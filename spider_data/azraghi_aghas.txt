[START][A]
[B][M1] چه جر مست اینکه هر ساعت زروی نیلگون دریا
[M2]زمین را سایبان بندد بپیش گنبد خضرا ؟
[B][M1]چو در بالا بود باشد بچشمش آب در پستی
[M2]چو در پستی بود باشد بکامش دود بر بالا
[B][M1]گهی از دامن دریا شود بر گوشۀ گردون
[M2]گهی از گوشۀ گردون رود زی دامن دریا
[B][M1]فلک کردار برخیزد ، کران پر اختر روشن
[M2]صدف کردار بر جوشد ،میان پر لؤلؤ لالا
[B][M1]زموج آسمان پهنا ، زچرخ چنبری گوهر
[M2]زچرخ چنبری گوهر ، زموج آسمان پهنا
[B][M1]بجای قطرهٔ باران هوا او را دهد لؤلؤ
[M2]بعرض لؤلؤ مکنون زمین او را دهد مینا
[B][M1]هوا از چهر او گردد بسان دیدهٔ شاهین
[M2]زمین از اشک او گردد بسان سینهٔ عنقا
[B][M1]سپاهش را برانگیزد ، بدریا برزند غارت
[M2]مصافش را بپیوندد ، بگردون بر ، کند غوغا
[B][M1]از ان غارت پدید آید هوا را افسر لؤلؤ
[M2]وزین غوغا بپوشاند زمین را صدرهٔ دیبا
[B][M1]معنبر گردد از چهرش بعینه پیکر گردون
[M2]منور گردد از چشمش بلؤلؤ جامۀ صحرا
[B][M1]همی گرید ازو گردون بسان دیدهٔ وامق
[M2]همی خندد ازو صحرا بسان چهرۀ عذرا
[B][M1]گهی گوهر برافشاند چو دست شاه گوهربخش
[M2]گهی آتش برانگیزد چو تیغ شاه در هیجا
[B][M1]تو گویی خدمتی سازد همی بر رسم نوروزی
[M2]ز شکل لؤلؤ عمان ، زنقش دیدۀ صنعا
[B][M1]خجسته شمس دولت را ، همایون کهف ملت را
[M2]مبارک زین ملت را ، طغانشه مفخر دنیا
[B][M1]جهانداریکه خشم او بخارا در زند آتش
[M2]شهنشاهی که تیغ او برآرد آتش از خارا
[B][M1]اگر طبعش گذر سازد بسوی بصره و طایف
[M2]و گر جودش گذر گیرد بسوی مکه و بطحا
[B][M1]شهی و شهد گرداند کشنده تخم در حنظل
[M2]زر و یاقوت گرداند خلنده خار در خرما
[B][M1]زتاب خشمش از عنبر بجوشد آتش سوزان
[M2]ببوی خلقش از آتش ببوید عنبر سارا
[B][M1]و گر از خلخ و یغما نه او را بند گانندی
[M2]جهان نشناسدی خلخ فلک نستایدی یغما
[B][M1]زمان با پایهٔ تختش نخواهد خاک را ساکن
[M2]جهان با گوشهٔ تاجش نداند چرخ را والا
[B][M1]طبایع داند این روشن : که اندر گردش گیتی
[M2]نیارد آسمان او را زگشت اختران همتا
[B][M1]دو چیز طرفه یا بدز و عدو در گردش و کوشش
[M2]کز و خالی نبینندش چو لفظ مقطع از مبدا
[B][M1]بسر در ، خنجر بر ان، چو جهل اندر سر نادان
[M2]بدل در ، ناوک پران ، چو دانش در دل دانا
[B][M1]الا ، یا پایهٔ تختت فرود پیکر ماهی
[M2]الا ، ای گوشۀ تاجت فراز گردش جوزا
[B][M1]اگر کسری و دارا را درین ایام ره بودی
[M2]شدی گنجور تو کسری ، بدی دربان تو دارا
[B][M1]اگر قیصر بروم اندرز خشمت بنگرد هیبت
[M2]و گر خاقان بچین اندر زنامت بشنود آوا
[B][M1]یکی خشم تو برگیرد بجای خنجر و نیزه
[M2]یگی نام تو بگزیند بجای خاتم و طغرا
[B][M1]منقش جامهٔ رنگین زحلش نوبهار آئین
[M2]منور لؤلؤی مکنون زشکلش مشتری سیما
[B][M1]زدست زایرت خیزد به از بغداد و از ششتر
[M2]زلفظ مادحت زاید به از عمان و از لحسا
[B][M1]ز دریا گر سخن رانی بدان منظور و آن آیین
[M2]زگردون گربر آشوبی بدان تیغ حلال آسا
[B][M1]از ان در قعر این ریزد چو لؤلؤ اختر روشن
[M2]وزین در صحن آن جوشد چو اختر لؤلؤ بیضا
[B][M1]چو در میدان بگردانی سنان در لشکری انبه
[M2]چو در کوشش بجنبانی عنان در گوشه ای تنها
[B][M1]اگر دیوانه ای شیدا بود با گرز تو عاقل
[M2]و گر آهسته ای بخرد شود با تیغ تو کانا
[B][M1]دل گر زت فرو کوبد سر آهستۀ بخرد
[M2]سر تیغت بپیراید دل دیوانة شیدا
[B][M1]سپاهت را چو بنمایی ره پیکارو کین جستن
[M2]زمین چون آسمان گردد زشخص دشمنان بالا
[B][M1]عنان اندر عنان بندند خیل صاعقه حمله
[M2]زمین از نعلشان ارقش ، سپهر از زخمشان زرقا
[B][M1]کمان سخت اگر گیرند پیش حملۀ دشمن
[M2]سبک دستی اگر جویند پیش لشکر اعدا
[B][M1]بزخم تیر بستانند نور از دیدۀ روشن
[M2]بنوک نیزه بگشایند آب از چشم نابینا
[B][M1]سپاه یکدل و یکتا چو در میدان بود جنگی
[M2]زمانه مر ترا خواهد سپاه یکدل و یکتا
[B][M1]چو در کوشش بیامیزند گردان کینه با کوشش
[M2]هم آورد تو در کوشش نیارد آسمان کوشا
[B][M1]بوقتی کز سر خنجر نمایی خصم را نکبت
[M2]نماند پیش اسب تو بمیدان تندر و نکبا
[B][M1]ز باد تیر پرانت بسوزد جان اهریمن
[M2]زتف تیغ برانت بجوشد مغز اژدرها
[B][M1]فرو سنبی دل دشمن بدان تیر شهاب آیین
[M2]بدرانی صف لشکر بدان تیغ فلک مانا
[B][M1]اگر جز وی زمهر تو ببر اندر کنی قسمت
[M2]و گر جزوی زحلم تو ببحر اندر کنی اجرا
[B][M1]چو گوهر ، لؤلؤ مکنون بخاک اندر شود پنهان
[M2]چو لؤلؤ ، گوهر رخشان بآب اندر شود پیدا
[B][M1]زبهر نظم مدح تو بمردم بر عزیز آمد
[M2]روان روشن بخرد ، زبان جاری گویا
[B][M1]زبان داند که نندیشد روان جز مهر تو بخرد
[M2]روان داند که نسراید زبان جز مدح تو زیبا
[B][M1]الا تا ناورد گیتی درستی رای بخرد را
[M2]نشان از چشمۀ حیوان و شکل از پیکر عنقا
[B][M1]بچم در مجلس شادی ، بکش در جام و در ساغر
[M2]زدست لاله رخساری فروغ لاله گون صهبا
[B][M1]بکام دل بخور نعمت،بمان جاوید در دولت
[M2]ببزم اندر بچم شادان ، بملک اندر بمان برنا
[A]
[B][M1]بفرخی و سعادت بخواه جام شراب
[M2]که باز باغ برید از پرند سبز ثیاب
[B][M1]ز رنگ میغ و ز برگ شکوفه پنداری
[M2]زمین حواصل پوشید و آسمان سنجاب
[B][M1]بشاخ سوسن نازک قریب شد قمری
[M2]ز برگ گلبن چابک غریب گشت غراب
[B][M1]چو دست مردم غواص دست باد صبا
[M2]بباغ روشن گوهر دهد ز تیره سحاب
[B][M1]سکندرست صبا ، کز بیان تاریکی
[M2] به حد روشنی آورد گوهر نایاب
[B][M1]چو تر شود گل باغ از گلاب دیدۀ ابر
[M2]گل شکفته برون آرد از پرند نقاب
[B][M1]اگر گلاب زگل ساختند نیست عجب
[M2]عجب تر آنکه همی باغ گل کند ز گلاب
[B][M1]بهاری ابر سیه فام تند و پیچنده
[M2]به مار افعی ماند دهان پر آتش و آب
[B][M1]اگر زمرد صحرا نه نور داد بدو
[M2]زدیده ابر چرا بر زمین فشاند مذاب ؟
[B][M1]شگفت نیستکه از برف لاله ساخت زمین 
[M2]که هست لاله چو شنگرف و برف چون سیماب
[B][M1]گمان بریکه زگل ارغوان خجالت یافت
[M2]بجای خوی زمسامش برون دمید شراب
[B][M1]به رنگ عنبر نا بست شاخ او بدرست
[M2]اگر شدست شرابش ببوی عنبر ناب
[B][M1]به قوت گل و سبزی زمین باغ اکنون 
[M2]چو بخت خواجه عمید آمدست روشن و شاب
[B][M1]ابوالحسن علی بن محمد ، آنکه بدوست
[M2]بلند نعمت و بخت و ستوده حشمت و آب
[B][M1]خدایگانی ، آزاده ای ، که سیرت او
[M2]تمام ذات صیانت شدست و عین صواب
[B][M1]گر آب ابر بگیرد صدف بنام عدوش
[M2]خسک کند بگلودر چو لؤلؤ خوشاب
[B][M1]و گر عدوی وی اندر دو چشم شیر شود
[M2]دو دست مرگ در آید بچشم شیر چو خواب
[B][M1]ورا سجود برد نور جان افلاطون
[M2]بدان گهی که برد دست سوی کلک و کتاب
[B][M1]هزار عنصری آید کهین خیالی او
[M2]ز روی علم عروض و قوافی و القاب
[B][M1]ایا عمیدی کاعدای تو چشید ستند
[M2]ز تیغ مرگ سیاست ، زلفظ بخت عتاب
[B][M1]شعاع دیده آن کیمیای زر گردد
[M2]کجا خیال کف تو ببیند اندر خواب
[B][M1]بدست و طبع تو عین سخا و همت را
[M2]سبب نهاد ، تو گویی ، مسبب الاسباب
[B][M1]همی سخا و فعال ترا بلفظ فصیح
[M2]مدیح خواند نا بسته نطفه در اصلاب
[B][M1]ستارۀ عدوی تو زسهم و هیبت تو
[M2]گداز گیرد و او را لقب نهند شهاب
[B][M1]تو آن کسی که زبهر گزافه بخشیدن
[M2]زرسم خلق همی کم کنی رسوم حساب
[B][M1]مخالف تو ترا با خود ار قیاس کند 
[M2]همی بقوت دریا نهد بخار سراب
[B][M1]مگر نداند کاندر فلک همی سازد
[M2]زخاک سم ستور تو مشتری محراب 
[B][M1]تو گر بهمت خود چرخ را پیام دهی
[M2]زبان سعد دهد مر ترا ز چرخ جواب
[B][M1]گزافه داند با دولت تو کوشیدن
[M2]گزافه نیست بریدن ز ران شیر کباب
[B][M1]خدا یگانا ، جان رهی و طبع رهی
[M2]ز خلق عالم دارد به مدحت تو شتاب
[B][M1]شگفت نیست که چاکر عروس مدح ترا
[M2]به زیور سخن آراستست در هر باب
[B][M1]نه بنده کرد ، که تأثیر مدحتت کردست
[M2]که در معانی و لفظش خرد کند اعجاب
[B][M1]مدیح خویش تو گویی ، نه من همی گویم
[M2]ز ما نیاید جز سیرت ذوی الالباب
[B][M1]اثر فلک کند ، ار نه کجا پدید آید
[M2]تمامی فلک از خط زیج و اسطرلاب
[B][M1]ز راستی مدیح تو طبع مادح تو 
[M2]بحاصل آرد یک بیت و صد هزار ثواب
[B][M1]همیشه تا ندرد پشه پشت و یال هزبر
[M2]همیشه تا نکند صعوه پر و بال عقاب
[B][M1]هزار سال بمان در مراد خویش رهین
[M2]موافقان بنعیم و مخالفان بعذاب
[A]
[B][M1]ای از کمال حسن تو جزوی در آفتاب
[M2]خطت کشیده دایرۀ شب بر آفتاب
[B][M1]زلف چو مشک ناب ترا بنده مشک ناب
[M2]روی چو آفتاب ترا چاکر آفتاب
[B][M1]آنجا که زلف تست همه یکسره شبست
[M2]و آنجا که روی تست همه یکسر آفتاب
[B][M1]باغیست چهرۀ تو که دارد بنفشه بار 
[M2]سرویست قامت تو که دارد بر آفتاب
[B][M1]بر ماه مشک داری و بر سرو بوستان
[M2]در لاله نوش داری و در عنبر آفتاب
[B][M1]از چهره آفتابی و از روی شکری
[M2] بس شاهدست با شکرت همبر آفتاب
[B][M1]ار نایب سپهر نشد زلف تو چرا
[M2] در حلقه ماه دارد و در چنبر آفتاب ؟
[B][M1]خالیست بر رخ تو ، بنام ایزد ، آن چنانک
[M2]نارد همی بخویشتن از زیور آفتاب
[B][M1]گویی که نوک خامۀ دستور شهریار
[M2]ناگه ز مشک شب نقطی زد بر آفتاب
[B][M1]مخدوم ملک پرور ، صدر جهان که هست
[M2] در پیش بارگاهش خدمت گر آفتاب
[B][M1]سردار مجد دولت و دین کز برای فخر
[M2] دارد ز رای روشن او رهبر آفتاب
[B][M1]لشکر کشی که هستش لشکر گه آسمان
[M2] فرماندهی که هستش فرمان بر آفتاب
[B][M1]بر طالع قویش دعا گوی مشتری
[M2] بر طالع بهیش ثنا گستر آفتاب
[B][M1]کامل بذات اوست خرد پرور آدمی
[M2]فاخر ز جود اوست ثنا پرور آفتاب
[B][M1]بر منبری که خطبۀ مدحش ادا کنند
[M2]بوسد ز فخر پایۀ آن منبر آفتاب
[B][M1]زیبد زمانه را ز برای مدیح او
[M2]خامه شهاب و نقش شب و دفتر آفتاب
[B][M1]ای صاحبی که دایم بر آفتاب ملک
[M2]دارد ز رای روشن تو مفخر آفتاب
[B][M1]ای از محل چنانکه زهر آفریده جان
[M2]وی از شرف چنانکه زهر اختر افتاب
[B][M1]آنجا بود که رای تو باشد در آسمان
[M2]و آنجا نهد که پای تو باشد سر آفتاب
[B][M1]از گرد مو کب تو کشد سرمه حور عین
[M2]و ز ماه رایت تو کند افسر آفتاب
[B][M1]نام شب از صحیفۀ ایام بسترد
[M2] از رای تو اجازت یابد گر آفتاب
[B][M1]بر عزم آن که ریزد خون عدوی تو
[M2]هر روز بامداد کشد خنجر آفتاب
[B][M1]تا کیمیای خاک درت بر نیفکند
[M2]در ضمن هیچ کان ننهد گوهر آفتاب
[B][M1]سیمرغ صبح را ندهد مژدۀ صباح
[M2]تا نام تو نبیند بر شهیر آفتاب
[B][M1]چون تیغ نصرۀ تو بر آرد سر از نیام
[M2]گویی همی بر آید از خاور آفتاب
[B][M1]با بند گانت پای ندارند سرکشان
[M2]بر او سپاه شب چو کشد معجر آفتاب
[B][M1]آنجا که رزم جویی و لشکرکشی بفتح
[M2]در بحر خون نیابد بر معبر آفتاب
[B][M1]از تف و تاب خنجر مردان لشکرت
[M2]از سر کشد بشکل زنان چادر آفتاب
[B][M1]ای آفتاب دولت عالیت بی زوال
[M2]وی در ضمیر روشن تو مضمر آفتاب
[B][M1]ای چاکری جاه ترا لایق آسمان
[M2] وی بندگی رای ترا در خور آفتاب
[B][M1]بر شعر آفتاب که نبود برین نمط
[M2]خصمی کند هر آینه در محشر آفتاب
[B][M1]تا نوبهار سبز بود ، آسمان کبود
[M2]تا لاله سایه جوید و نیلوفر آفتاب
[B][M1]سر سبز باد ناصحت از دور آسمان
[M2]پژمرده لاله زار حسودت در آفتاب
[B][M1]در جشن آسمان صفتت ریخته نثار
[M2] ساقی ماهروی تو در ساغر آفتاب
[A]
[B][M1]بر سر دنیا فکند از نور چادر ماهتاب
[M2]تا جهان را کرد از ان چادر منور ماهتاب
[B][M1]مه در اوج نور خود در آسمان دامن کشان
[M2]میرود در وی گریبان بر زمین بر ماهتاب
[B][M1]جام های گازری آرد ز صندوق عدم
[M2] از برای خواب اندازد چو بستر ماهتاب
[B][M1]ماه سیمین ترگ را چون با کله دید ، از هوس
[M2]زان پریشان کرد دستار حود از سر ماهتاب
[B][M1]شب چو از ماهتاب سیمایی سلب پوشید گفت
[M2]آفرین باد آفرین باد آفرین بر ماهتاب
[B][M1]هست خورشید فلک شمعی که پروانه اش مهست
[M2]تا چه پروانه بود کورا بود پر ماهتاب ؟
[B][M1]پرده های نور فراشان شب آویختند
[M2]وانگه اندر هر یکی زان پرده مضمر ماهتاب
[B][M1]جان مشتاقان بجولان اندر آید از طرب
[M2] چون دهد زیب و جمال و زینت و فر ماهتاب
[B][M1]باغ دل چون نشکند همچون سخن زار یکه شد
[M2]از زمین تا آسمان چون سوسن تر ماهتاب
[B][M1]عاشقان گرم رو را تا به مقصد گاه عشق
[M2] هر شبی زی نور روحانیت رهبر ماهتاب
[B][M1]روح را از عالم روحانی آرد راحتی
[M2]شد ز روح نور بخشی روح پرور ماهتاب
[B][M1]تا جهانگیری کند چون خسرو سیارگان
[M2] بر سر خود می نهد از ماه افسر ماهتاب
[B][M1]من بگویم معنی روشن که تا دانند چیست
[M2]این جهان فتنه شکل و اندرو در ماهتاب
[B][M1]هست چون قاروره ای عالم ، پس آنگه چون پری
[M2]از فسون چرخ اندر وی مسخر ماهتاب
[B][M1]یا نه،چون حوریست از فردوس مه داده جمال
[M2]رزمه رزمه حله اش در بحر و در بر ماهتاب
[B][M1]امتزاج مشک و کافوری ز نور و سایه کرد
[M2]بر در کیخسرو ابن المظفر ماهتاب
[B][M1]بنگر آخر بر در عالیش هر شب تا بروز
[M2]از جبین با خاک در چون شد مجاور ماهتاب
[B][M1]گر ز رایش لمعه ای در خلقت مه آمدی
[M2]شب همه شب روز کردی تا بمحشر ماهتاب
[A]
[B][M1]در قناعت و توفیق دین و مذهب راست
[M2]بروزگار تو ، ای فخر کاینات ، کراست؟
[B][M1]برون ز راه تو هر راه کاندر آفاقست
[M2]غریق بیم و امید و اسیر روی و ریاست
[B][M1]فزایش سخن و نکتۀ بدیع تو را
[M2]عطاست ز ایزد و دانی که آن بزرگ عطاست
[B][M1]بگاه تنگدلی غمگسار پیرانست
[M2]گه فرا خروی باز مانع برناست
[B][M1]بلند نام تو ، ای روشن آفتاب خرد 
[M2]چو آفتاب درخشان و چون خرد والاست
[B][M1]فروغ رای تو از نور جرم خورشیدست
[M2]خیال همت تو تاج تارک جوزاست
[B][M1]قضا بحسب دعای تو سوی خلق آید
[M2]مگر دعای تو اندازة نزول قضاست ؟
[B][M1]بژرف دریا مانی همی ، که بر جهلا
[M2]سیاست سخن تو سیاست دریاست
[B][M1]ز بیخ و شاخ بکندی ز بهر نصرة دین
[M2]هر آنچه بیخ ضلال و هر آنچه شاخ هواست
[B][M1]نه بر کشیدۀ جاه تو پست داند شد
[M2]نه اوفتادۀ زخم تو بر تواند خاست
[B][M1]تو مستجاب دعایی و هر که در ره تست
[M2] باعتقاد شناسم که مستجاب دعاست
[B][M1]اگر ببیخردی حاسدی سخن گوید
[M2]خرد پژوه شناسد که پایۀ تو کجاست
[B][M1]و گر کسی بسر خود شکر فرو ریزد
[M2]شگفت نیست که در هر سری دگر سوداست
[B][M1]سخن بدانش گویند ، پایگه گیرد
[M2] و گرنه طوطی و شارک چو آدمی گویاست
[B][M1]وگر چه جغد چو باز سپید صید کند
[M2]ز باز و جغد گه فال مرتبت پیداست
[B][M1]اگر بشکل و بصورت عدوت همچو تواست
[M2]ز روی عقل و بزرگی ز پایة تو جداست
[B][M1]بلی گیاه و زمرد برنگ یکدگرند
[M2]ولیک جنس ز مرد نه قدر جنس گیاست
[B][M1]یکی بتاج شهان در نشاندة شرفست
[M2]یکی بکام ستور اندرون ز بهر چراست
[B][M1]بزرگوارا ، ما نا طریق و سیرت من
[M2]نه بر مثال و طریق جماعت شعراست
[B][M1]ز بی فروغی بازار شعر خاطر من
[M2]از آنچه بود نیفزود وز فزوده نکاست
[B][M1]چو خواستار بود خاطرم سخن نارد
[M2]بدان مثال که خواننده در تواند خواست
[B][M1]همیشه تا بگرانی هوا نه جنس زمینست
[M2]همیشه تا بخفیفی زمین نه جنس هواست
[B][M1]بقات باد و مبادا جهان که بی تو بود
[M2]از آنکه سنت و دین را ببودن تو بقاست
[A]
[B][M1]رمضان موکب رفتن زره دور آراست
[M2]علم عید پدید آمد و غلغل برخاست
[B][M1]مرد میخوار نماینده بدستی مه نو
[M2]دست دیگر سوی ساقی که : می کهنه کجاست ؟
[B][M1]مطرب کاسد بی بیم بشادی همه شب (؟)
[M2]در سراییدن چنگست و در الحان نواست
[B][M1]نی و می هر دو بدور وی همی فخر کنند
[M2]بسرایی که دو فخرند کجا هر دو سزاست
[B][M1]نی همی گوید سلطان من امروز قویست
[M2]می همی گوید بازار من امروز رواست
[B][M1]در هوا جلوۀ کافور ریاحیست ز بس
[M2]طبع کافور ریاحی و دگر طبع زداست (؟)
[B][M1]در هوا برف چو از باد بر آشفته شود
[M2]گویی از ذرۀ سیمین بهوا در غوغاست
[B][M1]آتشی باید کافاق چنان افروزد
[M2] که تو پنداری خورشید کنون در جوزاست
[B][M1]لعل کانی و عقیقست چو آید بنشیب
[M2]مشک سارا و عبیرست چو اندر بالاست
[B][M1]پارة لعل کجا از سبکی پنداری
[M2]بدل آب زلال و دگر باد صباست
[B][M1]آنکه او جان نشاطست و هلاک حزنست
[M2]و آنکه معیار نژاد آمد و اکسیر سخاست
[B][M1]آنکه گر روبه ازو صد یک قطره بچشد
[M2]ظنش افتد که مرا بر جگر شیر چراست
[B][M1]راست خواهی بجهان فتنۀ این باده منم
[M2]گر جزین باید گفتن چه توان گفتن راست
[B][M1]عالمی فتنۀ این باده شد ستند کزو
[M2]صامت کسوت گردد بمروت کم و کاست ؟
[B][M1]خوردن باده خطا دانم ، لیکن بخورم
[M2]دور باد از من و از باده که گویند خطاست
[B][M1]هر زمان جامه و دستار بباید بخشید
[M2]هر زمان مجلس و خوان باز بباید آراست
[B][M1]سره آرند ازو رور بتان اند همی (؟)
[M2]ز انکه او سخت گران قدر بود بیش بهاست
[B][M1]باده را باید برنای نشاطی که بدو (؟)
[M2]گوید او را همۀ خلق که زیبا بوفاست
[B][M1]بوی نگرفته هنوز ، از تن و از جامۀ او
[M2]او بر آن طیع بود کین که زمن خواهد خواست ؟
[A]
[B][M1]یک نیمه عمر خویش ببیهودگی بباد
[M2]دادیم و ساعتی نشدیم از زمانه شاد
[B][M1]از گشت آسمانی و تقدیر ایزدی
[M2]برکس چنین نباشد و برکس چنین مباد
[B][M1]یا روزگار کینه کش از مرد دانشست
[M2]یا قسم من ز دانش من کمتر اوفتاد
[B][M1]وین طرفه تر کجا قدری وام کرده ام
[M2]از مردم بخیل سبک بار سگ نژاد
[B][M1]زان پیشتر که چشم بمالم ز خواب خوش 
[M2]در خانه گیردم بتقاضا ز بامداد
[B][M1]چون کوه بیستون بنشیند بپیش من
[M2]برجای خواب تکیه کند همچو کیقباد
[B][M1]ناشسته روی و تیره نشینم به پیش او
[M2]پرخشم از و چو کودک بدفهم از اوستاد
[B][M1]گوید هر آنچه خواهد و من در سزای او
[M2]دارم بسی جواب و نیارم جواب داد
[B][M1]از کیسۀ دروغ نهم پیش ریش او
[M2]تاریخ شاهنامه و اخبار سندباد
[B][M1]چندان دروغ زشت فرو کوبمش بسر
[M2]تا چون کدو شود سر آن قلتبان ز باد
[B][M1]پس حجره را بروبم و پس خاک حجره را
[M2]بندازمش ز پس ، چو پی از در برون نهاد
[B][M1]هر چند مبغضست و بخیلست و ناکسست
[M2]حقست و داد ازوست گریزان منم ز داد
[B][M1]اینست حال بنده و صد ره ازین بتر
[M2]تدبیر حال بنده بساز ، ای یگانه راد
[A]
[B][M1]عروس ماه نوروزی چه کرد آن دانۀ گوهر؟
[M2]که نورش ماه تابان بود و سعدش زهرۀ ازهر
[B][M1]هزاران صورت رنگین نگاریده برو مانی
[M2]هزاران پیکر طبعی بر آورده از و آزر
[B][M1]بر آن هر صورتی رخشان ، زمشک لعلگون صدره
[M2]بر آن هر پیکری تابان ، زلعل مشکبوی افسر
[B][M1]کنون هر صورتی دارد ز رنگ زعفران جامه
[M2]کنون هر پیکری دارد ز شاخ کهربا زیور
[B][M1]شمال زرفشان هر روز طاوسان بستان را
[M2]نهد زرچوبه در منقار و مالد زعفران برپر
[B][M1]سپهسالار دریا را بر اسب باد پران بین
[M2]خدنگش نرگس مسکین سنانش برگ نیلوفر
[B][M1]شبه خفتان و در پیکان ، که از پرنده تیر او
[M2]پس از ششماه در کهسار شخها بینی از خون تر
[B][M1]فلک پیمای بحر آشوب عالم صحن انجم تگ
[M2]شبه خفتان در پیکان آتشبار بانگ آور
[B][M1]بروی چشمۀ خورشید هزمان تند بخروشد
[M2]سمک در دامن خفتان ، فلک در گوشة مغفر
[B][M1]نپاید دیر تا گردد ز مشک آلوده درع او
[M2]هوا پرسیم پرنده زمین پر زر بازی گر
[B][M1]چو باغ از نرگس مسکین فروزد شمع زنگاری
[M2]هوا پروانۀ سیمین فرو ریزد برو بی مر
[B][M1]تو گویی ذرۀ سیمین بزیر گنبد گردون
[M2]بیاشوبند هر ساعت همی بر رغم یک دیگر
[B][M1]دهان ابر لؤلؤ بیز عنبر سای هر ساعت
[M2]ز مینا بر کشد لؤلؤ بنیل اندر دمد عنبر
[B][M1]چو برگ عبهر از عنبر نماید چرخ بر صحرا
[M2]بچرخ اندر دمد صحرا ز سنبل دیدۀ عبهر
[B][M1]مصفا جوهری عالی که گیرد خاک از و صفوت
[M2]منقش جرم نورانی که گردد دهر ازو انور
[B][M1]شرارش شهپر طوطی زند بر پهلوی پروین
[M2]سرشکش دیدۀ شاهین نهد در چشم دو پیکر
[B][M1]گل و لاله است پنداری ز زر ساده و مرجان
[M2]دهان لاله از سیماب و روی گل زسیسنبر
[B][M1]شد آمد های او گویی همی عمدا فرو گیرد
[M2]نوا در پردۀ یاقوت و در انگشت خنیاگر
[B][M1]تو گویی چشمۀ خورشید ازین گردون نورانی
[M2]ز بهر خدمت خسرو فرستد بر زمین اختر
[B][M1]وزان هر اختر روشن که از گردون جدا گردد
[M2] ز فال فتح و فیروزی نشان آرد بهر محضر
[B][M1]خجسته شمس دولت را ، همایون زین ملت را
[M2]مبارک کهف امت را ، طغانشاه آیت مفخر
[B][M1]خداوندیکه گر خواهد بیک ساعت فرو بندد
[M2]خدنگش خانه بر خاقان سنانش قصر بر قیصر
[B][M1]تن اعدا بجان اندر نهان گردد ز بیم او
[M2]چنان کاندر فروغ می نهان گردد همی ساغر
[B][M1]ز اقبال وی اسکندر بدیدی چشمۀ حیوان
[M2]اگر جزوی ز رای او بدی در رای اسکندر
[B][M1]گر از بحر دو دست او بخار اندر هوا گیرد
[M2]ازین زرین شود گردون از ان سیمین شود کشور
[B][M1]ببوی خلقش ارخواهی کنی از آذر آذریون
[M2]بتاب خشمش ار خواهی ز آذریون کنی آذر
[B][M1]قدم بر آسمان بنهاد پای همتش روزی
[M2]ز جرم آسمان بگشاد در حین چشمۀ کوثر
[B][M1]الا یا نامور شاهی که پیش تخت و تاج تو
[M2]ثنا خواند همی انجم سجود آرد همی محور
[B][M1]چو در دریای دست تو بجنبد موج زرافشان
[M2]ستاره بادبان باید ، فلک کشتی ، زمین لنگر
[B][M1]خرد چون پیکری گردد ز بهر آنکه پیش تو
[M2]اشار تهای خدمت را بکار آید همی پیکر
[B][M1]جهان از تیغ تو ترسد چه ترس افتاد تیغت را ؟
[M2]که از مغز عدوی تو نیارد کرد بیرون سر
[B][M1]طبابع گر خبر یابد ز سهم جان ستان تو
[M2]مر آثار طبایع را عرض بگریزد از جوهر
[B][M1]ز بهر زخم و پریدن خدنگ دیده دوزت را
[M2]ز پر بیرون جهد پیکان ز پیکان سر برآرد پر
[B][M1]جهان گردر کفت بودی سخای تو بیک ساعت
[M2]ز آبش بر کشیدی در ، زخاکش بر فشاندی زر
[B][M1]زمین از زخم گرز تو همی خواهد که بگریزد
[M2]ولیکن راه او بسته است ازین گردون پهناور
[B][M1]هر آن گوهر کز آب و خاک پیدا شد ببخشیدی
[M2]کنون تدبیر آن داری کز آهن بر کشی گوهر
[B][M1]هر آن سر کان بتیغ تو زتن ، شاها، جدا گردد
[M2]تنش بیسر برانگیزند روز حشر در محشر
[B][M1]زجاه و همتت روزی دو معنی در سخن راندم
[M2] جهان دیدم درو مدغم فلک دیدم درو مضمر
[B][M1]در آن روزی کجا ختلی ، فعال ماه پیکررا
[M2]نهد بر دیدۀ جنگی زند بر سینۀ صفدر
[B][M1]بدانسان آتش پیکار در دلها برافروزد
[M2]که درع جوشن و خفتان شود بر سینه خاکستر
[B][M1]چو آتش نطفۀ بی جان زبهر کین برون آید
[M2]ز پشت مرد جوشن پوش بازو بین و با مغفر
[B][M1]زهاب چشمه را ماند زخون کشتگان صحرا
[M2]صفیر مرغ را ماند ز آواز یلان تندر
[B][M1]مبارزتر کسی ، شاها ، که مرزخم سنانش را
[M2]بهیجا آفرین خواند روان رستم و نوذر
[B][M1]چو بیند صورت خود را بتیغ اندر چنان داند
[M2]کز آهن مر نبردش را برون آید همی لشکر
[B][M1]تو آن شبرنگ تازی را بمیدان چون برانگیزی
[M2]عدو را روز بنوردی بدان تیغ بلا گستر
[B][M1]ز بیم خنجر و پیکان مبارز پیش زخم تو
[M2]نه بر بشناسد از پیکان نه سر بشناسد از خنجر
[B][M1]نبود آگاه اسکندر چوشد از حد تاریکی
[M2]که بر گوهر همی راند، نه بر خاک ، ادهم واشقر
[B][M1]اگر جز وی ز رای توچراغ راه او بودی
[M2]بدیدی در شب تاریک گام مور بر مرمر
[B][M1]وگر تخت سلیمان را همی صرصر خداوندا
[M2]کشید اندر هوا پران بامر داد ده داور
[B][M1]تو آتش طبع گردونی همی در زیر ران داری 
[M2]که اندر دست او ابرست و اندر پای او صرصر
[B][M1]و گر خضر پیمبر را مباح آمد که بی کشتی
[M2]گذارد گام را بر موج در دریای بی معبر
[B][M1]تو از پولاد مینارنگ دریایی بکف داری
[M2]که صد دریای خون دارد روان در آب و در گوهر
[B][M1]و گر در قبض انگشتان همی پولاد چینی را
[M2]چو موم تفته بگسستی همی داود پیغمبر
[B][M1]نیابد رنج دست تو خیال دست تو شاها
[M2]ز گیتی بر کند ارکان ز گردون بگسلد چنبر
[B][M1]خداوندا ، همی خواهم که انقاس مدیحت را 
[M2]شود مژگان من اقلام و گردد دیدگان اختر
[B][M1]باندک روزگار ، ای شه ، دو چیزم داد بخت تو
[M2]یکی لفظ خرد رتبت ،دوم طبع سخن گستر
[B][M1]مرا گر پیش ازین ، شاها ، بشعر اندر بسی بودی
[M2]معانی سست و نازیبا ، قوافی سرد و نا درخور
[B][M1]کنون بخت توام ، شاها ، همی تلقین کند نونو
[M2]معانی های چون لؤلؤ قوافیهای چون شکر
[B][M1]همی تا گنبد گردون نگیرد با زمین پستی
[M2]همی تا چشمۀ خورشید سر بر دارد از خاور
[B][M1]ولایت گیر و دشمن کش ، جهان پیمای و لشگر کش
[M2]نشاط افزای و شادی کن ، سخاوت ورز و ملکت خور
[B][M1]بمان چندان ، خداوندا ، که اندر گردش گردون
[M2]ز اخگر بردمد دریا ، زدریا بر جهد اخگر
[A]
[B][M1]بفال همایون و فرخنده اختر
[M2]ببخت موفی و سعد موفر
[B][M1]بوقتی که هست اندر و فال خوبی
[M2]بروزی که هست اندرو سعد و اکبر
[B][M1]ببزم نو ، اندر سرای نو آمد
[M2]خداوند فرزانه شاه مظفر
[B][M1]سخی شمس دولت ، گزین کهف امت
[M2]ملک بوالفوارس ، طغانشاه صفدر
[B][M1]روان بزرگی و طبع مروت
[M2]سپهر معالی و خورشید گوهر
[B][M1]بباغی خرامید خسرو ، که او را
[M2]بهار و بهشتست مولی و چاکر
[B][M1]چمن های او را ز نزهت ریاحین
[M2]روشهای او را ز خوبی صنوبر
[B][M1]بگاه بهار اندر و روی لاله
[M2]بوقت خزان اندر و چشم عبهر
[B][M1]ز دستان قمری درو بانگ عنقا
[M2]ز آواز بلبل درو زخم مزمر
[B][M1]درختانش از عود و برگ از زمرد
[M2]نباتش ز مینا و خاکش ز عنبر
[B][M1]بکشی چو اندیشة مرد عاشق
[M2]بخوبی چو رخسارة یار دلبر
[B][M1]یکی برکۀ ژرف در صحن بستان
[M2]چو جان خردمند و طبع سخنور
[B][M1]نهادش نه دریا ، نه کوثر ولیکن
[M2]بژرفی چو دریا، بپاکی چو کوثر
[B][M1]بپاکی چو جان و بخوبی چو دانش
[M2]ز صفوت هواو ز لطافت چو آذر
[B][M1]روان اندر و ماهی سیم سیما
[M2]چو ماه نو اندر سپهر منور
[B][M1]بیک موی این باغ خرم سرایی
[M2]پر از صفه و کاخ و ایوان و منظر
[B][M1]نگویم که عین بهشتست لیکن
[M2]بهشتست اندر سرای مکدر
[B][M1]برافراز او چنبر چرخ گردان
[M2]سر پاسبان را بساید بچنبر
[B][M1]ز بس نقره کاری ، چو کاخ سلیمان
[M2]ز پس استواری ،چو سد سکندر
[B][M1]تصاویر او دهشت طبع مانی
[M2]تماثیل او حسرت جان آزر
[B][M1]همه سایه و صورت و شکل ایوان
[M2]در آن برکۀ لاژوردی مصور
[B][M1]تو گویی مگر جام کیخسرو ستی
[M2]منقش در و پیکر هفت کشور
[B][M1]سر کنگره ، گرد دیوار باغش
[M2]بساید همی پیکر اندر دو پیکر
[B][M1]گو زنان بالیده شاخند گویی
[M2]برآمیخته زخم را یک بدیگر
[B][M1]نپوید مگر صحن او را بسالی
[M2]مهندس باندیشه ، عنقا بشهپر
[B][M1]مزین درو صفه های مربع
[M2]منقش درو شمسه های مدور
[B][M1]بصفه درون پیکر پیل جنگی
[M2]بشمسه درون صورت شاه سرور
[B][M1]خداوند گنج و بزرگی و دولت
[M2]خداوند شمشیر و دیهیم و افسر
[B][M1]بشمشیر او باز بستست گیتی
[M2]عرض باز بستست لابد بجوهر
[B][M1]باندیشه اندر نگنجد مدیحش
[M2]که مدحش تماست و اندیشه ابتر
[B][M1]گر از باختر بر کشد تیغ هندی
[M2]رسد موج خون در زمان تا بخاور
[B][M1]بتشریف ملکت درون ، عین معنی
[M2]بتعریف دولت درون ، لفظ مصدر
[B][M1]کسی کوندیدست مر ناوکش را
[M2]در آتش مرکب ندیدست صرصر
[B][M1]ایا شهریاری ، که با همت تو
[M2]ز اعراض زایل شمارند محور
[B][M1]پلنگ از نهیب سنانت بخواهد 
[M2]بخواهشگری بال و پر از کبوتر
[B][M1]ز تف سنان تو ، نازاده دشمن
[M2]چو سیماب بگریزد از ناف مادر
[B][M1]کسی کز سنان تو جان داده باشد
[M2]ز بیم سنان تو ناید به محشر
[B][M1]اگر آب تیغ تو در رفتن آید
[M2]درو هفت دریا بود هفت فرغر
[B][M1]چو نام تو خاطب ز منبر بخواند
[M2]سخن گوی گردد بفر تو منبر
[B][M1]شعاع درفش تو بر هر که تابد
[M2]نیاید ز اولاد آن دوده دختر
[B][M1]فلک را بسوزانی از عکس زوبین
[M2]زمین را بدرانی از نعل اشقر
[B][M1]تو آنی که شیر ژیان روز هیجا
[M2]همی بر سنان تو افسر کند سر
[B][M1]زمین پیکر از یکدیگر بگسلاند 
[M2]بروز نبرد تو ، ز آهنگ لشکر
[B][M1]ز خنجر کنی چشمۀ زندگانی
[M2]اگر نام خود بر نگاری بخنجر
[B][M1]بنام خلاف تو گر گل نشانند
[M2]سنان جگر دوز و خنجر دهد بر
[B][M1]فری سیر آن بارۀ کوه پیکر
[M2]که با آب و آتش بپوید برابر
[B][M1]بچشم و بموی و بسم و سرین گه
[M2]چو جزع و چو مشک و چو پولاد و مرمر
[B][M1]بکبر پلنگ و برفتار شاهین
[M2]به قد هیون و به زور غضنفر
[B][M1]بهنگام نرمی و هنگام تندی
[M2]سبک تر ز کشتی ، گران تر ز لنگر
[B][M1]بآب اندرون همچو لؤلؤی بیضا
[M2]بآتش درون همچو یاقوت احمر
[B][M1]بر افراز او شاه هنگام هیجا
[M2]چو بر کوه خارا ز پولاد عرعر
[B][M1]ایا شهریاری که کوه سیه را
[M2]بسنبی به پیکان پولاد پیکر
[B][M1]درین بزم شاهانه بر رسم شاهان
[M2]به نور می لعل بفروز ساغر
[B][M1]میی گیر ، شاها ، که از بوی و رنگش
[M2]شود دیده و مغز پر مشک اذفر
[B][M1]بلطف روان و بنور ستاره
[M2]ببوی گلاب و برنگ معصفر
[B][M1]بروشن می لعل خوشبوی خوش زی
[M2]ز فرخ وزیر خردمند برخور
[B][M1]وزیری ، که او را کفایت مهیا
[M2]وزیری ، که او را جلالت مسخر
[B][M1]وزیری ، که جان سخن راست دانش
[M2]وزیری که شخص خرد راست زیور
[B][M1]وزیری ، که پرداخت جایی بماهی
[M2]به از قصر کسری و ایوان قیصر
[B][M1]بدل ناصح ملک پیروز دولت
[M2]بجان بندۀ شاه پیروز اختر
[B][M1]ایا شهریاری ، کجا تیغ عدلت
[M2]ز گیتی ببرید دست ستم گر
[B][M1]بمان اندرین دولت و ملک چندان 
[M2]کجا آب حیوان برآید ز اخگر
[B][M1]فلک را بجز بندۀ خویش مشناس
[M2]زمین جز بکام دل خویش مسپر
[A]
[B][M1]ابر سیمابی اگر سیماب ریزد بر کمر
[M2]دود سیماب از کمر ناگاه بنماید اثر
[B][M1]ور ز سرما آبدان قارورۀ شامی شدست
[M2]باز بگدازد همی قاروره را قاروره گر
[B][M1]ور سیاه و خشک شد بادام تر ، بیباک نیست
[M2]چون بجنبد لشکر نوروز گردد سبز و تر
[B][M1]کوهسار ششتری پوش ار حواصل پوش گشت
[M2] زان حواصل آید اکنون سینۀ طاوس نر
[B][M1]ور درختان همچو حجاجان شدند اندر حرم
[M2]خلعت فردوسیانشان داد خواهد دادگر
[B][M1]آب ار اکنون در شمر چون تختۀ سیماب شد
[M2]گونة یاقوت و روی در گیرد در شمر
[B][M1]ورستاک گلستان چون پای طاوسان شدست
[M2]تا کم از ماهی بپای اند کشد طاوس پر
[B][M1]آب گویی سالخورده پیر سست اندام شد
[M2]زان بیاساید بهر ده گام لختی برگذر
[B][M1]عالمی از فر و آیین نو پدید ارد بهار
[M2]گر زمستان بستدست از عالم این آیین و فر
[B][M1]باد خوارزمی چو سنگین دل پجشک دست کار
[M2]دست دارد پر ستاره آستین پر نیشتر
[B][M1]از نفیر زاغ چندان ماند مدت بر چنار
[M2]کز سپاه بلبل آید بر سر گلبن نفر
[B][M1]تخت سقلاطون گشاید ابر تاری در چمن
[M2]فرش بوقلمون نماید باد مشکین بر کمر
[B][M1]سوسن آزاد را عارض بیاراید نسیم
[M2]ارغوان زرد را پیرایه ای بندد ز زر
[B][M1]هر تلی را لاله زاری روی بنماید فراخ
[M2]هر گلی را زند وافی تنگ برگیرد ببر
[B][M1]بر فرازد پیلگوش از بوستان سیمین سنان
[M2]در سر آرد گلستان از زرد گل زرین سپر
[B][M1]باد عنبر پاش گردد و اندران عنبر عبیر
[M2]شاخ مینا پوش گردد وندر آن مینا درر
[B][M1]در لب هر جویباری نزهتی بینی جدا
[M2]زیر هر شاخ درختی مجلسی یابی دگر
[B][M1]باغها بینی سپهری گشته پر اجرام نور
[M2]دشت ها بینی بهشتی گشته بی دیوار و در
[B][M1]عود و عنبر حبه سازد باد مشکین در هوا
[M2]در و مینا بر فشاند ابر باران بر شجر
[B][M1]دشت طوطی رنگ و یاد لعبت شکرفشان
[M2]عاشقان را در حدیث آرد چو طوطی را شکر
[B][M1]غرقه گردد بامدادان هر ستاک گلبنی
[M2]بر مثال خاطر مداح میر اندر گهر
[B][M1]میر میرانشاه بن قاورد بن جغری که اوست
[M2]در جهان دولت ارکان ، بر سپهر دادخور
[B][M1]آن کریم باتوان ، آن چیره دست بردبار
[M2]آن جواد بی ریا ، آن پادشاه بی مکر
[B][M1]گرچه نیکو سیرتی را بر خرد باشد بنا
[M2]سیرت آموزد خرد از خلق آن نیکو سیر
[B][M1]گر بخواب و خور نبودی پیکر او را نیاز
[M2] از ملایک حکم کردندی مرو را نز بشر
[B][M1]همت عالیش پنداری اثر دارد همی
[M2]چون دعای مستجاب اندر قضا و در قدر
[B][M1]جود حاتم را در اخبار و سمر خوانم همی
[M2]رتبت لفظ حقیقت نیست جاری در ممر
[B][M1]جود او را نی بچشم سر عیان بینی همی
[M2]یک عیان نزدیک من فاظل تر از سیصد خبر
[B][M1]گر چه بر هر نیک و بد پیروز باشد روزگار
[M2]روزگار از رای او خواهد بپیروزی نظر
[B][M1]گر بیاد مهر او صورت بسنگ اندر کنی
[M2]بی گمان از یاد مهرش جان پذیر آید صور
[B][M1]قدر او را در علو با آسمان کردم قبای
[M2]آسمان در زیر دیدم قدر او را بر زبر
[B][M1]ای رزانت را زمین و ای سخاوت را سحاب
[M2] ای لطافت را روان و ای شجاعت را جگر
[B][M1]ای ستوده چون دیانت وی گرامی همچو دین
[M2]ای بپاکی چون هدایت وی بنیکی چون هنر
[B][M1]ای مبارک چون علوم و ای محقق چون خرد
[M2]ای خجسته چون سخاوت وی همایون چون ظفر
[B][M1]ای حیا را همچو عثمان وی شجاعت را علی
[M2]ای دیانت را چو بوبکر ، ای صلابت را عمر
[B][M1]ای نموداری زیک لفظ وفاق تو بهشت
[M2]وی نشانداری زیک حرف خلاف تو سقر
[B][M1]اندر آن وقتی که باشد پرخطر ناوردگاه
[M2]از سنان نیزۀ خطی روانها در خطر
[B][M1]از بسی اعلام گردان بیشه ای گردد هوا
[M2]جانور کردار شیران اندرو ناجانور
[B][M1]آن پسر کو را پدر پرورده باشد در کنار
[M2]گر بکشتن دست یابد دست یازد بر پدر
[B][M1]نم بگیرد چشم مرد از شرم چون گوهر و لیک
[M2]خون چنان راند که در شمشیر نم گیرد گهر
[B][M1]بر کمرگاه سواران بگذراند شست تو
[M2]هر خدنگی کان بهیجا بر کشیدی از کمر
[B][M1]چون سراپای اندر آهن دید خصمت مر ترا
[M2]پای ننهد پیش و دیگر پای نشناسد ز سر
[B][M1]در سخاوت آفتابی ، در توانش روزگار
[M2]در کفایت چون سپهری در سعادت چون قمر
[B][M1]کمترین شرحی که در نوعی براند لفظ تو
[M2]عالمی باشد ز علم اندر بیانی مختصر
[B][M1]چون قوافی را بنام تو بنظم اندر کشم
[M2]پرده بندد از معانی بر قوافی صد حشر
[B][M1]آن کسی جوید ترا کو جست خواهد جاه و نام
[M2]کز درخت خدمت تو نام و جاه آید ثمر
[B][M1]گاه را شایسته ای مانند عقل اندر دماغ
[M2]جاه را بایسته ای مانند نور اندر بصر
[B][M1]عنبر آگین گردد از خلق تو فکرت در دماغ
[M2]گوهر آگین گردد از مدح تو معنی در فکر
[B][M1]از غرایب وز غرر در مجلس ار لفظی رود
[M2]از غرایب لفظ تو خالی نباشد وز غرر
[B][M1]ای خداوندی که برگیرد همی یک بارگی
[M2]از جهان خیر جودت نام فقر و بخل و شر
[B][M1]خدمت مستقبل من بنده زین بهتر بود
[M2]خدمت حالیت این زینسان که آمد مختصر
[B][M1]تا همی گردد زمان و تا همی پاید زمین
[M2]تا همی گرید سحاب و تا همی خندد خضر
[B][M1]کام یاب و کام ران و شادباش و شادزی
[M2]زی خوش انگشتان بپوی وزی دل افروزان نگر 
[B][M1]جشن نوروز و سر سال نوت فرخنده باد
[M2]سال و ماه و روز و شب از یکدگر فرخنده تر
[A]
[B][M1]عید شاداب درختیست که تا سال دگر
[M2]از گل و میوۀ او بوی همی یابی و بر
[B][M1]بوی آن گل بترازد چو خرد کار دماغ
[M2]بر آن میوه بتازد چو خرد سوی جگر
[B][M1]زین گل و میوه همان به که یکی گیرد بار
[M2]زین گل و میوه چه گویی که چه باشد خوشتر؟
[B][M1]عید را دستخوش خویش گرفتیم و ازو
[M2]میوه و گل بجزین گونه نخواهیم دگر
[B][M1]ما برینیم و برین نیز بپرسیم از شاه
[M2]شاه ما نیز همانا که برینست مگر
[B][M1]عید هر سال برآورد و برآورد امسال
[M2]خلعت شاه منست ، آن ملک شیر شکر
[B][M1]اصل تأیید و بزرگی و سعادت بادت
[M2]خلعت خسرو دارا دل افریدون فر
[B][M1]هفت چیزست کجا رتبت مردست ازو :
[M2]کله و اسب و قبا ، گرز و کمر ، تیغ و سپر
[B][M1]ملک شرق بیاراست بدین هفت ترا
[M2]چون ترا دید بدین رتبت مردی در خور
[B][M1]ز انکه در بزم سرافراز کلاهی و قبا
[M2]ز آنکه در رزم فرازندۀ تیغی و کمر
[B][M1]خواست تا اسب ترا بنده بود باد صبا 
[M2]خواست تا ساز ترا بوسه دهد شمس و قمر
[B][M1]گر ملک بود مراد تو که آید بهری
[M2]آمد آن شاه کنون ، ز آنچه بجستی برخور
[B][M1]ای گه عشرت تو بزم ترا فتنه روان
[M2]وی گه کوشش تو رزم ترا بنده جگر
[B][M1]ای بهنگام سخاوت چو بتابی خورشید
[M2]وی بهنگام قساوت چو بسوزی آذر
[B][M1]حرکات تو گه رزم سبک روح چو سیم
[M2]سکنات تو گه بزم گرانبار چو زر
[B][M1]ای سوی لشکر بدخواه شتابان کشتی
[M2]وی گه حملۀ بدخواه درنگی لنگر
[B][M1]نیک دانی که بیک ساعت این نظم رهی
[M2]دوش ، برپای ، همی گفت ، شراب اندر سر
[B][M1]عذر من بنده ازین نظم سبک مایه بخواه
[M2]تا بشعری شکنم تازه بفردا دفتر
[B][M1]تا نیاید بگه فصل زمستان نیسان
[M2]نا نیاید بگه ماه حزیران آذر
[B][M1]هم چنین شاد و دل افروز همی باش بکام
[M2]یک تن از لشکر تو بر همه خصمان لشکر
[A]
[B][M1]بفال سعد و خجسته زمان و نیک اختر
[M2]نشسته بودم یک شب بباغ وقت سحر
[B][M1]ز باختر شده پیدا سر طلایۀ روز
[M2]کشیده لشکر شب جوق جوق زس خاور
[B][M1]فلک چو بیضۀ عنبر نمود و انجم او
[M2]چنانکه یار کنی سند روس با عنبر
[B][M1]بنات نعش تو گفتی که باشگونه همی
[M2]نمود صورت صادی ز هفت دانه گهر
[B][M1]درست گفتی نار کفیده بد پروین
[M2]بجای پوست زمرد ، بجای دانه درر
[B][M1]زحل چو ناوک بیجاده رنگ با سوفار
[M2]فرو نشسته بروی کبود فام سپر
[B][M1]مجره در فلک ایدون چو سبز دریایی
[M2]فگنده تودۀ کافور فام کف بر سر
[B][M1]چنان قطار حواصل نشسته در دریا
[M2]گشاده بر سر دریا یکان یکان شهپر
[B][M1]چنین شبی که رخ صبح و زلف شب در وی
[M2]همی نمود مرکب بهم صفا و کدر
[B][M1]زبان من شده از طبع من ستاره فشان
[M2]دو چشم من شده اندر فلک ستاره شمر
[B][M1]یکی ستاره مدیح شه بزرگ عطا
[M2]دگر ستارۀ روشن سپهر تیز ممر
[B][M1]بعقل عالی در هر دوان همی شمرم
[M2]کزین دو نوع ستاره کدام عالی تر ؟
[B][M1]فکر چو بستۀ آن حال طرفه کرد مرا
[M2]ببست خواب سحر بر دلم مجال فکر
[B][M1]بخواب دیدم کز آسمان همی گفتند
[M2]مرا بلفظ دری مشتری و شمس و قمر
[B][M1]که : ای بجان و بتن بندۀ شهی که ازوست
[M2]فروغ تاج ونگین و جمال جاه و خطر
[B][M1]ترا چه خدمت سازیم ؟ تا که کردی تو
[M2]مدیح خسرو ما را نسب بیکدیگر
[B][M1]در آفرینش ما آن غرض بد ایزد را
[M2]که این جمال بیابیم در کمال مگر
[B][M1]میان بخدمت شه بسته ایم و دربندیم
[M2]اگر بخدمت باشیم شاه را در خور
[B][M1]از آنکه بر زر و سیمست نام او منقوش
[M2]شدست گونۀ اجر ام ما چوسیم و چو زر
[B][M1]وزان سبب که بپیکر برند سجده ورا
[M2]برشک باشیم اندر فلک ز دو پیکر
[B][M1]وز آنکه تابش خور معتدل ستوده ترست
[M2]بود بطالع او اعتدال تابش خور
[B][M1]از آسمان و ستاره است حکم حال ملوک
[M2]ورا ستاره غلامست و آسمان چاکر
[B][M1]نیوفتاد مرین شاه را جز از سفری
[M2]کس از شهان و بزرگان ببد نداشت سفر
[B][M1]بآب دریا بنگر که تاز موضع خویش
[M2]سفر نکرد نیامد ازو پدید گهر
[B][M1]وگر گمان توایدون بود که او ضجرست
[M2]ملوک رنجه ندارند طبع را بضجر
[B][M1]زمانه آذر و طبع ملوک یاقوتست
[M2]کسی نبیند یاقوت تفته در آذر
[B][M1]شگفت و خیره بماندیم تا کجا بهری
[M2]بمانده دل بغمان در نژند و جان مضطر
[B][M1]چهار بار شدی سوی بلخ و هر باری
[M2]بنوع طرفه شود مانعت قضا و قدر
[B][M1]یقین بدان که درین بار خیر مانع نیست
[M2]بلی که مانع تو هست عین صورت شر
[B][M1]هری که حضرت شاه تو بود چونان بود
[M2]کزو زدند مثل زیب را بهر محضر
[B][M1]کنون که حضرت شاه تو زو گسسته شدست
[M2]گسسته گشت ازو نوروزیب و رونق و فر
[B][M1]وگر ز تنگی دستت عذر تو ظاهر
[M2]خدای بر تو نبندد همی بروزی در
[B][M1]وگر درازی را هست عذر و دشخواری
[M2]نه طول چرخست این و نه سد اسکندر
[B][M1]و گر هوای تبار و گهر بساده دلی
[M2]همی ز عزم سفر خواندت بعزم حضر
[B][M1]خدایگان تو با تو بخوبی آن کردست
[M2]که نسبت تو ندیدند در تبار و گهر
[B][M1]جز از گریستن بیهده ز تنگدلی
[M2]همی نبینم انواع خدمت تو دگر
[B][M1]گشاده کن دل و این بیهده غمان بگذار 
[M2]میان ببند و بدرگاه شهریار گذر
[B][M1]ابوالفوارس خسرو طغانشه آن ملکی
[M2]که آسمان فخارست و آفتاب هنر
[B][M1]گزیده شمس دول ، شهریار زین ملوک
[M2]خدایگان عجم ، پادشاه دین گستر
[B][M1]برای وحلم و بجود و کفایت افزونست 
[M2]ز آسمان و ز خاک و ز آب و از آذر
[B][M1]چو عیش خرم خواهی مدیح او بگزین
[M2]چو حال فرخ خواهی بروی او بنگر
[B][M1]هزار عقل تمامست در یکی صورت
[M2]هزار جان لطیفست در یکی پیکر
[B][M1]اگر نه مجلس او را خدم ببایستی
[M2]نه فعل روح بدی در جهان ، نه شکل صور
[B][M1]ستاره و فلک الفاظ و همتش دیدند 
[M2]یکی در آن شده مدغم ، یکی درین مضمر
[B][M1]بدان سبب که بناگاه خون نریزد شاه
[M2]صفیر تیرش گوید بدشمنان که : حذر
[B][M1]اگر ز آب روان دشمنش بدن سازد
[M2] شود ز آتش شمشیر شاه خاکستر
[B][M1]وگر بریگ عرب زیر پای اسمعیل
[M2]گشاد زمزم فرخنده داد ده داور
[B][M1]بپای قدر شهنشاه آسمان ببسود 
[M2]گشاد بر در جنت ز فر او کوثر
[B][M1]ایا ستوده شهی ، خسروی ، خداوندی
[M2]که نعمت تو کند خاک خشک لؤلؤ تر
[B][M1]ز نوک کلک تو یابند نادرات خرد
[M2] ز زخم تیغ تو گیرند کیمیای ظفر
[B][M1]ایا محامد تو طبع راست را تحسین 
[M2]ایا فضایل تو عقل پاک را زیور
[B][M1]اگر تو در خور همت ولایتی طلبی 
[M2]هلال خاتم خواهی و آفتاب افسر
[B][M1]بدان گهی که ز آواز کوس و حملۀ پیل
[M2]بشکل روبه ماده شود شود غضنفر نر
[B][M1]کمانوران چو دو گوشه کمان خوارزمی
[M2]ز جنگ باز پس آیند هر زمان بی مر
[B][M1]کمان بدست و کمر بر میان زره بر تن
[M2]زره دریده ، شکسته کمان ،گسسته کمر
[B][M1]چو رایت تو بجنبد ، شها ، ز قلب سپاه 
[M2]ز بیم زرد شود در کف یلان خنجر
[B][M1] ز درد ناله کند بر تن یلان جوشن 
[M2]ز بیم نوحه کند برسر گوان مغفر
[B][M1]بنعره مریخ اندر فلک همی گوید : 
[M2]زهی طغانشه الپ ارسلان شیر شکر
[B][M1]خدایگانا ، این هشت ماه بندۀ تو 
[M2]چنان گذاشت که از خویشتن نداشت خبر
[B][M1]بحق حرمت تو ، خسروا و نعمت تو
[M2]که عبرت از من بیچاره مانده بد بعبر
[B][M1]بجای نور بد اندر روان من دژمی 
[M2]بجای مغز بد اندر دماغ من اخگر
[B][M1]از آن قصاید پرگنده دفتری دارم
[M2]که خوانده بودم بر تاج خسروان ایدر
[B][M1]دلم بر آتش غم هر زمان که تفته شود
[M2]بآب دیده یکی بنگرم در آن دفتر
[B][M1]چو نام شاه ببینم چنان شوم گویی
[M2]که باز یافتم آن روزگار جان پرور
[B][M1]جز از مدیح توام نیست غمگسار مرا 
[M2]بحق آیت فرقان و دین پیغمبر
[B][M1]همیشه تا ندمد از چمن همی لؤلؤ
[M2]همیشه تا نبود در صدف همی عرعر
[B][M1]بقات باد و بزرگیت باد و دولت باد
[M2]ستاره ناصح و دولت قرین ، ملک یاور
[A]
[B][M1]همایون جشن عید و ماه آذر 
[M2]خجسته باد بر شاه مظفر
[B][M1]امیر انشاه بن قاورد جغری
[M2]جمال دین و دین را پشت و یاور
[B][M1]خداوندی ، کجا کوته نماید 
[M2]بپیش خطی او خط محور
[B][M1]اگر خورشید بودی دست رادش
[M2]شدی جرم زمین یاقوت احمر
[B][M1]زمین باران جودش گر بیابد 
[M2]بجای سبزه روید از زمین زر 
[B][M1]بدربند بجستان آنچه او کرد
[M2]مثالی کرده بد حیدر بخیبر
[B][M1]حنا و کوهۀ زین داشت شش ماه 
[M2]بجای خوابگه بالین و بستر
[B][M1]درین شش مه زمانی برنیاسود
[M2]ز دار و گیر پیلان معسکر
[B][M1]بگرد اندر همی شد مهر پنهان
[M2]بخون اندر همی زد چرخ چنبر
[B][M1]ز بانگ کوس غران چشم کودک
[M2]همی احوال شد اندر رحم مادر 
[B][M1]زبیم جان همی تن کرد پنهان 
[M2]چو دراج از پس صید غضنفر
[B][M1]زمین دریای موج افکن شد از خون
[M2]درو کشتی سوار و کشته لنگر
[B][M1]اجل بازو زنان هرسو همی شد
[M2]بخون اندر ، چو مرد آشناور
[B][M1]جهانی دیده بر خسرو نهاده 
[M2]بتیر و نیزه از دیوار و از در
[B][M1]ز شه برجی قضا را چرخ داری 
[M2]ملک را یافت در میدان برابر
[B][M1]ز خون شمشیر هندی در کفش لعل
[M2]ز خوی خفتان رومی بر تنش تر
[B][M1]چو آتش چرخ را بر کرد و بشتافت
[M2]کز آتش بیند آن پاداش و کیفر
[B][M1]بزد بر بازوی بر گستوان دار
[M2]خدنگی راست رو ، بر گستوان در
[B][M1]ز زخم تیر تا پای خداوند
[M2]بدستی مانده بد ، یا نیز کمتر
[B][M1]بدیگر سو از آن سان تیز بگذشت 
[M2]که از تیزی نیالودش بخون پر
[B][M1]ملک چون سرو و گل نازان و خندان
[M2]نشاطی باد پایی خواست دیگر
[B][M1]ملایک بر هوا آواز دادند
[M2]ز شادی وز شگفت : الله اکبر
[B][M1]ز فر ایزد و آثار دولت
[M2]نشانی باشد این واضح ، نه مضمر
[B][M1]دو پیکر بود : اسب و مرد جنگی 
[M2]بسوزانی و تیزی برق و صرصر
[B][M1]بزخم اندر چه داند تیر بی جان
[M2]تفاوت کردن از پیکر بپیکر؟
[B][M1]در افسر در مکنون کی شناسد
[M2]که افسر چیست یا دارای افسر ؟
[B][M1]بگیتی ز آب و آتش تیزتر نیست
[M2]دو جان او بار سلطان ستمگر
[B][M1]سیاوش را و خسرو را نیازرد
[M2]چو فر ایزدی بود آب و آذر
[B][M1]تهور گر نه بد بودی ز شاهان 
[M2]نه جوشن داردی در کین ، نه مغفر
[B][M1]چه باید مغقر از آهن مر او را
[M2]که یزدان داده باشد مغفر از فر ؟
[B][M1]ایا شاهی ، که شخصت را بیار است 
[M2]بعقل و حلم یزدان گرو گر
[B][M1]فزون شد دولتت ، تا باز گشتی
[M2]ز جنگ سکزیان دیو منظر
[B][M1]تو ان بردن هنوز از جای جنگت
[M2]دریده زهرۀ سکزی بزنبر
[B][M1]از اکنون تا پسین روزی ز گیتی
[M2]بر آن خاک ار فرود آید کبوتر
[B][M1]ز بس آغار خون ، گردانه چیند
[M2]تبر خون رویدش در حلق و ژاغر
[B][M1]چنان کردی که در ایوان شاهان 
[M2]بجای جنگهای رستم زر
[B][M1]ازین پس مرترا برزین نگارند
[M2]تن تنها دریده قلب لشکر
[B][M1]بعون زال و رخش و پر سیمرغ
[M2]ز یک تن کرد رستم پاک کشور
[B][M1]تو تنها با سپاهی گر بکوشی
[M2]چو قوم عاد بر بالی اشقر
[B][M1]چنانشان باز گردانی ، که از بیم 
[M2]بردار سبق جوید از برادر
[B][M1]ترا سیمرغ و تیر گز نباید 
[M2]نه رخش جادو و زال فسونگر
[B][M1]زمردی و جگر نگذاشت باقی
[M2]مصور بر تو ، ای زیبا مصور
[B][M1]شجاعت هدیه ای باشد خدایی
[M2]یلان را ، در دماغ و دل مستر
[B][M1]کسی رادرجهان ضامن نگیرد
[M2]بشخص فربه و بالای سنگر
[B][M1]بپیش شیر لاغر پیل فربه 
[M2]چنان باشد که کوهی پیش یک ذر
[B][M1]ولیکن گاه کوشش بردارند
[M2]دوال از پیل فربه شیر لاغر
[B][M1]الا ای نامور شاهی ، که هستی 
[M2]ز شاهان در هر انواعی مخیر
[B][M1]ز سهم افزای کاری باز گشتی
[M2] که آن نادیده ، کس را نیست باور
[B][M1]ز حرص کین برون نا کرده خفتان 
[M2]ز خون دشمنان ناشسته خنجر
[B][M1]ز خون خوردن دلت ناسیر ، لیکن
[M2]ز خون در خنجرت سیراب گوهر
[B][M1]ز خفتان معصفر بند بگشای
[M2]ز ساقی باده ای بستان ، معصفر
[B][M1]بجای جوشن اندر پوش قاقم
[M2]بجای نیزه بر کف گیر ساغر
[B][M1]قدح بر کف نه و عبهر بینبوی
[M2]بر افروز آتشی چون چشم عبهر
[B][M1]اگر بستان آزاری بیفسرد 
[M2]ز آذر بوستانی کن در آذر
[B][M1]درختان رز اکنون ، تانه بس دیر
[M2]یکایک زرد کرده سبز چادر
[B][M1]برین گردون دریا چهر از میغ
[M2]بپیوندد سماریهای عنبر
[B][M1]سماریهای عنبر چون گران شد 
[M2]فرو بارد ز عنبر عقد گوهر
[B][M1]وزان باریدن گوهر بنیسان 
[M2]بخندد باغ و بر بالا صنوبر 
[B][M1]ایا شاهی ، که از نظم مدیحت 
[M2]نگردد سیر طبع نظم گستر
[B][M1]مرا از نظم در خاطر عروسیست 
[M2]که ازنام تو خواهد نقش وزیور
[B][M1]بقای ذکر مردم نظم عالیست
[M2]که دارد پای با ارکان و اختر
[B][M1]بسا کاشعار من در مدحت تو
[M2]بخواهد گشتن از دفتر بدفتر
[B][M1]الا تا هر درختی نیست طوبی
[M2]الا تا هر غدیری نیست کوثر
[B][M1]چو کوثر عمر وعیشت باد شیرین
[M2]چو طوبی شاخ بختت باد پر بر
[A]
[B][M1]چه روز بود که آن ، ماهروی سیمین بر
[M2]برسم تعبیه بیرون گذشت بر لشکر ؟
[B][M1]حمایلی ز زر خسروانه اندر کتف
[M2]بلا رگی کهن آزموده اندر بر
[B][M1]برنگ چهرۀ من بر حمایلش کوکب
[M2]چو آب دیدۀ من بر بلارگش گوهر
[B][M1]بروی ماه بر ، از تیره شب نموده نگار
[M2]بسیم خام بر ، از زر پخته بسته کمر
[B][M1]بزلف وجعد کمندی نمود در زرهی
[M2]ز پیچ و حلقه خم اندر خم و سر اندر سر
[B][M1]ز نور روی در افشان و آخته قدر است
[M2]نه ماه و سرو وز ماه وز سرو نیکوتر
[B][M1]بچشم اندر بگذشت روی او ، گویی
[M2]پری بمهرۀ لبلاب در گرفت گذر
[B][M1]بزیر درقۀ پر کوکب اندرون بنهفت
[M2]ز بیم چشم بد ، آن روی چون گل پربر
[B][M1]عقیق فام شد از گونه کوکب سپرش
[M2]ز بسکه عکس برون داد روی او بسپر
[B][M1]ایا قمر خدماهی ، که نور خدترا
[M2]همی سجود برد نور زهرۀ ازهر
[B][M1]فراق روی تو بی زخم تیر کشت مرا
[M2]ترا ز کشتۀ خویش،ای نگار نیست خبر
[B][M1]خیال آن لب گوهر نمای در افشان
[M2]پدید کرد مرا در دو دیده کان گهر
[B][M1]ز بسکه نقش دو روی تو در دو چشم منست
[M2]همی سر رشک منقش کند ز دیده بدر
[B][M1]طلب کنم شکن زلف تو ز دیدۀ خویش
[M2]از آنجهت که بدریا درون بود عنبر
[B][M1]اگر چه جان مرا آسمان نشان کردست
[M2]بداغ هجر تو ، ای دل گشای جان پرور
[B][M1]چنان بجان من اندر نشسته ای گویی
[M2]که در خیال تو دارد نهان من پیکر
[B][M1]شنیده ام ، صنما ، من که بار مشک کنند
[M2]از آن جگر که ز آتش بدو رسید اثر
[B][M1]کنون بدیده در از بیم این اثر شب و روز
[M2]خیال زلف تودارم نهان ز خون جگر
[B][M1]تن مرا ز دل و چشم من فزود فراق
[M2]بآب و آتش دادی که : رو بسوز وببر
[B][M1]تنی چو شوشۀ زر کرده ام دراین معنی
[M2]کز آب و آتش نقصان نیافت شوشۀ زر
[B][M1]خیال عبهر مشکینت،ای صنم بنمود
[M2]در آتش دل من بوستان پر عبهر
[B][M1]اگر شد آتش ریحان بگرد گرد خلیل
[M2]منم بمعجزۀ او کنون خلیل دگر
[B][M1]نه بس بود که مرا عشق توگرامی کرد
[M2]بمعجزات گرامی خلیل پیغمبر
[B][M1]تو آن بتی ، که زرویت همی خجل ماند
[M2]نگار خامۀ مانی و لعبت آزر
[B][M1]نظر ز روی تو خواهد نکویی از هر باب
[M2]چنانکه دانش خواهد ز رای خواجه نظر
[B][M1]ابوالحسن علی بن محمد ، آنکه ازوست
[M2]کمال دولت واصل سخا و قدر خطر
[B][M1]خدایگانی کز جاه او شرف خواهد
[M2]بکامگاری سیر ستاره در محور
[B][M1]زرای و طبع و دلش روشن و بلندو قویست
[M2]ثبات عقل وره صحبت و کمال هنر
[B][M1]ایا ستوده سیر مهتری ، که نور خرد
[M2]همی ز نور تو آموخت اختیار سیر
[B][M1]مخالف تو اگر سر ز امر تو بکشد
[M2]بحلق در ، رگ شریان او شود نشتر
[B][M1]ز دست شوی تو و چوب تازیانه تو 
[M2]نهال طوبی رستست و چشمۀ کوثر
[B][M1]تو آن کسی ، که ز بس روشنی : سجود برد
[M2]خیال رای ترا ، اندر آسمان ، اختر
[B][M1]خجسته کلک گهر بار عنبر افشانت
[M2]همی ز عنبر و گوهر برد حروف و سطر
[B][M1]هزار بار بروزی بحد تاریکی
[M2]بتاختن شود وگوهر آورد بی مر
[B][M1]اگر تناسخ حق نیست ، پس ز بهر چرا
[M2]درین زمانه پدید آمدست اسکندر؟
[B][M1]ایا بزرگ عمیدی ، که از معانی خوب
[M2]عروس نظم پذیرد ز مدح تو زیور
[B][M1]از آن جهت که بپیکر ترا اسجود برند
[M2]بنور عالی همراه جان سزد پیکر
[B][M1]طبایع ار نه بترکیب تو شریف شدی
[M2]نیامدی ز طبایع پدید شکل صور
[B][M1]عیال گشت فلک بر بقای دولت تو
[M2]عرض عیال بود لا محاله بر جوهر
[B][M1]قمر ز اسب تو آموخت سیر وزین معنی
[M2]سریع تر بود از هر ستاره سیر قمر
[B][M1]فری ز نعل سمندت ، که روز تک شررش 
[M2]در اوفتد بعدو ، چون بسندروس شرر
[B][M1]دعای صالح را ماند او،که آب حیوة
[M2]بسان ناقه برون آید از میان حجر
[B][M1]ببین سه میخ بنعلش در ،ار ندیدستی
[M2]بروی ماه نو اندر ، نشانده دو پیکر
[B][M1]خدایگانا ، این دولت بلند ترا
[M2]مدد ز طالع سعدست و خالق اکبر
[B][M1]مخالف تو ، ترا با خود ارقیاس کند
[M2]فراخ دریا داند همی چو تنگ شمر
[B][M1]میان عنبر و خاکستری اندرون فرقست
[M2]اگر چه عنبر باشد برنگ خاکستر
[B][M1]زر و سرب دو گهر بود ، آنکه فرق شناخت
[M2]ز زر کلاه شهان کرد و از سرب لنگر
[B][M1]ز روی شکل و صور آدمی چو یکدگرند
[M2]نیند باز بحکم ازل چو یکدیگر
[B][M1]بلی نعامه و طوطی دو طایرند ، ولیک
[M2]غذای این شکر آمد ، غذای آن اخگر
[B][M1]همیشه تا که بکف ناید و برون ناید
[M2]ز سنگ تابش ماه وز خاک چشمۀ خور
[B][M1]بفرخی و بپیروزی و ببهروزی
[M2]ز مال و نعمت و از روزگار خود بر خور
[A]
[B][M1]از آن دو عارض سوسن نمای لاله اثر
[M2]بنفشه وار فرو برده ام بزانو سر
[B][M1]ز فرقت رخ او بسکه خون همی بارم
[M2]بسان چشم همایست چشم من بصور
[B][M1]بنفشه رویم و سیمین سرشک از آنکه بتم
[M2]ز سیم خام برآرد همی بنفشۀ تر
[B][M1]عدوی عنبر و خصم شمامه گشتم ، از آنک
[M2]شمامۀ ز نخش گرد گیرد از عنبر
[B][M1]غلام آن لب چون گوهر بدخشانم
[M2]بدست صنع نهاده دروسی و دو گهر
[B][M1]لبش ز گوهر و بیجادۀ بدخشانی
[M2]بطبع لعل تر آمد بسی و شیرین تر
[B][M1]اگر بخون من بی گناه قصد کنی
[M2]مکن بتا ، حذر از خون بی گناه ، حذر
[B][M1]و گر ز داوری خون من نیندیشی
[M2]خدای عز و جل بس میان ما داور
[B][M1]اگر چه بی طربم در غم تو ، بس باشد
[M2]مدیح میر بسوی طرب مرا رهبر
[B][M1]امیر احمد بن عاصم آنکه همت او
[M2]همی گواژه زند بر بلندی محور
[B][M1]گمان من بحقیقت چنین بود که یکیست
[M2]سخای او و طلب کرده های اسکندر
[A]
[B][M1]بار دیگر بر ستاک گلبن بی برگ و بار
[M2]افسر زرین بر آرد ابر مروارید بار
[B][M1]گاه مینا زینت آرد زو نگار بوستان 
[M2]گاه مرجان زیور آرد زو عروس مرغزار
[B][M1]غنچه سازد باغ را پر گلبن از مینا و زر
[M2]لاله سازد کوه را پر پشته از شنگرف وقار
[B][M1]دست سوسن نقرۀ نا پخته دارد دست بند
[M2]گوش گلبن لولوی ناسفته دارد گوشوار
[B][M1]در ع قطران حلقه از دریا بپوشد آسمان
[M2]برگ مرجان کوکب از خارا بر آرد کوهسار
[B][M1]لشکر انجم نهاد لاله بنماید ز سنگ
[M2]رایت خورشید پیکر گل برون آرد ز خار
[B][M1]از دهان لاله چون بیرون درخشد زلف شب
[M2]نرگس از دل شمع سوزان بر سر آرد صد هزار
[B][M1]خرمن مرجان و مینا هر کجا چشم افکنی
[M2]بر شکتست از چمن ، یا بردمیدست از چنار
[B][M1]از بنفشه مشکبوی ولالۀ لؤلؤ نسب 
[M2]قطره سازد چشم عاشق ، حلقه گیرد زلف یار
[B][M1]آب دریا در گلستان آتشی افروختست
[M2]ابردود و لاله اخگر ، خوید عکس و گل شرار
[B][M1]گر بر ابراهیم ریحان گشت آتش طرفه نیست
[M2]طرفه کز ریحان همی آتش فروزد نوبهار
[B][M1]بوستان از چشم ابرو دست باد اندر چمن
[M2]حله دارد در شقایق نقش دارد در نگار
[B][M1]دست شاخ از گل منقش چون دم طاوس نر
[M2]روی ابر ار ژاله پر کوکب چو پشت سوسمار
[B][M1]از نسیم باد دارد غنچه عنبر در دهن
[M2]وز سرشک ابر دارد لاله لؤلؤ در کنار
[B][M1]خوید سبز و خرم و گلبوی ، پنداری مگر
[M2]خرمی از طبع پاک خواجه دارد مستعار
[B][M1]مفخر ملکت ، امین دولت عالی ملک
[M2]مرکز ملت ، ظهیر ملک کافی شهریار
[B][M1]معدن احسان سعید بن محمد کز دلش
[M2]مایۀتدبیر برخیزد چو از دریا بخار
[B][M1]پیش حلمش کوه خاک و پیش جودش آب ابر
[M2]پیش خشمش باد برق و بیش طبعش نور نار
[B][M1]چون گمان پیش یقین و چون عیان پیش خبر
[M2]چون خطا پیش صواب و چون هدر پیش وقار
[B][M1]سهمش از آثار خشمش هر کجا یابد گذر
[M2]نامش از کردار خوبش هر کجا گیرد گذار
[B][M1]این چو زر شادی فزاید در درون تنگدست
[M2]وآن چو می بی هوشی آرد در دماغ هوشیار
[B][M1]سهم او دارد نهان و خشم او آرد پدید
[M2]زخم در چنگال شیر وز هر در دندان مار
[B][M1]آنکه بوسد دست او هرگز نباشد تنگدست
[M2]وآنکه جوید سور او هرگز نباشد سوکوار
[B][M1]آفتاب ار سر بپیوستی بپای همتش
[M2]از فلک کردی ، نه از خاک دژم ، زر عیار
[B][M1]عار دارد جان از آن فخری که نه زآیین اوست
[M2]هیچ کس نشنود فخری را کز و دارند عار
[B][M1]کی شمار اختران داند مهندس بر فلک
[M2]چون نداند بر زمین یکروز جودش را شمار
[B][M1]دست دریا موج او دارد یکی زرین صدف
[M2]کرده از ابر سخا دل پر ز در شاهوار
[B][M1]آب سیری ، مرغ سانی ، خاک جنسی ، مار فش
[M2]زرنمایی ، سیم شکلی ، در فشانی مشکسار
[B][M1]چون ضمیر عاقلان اندر خرد دارد گذر 
[M2]چون دعای مستجاب اندر قضادار مدار
[B][M1]در نمایش زر پخته دارد اندر سیم خار
[M2]در گدازش در روشن دارد او در مشک تار
[B][M1]تن نهان در زیر روی و سرد و ان در پیش چشم
[M2]روی زرد و چشم گریان ، سرنگون وتن نزار
[B][M1]بی سخن لفظ آزمای و بی خرد معنی پژوه
[M2]بی روان جنبش نمای و بی زبان پاسخ گزار
[B][M1]نوک او هنگام رفتن باد را تلقین کند
[M2]سیر آن اسبی که خاک از نعل او گردد شیار
[B][M1]آب گردش مرکبی کز چابکی هنگام تک
[M2]نعل سخت او ز خاک نرم انگیزد غبار
[B][M1]سیر آب وآتش و ماهی و مار از وی برند
[M2]ژرف رود و پهن دشت و تند کوه و تنک غار
[B][M1]خرد موی وزاغ چشم و پهن روی و گرد سم
[M2]تیز گوش و دوربین وره نورد وراهوار
[B][M1]آب با وی در شتاب و خاک با وی در درنگ
[M2]چرخ با وی در نبرد و ابر با وی در شکار
[B][M1]گاه رفتن،گاه بودن ، گاه جستن ، گاه تک
[M2]کند و سست و تند و تیز و رام و نرم و سهل و خوار
[B][M1]ای خداوندی ، که دولت را تو کردی نامجوی 
[M2]وی سرافرازی ،که دانش را تو ماندی یادگار
[B][M1]ای ز هر دستی که دراندیشه آید پیش دست
[M2]وی بهر کاری که در امید گنجد کامگار
[B][M1]گر ز اخلاقت مرکب پیکری کردی فلک
[M2]بی گمان جان مصور دیده بودی روزگار
[B][M1]اختیار تست جود خواسته بخشی بجبر
[M2]زین نکوتر کش نبیند حکم جبر و اختیار
[B][M1]گر نکردی چرخ پیدا دست گوهر بار تو
[M2]مر زبان را الفظ بخشش نامدی هرگز بکار
[B][M1]دشمنت را روز محنت یادگار دولتست 
[M2]زان سبب کایین روز هجر باشد یادگار
[B][M1]خصم چون نهر اسد از تو ؟ کز حریر کلک تو
[M2]گرددش خرد استخوان در تن چو تخم کو کنار
[B][M1]خاک ناساید چو چرخ،ار خاک را گویی : برو
[M2]چرخ نشتابد چو خاک ، ار چرخ را گویی : بدار
[B][M1]روز دشمن پست وزیر تخت تو بخت بلند
[M2]سر نشیبی های تخت اندر بلندیهای دار
[B][M1]گر بود خاک گران را ازسبک طبع تو بهر 
[M2]ور بود چرخ سبک را از گران حلم تو بار
[B][M1]مایۀ خاک گران را این بپراند سبک
[M2]جرم گردون سبک را آن نگیرد استوار
[B][M1]دست تدبیرت ،خداوندا،عروس ملک را
[M2]بس نو آیین ز یوری بستست خوب و ساز وار
[B][M1]چو بطبع اندر مروت ، چون بعقل اندر هنر
[M2]چون بمغز اندر سماع و چون بجام اندر عقار
[B][M1]تا ازین در دری چون خامه لشکر افشان کنی
[M2]از فصاحت گویی اندر خامه داری ذوالفقار
[B][M1]زخم گرز و آب تیغ ار آبروی ملکت اند
[M2]جان برند و سر ستانند این و آن در کار زار
[B][M1]بر گذارد رای تو هر ملک را بی گرزو تیغ
[M2]سهم تیغ آبداده زخم گرز گاوسار
[B][M1]گر نه عقلی چون پدید آری کژی از راستی ؟
[M2]ور نه جانی چون کنی پنهان دانش آشکار ؟
[B][M1]از نهیب تیغ آتش رنگ آتش سیر تو
[M2]آب گردد گوهر اندر روی تیغ آبدار
[B][M1]از خمیر روشن تو تیره جان دشمنست 
[M2]ساعتی باشد که سیصد ره بخواهد زینهار
[B][M1]ای خداوند خداوندان ، ز یاد مدح تو
[M2]دیبهی با فم بجان اندر ، همی بی پود و تار
[B][M1]چون ببارد ابر فکرت قطره بر دریای لفظ
[M2]در معنی بر کشم مدح ترا غواص وار
[B][M1]خدمتی سازم ، کجا مرد سخندان اندرو
[M2]چون کند وقت سخن اندیشه ، دارد اعتبار
[B][M1]تا بهار از شاخ مرجان لاله بنماید بباغ
[M2]تا خزان از عقد لؤلؤ دانه رویاند ز نار
[B][M1]باد چشم حاسدت نار کفیده بی خزان
[M2]باد روی ناصحت باغ شکفته بی بهار
[A]
[B][M1]عید مبارک آمدو بر بست روزه بار
[M2]زان گونه بست بار که پیرار بست و پار
[B][M1]در طبع روزه دار گه آمد که هر زمان
[M2]میل شراب دار کند طبع روزه دار
[B][M1]بی شک بطبع عید خوش آیدش آنکه او 
[M2]در باغ گل نماید و در راغ لاله زار
[B][M1]در دست ازو ستاره و دو چشم ازو فروغ 
[M2]در طبع ازو سخاوت و در مغز ازو بخار
[B][M1]بی نو بهار بیند ازو دیدۀ طرب 
[M2]در باغ جام تازه گل سرخ کامگار
[B][M1]بر دست لاله کارد و بر رخ زند فروغ
[M2]در طبع آتش آرد و بر سر زند شرار
[B][M1]باد بهار چونکه ازین پس بروز چند
[M2]صحرای نو بهار نماید چو قندهار
[B][M1]زلف بنفشه تاب در آرد ببوستان
[M2]گه زار زار مرغ بنالد بمرغزار
[B][M1]گه پوی پوی پر در آرد ببوستان
[M2]رخسار لاله رنگ برآورد بکوهسار
[B][M1]مرجان فروغ لاله برون آید از چمن
[M2]مینا نهاد برگ برون آید از چنار
[B][M1]در بوستان نهند بهر جای مجلسی 
[M2]چون طبع عشق پرور و چون خان شاد خوار
[B][M1]غلتان میان تودة گل عاشقان مست
[M2]از غم کنار کرده و معشوق در کنار
[B][M1]گه لب بسوی باده و گه دست سوی گل
[M2]گه گوش سوی بربط گه چشم سوی یار
[B][M1]دانم که نوبهار چنینست و بیش ازین
[M2]با هجر یاربهره ندارم ز نو بهار
[B][M1]خودکام و بردبار دلی دارم ، ای عجب
[M2]فریاد و جور ازین دل خودکام بردبار
[B][M1]صدبار گفتمش که ، چو کار تو نیست عشق
[M2]ره باز جوی و رخت بپرداز و سر مخار
[B][M1]امروز مهر بیشتر آرد همی ز دی
[M2]و امسال عشق بیشتر آرد همی ز پار
[B][M1]ای دل ، بعاشقی چه شتابی ؟ عنان بکش
[M2]و آن عشوه های عشق بیک ره فروگذار
[B][M1]تا کی هوا ؟ حدیث مه نیکوان ببر
[M2]تا کی غزل ؟ مدیح سر خسروان بیار
[B][M1]زیبا همام دولت و فرخ جمال دین 
[M2]کورا گزید دولت و دین کرد اختیار
[B][M1]میرانشه بن قاورد ، آن خسروی کزوست
[M2]میری و خسروی طرب افزای و نامدار
[B][M1]بر طبع ورای اوست کم و بیش راگذر
[M2]بر خشم و حلم اوست بد و نیک را گذار
[B][M1]در خشم او سیاست و بر عفو او امید
[M2]در رای او براعت و در طبع او وقار
[B][M1]ای روزگار بندۀ رای تو روز عزم
[M2]وی آفتاب چاکر روی تو روز بار
[B][M1]از جود دست تو عجب آید مرا همی
[M2]تا بر عنان چگونه کنی دست استوار ؟
[B][M1]گر زتو بندنایبه بگشاید از فلک 
[M2]تیر تو برج کنگره بردارد از حصار
[B][M1]مانند تو سوار ندیدست روز جنگ
[M2]الماس آب چهره و شبرنگ را هوار
[B][M1]در دامن فنا ز نهیب تو گم شوند
[M2]گردان کار دیده و شاهان کامگار
[B][M1]مر دشمن ترا دو لقب داد آسمان 
[M2]دون همت نگونه و بدبخت خاکسار
[B][M1]ز آسیب نعل خنگ تو اندر زمین جنگ
[M2]بر آسمان زمین دگر سازد از غبار
[B][M1]از بهر آنکه مار بپیچد چو رمح تو 
[M2]در طبع و جان سرشت خداوند سهم مار
[B][M1]خصم تو و کمان تو بر یکدگر بجنگ
[M2]بیدل دو عاشقند بهجران بسنده کار
[B][M1]ورنه چرا گمان تو بر دست تو بدو
[M2]پیکان آبداده فرستد بیاد گار؟
[B][M1]گور افکند بباد و سوار افکند بعکس
[M2]تیغ تو در نبرد و سنان تو در شکار
[B][M1]گردافکنی که با تو بمیدان برون شود
[M2]بر وعده گاه مرگ نهد جان بانتظار
[B][M1]با سهم جنگ تو ز نهیب کمند تو
[M2]از حلقۀ کمر بهراسد دل سوار
[B][M1]در شعر چون بنام تو بندند قافیت
[M2]فارغ شود سخن ز مجازات و استعار
[B][M1]گر عکس تیغ تو بهوا روشنی دهد 
[M2]ارواح کشتگان شود اندر هوا فگار
[B][M1]ای آفتاب گاه سعادت که جاه را
[M2]دوران آسمان چو تو ننمود شهریار
[B][M1]در جشن روز عید می لعل فام خواه
[M2]بگزار در مراد چنین جشن صد هزار
[B][M1]زان می ستان کجا شود از رنگ و بوی او 
[M2]باد هوا و خاک زمین لعل مشکبار
[B][M1]در طبع تو ز رنگ و فروغ از ره خرد
[M2]دارد چهار چیز درو نسبت از چهار
[B][M1]یاقوت گل فروغ و گل ارغوان نسب
[M2]بیجادۀ معنبر و مرجان لاله کار
[B][M1]تا تاج و بند تلخ و خوش آید برخرد
[M2]تا تخت و دار نیک و بد آید بهوشیار
[B][M1]با تاج باد ناصح تو بر فراز تخت 
[M2]با بند باد حاسد تو بر فراز دار
[A]
[B][M1]چون چتر روز گوشه فرو زد بکوهسار
[M2]بر زد سر علامت عید از شب آشکار
[B][M1]هر کوکبی بتهنیت عید بر فلک
[M2]در زیور شعاع برآمد عروس وار
[B][M1]چون بر فراخت عید علامت بدست شب 
[M2]نوروز در رسید و علمهای نوبهار
[B][M1]باد صبا مقدمه بود از سپاه گل
[M2]لشکر همی کشید بهر کوه و هر قفار
[B][M1]چون گوشۀ علامت عید از فلک بدید
[M2]اندیشه در گرفت و فرو شد باضطرار
[B][M1]تافر خجسته رایت نوروز در رسید
[M2]از گرد راه با علم و خیل بی شمار
[B][M1]باد صبا بیامد و خدمت نمود و گفت :
[M2]کای جان لهو و کام دل و سعد روزگار
[B][M1]آگه نه ای که عید همایون ببندگیست
[M2]درگوش چرخ کرد زر اندوده گوشوار
[B][M1]گر ما بپیش لشکر او بر گذر کنیم
[M2]هم جای فتنه باشد و هم بیم کارزار
[B][M1]نوروز ماه گفت : مرا با خجسته عید 
[M2]شرطیست مهر پرور و عهدیست استوار
[B][M1]ز ایدر عنان بتاب و بدو بر پیام من
[M2]بنشین ، بگو و بشنو ، برگرد و پاسخ آر
[B][M1]ز اول زمین ببوس و ثنا خوان و پس بگوی :
[M2]کای رایت سعادت و فهرست افتخار
[B][M1]بخرام سوی من ، که ز بهر خرام تو 
[M2]بستم هزار قبه ز کشمیر و قندهار
[B][M1]با تختهای جامۀ دیبای شوشتر
[M2]با عقدهای لؤلؤ دریای زنگبار
[B][M1]بر گرد گرد قبه گروه از پی گروه
[M2]مرجان سلب پیاده و مینا سنان سوار
[B][M1]مرجان گرفته در لب و زنگار در قدم
[M2]شنگرف سوده بر رخ و در دل نهاده قار
[B][M1]رایاتشان ز تودۀ یاقوت شب چراغ
[M2]اعلامشان ز دانۀ لؤلؤی شاهوار
[B][M1]از بهر آنکه چون سوی صحرا برون روند
[M2]بر روی خاک تیره بسازند رهگذار
[B][M1]در سپید ابر فرو ریزد از دهن 
[M2]مشک سیاه باد برافشاند از کنار
[B][M1]بیجاده حقه حقه بسایم ببوستان
[M2]پیروزه حلقه حلقه بر آرم ز جویبار
[B][M1]هم چهره های سرخ برون آرم از چمن
[M2]هم بیخهای سبز برون آرم از چنار
[B][M1]سیماب چون بلور فرو ریزم از هوا
[M2]شنگرف چون عقیق بر آرم ز شاخسار
[B][M1]زنگار و سیم خام فشانم زبار و برگ
[M2]کافور و زر پخته نمایم ز برگ و بار
[B][M1]بر سایۀ سر تو ، بهر جا که بگذری 
[M2]چتری زنم بنفش ز دیبای سبزکار
[B][M1]مشک سرشته در دل بیجاده افکند
[M2]دست زمین ز بهر تو برطرف مرغزار
[B][M1]از بهر مدحت تو زبان سازد از عقیق
[M2]اندر دهان غنچه گل سرخ کامگار
[B][M1]زان پیشتر که به سر حراقۀ فلک
[M2]خورشید تیغ بر کشد از تیغ کوهسار
[B][M1]بخرام ، تا پگاه بآیین بندگی
[M2]هر دو بهم رویم بدرگاه شهریار
[B][M1]شمس دول طغانشه ، زین امم کزوست
[M2]ایام شادمانه و افلاک بختیار
[B][M1]از خشم اوست آتش سوزنده را شتاب
[M2]و ز حلم اوست خاک گراینده را وقار
[B][M1]زرین شود زمانه ، گر از بحر دست او
[M2]کمتر ز ساعتی بهوا بر شود بخار
[B][M1]با بوی گرد لشکر او آهوان هند
[M2]بر دشت ترک نافه همی بفگنند خوار
[B][M1]گر بشنود پلنگ امین خدنگ او 
[M2]هر سال پوست بفکند از تن بسان مار
[B][M1]از بیم شیر رایت او شیر دست کش
[M2]در صورت گوزن همی گردد آشکار
[B][M1]ای آفتاب بخشش و شادی بروز بزم
[M2]وی آسمان همت و رادی بروز بار
[B][M1]تا ز آب رنگ تیغ تو الماس بر دمید
[M2]الماس جز در آب نگیرد همی قرار
[B][M1]این مملکت گرفتن و این ملک داشتن
[M2]در گوهر شریف تو بنهاد کردگار
[B][M1]زخم درشت باید و پیکان سنگ سنب
[M2]تیغ بنفش خواهد و بازوی کامگار
[B][M1]سعهد سپهر مرکز شاهی و قطب ملک
[M2]زین چار نگذارند و داری تو هر چهار
[B][M1]تیغ تو برفگند و سنان تو بر درید 
[M2]بر چرخ سیر انجم و بر کوه خاره غار
[B][M1]از ران و ساعد تو جهان در هم افکند
[M2]آن خنگ شیر زهره و آن گرز گار سار
[B][M1]بحریست همت تو سخارا ، سپهر موج
[M2]ابریست فکرت تو سخن را ، ستاره یار
[B][M1]از چنبر سپهر بخدمت فرو نشست 
[M2]بر گوشۀ کلاه تو خورشید چند بار
[B][M1]وز فر خدمت تو کنون از شعاع او
[M2]لعل بدیع روید و یاقوت آبدار
[B][M1]گر عکس تیغ تو بهوا روشنی دهد 
[M2]ارواح کشتگان شود اندر هوا فگار
[B][M1]خونی که از عدو بچکاند سنان تو
[M2]بر خاک سطرهای مدیحت کند نگار
[B][M1]شیری که گرد اسب تو بر سوی او نشست
[M2]هر چند گاه گیرد نافش بمشک بار
[B][M1]گر اشک دشمن تو بلؤلؤ صفت کنند 
[M2]بیرون دمد ز لؤلؤ ناسفته نوک خار
[B][M1]سیمرغ پر ز پوست بمنقار برکشد
[M2]از بهر آنکه تیر ترا برشود بکار
[B][M1]در سایۀ سنان تو گردد گیاه سبز
[M2]رنگین چو لعل سوده و سوزنده چون شرار
[B][M1]آهو کزان گیا بخورد قطره های مشک
[M2]اندر دهان نافه کند دانهای نار
[B][M1]گر بشنود نهنگ بدریا ز زخم تو
[M2]چون خارپشت سینه کند پیش سر حصار
[B][M1]جان مخالف تو بصد میل بشنود
[M2] از کوهۀ سنان تو آواز گیرو دار
[B][M1]دندان بپنجه در دهن شیر بشکند
[M2]آن روبهی که از تو شود رسته در شکار
[B][M1]کان شیشۀ بلور شود در مسام سنگ 
[M2]گر رای روشن تو کند بر فلک مدار
[B][M1]شاخ گیای زرد شود کیمیای زر 
[M2]کز نعل مرکب تو نشنید برو غبار
[B][M1]ساز نشاط باید و آیین خسروی
[M2] ای شاه نامجوی ، بدین جشن نامدار
[B][M1]از بسکه تیغ جود تو در زر گذارد زخم
[M2]و ز بسکه کرد دست تو سیم سخا نثار
[B][M1]سیم از دل شکوفه برآمد بجای برگ
[M2]زر در دهان غنچه فرو شد بزینهار
[B][M1]چون روی لاله باد بشوید بچشم ابر
[M2]در هم زند بنفشه سر زلف تابدار
[B][M1]بلبل همی بنالد بر هجر یار سخت
[M2]قمری همی بگرید بی آب دیده زار
[B][M1]چون تودۀ عقیق یمانی بدست گیر
[M2]در ساغر بلور می لعل خوشگوار
[B][M1]از دست دلبری ، که بود سوی و روی او
[M2]بر مشتری بنفشه و بر ماه لاله زار
[B][M1]تا پنجۀ هزبر نگردد سرین گور
[M2]تا سینۀ صدف نشود پشت سوسمار
[B][M1]گیر و ببوس و بشنو و بستان ، بنه کنون
[M2]زلف و لب و سماع و می ، از سر غم خمار
[B][M1]شعر و سماع خواه و طرب جوی و باده خور
[M2]دینار و بدره بخش و جهان گیر و ملک دار
[A]
[B][M1]خوش و نکو ز پی هم رسید عید و بهار
[M2]بسی نکوتر و خوشتر ز پار و از پیرار
[B][M1]یکی ز جشن عجم جشن خسرو افریدون
[M2]یکی ز دین عرب دین احمد مختار
[B][M1]جهان بسان یکی چادری شدست یقین
[M2]کجا ز عید و ز نوروز پود دارد و تار
[B][M1]ز روی پیری گلزار چون زلیخا بود
[M2]دعای یوسف گشت آب و ابر در گلزار
[B][M1]اگر نسیم گل نو چو خضر در سفرست
[M2]ردای خضر چرا بر سر افگنند اشجار ؟
[B][M1]چو میغ گوشۀ چتر سیه برافرازد
[M2]بآسمان کبود از میان دریا بار
[B][M1]خدنگ بارد بر آسمان جوشن پوش
[M2]ز دامن زره زنگیان تیغ گزار
[B][M1]ز عکس لاله و از عکس سبزه بزخیزد
[M2]دو نیم دایره از روی ابر باران بار
[B][M1]گمان بری که ز بس سبزی و ز بس سرخی
[M2]که سبزی خط یارست و سرخی لب یار
[B][M1]بسان مهرۀ مارست شکل ژاله و زو
[M2]بشکل مار در آید بدشت سیل بهار
[B][M1]اگر ز مار همی مهره خاست ، از چه سبب
[M2]کنون ز مهره همی خیزد ، ای شگفتی ، مار ؟
[B][M1]چو پشت مشکین سارست شکل لاله و زو
[M2]چکان بسان نقطهای پشت مشکین سار
[B][M1]ستارگان بمجره ، درست پنداری
[M2]گل سپید برو آب زر برده بکار
[B][M1]دریده پیرهن سبز غنچه بر گل زرد
[M2]چنانکه طوطی بر زعفران زند منقار
[B][M1]ز باد چفته شود برگ زرد گل ، گویی
[M2]مگر کسی بفسان برهمی زند دینار
[B][M1]صبا بسوی گل سرخ برد وقت سحر
[M2]سماع بلبل روشن روان ز شاخ چنار
[B][M1]درید لالۀ کوهی نقاب زنگاری
[M2]چو شمع سوزان مومش سرشته بازنگار
[B][M1]تصوفست همانا طریقت گل سرخ
[M2]که بر سماع بدرید جامه صوفی وار
[B][M1]گمان بری که گه زخم بازوی خسرو 
[M2]سنان لعل ز خفتان سبز کرد گذار
[B][M1]گزیده شمس دول شهریار زین ملوک
[M2]که دین و دولت ازو گشت جفت عز و فخار
[B][M1]ابوالفوارس خسرو طغانشه ، آن ملکی
[M2]که شاهی از اثر جاه او برد مقدار
[B][M1]خدایگانی ، کز قدر و جاه و بخشش اوست
[M2]مدار چرخ و سکون زمین و موج بخار
[B][M1]خصایلش همه تهذیب دانشست و خرد
[M2]جوارحش همه ترکیب بخششست و وقار
[B][M1]بسی بلیغ تر آید ز گفت افلاطون
[M2]اگر معانی یک لفظ او کنی تکرار
[B][M1]چه لفظ او بسخن در ، چه ابر گوهرپاش
[M2]چه سهم او بو غادر، چه شیر مردم خوار
[B][M1]ایا بزرگ عطا خسرو بزرگ اثر 
[M2]و یا بلند همم سرور بلند آثار
[B][M1]ایا بنزد تو عاقل بلند و جاهل پست
[M2]و یا بپیش تو دانش عزیز و خواسته خوار
[B][M1]هر آن تنی که شراب خلاف تو بچشید
[M2]زهاب تیغ تو سازد سرش علاج خمار
[B][M1]مخالفان تو هر چند کآدمی گهرند
[M2]نه آدمی خردند و نه آدمی کردار
[B][M1]ز نسل آدم مشمارشان که نشاسند
[M2]زمی خمار و زطاوس پای و از گل خار
[B][M1]دل عدوی تو مانند سنگ مغناطیس
[M2]کشد سنان ترا سوی خویش در پیکار
[B][M1]بطبع و خلق هماییست تیغ تو ، که همی
[M2]بخاصیت شکند ز خمش استخوان سوار
[B][M1]چنان ببندد سهم تو خصم را گویی
[M2]که گشت موی تنش بر مسام او مسمار
[B][M1]هزار بار بهر لحظه ای فزون خواهد
[M2]ز شیر رایت تو شیر آسمان زنهار
[B][M1]عقاب آهن منقار تیر تست و شود
[M2]روان خصم ز منقار او بگونۀ قار
[B][M1]مرکبست ز بلغار و هند ، ز آنکه همی
[M2]سرش ز هند پدید آید و تن از بلغار
[B][M1]بچرم غرم و بشاخ گوزن بشتابد
[M2]بزخم غرم و بصید گوزن روز شکار
[B][M1]بنزد عقل چو هنجار زخم خواهد جست
[M2]چو نور عقل در آید براه بی هنجار
[B][M1]اگر عدوی تو ار شست بر گشاید تیر 
[M2]بروید ، ای ملک ، اندر زه کمان سوفار
[B][M1]طلسم ساخت سکندر ، که مال گیتی را
[M2]بقهر بستد و در خشک خاک کرد انبار
[B][M1]اگر بسد سکندر درون بود زر تو
[M2]بطمع سایل بشکافد آهنین دیوار
[B][M1]شعاع دیدۀ آن کیمیای زر گردد
[M2]که دست راد تو بیند بخواب در ، یک بار
[B][M1]از آن جهت ، ملکا ، زرد گشت گونۀ زر
[M2]که با سخای تو از ذل خویش دارد عار
[B][M1]چو زر بسایل بخشی بدست خویش ببخش
[M2]که از نهیب تو گردد برو کآشفته نگار
[B][M1]حدیث میر خراسان و قصۀ توزیع
[M2]بگفت رودکی از روی فخر در اشعار
[B][M1]بدانچه داده بد او را هزار دیناری
[M2]بنا وجوب بهم کرده از صغار و کبار
[B][M1]تو در هری بشبی ، خسروا ، ببخشدی
[M2]زر مدور صافی دو بار بیست هزار
[B][M1]سخا و فضل و شجاعت ز تو جدا نشود
[M2]چو جان ز لفظ و خط از حرف و مرکز از پرگار
[B][M1]ز دست طبع و زبانت چنان گریزد بخل
[M2]که دیو از آتش ولاحول و لفظ استغفار
[B][M1]ایا شهنشه مردم شناس مردم دوست
[M2]و یا شهنشه چاکر نواز چاکردار
[B][M1]بگاه مدح تو گویی که روح روشن من
[M2]از این کثافت ارکان همی ندارد یار
[B][M1]چنان صفاوت مدح توام کند صافی
[M2]که در دو عالم سازد روان من دیدار
[B][M1]اگر روان و زبان مدح تو نگفتندی
[M2]نه با روان خردستی ، نه با زبان گفتار
[B][M1]برنج و سختی یک سال روز بشمردم
[M2]بغیبت تو در ، ای عالی آفتاب تبار
[B][M1]رهی ز دانش خواهیم یافت سخت آسان
[M2]پس از شمردن این روزگار بس دشوار
[B][M1]بدان دلیل که رامش همی شود ، ملکا
[M2]که با شکوفه تأمل کنی حروف شمار
[B][M1]خدایگا نا،آن روزگار کی باشد
[M2]که رایت تو زند در هری لوای شکار؟
[B][M1]ببینم آخر کز نعل سم مرکب تو
[M2]رسد ز خاک فراوان سوی ستاره غبار
[B][M1]هزار قبه شود بر مثال کوه بلند
[M2]بجلوه صف زده طاوس بر یمین و یسار
[B][M1]ز قبه های ملون بپای اسب تو در 
[M2]بجای سیم و زر ، ای شاه ، جان کنیم نثار
[B][M1]خجسته روی چو خورشید تو همی بینم
[M2]گهی بمجلس بزم و گهی بصفۀ بار
[B][M1]همیشه تا نشود خاک چون سپهر لطیف
[M2]همیشه تا نکند کوه چون ستاره مدار
[B][M1]غلام و چاکر و فرمانبر و رهی بادت
[M2]بملکت اندر فغفور و رای و قیصر و شار
[B][M1]همیشه تا که جوانی و ملک بستایند
[M2]تو بادیا ، ز جوانی و ملک ، برخوردار
[B][M1]نگاهدار تو بادا خدای عزوجل
[M2]بسال و ماه و بنیک و بد و بلیل و نهار
[B][M1]باعتقاد من ، ای شاه ، و سوخته دل من
[M2]باستجابت پیوندد این دعا ناچار
[A]
[B][M1]دی در آمد ز در آن لعبت زیبا رخسار
[M2]نه چنان مست بغایت ، نه بغایت هشیار
[B][M1]طربی در دل آن ماه نو آیین زنبیذ
[M2]اثری در سر آن لعبت زیبا رخسار
[B][M1]از زخم زلفش برگ سمنش غالیه پوش
[M2]سر زلفینش بر برگ سمن غالیه بار
[B][M1]رنگ نو دیدم بر عارض رنگینش دویست
[M2]بوی نو یافتم از زلفک مشکینش هزار
[B][M1]لاله باروی درفشان وی اندر وحشت
[M2]مشک با زلف پریشان وی اندر پیکار
[B][M1]این همی گفت که : رنگ من از آن روی بده
[M2]و آن همی گفت که : بوی من از آن زلف بیار
[B][M1]آخته قدش و رویش چو بدیدم گفتم :
[M2]که همی سرو روان ماه تمام آرد بار
[B][M1]گفتم : این بار غم عشق تو آن کرد بمن
[M2]که نکردست بر آن گونه غم یار بیار
[B][M1]کس بزنهاری خویش اندر زنهار نخورد
[M2]زینهاریست دلم پیش تو ، ای بت ، زنهار
[B][M1]گر ترا میل بباده است هم آخر بر من 
[M2]باده ای یابی و هم در خور او باده گسار
[B][M1]ور بنقل و می و بازی دل تو میل کند
[M2]می و شطرنج بدست آید و اسباب قمار
[B][M1]ای برخ باغ ، ز گریانی و از خندانی
[M2]چشم من ابر بهارست و رخت روز بهار
[B][M1]دانۀ نارش با من چو در آمد بسخن
[M2]ناردان کرد دلم را ز غم آن دانۀ نار
[B][M1]مرمرا گفت که : ای عاشق زار ، از پی من
[M2]چون تو بسیار بدست از غم من عاشق زار
[B][M1]مر ترا سیم عزیزست و مرا بوسه عزیز
[M2]اندرین باره ترا راست نبینم هنجار
[B][M1]عشق بازی و خود از بی درمی رنجه شوی 
[M2]رو ببازی شو و خود را و مرا رنجه مدار
[B][M1]بر گل عارضم ار فتنه شدی بی زر و سیم
[M2]شکر کن کز کف دست تو برون ناید خار
[B][M1]یار تو سیم همی خواهد و تو بی سیمی
[M2]بحقیقت نشود پر ز چنین یار کنار
[B][M1]اندر اشعار گرفتم که تو خود رودکیی
[M2]من چه دانم که چه چیزست و چه باشد اشعار
[B][M1]کاغذ شعر نخواهم ، درمی خواهم نغز
[M2]قل هو الله بخط خوب برو کرده نگار
[B][M1]مرمرا این غزل عاشق و ارایچ مگوی
[M2]عشق را سود ندارد غزل عاشق وار
[B][M1]چون ازین گونه شنیدم سخن دلبر خویش
[M2]صبرم اندک شد و اندیشه و رنجم بسیار
[B][M1]طعنۀ دوست چنان زد شرری بر دل من
[M2]که زند آتش غم در عدوی خواجه شرار
[B][M1]شرف الدوله علی بن محمد ، که بدوست
[M2]قوت دولت و جاه حق و تمدیح فخار
[B][M1]آن خداوند که با همت و رایش ناید 
[M2]نه ز افلاک نشان و نه زانجم آثار
[B][M1]خرد و همت او خالی و صافی کردست
[M2]سیرت او ز مجاز و سخن او ز عوار
[B][M1]گر تو خواهی که کمین لفظش تکرار کنی
[M2]منتخب کرده علوم حکما بی تکرار
[B][M1]ورنه مدحش بروان و بزبان گفتندی
[M2]نه روان را شرفستی ، نه زبان را مقدار
[B][M1]ای خداوند ، که از عدل تو و هیبت تو
[M2]پنجۀ شیر کند ناخن روباه شکار
[B][M1]زامن و عدل تو بصحرا ز پی دانه چدن
[M2]مخلب باز فرو ریزد و روید منقار
[B][M1]در دیار تو ، ز بس عدل تو ، ای خواجه ، کنون
[M2]آشیان سازد گنجشک همی دیدۀ مار
[B][M1]مردمی نام بری ، در فکر آید صفتت
[M2]دایره یاد کنی ، در فکر آید پرگار
[B][M1]جود تو نامتناهیست ، و گرنه ز چه روی
[M2]قوت عقل درو راه نیابد بشمار ؟
[B][M1]اثر روح همانا اثر جود تو شد
[M2]که طبایع اثر جود تو دارد بر کار
[B][M1]رسم و ترتیب تو گویی همه علمست و خرد
[M2]شخص و ترکیب تو گویی همه حلمست و وقار
[B][M1]هر دلی کو نه باقبال تو شادست ، فلک
[M2]زند از آهن ادبار بر آن دل مسمار
[B][M1]بر عدو چارۀ بخت تو چنان قوت کرد
[M2]که ببیچارگی خویش عدو کرد اقرار
[B][M1]گر بخامه بنگارند صفت دست ترا
[M2]شود از صورت او خامه پر از رنگ و نگار
[B][M1]بر تو دینار ز اشیای جهان خوار ترست
[M2]چه بدی کرد بجای تو ، ندانم ، دینار ؟
[B][M1]فخر عالم همه در جمع درم بسته بود
[M2]وین عجب تر که تو از جمع درم داری عار
[B][M1]تا کف تو عدوی ز رو در آمد ، شب و روز
[M2]زر و در از کف تو سنگ و صدف کرد حصار
[B][M1]نظم اشعار همه وصف شعار تو بود
[M2]تا بر اشعار ترا دادن مالست شعار
[B][M1]کر بدل فکرت قدر تو وجود تو کنم 
[M2]دل پر اشکال فلک یابم و امواج بحار
[B][M1]ای خداوندی کز علم تو و بخشش تو
[M2]دانش و خواسته نزد تو عزیز آمد و خوار
[B][M1]اندرین خلعت فرخنده و تشریف ترا
[M2]مشتری کرد سعود از فلک خویش نثار
[B][M1]شرف خلعت تو شادی احرار آمد
[M2]که بدین خلعت و تشریف تو شادند احرار
[B][M1]غرض بخت چنان بد که مجسم بودی
[M2]تا بدی پیش تو و مرکب تو غاشیه دار
[B][M1]مه ببوسید سر گرد سواران ترا
[M2]چون سوی ماه شد از موکب تو گرد سوار
[B][M1]خلعتی خواهد پوشید ترا دولت تو
[M2]که بود پوش از فخر و ز پیروزی تار
[B][M1]هر که امروز بدین شادی تو شادان نیست
[M2]غم مرگ از دل و از جانش بر آراد دمار
[B][M1]تا همی دولت یکسان نبود با محنت
[M2]تا همی شادی یکسان نبود با تیمار
[B][M1]فتح را باد بدین درگه فرخنده سکون
[M2]بخت را باد بدین صدر گرانمایه مدار
[A]
[B][M1]این بربطیست صنعت او سحر آشکار
[M2]و اندر عجب ز صنعت او چشم روزگار
[B][M1]چونانکه از چهار طبایع مرکبیم
[M2]ترکیب کرده اند طبایع درو چهار
[B][M1]عودست نام او و بدین سان که دید عود ؟
[M2]زین گونه برده عنبر و عود اندر و بکار
[B][M1]خوبیش بی قیاس و درو نقش بی عدد
[M2]نغزیش بی مثال و درو عقد بی شمار
[B][M1]آرامگاه این بود اندر کنار دوست 
[M2]آواز او نشاط دل عاشقان زار
[B][M1]خرم تر از بهار سراید بزیر و بم
[M2]گه کینۀ سیاوش و گه سبزۀ بهار
[B][M1]بی در و گنج هرکه برو زخمه برزند
[M2]هم گنج گاو یابد و هم در شاهوار
[B][M1]از آسمان بهست ، که آواز زخم او
[M2]نوعی ز خدمتست گه بزم شهریار
[B][M1]جاوید بادشاه زمین و زمانه را
[M2]در گوش بانگ مطرب و در دست زلف یار
[A]
[B][M1]بوقت صبح یکی نامه ای نوشت بهار
[M2]بدست ابر بسوی صبای عنبر بار
[B][M1]شگفت و خوب یکی نامه ای ، که هر حرفی
[M2]ازو شگفتی و خوبی همی نمود هزار
[B][M1]بجای حرف سطر در بیاض او شنگرف
[M2]بجای نظم سخن در سواد او زنگار
[B][M1]که ما بشرط امارت بباغ نامزدیم
[M2]بحکم جنبش دریای صاعقه کردار
[B][M1]بره شتاب نکردیم ، از آنکه نتوان ساخت
[M2]بساز اندک سامان لشکر بسیار
[B][M1]چو ما کرانۀ چتر سیه برافروزیم
[M2]بر آسمان کبود از میان دریا بار
[B][M1]خدنگ بارد ابر از مدار جوشن پوش
[M2]ز دامن زره زنگیان تیغ گزار
[B][M1]ز آب روشن سازیم بسد رنگین 
[M2]ز خاک تیره برآریم لؤلؤ شهوار
[B][M1]ز شاخ بسد در لؤلؤ اوریم صور
[M2]ز عقد لؤلؤ در بسد افگنیم نگار 
[B][M1]ز عقد لؤلؤ طاوس بر کند شهپر
[M2]ز شاخ بسد طوطی برون زند منقار
[B][M1]بباغ جامۀ تستر بود به از تستر
[M2]براغ مشک تتاری بود به از تاتار
[B][M1]ازین بدایع چندان که در توان گنجد
[M2]من آن خویش بیارم ، تو آن خویش بیار
[B][M1]ستاره بار و زمرد فشان و گر خواهی 
[M2]ستاره ساز ز شاخ و زمرد آر ز بار
[B][M1]ستاره ای که زمه وقت نور دارد ننگ
[M2]ز مردی که ز درگاه فخر دارد عار
[B][M1]زنیل و مشک بپیوند درع داودی
[M2]ز در و مینا بنمای تیغ گوهر دار
[B][M1]بدرع مشکین از هیچ خصم مستان زخم 
[M2]بتیغ مینا با هیچ کس مکن پیکار
[A]
[B][M1]جشن و نوروز دلیلند بشادی بهار
[M2]لاله رخسارا ، خیز و می خوشبوی بیار
[B][M1]طرب افزای بهار آمد و نوروز رسید
[M2]باز باید شد بر راه طرب پیش بهار
[B][M1]مطرب از رامش چون زهره نباید پرداخت
[M2]ساقی از گردش چون چشم نشاید بی کار
[B][M1]شب و روز از می و شادی و سماع دلبر
[M2]نبود خوب تهی دست و دل و گوش و کنار
[B][M1]خاصه نوروز مرا گفت که اندر سفرست
[M2]این پیام از من در مجلس صاحب بگزار
[B][M1]که بهار آمد و از بهر عروسان چمن
[M2]با خود آورد بسی مرسله و تاج و سوار
[B][M1]همچو ملک از سر کلک تو جهان از پی او 
[M2]هر زمان بینی آراسته تر کرده شعار
[B][M1]گاه در جلوه بگردند عروسان چمن
[M2]گاه در پرده بخندند بتان گلزار
[B][M1]دامن برقع هر لاله براندازد باد
[M2]گوشۀ هودج هر غنچه فرو گیرد خار
[B][M1]افسر خویش مکلل کند اکنون گلبن
[M2]کمر خویش مرصع کند اکنون کهسار
[B][M1]لاله را قیمت و مقدار نباشد پس ازین
[M2]که ز بس لاله ستان بر شد از وی مقدار
[B][M1]تا تویی بادۀ گلرنگ نباشی زین پس
[M2]تا تو یک ساعت بی جام نباشی هشیار
[B][M1]ورت از بلبل خیزد هوس این روزی چند
[M2]گوش زی نغمۀ این بلبل خوش الحان دار
[B][M1]بلبل بی پر و منقار ولیکن دمساز
[M2]ساق او بی پر و از تارک کرده منقار
[B][M1]آن کمانیست که بر حلق و سرین وزانوش
[M2]ساخته در هم تیر و هدفست و سوفار
[B][M1]آن نزاریست شده پوست بر اندامش خشک
[M2]شاید ار خشک شود پوست بر اندام نزار
[B][M1]اوست آن الکن با معنی و لفظ بی حد
[M2]اوست آن اصلع با طره و زلف بسیار
[B][M1]سخن از لفظ و زبان گوید چون خواهد گفت
[M2]هر زبانی را باید که شود لفظی یار
[B][M1]دل او تافته مانندۀ زلفین ویست
[M2]ورنه چون زلف بتان دلش چرا باشد تار ؟
[B][M1]همه اندام زبانست و بدین گونه بود
[M2]هر زبانی را در مدحت صاحب گفتار
[B][M1]عارض لشکر منصور سعید احمد
[M2]آنکه تیغ و قلم اوست جهان را معمار
[B][M1]آنکه در پرورش اوست فلک را تاکید
[M2]و آنکه در بندگی اوست جهان را اقرار
[B][M1]سخن ورایش دشمن فکن و نصرت یاب
[M2]قلم و تیغش کشور شکن و فتح شکار
[B][M1]خوب حالیست بدو ملک زمین را الحق
[M2]گرم کاریست بد و سعد فلک را نهمار
[B][M1]لفظ و دیدارش اندوه بر وشادی بخش
[M2]دست و انگشتش دینار ده و گوهر بار
[B][M1]خصل زوار درش هیچ نگردد محسوس
[M2]گر نباشد ز عطاهاش در آن خصل آثار
[B][M1]آسمان قدر شوی ، گر ز پیش جویی قدر
[M2]سو زیان بار شوی،گر ز درش جویی بار
[B][M1]حسن دانایان را هیچ نگردد محسوس 
[M2]تا نباشد ز عطا ها ش در آن چیز آثار
[B][M1]چون عطایی را خدمت کند ، آن خدمت او
[M2]شرم دارد که عطایی بدهد دیگر بار
[B][M1]نگذاردش تواضع که نشیند بر صدر
[M2]یا بدان ماند کز صدر همی دارد عار
[B][M1]آلت حشمت چندان و تواضع چندین
[M2]آری افکنده بود شاخ که بیش آرد بار
[B][M1]ای بهار خرد از رای تو با تابش و فر
[M2]وی تر از سخن از لفظ تو پر نقش و نگار
[B][M1]مدد صحت از رأی تو باشد ، سهلست
[M2]گر شود مملکت از رنج ضلالت بیمار
[B][M1]نکند عمر قبول آنرا کو شد ز تو فرد
[M2]نکند بخت عزیز آن را کو شد ز تو خوار
[B][M1]گر کنند آینه اعدای تو از آب چو زنگ
[M2]ز آب چون زنگ خلاف تو بر آرد زنگار
[B][M1]گشته سیراب سنانیست ترا تشنه بخون
[M2]خورده زهر اب حسابیست ترا رمح گزار
[B][M1]کرده چون شاعر تشبیه حسامت بپرند
[M2]چون پرند او را دستیست بخون در آغاز
[B][M1]دست ابطال فرو کوفته با حربه بحرب
[M2]چو بجنگ اندر اسب تو بر انگیخت غبار
[B][M1]آن چه گر ز دست کزو گرد و هبا گردد کوه ؟
[M2]آن چه تیغست کزو برکۀ خون گردد غار ؟
[B][M1]در زمانی بجهان آن دو بگردند دلیر
[M2]وز جهانی بزمان آن دو بر آرند دمار
[B][M1]بر دل دشمن تاریک کنی روز دغا
[M2]ز آنکه تن باشد بی جان جسد جان او بار
[B][M1]ساخته کار قوی گشته ترا کار آموز
[M2]یافته دست قوی بوده ترا کار گزار
[B][M1]رنج نا کرده اثر در تو و با عزم نشاط
[M2]باز پرداخته چون مرد ز لهو از پیکار
[B][M1]ناز صدرایی بردن ز جهانی بر خصم (؟)
[M2]دل تهی کرده و نگذاشته ز ایشان دیار
[B][M1]گشته بر خوردار از رزم تو این خلق دژم
[M2]وز تو خلقی بسخای تو شده بر خوردار
[B][M1]تو چه ذاتی که هنر بی تو نگیرد قوت ؟
[M2]تو چه شخصی که سخابی تو ندارد بازار ؟
[B][M1]هم دری لشکر و هم داری ، نشگفت که تو
[M2]تیغ را لشکر در داری و قلم لشکردار
[B][M1]روشن آن دیده که با خلعت سلطان دیدت
[M2]آنکه پودش بود از دولت و اقبالش تار
[B][M1]بخت بر گونۀ او اصل و شرف کرده بهم
[M2]طبع در سدۀ او سعد فلک برده بکار
[B][M1]طبع فردوس درو دیده ضمیر رضوان
[M2]فر خورشید بدو داده سپهر دوار
[B][M1]داشته فرو بها از تو ، چو روز از خورشید
[M2]یافته نور و محل از تو ، چو چشم از دیدار
[B][M1]بر براق آمده چونانکه رسول از معراج
[M2]وز جمال تو چو فردوس برین گشته دیار
[B][M1]بر براقی که خرد چار لقب کرد او را :
[M2]کوه تن ، بحر در روراهرو و کوه گذار
[B][M1]آن گهش یابی خرم که بود منزل دور
[M2]وآنگهش بینی غمگین که بود جای قرار
[B][M1]بحر و بر را بتمامی ببرد وز تک او
[M2]از جهان دیدن بی بهره بود چشم سوار
[B][M1]ایستد ساکن چون نقطۀ پرگار بسیم
[M2]دایره سازد بر خاک چو نوک پرگار
[B][M1]گشته از خدمت زوار تو پیش در تو
[M2]همچو انگشت که بر دست محاسب بشمار
[B][M1]شاعر از فکرت آسوده نبوده یک دم
[M2]راوی از خواندن خاموش نگشته هموار
[B][M1]هر کرا بود ز مدح تو دهان پر گوهر
[M2]آستینش شده از صلت تو پر دینار
[B][M1]رفته از پیش تو با صله هزار اهل هنر
[M2]هم چنین بادی در دولت سالی دو هزار
[B][M1]تا سبب باشد نصرت را دولت بمدد
[M2]تا مدارست فلک را بکمالی ناچار
[B][M1]سبب نصرة را از علمت باد مدد
[M2]فلک ملت را بر قلمت باد مدار
[B][M1]تا جهان را ز چهار ارکان اصلست و نظام
[M2]چار چیز تو بری باد همیشه ز چهار
[B][M1]نعمت از معرض کم بودن و طبع از اندوه
[M2]دولت از آفت کم گشتن و جان از تیمار
[A]
[B][M1]اکنون که تر و تازه بخندید نو بهار
[M2]ما و سماع و بادۀ رنگین و زلف یار
[B][M1]آن زر سیم خمره و لعل بلور درج
[M2]یاقوت سیم حلقه و مرجان در شعار
[B][M1]خورشید برج بره و ناهید چرخ بزم
[M2]مریخ طبع سفله و ماه گل عذار
[B][M1]از ارغوان تبسم و از زعفران فرح 
[M2]از مشک تازه گونه و از عود تر بخار
[B][M1]تلخی بجای شکر و جسمی بجای جان
[M2]جامی بعمر پخته و آبی برنگ نار
[B][M1]در جام بی قرار بود راست هم چنانک
[M2]گیرد سهیل درشکن ماه نو قرار
[B][M1]خود باحباب وی چه بود از موافقت ؟
[M2]گر زهره هم برقص در آید شکرف وار
[B][M1]اینک بسی نماند که از رنگ و بوی او
[M2]هم گل شود پیاده و هم دل شود سوار
[B][M1]خوش خوش دهان لاله چو پذرفت رنگ می
[M2]در کام گل فتد بهمه حال خارخار
[B][M1]لبها نهند در سر و سر درسر آورند
[M2]گلها و لالها ز پی بوسه و کنار
[B][M1]گریان شود سحاب چو یعقوب ، تا که گل
[M2]خندان رود ز چاه چو یوسف بتخت بار
[B][M1]چون گل بتخت بر شود از روی تهنیت
[M2]بلبل بیک زبانش گیرد هزار بار
[B][M1]وانگاه در کشد دم ودم چون شنید و دید
[M2]بلبل بیان بنده و گل تخت شهریار
[B][M1]سلطان یمین دولت بهرامشه که هست
[M2]تخت بلند پایۀ او تاج روزگار
[B][M1]آن خسروی که از فزع بندگان او
[M2]خیل ستاره زود نیارد شد آشکار
[B][M1]کفش غبار از چه نشاند ؟ از رخ امید
[M2]آری چنان سحاب نشاند چنین غبار
[B][M1]زان هم چو سیم و ز رشد خاک درش عزیز
[M2]کو همچو خاک سیم و زر خویش کرد خار
[B][M1]با آنکه باشد از بد او خصم در هراس
[M2]با آنکه خواهد از کف او مال زینهار
[B][M1]بر خصم کس نبود او چو مهربان نهاد
[M2]بر مال کس نبود چو او زینهار خوار
[B][M1]بر در و زر زبسکه کرم دست معطیش
[M2]هم بحر گشت زندان ، هم کوه شد حصار
[B][M1]وز باد تند سیر سبک تر جهد عدو
[M2]چون از نیام بر کشد آب ظفر نگار
[B][M1]ای خورده آسمان بیسارت بسی یمین
[M2]وی برده آرزو ز یمینت بسی یسار
[B][M1]گر من عواطف تو فراموش کرده ام
[M2]بادا غمان من چو ایادیت بیشمار
[B][M1]والله که از هوای تو بیشی نیایدم
[M2]گر صد هزار دل بودم همچو کو کنار
[B][M1]گویی خزانهای عروسیست طبع من
[M2]گشته ز یمن مدح تو پردر شاهوار
[B][M1]روزی هزار بار بگویم اگر نه بیش 
[M2]کای من غلام مدح تو روزی هزار بار
[B][M1]دعوی همی کنم من و معنیش ظاهرست
[M2]کاندر سخن نظیر ندارم درین دیار
[B][M1]ابطال دعوی من اگر هست ناکسی
[M2]داور بسنده ای تو ، چه عذرست ؟ گوبیار
[B][M1]تا آتشیست جامۀ خورشید گرم رو
[M2]تا ناخوشیست پیشۀ افلاک خام کار
[B][M1]خورشید را برای تو بادا همه طلوع
[M2]و افلاک را برای تو بادا همه مدار
[B][M1]از آسمان مطیع تو خندان چو صبح خوش
[M2]بر خویشتن حسود تو گریان چو شمع زار
[A]
[B][M1]در روزگار کامروا باد و شاد خوار
[M2]شاه ملوک و صدر سلاطین روزگار
[B][M1]سلطان ابوالملوک ملک ارسلان ، که چرخ
[M2]ایوانش را بدیده نهادست بر کنار
[B][M1]شاهی که تاج محمود از افتخار او
[M2]در آفتاب ننگرد الا بچشم عار
[B][M1]شاهی که تخت دارا از انتظار او
[M2]هر ساعتی چو زیر کند نالهای زار
[B][M1]از عشق نام شاه نگین عزیز مصر
[M2]خون شد ز غبن او و پذیرفتن نگار
[B][M1]هر روز بی اجازت رأی خدایگان
[M2]برناید آفتاب درخشان ز کوهسار
[B][M1]عز جواز او را بیش از هزار سال
[M2]بودست آفرینش عالم در انتظار
[B][M1]از روزگار آدم تا روزگار او
[M2]شاهان قدوم او را بودند جان سپار
[B][M1]پیراستند ملک و بینباشتند گنج
[M2]افراختند تخت و برآراستند کار
[B][M1]آخر بجمله دولت پاینده را بطوع
[M2]پیش بقای شاه نهادند بنده وار
[B][M1]او هست خسروی که سلاطینش بوده اند
[M2]مستوفی و مهندس و ضراب و جامه دار
[B][M1]عزمیست استوار فلک را چنانکه چرخ
[M2]دارد بنای ملک بر آن عزم استوار
[B][M1]تا آسمان عدل بری ماند از خلل
[M2]تا آفتاب ملک صمی باشد از غبار
[B][M1]رای بلند او بوزیری سپرده ملک
[M2]کز رای اوست گوهر اسلام را عیار
[B][M1]آن یوسفی که دیدۀ یعقوب زو ضریر
[M2]او کرد بوی پیرهن یوسفش نثار
[B][M1]پیری که بخت او بجوانی نهاد روی
[M2]نوری که خصم او بحمایت گرفت نار
[B][M1]بر عالمی حکایت او کارزار کرد
[M2]کان جا فلک نبود کفایت بکارزار
[B][M1]دست و بنانش مایۀ تیغ آمد و قلم
[M2]بأس و امانش مایۀ لیل آمد و نهار
[B][M1]در مسند جلال نیاید چنو وزبر
[M2]بر عرصۀ کمال نتازذ چنو سوار
[B][M1]ای تاج تیغ داران اسب ترا نعال
[M2]وی جان پادشاهان تیغ ترا شکار
[B][M1]عزم شکار تو ز هزبران ملک چند
[M2]پر کرد غار و سمج و تهی کرد مرغزار
[B][M1]روزی که چون سلیمان اهل زمانه را
[M2]از روی فخر دادی بر پشت باد بار
[B][M1]در خدمت رکاب تو سربر زمین نهاد
[M2]خورشید ز آسمان چهارم هزار بار
[B][M1]آن زلزله زبأس تو اندر جهان فتاد
[M2]ار آب خورد گیتی از آن عزم نامدار
[B][M1]کاندر همه خراسان تخمی نکرد بیخ
[M2]وندر همه عراق نهالی نداد بار
[B][M1]از سختی کمند بلند تو گشت پست
[M2]مسمار های ملک سلاطین روزگار
[B][M1]هر برج و هر حصار که شاخ گوزن داشت
[M2]پنهان شد از نهیب خدنگ تو در حصار
[B][M1]ای شاه ، تاجداران دانند سر این
[M2]تیرت گوزن را نبود سخت خواستار
[B][M1]خرسندیی دهش چو بینی که پاک رفت
[M2]در آرزوی تیر تو ، شاها ، ازو قرار
[B][M1]بینند ، خسروا ، که اکر پیش رای تو
[M2]زین پس کند شکاری زین گونه آشکار
[B][M1]عاجز شود ستاره و بگریزد از سپهر
[M2]واله شود سپهر و فرو ماند از مدار
[B][M1]فرمانده سپهری ، فرمان دهش بجبر
[M2]تا بیخ دشمنانت ببرد باختیار
[B][M1]هر چند دل رمیده و آسیمه سر شدست
[M2] از دست گنج پاش تو آن ابر گنج بار
[B][M1]ای رفته چون سکندر و از تیغ سد گشای
[M2]بربسته پیش لشکر یأجوج رهگذار
[B][M1]بر کشوری زده که فلک بر فراز او
[M2]نگذشت تا نخواست از آن قوم زینهار
[B][M1]آن صبح دم چه بود که از کوه جنگوان
[M2]سر بر زد آفتابی اندوه رخ بقار
[B][M1]ابری ز گرد لشکر سر بر هوا نهاد
[M2]بر فرق آن گروه ببارید ذوالفقار
[B][M1]از غار بر فراخت سر موج خون بکوه
[M2]وز کوه در فتاد سر سیل خون بغار
[B][M1]سیلی چنان عظیم ، که در کم ز ساعتی
[M2]دیار جای گیر نماند اتدر آن دیار
[B][M1]یا بردۀ اجل شد ، یا بردۀ سپاه
[M2]یا خستۀ یمین شد ، یا بستۀ یسار
[B][M1]آنست امید بخت تو کز خشم و بأس تو
[M2]از لشکر عراق برآرد کنون دمار
[B][M1]بگشاید آن ولایت و بربندد آن طریق
[M2]بنوردد آن رسوم و بپردازد آن شعار
[B][M1]از ملک بی زوال تو و بخت بی ملال
[M2] وز عز بی فنای تو و عمر بی کنار
[B][M1]تا گوهر از فروغ شرف گیرد و خطر
[M2]تا عالم از بهار شود تبت و تتار
[B][M1]رای تو باد گوهر انصاف را فروغ
[M2]فتح تو باد عالم اسلام را بهار
[A]
[B][M1]میرود سنجابگون بر چرخ از دریا بخار
[M2]می کند پر حواصل بر سر عالم نثار
[B][M1]مرکز خاک آهنین شد پاک و مستولی شدست 
[M2]بر زر گردون سرب سیما سحاب سیم بار
[B][M1]گر بود از سیم پشت هر کسی گرم ، از چه رو
[M2]عالمی لرزان شدند از بیم او سیماب وار ؟
[B][M1]چرخ چرخه ، ابر پنبه ، رشتۀ باران کناغ
[M2]دوک ریسی طرفه پیش آورد زال روزگار
[B][M1]روی قرص آفتاب از ابر میگردد نهان
[M2]همچو قرص گرم مانده از بر سنگین تغار
[B][M1]مارو کژدم تا ز سرما در زمین پنهان شدند
[M2]آب دارد نیش کژدم باد دارد زهر مار
[B][M1]پس کنون آن به که دارد رنگ رخسار تذرو
[M2]چون ز ابر فاخته گون شد حواصل کوهسار
[B][M1]کوه اگر چه چون حواصل شد از آن غمگین مباش
[M2]کین حواصل زود خواهد گشت طاووس بهار
[B][M1]آفتاب از بس عزیزی نازها در سر گرفت
[M2]می کشد بیچارگان را در فراغ انتظار
[B][M1]ز آفتاب آسمان کر دست ما را بی نیاز
[M2]یک نظر از آفتاب جود مخدوم کبار
[B][M1]مخلص این جا کرده بودم ختم بازار سخن
[M2]عقل را گفتم : مشو کاهل سخن ، معنی بیار
[B][M1]عقل گفتا : آرمت از باده و آتش سخن
[M2]کاندرین سرما جزین ناید پسند هوشیار
[B][M1]باده ای باید که اندازد بانجم پر شعاع
[M2]آتشی باید که افروزد بگردون بر شرار
[B][M1]از شعاع آن یکی رخسارها یاقوت رنگ
[M2]وز شرار این دگر یاقوت ریزان بی شمار
[B][M1]از پی آن این یکی را گشته جامه از بلور 
[M2]وز پی این آن دگر را گشته از آهن حصار
[B][M1]آن یکی مر شاخ گل را خاک سازد در زمان
[M2]وین دگر بر چهره اندر حال گل آرد ببار
[B][M1]ما در آن تاک و کرده خویشتن آنرا غذا
[M2]مادر این سنگ و پرورده مرور ادر کنار
[B][M1]هم بدان نسبت که باشد ظاهر هر نار نور
[M2]باده نور ظاهرست و مضمر اندر نور نار
[B][M1]می بآتش گفت روزی : هست نورت یاردود
[M2]گفت آتش : لذت تو هست هم جفت خمار
[B][M1]باده گفتا : من زروی دلبران دارم صفت
[M2]گفت آتش : من زرای سر کشان دارم عیار
[B][M1]باده او را گفت : هر جسمی که یابی تو خوری
[M2]آتش او را گفت : بهتر جسم خواراز عقل خوار
[B][M1]باده گفتا:من مرکب گشته ام از چار طبع
[M2]چار یک باشی زنی ، چون تو یکی باشی ز چار
[B][M1]گفت آتش : راست گفتی ، لیک میدانی منم
[M2]در تو آن رکن حرارت کز تو آن آید بکار
[B][M1]عقل گفتا : هر دوان باشید و مکنید این لجاج
[M2]من بگویم یک سخن ، باید بدین کرد اختصار
[B][M1]فخر می جویید هر دو ، بررسم امروز من
[M2]در حضور هر دو این معنی ز اصل افتخار
[B][M1]خواجۀ دنیا ، ضیاءالدین نظام ملک شاه
[M2]آنکه فضلش هست در آفاق فضل کردگار
[B][M1]آنکه تا بر چرخ خواهد بود انجم را مسیر
[M2]بود خواهد بروجود او ممالک را مدار
[B][M1]گر چه دارد هم وزیری و هم اسم خواجگی
[M2]هست در فرمان و معنی پادشاه کامگار
[B][M1]گر نباشد بهر بذلش زر برون ناید ز کان
[M2]ور ندارد عشق بزمش گل برون ناید ز خار
[B][M1]صحن دیوان کفایت آنکه دیوان نام یافت
[M2]مثل او هرگز نبیند در همه عالم سوار
[B][M1]صدر اورا فی المثل گر آسمان خوانی ز قدر
[M2]فخر آرد آسمان و صدر او زین نام عار
[B][M1]بسکه خلق آسوده شد در سایۀ انعام او
[M2]چرخ خواند هر زمانش آسمان سایه دار
[B][M1]دهشت آمد خلق را از رای او در اصطناع
[M2]عزت آمد چرخ را از امر او در اقتدار
[B][M1]دشمنان مملکت را کلک او مقهور کرد
[M2]همچو در عهد نبی مر کافران را ذوالفقار
[B][M1]هر که بی فرمان او یک دم قلم گیرد بدست
[M2]سالها دستش بود بی کار چون دست چنار
[B][M1]از همه کاری که جوید باد در دست آیدش
[M2]بلکه از آن باد افتد در میان خاک خوار
[B][M1]حاسدان ار معتبر بودند دیدم جایشان
[M2]احمق آن باشد که نکند جایشان را اعتبار
[B][M1]ای خداوند،آشنای خدمت در گاه تو
[M2]گشت اندر هر زمان نامش از ین پس بختیار
[B][M1]هر که چون او باشد اندر خدمت و اخلاص تو
[M2]از میان جان شود چون بختیارش بخت یار
[B][M1]روز چند از غفلت ار بنده بخدمت کم رسید
[M2]گردش ایام کردش از حوادث دل فگار
[B][M1]پیش از این بودی چو گل در مجلس تو تازه روی
[M2]چون بنفشه کرد چرخش سرنگون وسوکوار
[B][M1]یار دیگر بر سر ناساز گاری کی شود
[M2]دهر ؟ گر رای تو شد با بندۀ تو ساز گار
[B][M1]بس بود تنبیه او را اینقدر گر گوییش :
[M2]دست بیداد وتعرض از فلانی بازدار
[B][M1]تنگدل ماندست بنده کاندر ایام چنین
[M2]لشگر آید همره رایات فرخ شهریار
[B][M1]آشکارا رنگ حال خویش نتواند نمود
[M2]گر چه بعضی هست بر رای رفیعت آشکار
[B][M1]جز تن لاغر ندارد در جهان دستور خاص
[M2]جز دل غمگین ندارد در زمین دستور بار
[B][M1]با چنین برگ و نوا اندر زمستانی چنین
[M2]گر سفر خواهد شد از بنده خدایا زینهار
[B][M1]خودکسی زابنای جنس من بپیش تخت شاه
[M2]روزوشب اندر سفرها بندگی دارد شعار؟
[B][M1]تا تواند کرد خدمت ؛ بایدش زین به مثال
[M2]شغل رفتن چون بدارد ، بایدش به زین یسار
[B][M1]این سخن گر پیش تو یابد محل استماع
[M2]اصطناع تو کند کارش بزودی چون نگار
[B][M1]با اشارات تو کردند انجم وافلاک ختم
[M2]در زمانه امرو نهی و حل و عقد و گیر ودار
[B][M1]باد یا اهل هنر را آفتاب دستگیر
[M2]وندرین معنی بماند هر قراری پایدار
[A]
[B][M1]چون مساعد شد زمان و چون موافق گشت یار
[M2]موسم دی را توان کردن بنزهت چون بهار
[B][M1]تا بود در پیش دیده آفتاب سیم بر
[M2]کی هراسد خاطر کس از سحاب سیم بار؟
[B][M1]یار را حاضر کنی ، در دی بهارت حاضرست
[M2]کی بود هرگز بهاری خوشتر از دیدار یار ؟
[B][M1]با گلستان شکفته بر سر سرو بلند
[M2]عشقبازی کن ، مکن یاد از گلی کاید زخار
[B][M1]مر ریاحین بهاری را عوض در پیش خواه 
[M2]سیب و نارنج و ترنج و نرگس و آبی و نار
[B][M1]از خمی رنگین و روشن آب آتش رنگ گیر
[M2]وز رخی دلجوی و دلبر آتشی خواه آبدار
[B][M1]ساخت باید از شبه در صحن مجلس کان لعل
[M2]چونکه افسرده شود آب روان در جویبار
[B][M1]تودۀ اخگر بر آتشدان سیمین در میان 
[M2]همچو تودۀ نار دانه یا شعاع بی قرار
[B][M1]کبک و دراج و تذرو و تیهو اندر بابزن
[M2]لمعۀ آتش فشانده ، برده برگردون بخار 
[B][M1]دلبران ماهرخ گیسو کشان اندر زمین
[M2]ساقیان شهد لب باطرة عنبر نثار
[B][M1]از شعاع می شده رخسارشان همرنگ می
[M2]و زمی رخسار مانده چشم ایشان در خمار
[B][M1]حجله آهو چشم و چون آهوی مشکین نافه بوی
[M2]مشکبو باشد بلی آهوی مشکین تتار
[B][M1]مطربان مست می سر داده آهنگ بلند
[M2]بوی گل اندر عذار و چنگ عشرت در کنار
[B][M1]چشم ایشان پر دلال و طبع ایشان پر نشاط
[M2]رنگ می اندر رخان و بوی گل اندر عذار
[B][M1]خویشتن رنجه نماینده که نتواند کشید
[M2]آن سرین های گران را آن میانهای نزار
[B][M1]مطرب و ساقی همی مست و خوش اندر هم شده
[M2]در ببسته ، کرده بیرون هر که بوده هوشیار
[B][M1]این بهار بزم شاهست و نمودار بهشت
[M2]این بهار عمر را با آن بهار آخر چه کار ؟
[B][M1]ابر آن باشد بخاری ، ابر این یک دست شاه
[M2]ابر آن باران فشاند ، ابر این زر عیار
[B][M1]گر چه شد امروز این مجلس میسر بنده را
[M2]پیش تخت پادشاه کامران کامگار
[B][M1]دوش اندر چنگ سر ما قصه ها کردست سر 
[M2]دوش اندر زیر باران ناله ها کردست زار
[B][M1]ابر می بارید سیم و بنده با روی چو زر
[M2]بود لرزان تا بصبح از بی زری سیماب وار
[B][M1]پیش باد سرد از هم بگسلد پیوند کوه
[M2]خیمۀ کرباس کهنه کی تواند شد حصار ؟
[B][M1]دوش سردی کرده بد با من بجان بردن سپهر
[M2]گر نبودی طبع گرم از نعت بزم شهریار
[B][M1]آفتاب انس و جان سلطان اقصای زمین
[M2]شه غیاث دین و دنیا سایۀ پروردگار
[B][M1]آفتاب از چرخ چارم گر نتابد گو متاب
[M2]سایة چترش بسنده است آفتاب روزگار
[B][M1]یک نظر از آفتاب رای سایۀ ایزدی
[M2]بی نیازم کرده است از آفتاب چرخ و نار
[B][M1]طبع من گر کرد امروز آرزوی آفتاب
[M2]داشتم در سایۀ او ز آفتاب چرخ عار
[B][M1]تا بود از آفتاب و سایه در عالم نشان
[M2]آفتاب دولت او باد دایم پایدار
[A]
[B][M1]ای دست منت تو بمن بنده در دراز
[M2]درگاه تو ز حادثه من بنده را جواز
[B][M1]درهای رنج بسته بمن بر سخای تو
[M2]بر من در سرای تو بیگاه و گاه باز
[B][M1]صد کس نیازمند من و من بجاه تو
[M2]در خدمت تو از همه آفاق بی نیاز
[B][M1]امروز بی تو خیره و سرگشته مانده ام
[M2]جان در میان آتش و دل در دهان گاز
[B][M1]از غبن روزگار پر از آب هر دو چشم
[M2]اندر ستاره دوخته شبهای دیر یاز
[B][M1]گر دانمی که جای تو اندر هری کجاست
[M2]زان سو بطبع خوش کنمی روی در نماز
[B][M1]دردا بکام خویش ، نه در پایگاه خویش
[M2]پوشیده مهره باخت بداندیش مهره باز
[B][M1]اندر جهان که دیدو که دانست کین چنین
[M2]جغد حقیر غدر کند با سپید باز؟
[B][M1]کار جهان خدای جهان این چنین نهاد
[M2]نفع از پی گزند و نشیب از پی فراز
[B][M1]گر کار چند روز بر آشفت اندکی
[M2]نیکو شود ببخت خداوندگار باز
[B][M1]در ناز و در نیاز چه باید نشاط و غم ؟
[M2]چون پایدار نیست بمابر نیاز و ناز
[B][M1]ای مهتری که سیرت و افعال خوب تست
[M2]بر جامۀ بزرگی و آزادگی تراز
[B][M1]زودا که باز یابم و بینم بکام خویش
[M2]آن عیش روح پرور و آن بخت کارساز
[B][M1]بی دیدن تو رسته نگردد بهیچ روی
[M2]جان من از تفکر و شخص من از گداز
[B][M1]چون اعتقاد بنده شناسی ، خود این بسست
[M2]ابرام گشت بی حد و گفتار شد دراز
[A]
[B][M1]ای مبارک تر از ستارۀ روز
[M2]صدمۀ آفتاب صدر افروز
[B][M1]عقل تو علم بین و علم گشای
[M2]طبع تو جود و رز و جود آموز
[B][M1]شست آذر مه از کمان هوا
[M2]بادها زد چو تیر مردم دوز
[B][M1]دست سرما فرو درید و سترد
[M2]کسوت شاخ و صنعت نوروز
[B][M1]جامۀ باغ سوخت بی آتش
[M2]خانه ای گرم خواه و آتش سوز
[B][M1]هیزم گوز را بر آتش نه
[M2]که توان بر شمر شکستن گوز
[B][M1]زال شد باغ تا نه دیر از برف
[M2]چون سر زال زر شود سریوز
[B][M1]بند فولاد بر دهن یابد
[M2]آهو ، ار بر شمر نهد پتفوز
[B][M1]ای بهر فضل و شادی ارزانی
[M2]بکش این رنج من بفضل امروز
[B][M1]طبع اگر آفتاب نظم شود
[M2]دست سرما برو بود پیروز
[B][M1]گر زمستان من تموز کنی
[M2]باز رستی زبنده تا بتموز
[A]
[B][M1]شاه کرده است رای زی پوشنگ
[M2]هامراهش میست و ساغر و چنگ
[B][M1]گه شرابی همی خورد بشتاب
[M2]گه سماعی همی کند بدرنگ
[B][M1]شادی نو کند بهر منزل
[M2]مستی نو کند بهر فرسنگ
[B][M1]سفر اکنون سزد ، که روی زمین
[M2]ساخت از گل نجوم هفت اورنگ
[B][M1]جامها پر می است دست بدست
[M2]باغها پر گلست رنگ برنگ
[B][M1]از گل و ابر آسمان و زمین
[M2] دم طاوس گشت و پشت پلنگ
[B][M1]شاه دین ، از پی تماشا را
[M2]اسب را کرد تنگ برزین تنگ
[B][M1]تا بصحرا درون ، ز بهر شکار
[M2]خاک رنگین کند ز پیکر رنگ
[B][M1]سبزی کشت بیند از بر ریگ
[M2]لالۀ لعل چیند از سرسنگ
[B][M1]من بیچاره را چه باید کرد ؟
[M2]که ندارم بخانه دو بز لنگ
[B][M1]گر هزارانه نقد شد ، ورنه
[M2]شکر من کند زمانه شرنگ
[A]
[B][M1]ز موج دریا این آبر آسمان آهنگ
[M2]کشیر رایت پروین نمای بر خرچنگ
[B][M1]مشعبد آمد پروین او ، که در دل کوه
[M2]چو وهم مرد مشعبد همی نماید رنگ
[B][M1]سپهر رنگین زو گشت کوه سیم اندود
[M2]ستاره وار روان بر سپهر رنگین رنگ
[B][M1]سحاب گویی در منضدست بکیل
[M2]شمال گویی عود مثلثست بتنگ
[B][M1]شکفته شاخ سمن گرد بوستان گویی
[M2]همی بر آرد در ثمین هزار از سنگ
[B][M1]دهان ابر بهاری همی فشاند در
[M2]گلوی مرغ نو آیین همی نوازد چنگ
[B][M1]ز شاخهای سمن مرغکان باغ پرست
[M2]بلحن باربدی بر کشیده اند آهنگ
[B][M1]دهان لاله تو گویی همی که نوش کند
[M2]بروی سبزۀ زنگار گون نبید چو زنگ
[B][M1]چو ابر فندق سیمین بر آید آن ریزد
[M2]بر آرد از دل پیروزه شکل سیمین زنگ
[B][M1]مشعبدیست که بر خرد مهره های رخام
[M2]بحقهای بلورین همی کند بیرنگ
[B][M1]زمین ز زخم صبا شد نگارخانۀ چین
[M2]چمن ز شاخ سمن شد بهار خانۀ گنگ
[B][M1]شکفته لاله تو گویی همی که عرضه کنند 
[M2]بزیر سایۀ رایات سرخ لشکر زنگ
[B][M1]بزخم نازده ، برق از مسام سنگ سیاه
[M2]همی فشاند خون چون سنان شاه بجنگ
[B][M1]گزیده شمس دول ، شهریار کهف امم
[M2]طغانشه بن محمد طبایع فرهنگ
[B][M1]رکاب مرکب او بر کرانۀ خورشید
[M2]زبان نیزۀ او در دهان هفت اورنگ
[B][M1]سخاوت وهمم وکلک و طبع روشن او
[M2]ز چرخ و انجم و افلاک و کوه دارد ننگ
[B][M1]زرشک زین پلنگش ، زچرخ ، بدر منیر
[M2]سیاه وزرد نماید همی چو پشت پلنگ
[B][M1]هلاک دشمن او را ، ز هند و از بلغار
[M2]شکنج وافعی روید بجای رمح وخدنگ
[B][M1]نماید از دل شاه و بقا و همت او
[M2]زمانه کوته وافلاک خرد و دریا تنگ
[B][M1]بدان سبب که ورا بندگان ز چین آرند
[M2]بشبه مردم روید بحد چین سترنگ
[B][M1]ایا ز گوشۀ تاج تو چرخ جسته علو
[M2]ویا ز پایۀ تخت تو خاک برده درنگ
[B][M1]تویی که پیش تو شیر ژیان چنان باشد
[M2]که پیش شیر ژیان دست بسته رو به لنگ
[B][M1]خدنگ پر مکش اندر کمان ، که گاه کشاد
[M2]زمین ندارد در خورد سیر او فرسنگ
[B][M1]چنان رود ، که ز آسیب نصل خون آلود
[M2]کند کنارۀ گردون چو نار گون نارنگ
[B][M1]هزار لشکر داری ، که هر یکی زیشان
[M2]فزون ترند ز دیو پلید و از ارژنگ
[B][M1]زمانه سیرت و دریا نهیب و چرخ توان
[M2]سهیل رایت و مه چتر و مشتری فرهنگ
[B][M1]چو رستم آسا در چنگ تیغ کینه کشند
[M2]بچهر دیو سپید اندر افکنند آژنگ
[B][M1]بیک اشارت تو در زمان گشاده کنند
[M2]ز هند تا بلغار و ز روم تا کیرنگ
[B][M1]تویی که ناز مخالف کنی بنیزه نیاز
[M2]تویی که شهد معادی کنی بکینه شرنگ
[B][M1]سنان خصم ترا گر ستاره وصف کنم
[M2]ستاره در روش آسمان بر آرد زنگ
[B][M1]صدف چو بیند تیغ نهنگ وار ترا
[M2]فرو رود گهر از حلق او بکام نهنگ
[B][M1]بدان امید که ارواح دشمنت در رزم
[M2]شود چو گوهر تیغ تو ارغوانی رنگ
[B][M1]شهاب را بکمان بر نهی چو چوبۀ تیر
[M2]سپهر را بحنا در کشی چو حلقۀ تنگ
[B][M1]زمان زمان بفلک بر ، سهیل مرجان جرم
[M2]ز سیر و ز حرکت جمله باز دارد چنگ
[B][M1]مگر که شاه ز بهر نگین خاتم ملک
[M2]بدست همت عالی بدو کند آهنگ
[B][M1]اگر چه خاتم ملک سپهر صحن ترا
[M2]ستارۀ فلکی به بود ز پارۀ سنگ
[B][M1]مکن ، شها، که گر این پایه او بدست آرد
[M2]بر آفتاب کند پرده های گردون تنگ
[B][M1]همیشه تا نرود بر سپهر چشمۀ آب
[M2]همیشه تا نبود در ستاره چوب زرنگ
[B][M1] موافق تو کند در سعود ناز و طرب
[M2]مخالف تو کند در عنا غریو و غرنگ
[A]
[B][M1]ایا بجود و بآزادگی بدهر مثل
[M2]جهان بکلک تو و کف تو فکنده امل
[B][M1]چگونه رنجه نباشم برنج تو ؟ که مرا
[M2]ز نعمت تو بود مغز استخوان بمثل
[B][M1]اگر ز فکرت تو دوش خواب خوش کردم
[M2]چه من رهی ، چه پرستندگان لات و هبل
[B][M1]وگر خلاص تو امروز دیرتر بودی
[M2]بجان بنده غم آورده بد پیام اجل
[B][M1]خدای عزوجل فضل کرد با تن تو
[M2]بشکر کوش بپیش خدای عز وجل
[B][M1]سعادت تو ز بر دست گشت و نیک آورد
[M2]که حلق خصم تو گیرد زمانه زیر بغل
[B][M1]نه دولتیست که آنرا بود هنوز و بال
[M2]نه شادییست که آنرا بود هنوز بدل
[A]
[B][M1]اهل گردون دوش چون دیدند بر گردون هلال
[M2]خرمی کردند و فرخ داشتند او را بفال
[B][M1]با دعا و با تضرع دستها بر داشتند
[M2]پنج حاجت خواستند از کردگار ذوالجلال
[B][M1]نصرة دین و دوام دولت و امن جهان
[M2]صحت نفس و بقای مهتر نیکو حصال
[B][M1]هست نیکو ظاهرش ، چون هست نیکو باطنش
[M2]آینه چون هست نیکو راست بنماید جمال
[B][M1]ماه تایید آنگهی تابد که او گوید : بتاب
[M2]سرو اقبال آنگهی بالد که او گوید : ببال
[B][M1]گر بجوشن حاجت آید چاکرش را در حروب
[M2]آبرا چون غیبۀ جوشن کند باد شمال
[B][M1]ور غلامش را بپیکان حاجت آید در وغا
[M2]از زبر جد بر درخت گل پدید آید نصال
[B][M1]تا که از مخدوم خادم را بود بیم و امید
[M2]تا که از معشوق عاشق را بود هجر و وصال
[B][M1]بخت با مخدوم بادا خادمانش روز و شب
[M2]عمر با معشوق بادا عاشقانش ماه و سال
[A]
[B][M1]ز نور قبۀ زرین آینه تمثال 
[M2]زمین تفته فرو پوشد آتشین سر بال
[B][M1]فروغ چتر سپهری بیک درخشیدن
[M2]بسنگ زلزله اندر زند بگاه زوال
[B][M1]درر چو لاله شود لعل در دهان صدف
[M2]چون آب موج زند سیم در مسام جبال
[B][M1]بریخت برگ گل مشکبوی پروین شکل
[M2]چو جرم پروین بر آسمان کشید اشکال
[B][M1]ز خوید سبز بگردد همی سرین گوزن
[M2]ز لاله سرخ بگردد همی سروی غزال
[B][M1]طیور ، گاه پریدن ، ز تابش خورشید
[M2]همی کنند بمنقار آتش از پر و بال
[B][M1]چو گرم گردد آب از هوای آتش طبع
[M2] پشیزه نرم شود بر مسام ماهی وال
[B][M1]ز نور تابش خورشید لعل فام شود
[M2]سروی آهوی دشتی ، چو آتشین خلخال
[B][M1]گمان بری که برفتن سموم آتش زخم
[M2]ز خشم شاه کند بر زمانه استعجال
[B][M1]گزیده شمس دول،شهریار زین ملل
[M2]ستوده کهف امم ، آفتاب جود و جلال
[B][M1]طغانشه بن محمد ، که خواندش گردون
[M2]خدایگان عجم ، شهریار خوب خصال
[B][M1]ز گنج او بسوی سایلان درگه او
[M2]چو مور در گذر خاک راه جوید مال
[B][M1]ز جود دست وی اندر نگین خاتم او
[M2]همی گشاده شود چشمه های آب زلال
[B][M1]هلال شکل ز نعل سمند او گیرد
[M2]بدین سبب زخسوف ایمنست شکل هلال
[B][M1]ستاره لفظش خوانند و آسمان مرکب
[M2]بگاه قول و معانی ، بروز جنک وجدال
[B][M1]فرو گرفتن و بیرون گذاشتن عجبست
[M2]ستاره از سر کلک ، آسمان ز تاب دوال
[B][M1]ایا شهی،که بهنگام کین رسول اجل
[M2]ز خنجر تو برد روزنامۀ آجال
[B][M1]شدست قابض ارواح تیغ هندی تو
[M2]چنانکه نقش نگین تو مقصد آمال
[B][M1]مگر که در ازل ، ای شاه ، حکم رزق و اجل 
[M2]نگین و تیغ ترا داد ایزد متعال؟
[B][M1]گر اژدها برود بر طریق لشکر تو
[M2]نهان کند ز نهیب تو مهره در دنبال
[B][M1]ز روی تیغ تو اندر دو چشم دشمن تو
[M2]دهان گشاده نماید نهنگ مرگ آغال
[B][M1]بدان گهی که چو شیران یلان آهن پوش
[M2]برون شوند خروشان همال پیش همال
[B][M1]پلنگ و شیر بجنبند بر هلال علم
[M2]تن از نسیج یمانی و جان ز باد شمال
[B][M1]ز بهر کین زره تنگ حلقه در پوشند
[M2]بجای پوست در ارحام مادران اطفال
[B][M1]ستارگان چو شجاعان جنگ بر گردون
[M2]همی کشند بدریای خون درون اذیال
[B][M1]صدف ز بیم بلا در جهد بکام نهنگ
[M2]ز خون برنگ یواقیت سرخ کرده لئال
[B][M1]زمین چو پشت کشف پر ز غیبۀ جوشن
[M2]هوا چو قوس قزح پر علامت ابطال
[B][M1]هوا چو بیشۀ الماس گردد از شمشیر 
[M2]زمین چو پیکر مفلوج گردد از زلزال
[B][M1]جز از گشاد تو در چنبر فلک که برد
[M2]فروغ خنجر الماس فعل مغز فتال ؟
[B][M1]چنان گریزد دشمن که شیر رایت او
[M2]ز هیبت تو نجنبد مگر بشکل شکال
[B][M1]چو گرم گردد از آشوب حمله مرکب تو
[M2]بجای خوی ز مسامش برون جهد پر و بال
[B][M1]مخالف تو اگر تیر در کمان راند
[M2]چو خار پشت سر اندر کشد بتیر نصال
[B][M1]ستاره در روش چرخ چون کند خردش
[M2]زمین بتارک ماهی فرو برد اشغال
[B][M1]پس از نبرد تو مر خستگان تیغ ترا
[M2]ز خون بدل رود الماس ریزه از قیفال
[B][M1]بروز جنگ زیک میل ترگ دشمن تو
[M2] ز عکس خنجر تو بترکد چو تشنه سفال
[B][M1]ز ضربت تو الف وارقد دشمن تو
[M2]دو نیمه گردد و باز اوفتد بصورت دال
[B][M1]مخالفت ننهد تیغ آبدار از دست
[M2]اگر چه تیر بود بر مخالف تو و بال
[B][M1]گمان برد که اگر اشک او کمی گیرد
[M2]ز آب تیغ توان کرد دیده مالامال
[B][M1]پس از نبرد تو عمری در از بر شخ کوه
[M2]ز زخم تیغ تو بر موج خون روند ابدال
[B][M1]بروز حرب مجوف کنی بیک فرسنگ
[M2]بنیزه ار زره تنگ حلقه نقطۀ خال
[B][M1]سپهر چنبری از خدمت تو جوید نام
[M2]سعود مشتری از سیرت تو گیرد فال
[B][M1]هزار دریا در یک سخاوت تو ضمین
[M2]هزار گردون در یک کفایت تو عیال
[B][M1]ز همت تو کم از نقطه ایست جرم فلک
[M2]ز سیرت تو کم از ذره ایست کل کمال
[B][M1]هزار جای فزون گفت عنصری که: « ملک
[M2]برور جنگ به آمد ز خان و از چیپال »
[B][M1]ز دولت پدران تو صد هزار ملک
[M2]نگون شدند چو چیپال و خان بروز قتال 
[B][M1]ایا شهی ، که ز عدل تو شیر شادروان
[M2]ز دست خویش بدندان برون کند چنگال
[B][M1]اگر بدولت محمود می پدید آمد
[M2]ز طبع عنصری آن شعرهای سحر مثال
[B][M1]مرا بفر تو باید که در ترازوی نظم
[M2]خواطر شعرا کم سزد ز یک مثقال
[B][M1]ز بحر خاطرم ار ابر قطره بردارد
[M2]بجای گل سر طوطی برون دمد ز نهال
[B][M1]زمانه گردن اقبال را قلاده کند
[M2]هر آن قصیده که من بر سرش نویسم : قال
[B][M1]نگیرم از قبل جاه خدمت اعیان
[M2]نگویم از جهت مال مدحت ارذال
[B][M1]نه در حدود تمکن کنم ز بهر طمع
[M2]نه از ملکوت مذلت کشم ز بهر منال
[B][M1]ببندگیت رضا دادم از عقیدت دل
[M2]بدوستیت جدا گشتم از عشیرت و آل
[B][M1]نه منتست که بر تو همی نهم ، لیکن
[M2]همی بنظم بگویم مجاری احوال
[B][M1]شنیده بودم از این پیشتر که : راه سرخس
[M2]بود نشیمن آفات و مرکز اهوال
[B][M1]سموم وار بود بادهای او محرق
[M2]شرار وار بود خاکهای او قتال
[B][M1]طریقهاش بباریکی پل محشر
[M2]مضیقهاش بتاریکی دل دجال
[B][M1]از ان قبل که در آن ره بعینه گفتی
[M2]که روضه های جنانند توده های رمال
[B][M1]مرا ز خاصۀ خود بود زیر ران فرسی
[M2]بتن چو کوه جسیم و بتگ چو باد شمال
[B][M1]تکاوری ، که زمین از تحرک سم او
[M2]بود چو نقطۀ سیماب دایم از زلزال
[B][M1]منقط از اثر گام او هوا بشهب
[M2]منقش از اثر نعل او زمین بهلال
[B][M1]نهنگ وار گه غوطه در رود ببحار
[M2]پلنگ وار گه پویه بر شود بجبال
[B][M1]چو در مصاحبت او بریدم آن ره را
[M2]مرا معاینه شد کان حدیث بود خیال
[B][M1]بمدحت تو سخن های چابک اندیشم
[M2]نه طبع ایشان زربود و آن من صلصال ؟
[B][M1]فغان من همه زین شاعران خیره سخن
[M2]غریق بحر جهالت ز طبع تیره و ضال
[B][M1]فریب تشنگی این قوم را بر آورده
[M2] ز آفتاب تخیل دو صد سراب محال
[B][M1]ولیک اگر چه چنینست هم پدید بود
[M2]خسک ز لؤلؤ مکنون وروبه از ریبال
[B][M1]زمرد و گیه سبز هر دو همرنگند
[M2]ولیک از ین بنگین دان برند ، از آن بجوال
[B][M1]خدایگانا ، طبع لطیف خواهد شعر
[M2]لطیف زود پذیرد تغیر احوال
[B][M1]چو مشتری بدرخشد گه فزونی عز
[M2]چو خاک تیره نماید بگاه سستی حال
[B][M1]خدایگان اگر این چند بیت بپسندد
[M2]مرا بباغ طرب در،چو سرو گردد نال
[B][M1]چنان شود سخن من ، که در معانی او
[M2]بخیرگی نگرد طبع جادوی محتال
[B][M1]و گر بخدمت آن صدر آفتاب آیین
[M2]بکام دل رسم و رسته گردم از اهوال
[B][M1]بفر دولت شاه از برای خدمت من
[M2]قلاده بر نهد از ماه نو فلک بغزال
[B][M1]جهان پیر چو من یک جوان برون نارد
[M2]بلند همت و بسیار دان و اندک سال
[B][M1]همیشه تا نشود لعل عود و مرجان مشک
[M2]همیشه تا نشود عود فحم و مشک ز کال
[B][M1]بکامرانی بنشین ، ببین مخالف را
[M2]بچنگ مرگ مقید ، بدام ننگ نکال
[B][M1]زآب تیغ تو آتش گرفته جان عدو
[M2]ز موج دست تو گوهر فشانده ابر نوال
[B][M1]چو مهر بر طرف آسمان قصر بتاب
[M2]چو سرو در کنف بوستان عدل ببال
[B][M1]طرب فزای و درون پرورو فراغت کن
[M2]سماع ساز و تنعم کن و نشاط سگال
[A]
[B][M1]از هری گر سوی اوغان شوی،ای باد شمال
[M2]باز گویی زهری پیش ملک صورت حال
[B][M1]گویی : آن شهر،کجا بود دل بخت بدو
[M2]شادمان همچو دل مرد سخی وقت نوال
[B][M1]بی تو امروز همی نوحه کند بخت برو
[M2]هم بران سان که عرب نوحه کند بر اطلال
[B][M1]جمله کاشانۀ آن شهر طلالند امروز
[M2]جغد کاشانه فرو برده بر اطراف طلال
[B][M1]منم آن باد شمالی که ز من روح افزود
[M2]بی تو کس روح نیفزود ز من باد شمال
[B][M1]آتش هیبت تو تا ز هری دور شدست
[M2]بندگان تو چنانند که بر آتش نال
[B][M1]خون بقیفال در از بیم بیفسرد همی
[M2]بزد ایام ز مژگان یکایک قیفال
[B][M1]نه بطبع اندر شادی ، نه بمغز اندر هوش
[M2]نه بشخص اندر کسوت ، نه بدست اندر مال
[B][M1]لیکن ، ای باد ، چو این گفته بوی باز بگوی :
[M2]کای فلک فرۀ سیما ملک اعدا مال
[B][M1]تو نه یزدانی واز مال تو سوی همه خلق
[M2]همچو یزدانی تقدیر رسیدست اموال
[B][M1]در حریم تو ، اگر نقش شود صورت شیر
[M2]بند پولاد شود پنجۀ او را دنبال
[B][M1]بخدای متعال،ای ملک روی زمین ،
[M2]که بسازد همه کار تو خدای متعال
[B][M1]در سر مملکت و دولت خود ، با همه خلق
[M2]نیکویی کرده ای ، ای پادشه نیک سگال
[B][M1]اگر از باختن و تاختن گوی و کمیت
[M2]روز کی چند شدی بستۀ آسایش وهال
[B][M1]آب سیل ، ار چه کند قوت و با سهم رود
[M2]تا نیاساید جایی نشود آب زلال
[B][M1]ور بناکام خود از ملکت خود دور شدی
[M2]ملکت و کام تو ز آنجا رسد ، ای شه ، بکمال
[B][M1]شاخ باریک جداگانه درختی نشود
[M2]تا نبرندش و جایی ننشانند نهال
[B][M1]و گر از حادثۀ چرخ شدی رنجه بدل
[M2]در شادیست در آن رنج ، تو از رنج منال
[B][M1]بدوالی ، که عنانست ، نیاراید دست
[M2]مرد ، تا پیش معلم نخورد زخم دوال
[B][M1]و گر احوال تو تغییر پذیرفت ، شها 
[M2]اندر ین عالم تغییر پذیرست احوال
[B][M1]مشتری را ، که همه سعد جهان بسته بدوست
[M2]هم تغیر رسد از جرم سپهر و اشکال
[B][M1]گاه مسعود بود ذات وی از سعد شرف
[M2]گاه منحوس بود جرم وی از نحس وبال
[B][M1]ور قوامی بشداز مملکت و دولت تو
[M2]هم ز ایام قوامی بپذیرد بجمال
[B][M1]ماه بر جملۀ هفت اختر سیاره شهست
[M2]نیست رأی حکما را بجز این روی اقوال
[B][M1]گاه بر فوق سما باشد و گه تحت زمین
[M2]گه بود درفشان و گهی چفته هلال
[B][M1]سیر اعمال چو بر مرد شود بسته ، سپهر
[M2]هم از آن بستگی او را بگشاید اعمال
[B][M1]اثرش راست چو صنعتگر محتال شدست
[M2]که ز ناچیز همی چیز نماید محتال
[B][M1]مرد خزاف بچین آن گل بی قیمت را
[M2]بکند از لگد گرز و ز چنگال اشکال
[B][M1]زو یکی پاره سفالی بنماید که شود
[M2]چاشنی گیر چو تو خسرو آن پاره سفال
[B][M1]ای خداوندی ، کز صحبت تو خیره شود
[M2]خرد آنجا که ببر هان بود الابجدال
[B][M1]بیم و آمال ، شها ، در عقب یک دگرند
[M2]گه ز آمال رود بیم و گه از بیم آمال
[B][M1]آدمی ، گر چه ز چنگال هزبرست ببیم
[M2]هم بزر گیرد و تعویذ کند آن چنگال
[B][M1]تو شهنشاه ملوکی و شهان را ز افلاک
[M2]کارهایی بجهد نادرو نادر تمثال
[B][M1]گردد از بخت شما گوهر الماس جمد
[M2]گردد از فر شما دانۀ یاقوت زکال
[B][M1]کارهایی که شما را ز عجایب برود
[M2]دل و اندیشۀ ما زان بهراسد بخیال
[B][M1]نه چو مایید شما از ره توفیق و عمل
[M2]گر چه ماییم ز صلصال و شما از صلصال
[B][M1]صوف بصری و جوال ، ار چه ز پشمند باصل
[M2]صوف بصری نبود گاه بها همچو جوال
[B][M1]ای ثبات تو ممکن ز همه روی ثبات
[M2]وی خصال تو مخیر ز همه نوع خصال
[B][M1]نه ز جود تو ز یان ونه ز عدل تو ستم
[M2]نه ز لفظ تو گزاف و نه ز طبع تو محال
[B][M1]اندر آن وقت که قتال زند نعرۀ جنگ
[M2]تیغ در بازوی قتال در آید بقتال
[B][M1]باد بر روی هوا عرضه کند قوس قزح
[M2]از بسی رایت سبز و بسی رایت آل
[B][M1]انجم از چرخ بر آرند دلیران بکمند
[M2]گرد بر چرخ فشانند ستوران بنعال
[B][M1]گر ز پنجاه منی پست کند مغفر و سر
[M2]تیغ الماس نسب پاره کند جوشن ویال
[B][M1]تیغ خون ریز ، ز بس رخنه ، شود سیمین تن
[M2]قد خونخوار ، ز بس رنج ، شود زرین نال
[B][M1]سله ای گردد میدان و درو مار کمند
[M2]بیشه ای گردد خفتان و درو شیر غزال
[B][M1]اسب کشتی شود و حملۀ او قوت موج
[M2]دشت دریا شود و تیغ در و ماهی وال
[B][M1]علت صرع بود رایت تو خصم ترا
[M2]که چو مصروع از آن خصم بر آرد زلزال
[B][M1]کلکت ار نطق پذیرد چه بود صاحب ری؟
[M2]تیغت ار روح پذیرد چه بود رستم زال؟
[B][M1]با سر خامۀ تو جملۀ آمال قرین
[M2]با دل خنجر تو زهرۀ آجال محال
[B][M1]ابر در لفظ سخای تو چه چیزست ؟ ضمین
[M2]چرخ در جنب توان تو چه چیزست ؟ عیال
[B][M1]سهم یک حرف ز علم تو فزون تر بحور
[M2]وزن یک لفظ ز حلم تو گران تر ز جبال
[B][M1]نه ز شاهان چو تو شاهی رسد از نسل ملوک
[M2]نه ز مردان چو تو مردی بود از پشت رجال
[B][M1]ای خداوند ، من ار شدت دلتنگی خویش
[M2]بر شمارم ، بعدد بیشتر آید ز رمال
[B][M1]مغز من خیره ، بدان گونه که در مغز خرد
[M2]طبع من تیره ، بدان گونه که در طبع ملال
[B][M1]من درین شهر یکی مرغم در بند قفس
[M2]مرغ اقبال مرا کنده زمانه پرو بال
[B][M1]خدمت مجلست ، ار بخت بمن باز دهد
[M2]دولتی یابم کان را نبود روی زوال
[B][M1]تا چو قلزم نتوان ساختن از یک قطره
[M2]تا چو ثهلان نتوان ساختن از یک مثقال
[B][M1]باد نام تو چو بخت تو فزون روز بروز
[M2]باد عزم تو چو فر تو فزون سال بسال
[B][M1]گشت پرداخته بر فرخی این شعر بدیع
[M2]آخر ماه صیام اول ماه شوال
[B][M1]فالهایی زده ام خوب و حکیمان گفتند :
[M2]کز قضای ازلی جزو مهین آمد فال
[A]
[B][M1]ایا از ملک زادگان فخر عالم
[M2]نژاد ترا ملک عالم مسلم
[B][M1]نه در طالع دشمنان تو یک عز 
[M2]نه اندر دل دوستان تو یک غم
[B][M1]همی پیش چشم من آید که گیتی
[M2]بگیری بخنجر ، سپاری بخاتم
[B][M1]بر مح چو افعی کنی مر عدو را
[M2]رگ و پی در اندام افعی و ارقم
[B][M1]دم نای رویین تو چون بر آید
[M2]بد اندیش را بر نیاید یکی دم
[B][M1]وز آن هندوی تیغ زهر آب داده
[M2]چو یخ بفسرد در عروق عدو دم
[B][M1]ایا پادشاهی ، که گرزنده بودی
[M2]بخدمت چمیدی بدر گاه تو جم
[B][M1]پرستیدن خاک نعل ستورت
[M2]بود فخر آبای من تا بآدم
[B][M1]بدین نامه تا شادیم برفزودی
[M2]بس شادی دشمنان کرده ای کم
[B][M1]ازین پس بحشمت مرا بنده زیبد
[M2]هر آن کس که یک بیت گوید بعالم
[B][M1]زشادی و از خرمی مست گشتم
[M2]که هرگز مبادی بجز شاد و خرم
[B][M1]تو آن پادشاهی ، که گر زنده بودی
[M2]زمین بوسه دادی ترا سام نیرم
[B][M1]تو آن شهر یاری ، که أز تیغ و تیرت
[M2]فرو شد بر آوردۀ زال و رستم
[B][M1]گر از خط تو فخر و لافی فزایم
[M2]نه لافیست نا حق ، نه فخریست مبهم
[B][M1]الا تا نه هر خانه باشد چو کعبه
[M2]الا تا نه هر چاه باشد چو زمزم
[B][M1]خصال تو بادا و نام تو بادا
[M2]چو زمزم مطهر ، چو کعبه معظم
[B][M1]روان بداندیشت از آب تیغت
[M2] بآتش درون همچو فرزند ملجم
[B][M1]وزان خواب من بنده نیمی بیاید
[M2]نیاید دگر نیمه والله اعلم
[A]
[B][M1]آمد رمضان بخیر مقدم
[M2] دیشب بسلام خان اعظم
[B][M1]جمشید زمان سکندر وقت
[M2]مقصود وجود نسل آدم
[B][M1]ای امر تو چون نفاذ تقدیر
[M2]وی حکم تو چون قضای مبرم
[B][M1]از کلک تو کار مملکت راست
[M2]وز سهم تو قامت فلک خم
[B][M1]چون سدره مقام تو معلی
[M2]چون کعبه مکان تو مکرم
[B][M1]گرد ره تست مشک تاتار
[M2]خاک در تست آب زمزم
[B][M1]انفاس تو دلفریب و جان بخش
[M2]همچون نفس مسیح مریم
[B][M1]در رمح تو عزل و نصب مضمر
[M2]در تیغ تو فتح و کسر مد غم
[B][M1]پیش تو عیان و آشکارست
[M2]هر نکته که مشکلست و مبهم
[B][M1]اسرار امور کن فکان را
[M2]مرأت ضمیر تست محرم
[B][M1]جمشید برای نام کرده
[M2]نام تو سواد نقش خاتم
[B][M1]در نام بزرگ تست گویی
[M2]فی الجمله خواص اسم اعظم
[B][M1]هر چند نشد بر آدمیزاد
[M2]ملک ازل و ابد مسلم
[B][M1]بر ذات تو وقف کرده ایزد
[M2]مقصود و مراد هر دو عالم
[B][M1]افسون حسود با موالیت
[M2]افسانۀ روبهست وضیغم
[B][M1]در گردن خصم روز هیجا
[M2]پیچیده سنان تو چو ارقم
[B][M1]خاک در تست قصر قیصر
[M2]گرد ره تست رخش رستم
[B][M1]خر گاه رفیع مملکت را
[M2]بستی بطناب عدل محکم
[B][M1]ای خسرو روزگار ، عمریست
[M2]تا با ندمم ندیم و همدم
[B][M1]ما را ز متاع این جهان بود
[M2]آشفته دلی ، چو زلف پر خم
[B][M1]چون سنبل زلف مشکبویان
[M2]شوریده و بی قرار و در هم
[B][M1]یک لحظه نبود سینه بی آه
[M2]یک لحظه نبود دیده بی نم
[B][M1]از حادثه عندلیب طبعم
[M2]بی نطق بماند لال و ابکم
[B][M1]ناگاه بشست فیض جودت
[M2]گرد از رخ بخت من چو شبنم
[B][M1]بر داشت بکلی از دل من
[M2]اندیشۀ بیش و انده کم
[B][M1]شکرست که بر جراحت من
[M2]هم مرحمتت نهاد مرهم
[B][M1]گر چارۀ کار مان نکردی
[M2]کی کار رهی شدی فراهم ؟
[B][M1]خصم تو اگر چه از مصایب
[M2]پوشد چو فلک لباس ماتم
[B][M1]از دولت تو مدیح خوانت
[M2]در پای کشد قبای معلم
[B][M1]چون با همه کس ترا نظر هست
[M2]می کن نظری بسوی ما هم
[B][M1]تا در پس گریه هست خنده
[M2]تا در پی شادیست ماتم
[B][M1]بادا لبت از نشاط خندان
[M2]بادا دلت از سرور خرم
[A]
[B][M1]دوش در گردن شب عقد ثریا دیدم
[M2]نو عروسان فلک را بتماشا دیدم
[B][M1]رانده بودم همه شب گرد زوایای فلک
[M2]ماه را در فلک عقد ثریا دیدم
[B][M1]بود آوردۀ غواص شب از قلزم غیب
[M2]هر جواهر که درین قبۀ مینا دیدم
[B][M1]نیک فرخنده مهی بود ز شاخ طوبی
[M2]هر شکوفه که درین قبۀ خضرا دیدم
[B][M1]تیز پایان تخیل ، که سبک می رفتند
[M2]همه را در حرس عالم بالا دیدم
[B][M1]حیدر رزم فلک را ، که نسب مریخست
[M2]عاشق شیفتۀ زهرۀ زهرا دیدم
[B][M1]سیل اشکم که چو زد موج ز گردون بگذشت
[M2]چشمه ای بود که پر آب مصفا دیدم
[B][M1]تا کند بر سر خورشید سحر گاه نثار
[M2]دامن چرخ پر از لؤ لؤ لالا دیدم
[B][M1]این غزل زهره ادا کرد مگر خرم بود
[M2]که شفق در رقمش مصفی صهبا دیدم ؟
[A]
[B][M1]باز بر طرف مه از غالیه طغرا دیدم
[M2]زبرصفحۀ جان خط معما دیدم
[B][M1]تا بر اطراف سمن گشت محقق خط او 
[M2]بندۀ عارض او روح معلا دیدم
[B][M1]دل من خستۀ خرماست ، که در اول کار
[M2]خار بیداد ندیدم ، همه خرما دیدم
[B][M1]دیده را ابر صفت کرد کنار دریا
[M2]تا بر اطراف گلش عنبر سارا دیدم
[B][M1]چرخ زنار شب و روز کمر ساخته را
[M2]بندۀ آن سر زلف چو چلیپا دیدم
[B][M1]بدو دم جان ز من رفته بمن باز آورد
[M2]تا در آب خضرش باد مسیحا دیدم
[B][M1]مگر آن حور صفت چون پری آمد ؟ کورا
[M2]بدر آصف خان قدر جم آسا دیدم
[B][M1]میر میران ، که فلک را ز مجره شب و روز
[M2]کمر طاعت او بسته چو جوزا دیدم
[B][M1]گوهر افسر اقبال که بر افعالش
[M2] چرخ را شیفته چون سعد بر اسما دیدم
[B][M1]پیش نطق و سخن در صفتش لؤلؤ را 
[M2]حلقه در گوش پی کنیت لا لا دیدم
[B][M1]مدتی آرزویم بود که آن در گه چیست ؟
[M2]شکر حق را که رسیدم بدرش تا دیدم
[B][M1]کوه سنگین دل خارا سلب سر کش را
[M2]دی ز فیض کرمش کسوت دیبا دیدم
[B][M1]همتش را که جهان خواند مطرا زوسن
[M2]دوش آتش زده در عود مطرا دیدم
[B][M1]بخدایی که ز حکمش ز شب سودایی
[M2]در کواکب همه آثار ز صفرا دیدم
[B][M1]آیت معرفتش بر دل سوزان خواندم
[M2]کله مغفرتش بر سر دروا دیدم
[B][M1]خلعت موهبتش در بر جان پوشیدم
[M2]گوشۀ مملکتش عرصۀ دنیا دیدم
[B][M1]صفت حمدش در قبۀ چرخ افگندم
[M2]آتش شوقش در سینۀ خارا دیدم
[B][M1]که اگر بر همه انواع هنر ذات ورا
[M2]در جهان مثل شنیدم ز کسی ،یا دیدم
[B][M1]ای بزرگی،که در آینۀ رایت امروز
[M2]بنخستین نظری چهرۀ فردا دیدم
[B][M1]چرخ عالی را از قدر تو پنهان دیدم
[M2]خرد پنهان در طبع تو پیدا دیدم
[B][M1]بر در طور تجلی تو هر مادح را
[M2]بو علی مثل پی کنیت سینا دیدم
[B][M1]چرخ یک روز سوی در گه تو بگرایید
[M2]با قضا گفت که : آن یک هنرت را دیدم
[B][M1]غم و رنجم چو ثناهای تو روز افزون باد
[M2]گر ثناهای ترا مقطع و مبدا دیدم
[A]
[B][M1]ایا بفضل و کرم یاد کرده از کارم
[M2]زیاد کرد تو بسیار شکرها دارم
[B][M1]خصایل تو سزاوار مدحتند همه
[M2]بجلوه کردن آن من رهی سزاوارم
[B][M1]چنان کنم بسعادت که تا کم از یکسال
[M2]بود قصاید مدح تو تاج اشعارم
[B][M1]چرا مدیح نگویم ترا ؟ که ناگفته
[M2]همی ز گنج سخای تو بهره بردارم
[B][M1]اگر خدای بخواهد ببخت من پس ازین
[M2]بمدحت تو سخن ز آفتاب بگذارم
[A]
[B][M1]بر آن صحیفة سیمین مسای مشک مقیم 
[M2]که رنگ مشک نماید بر آن صحیفة سیم
[B][M1]مکن ستیزه اگر چند خوبرویان را
[M2]ستیزه کردن بیهوده عادتیست قدیم
[B][M1]غرض ز مشک نسیمست ، رنگ نیست غرض
[M2]تو رنگ او چه کنی ؟ زو بسنده کن بنسیم
[B][M1]یقین شناس که با خط مقاوت نکند
[M2]رخی چو ماه تمام و تنی چو ماهی شیم
[B][M1]زوال ملکت خوبان خطست و ملک ترا
[M2]زوال نیک در آید ، ببیم باش ، ببیم
[B][M1]بسی نماند که بیرون کند ز سوسن سر
[M2]بنفشة طبری زیر آن دو زلف چو جیم
[B][M1]چنان شوی که کس از دوستانت نستاند
[M2]اگر بمزد دهی بوسه زان دهان چو سیم
[B][M1]اگر چه نیست چو رخساره قد و دندانت
[M2]مه دو هفته و سرو سهی و در یتیم
[B][M1]کلاه کبر فرو نه ، که خوبرویان را
[M2]بهم سیاه کند بخت عارضین و گلیم
[B][M1]همی ببخت من ایدر لگام من دل من
[M2]ز عشق بستده و کرده بخت را تسلیم
[B][M1]بمدح صاحب فرزانه سید الوزرا
[M2]کجا صحیح بدو گشت روزگار مقیم
[B][M1]عماد ملک ابوالقاسم احمد بن قوام
[M2]که قیمتی بر او حکمتست و مرد حکیم
[B][M1]بخدمتش بگر ای و ز وحشتش بگریز
[M2]که این ثواب جزیلست و آن عذاب الیم
[B][M1]بجنت و بجحیم ار امان و بیم روند
[M2]وفاق اوست ز جنت ، خلاق او ز حجیم
[B][M1]چنان گریزد بخل از حریر خامۀ او
[M2]که از بلارگ الماس چهره دیو رجیم
[B][M1]در آفرینش شش چیز بر کمال از خلق 
[M2]تمام هدیه جز او را نداند رب رحیم
[B][M1]زبان جاری و وجه ملیح و فدر بلند
[M2]کف گشاده و رأی متین و طبع سلیم
[B][M1]کسی که خدمت او کرد و دید سیرت او
[M2]از آن تبار نه جاهل بود دگر ، نه لئیم
[B][M1]رضیع دشمن او را خدای عزوجل
[M2]بجای شیر ز پستان دهد شراب حمیم
[B][M1]وگر در آتش سوزان بود موافق او
[M2]عطا کنند دلش را یقین ابراهیم
[B][M1]بدانگهی که زبس حرص جنگ و آتش جنگ
[M2]زنند نعره ز خاک کهن عظام رمیم
[B][M1]چو او بتیغ و بتدبیر پیشکار شود 
[M2]مقاومت نکنندش سپاه هفت اقلیم
[B][M1]نه دیر پاید ، تا مهتران عصر کنند
[M2]ز خاک درگه او کیمیای ناز و نعیم
[B][M1]حساب راست بدیوان او چنان یابی
[M2]که راست تر نبود زان حساب در تقویم
[B][M1]غضنفری که بشکلش درون نگاه کند 
[M2]گر از مثل دلش آهن بود شود بدونیم
[B][M1]ز ظالمان بدهد داد خلق و بستاند
[M2]که ظالم آتش سوزان فرو برد چو ظلیم
[B][M1]ایا بیان خرد را عبارت تو قرین
[M2]و یا کمال هنر را کفایت تو ندیم
[B][M1]تو آن کسی که مهمات روزگار شود
[M2]بحشمت تو تمام و بدولت تو سلیم
[B][M1]نجات خلق بقهر تو و سیاست تست
[M2]ز بند بسته و بیم بزرگ و رنج عظیم
[B][M1]مقیم بخت بخدمت بپای پیش کسیست
[M2]که او بپای بود پیش خدمت تو مقیم
[B][M1]تو در سواد نشابور بوده ای ، که خرد
[M2]بمدحت توهمی کرد بنده را تعلیم
[B][M1]خدایگان اگر این چند بیت بپسندد
[M2]رهی ز ملک طرب پای بر نهد بصمیم
[B][M1]دقایق سخن آنجا کشد بمدحت تو
[M2]که عاجز آید از ادراک او ذکای فهیم
[B][M1]ز روزی نظم بجایی رسد که در نرسد
[M2]بگرد نظم وی اندر کلام هیچ کلیم
[B][M1]همیشه تا نرسد در جهان ضعیف و قوی
[M2]همیشه تا نبود در سیر صمیم و رمیم
[B][M1]زمان بنام تو باد و جهان بکام تو باد
[M2]رفیق دولت عالی و رهنمای علیم
[B][M1]خجسته باد و پذیرفته عید و روزۀ تو
[M2]گشاده دست تو بر عون خیر و قهر اثیم
[A]
[B][M1]ای گلبن روان و روان را بجای تن
[M2]پیش آر جام و تازه کن از راح روح من
[B][M1]زان می که رنگ و بوی تقاضا کند ازو
[M2]د رکوهسار لاله و در باغ یاسمن
[B][M1]خمری که مشک خفته و بیدار در دو حال
[M2]بر رنگ و بوی اوست چو خمار مفتتن
[B][M1]گر در شعاع او گذرد اهرمن شبی
[M2]روزی نهان نماند از آن بعد اهرمن
[B][M1]نورست ، گر گرفت توان نور را زنار
[M2]جانست ، گر برهنه توان دید جان زتن
[B][M1]با این چنین شراب صبوحی شدن بباغ
[M2]فاضل تر از بسوی منی رفتن از وطن
[B][M1]گر مست و خفته ماند مغنی روا بود
[M2]اکنون که مرغ نعره برآورد از فنن
[B][M1]تا بانگ عندلیب برآمد ز جویبار
[M2]مدهوش شد رفیق و فرو ماند از زدن
[B][M1]بلبل پر از خروش شد اندر میان باغ
[M2]باده بجوش آمد اندر میان دن
[B][M1]بر نوبهار انجمنی بین ز عاشقان
[M2]یک قوم گرد سبزه و یک قوم در چمن
[B][M1]این نوبهار آمده شش ماه رفته بود
[M2]یا رفته ای که آمده ، سازد روان من
[B][M1]حشرست سبزه را که چو دست گناهکار
[M2]زنهار خواه برگ برآورده نارون
[B][M1]گلزار بتکده است ؛ من او را شمن شوم
[M2]گلهای خرمنند در آن بتکده شمن
[B][M1]تا لاله چون حسین علی غرفه شد بخون
[M2]گل همچو شهربانو بدریده پیرهن
[B][M1]در زنگبار پیرزنی چون کند خضاب ؟
[M2]ماند بنفشه نیز بدان موی پیرزن
[B][M1]بیجاده رنگ خواهد هر شب ز ارغوان
[M2]کافور بوی خواهد هر روز از سمن
[B][M1]چون ابر در ببارد اکنون که از بحار ؟
[M2]چون باد نافه آرد اکنون که از ختن ؟
[B][M1]چو نان که از عدن گهر آرد بباغ میغ
[M2]طبع امیر ماست مگر بحر در عدن
[B][M1]میر اجل و سید فرزانه سعد ملک
[M2]عین سخا ، شجاع زمن،بو علی حسن
[B][M1]آن ز آفرین سرشته که کرد آفریدگار
[M2]دور اعتقاد او ز خلل ، خالی از فتن
[B][M1]بنموده دست دولت او سینة سپهر
[M2]فرسوده پای همت او تارک پرن
[B][M1]مجلس چنان همام ندارد جهان فروز
[M2]میدان چنان سوار ندارد سپه شکن
[B][M1]از دل نعیم او بزداید همی عنا
[M2]وز جان ثنای او بنشاند همی حزن
[B][M1]با رای او ندارد زهره بسی ضیا
[M2]با لفظ او ندارد لؤلؤ بسی شمن
[B][M1]جز بر سخاش بستن ساده بود امید
[M2]جز در ثناش گفتن یاوه بود سخن
[B][M1]قصری که آن بود وطن او را سپهر خوان
[M2]دانی که مهر را نبود بر زمین وطن
[B][M1]با او بهیچ بد نتوان برد ظن ، که چرخ
[M2]در هیچ کس جز او بنکویی نبرد ظن
[B][M1]با زخم تیغ اوست قدر سست و ناتوان
[M2]با روی تیر اوست قضاسست و مرتهن
[B][M1]با سیف او بفتنه کند آفرین همی 
[M2]جان شده ز کالبد سیف ذوالیزن
[B][M1]با او زمانه را بهنر چون کنم قیاس ؟
[M2]کاندر دو پله راست نیاید ستیر و من
[B][M1]قایم برسم اوست سلیمان را نهاد
[M2]تازه بخوان اوست براهیم را سنن
[B][M1]با کلک اوست دولت در صدر مستقیم
[M2]با تیغ اوست نصرة در حرب مقترن
[B][M1]بحر شجاعتست گه حرب در زمین
[M2]ابر سخاوتست گه جود بر زمن
[B][M1]بحری که وقت کوشش بر دل نهد گناه
[M2]ابری که وقت بخشش بر کف نهد منن
[B][M1]موجود اگر ببخشش او آمدی حیات 
[M2]نی حوت شست دیدی و نی مرغ با بزن
[B][M1]بی فر او نیارد دولت همی بها 
[M2]آری بها نیارد بی جان همی بدن
[B][M1]ای کلک تو دهان امل را شده زبان
[M2]وی تیغ تو زبان اجل را شده دهن
[B][M1]مهر تو عمر نیست وزو نیست جز نشاط
[M2]کین تو مرگ نیست وزو نیست جز حزن
[B][M1]جز عیب هرچه شاید یافی ز روزگار
[M2]جز غیبت هرچه باید داری ز ذوالمنن
[B][M1]آمد ، خدایگانا ،دی نامه ای مرا
[M2]از خون دل نبشته ز دلدار خویشتن
[B][M1]اول همه سلام بد ، آخر همه پیام
[M2]لفظش همه ز حزن و حروفش همه محن
[B][M1]گفته که : دست چون زده ای باز بر دوات ؟
[M2]گفته که : چون بمانده ای از رمح تیغ زن ؟
[B][M1]تیغت همی نشاند چو سینی بپیشگاه
[M2]کلکت بپایگاه فکندست چون لگن
[B][M1]از کلک و از دوات چه جوید دل کسی
[M2]کورا بتیغ و تیر بود بخت مرتهن
[B][M1]دستی که آن بدادن دینار خیره بود
[M2]چون خیره کرده ایش بدینار خواستن ؟
[B][M1]زان پس که چند گونه گشادی فتاده است
[M2]اکنون همی ببند میان خود از رسن
[B][M1]اندرز کرده بود بسی از پس ملام
[M2]کاندر پناه میر اجل باش مؤتمن
[B][M1]کو کار تو کند چو قوی رای خود تمام
[M2]کو کام تو کند چو نکو نام خود حسن
[B][M1]تا عاشقست بر می و میخانه خمر خوار
[M2]تا مشفقست بر بت و بتخانه برهمن
[B][M1]از نعمت تو باد دلی شاد و شاد خوار
[M2]وز دولت تو باد عدوی تو مفتتن
[B][M1]بادت مدام نوش لب آفتاب رنگ
[M2]از دست ساقییی که بود مشتری ذقن
[A]
[B][M1]ز تاب عنبر با تاب بر سهیل یمن
[M2]هزار حلقه شکست آن نگار عهدشکن
[B][M1]چه حلقه ای ؟ که معلق نهاد دام بلا
[M2]چه عنبری ؟ که معنبر نمود اصل فتن
[B][M1]گهی ز نافۀ مشکست ماه را زنجیر
[M2]گهی ز برگ بنفشه است لاله را خرمن
[B][M1]مرا ز آتش و یاقوت عارض و لب او
[M2]شدست جزع بآب فسرده آبستن
[B][M1]بر غم خسته دلم یک زمان جدا نشود
[M2]دهان او ز سر زلف و زلف او ز دهن
[B][M1]زرشک هر دو همی جان و دل براندازم
[M2]اگر چه عاشق این هر دوم بجان و بتن
[B][M1]بهار نقش سپهر جمال او دارد
[M2]شبی ز خوشۀ سنبل ، مهی ز برگ سمن
[B][M1]مهی بزیر شبی مشک بوی نور افزای
[M2]شبی بگرد مهی سیم رنگ سایه فگن
[B][M1]خیال روی وی اندر بهار دیدۀ من
[M2]بتی شدست که جانست پیش او چو شمن
[B][M1]ز بسکه خون بربایم بناخن از مژگان
[M2]ز روی ناخن من بر دمد همی روین
[B][M1]لگن ز زردی من زعفران سوده شود 
[M2]چو دست شوی ز دستم فرو شود بلگن
[B][M1]چهار چیز ورا از چهار چیز آمد
[M2]که هست هر یک از آن نادر زمان و زمن
[B][M1]ز عقد لؤلؤ دندان ، ز برگ لاله دهان
[M2]ز شاخ سنبل گیسو ، ز پاک نقره ذقن
[B][M1]مرا ز سنبل او نال گشت سرو سهی
[M2]مرا ز لالة او شنبلید شد سوسن
[B][M1]مرا ز لؤلؤ او جزع گشت مروارید
[M2]مرا ز نقرة او گشت زر سبیکة تن
[B][M1]ایا فراخته تیغ جفا ز بد عهدی
[M2]بزن ، که زخم ترا صبر من بسست مجن
[B][M1]دریغ : کز سخن دلفریب رنگینت
[M2]نخست روز بعهد بدت نبردم ظن
[B][M1]اگر تو تیر جفا را دلم نشانه کنی 
[M2]بجان خواجۀ فاضل نگویمت که : مزن
[B][M1]حکیم سید ابوالقاسم ، آنکه شهر سرخس
[M2]ز قدر او بفلک بر همی کند مسکن
[B][M1]نبشته سیرت او را زمانه بر ارکان
[M2]نهاده همت او را سپهر بر گردن
[B][M1]اگر غرایب عقلی ز زخم فکرت او
[M2]بگرد پیکر خود پرده بندد از جوشن
[B][M1]خدنگ فکرت او دیدۀ غرایب را
[M2]کند بنیزه و پیکان چو چشم پرویزن
[B][M1]چو گرم خواهد گشتن ز زخم پنداری
[M2]که مغز گردد در استخوان او روین
[B][M1]اگر بآینه در بنگرد مخالف او
[M2]خیال رویش خیزد بپیش او دشمن
[B][M1]ز بس توان و بلندی همی تفکر را
[M2]ستاره ای شود اندر سپهر جان روشن
[B][M1]ایا گزیده خصالی ، که برد باری را 
[M2]بزیر طبع تو یزدان پدید کرد وطن
[B][M1]ز طبع و لفظ تو در سپید در دریا
[M2]ز دست و کلک تو یاقوت سرخ در معدن
[B][M1]که گفت دانۀ یاقوت زیر آتش تیز
[M2]خنک بود ، چو هوا ، روز برف ، در بهمن؟
[B][M1]اگر بر آتش طبع تو برنهی یاقوت
[M2]ز تفتگی ز میانش برون جهد روغن
[B][M1]ز ذل خویش شود رسته خصمت از خواری
[M2]ز بی تنی نتوان بست ذره را بر سن
[B][M1]بزیر خاک درون شاخ خیزران گردد
[M2]ز بهر عشرت تومار قیر گون گرزن
[B][M1]اگر چه مایة اهریمنست کفر و ضلال
[M2]بنور رای تو دین دار گردد اهریمن
[B][M1]ز بهر زخم بلا بر تن مخالف تو
[M2]سلیح و گرز شود تار و پود پیراهن
[B][M1]ز بس بلا که سلب بر تنش نهاده شود
[M2]بروز مرگ وصیت کند بترک کفن
[B][M1]خجسته خامۀ تو ، ناخریده در ثمین
[M2]چو زر ساو شدست از برای نقد شمن
[B][M1]کبوتریست که بر چنگ و مخلب شاهین
[M2]براه دیده ز ژاغر برافگند ارزن
[B][M1]سرشک سرخ شود در کنار چشم صدف
[M2]گیاه سبز شود در مسام کوه عدن
[B][M1]ز روزی زرد شود در دهان شب بکمین
[M2]بدیده عنبر سارا بر آرد از مکمن
[B][M1]بزرسا و چو مشک از دهان نافه ربود
[M2]بسیم سوخته منقوش کرد پیراهن
[B][M1]ز قدر خویش ندارد خبر که بی خبرست
[M2]ز زر زمین و ز دانش دل و ز روح بدن
[B][M1]سرش پدید شود چون ز تن ببری پست
[M2]تنش ندارد سر تا نبریش بر تن
[B][M1]عجب تر آنکه : چو آهن بدو فرو بردی
[M2]بعقد لؤلؤ زو یاره برگرفت آهن
[B][M1]بمار زرین ماند بنوک سر پران
[M2]که جان جهل ز شخصش همی کند گلشن
[B][M1]بدست اندر گفتی که قرصة خورشید
[M2]بباغ لفظ ز انجم همی کند گلشن
[B][M1]ایا سپهر بزرگی ، چه عذر دانم خو است ؟
[M2]که سیرت تو گران کرد بار من بر من
[B][M1]گرم زمانه تهی دست کرد ، پر دارم
[M2]دلی گشاده ز اندیشهای مستحسن
[B][M1]کمند صبر مرا نرم تر ز موم شود
[M2]اگر زمانه شود تند کرۀ تو سن
[B][M1]سخن شناسی و دانی که من چه گفتستم 
[M2]سخن شناس شناسد بها و قدر سخن
[B][M1]همیشه تا نبود لاله در دهان صدف
[M2]همیشه تا ندمد لؤلؤ از کنار چمن
[B][M1]بکام زی و بشادی بمان و خرم باش
[M2]ولی بناز و بشادی ، عدو بگرم و حزن
[A]
[B][M1]رخسار و قد و زلف و بناگوش یار من
[M2]ما هست بر صنوبر و مشکست بر سمن
[B][M1]با ماه و با صنوبر او نور و راستی
[M2]اندر سمن طراوت و در مشک اوشکن
[B][M1]این هر چهار فتنۀ دین دیده و دلند
[M2]بر هر چهار من بدل و دیده مفتتن
[B][M1]قدم بنفشه وار شد و رخ بنفشه فام
[M2]زان تودۀ بنفشه او بر دو نسترن
[B][M1]مشک ختن بنفشۀ او را سزد رهی
[M2]نقش ختا دو نسترنش را سزد شمن
[B][M1]ور مشک در ختن بود و نقش در ختا
[M2]زلفین و روی اوست پس اندر ختاختن
[B][M1]در نازکی و کوچکی اندر جهان که دید
[M2]نازک تر از میانش و کوچک تر از دهن ؟
[B][M1]زیبا و دلفریب بدان نازکی کمر
[M2]شیرین و جان فزای بدان کوچکی سخن
[B][M1]صافی و دور بین دل و جانیست مرمرا
[M2]هر دو بدست مهر و مدیحند مرتهن
[B][M1]مهر نگار یاسمن اندام ماهروی
[M2]مدح سدید دین شرف الدولة بو الحسن
[B][M1]آن پاک جان و پاکدل و پاک اعتقاد
[M2]آن راستگوی و راستی آرای و راست ظن
[B][M1]جز مدح او مگوی و جز از خدمتش مجوی
[M2]کان پرورد روانت و این پرورد بدن
[B][M1]با هر کسی که بینی و با هر کسی ازو
[M2]جنسیست از محامد و نوعیست از منن
[B][M1]شغلی که او گزارد و از پیش او رود
[M2]ز انصاف و راستی شود آن شغل چون سنن
[B][M1]در مدح میغ گفته شدست این که : بهره زو
[M2]یکسان برند شوره گز و شاخ یاسمن
[B][M1]در کثرت سخاوت ازین مدح عالیست
[M2]باری من این مدیح نخواهم بهیچ فن
[B][M1]اسراف در حدود سخاوت ستوده نیست
[M2]واجب بود حدود سخاوت شناختن
[B][M1]بخشنده ایست او ، که ببازی و ناوجوب
[M2]ز احسان او نصیب بیابند مرد و زن
[B][M1]ور دادخواه مستحقش عالمی بوند
[M2]زو حق و داد خویش بیابند تن بتن
[B][M1]موقوف بر مروت و بر اعتقاد اوست
[M2]تشریف اهل فضل و مراعات ممتحن
[B][M1]ای مدحت مجرد تو جلوۀ نعات
[M2]وی سیرت مهذب تو تحفۀ فطن
[B][M1]شاداب بوستان بهارست سیرتت
[M2]وندر تو از فنون بزرگی بسی فنن
[B][M1]از قدر و روشنی چمنش جفت آسمان
[M2]گلهای او چو ماه و چو خورشید در چمن
[B][M1]از نظم شاعران و ز الفاظ فاضلان
[M2]آواز عندلیبش و دستان چنگ زن
[B][M1]هرگز دو چیز جفت نگردند با دو چیز
[M2]با دشمنانت شادی و با دوستان حزن
[B][M1]هنگام دستشوی تو ز اقبال دست تو
[M2]نشگفت ار آب زر شود و کیمیا لگن
[B][M1]ای مهتر فریشته خو ، گشت روزگار
[M2]تاری ترست بر سرم از جان اهرمن
[B][M1]ننماید آنچه چرخ نماید مرا همی
[M2]سودا بهیچ مرد هراسنده در وسن
[B][M1]سرگشته تر زمن نبود در یقین حال
[M2]مرغ شب بطیره برون کرده از وطن
[B][M1]زیرا که چون بشعر نمایم شکار باز
[M2]ننگ آیدم ربودن مردار چون زغن
[B][M1]در مدح ناکسان نکنم کهنه تن بدرد
[M2]زان باک نایدم که بود کهنه پیرهن
[B][M1]آراسته بجامه تن از صلت کریم
[M2]به ز آنکه غم کشیدن و پوشیدن کفن
[B][M1]اول بمدح تو ز جهان کردم اقتصار
[M2]در باب شاعری چو بشستم لب از لبن
[B][M1]و زجور روزگار از آن روز تاکنون
[M2]صد ره مرا خریدی و بگزاردی ثمن
[B][M1]در غیبت تو سال دو از گونه گونه رنج
[M2]بر تارکم گذشت بناکام من حزن
[B][M1]امروز چون بطلعت و فر تو در هری
[M2]سر برفراخت دولت و بفروخت انجمن
[B][M1]بی هوش و مست مانده ام از خدمت تو دور
[M2]گاهی ز جوش شیره و گه از بلای دن
[B][M1]از غفلت وز خوی من آگاه گشته ای
[M2]بر خوی من فراخ بمن داده ای رسن
[B][M1]تقصیر بی قیاس و مرا روی عذر نی
[M2]تقصیرها عفو کن و بپذیر عذر من
[B][M1]تا از حدود غرب نداند کسی ختا
[M2]تا از دیار شرق نخواهد کسی یمن
[B][M1]بر هر سری ز نعمت خود بهره ای فشان
[M2]بر هر تنی ز کردۀ خود منتی فگن
[A]
[B][M1]سوسن و سنبل نمود از زلف و عارض یار من
[M2]سنبلی بس با بلا و سوسنی بس با فتن
[B][M1]سوسن از سیم پلید و سنبل از مشک سیاه
[M2]در پلیدی صد ملاحت ، در سیاهی صدشکن
[B][M1]نوروزیب از روی و قد او همی خواهند دام
[M2]جرم ماه اندر سپهر و شاخ سر و اندر چمن
[B][M1]نارون کردار قدست آن بلب چون ناردان
[M2]ناردان دارد سرشکم ، آن بقد چون نارون
[B][M1]ای شمن کش لعبت آزر ، که با دیدار تو
[M2]جان آزر پیش خاک پای تو زیبد شمن 
[B][M1]ز آرزوی زلف مشکین تو ای سیمین سرین
[M2]مشک سارا سازد از خون ناف آهو درختن
[B][M1]مشک تبت بر بلور شامی آمیزد همی
[M2]زلف سنبل بوی تو در گرد سوسن گون ذقن
[B][M1]جان ما ، جانا ، بنفش از داغ تو چندان بود
[M2]کز بنفشه عارض تو داغ دارد برسمن
[B][M1]سوسن تو رنگ سنبل گیرد از زلفین تو
[M2]سنبل زلفین اگر خواهی بر آن سوسن مزن
[B][M1]گر سهیل آمد بنور آن عارض پر نور تو
[M2]چون کند نورش دو چشمم را پر از نور پرن ؟ 
[B][M1]ور سهیل ، ای بت ،کس اندر قوس و در عقرب ندید
[M2]چون کند در قوس و در عقرب سهیل تو وطن ؟
[B][M1]بارم از جزع یمن بی او سهیل اندر فراق
[M2]راست پنداری که در جزع یمن دارم یمن
[B][M1]از میان جوزا نمایی ، چون که بربندی کمر
[M2]وز دهان پروین نمایی ، چون که بکشایی سخن
[B][M1]حور و ماهی تو ، نگارینا و جز تو کس ندید
[M2]حور جوز ابر میان و ماه پروین در دهن
[B][M1]گر تو فخر آری بخوبی ، شاید ای دلبر ، که تو
[M2]فخر خوبانی و خوبان بر جمالت مفتتن
[B][M1]فخر ازین بهتر بود کز وصف تو پیدا کنند
[M2]مدحت عالی علی بن محمد بوالحسن ؟
[B][M1]آن خداوندی که دولت را شرف از جاه اوست
[M2]ور چه جاه هر کسی باشد بدولت مرتهن
[B][M1]آن سخی کف فاضلی ، حری که گویی ختم کرد
[M2]بر دل و بر دست او فضل و سخاوت ذوالنمن
[B][M1]جوهر اثبات و نفی آمد همانا دست او
[M2]کاندرو اثبات شادی یابی و نفی حزن
[B][M1]خصم او از خشم او در دیدۀ افعی گریخت
[M2]سوزش خشم وی اندر چشم افعی شد و سن
[B][M1]ای خداوندی که گر نز بهر مدح تو بدی
[M2]نور روحانی نپایستی درین زندان تن
[B][M1]ظن دشمن را زهر بابی همی رانی ، چنانک
[M2]راست پنداری که از تو عاریت بودست ظن
[B][M1]با دل و با دست تو جود و هنر بسرشته اند
[M2]چون لطافت با روان و چون طبیعت با بدن
[B][M1]با سموم خشم تو با عشرت بدخواه تو
[M2]زهر بی تریاک شد اطفال را بر لب لبن
[B][M1]دشمنان مرده را با سهم تو لرزان شود
[M2]از حریر خامۀ تو استخوان اندر کفن
[B][M1]شاخ طوبی را غذا گردد بفردوس اندرون
[M2]چون برون ریزند آب دست شویت از لگن
[B][M1]نظم هر معنی کجا با نام تو پیوسته شد
[M2]با عذوبت متصل شد ، با سعادت مقترن
[B][M1]عالمی جز تو بعالم نیست در پیراهنی
[M2]در فنون علم ماهر گشته بر انواع فن
[B][M1]عالم کلیست علم تو و زین معنی تراست
[M2]عالم اندر دل ، دل اندر تن ، تن اندر پیرهن
[B][M1]خصم تو گر خویشتن چون تو شناسد از قیاس
[M2]در بسودن خار نشناسد همی از نسترن
[B][M1]چون شناسد دانش آنکس را که اندر پیکری
[M2]چهرۀ حورا نهد بر پشت پای اهرمن ؟
[B][M1]دشمنانت را ز بس تحقیرشان ، در هر فنون
[M2]امتحان آسمان مالش نداد اندر محن
[B][M1]این عجب مشمر ، که تحقیر حقارت رسته کرد
[M2]ذره را از پایدام و پشته را از با بزن
[B][M1]ای خداوند خداوندان ، همی طبع مرا
[M2]روزگار تیره دارد تیره رای و ممتحن
[B][M1]گر سخن نیکو نیامد ، عذر این کهتر بخواه
[M2]مهتری کن سایة اقبال خود بر من فگن
[B][M1]تا همی پروین نماید پنجۀ سیمین سنان
[M2]تا همی خورشید دارد صورت زرین مجن
[B][M1]جاودان خرم بشادی باش و جاویدان ببین
[M2]دوستان را در نعیم و دشمنان را در محن
[A]
[B][M1]گویی که ماه و مشتری از جرم آسمان
[M2]تحویل کرده اند بباغ خدایگان
[B][M1]وز ماه و مشتری شده آن خاک پرنگار
[M2]نوری عجیب صورت و شکلی بدیع سان
[B][M1]نی نی ، که ماه و مشتری از وی ربوده اند
[M2]در نیکویی فزونی و در روشنی توان
[B][M1]گویی که بوستان بهشتست بر زمین
[M2]رضوان بماه و مشتری آگنده بوستان
[B][M1]مرجان عود سوز درو شاخ نسترن
[M2]مینای مشک سای درو برگ ضیمران
[B][M1]باد اندرو بزیده ز پهنای آسگون
[M2]ابر اندرو گذشته ز بالای قیروان
[B][M1]در دست باد عنبر سارای بی قیاس
[M2]در چشم ابر لؤلؤی شهوار بی کران
[B][M1]زلف بنفشه عنبر این سوده در شکن
[M2]رخسار لاله لولوی آن کرده در دهان
[B][M1]پروین ارغوان زسر لشکر سمن
[M2]بر آسمان کشیده علمهای پرنیان
[B][M1]از سیم خام برگ برآورده یاسمن
[M2]با زر پخته گونه بدل کرده اقحوان
[B][M1]در زیر سرو نغمۀ کبکان رود زن
[M2]بر شاخ بید نعرۀ مرغان شعر خوان
[B][M1]و آن آب نیلگون معلق گمان بری
[M2]مالیده قرطه ایست ز پیروزه بهرمان
[B][M1]گویی که باد سودۀ سوهان آژده است
[M2]گاهی زند بصیقل و گاهی زند فسان
[B][M1]از دانش و ز جان اثری نی درو ولیک
[M2]از نیکویی چو دانش و از روشنی چو جان
[B][M1]و آن قصر کوه پیکر انجم لقا درو
[M2]پهنای خاک دارد و بالای آسمان
[B][M1]ز آسیب چنبر فلک اندر فراز او
[M2]بر کنگره خمیده رود مرد پاسبان
[B][M1]از صحن باغ کنگرۀ او چو بنگری
[M2]زان هر یکی خیال خیالی کند عیان
[B][M1]گویی که خرد بچۀ سیمرغ بی عدد
[M2]بر کرده اند تیزی منقار از آشیان
[B][M1]و آن گردش مزمل زرین شگفت را
[M2]آبی ، بروشنی چو روان ، اندرو روان
[B][M1]پیروزه همچو سیم کشیده فرو رود
[M2]از گوشۀ مزمل زرین بآبدان
[B][M1]گویی ز زر پخته همی پوست بفگنند
[M2]تعبان سیم پیکر پیروزه استخوان
[B][M1]باغی بدین نشان و بنایی بدین نسق
[M2]پاکیزه تر ز کوثر و خرم تر از جنان
[B][M1]در پیش او نشسته و بر پای صف زده
[M2]گردان کار دیده و شاهان کامران
[B][M1]جمشید وار شاه نشسته میان باغ
[M2]بربسته آدمی و پری پیش او میان
[B][M1]شمس دول ، گزیدۀ ایام ، فخر ملک
[M2]تیغ خلیفه ، سایۀ اسلام ، شه طغان
[B][M1]یاقوت ناب در کف او گشته آفتاب
[M2]مینای سبز بر سر او بسته سایبان
[B][M1]از صوت شعر خوان دل افلاک پر خروش
[M2]وز زخم رودزن سر خورشید پر فغان
[B][M1]بر کف نهاده لعل میی کز خیال او
[M2]اندیشه لاله زار شود ، دیده گلستان
[B][M1]آن می ، که گر زدور بداری ، ز عکس او
[M2]شنگرف سوده گردد مغز اندر استخوان
[B][M1]گر بگذرد پری بشب اندر شعاع او
[M2]از چشم آدمی نتواند شدن نهان
[B][M1]رنگین میی که بر کفن مرده گر چکد
[M2]در تن رگ فسرده شود شاخ ارغوان
[B][M1]آن می که بر سپهر اگر پرتو افگند
[M2]شاید که آفتاب شود یکسر آسمان
[B][M1]ساقی ز عکس نورش گویی سیاوشست
[M2]آتش پناه ساخته از بهر امتحان
[B][M1]مشکست و لعل و شعری و پروین ، اگر بود
[M2]شعری برنگ بسد و پروین ببوی بان
[B][M1]خوشبوی تر ز عنبر و رنگین تر از عقیق
[M2]روشن تر از ستاره و صافی تر از روان
[B][M1]جامی چو بحر ژرف ، کز و نگذرد همی
[M2]عنقا بزخم شهپر و زورق ببادبان
[B][M1]شاه آنچنان میی بچنین جام کرده نوش
[M2]از دست سیم ساق مهی نوش ناردان
[B][M1]دوران خود سپرده بفرمان او فلک
[M2]اشغال خویش داده بتوقیع او جهان 
[B][M1]با حلم او زمین گران چون هوا سبک
[M2]با طبع او هوای سبک چون زمین گران
[B][M1] ای سروری که نام ترا بندگی کنند
[M2]در حد روم قیصر و در خاک ترک خان
[B][M1]از پای همت تو همی تابد آفتاب
[M2]وز دست حشمت تو همی گردد آسمان
[B][M1]از قوت سخای تو هیچ آفرید ه ای
[M2]در دست تو قرار نگیرد مگر عنان
[B][M1]هرچ آن گمان بری تو ، قضا هم بر آن رود
[M2]گویی ز کیمیای قضا کرده ای گمان
[B][M1]زان پایدار ماند ستاره ، که روز جنگ
[M2]از عکس خنجر تو بیابد همی نشان
[B][M1]در خاک هند رمح ز بیم سنان تو
[M2]بگداخت شاخ شاخ و لقب یافت خیزران
[B][M1]روزی که آب و آتش ریزد ز تیغ و رمح
[M2]این لاله قطره گردد و آن ارغوان دخان
[B][M1]شنگرف بارد از دل زنگار چهره تیغ
[M2]بیجاده ریزد از سر پیروزه گون سنان
[B][M1]ور باد زخم ژاله زند ابر هندوی
[M2]بر درع لاله کارد و بر جوشن ارغوان
[B][M1]از هیبت استخوان مبارز چنان شود
[M2]کز خوردنش همای کند قصد زعفران
[B][M1]وز نیزه های رمح دگر عالمی کنند
[M2]در دامن ستاره پر افعی و افعوان
[B][M1]دشمن چو بحر آتش بیند جهان زتو
[M2]در موج او نهنگ دلیران جان ستان
[B][M1]مالک کشان کشان سوی دوزخ برد نگون
[M2]آنرا که زخم تیغ تو باز افکند سنان
[B][M1]بیرون فگنده نیزۀ خطی بروی دست
[M2]و اندر کشیده کرۀ ختلی بزیر ران
[B][M1]پیدا شود ز چهرۀ دشمن بچند میل
[M2]در گوهر بلارگ تو گنج شایگان
[B][M1]پیکان بقبضه در کشد از بهر جنگ تو
[M2]وز سوی زه خدنگ برون پرد از کمان
[B][M1]ای اختر سخا ، که ز سیر نوال خویش
[M2]هر روز بر سپهر تفاخر کنی قران
[B][M1]آب حیات خورد سنان عدوی تو
[M2]هر کس که خورد شربت او زیست جاودان
[B][M1]گر طبع جود شکل مکان گیردی ازو
[M2]جود ترا هزار فلک بایدی مکان
[B][M1]بر کان زر ز دست تو گر صورتی کنند
[M2]زر نقش مهر گیرد و بیرون جهد زکان
[B][M1]بر سکه گر نگار کنی شکل دست خویش
[M2]بر زر رقم شود که : ببخشید رایگان
[B][M1]از حرص آنکه خواسته بخشی بخواستار 
[M2]خواهی که موی بر تن سایل شود زبان
[B][M1]هرکس که بر زبان نیاز از تو بار خواست
[M2]او را زجاه وجود تو بودست ترجمان
[B][M1]خواهی که دشمنانت همه دوستان شوند
[M2]تا بیشتر بخلق دهی جاه و سوزیان
[B][M1]جود تو بی گمان که ضمان را وفا کند
[M2]گر خلق را بدادن روزی شود ضمان
[B][M1]رمح ترا یقین خلیلست روز جنگ
[M2]کز آتش سنان تو ناید برو زیان
[B][M1]گر گوهری ز چشمۀ تیغ تو برکشند
[M2]صد جان زنگ خورده برون آرد از میان
[B][M1]فردوس را بمجلس تو سرزنش کند
[M2]آن کس که در سرای تو بودست میهمان
[B][M1]ای خسروی که از کف رادتو زایرت
[M2]بر صد هزار گنج فزونست قهرمان
[B][M1]من بنده از زمانه نژند زمانه ام
[M2]گردم مگر بفضل خداوند شادمان
[B][M1]بیرون نکرد خواهم ، تا عمر من بود
[M2]خدمت زجان ، مدیح زدل ، خامه از بنان
[B][M1]تا ارغوان نگار بود خاک نوبهار
[M2]تا زعفران فشان گذرد باد مهرگان
[B][M1]افزون ز روزگار ملک شادمان زیاد
[M2]در نعمت گزیده و در دولت جوان
[A]
[B][M1]المنه لله که خورشید خراسان
[M2]از برج شرف گشت دگر باره درخشان
[B][M1]المنه لله که آراست دگر بار
[M2]دیوان خراسان بسزاوار خراسان
[B][M1]المنه الله که از کشتی عصمت
[M2]شد نوح نبی بی خطر از آفت توفان
[B][M1]المنه الله که یوسف بامارت
[M2] بنشست و عدو گشت اسیر چه خذلان 
[B][M1]در دیدۀ دینست خردمندی او نور
[M2]در پیکر ملکست هنرمندی او جان
[B][M1]محتاج بزرگان بتو چون دهر بخورشید 
[M2]ممتاز کریمان بتو چون کشت بباران
[A]
[B][M1]دوش تا روز فراخ آن صنم تنگ دهان 
[M2]رخ چون لاله همی داشت ز می لاله ستان
[B][M1]رخ او لاله ستان بود و سر زلفک او
[M2]زنگیان داشت ستان خفته بر آن لاله ستان
[B][M1]گاه پیوسته همی گفت غزلهای سبک
[M2]گاه آهسته همی خورد قدحهای گران
[B][M1]نافه ها یافت ازو خانه پر از مشک سیاه
[M2]باغها دید ازو دیده پر از سرو روان
[B][M1]هرکس از جان و جهان گر سخنی پردازد
[M2]مر مرا جان و جهان خواند همی جان جهان
[B][M1]دهن کوچک او دیدم هنگام سخن
[M2]کز ظریفی دل من غالیه دان برد گمان
[B][M1]گفتم :آن غالیه دان چیست ؟ بخندید بتم :
[M2]که همی غالیه دان باز ندانی ز دهان ؟
[B][M1]گفتم : آری ، دل من عشق تو زانگونه ربود 
[M2]که همی باز ندانم دهن از غالیه دان
[B][M1]گفت : بر روی منی شیفتۀ زار چنین ؟
[M2]گفتمش : شیفته بتوان شد بر روی چنان
[B][M1]گفت : ای شیفته ، بر خیر کسان رنجه مشو
[M2]که ترا گویند : ای شیفته برخیر کسان
[B][M1]گفتم : ارجان بخریداری عشق تو شتافت
[M2]پس چرا دل ببر آمد بخریداری جان ؟
[B][M1]گفت : رو هان ، که زیان تو بس اندک بودست
[M2]کم زیان تر ز تو در عشق توان بد ؟ نتوان
[B][M1]کاندرین قاعدۀ عشق نه اول تو بدی
[M2]کو بجان بود خریدار و بدل کرد زیان
[B][M1]بی زبان گر بجهان نور همی خواهی جست
[M2]مدح شد گوی و منه مدحت شه را ز زبان
[B][M1]میر میرانشه قاورد ، که از نسبت او
[M2]پادشاهان زمینند و بزرگان زمان
[B][M1]باوفاقش مدد اندر مدد آید نصرة
[M2]باخلافش قدم اندر قدم آید خذلان
[B][M1]همبر جودش یک قطره نیاید قلزم
[M2]همبر حلمش یک ذره نسنجد ثهلان
[B][M1]نام و نانست مراد همه خلق از همه شغل
[M2]وز پرستیدن او مایۀ نام آید و نان
[B][M1]نامدارست چو در بزم بخواهد ساغر
[M2]بی محاباست چو در رزم بپوشد خفتان
[B][M1]از عجایب بتواریخ درون بنویسند :
[M2]که فلان جای یکی شیر بیفگند فلان
[B][M1]و آنگه آن نقش ببندند و همی بنگارند
[M2]گاه بر جامۀ بغدادی و گه بر ایوان
[B][M1]علمی شد بجهان قصۀ بیژن ، که بکشت
[M2]با سواران عجم خوک دژ آگاه ژیان
[B][M1]کشتن خوک ز بیژن بشنیدم بخبر
[M2]کشتن شیر من از شاه بدیدم بعیان
[B][M1]بامدادی ز پی صید برون رفت بدشت
[M2]با می و مطرب و با پرده و بر جاس و کمان
[B][M1]می همی خورد بشادی ، که بیامد دو سه تن
[M2]از یکی بیشه و از شیر بدادند نشان
[B][M1]کشتن شیر ژیان را ننهد هیچ خطر 
[M2]عزم شاهانه و تأثیر می و مرد جوان
[B][M1]بسوی شیر بجنبید و برون آمد شیر
[M2]سوی هامون شده از بیشه خروشان و دمان
[B][M1]از بلندی و ز پهنی و درشتی که نمود
[M2]راست گفتی که : نه شیرست هیونیست کلان
[B][M1]راست چون پنجۀ قصاب پر از خون ظفرش
[M2]چار معلاق ورا در سر هر پنجه نهان
[B][M1]در نشستی بزمین دست وی از قوت پای
[M2]که چنان در ننشیند بگل اندر سندان
[B][M1]راست گفتی که ز پولاد بد او را چنگال
[M2]راست گفتی که ز الماس بد او را دندان
[B][M1]مهرۀ گردن چون تخم سپندان کردی
[M2]بختیی را که سردست زدی در بن ران
[B][M1]تازی اسبان گرانمایه چو دیدند او را
[M2]برمیدند و نبردند کسی را فرمان
[B][M1]مرد هر سو بپراگند و بر آمد بسپهر
[M2]از دلیران شغب و نعره و از شیر فغان
[B][M1]از چپ و راست نگه کرد خداوند و بدید
[M2]سستی و چیرگی از مردم و از شیر ژیان
[B][M1]تیر بگزید و بپیوست و کمان بر بکشید
[M2]شیر مانند سوی شیر بپیچید عنان
[B][M1]شیر اگر چند همی سخت بکوشید بجنگ
[M2]خوردن زخم همان بود و شدن سست همان
[B][M1]بر سر دست فرو خفت زمانی ، که مگر
[M2]گردد آسوده و باز آید و سازد جولان
[B][M1]بیلکی شاه برون کرد و بپیوست و بزد
[M2]در بن گوشش و بر جای بیفگند ستان
[B][M1]جانش از شخص شجاعش ز ظفر بیرون شد
[M2]چون درآمد زره گوش بمغزش پیکان
[B][M1]زان زیان کار یکی شیر ژیان بود کزو
[M2]جان نبردی بسلامت گه کوشش ثعبان
[B][M1]چون زیان یافت از آن شست گشاد اندر حین
[M2]بی روان تر شد از آن شیر که در شادروان
[B][M1]ای امیری ، که در ایام تو خویشان ترا
[M2]چاکرانند کمر بسته به از نوشروان
[B][M1]پیش بازوی تو باریک بود چوب علم
[M2]اگر اندر خور بازوی تو سازند کمان
[B][M1]روز کوشش بده آسوده مبارز نکشند
[M2]نیزه ای را که بدان کار کنی در میدان
[B][M1]برگشاد تو و زخم تو نیاید حاجت
[M2]در خدنگ تو ورمح تو بپیکان و سنان
[B][M1]در سرم مدح تو جوید زمن ، ای شاه ، خرد
[M2]در تنم مهر تو پوید ، زمن ، ای شاه ، روان
[B][M1]تازیم لفظ خرد را ز مدیح تو کنم
[M2]چون سپهر و صدف از انجم و در در دوران
[B][M1]تا بهار آید ، چون فصل زمستان برود
[M2]تا خزان آید ، چون در گذرد تابستان
[B][M1]تازه بادا رخ خدام تو چون تازه بهار
[M2]سرد بادا دم بدخواه تو چون باد خزان
[B][M1]از تو پرتو بپذیرفته و فرخنه دو چیز :
[M2]رمضان با همه طاعاتش و عید رمضان
[A]
[B][M1]بهار تازه ز سر تازه کرد لاله ستان
[M2]برنگ لاله می از یار لاله روی ستان
[B][M1]جهان جوان شد و ما همچنو جوانانیم
[M2]می جوان بجوان ده درین بهار جوان
[B][M1]بشادکامی امروز داد خویش بده
[M2]کجا کسی که ز فردا پذیرد از تو ضمان ؟ 
[B][M1]نه کار کژ جهان را تو راست خواهی کرد
[M2]چگونه راست کنی؟ چون کژست کار جهان
[B][M1]ز رفتن سرطان جز کژی نبیند کس
[M2]حکیم طالع عالم بدین نهد سرطان
[B][M1]مرا شراب گران ده ، که عاقبت مستیست
[M2]اگر شراب سبک نوشم ، ار شراب گران
[B][M1]مرا بوقت گل از باده صبر فرمایی
[M2]کرا توان بودایدر چنین؟ چنین نتوان
[B][M1]کدام روز بشادی گذاره خواهد کرد 
[M2]کسی که ببهاری چنین بود پژمان ؟
[B][M1]ز شاخ پوده همی سر برون کند مینا
[M2]ز سنگ خاره همی سر برون کند مرجان
[B][M1]پر از سنان کبودست حوض نیلوفر
[M2]پر از برادۀ لعلست روی لاله ستان
[B][M1]همی بخندد نونو بسبزه بر لاله
[M2]همی بگرید خوش خوش بلاله بر باران
[B][M1]ز بسکه گور کنون برگ بید و لاله خورد
[M2]زمردین و عقیقین کند لب و دندان
[B][M1]گل از نسیم صبا کرد پر ز گل دامن
[M2]گل از سرشک هوا کرد پر گلاب دهان
[B][M1]بشکل غالیه دانیست لاله ، یاقوتین
[M2]نشان غالیه اندر میان غالیه دان
[B][M1]اگر زمرد و یاقوت تاج شاهان بود
[M2]کنون ز خاره در آویختست و خار ه ستان
[B][M1]
[M2]
[B][M1]
[M2]
[B][M1]
[M2]
[B][M1]
[M2]
[B][M1]
[M2]
[B][M1]
[M2]
[B][M1]زبسکه رنگ بکهسار برگ لاله چرد
[M2]چو برگ لاله کند رنگ شیر در پستان
[B][M1]ستاکهای گل اکنون درخت و قواقند
[M2]ز زندواف برو صد هزار گونه زبان
[B][M1]مکللست و منقش چمن بدر و عقین
[M2]معطرست و مطیب هوا بمشک و ببان
[B][M1]سپاه میغ زمان تا زمان بتازد تند
[M2]کند حکایت هر ساعتی ز صد توفان
[B][M1]گمان بری که مرا ور از جود بهره دهد
[M2]کف امیر اجل ، شهریار در افشان
[B][M1]همام دولت سلطان جمال دین خدای
[M2]که یاورند ورا هم خدای و هم سلطان
[B][M1]ابوالمظفر میرانشه ، آنکه درگه او
[M2]همی گواژه زند بر بلندی کیوان
[B][M1]فروغ بخت ز سیمای روی او پیدا
[M2]طلسم جاه بزیر نگین او پنهان
[B][M1]ز قسمت ازلی روزگار و دولت او
[M2]زیادتی بکمالند و ایمن از نقصان
[B][M1]ایا مقدم دهر ، ای بزرگ زادۀ دهر
[M2]و یا نتیجۀ عصر ، ای خلاصۀ انسان
[B][M1]رسوم تو همه فضلست و لفظ تو همه علم
[M2]دماغ تو همه عقلست و شخص تو همه جان
[B][M1]فلک نه ای تو و خورشید دهر ، بلکه تویی
[M2]فلک کفایت و خورشید جود و دهر توان
[B][M1]امان نه ای و جوانی نه ای و خدمت تست
[M2]بخرمی چو جوانی ، بعافیت چو امان
[B][M1]تو آن فریشته خویی ، که لفظ خرم تست
[M2]ز راستی و ز حجت چو دین و چون فرقان
[B][M1]هزار کار بکردار تیر راست شود 
[M2]هر آنگهی که زشست تو خم گرفت کمان
[B][M1]ذکای طبع تو گویی که لوح محفوظست
[M2]که ذره ای نبود جایز اندرو نسیان
[B][M1]بهر خرد هنری کین جهان کند دعوی
[M2]ازو چو برهان خواهی ، تو با شیش برهان
[B][M1]زبس سعود ، که در طالع تو جمع شدند
[M2]هنوز چرخ چنان شکل نارد از دوران
[B][M1]ز نیک و بد ز قران ستارگان اثرست
[M2]سعادت تو مؤثرتر از هزار قران
[B][M1]نه کردگاری و بر تست رزق خرد و بزرگ
[M2]نه روزگاری و بر تست حکم سود و زیان
[B][M1]چو عزم تست قضا ، گر بود گمان چو یقین
[M2]چو امر تست قدر ، گر بود خبر چو عیان
[B][M1]صواب رای تو هرگز ندید روی خطا
[M2]یقین جود تو هرگز نیافت روی گمان
[B][M1]متابعند ترا ، چئن سپهر ، خرد و بزرگ
[M2]مسخرند ترا ، چون زمانه ، پیر و جوان
[B][M1]بپیش قدر تو بسیارها بود اندک
[M2]بفربخت تو دشوارها شود آسان
[B][M1]اگر بکوشد با خنجرت پلنگ دژم
[M2]وگر ببیند پیکان تو هزبر ژیان
[B][M1]پلنگ خون نشناسد برگ دراز خنجر
[M2]هزبر پی نشناسد بتن در از پیکان
[B][M1]نه از موافق تو ز استر شود نصرت
[M2]نه از مخالف تو دورتر شود خذلان
[B][M1]خرد پژوهی و افعال تو صفات خرد
[M2]روان پذیری و الفاظ تو بلطف روان
[B][M1]بلفظ و فضل تو نازد همی دوات و قلم
[M2]بپای و دست تو بالد همی رکاب و عنان 
[B][M1]ز چیرگی چه سنان پیش دست تو چه قلم
[M2]ز پردلی چه قلم پیش روی تو چه عنان
[B][M1]هزار کار فرو بسته وز تو یک تدبیر
[M2]هزار عالم آشفته وز تو یک فرمان
[B][M1]ره مروت و دادی و نیستی ملت
[M2]در هدایت و عقلی و نیستی ایمان
[B][M1]نه بر زمین چو تو بنمود پیکری گردون
[M2]نه در گهر چو تو بنگاشت صورتی یزدان
[B][M1]ایا زمانۀ آزادگی زمانۀ تو
[M2]تویی پناه مر آزاده را ز صرف زمان
[B][M1]مرا روانی و تیزی ز طبع و لفظ بکاست
[M2]از آن سپس که بدم طبع تیز و لفظ روان 
[B][M1]مثال طبع چو کان آمد و سخن گوهر
[M2]اگر طلب نکنندش بماند اندر کان
[B][M1]چو در رکاب تو این یک سفر بسر بردم
[M2]زمن گسسته شود دست سختی حدثان
[B][M1]بنام فرخ تو قصه ای تمام کنم
[M2]که تا بحشر معانی ازو دهند نشان
[B][M1]دلیل قوت طبع مرا درین معنی 
[M2]بس آن کتاب که من گفته ام ، بخواه و بخوان
[B][M1]کسی که راه کژ اندر سخن چنان راند
[M2]چو راه راست بود جادویی کند ببیان
[B][M1]همیشه تا نه خزانیست در بهار چمن
[M2]مدام تا نه بهاریست در خزان بستان
[B][M1]خزان ناصح جاهت مباد جز که بهار
[M2]بهار حاسد بختت مباد جز که خزان
[A]
[B][M1]مهرگان نو در آمد ، بس مبارک مهرگان
[M2]فال سعد آورد و روز فرخ و بخت جوان
[B][M1]ملحم دینارگون پوشید باغ مشکبوی
[M2]زان سپس کش فرش و کسوت بود برد و پرنیان
[B][M1]برگ چون دینار زراندود شد بر شاخسار
[M2]آب چون سوهان سیم اندود شد در آبدان
[B][M1]تا چو سرما خورده مردم زرد و لرزان شد درخت
[M2]همچو کانونی پراخگر گشت نار از ناردان
[B][M1]بوستان افروز بنگر رسته با شاهسپرم
[M2]گر ندیدستی خط قوس قزح بر آسمان
[B][M1]گرنه باد مهرگانی ابر نوروزی شدست
[M2]از خط قوس قزح خاکش چرا دارد نشان ؟
[B][M1]مهرگان قارون دیگر وز باد خنک
[M2]کیمیایی ساخت کزوی برگ زر شد گنج سان
[B][M1]زین سبب چون طلق حل کرده است آب اندر شمر
[M2]تا ازو در کیمیا صنعت نماید مهرگان
[B][M1]زنگبار دیگر آمد بوستان ، از بهر آنک
[M2]زنگی و کافور دارد آبی اندر بوستان
[B][M1]گر ندیدی پشت زرین سوسمار ، اینک ببین
[M2]بر ترنج مشکبو از شکل و رنگ دلستان
[B][M1] سبزی دریا نماید ، روی او پر موج نرم
[M2]چون ز آسیب صبا درجنبش آید ضیمران
[B][M1]راست گویی ، چون فرود آید ز تیغ کوه میغ
[M2]کز هوا عنقا فروذ آید همی بر آشیان
[B][M1]این خزان امسال زی ما بس خوش و خرم رسید
[M2]خوش شرابی خورد باید در خوش و خرم خزان
[B][M1]زان شرابی خورد باید ، خرم و یاقوت رنگ
[M2]گز فروغش سیمگون ساغر شود یاقوت سان
[B][M1]ز آبگینه عکس او چون نور بر دست افگند
[M2]دست بیرون کرد پنداری کلیم از بادبان
[B][M1]از صراحی چون بجام اندر شود گویی مگر
[M2]در بلورین پیکری کردند یاقوتی روان
[B][M1]چهرۀ ساقی درو پیدا شود ، گویی مگر 
[M2]مرد افسونگر بشیشه در پری دارد نهان
[B][M1]طبع ازو پر آفتاب و جام ازو پر مشتری
[M2]چشم ازو پر در ولعل و مغز ازو پرعود وبان
[B][M1]کیمیای جود و مردی شد ، از آن معنی که او
[M2]بوی دست خواجه یابد روز بزمش یکزمان
[B][M1]زینت دولت علی بن محمد بوالحسن
[M2]آنکه حسن دولت از تدبیر او زد داستان
[B][M1]آن خداوندی که درو گوهر افشاند همی
[M2]خامۀ او در بنان و نکتۀ او در بیان
[B][M1]از قضا و از قدر فرمانش را گر مه نهی
[M2]هم قضا خشنود باشد ، هم قدر همداستان
[B][M1]آن دل و آن دیده کز جاهش حسد دارد ، شود
[M2]نظرت آن دیده خنجر ، فکرت آن دل سنان
[B][M1]خامۀ مداح او گر دیده بودندی عجم 
[M2]در جهان سایر نگشتی نام گنج شایگان
[B][M1]طبع و دست او مگر دریاست ، زان معنی که او
[M2]سهم دارد بی قیاس و مال بخشد بی کران
[B][M1]هم چنان کز خشم او خصمش امان خواهد همی
[M2]مال او از وجود دست او همی خواهد امان
[B][M1]ای خداوندی ، که بر رسم بزرگان قدیم 
[M2]درج بخشی بی بها و مال بخشی رایگان
[B][M1]قوت جود ار درین عالم مکان گیر آمدی
[M2]صحن گیتی بس نبودی شکل دستت را مکان
[B][M1]بر گمان ار بگذرانی وصف سیرتهای او
[M2]منتخب عقلی شود هر سیرتی زو در گمان
[B][M1]گر بدانستی کجا زر خوار بودی در کفت
[M2]شوشۀ زرین شدی از فر دست تو عنان
[B][M1]دشمن تو خیزران کردار شد باریک وزرد 
[M2]بس نپاید تا بخاک اندر شود چون خیزران
[B][M1]گر فروغ تیغ تو بر موج دریا بگذرد
[M2]هر صدف را در پاک الماس گردد در دهان
[B][M1]هر تنی کورا نهیب هیبتت بیدار کرد
[M2]از مسام او بجای موی روید زعفران
[B][M1]گرنه خضر دیگر آمد نام نیکت پس چرا
[M2]هم بگردد گرد گیتی هم بماند جاودان ؟
[B][M1]کمترین حرفی ز رای جود تو جزوی کزو
[M2]عالم سفلی مبین ، عالم علوی عیان
[B][M1]ابر و دریا در بنان داری و خورشیدی بقدر
[M2]دید کس خورشید هرگز ابر و دریا در بنان؟
[B][M1]دشمنان تو ندانم تا کدامند ، ای عجب
[M2]چون خلایق یا رهی بینم ترا ، یا میهمان
[B][M1]هر که در بزم تو بنشیند ز مرگ ایمن شود
[M2]زانکه او را وعده باقی کرد ایزد در جنان
[B][M1]در فزود قدر چشم تو صغیر آمد سپهر
[M2]در گشاد جود دست تو حقیر آمد جهان
[B][M1]از کفایت حلم تو مر خاک را خواند سبک
[M2]وز لطافت طبع تو مر باد را خواند گران
[B][M1]چون ز خلق تو براندیشد ، شود مشکین فکر
[M2]چون زجود تو سخن گوید ، شود زرین زبان
[B][M1]مر وفا را طبع محمود تو آمد پیشگوی
[M2]مر سخا را دست مسعود تو آمد ترجمان
[B][M1]بخت ، اگر صورت پذیرد پیش تو بوسد زمین
[M2]عقل ، اگر پیکر پذیرد ، پیش تو بندد میان
[B][M1]ای خداوندی که از یک صلت تو مادحت
[M2]بر هزاران گنج باد آورد گردد قهرمان
[B][M1]دشمن از بیم تو چندانی گدازد تا شود 
[M2]همچو مرجان سپید اندر وجودش استخوان
[B][M1]من رهی را قدر و جاه و نام و نان بود آرزو
[M2]وز تو اکنون یافتم آن قدر و جاه و نام و نان
[B][M1]در رکاب تو بدیده راه پویم بنده وار
[M2]گر عزیمت زی سرخس آری ورو، زی اصفهان
[B][M1]ور بخواهی امتحان کن بنده را در مهر خویش
[M2]وانگهی بنگر که معنی دار خیزد امتحان
[B][M1]تا طبایع در زمین ترکیب گیرد از صور 
[M2]تا کواکب در فلک تأثیر دارد از قران
[B][M1]شاد باش و دیر زی و بر مراد دل ببین
[M2]دوستان را با نشاط و دشمنان را با فغان
[A]
[B][M1]در سپهر دولت آمد کامجوی و کامران
[M2]از شکار خسروی آن آفتاب خسروان
[B][M1]آسمان داد و همت ، آفتاب تاج و تخت
[M2]نور جان میر جغری ، شمع شاه الب ارسلان
[B][M1]مفخر سلجوقیان ، شمشیر میرالمؤمنین
[M2]شمس دولت ، زین ملت ، کهف امت ، شه طغان
[B][M1]خون و آتش در بلارگ ، زهر و باد اندر خدنگ
[M2]کوه و گردون در جنیبت ، ابر و دریا در سنان
[B][M1]نوک زوبین خسته اندر نافۀ آهوی مشک
[M2]زهر پیکان رانده اندر زهرۀ شیر ژیان
[B][M1]هر که او نخجیرگاه خسرو ایران بدید
[M2]از شگفتی های عالم نیست طبعش را بیان
[B][M1]بر سپهر کوه پیکر هر طرف پر گنده بود
[M2]لالۀ شمشاد پوش و گلبن پروین نشان
[B][M1]جعدشان بر سوسن سیمین فکنده عودتر
[M2]زلفشان بر لالۀ رنگین نهاده ضیمران
[B][M1]آهوان خیمگی هر ساعتی بر کوه و دشت
[M2]بر کشیدندی بروی شیر گردنکش فغان
[B][M1]خاک چون اشکال اقلیدس شد از شاخ گوزن
[M2]در بر هر شکل حرفی از خدنگ جان ستان
[B][M1]چنگ باز اندر هوا و شاخ رنگ اندر زمین
[M2]این معلق ، آن مجعد ، این ز مشک ، آن زعفران
[B][M1]بر زمبن چشم گوزنان ، راست گویی ضف زده
[M2]اختران جزع پیکر در عقیقن آسمان
[B][M1]روی آهو پیکر پروین نمود اندر زمین
[M2]وز هلال منخسف بر پیکر پروین نشان
[B][M1]خامۀ مانی تو گفتی بر زمین بیرنگ زد
[M2]صد هزاران صورت رنگین بآب ناردان
[B][M1]هر گهی کان آفتاب خسروان از بهر صید
[M2]در بر افگندی بلارگ ، در زه آوردی کمان
[B][M1]گورو نخجیر و گوزن از روی دشت و تیغ و کوه
[M2]رو کشیدندی بهامون ، کاروان در کاروان
[B][M1]مر تفاخر را ، بتحریض از گشاد زخم او 
[M2]زود می خوردند آهن ، خوش همی دادند جان
[B][M1]آنکه از زخم گشاد دیگران بی جان شدی
[M2]زنده گشتی از غبار اسب او اندر زمان
[B][M1]از نسیم خلق او بر سنگ سخت و خار خشک
[M2]سبز شد نسرین و سوسن ، شاخ زد کافور و بان
[B][M1]سایۀ شبدیز او بر هر زمینی کاوفتاد
[M2]صورتی شد با رکاب و پیکری شد با عنان
[B][M1] ای شهنشاهی ، که پیش تاج گردون سای تو
[M2]در بلندی چشمۀ خورشیدباشد ناتوان
[B][M1]تا ندیدم تیغ و تیرت را ندانستم درست
[M2]کآفت از بلغار خیزد ، فتنه از هندوستان
[B][M1]زهره چون لخت زمرد ، صدره از بیم تو شیر
[M2]برگسستست از جگر ، بیرون فکندست از دهان
[B][M1]سنگ و آهن را بدوزی ، چون بیندازی خدنگ
[M2]چرخ و دریا را بسوزی ، چون بجنبانی سنان
[B][M1]کوه بالا گرز رومی بشکنی از زور دست
[M2]پیل پیکر خنگ،ختلی بگسلی در زیر ران
[B][M1]مر عدو را از خیال رمح افعی شکل تو
[M2]مغز و تارک مار و افعی گردد اندر استخوان
[B][M1]گر تنی چندان روان یابد که شمشیر تو یافت
[M2]همچو خضر اندر دو گیتی زنده ماند جاودان
[B][M1]پرنیان کردار فولادی که پیش زخم او
[M2]روز کین بر آهن و پولاد خندد پرنیان
[B][M1]آتش ارواح لمع و جوهر نصرت عرض 
[M2]ابر پیروزی سرشک و اختر هیجا قران
[B][M1]کان بیجاده است گویی در نقاب لاژورد
[M2]صد هزاران چشمۀ سیماب در اجزای آن
[B][M1]نیست نادر سنگ مغناطیس اگر آهن کشد
[M2]آهن شمشیر خسرو هست مغناطیس جان
[B][M1]آب و آتش را تو پنداری مرکب کرده اند
[M2]آب یاقوتین سرشک و آتش مرجان دخان
[B][M1]با چنین تیغی ، خداوندا ، چو در میدان شوی 
[M2]بر زمرد معصفر روید ، ز لؤلؤ زعفران
[B][M1]خوار و آسان آری اندر فکرت ، ای شه ، مرد را
[M2]کشتن دیو سپید و قصۀ مازندران
[B][M1]آفرین بر مرکبی . کز ماه پیکر نعل او
[M2]جرم خاک اندر سپهر نیلگون گیرد مکان
[B][M1]چون بپیچد ، چون بتازد ، راست پنداری که هست
[M2]استخوان اندر تن او حلقه های خیزران
[B][M1]چون برانگیزد بهیجا آتش تحریک او
[M2]همچو موم اندر فروزد غیبۀ بر گستوان
[B][M1]در میان نقش خاتم ره برد مانند موم
[M2]بگذرد از چشمۀ سوزن چو تار ریسمان
[B][M1]تیزرو همچون سپهر و بارکش همچون زمین
[M2]راه دان همچون یقین و دور رو همچون گمان
[B][M1]ای خداوندی ، که از یک صلت تو روز بزم
[M2]شرم دارد گنج باد آورد و گنج شایگان
[B][M1]کاردار و عامل تست ، ای خداوند زمین 
[M2]در زمین هند رای و در بلاد ترک خان 
[B][M1]هر چه در بالا و پهنای جهان جنبنده ایست
[M2]نیستند از خویشتن بی مهر تو هم داستان
[B][M1]بندۀ مهر تو از جان خدمتی ساز دهنی
[M2]خرم و زیبا و رنگین چون شکفته بوستان
[B][M1]داستانی طرفه ، کز اخبار و از اشکال او
[M2]بر گشاید طبع دانا را هزاران داستان
[B][M1]پر طاوسست ، بر وی بسته مرواریدتر
[M2]شکل پروینست ، در وی رسته برگ ارغوان
[B][M1]از معانی اندرو پر گنده لختی گفته ام
[M2]از ره فرهنگ و جهل و از ره سود و زیان
[B][M1]گر یپرد ختن خداوند جهان فرمان دهد
[M2]بنده اندر دانش از اندیشه بگذارد روان
[B][M1]خدمتی سازم ، که جان مرد دانش پیشه را
[M2]چون بقای شاه جاویدان بماند در جهان
[B][M1]قصۀ منثور حاشاکی بود باریک و پست 
[M2]گوهری گردد چو منظوم اندر آری برزبان
[B][M1]از قصص هایی که در شهنامه پیدا کرده اند
[M2]نظم فردوسی بکار آید ، نه رزم هفت خوان
[B][M1]تا نگردد پیکر کوه گران باد سبک
[M2]تا نگردد گوهر باد سبک کوه گران
[B][M1]تا برخشد لاله در نوروز مه بر کوهسار
[M2]تا بخندد گل بهنگام بهار از گلستان
[B][M1]کام ران و ملک ساز و شادباش و دیرزی
[M2]در نعیم بی زوال و در بقای بی کران
[B][M1]رایت ملک تو بگذشته سپهر اندر سپهر
[M2]مرکب جاه تو افگنده عنان اندر عنان
[A]
[B][M1]بمژده خواستی آن نور چشم و راحت جان
[M2]بر من آمد پروین نمای و ماه نشان
[B][M1]نهفته انجم او در عقیق عنبر بوی
[M2]شکسته سنبل او در سهیل مشک افشان
[B][M1]درست گفتی بر مه بنفشه کاشت همی
[M2]شکسته سنبل آن آفتاب ترکستان
[B][M1]بزیر سنبل مشکین او همی رفتند
[M2]هزار دل بخروش و هزار جان بفغان
[B][M1]لب و میانش تو گفتی شهاب بود و سهیل
[M2]یکی زرنگ چنین و یکی ز شکل چنان
[B][M1]شهاب دیدی جوزا در آن شهاب پدید ؟
[M2]سهیل دیدی پروین در آن سهیل نهان ؟
[B][M1]نهفته لالۀ رنگین او بتاب کمند
[M2]نموده نرگس مشکین او بزیر کمان
[B][M1]یکی ز مشک و ز عنبر ، یکی ز شیر و شبه
[M2]یکی ز سوسن و نسرین ، یکی ز عنبر و بان
[B][M1]پدید کرد ثریا و ماه چون بنمود
[M2]سمن ز سنبل سیراب و لاله از مرجان
[B][M1]ز بهر مژده رخش ساخت چون ستاره و ماه
[M2]پدید کرد سمن زار گرد لاله ستان
[B][M1]چه گفت ؟ گفت : اگر رامش دل تومنم
[M2]برامش دل من جان بیار و مژده ستان
[B][M1]بیار مژده که نو عز و خلعتش فرمود
[M2]خدایگان ترا ، شهریار شاه جهان
[B][M1]شجاع دولت پاینده ، سعد ملک حسن
[M2]امیر شاه عجم ، میر غور و غرجستان
[B][M1]سخن سرای و منقش قصیده ای اندیش
[M2]بفهم کردن دشوار و خواندن آسان
[B][M1]گزین خاطر خود نکته های رنگین گوی
[M2]سزای مدحت او لفظهای چابک ران
[B][M1]چو رایض سخنی ، مرکب تفکر را
[M2]عنان عقل فرو گیر و بر گزاف مران
[B][M1]سخن تمام کن و سوی آفتاب فرست
[M2]بدو سپار و بگویش که : پیش میر بخوان
[B][M1]کزین تفاخر قدرت بآفتاب رسد
[M2]ز فخر عار نماید ز جنبش دوران
[B][M1]عجب مدار ، که آن مهتر سپهر آیین
[M2]هزار بنده فزون دارد آفتاب توان
[B][M1]بدست همت با آسمان کند بازی
[M2]بپای قدرت سازد ز ماه شادروان
[B][M1]نمونه ایست ز آثار رای او پروین
[M2]نشانه ایست ز اجزای قدر او سرطان
[B][M1]ز بهر زخم جگر گوشۀ مخالف او
[M2]بزهر تیز کند اژدها سر دندان
[B][M1]زبیم خامۀ چون خیزران او شب و روز
[M2]چو خیزران بود اندر تن عدو ستخوان
[B][M1]بنام خشمش روباه ماده در گسلد
[M2]ز شیر پنجه و ساعد ، ز پیل گردن و ران
[B][M1]ایا سپهر هنر را ستارۀ سیار
[M2]و یا جهان خرد را طبایع و ارکان
[B][M1]هنر بطبع تو جوید ببرتری بنیاد
[M2]خرد ز رای تو گیرد بمردمی سامان
[B][M1]ز طبع و خشم تو آب روان و آتش تیز
[M2]ز لفظ و حلم تو خاک گران و باد بزان
[B][M1]دو نایبند فلک رای و آفتاب هنر
[M2]دو چاکرند فزونی تن و بزرگی جان
[B][M1]سر شک خصم ترا گر صفت کنم بدرر
[M2]شود دهان صدف جای آتشین پیکان
[B][M1]عجب نباشد اگر زر زبهر جود ترا
[M2]نگار گیرد و دینار گردد اندر کان
[B][M1]بر غم ابر همی موج دست فرخ تو
[M2]بماه دی گل سوری برآورد از سندان
[B][M1]چنان شوی تو ازین پس که ابر ژاله زند
[M2]مدیح دست تو باشد بابر در باران
[B][M1]اگر سپهر روان با ستاره جنگ کند
[M2]ز حشمت تو زره سازد و ز خامه سنان
[B][M1]خدایگانا ، فرخنده و مبارک باد
[M2]خجسته خلعت خسرو بردار سلطان
[B][M1]سرای پردۀ میری و نوبت از همه خلق
[M2]ترا سزد ، که سزا بینمت بصد چندان
[B][M1]نه دیر پاید تا شاه سازد از پی تو
[M2]سرای پرده ز خورشید و نوبت از کیوان
[B][M1]نشست گاه تو باشد بشرق در بلغار
[M2]شکارگاه تو باشد بضرب در عمان
[B][M1]صهیل اسب تو گیرد نوای نارایین
[M2]فروغ چتر تو یابد هوای ترکستان
[B][M1]فسار مرکب سازی ، بقهر ، رایت رای
[M2]پلاس آخر سازی ، بجنگ ، خیمۀ خان
[B][M1]بچرم شیر ببندی دو دست شیر نژند
[M2]بیشک پیل بکوبی دو پای پیل دمان
[B][M1]ایا معانی مدحت بلندتر ز فلک
[M2]و یا شمایل جودت رونده تر ز گمان
[B][M1]حدیث شاعر فالی بود قضا پیوند
[M2]که فال و قصه بهم بسته اند جاویدان
[B][M1]هر آن حدیث که بر لفظ شاعران گذرد
[M2]ز روزگار بیابی مثال آن بعیان
[B][M1]خدایگانا ، من بستۀ هوای توام
[M2]بجان و دیده بقای تو خواهم از یزدان
[B][M1]بجان تو که ز انفاس خود مدیح ترا
[M2]مشاطه وار کنم پر نگار ده دیوان
[B][M1]همیشه تا نبود باد جفت خاک نژند
[M2]همیشه تا نشود آب شکل کوه گران
[B][M1]بقا و عز خداوندی تو دایم باد
[M2]ز تیر رمح شده قد دشمنت چو کمان
[A]
[B][M1]ای بزمین بر ، بزرگ سایۀ یزدان
[M2]ای ملک عادل ، ای مبارک سلطان
[B][M1]آنچه تو کردی ز پادشاهی و مردی
[M2]پور سیاوش نکرد و رستم دستان
[B][M1]روی تو نادیده ، هر که نام تو بشنید
[M2]جان بدهد بر هوای نام تو آسان
[B][M1]منزل تو گه بشام و گاه ببغداد
[M2]لشکر تو گه بروم و گه بسپاهان
[B][M1]سایۀ چتر تو از سعادت کلی
[M2]گونۀ رخسار تو ز فرۀ یزدان
[A]
[B][M1]آسمان گون قرطه پوشید،آن چو ماه آسمان
[M2]مهر چهر آمد بنزد بنده روز مهرگان
[B][M1]خواب چشم نر گسینش در سحر سحر آزمای
[M2]تاب زلف عنبرینش بر سمن سنبل فشان
[B][M1]زلف و چشم او همی آشفته کردی جان و دل
[M2]آن یکی آشوب دل بود ، این یکی آشوب جان
[B][M1]چون لب و دندان او شد اشک چشم من درست
[M2]ناردان بر روی لؤلؤ ، لؤلؤ اندر ناردان
[B][M1]تا نمود او ناردان و ناردان از روی و لب
[M2]اشک من چون ناردان شد ، جان من چون ناردان
[B][M1]ناگهان ز اندیشۀ او کرده بودم تنگ دل
[M2]کان نگارین نزد من تنگ اندر آمد ناگهان
[B][M1]چون مرا دلتنگ دید آن دلستان خندید و گفت :
[M2]دل چه داری تنگ چون پیش تو باشد دلستان ؟
[B][M1]مهرگان ، کو جشن نو شروان بود ، خرم گذار
[M2]با نگار نوش لب جشن ملک نو شیروان
[B][M1]بنگر این ابر گران باران بگردون بر سبک
[M2]در چنین روزی سبک تر باده ای باید گران
[B][M1]بزم کیکاوس وار آرای و در وی بر فروز
[M2]ز آنچه سوگند سیاوش را ازو بود امتحان
[B][M1]گوهری کز تف او در ژرفی دریا صدف
[M2]سرخ چون مرجان کند در سپید اندر دهان
[B][M1]برگ او بر خاک ریزان ، چون بلورین یاسمن
[M2]شاخ او باد یازان چون عقیقین خیز ران
[B][M1]ار بلورین یاسمینش خاک پر سیمین سپر
[M2]وز عقیقین خیز رانش باد چون زرین سنان
[B][M1]بوستانی را همی ماند که عودش ماه دی
[M2]ارغوان تازه نو نو بشکفاند هر زمان
[B][M1]بوستانش را گر از عود ارغوان روید همی
[M2]ارغوان از عود روید لابد اندر بوستان
[B][M1]چون نمود او ارغوان از عود رسته پیش تو 
[M2]باده ای باید ببوی عود و رنگ ارغوان
[B][M1]چهرۀ ساقی چنان در عکس او پیدا شود
[M2]راست پنداری پری در شاخ مرجان شد نهان
[B][M1]جام مروارید گون چون کان یاقوتست ازو
[M2]ور چه اصل او زمرد گون برون آید ز کان
[B][M1]نیست ماه و مهرو مشک و بان و زویابی همی
[M2]رنگ ماه و نور مهر و طبع مشک و بوی بان
[B][M1]ماه را و مهر را و مشک را هرگز که دید
[M2]تاک و خم و ساغر او را شاخ و ناف و آسمان ؟
[B][M1]در خزان بگذر بباغ وژرف ژرف اندر نگر
[M2]در تماشاگاه نقش بوستان اندر خزان
[B][M1]تا ببینی آن زمردهای نوروزی کنون
[M2]گشته هر یک تختۀ زر عیار از وی عیان
[B][M1]زعفران رنگست و کاغذ پوشش این بستان و باغ
[M2]برگ زر چون کاغذی کاندر زنی در زعفران
[B][M1]گرندانی پرنیان را وصف کردن وصف کن
[M2]چون سر انگشتان حورا پرنیان در پرنیان
[B][M1]شکل پروینست یا نار کفیده بر درخت ؟
[M2]رنگ گردونست یا آب روان در آبدان
[B][M1]جابجا ابر سپید اندر هوا بین خرد خرد
[M2]همچو بچگان حواصل بر سر دریا روان
[B][M1]راست پنداری نعایم بر سر شاخ درخت
[M2]بیضۀ سیمین نهادست از بر سبز آشیان
[B][M1]چون بلورین حقه های حقه بازان جفت جفت
[M2]بر نهاده لب بلب ، پر کرده از لؤلؤ میان
[B][M1]بی گمان گویی کمان کردار شاخ چفته ایست
[M2]خرد پیکانهای مینا رنگ ازو پر ضیمران
[B][M1]طوطیان دارد زمرد گون زبان بر شاخ خویش
[M2]کرده از شاخش برون هر یک زمرد گون زبان
[B][M1]تا بسان بندگان هر یک بشرط بندگی
[M2]تهنیت گویند خسرو را بجشن مهرگان
[B][M1]آن همایون دولت عالی ، جمال دین حق
[M2]آن فخار جمع شاهان ، مفخر سلجوقیان
[B][M1]شاه میرانشاه بن قاورد بن جغری کزوست
[M2]لفظ دولت را معانی،شرح نصرۀ را بیان
[B][M1]شهریاری کز ثبات عزم او در بیشه غرم
[M2]چون بجنبد سر نهد بر پنجۀ شیر ژیان
[B][M1]گر کمان و تیر جوید قوتش در خورد خویش
[M2]از شهابش تیر باید و زخم گردون کمان
[B][M1]قصۀ مازندران گر بشنوی از من شنو
[M2]تا بگویم عین حال قصۀ مازندران
[B][M1]گر بدیدی زنده او را ،پیش او بستی کمر
[M2]بهمن و اسفندیار و اردشیر بابکان
[B][M1]ای خداوندی ، که از بس بی قیاس اوصاف تو
[M2]قوت اندیشه در وصف تو گردد ناتوان
[B][M1]باضمان آسمان در جاه جاویدان بزی
[M2]کاسمان کردست جاهت را بپیروزی ضمان
[B][M1]طبع مغناطیس دارد نوک تو ، کز اسب خصم
[M2]بر دو منزل بگسلاند غیبۀ بر گستوان
[B][M1]صد هزاران آفتابی ، خسروا،در یک بساط
[M2]صد هزاران آسمانی ، خسروا در یک مکان
[B][M1]صورت خود را ، خداوندا ، عیان بنگر یکی
[M2]گر ندیدستی مصور جان باقی را عیان
[B][M1]آسمان خواهد که بانطق ، ای عجب ، وصلت کند
[M2]تا ز روی نطق در پیش تو گردد مدح خوان
[B][M1]جان فرزند بداندیش تو پیش از بودنش
[M2]در عدم باشد ز بیم خنجر تو با فغان
[B][M1]گر زر بی مهر گیری ، تو خداوندا ،بدست 
[M2]مهر طبعی زو بر آید کس که خواهد رایگان
[B][M1]گر نه محتاج خدم گشتی ، امیرا ، بزم تو
[M2]خلقت کس نامدی جز خلقت تو در جهان
[B][M1]در گمان تو نیامد ، ای عجب ، هرگز غلط
[M2]لوح محفوظست پنداری ترا اندر گمان
[B][M1]چرخ و دریا در بنان و همتت مضمر شدند
[M2]شادباش،ای چرخ همت خسرو دریا بنان
[B][M1]کلکت از قدرت قدر شد ، اسبت از تیزی قضا
[M2]ای قدر در زیردست وای قضا در زیر ران
[B][M1]از بسی پیکان که در دشمن نشاند تیر تو
[M2]گویی از آهن همی در وی بروید استخوان
[B][M1]گر نبودی مرگ بدخواه تو زاهن وز خدنگ
[M2]خود خدنگ از چین نرستی آهن از هندوستان
[B][M1]مهرگان از جشنهای خسروانست ، ای ملک
[M2]خسروانی با ده می باید بجشن خسروان
[B][M1]آن به آید ، شهریارا ، کاندرین جشن بزرگ
[M2]اسب شادی را بمیدان طرب پیچی عنان
[B][M1]تا ز ابر قیر گون روی زمین گردد حریر
[M2]تا برآید فوج ابر قیرگون از قیروان
[B][M1]ملک بادت بی قیاس و مال بادت بی عدد
[M2]جاه بادت بی شمارو عمر بادت بی کران
[A]
[B][M1]ای مر ابدان بزرگی را بپیروزی روان
[M2]وی مر الفاظ سخاوت را ببخشیدن ضمان
[B][M1]بر تن دولت بقای جاه تو بهتر ز سر
[M2]در سر همت هوای جود تو برتر ز جان
[B][M1]بردبار امرت آمد گیتی نا بردبار
[M2]مهربان جاهت آمد گنبد نا مهربان
[B][M1]یادگاری دانم از طبع تو در دانش خرد
[M2]مستعاری دانم از رای تو پاکی در روان
[B][M1]کلکت از قدرت قدر ، اسب تو از تیزی قضا
[M2]ای قدر در زیر دست و ای قضا در زیر ران
[B][M1]گرچه تأثیر سپهری گردشی دارد ثقیل
[M2]هم برجاه تو آخر هم بجنباند عنان
[B][M1]گر چه دارد نار دانه رنگ لعل نابسود 
[M2]نیست لعل نابسوده در بها چون ناردان
[B][M1]تا همی خورشید دارد چهرۀ زرین سپر
[M2]تا همی پروین نماید پیکر سیمین سنان
[B][M1]پیکر پروین بود در زیر نعلت خاکبوس
[M2]چهرۀ خورشید باشد در سرایت پاسبان
[A]
[B][M1]بگداخت آبگینۀ شامی در آبدان
[M2]وز آب چشم ابر بخندید بوستان
[B][M1]با چشم پر سرشک اندر هوا نهاد
[M2]میغی برنگ قیر ز دریای قیروان
[B][M1]گر آسمان ز میغ بپوشید باک نیست
[M2]گر آب چشم ابر زمین شد چو آسمان
[B][M1]از بسکه بر بهشت فزونیست باغ را
[M2]رضوان همی حسد برد اکنون ز باغبان
[B][M1]گیتی کنون شدست جوانی ، که چشم کس
[M2]شیرین و آبدار نبیند چنو جوان
[B][M1]از آفتاب و از نم باران شگفت نیست
[M2]گر همچو شاخ گل بدمد شاخ خیزران
[B][M1]نورش فزون از آنکه بود نور ماه و مهر
[M2]بویش فزون از آنکه بود بوی مشک و بان
[B][M1]از بوی او همی بفزاید نشاط دل
[M2]وز نور او همی بفزاید صفای جان
[B][M1]دشت از حریر سبز بپوشید قرطه ای
[M2]پر عنبر آستینش و پر مشک بادبان
[B][M1]از پر طوطی و دم طاوس کرده اند
[M2]آهو و عندلیب چراگاه و آشیان
[B][M1]بر هر زمین که آهو ازو گام برگرفت
[M2]در حین برو ز شکل دو بادام شد نشان
[B][M1]اندر هوا قطار خروشان کلنگ بین
[M2]چون بر طریق تنگ یکی گشن کاروان
[B][M1]زین قیمتی بهار عزیز از چهار چیز
[M2]یابی چهار چیز همی خوار و رایگان
[B][M1]با کوه عقد گوهر و با ابر درج در
[M2]با باد مشک سوده و با خاک بهرمان
[B][M1]مینای بصری است همانا بمرغزار
[M2]لعل بدخشی است همانا بارغوان
[B][M1]از لاله گشت کوه پر از لعل ششتری
[M2]وز خوید گشت دشت پر از سبز پرنیان
[B][M1]از برگ سبز دشت بپوشید پیرهن
[M2]وز میغ تیره کوه برافگند طیلسان
[B][M1]از بس بنفشه چون کف نیلست جویبار
[M2]وز بس شکوفه چون تل سیمست آبدان
[B][M1]پر در و مشک لالۀ سیراب را دهن
[M2] گویی بمدح شاه گشاید همی دهان
[B][M1]شاهی ز نسبتی که بعالم نبود و نیست
[M2]در نسبتش فزونی و در شاهیش گمان
[B][M1]خسرو همام دولت ، میرانشه ، آنکه اوست
[M2]تاجی ز فخر بر سر شاهان باستان
[B][M1]شاهنشهی که شاکر و با آفرین روند
[M2]زوار او ز درگه و مهمان او ز خوان
[B][M1]اندر مصاف لشکر و در بزم کس ندید
[M2]مانند او مبارز و چالاک میزبان
[B][M1]ده سال بر ولی اگر او میزبان بود 
[M2]خوش طبع تر بود ، چو شود پیش میهمان
[B][M1]در خورد او زمانه اگر داد او دهد
[M2]ننگ آیدش که نام برد گنج شایگان
[B][M1]منت خدای را که جوانست شاه ما
[M2]مر مرد را ببخت جوانی بود ضمان
[B][M1]جایی رسد ز گردش ایام جاه او
[M2]کز اردشیر بگذرد این شاه و اردوان
[B][M1]از روزگار نیست جز اینم مراد هیچ
[M2]یا رب ، تو این مراد بزودی بمن رسان
[B][M1]ای خسرو مبارک ، و صدر بزرگوار 
[M2]وی شاه بنده پرور و میر ستوده سان
[B][M1]آهن ز بهر کشتن خصمت بخاصیت
[M2]شمشیر آبداده شود در میان کان
[B][M1]ور تیغ نافسان زده داری بروز جتگ
[M2]از جوشن عدو شود آن تیغ را نشان
[B][M1]روزی کجا ز کوه گران تر شود رکاب
[M2]وز جستن شمال سبک تر شود عنان
[B][M1]زخم زره سیاه کند روی رزم جوی
[M2]بار سلیح چفته کند پشت رزم ران
[B][M1]شاطر پسر فتاده بپیش پدر نگون
[M2]مشق پدر فگنده بپیش پسر سنان
[B][M1]از گرد جنگ دیدۀ خورشید با غبار
[M2]وز زخم کوس تارک مریخ با فغان
[B][M1]لرزان چو دست مردم مفلوج بر ستور
[M2]مردان کار دیده و گردان کاردان
[B][M1]نار کفیده گشته سرسر کشان بتیغ
[M2]زان نار سنگ ریزۀ میدان چو ناردان
[B][M1]وز عکس تیغ چهرۀ بد دل گمان بری
[M2]کابستنست تیغ یمانی بزعفران
[B][M1]بهرام گور وار شد آن جنگ ازین صفت
[M2]در قلب و پیش صف تویی ، ای شاه پهلوان
[B][M1]گویند شاعران که : خداوند ما بزخم 
[M2]بر شیر و پیل مست همی بگسلد میان
[B][M1]بر مهتران دروغ بدینسان نشان دهند 
[M2]و ایزد نیافریده بود زین سخن نشان
[B][M1]و آن تیره طبع گم شده اندر غلط که من
[M2]دارم چنین شجاعت و دارم چنین توان
[B][M1]خندان شود هر آنکه در آن شعر بنگرد
[M2]گاهی ز عجب این و گهی از دروغ آن
[B][M1]من زان نشان دروغ چه گویم ؟ که کار تو
[M2]از روی راستیست در آفاق داستان
[B][M1]از شاهزادگان که کند هرگز آنکه تو 
[M2]در جنگ فارس کردی و در حرب سیستان ؟ 
[B][M1]سر در کشیده بود بکردار خار پشت
[M2]بر نیز ه ها زبیم بحنگ اندرون سنان
[B][M1]با لشکر بلند کمان از نژاد ترک
[M2]نام بلند جستی و برداشتی کمان
[B][M1]ور هندوان ز هند بجنگ تو آمدند
[M2]جان آختی بآهن هندی ز هندوان
[B][M1]ور لشکر همای تکین با توصف کشید
[M2]ز ایشان همای حوصله پر کرد استخوان
[B][M1]شاهنشها ، چه باشد اگر پیش صدر تو
[M2]گستاخ وار بیت دو حالی کنم بیان
[B][M1]از بیم دل شود همی اندر برم چو سنگ
[M2]تا کرده ای تو بر من بیچاره سرگران
[B][M1]هر روز بامداد بیایم ز راه دور
[M2]نزدیک شاه در گل و باران بی کران
[B][M1]بر دامنم پشیزه ز گلهای تیره رنگ
[M2]بر گردنم نثار ز محراق ناودان
[B][M1]زان پیشتر که بنده بدرگاه شه رسد
[M2]اسبی چو دیو کرده بود شاه زیر ران
[B][M1]و آنجا که رفت باز نگردد مگر که شب
[M2]چتر سیاه بر کشد از حد قیروان
[B][M1]ور تا بشب مقام کند بنده ، وقت شب
[M2]آرام و خواب روی ندارد در آن مکان
[B][M1]ور وقت خواب را سوی آرامگه رود 
[M2]کفش فلان ستاند و دستار باهمان
[B][M1]شاها ؛ خدایگان منا ؛ داد من بده
[M2]بر خیره خیر چاکر بد خدمتم مخوان
[B][M1]گر من روان نه از پی مدح تو دارمی
[M2]چون دل بخدمت تو بر افشانمی روان
[B][M1]تحقیق این سخن که همی گوید این رهی
[M2]داند خدای ، بلکه شناسد خدایگان
[B][M1]تا هیچ کس زیان نشمارد بجای سود
[M2]تا هیچ کس خبر ننهد همبر عیان
[B][M1]از دشمنت مباد بگیتی درون خبر
[M2]بر خاطرت مباد ز صرف زمان زیان
[A]
[B][M1]مرا درین تن و این دیدۀ چو لاله ستان
[M2]همی فزاید نور و همی فروزد جان
[B][M1]وزین فروزش جان و از آن فزایش نور
[M2]نداد بهره از آن چهره جز مرا یزدان 
[B][M1]اگر بچشم کسان دلربای من نه نکوست
[M2]سپاس از آن که نکوی منست و زشت کسان
[B][M1]ز گرگ چون رمه ایمن بود چنان نبود
[M2]که در فراغ تن آسان بود همیشه شبان
[B][M1]من آن کسم که مرا در خیال چهرۀ او
[M2]نگارخانه شود خانه پر می و ریحان
[B][M1]وگر بچهرۀ او ژرف ژرف در نگری
[M2]گمان برم که تو بر عشق او کنی تاوان
[B][M1]بزرگوار خدایا ، که شکل یک صورت
[M2]مرا نمود چنین و ترا نمود چنان
[B][M1]مرا روان و زبانی ز کردگار عطاست
[M2]بمهر و مدح همی پرورم روان و زبان
[B][M1]روان بمهر نگاری که اوست فخر زمین
[M2]زبان بمدح بزرگی که اوست فخر جهان
[B][M1]وجیه دولت ابوعاصم ، آنکه عصمت او
[M2]همی حصار کند بر حریم او سبحان
[A]
[B][M1]ای سخن زیر دست خامۀ تو
[M2]عقد لؤلؤست نظم نامۀ تو
[B][M1]خلق در سایۀ خرد باشد
[M2]خرد اندر حصار سایۀ تو
[B][M1]مایۀ صد ادیب بتراشند
[M2]ار بکاوند دست و جامۀ تو
[B][M1]کامۀ من بفضل خویش بجوی
[M2]که منم زنده بهر کامۀ تو
[B][M1]دل در اندام من نیاساید
[M2]گر برنجد بنان ز خامۀ تو
[A]
[B][M1]مگر که زهره و ما هست نعت آن دلخواه
[M2]که با سعادت زهره است و باطراوت ماه
[B][M1]سعادتی که همه در روان گشاید طبع 
[M2]طراوتی که همه بر خرد ببندد راه
[B][M1]اگر چه در نسب آدم آفتاب نبود
[M2]تو آفتابی و هست آسمان تو خر گاه
[B][M1]بشکل مار و برنگ زمردست یقین
[M2]سیاه زلف و خط سبزت ، ای بت دلخواه
[B][M1]چرا نهاد دو مار تو بر زمرد سر
[M2]گر از زمرد گردد دو چشم مار تباه ؟
[B][M1]گر آفتاب در اوجست عارض تو ، بتا
[M2]چرا دو زلف تو بر وی شبی نمود سیاه ؟
[B][M1]شگفت نیست گر آن زلفک تو کوتاهست
[M2]که آفتاب در اوج تو کرد شب کوتاه
[B][M1]شفاه هیچ نگاری شفای کشته نداشت
[M2]تو کشتگان هوی را شفا دهی بشفاه
[B][M1]یقین که تاج بتان خواندت ، اگر بیند
[M2]ابوالمظفر یونس نصیر ملکت شاه
[B][M1]خدایگانی کز تیغ و کلک و ملکت اوست
[M2]کمال قدرت و تأیید عقل و مایۀ جاه
[B][M1]یقین بخواند بانور رآی او مکفوف
[M2]بشب نگار نگین خم آهن اندر چاه 
[B][M1]بدان گیاه کجا گرد اسب او برسد
[M2]لباس خضر شود برگ آن حقیر گیاه
[B][M1]نه انجمست و چو انجم جداست از تغییر
[M2]نه ایزدست و چو ایزد بریست از اشباه
[B][M1]ایا شهی ، که سپهر و ستاره از پی فخر
[M2]غلام و بنده سزد مر ترا درین درگاه
[B][M1]ز رشک بخشش تو ابر ناصبور بود
[M2]از آن خروش بابر اندر اوفتد گه گاه
[B][M1]عصای موسی از خاره گرمیاه گشاد
[M2]بفر دست تو ز آهن شود گشاده میاه
[B][M1]بدان گهی که ز زخم سنان و زخم تبر
[M2]ز پشت مازۀ گردان گریز جوید باه
[B][M1]بر آسمان ز بسی گرد و خون ستارۀ حوت
[M2]ز بیم تیغ بدریا در اوفتد بشناه
[B][M1]مخالفان چو ببینند مرترا گه جنگ
[M2]ز روی و آهن پوشند هر قبا و کلاه
[B][M1]سیاه رو به گردد ، شها ، ز هیبت تو
[M2]سیاه شیر علاماتشان میان سپاه
[B][M1]تو زان بسوی علاماتشان شتاب کنی
[M2]که بس شکاری نیکو بود سیه روباه
[B][M1]ز بسکه از تن بدخواه بگسلانی سر
[M2]بزخم تیر ، تو ای شهریار ملک پناه
[B][M1]گمان بری که دلیران رزم قارونند
[M2]بخاک در شده تا حلق روز معرکه گاه
[B][M1]چو کهربا و چو کاهست تیغ و حلق عدوت
[M2]شگفت نیست اگر کهربا رباید کاه
[B][M1]ایا شهی که بر آزادگی نسبت تو 
[M2]بسست حلم تو و جود تو دلیل و گواه
[B][M1]بنور کلی مانی همی ، که سجده برند
[M2]بطوع پیش تو ارواح خلق بی اکراه
[B][M1]ز مدحت تو سخن نیست راست تر ، ملکا
[M2]برون ز اشهد ان لا اله الا الله
[B][M1]ز بس ثواب مدیحت ، همی خدای بزرگ
[M2]کند جراید اعمال ما تهی ز گناه
[B][M1]همیشه تا نبود صد فزون تر از سیصد
[M2]همیشه تا نبود پنج برتر از پنجاه 
[B][M1]بدست و طبع تو نازنده باد جام و دوات
[M2]بفرق و نام تو پاینده باد افسروگاه
[B][M1]مباد گوش تو بی بانگ رود سال بسال
[M2]مباد دست تو بی جام باده ماه بماه
[B][M1]نبیذ نوش تو از دست سرو یکتا پوش
[M2]نیوش بانگ و سرود از نوای سروستاه
[A]
[B][M1]مبارکی و سعادت نمود روی بشاه
[M2]از آن مبارک و مسعود تحفهای زاله
[B][M1]چه تحفه ایست ؟ یکی فر خجسته فرزندست 
[M2]موافقان را شادی فزای و انده کاه
[B][M1]بشهریاری و شاهی تمام نسبت او
[M2]زهر دو روی نسب شهریار و زادۀ شاه
[B][M1]نه پادشاه چنو بیند از فراز و نشیب
[M2]نه شهریار چنو یابد از سپید و سیاه
[B][M1]ز دیبه سلب باد روز در پوشد 
[M2]کجا ز غیبه بود تارو پود آن دیباه
[B][M1]کلاه ملک ز شاهان بتیغ بستاند 
[M2]خزانه شان گه بخشش تهی کند بکلاه
[B][M1]ببزم ورزم ببینی که او چه خواهد کرد
[M2]ببدره های زر سرخ و قلبهای سیاه
[B][M1]پسر بود بحقیقت پناه و پشت پدر
[M2]چه خوب تر بجهان مر تر از پشت و پناه ؟
[B][M1]هر آنچه خواستی و جستی از خدای بزرگ
[M2]بیافتی و بداری ، دگر بجوی و بخواه
[B][M1]چو گل بخند و بیفروز ، زان جهت که هنوز
[M2]بباغ بخت تو نشکفت یک گل از پنجاه
[A]
[B][M1]ز روی و قد تو بی شک صنوبر آید و ماه
[M2]ز روشنی و بلندی که هستی ، ای دلخواه
[B][M1]اگر صنوبر و ماهی شگفت و طرفه است این
[M2]شگفت و طرفه بود مردم از صنوبر و ماه
[B][M1]و شاق حلقۀ زلف ترا بشهر ختن
[M2]شود بنافه درون حلقه حلقه مشک سیاه
[B][M1]غلام و بندۀ آن ساعتم ، کجا سرمست
[M2]همی روی سوی درگاه بامداد پگاه
[B][M1]ز خواب خاسته در وقت و چشم خواب آلود
[M2]ز ناز بسته کمر تنگ و کژ نهاده کلاه
[B][M1]نه لاله برگی و هستی برنگ لالۀ سرخ
[M2]نه شاخ سروی و هستی بقد چو سرو ستاه
[B][M1]ز سیم و مشک و گناهست و توبه زلف و رخت
[M2]ز سیم توبه شگفت آید و ز مشک گناه
[B][M1]غلام آن خط مشکین نیم دایره ام
[M2]ز قیر و مشک چو طغر ای میر میرانشاه
[B][M1]شهنشهی که بروز و بشب همی گویند
[M2]ستاره و فلک و جوهر و تراب و میاه
[B][M1]که بو شجاع امیرانشه بن قارودست
[M2]سپهر همت و دریای جود و عنصر جاه
[B][M1]تمامی خرد اندر مدیح او عاجز
[M2]درازی امل اندر بقای او کوتاه
[B][M1]ایا ستوده شهی ، کز خیال خنجر تو
[M2]تن عدو بگذارد چو نقره اندر گاه
[B][M1]هزار جای مرا ابر بیش سجده برد
[M2]اگر بدست تو من ابر را کنم اشباه
[B][M1]ز بهر مدحت تو زین سپس ز روی زمین 
[M2]زبان طوطی بیرون دمد بجای گیاه 
[B][M1]ز دست دشمن تو نوش خوردن اکراهست
[M2]بنام تو بتوان خورد زهر بی اکراه
[B][M1]در آن زمان که چو دریای موج برخیزند
[M2]زبهر کینه نمودن سپاه سوی سپاه
[B][M1]ز زخم سم ستوران چو کاه گردد کوه
[M2]ز نوک نیزۀ گردان چو کوه گردد کاه
[B][M1]یقین شناس که تا روز حشر برناید
[M2]از آب تیغ تو جان عدوی تو بشناه
[B][M1]بروز کینه چو پای تو در شود برکاب
[M2]رکاب وزین بداندیش بند گردد و چاه
[B][M1]نیاز فتنۀ یأجوج بود در گیتی
[M2]بفر جود بر آن فتنه تنگ بستی راه
[B][M1]سکندری توازین کآرزوی حضرت تست
[M2]هری بهشت ، که کرد سکندرست هراه
[B][M1]از آن بقوس قزح ابر سرخ و زرد شود
[M2]که از سخای تو اندیشها کند گه گاه
[B][M1]تویی که حال ولی را کنی بجود نکو
[M2]تویی که روز عدو را کنی بخشم تباه
[B][M1]خدایگانا ، تا روز چند بنمایم
[M2]که با ستاره کند راز خاک آن درگاه
[B][M1]سه چیز باشد ازین پس خطاب تو ز ملوک :
[M2]ستاره لشکر و خورشید تاج و گردون گاه
[B][M1]اگر بجود و شجاعت دهد ولایت بخت
[M2]ترا ولایت باید چو این جهان پنجاه
[B][M1]یقین بدان که برون از برای ملکت تو
[M2]در آفرینش عالم غرض نداشت اله
[B][M1]تو نادر الاقرانی و اندرین معنی
[M2]بسست نسبت تو شهریار زاده گواه
[B][M1]همیشه تا نبود پشه همچو پیل بزور
[M2]همیشه تا نبود معنی شفا بشفاه
[B][M1]موافقان ترا باد ناز و شادی و لهو
[M2]مخالفان ترا باد رنج و سختی و آه
[A]
[B][M1]چو کوس عید ز درگه بکوفتند پگاه
[M2]پگاه رفت بعید آن نگار زی درگاه
[B][M1]بشاخ سوسن آزاد برفگنده قبا
[M2]ببرگ سنبل خوشبوی بر نهاده کلاه
[B][M1]بهر زمین که بر افگنده سایۀ رخ و زلف
[M2]گل سپید بر و توده گشت و مشک سیاه
[B][M1]ز روی و قدش بر سرو ماه پیدا شد
[M2]بجوشن اندر سرو و بمغفر اندر ماه
[B][M1]درست گشت از آن خوب چهر خرگاهی
[M2]که حور گیرد آری غنیمت از خرگاه
[B][M1]اگر نظاره جهان بر سپاه و عید بدند
[M2]نظاره بود بر آن ماه روی عید و سپاه
[B][M1]ز نور عید و ز زیب سپاه پنداری
[M2]بنور و زیب فزون بود روی آن دلخواه
[B][M1]سرشک و پشت رهی را دوتا و رنگین کرد
[M2]بنفش چهرۀ رنگین و بوی زلف دوتاه
[B][M1]ز بوی زلفش بر باد بیضۀ عنبر
[M2]ز نقش رویش بر خاک رزمۀ دیباه
[B][M1]ز عشق آن بر چون نقره کرد اشک مرا
[M2]روان و سرخ بمانند نقره اندر گاه
[B][M1]بجای دیده بسر در بنفشه و گل یافت
[M2]هر آنکسی که بدان روی و موی کرد نگاه
[B][M1]ز روشنی رخ او گفتیی مثال ستد
[M2]ز رای روشن خواجه عمید ملک پناه
[B][M1]فخار آل سری ، خواجۀ عمید شرف
[M2]وزیر زادۀ شاهنشه بن شاهنشاه
[B][M1]ابوالحسن علی بن محمد ، آنکه بدوست
[M2]جمال مسند و صدر کمال و آلت جاه
[B][M1]روان ببرتری از شخص او شدست شریف
[M2]خرد بروشنی از رای او شدست آگاه
[B][M1]صفات نعمت او چون جهان کند پانصد
[M2]خیال نعمت او چون فلک کند پنجاه
[B][M1]اگر بجاه وی از آفتاب نامه رسد
[M2]نوشته باشد عنوان که : عبده و فداه
[B][M1]فلک پدید نیارد چو دولتش دولت 
[M2]زمانه یاد نیارد چو درگهش درگاه
[B][M1]ایا بزرگ عمیدی ، که نور روحانی
[M2]بپیش رای تو آرد سجود بی اکراه
[B][M1]هر آن کسی که ببیند کمال قدر ترا
[M2]گمان برد که باشباه تو نیابد راه
[B][M1]من این نگویم کاشباه را بتو ره نیست
[M2]ولیک نیست ز اقران تو ترا اشباه
[B][M1]تو آن کریم نژادی ، کجا گنه کاری
[M2]بخشم تو ز تو هرگز ندید باد افراه
[B][M1]ز بسکه عفو تو پیش گتاه باز شود
[M2]گناهکاز نترسد همی ز جرم گناه
[B][M1]هر آن شفاه که بوسید دست فرخ تو 
[M2]روان گذار نیارد بر آن شریف شفاه
[B][M1]میاه تا بسخای کفت نشد موصوف
[M2]حیات جانوران را سبب نگشت میاه
[B][M1]درم ز غیرت صنع سخای تو پس ازین
[M2]ز کان نزاید بی لا اله الا الله
[B][M1]گر از امان تو روباه بهره ای یابد
[M2]بکام شیر درون بچه پرورد روباه
[B][M1]بعکس آتش تیغت ز بیم بگریزد
[M2]بسان زیبق از اصلاب دشمنان تو باه
[B][M1]وگر درفش بهاری ز تیغ تو جهدی
[M2]ز خاک گوهر الماس رویدی ، نه گیاه
[B][M1]همی نماید با عمر و قدر و دانش تو
[M2]عقول پست و سخن اندک و امل کوتاه
[B][M1]زمین بقدر مه از آسمان شود وقتی
[M2]که بهر خدمت تو بر زمین نهند جباه
[B][M1]چو ناف آهوی خر خیز مادحان ترا
[M2]بوصف خلق تو از مشک پر شود افواه
[B][M1]صفات جود تو در چشم عقل دریاییست
[M2]چنانکه بازوی فکرت نبردش بشناه
[B][M1]تویی که سایۀ جاه تو وان دشمن تو
[M2]گران ترست ز کوه و سبک ترست ز کاه
[B][M1]اگر بمعجزۀ مهتری کنی دعوی
[M2]ترا عناصر و ارواح تابعند و گواه
[B][M1]مخالف تو ترا با خود ار قیاس کند
[M2]که سرخ و زرد شود رنگ و روی او گه گاه
[B][M1]مگر سحاب زجود تو جفت تشویرست
[M2]بکف نیارد برهان برین قیاس تباه
[B][M1]چگونه برهان آرد کسی که از ره قدر
[M2]ز چاه زمزم گیرد قیاس رود فراه ؟
[B][M1]خدایگانا ، امروز بر سعادت عید
[M2]نشاط جوی بکام و طرب فزای بگاه
[B][M1]ز لاله رخ صنمی سرو قد بخواه و بنوش
[M2]برنگ لاله میی بر سماع سرو ستاه
[B][M1]نشاط کن بمی لعل ، زان کجا می لعل
[M2]ز خواب و رنج روانست مایۀ انباه
[B][M1]همیشه تا که محالست از طریق طلب
[M2]ز چاه راحت بخت و زبخت محنت جاه
[B][M1]مرا فقان ترا بخت باد و راحت و عز
[M2]مخالفان ترا جاه باد و محنت و آه
[A]
[B][M1]چو آفتاب شد از اوج خود بخانۀ ماه
[M2]بخیش خانه رو و برگ بید و باده بخواه
[B][M1]شراب لعل بده ، اندکی بدور و بده
[M2]میان دور درون ساتگینیی گه گاه
[B][M1]بدشت بادۀ رنگین تلخ نوشیدن
[M2]کنون سبیل بود چون سپید گشت گیاه
[B][M1]بگر مگاه بدشت ار بیفگنی یاقوت
[M2]چنان گداخته گردد که نقره اندر گاه
[B][M1]کنون بروی بیابان سراب سیمابی
[M2]علم بچشمۀ خورشید بر کشد پنجاه
[B][M1]سپهر آینه گون از غبار تیره شود
[M2]چو روی آینه ای کاندرو کند کس آه
[B][M1]چو گوی آتش افروخته بزیر آید
[M2]کبوتر ، ار بهوا در بلند گیرد راه
[B][M1]چنان شدست ز گرما که موی خود از پوست
[M2]همی بناخن و دندان جدا کند روباه
[B][M1]گلاب توری و کتان و خیش و سایۀ بید
[M2]شراب و مجلس خالی و ساقیان چو ماه
[B][M1]شراب لعل درخشنده در چنین سره وقت
[M2]موافق آید و خوش خاصه با شمال هراه
[B][M1]غلام باد شمالم که می بزد خوش خوش
[M2]ببوی غالیه از غور بامداد پگاه
[B][M1]بمست خفته چنان می بزد که پنداری
[M2]حواس او ز بهشت برین شود آگاه
[B][M1]مرا شمال هری یا هری کی آید خوش ؟
[M2]چو شهریار و خداوند من بود بفراه
[B][M1]همام دولت عالی قوام ملت حق
[M2]جمال ملکت ، سلطان امیر میرانشاه
[B][M1]خدایگانی ، شاهنشهی ، خداوندی
[M2]که بنده ایست مر او را زمانه بی اکراه
[B][M1]نهیب او ز سرلشکری برآرد گرد
[M2]چو جنگ را تن تنها رود بلشکرگاه
[B][M1]کلاه گوشۀ خورشید چون پدید آید
[M2]ستارگان بحقیقت فرو نهند کلاه
[B][M1]سیاهیی که زره بر نهد بجامۀ او
[M2]برو ملیح تر آید ز نقش بر دیباه
[B][M1]وزان که شیر سیاهست شکل رایت او
[M2]دلیرتر بود اندر نبرد شیر سیاه
[B][M1]در آن زمان که جهان گرز و تیغ بیند و جنگ
[M2]بهر سویی که کند مرد تیز چشم نگاه
[B][M1]ز زخم کوس و خروش یلان چنان گردد
[M2]که از نهیب در اصلاب لرزه گیرد باه
[B][M1]بروی معرکه اندر شود کجا بشود 
[M2]چنانکه تیغ در اشخاص حسی از افواه
[B][M1]بکارزار پناه جهان بود بدو چیز
[M2]چو کار تنگ درآید بطالع و بسپاه
[B][M1]باعتقاد درستست ، یا بزخم درشت
[M2]خدایگان مرا روزگار داد پناه
[B][M1]چو او برهنه کند تیغ ، تا بیندیشد
[M2]چه دشت مردم پوشیده چه یلی یکتاه
[B][M1]مرا بسند برین ، گر زمن گوا خواهند
[M2]مبارزان هری و آن نیمروز گواه
[B][M1]بروز بزم تو گویی که از طراوت و شرم
[M2]یکی نگاشته نقشست برنشانده بگاه
[B][M1]هزار گونه گناه ار ز دست او برود
[M2]هزار عذر نهد بیش از آن هزار گناه
[B][M1]بروی تازه بخندد برو که پنداری
[M2]خود او نصیب ندارد ز خشم و باد افراه
[B][M1]ایا بزرگ شهی ، خسروی ، که خدمت تست
[M2]نهاد دولت و بنیاد فخر و مایۀ جاه
[B][M1]بسیرت تو بفخرست بازگشت هنر
[M2]چنان کجا سوی دریاست بازگشت میاه
[B][M1]بطبع خوش ز نکو سیرت تو پیش آید
[M2]مدیح گوی زبانها و خاکبوس شفاه
[B][M1]بسی نماند که تا اختران ز چنبر چرخ
[M2]ز بهر خدمت تو بر زمین نهند جباه
[B][M1]ز خون خصم بدشتی ، کجا نبرد کنی
[M2]در و اجل بسماری رود ، قضا بشناه
[B][M1]مثال خلق تو و غایت ستایش تو 
[M2]نه در عبارت گنجد همی ، نه در اشباه
[B][M1]و گر ستایش تو درخور تو باید گفت
[M2]مقصرم من و عاجز ، حدیث شد کوتاه
[B][M1]مرا بدین نرسد سرزنش ، کجا برسد
[M2]نهایت سخن کس بغور صنع اله
[B][M1]همیشه تا نه بخفت چو کاه باشدکوه
[M2]همیشه تا نه بشدت چو کوه باشد کاه
[B][M1]چو کوه باد دل ناصحت ز حال قوی
[M2]چو کاه باد رخ دشمنت ز عیش تباه
[B][M1]تو بر مثال فریدون نشسته از بر تخت
[M2]عدو بگونۀ ضحاک در فگنده بچاه
[A]
[B][M1]ای شکسته تیره شب بر روی ، روشن مشتری
[M2]تیره شب بر روی روشن مشتری در ششتری
[B][M1]از شکر بر نقره داری دانۀ یاقوت سرخ
[M2]وز شبه بر عاج داری حلقۀ انگشتری
[B][M1]زلف مشکین تو پنداری که آزر بر نگاشت
[M2]بر گل سوری ز سنبل شکلهای چنبری
[B][M1]گر نگاریدست زلفت چون نگارد مر ترا
[M2]یارب این زلف مسلسل ایزدی یا آزری ؟
[B][M1]گر نه از بهر میان تو ببایستی همی
[M2]نامدی در خلقت فرزند آدم لاغری
[B][M1]بوسه ای بخشی و زو صدبار بر گیری شمار
[M2]صد هزاران بد کنی ، روزی بیک بد نشمری
[B][M1]ور بیندیشم بدل کین خوی بد تا کی بود ؟
[M2]آستین بر روی گیری ، آب مژگان بستری
[B][M1]گر بنام سخت ، خوش خندی و گویی : زارنال
[M2]ور بگریم زار، نندیشی و گویی : خون گری
[B][M1]ای جهان آرای ماهی ، کز رخ و زلفین تو
[M2]خاک گردد سیم سیما ، بادگردد عنبری
[B][M1]گر پری در حلقۀ زلفین مشکینت بود
[M2]گم شود در حلقۀ زلفین مشکینت پری
[B][M1]بوستان چهری و عرعر قامتی ، ای نوش لب
[M2]بوستان بر چهره داری ، زان بقامت عرعری
[B][M1]بوی عنبر خوار شد زان زلفک عنبر فروش
[M2]آب عبهر تیره شد زان چشمکان عبهری
[B][M1]چون قدح گیری در ایوان زیور هر مجلسی
[M2]چون زره پوشی بمیدان رینت هر لشگری
[B][M1]خوبی از ایوان شاهنشاه ایران بگذرد
[M2]چون تو در ایوان شاهنشاه ایران بگذری
[B][M1]بوالفوارس خسرو ایران طغانشه ، آنکه زوست
[M2] از عدو ایام خالی وز فتن ملکت بری
[B][M1]شمس دولت ، کهف امت ، زین ملت ، شاه شرق
[M2]مایۀ عدل و ثبات ملک و قطب سروری
[B][M1]روز بزم از چهرۀ او نور خواهد آفتاب
[M2]روز رزم از بازوی او سعد جوید مشتری
[B][M1]مهر او گویی که جان را دانش آموزد همی
[M2]پرورد جان تو دانش ، چون تو مهرش پروری
[B][M1]مدحت او رامش افزاید ، بزرگی پرورد
[M2]چون درو الفاظ رانی ، یا معانی گستری
[B][M1]ای شهنشاهی که از بهر جناغ اسب تو
[M2]همچو افعی پوست اندازد پلنگ بربری
[B][M1]از نهیب کوه آهن آب گردد روز جنگ
[M2]گر تو آهن پوشی و بر کوه آهن بگذری
[B][M1]بحر آتش موج داری نام ، تا با جوشنی
[M2]ابر گوهر بار داری نام ، تا با ساغری
[B][M1]هر زمانی فکرت اندر مدح تو حیران شود
[M2]یا چو فکرت بی قیاسی ، یا ز فکرت برتری
[B][M1]طالب حاجات زواری،تو تا با خامه ای
[M2]قابض ارواح اعدایی ، تو تا با خنجری
[B][M1]حمله بی جوشن بری ، کز زخم خود با جوشنی
[M2]جنگ بی مغفر کنی ، کز جنگ خود با مغفری
[B][M1]از طبایع پیکری چون پیکر تو نامدست
[M2]گر زجان پیکر تواند بود ، از جان پیکری
[B][M1]نیستی حاتم ، ولیکن بزم را چون حاتمی
[M2]نیستی حیدر ، ولیکن رزم را چون حیدری
[B][M1]در سر همت بقایی،در بر قوت دلی
[M2]در روان ملک نوری ، بر تن دولت سری
[B][M1]رای تو انجم توانست ، ار چه چون نامردمی
[M2]همت تو بر سپهرست ، ار چه با ما ایدری
[B][M1]اختیار روزگاری ، افتخار دولتی 
[M2]رهنمای آسمانی ، سازگار اختری
[B][M1]با کفایت هم نژادی ، با هنر هم پیشه ای
[M2]با بزرگی همرکابی ، با خرد هم گوهری
[B][M1]از جلالت آسمانی وز کفایت انجمی
[M2]از لقا باغ بهشتی وز سخاوت کوثری
[B][M1]دستگیر بی کسانی ، چارۀ بیچارگان
[M2]ناصر دین خدایی ، شادی پیغمبری
[B][M1]عالم آبادست تا تو پادشاه عالمی
[M2]کشور آسوده است تا تو شهریار کشوری
[B][M1]خواست اسکندر بخاور جستن آب حیوة
[M2]بست روز و شب عنان با آفتاب خاوری
[B][M1]هاتفی آواز داد آخر که : ای بیهوده جوی
[M2]آن به آید کاندرین مقصود گیتی نسپری
[B][M1]اندرین معنی ترا رنج سفر ناید بکار
[M2]آب حیوان زاید آتش ، گر بآتش بنگری
[B][M1]نام تو از بس که گردد در جهان اسکندرست
[M2]نی ، معاذالله ، نمی گویم که : تو اسکندری
[B][M1]شغل ملکت را قوامی ، علم دین را قوتی
[M2]اصل دانش را ثباتی ، عین حق را داوری
[B][M1]دولت تو ملک سازد ، هیبت تو صف درد
[M2]پادشاه ملک سازی ، شهریار صفدری
[B][M1]از سخاوت موج آبی وز شجاعت آتشی
[M2]گاه بخشیدن سحابی ، گاه هیبت تندری
[B][M1]انجم سعدی و در گردون ملکت انجمی
[M2]گوهر فخری و در دریای دانش گوهری
[B][M1]گر بود با عمر زینت ، عمر ما را زینتی
[M2]ور بود با روح زیور ، روح ما را زیوری
[B][M1]شهریارا ، بنده اندر موجب فرمان تو
[M2]گر تواند کرد بنماید ز معنی ساحری
[B][M1]هر که ببیند ، شهریارا ، پند های سند باد
[M2]نیک داند کاندرو دشوار باشد شاعری
[B][M1]من معانی های او را یاور دانش کنم
[M2]گر کند بخت تو ، شاها ، خاطرم را یاوری
[B][M1]خسروا، جانم نژند و تنگ دل دارد همی
[M2]زیستن در بی نوایی ، بودن اندر یک دری
[B][M1]سرد و سوزان اندر آمد باد آذر مه ز دشت
[M2]تیره گون شد باغ آزاری ز باد آذری
[B][M1]زعفران روید همی در باغ زین پس روز و شب 
[M2]خردۀ کافور سازد در هوا بازیگری
[B][M1]زاغ بر شاخ چنار اکنون منادی بر کشد 
[M2]چون فرو آسود بلبل بر گل از خنیاگری
[B][M1]گر بزر جعفری دستم نگیری ، خسروا
[M2]بی نوایی ها و سرماها خورم من جعفری
[B][M1]ور نگیرد بخشش تو سرسری کار مرا
[M2]سر بر آرم ، رنج گیتی را شمارم سر سری
[B][M1]گر بسازد بخشش تو کار چاکر ، خسروا
[M2]بیش کس را در جهان با کس نباشد داوری
[B][M1]دفتر مدح تو اندر پیش بنهم روز و شب
[M2]خانه بفروزم بآتش ، پر کنم کوی از پری
[B][M1]داستانی سازم اندر مدح تو ، کز نظم او
[M2]بهره سازد خوبکاری ، مایه گیرد دلبری
[B][M1]تا نگردد شاخ نیلوفر ببستان زر ناب
[M2]تا نگردد زر ناب اندر صدف نیلوفری
[B][M1]دولت و نعمت ، خداوندا ، قرین بادا ترا
[M2]تا ز دولت ملک سازی ، تا ز نعمت بر خوری
[A]
[B][M1]طالع پیروز بختی ، مایۀ نیک اختری
[M2]آسمان کامگاری ، آفتاب سروری
[B][M1]رسم دانی ، ملک سازی ، رزم جویی ، خسروی
[M2]پیشوای روزگاری ، پادشاه کشوری
[B][M1]شمس دولت ، زین ملت کهف امت ، شه طغان
[M2]آنکه نیکو همت او گشت از بدها بری
[B][M1]آن خداوندی که جمشید دگر در حشمت اوست
[M2]امر او چون امر جمشیدست بر عالم جری
[B][M1]ای شهنشاهی که جمشیدی ، از آن معنی که هست
[M2]آدمی فرمان بر تو ،همچو دیو و چون پری
[B][M1]نادران ملک بودند اردوان و اردشیر
[M2]اردوان دیگری ، یا اردشیر دیگری
[B][M1]چون کمان در دست گیری مایۀ سعدی ، شها
[M2]مایۀ سعدست چون در فوس باشد مشتری
[B][M1]خسروی را همچو شخصی ، کامگاری را دلی
[M2]کامگاری را چو جانی ، خسروی را پیکری
[B][M1]فرق شاهی را چو عقلی ، نور دانش را دلی
[M2]ایمنی را همچو حصنی ، رستگاری را دری
[B][M1]کارساز سعد چرخی ، کیمیای دولتی
[M2]بر سر اقبال تاجی ، بر تن دولت سری
[B][M1]مایۀ اثبات کامی ، عین نفی اندهی
[M2]مر سخارا چون سرشتی ، مر وفارا گوهری
[B][M1]شیر همت پادشاهی ، شیر هیبت خسروی
[M2]شیر گیری ، صف پناهی ، ببر خویی ، صفدری
[B][M1]فکرت ما درخور تو چون ستاید مر ترا ؟
[M2]ز آنکه تو در فکرت ما از ستایش برتری
[B][M1]در جهان گر وحی جایز بودی اندر وقت ما
[M2]بر حقیقت مر ترا جایز بدی پیغمبری
[B][M1]گرز سد اسکندر رومی چنان معروف شد
[M2]کمترین فرمان تو سدی بود اسکندری
[B][M1]نیزه از بیم تو لرزانست تا با نیزه ای
[M2]خنجر از سهم تو ترسانست تا با خنجری
[B][M1]ای شهنشاه ، ای خداوند ای کریم بن الکریم
[M2]جان من داند که اندر نور جانم زیوری
[B][M1]عالم علمی ولیکن پادشاه عالمی
[M2]اختر فضلی ولیکن کارساز اختری
[B][M1]قدر دیهیم و نگینی ، جاه ملک و حشمتی
[M2]فخر شمشیر و سنانی ، عز تخت و افسری
[B][M1]ای خداوندی ،که ایامت نماید بندگی
[M2]وی شهنشاهی ، که افلاکت کند فرمان بری
[B][M1]گر بر آزادان بر افتد ، شهریارا ، عقدبیع
[M2]چون من و بهتر زمن در ساعتی سیصد خری
[B][M1]پس ز اقلیمی باقلیمی بدست و خط خویش
[M2]بنده را فرمان دهی و اندر سخن یادآوری
[B][M1]از کدامین چشم ، شاها ، از تفاخر بنگرم ؟
[M2]کین نه قدر چون منی باشد چو نیکو بنگری
[B][M1]عنصری در خدمت محمود دایم فخر کرد
[M2]زانکه دادش پاره ای در شعر فتح نودری
[B][M1]خواست گفتن : من خدایم در میان شاعران
[M2]کز خداوندم چنین فخری ، رسید از شاعری
[B][M1]اندرین میدان فخر اکنون بتو مر بنده راست
[M2]گو درین میدان فخر آی ار تواند عنصری
[B][M1]ای خداوندی ، که اندر خاور و در باختر
[M2]بر چو تو شاهی نتابد آفتاب خاوری
[B][M1]ای شهنشاهی ، که اندر روزبار و روز رزم
[M2]از سیاست موج دریایی و سوزان آذری
[B][M1]از چو تو شاهی اگر لافی زنم از افتخار
[M2]نیست لافی بر گزاف و نیست فخری سرسری
[B][M1]تا سپهر چنبری هرگز نگیرد طبع خاک
[M2]تا نپاید جرم خاک اندر سپهر چنبری
[B][M1]ملک بادت بی قیاس و عمر بادت بی کران
[M2]تا زعمر و ملک خویش اندر جوانی برخوری
[A]
[B][M1]پریرخی که ز شرمش نهان شدست پری
[M2]پری مثال نهان گشت و شد ز مهر بری
[B][M1]عیان بدیده گر او را نبینی آن نه عجب
[M2]که گر پریست چنین آمدست رسم پری
[B][M1]گر آبگینه پری را ببیندی بدرست
[M2]روان فدا کنمی پیش آبگینه گری
[B][M1]پریست ، گرنه پری چاکرویست بحسن
[M2]فری کسی که پری چاکرویست ، فری
[B][M1]پری ندارد رخساره از گل سوری
[M2]پری ندارد زلف از بنفشۀ طبری
[B][M1]پری ندارد رنگ گل شکفتۀ سرخ
[M2]پری ندارد بالای سرو غاتفری
[B][M1]پری که دید بنورمه چهارده شب ؟
[M2]پری که دید بزیب ستارۀ سحری ؟
[B][M1]پری که دید گرازنده تر ز آهوی نر ؟
[M2]پری که دید خرامنده تر ز کبک دری ؟
[B][M1]اگر بشوشتری در ، پری ندیده کسی
[M2]پس او پری نبود در قبای شوشتری
[B][M1]ایا بت خزری قد کشمری بالا
[M2]تویی که فتنۀ کشمیر و قبلۀ خزری
[B][M1]نگار چینی ، تا با قبا و با کلهی
[M2]بهار گنگی ، تا با کمان و با کمری
[B][M1]من از بلای تو اندر وفای تو سمرم
[M2]تو چون بلای من اندر وفای من سمری
[B][M1]اگر چه خواری تو داغ جانم و جگرست
[M2]مرا ز روی عزیزی چو جان و چون جگری
[B][M1]دل از هوات نبرم ، اگر چه رنج دلی
[M2]سر از وفات نپیچم ، اگر چه دردسری
[B][M1]ز بیم هجر تو بگذارم اربتو نگرم
[M2]ز باد وصل تو برپرم ار یمن نگری
[B][M1]چو اشک درد نمایی ، چو مهر دلسوزی
[M2]چو بخت دوست فروشی ، چو چرخ کینه وری
[B][M1]در آزمودن تو گرچه روزگارم رفت
[M2]چو روزگار بهر آزمودنی بتری
[B][M1]مرا ز خوی تو هم روزگار ناز خرد
[M2]ز خوی خویش تو بر روزگار خویش گری
[B][M1]ز بد خوبی ، نگارا ، فرید ایامی
[M2]چنانکه بار خدای من از نکوسیری
[B][M1]کسی که طبع من اندر مدیح او دارد 
[M2]بقیمت در دریا هزار در دری
[B][M1]سدید دین ، شرف دولت ، آفتاب کرم
[M2]ابوالحسن علی بن محمد بن سری
[B][M1]خدایگانی ، آزاده ای ، که درگه جود
[M2]خزینه ایست ازو یک عطای ما حضری
[B][M1]چو روزگار مه و سال امر او جاریست
[M2]چو آفتاب شب و روز نام او سفری
[B][M1]ایا بزرگ عمیدی ، کجا ز پایۀ قدر
[M2]بهر چه و هم بدو ره برد ، تو زو زبری
[B][M1]بقای کام و مرادی ، روان فخر و فری
[M2]فنای آز و نیازی ، هلاک سیم و زری
[B][M1]ستاره ای و جهان ، آسمان ، و گرنه چرا
[M2]ستاره فرو جهان عمر و آسمان اثری ؟
[B][M1]تو در روان موالی حیات را مددی
[M2]تو در فنای معادی هلاک را حشری
[B][M1]جهان مجد و سنایی و بحر در موجی
[M2]سپهر سعد مداری و ابر زر مطری
[B][M1]خبر دهند ز حاتم بجود نا ممکن
[M2]تو در معاینه برهان نمای آن خبری
[B][M1]اگر فلک چو تو آرد تو نادر فلکی
[M2]وگر بشر چو تو باشد خلاصۀ بشری
[B][M1]ظفر ز قصد تو بر کارها برآسودست
[M2]بهر چه قصد تو باشد تو نایب ظفری
[B][M1]خرد بهر چه درآید مساعد خردی
[M2]هنر بهرچه در آید مؤثر هنری
[B][M1]هزار فکرت اگر بر دل سخا برود
[M2]چو بنگری ، تو ز افعال ، عین آن فکری
[B][M1]ز رأی عالی روشن روانی و خردی
[M2]ز امر جاری قاطع قضایی و قدری
[B][M1]کفایتست و سعادت مزاج ترکیبت
[M2]کفایت فلکی ، با سعادت قمری
[B][M1]خصایل تو یکایک فزایش خطرست
[M2]چو ساز رزم کنی باز ، راد کم خطری
[B][M1]گیا مثال ز جود تو کیمیا روید 
[M2]ز شوره ناک زمینی کجا برو گذری
[B][M1]ز آخشیج هر آن صورتی که خواهد بود
[M2]اگر بجود بود فخر ، فخر آن صوری
[B][M1]وگر عدوی تو شیرست و هرگز این نبود
[M2]تو پیش دیدۀ او شعله های پر شرری
[B][M1]هوای تو زدلم لحظه ای سفر نکند
[M2]گر از هری سفری گردم ، ار بوم حفری
[B][M1]چنانکه مدح تو اندر دلم بلند اثرست
[M2]تو در بزرگ مهمات من بلند اثری
[B][M1]خدایگانا ، گر باغ زرد شد ، بستان
[M2]ز دست سبزنگاری شراب معصفری
[B][M1]و گرز باغ نهان شد بمهرگان گل سرخ
[M2]سرای باغ کن از گل رخان کاشغری
[B][M1]میی ستان ، که خرد هر زمان بدو گوید
[M2]که : پیش دیدۀ شادی فروغ را گهری
[B][M1]همیشه تا نبود دور آسمان خاکی
[M2]همیشه تا نبود کرۀ گران شمری
[B][M1]عدو کشی و بقا یابی و بکام زیی
[M2]طرب کنی و سخاورزی و قدح شمری
[END]