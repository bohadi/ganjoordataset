[START][A]
[B][M1]سپاس از خدا ایزد رهنمای
[M2]که از کاف و نون کرد گیتی بپای 
[B][M1]یکی کش نه آز و نه انباز بود
[M2]نه انجام باشد نه آغاز بود
[B][M1]تن زنده را در جهان جای از وست
[M2]خم چرخ گردنده بر پای از وست
[B][M1]از آن پس که آورد گیتی پدید
[M2]همه هرچه بد خواست و دانست و دید
[B][M1]زگردون شتاب و زهامون درنگ
[M2]ز دریا بخار و ز خورشید رنگ
[B][M1]پدید آورد نیک و بد ، خوب و زشت
[M2]روان داد و تن کرد و روزی نوشت
[B][M1]چنان ساخت هرچیز به انداز خویش 
[M2]کز آن ساختن کم نیامد نه بیش
[B][M1]چه تاری چه روشن چه بالا چه پست
[M2]نشانست بر هستی اش هر چه هست
[B][M1]نه جایی تهی گفتن از وی رواست
[M2]نه دیدار کردن توان کو کجاست 
[B][M1]مدان از ستاره بی او هیچ چیز
[M2]نه از چرخ و نز چارگوهر به نیز 
[B][M1]که هستند چرخ و زمان رام او
[M2]نجوید ستاره مگر کام او 
[B][M1] نگاری کجا گوهر آرد همی
[M2]نباشد جز آن کاو نگارد همی 
[B][M1]به کارش درون نیست چون و چرا
[M2]نپرسد از او ، او بپرسد ز ما 
[B][M1]نه از بهر جایست بر عرش راست
[M2]جز آنست کز برش فرمانرواست
[B][M1]بزرگیش ناید به وهم اندرون
[M2]نه اندیشه بشناسد او را که چون
[B][M1] نبد چیز از آغاز ، او بود و بس
[M2]نماند همیدون جز او هیچ کس
[B][M1]چنان چون مرو را کسی یار نیست
[M2]چو کردار او هیچ کردار نیست
[B][M1]همه بندگانیم در بند اوی
[M2]خنک آنکه دارد ره پند اوی
[A]
[B][M1]ثنا باد بر جان پیغمبرش 
[M2]محّمد فرستاده و بهترش
[B][M1]که بُد بر در دین یزدان کلید
[M2]جهان یکسر از بهر او شد پدید
[B][M1]بدو داد دادار پیغام خویش
[M2]بپیوست با نام نام خویش
[B][M1]ز پیغمبران او پسین بُد درست
[M2]ولیک او شود زنده زیشان نخست
[B][M1]یکی تن وی و خلق چندین هزار
[M2]برون آمد و کرد دین آشکار
[B][M1]ببرد از همه گوی پیغمبری
[M2]که با او کسی را نبد برتری
[B][M1]خبر زآنچه بگدشت یا بود خواست
[M2]زکس ناشنیده همه گفت راست
[B][M1]به یک چشم زد از دل سنگ خواست
[M2]به معجز برآورد نوبر درخت
[B][M1]دل دنیی از دیو بی بیم کرد
[M2]مه آسمان را به دو نیم کرد
[B][M1]ز هامون به چرخ برین شد سوار 
[M2]سخن گفت بر عرش با کردگار
[B][M1]گه رستخیز آب کوثر وراست
[M2]لوا و شفاعت سراسر وراست
[B][M1]مر اندامش ایزد یکایک ستود
[M2]هنرهاش را بر هنر برفروزد
[B][M1]ورا بُد به معراج رفتن ز جای 
[M2]به یک شب شدن گرد هر دو سرای
[B][M1]مه از هر فرشته بُدش پایگاه 
[M2]بر از قاب قوسین به یزدانش راه
[B][M1]سرافیل همرازش و هم نشست
[M2]براق اسب و جبریل فرمان پرست
[B][M1]همیدونش بر ساق عرشست نام
[M2]نُبی معجز او را ز ایزد پیام
[B][M1]به چندین بزرگی جهاندار راست
[M2]بدو داد پاک این جهان او نخواست
[B][M1]نمود آنچه بایست هر خوب و زشت
[M2]ره دوزخ و راه خرم بهشت
[B][M1]چنان کرد دین را به شمشیر تیز
[M2]که هزمان بود بیش تا رستخیز
[B][M1]ز یزدان و از ما هزاران درود
[M2]مر او را و یارانش را برفزود
[A]
[B][M1]دل از دین نشاید که ویران بود
[M2]که ویران زمین جای دیوان بود
[B][M1]نگه دار دین آشکار و نهان
[M2]که دین است بنیان هر دو جهان
[B][M1]پناه روانست دین و نهاد
[M2]کلید بهشت و ترازوی داد
[B][M1]در رستگاری ورا از خدای
[M2]ره توبه و توشهٔ آن سرای
[B][M1]ز دیو ایمنی وز فرشته نوید
[M2]ز دورخ گذار و به فردوس امید 
[B][M1]رهانندهٔ روز شمار از گداز
[M2]دهنده به پول چینود جواز 
[B][M1]چراغیست در پیش چشم خرد
[M2]که دل ره به نورش به یزدان برد
[B][M1]روانراست نو حله ای از بهشت
[M2]که هرگز نه فرسوده گردد نه زشت
[B][M1]ره دین گرد هرکه دانا بود
[M2]به دهر آن گراید که کانا بود
[B][M1]جهان را نه بهر بیهده کرده اند
[M2]ترا نز پی بازی آورده اند
[B][M1]سخن های ایزد نباشد گزاف
[M2]ره دهریان دور بفکن ملاف
[B][M1]بدان کز چه بُد کاین جهان آفرید
[M2]همان چون شب و روز کردش پدید
[B][M1]چرا باز تیره کند ماه وتیر
[M2]زمین در نوردد چو نامه دبیر
[B][M1]دم صور بشناس و انگیختن
[M2]روان ها به تن ها برآمیختن
[B][M1]همان کشتن مرگ روز شمار
[M2]زمین را که سازد به دل کردگار
[B][M1]زمان چیست بنگر چرا سال گشت 
[M2]الف نقطه چون بود و چون دال گشت
[B][M1]تن و جان چرا سازگار آمدند
[M2]چه افاتد تا هر دو یار آمدند
[B][M1]همه هست در دین و زینسان بسست
[M2]ولیک آگه از کارشان کو کسست
[B][M1]اگر کژ و گر راست پوینده اند
[M2]همه کس ره راست جوینده اند
[B][M1]ولیکن درست آوریدن بجای
[M2]مر آن را نماید که خواهد خدای
[B][M1]ره دین بپای آر خود چون سزاست
[M2]که گیتی به دین آفرید ست راست
[B][M1]همه گیتی از دیو پر لشکرند
[M2]ستمکاره تر هر یک از دیگرند
[B][M1]اگر نیستی بندشان داد و دین
[M2]ربودی همی این از آن آن ازین
[B][M1]به یزدان بدین ره توان یافتن
[M2]که کفرست از و روی تافتن 
[B][M1]بد ونیک را هر دو پاداشنست
[M2]خنک آنک جانش از خرد روشنست
[B][M1]ازین پس پیمبر نباشد دگر
[M2]به آخر زمان مهدی آید به در
[B][M1]بگیرد خط و نامهٔ کردگار
[M2]کند راز پیغمبران آشکار
[B][M1]ز کوچک جهان راز دین بزرگ
[M2]گشاید خورد آب با میش گرگ
[B][M1]بدارد جهان بر یکی دین پاک
[M2]برآرد ز دجال و خیلش هلاک
[B][M1]همان آب گویند کآید پدید
[M2]دَرِ توبه را گم بباشد کلید
[B][M1]رسد ز آسمان هر پیمبر فراز
[M2]شوند از گس مهدی اندر نماز
[B][M1]سوی خاور آید پدید آفتاب
[M2]هم آتش کند جوش طوفان چو آب 
[B][M1]از آن پس شگفت دگرگونه گون
[M2]بس افتد جهاندار داند که چون
[B][M1]تو آنچ از پیمبر رسیدت به گوش
[M2]به فرمان بجای آر آنرا بکوش
[B][M1]بر اسپ گمان از ره بیش و کم
[M2]مشو کت به دوزخ برد با فدم
[B][M1]به دست آورد از آب حیوان نشان
[M2]بخورزو و پس شادزی جاودان
[B][M1]سر هر دوره راست کن چپ و راست 
[M2]از آن ترس کآنجا نهیب و بلاست
[B][M1]وز آن بانگ کآید در آن رهگذار
[M2]که ره دین مراین را آن را بدار
[B][M1]نشین راست با هرکس و راست خیز
[M2]مگر رسته گردی گه رستخیز
[A]
[B][M1]جهان ای شگفتی به مردم نکوست
[M2]چو بینی همه درد مردم از وست
[B][M1]یکی پنج روزه بهشتست زشت
[M2]چه نازی به این پنج روزه بهشت
[B][M1]ستاننده چابک رباییست زود
[M2]که نتوان ستد باز هرچ او ربود
[B][M1]سراییست بر وی گشاده دو در
[M2]یکی آمدن را شدن ، زآن به در
[B][M1]نه آن کآید ایدر بماند دراز
[M2]نه آنرا که رفت آمدن هست باز
[B][M1]چو خوانیست بر ره که هرکس زپیش 
[M2]شود زود چون خورد از وبهر خویش
[B][M1]بتی هست گویا میانش اهرمن
[M2]فریبنده دل ها به شیرین سخن
[B][M1]هرآنکش پرستد بود بت پرست 
[M2]چه با او چه با دیو دارد نشست
[B][M1]چه چابوک دستست بازی سگال 
[M2]که در پرده داند نمودن خیال
[B][M1]دو پرده بر این گنبد لاجورد
[M2]ببندد همی گه سیه گاه زرد
[B][M1]به بازی همین زین دو پرده برون
[M2]خیال آرد از جانور گونه گون
[B][M1]بتی شد تنش از رشک و جانش ز آز
[M2]دو دست از امید و دو پای از نیاز
[B][M1]دل از بی وفایی و طبع از نهیب
[M2]رخان از شکست و زبان از فریب
[B][M1]دو گونه همی دم زند سال و ماه
[M2]یکی دم سپید و یکی دم سیاه
[B][M1]بر این هر دو دم کاو برآرد همی
[M2]یکایک دم ما شمارد همی
[B][M1]اگر سالیان از هزاران فزون 
[M2]دراو خرمی ها کنی گونه گون
[B][M1]به باغی دو در ماند ار بنگری 
[M2]کز این در درآیی ، وزان بگذری 
[B][M1]بر او جز نکوهش سزاوار نیست
[M2]که آنک آفریدش سبکبار نیست
[B][M1]کنون چون شنیدی بدو دل مبند
[M2]و گر دل ببندی شوی درگزند
[A]
[B][M1]چو دریاست این گنبد نیگون
[M2]زمین چون جزیره میان اندرون
[B][M1]شب و روز بر وی چو دو موج بار
[M2]یکی موج از و زرد و دیگر چو قار
[B][M1]چو بر روی میدان پیروزه رنگ
[M2]دو جنگی سوار این ز روم آن ز زنگ
[B][M1]یکی از بر خنگ زرین جناغ
[M2]یکی بر نوندی سیه تر ز زاغ
[B][M1]یکی آخته تیغ زرین ز بر
[M2]یکی بر سر آورده سیمین سپر
[B][M1]جهان حمله گه کرده تا زنده تیز
[M2]گه اندر درنگ و گه اندر گریز
[B][M1]نماید گهی رومی از بیم پشت
[M2]گریزان و آن زرد خنجر به مشت
[B][M1]گهی آید آن زنگی تاخته 
[M2]ز سیمین سپر نیمی انداخته
[B][M1]دو گونست از اسپانشان گرد خشک
[M2]یکی همچو کافور و دیگر چو مشک
[B][M1]ز گرد دو رنگ اسپ ایشان به راه
[M2]سپیدست گه موی و گاهی سیاه
[B][M1]نه هرگز بودشان به هم ساختن
[M2]نه آسایش آرند از تاختن
[B][M1]کسی را که سازند با جان گزند
[M2]بکوبندش از زیر پای نوند
[B][M1]تکاور تکانند هر دو چو باد
[M2]سواران چه بر غم از ایشان چه شاد
[A]
[B][M1]گهر های گیتی به کار اندرند
[M2]ز گردون به گردان حصار اندراند
[B][M1]به تقدیر یزدان شده کارگر
[M2]چو زنجیر پیوسته در یکدگر
[B][M1]پهارند لیکن همی زین چهار
[M2]نگار آید از گونه گون صد هزار
[B][M1]به هر یک درون از هنر دستبرد
[M2]پدیدست چندانکه نتوان شمرد
[B][M1]ولیکن چو کردی خرد رهنمون
[M2]ستایش زمین راست زیشان فزون
[B][M1]ره روزی از آسمان اندراست
[M2]ولیکن زمین راه او را درست
[B][M1]شب از سایهٔ اوست کز هر کران
[M2]ببینی از بر سپهر اختران
[B][M1]بزرگان و پیغمبران خدای
[M2]همه بر زمین داشتند جای
[B][M1]هرآن صحف کز ایزد آورده اند
[M2]بر او بود هر دین که گسترده اند
[B][M1]هم از آب و آتش هم از باد نیز
[M2]به دل بر زمین راست تا رستخیز
[B][M1]زمینست چون مادر مهرجوی
[M2]همه رستنی ها چو پستان اوی
[B][M1]بچه گونه گون خلق چندین هزار
[M2]که شان پروراند همی در کنار
[B][M1]زمین جای آرام هر آدمیست
[M2]همان خانه کردگار از زمینست
[B][M1]بساط خدایست هرکه به راز
[M2]بر او شد، توان نزد یزدان فراز
[B][M1]همو قبلهٔ هر فرشته است راست
[M2]بدان کز گلش بود چو آدم که خاست
[B][M1]گهرهای کانی وی آرد همی
[M2]جهان هم بدو نیز دارد همی
[B][M1]زمینست هر جانور را پناه
[M2]تن زنده و مرده را جایگاه
[B][M1]همو بردبارست کز هر کسی
[M2]کشد بار اگر چند بارش بسی
[B][M1]زمین آمد از اختران بهره مند
[M2]هم از هر سه ارکان ط چرخ بلند
[B][M1]همو عرصه گاهیست شیب و فراز
[M2]معلق جهانبانش گسترده باز
[B][M1]ز هر گونه نو جانور صد هزار
[M2]کند عرض یزدان درین عرصه راز
[B][M1]چو جای نمازست گشتست پست
[M2]همه در نماز از برش هرچه هست
[B][M1]از و راست مردم دو تا چارپای
[M2]نگون رستنی که نشسته به جای
[B][M1]همان اختران از فلک همچنین
[M2]همه سا جدانند سر بر زمین 
[B][M1]هوا و آتش و آب هریک جداست
[M2]زمین هر چهارند یکجای راست
[B][M1]نیابی نشان وی از هر سه شان
[M2]و زیشان در او بازیابی نشان 
[B][M1]زمین را به بخشنگی یار نیست
[M2]چنان نیز دارنده زنهار نیست
[B][M1]گر از تخم هر چش دهی زینهار
[M2]یکی را بدل باز یابی هزار
[B][M1]چو خوانیست کآرد بر او هر زمان
[M2]بی اندازه مردم همی میهمان
[B][M1]نه هرگز خورشهاش بّرد ز هم
[M2]نه مهمانش را گردد انبوه کم
[B][M1]زمین قبلهٔ نامور مصطفی است
[M2]از او روی برگاشتن نارواست
[B][M1]گر آتش به آمد بر مغ چه باک
[M2]از آتش بد ابلیس و آدم زخاک
[B][M1]ببین زین دو تن به کدامین کسست
[M2]همان زین دو بهتر نشان این بسست
[B][M1]زمینست گنج خدای جهان
[M2]همان از زمینست فخر شهان
[B][M1]پرستنده او مه و آفتاب
[M2]همیدون فلک زآتش و باد و آب
[B][M1]رهی وار گردش دوان کم وبیش
[M2]چو شاهی وی آرمیده بر جای خویش
[B][M1]همیدون تموز و دی اش چاکرست
[M2]بهارش مشاطه خزان زرگرست
[B][M1]ز زرّ و گهر این نثار آورد
[M2]ز دیبا همی آن نگار آورد
[B][M1]یکی زر بفتش دهد خسروی
[M2]یکی شارها بافدش هندوی
[B][M1]همش عاشقست ابر با درد و رشک
[M2]کش از دیده هزمان بشوید به اشک
[B][M1]گهی ساقی و کاردانش بود
[M2]گهی چتر و گه سایبانش بود
[B][M1]زمین چونش مردم نباشد گمست
[M2]زمین را پرستنده هم مردمست
[B][M1]خور و پوشش تنش را زوست چیز
[M2]هم ایزد از او آفریدست نیز
[B][M1]همی از زمین باشد آمیختن
[M2]وز او بود خواهد برانگیختن
[B][M1]ازین چار ارکان که داری بنام
[M2]ببین کاین هنرها جز او را کدام
[A]
[B][M1]کنون زین پس از مردم آرم سخن
[M2]که گیتی تمام اوست ز آغاز وبن
[B][M1]به گیتی درون جانور گو نه گون 
[M2]بسند از گمان وز شمردن فزون 
[B][M1]ولیک از همه مردم آمد پسند
[M2]که مردم گشادست و ایشان به بند 
[B][M1]خرد جانور به ز مردم ندید
[M2]که مردم تواند به یزدان رسید 
[B][M1]زمین ایزد از مردم آراستست
[M2]جهان کردن از بهر او خواستست
[B][M1]به مردم فرستاد پیغام خویش
[M2]زگیتی ورا خواند هم نام خویش
[B][M1]بدو داد شاهی ز روی هنر
[M2]بدین بیکران گونه گون جانور
[B][M1]که گر کشتن ار کارش آید هوا
[M2]بدیشان کند هرچه باشد روا
[B][M1]ز مردم بدان راستی خواستست
[M2]که هر جانور کژ و او راستست
[B][M1]همه نیکوی ها به مردم نکوست
[M2]ز یزدان تمام آفرینش بدوست
[B][M1]سپهریست نو پرستاره بپای 
[M2]جهانیست کوچک رونده ز جای
[B][M1]چو گنجیست در خوبتر پیکری
[M2]درو ایزدی گوهر از هر دری 
[B][M1]مرین گنج را هرکه یابد کلید
[M2]در راز یزدانش آید پدید
[B][M1]ببیند ز اندک سرشت آب و خاک
[M2]دو گیتی نگاریده یزدان پاک
[B][M1]یکی دیدنی روی و فرسودنی
[M2]نهان دیگر و جاودان بودنی
[B][M1]دلت را همی گر شگفت آید این
[M2]به چشم خرد خویشتن را ببین
[B][M1]تنت آینه ساز و هر دو جهان
[M2]ببین اندر و آشکار و نهان
[B][M1]هر آلت که باید بدادست نیز
[M2]بهانه بر ایزد نماندست چیز
[B][M1]یکی موی از این کم نباید همی
[M2]وگر باشد افزون نشاید همی
[B][M1]گر از ما بدی خواهش آراستن
[M2]که دانستی از وی چنین خواستن
[B][M1]بر آن آفرین کن که این کار اوست
[M2]نکوتر ز هرچیز کردار اوست
[B][M1]ببین وبدان کز کجا آمدی
[M2]کجا رفت باید چو ز ایدر شدی
[B][M1]چرا این پیام و نشان از خدای
[M2]چه بایست چندین ره رهنمای
[B][M1]همه با توست ار بجوییش باز
[M2]نباید کسی تا گشایدت راز 
[B][M1]ازین بیش چیزی نیارمت گفت
[M2]بس این گر دلت با خرد هست جفت
[A]
[B][M1]چنین دان که جان برترین گوهر است
[M2]نه زین گیتی از گیتی دیگرست
[B][M1]درفشنده شمعیست این جان پاک
[M2]فتاده درین ژرف جای مغاک
[B][M1]یکی نور بنیاد تابندگی
[M2]پدید آر بیداری و زندگی
[B][M1]نه آرام جوی و نه جنبش پذیر
[M2]نه از جای بیرون و نه جای گیر
[B][M1]سپهر و زمین بستهٔ بند اوست
[M2]جهان ایستاده به پیوند اوست
[B][M1]نهان از نگارست لیک آشکار
[M2]همی برگرد گونه گونه نگار
[B][M1]کند در نهان هرچه رأی آیدش 
[M2]رسد بی زمان هرکجا شایدش
[B][M1]ببیندت و دیدن ورا روی نیست
[M2]کشد کوه و همسنگ یک موی نیست
[B][M1]تن او را به کردار جامه است راست
[M2]که گر بفکند ور بپوشد رواست
[B][M1]به جان بین گرامی تن خویشتن
[M2]چو جامه که باشد گرامی به تن 
[B][M1]تنت خانه ای دان به باغی درون
[M2]چراغش روان زندگانی ستون
[B][M1]فروهشته زین خانه زنجیر چار
[M2]چراغ اندر او بسته قندیل وار
[B][M1]هر آن گه که زنجیر شد سست بند
[M2]زهر گوشه ناگه بخیزد گزند
[B][M1]شود خانه ویران و پژمرده باغ
[M2]بیفتد ستون و بمیرد چراغ
[B][M1]از آن پس چو پیکر به گوهر سپرد
[M2]همان پیشش آید کز ایدر ببرد
[B][M1]چو دریاست گیتی تن او را کنار 
[M2]بر این ژرف دریاست جان را گذار
[B][M1]به رفتن رهش نیست زی جای خویش
[M2]مگر کشتی و توشه سازد ز پیش 
[B][M1]تو کشتیش دین و دهش توشه دان
[M2]ره راست باد و خرد بادبان
[B][M1]و گرنه بدان سر نداند رسید
[M2]در این ژرف دریا شود ناپدید
[B][M1]گرت جان گرامیست پس داد کن
[M2]ز یزدان و پادافرهش یاد کن
[B][M1]ز تو هرچه نتوانی ایزد نخواست
[M2]تو آن کن که فرمودت از راه راست
[B][M1]مپندار جان را که گردد نچیز
[M2]که هرگز نچیز او نگردد بنیز
[B][M1]تباهی به چیزی رسد ناگزیر 
[M2]که باشد به گوهر تباهی پذیر
[B][M1]سخنگوی جان جاودان بودنیست
[M2]نه گیرد تباهی نه فرسودنیست
[B][M1]از این دو برون نیستش سرنبشت
[M2]اگر دوزخ جاودان گر بهشت
[A]
[B][M1]یکی کار جستم همی ارجمند
[M2]که نامم شود زو به گیتی بلند
[B][M1]اگر نامهٔ رفتنم را نوید
[M2]دهند این دو پیک سیاه و سپید
[B][M1]به رفتن بود خوش دل شاد من
[M2]به نیکی کند هرکسی یاد من
[B][M1]مهی بُد سر داد و بنیاد دین
[M2]گرانمایه دستور شاه زمین
[B][M1]محمّد مه جود و چرخ هنر
[M2]سمعیل حصّی مر او را پدر
[B][M1]ردی دانش آرای یزدان پرست
[M2]زمین حلم و دریا دل و راد دست
[B][M1]ز چرخ روان تا بره تیره خاک
[M2]چه و چون گیتی بدانسته پاک
[B][M1]خوی نیک و خوبی و فرزانگی 
[M2]ره رادی و رأی مردانگی
[B][M1]نکوبختی و دانش و کلک وتیغ
[M2]خدا ایچ ناداشته زو دریغ
[B][M1]برادرش والا براهیم راد
[M2]گزین جهان گرد مهتر نژاد
[B][M1]خنیده به کلک و ستوده به تیر
[M2]بدین گنج بخش و بدان شهر گیر
[B][M1]دو پرورده شاه بدخواه سوز
[M2]یکی داد و ورز و یکی دین فروز
[B][M1]جهان را چو دو دیدهٔ روزگار
[M2]زمان را چو دو دست فرمانگزار
[B][M1]ز هرکس فزون جاهشان نزد شاه
[M2]گذشته درفش مهیشان ز ماه
[B][M1]به بگماز یک روز نزدیک خویش
[M2]مرا هر دو مهتر نشاندند پیش
[B][M1]بسی یاد نام نکو رانده شد
[M2]بسی دفتر باستان خوانده شد
[B][M1]ز هر گونه رأیی فکندند بن
[M2]پس آن گه گشادند بند سخن 
[B][M1]که فردوسی طوسی پاک مغز 
[M2]بدادست داد سخن های نغز 
[B][M1]به شهنامه گیتی بیاراستست
[M2]بدان نامه نام نکو خواستست
[B][M1]تو همشهری او را و هم پیشه ای
[M2]هم اندر سخن چابک اندیشه ای 
[B][M1]بدان همره از نامهٔ باستان 
[M2]به شعر آر خرّم یکی داستان 
[B][M1]بسا نامداران که بردند رنج
[M2]نهانی نهادند هر جای گنج
[B][M1]سرانجام رفتند و بگذاشتند
[M2]نه زیشان کسی بهره برداشتند
[B][M1]تو زین داستان گنجی اندر جهان
[M2]بمانی که هرگز نگردد کمی
[B][M1]همش هرکسی یابد از آدمی
[M2]هم از برگرفتن نگیرد کمی
[B][M1]بُوی مانده فرزند ایدر بجای
[M2]که همواره نام تو ماند بپای
[B][M1]ز دانش یکی خرم نهی 
[M2]که از میوه هرگز نگردد تهی
[B][M1]جهان جاودانه نماند به کس
[M2]بهین چیز از و نیک نامست و بس
[B][M1]کنون کان یاقوت دانش بکن 
[M2]ز دریای اندیشه دُر دَر فکن
[B][M1]خرد آتش تیز و دل بوته ساز 
[M2]سخن زرِّ کن پاک بر هم گداز
[B][M1]پس این زر و این گوهران بار کن
[M2]در این گنج یکباره انبار کن
[B][M1]زکس یاد این گنج بر دل میار
[M2]جز از شاه ارّانی شهریار
[B][M1]مجوی اندرین کار جز کام اوی
[M2]منه مُهر بر وی به جز نام اوی
[B][M1]که تا جایگه یافتی نخجوان
[M2]بدین شاه شد بخت پیرت جوان
[A]
[B][M1]کنون ز ابر دریای معنی گهر
[M2]ببارم ، گل دانش آرم به بر 
[B][M1]فزایم ز جان آفرین شاه را
[M2]که زیباست مر خسروی گاه را
[B][M1]شه ارمن و پشت ایرانیان
[M2]مه تازیان ، تاج شیبانیان
[B][M1]ملک بودلف شهریار زمین
[M2]جهاندار ارّانی پاک دین
[B][M1]بزرگی که با آسمان همبرست
[M2]ز تخم براهیم پیغمبرست
[B][M1]فروغست رایش دل و دیده را 
[M2]پناهست دادش ستمدیده را
[B][M1]نبشتست بخت از پی کام خویش
[M2]به دیوان فرهنگ او نام خویش 
[B][M1]به فرّش توان رفت بر مشتری
[M2]به نامش توان بست دیو و پری
[B][M1] تن و همتش را سرانجام برست 
[M2]که آنجا که ساقش زحل را سرست
[B][M1]به صد لشکر اندر گه رزم و نام
[M2]نپرسید باید ز کس کاو کدام
[B][M1]چنو دست زی تیغ و ترکش کشید
[M2]که یارد به نزدیک تیغش چخید
[B][M1]اگر خشتی از دستش افتد به روم
[M2]شوندش رهی هر کز آن مرز و بوم
[B][M1]برد سهم او دل ز غران هژبر
[M2]کند گرد او خشک باران در ابر
[B][M1]به دریا بسوزد ز تف خیزران 
[M2]چنو زد نوند سبک خیز ران
[B][M1]اگر بابت روم کین آورد
[M2]به شمشیر بت را به دین آورد
[B][M1]جهان را اگر بنده خواند ز پیش
[M2]ز بهرش کند حلقه در گوش خویش
[B][M1]ز گردون چنان کرد جاهش گذار
[M2]کز او نیست برتر به جز کردگار
[B][M1]فرستست خشتش به گاه پیام
[M2]نبردش نویدست و کشتن خرام
[B][M1]عقابیست تیرش که در مغز و ترگ
[M2]بچه فتح باشد ورا خایه مرگ 
[B][M1]سپه را که چون او سپه کش بود
[M2]چه پیش آب دریا ، چه آتش بود
[B][M1]زمینی که شد جای ناورد اوی
[M2]کند سرمه در دیده مه گرد اوی
[B][M1]برون از پی دینش پیکار نیست
[M2]برون از غراش ایچ کردار نیست
[B][M1]چلیپاپرستان رومی گروه
[M2]چنانند از او وز سپاهش ستوه
[B][M1]بدارند روز و شب از بس هراس
[M2]به هر کوه دیده ، به هر دیر پاس 
[B][M1]ستون سپهر روان رأی اوست
[M2]سر تخت بخوان جوان جای اوست
[B][M1]چنانست دادش که ایمن به ناز
[M2]بخسبد همی کبک درپّر باز
[B][M1]شود در یکی روزه ده بار بیش
[M2]به پرسیدن گرگ بیمار میش
[B][M1]چو خواهندگان دید شادی کند
[M2]فزون زان که خواهند رادی کند
[B][M1]دو دستش تو گویی گه کین و مهر
[M2]یکی هست دریا و دیگر سپهر
[B][M1]درین موجها گوهر و جود نم 
[M2]در آن ماه تیغ و ستاره درم
[B][M1]کز آن گوهر و زر که را داد پیش
[M2]به یک ره گر آری از و کم و بیش
[B][M1]بدین کرد شاید نهان آفتاب
[M2]بدان شاید انباشت دریا و آب
[B][M1]که را راند خشمش فتد در گداز
[M2]که را خواند جودش برست از نیاز
[B][M1]چنو تاج و اورنگ را شاه نیست
[M2]جز او چرخ فرهنگ را ماه نیست
[B][M1]ز هر افسری برتر ست افسرش
[M2]ز هر گوهری پاکتر گوهرش
[B][M1]هماییست مر چرخ را فّر اوی
[M2]که شاهی دهد سایهٔ پّر اوی
[B][M1]به چوگان چو برداشت گوی زرنگ
[M2]ز بیمش بگردد رخ مه زرنگ 
[B][M1]کمندش چو از شست گردد رها
[M2]تو گویی که برداشت ابر اژدها
[B][M1]ز هامون شب تیره بر چرخ تیر
[M2]کند رشته در چشم سوزن به تیر
[B][M1]چو مالد به زه گوشهای کمان
[M2]بمالد به کین گوش گشت زمان
[B][M1]به باد تک اسپش به خاور زمین
[M2]کند غرق کشتی به دریای چین
[B][M1]تف تیغش از هند شب کرد بوم 
[M2]کند باز قنذیل رهبان به روم
[B][M1]نه کس را بود فرّه و جود او
[M2]نه فرزند چون میر محمود او
[B][M1]شهی مایهٔ شاهی و سروری
[M2]بزرگی ز گوهر به هر گوهری
[B][M1]گرد زیب از او نامداری همی 
[M2]دهد بوی از او شهریاری همی
[B][M1]دل اختر از جان هوا جوی اوست
[M2]زبان زمانه ثناگوی اوست
[B][M1]سخنهاش درّست و دانش سرشت 
[M2]خبرهاش هریک چراغ بهشت
[B][M1]چو خرسند بد خوب کاری کند
[M2]چو خشم آیدش بردباری کند
[B][M1]به نیزه مه آرد ز گردون فرود
[M2]به ناوک به کیوان فرستد درود
[B][M1]ز دریا کند در تف تیغ میغ
[M2]ز باران خونین کند میغ تیغ
[B][M1]روا باشد این شاه را ماه تخت 
[M2]که فرزند دارد چنان نیکبخت
[B][M1]برادرش چون ماه آن پاکزاد
[M2]براهیم بن صفر با فر و داد
[B][M1]پناه جهان خسرو ارجمند
[M2]دل گیتی امید تخت بلند
[B][M1]بزرگی که اختر گه مهر و خشم
[M2]به فرمان او دارد از چرخ چشم
[B][M1]بهی در خور تخت او روز بار
[M2]زهی از در بخت او روزگار
[B][M1]ز شمشیر او لعل جای کمین
[M2]بریزد ز کف زر به روی زمین
[B][M1]سزد گر کشد بر مه این شاه سر 
[M2]که زینسان برادر وز آنسان پسر
[B][M1]نه زین شاه به در خورگاه بود
[M2]نه کس را به گیتی چنان شاه بود
[B][M1]نبینی ز خواهنده و میهمان
[M2]تهی بارگاه ورا یک زمان 
[B][M1]همی هرکه جایی فتد در نیاز
[M2]بدین درگه آیند تازان فراز
[B][M1]رسد هر که آید هم اندر شتاب
[M2]به خوان و می و خلعت و جاه و آب 
[B][M1]نه کس زین شهنشاه دل خسته شد
[M2]به بر هیچ مهمان درش بسته شد
[B][M1]هر آن کز غم جان و بیم گناه
[M2]به زنهار این خانه گیرد پناه
[B][M1]ز بدخواه ایمن شود وز ستم
[M2]چو از چنگ یوز آهو اندر حرم
[B][M1]اگر داد باید شهی هرچه هست
[M2]دهد این شه و ندهد او را ز دست
[B][M1]چنین باد تا جاودان نام او
[M2]مگر داد چرخ از ره کام او
[B][M1]همی تا بماند زمان و زمین 
[M2]به فرمانش بادا هم آن و هم این
[B][M1]تن زندگانیش چون کدخدای
[M2]سلب روز و شب وین جهانش سرای
[B][M1]ز بالای تابنده ماه افسرش
[M2]ز پهنای گیتی فزون کشورش
[B][M1]جهان خرم از فر و اورند اوی
[M2]هم از میر محمود فرزند اوی
[A]
[B][M1]ز کردار گرشاسب اندر جهان
[M2]یکی نامه بُد یادگار از مهان
[B][M1]پر از دانش و پند آموزگار
[M2]هم از راز چرخ و هم از روزگار
[B][M1]ز فرهنگ و نیرنگ و داد و ستم
[M2]ز خوبّی و زشتیّ و شادّی و غم
[B][M1]ز نخجیر و گردنفرازی و رزم
[M2]ز مهر دل وکین و شادی و بزم
[B][M1]که چون خوانی از هر دری اندکی
[M2]بسی دانش افزاید از هر یکی
[B][M1]ز رستم سخن چند خواهی شنود
[M2]گمانی که چون او به مردی نبود
[B][M1]اگر رزم گرشاسب یاد آوری
[M2]همه رزم رستم به باد آوری
[B][M1]همان بود رستم که دیو نژند
[M2]ببردش به ابر و به دریا فکند
[B][M1]سُته شد ز هومان به گرز گران
[M2]زدش دشتبانی به مازندران
[B][M1]زبون کردش اسپندیار دلیر 
[M2]به کشتیش آورد سهراب زیر
[B][M1]سپهدار گرشاسب تا زنده بود
[M2]نه کردش زبون کس ، نه افکنده بود
[B][M1]به هند و به روم و به چین از نبرد 
[M2]بکرد آنچه دستان و رستم نکرد
[B][M1]نه ببر و نه گرگ آمد از وی رها
[M2]نه شیر و نه دیو و نه نر اژدها
[B][M1]به جنگ ار سوار ار پیاده بدی
[M2]جهان از یلان دشت ساده بدی
[B][M1]سپردی به هنگام که مال میل 
[M2]فکندی به کشتی و کوپال پیل
[B][M1]به شهنامه فردوسی نغزگوی 
[M2]که از پیش گویندگان برد گوی
[B][M1]بسی یاد رزم یلان کرده بود
[M2]ازین داستان یاد ناورده بود
[B][M1]نهالی بُد این رُسته هم زان درخت
[M2]شده خشک و بی بار و پژمرده سخت
[B][M1]من اکنون ز طبعم بهار آورم
[M2]مراین شاخ نو را به بار آورم
[B][M1]به باد هنر گل کفانم بر اوی
[M2]ز ابر سخن دُر فشانم بر اوی
[B][M1]برش میوهٔ دانش آرم برون 
[M2]کنم آفرین شهنشه فزون
[B][M1]بسازم یکی بوستان چون بهشت
[M2]که خندد ز خوشی چو اردیبهشت 
[B][M1]گلش سربه سر درّ گویا بود
[M2]درخت و گیا مشک بویا بود
[B][M1]بتستانی آرایم از خوش سخن
[M2]که هرگز نگارش نگردد کهن 
[B][M1]بتش از خردزاده و جان پاک
[M2]ز دانش سرشته نه از آب و خاک
[B][M1]ببافم یکی دیبهٔ شاهوار
[M2]ز معنیش رنگ و ز دانش نگار
[B][M1]ز جان آورم تار و پودش فراز
[M2]کنم خسروی را برو بر طراز
[B][M1]مرا جز سخن ساختن کار نیست
[M2]سخن هست لیکن خریدار نیست
[B][M1]ز رادان همی شاه ماندست و بس
[M2]خریدار از او بهترم نیست کس
[B][M1]که همواره من بنده را شاد داشت
[M2]سرم را زهم پیشگان بر فراشت
[B][M1]دبیر وی آورد زی من پیام 
[M2]گزین دهخدا لولوی نیکنام
[B][M1]که گوید همی شاه فرهنگ جوی
[M2]به نام من این نامه را بازگوی
[B][M1]اگر زانکه فردوسی این را نگفت
[M2]تو با گفتهٔ خویش گردانش جفت
[B][M1]دو گویا چنین خواست تا شد ز طوس 
[M2]چنان شد نگویی تو باشد فسوس
[B][M1]کنون گر سپهرم نسازد کمین 
[M2]بگویم به فرمان شاهِ زمین
[B][M1]کز او نام را خوب کاری بود
[M2]ز من در جهان یادگاری بود
[B][M1]ز بهتر سخن نیست پاینده تر 
[M2]وز او خوشتر و دل فزاینده تر
[B][M1]سخن همچو جان ز آن نگردد کهن
[M2]که فرزند جانست شیرین سخن
[A]
[B][M1]سراینده دهقان موبد نژاد 
[M2]ز گفت دگر موبدان کرد یاد
[B][M1]که بر شاه جم چون بر آشفت بخت
[M2]به ناکام ضحاک را داد تخت
[B][M1]جهان زیر فرمان ضحاک شد
[M2] ز هر نامه ای نام جم پاک شد
[B][M1]چو بگرفت گیتی به شاهنشهی
[M2]فرستاد نزد شهان آگهی
[B][M1]به روم و به هندوستان و به چین
[M2]به ایران و هر هفت کشور زمین
[B][M1]که با رأی ما هر که دل کرد راست
[M2]بجویند جمشید را تا کجاست
[B][M1]گرش جای بر کُه بود با پلنگ 
[M2]و گر زیر آب اندرون با نهنگ
[B][M1]به خشکی چو یوزش ببندید دست
[M2]برآرید از آبش چو ماهی بشست
[B][M1]به درگاه ما هرکش آرد به بند
[M2]نباشد پس از ما چو او ارجمند
[B][M1]گریزان همی شد جم اندر جهان 
[M2]پری وار گشته ز مردم نهان
[B][M1]جدا مانده از تخت و راهی شده
[M2]نیاز آمده پادشاهی شده
[B][M1]چه بی توشه تنها میان گروه
[M2]چو هم خفت نخچیر بردشت و کوه 
[B][M1]به شهری که رفتی نبودی بسی
[M2]بدان تا نشانش نداند کسی
[B][M1]بدینگونه بُد تا درفشنده مهر
[M2]بگردید ده راه گرد سپهر
[B][M1]پس از رنج بسیار و راه دراز
[M2]بیامد ابر زابلستان فراز
[B][M1]یکی شهر دید از خوشی چون بهشت
[M2]در و دشت و کوهش همه باغ و کشت
[B][M1]نهادش نکو تازه و پر نوا
[M2]زمین خرم ، آبش سبک ، خوش هوا
[B][M1]پر از چیز و انبوه و مردان مرد
[M2]سپاهی و شهری یلان نبرد
[B][M1]که کمتر کس ار جنگ را خاستی
[M2]در آوردگه لشکری خواستی
[B][M1]بدو خسروی نامور شهریار
[M2]شهی کش نبد کس به صد شهریار
[B][M1]مر آن شاه را نام گورنگ بود
[M2]کزو تیغ فرهنگ بی زنگ بود
[B][M1]یکی دخترش بود کز دلبری
[M2]پری را به رخ کردی از دل بری
[B][M1]شبستان چو بستان ز دیدار اوی
[M2]ز زلفینش مشکوی مشکین به بوی
[B][M1]به کاخ اندرون بت ، به مجلس بهار
[M2]در ایوان نگار و ، به میدان سوار
[B][M1]مهش مشک سای و شکر می فروش 
[M2]دور نرگس کمانش ،دو گل درع پوش
[B][M1]روان را به شمشاد پوینده رنج
[M2]خرد را به مرجان گوینده گنج
[B][M1]شده سال آن سرو آراسته
[M2]سه بیش از شب ماه ناکاسته
[B][M1]یلی گشته مردانه و شیرزن
[M2]سواری سپردار و شمشیرزن
[B][M1]شنیدم ز دانش پژوهان درست
[M2]که تیر و کمان او نهاد از نخست
[B][M1]هم از نامه پیش دانان سخن
[M2]شنیدم که جم ساخت هر دو ز بُن
[B][M1]نبد پَرّ بر تیر آنگه ز پیش
[M2]منوچهر شه ساخت هنگام خویش
[B][M1]زبد رَسته بُد شاه زابلستان
[M2]ز تدبیر آن دختر دلستان
[B][M1]زهر جای خواهشگران خاستند
[M2]ز زابل مر او را همی خواستند
[B][M1]نه هرگز به کس دادی او را پدر
[M2]نه روزی ز فرمانش کردی گذر
[B][M1]چنان بود پیمانش با ماهروی
[M2]که جفت آن گزیند که بپسندد اوی
[B][M1]مر او را زنی کابلی دایه بود
[M2]که افسون و نیرنگ را مایه بود
[B][M1]ببستی ز دو اژدها را به دَم
[M2]از آب آتش آوردی ، از خاره نم
[B][M1]نهان سپهر آنچه گفتی ز پیش
[M2]ز گفتار او کم نبودی نه بیش
[B][M1]بدین لاله رخ گفته بود از نهفت
[M2]که شاهی گرانمایه باشدت جفت
[B][M1]بزرگی که مانند او بر زمی
[M2]به خوبی و دانش نبد آدمی
[B][M1]پسر باشدت زو یکی خوب چهر
[M2]که بوسه دهد خاک پایش سپهر
[B][M1]کنیزک شده شادمان زان نوید
[M2]همی بد نهان راز ، دل پرامید
[B][M1]ز خواهنده کس پیش نگذاشتی
[M2]هرآن کآمدی خوار برگاشتی
[B][M1]نکردی پسند ایچ کس را به هوش
[M2]همیداشتی راز این روز گوش
[B][M1]چو جمشید در زابلستان رسید
[M2]به شهر اندرون روی رفتن ندید
[B][M1]خزان بد شده ز ابر وز باد تفت
[M2]سر کوهسار و زمین زرّ بفت
[B][M1]کشیده سر شاخ میوه به خاک
[M2]رسیده به چرخشت میوه ز تاک
[B][M1]گل از بادهٔ ارغوانی به رشک
[M2]چکان از هوا مهرگانی سرشک
[B][M1]بر سیب لعل و رخ برگ زرد
[M2]تن شاخ کوژ و دم باد سرد
[B][M1]رزان دید بسیار بر گرد دشت
[M2]بر آن جویبار و رزان بر گذشت
[B][M1]دو صف سرو بن دید و آبی و ناز
[M2]زده نغز دکانی از هر کنار
[B][M1]میان آبگیری به پهنای راغ
[M2]شنا بردر آب شکن گیر ماغ
[B][M1]خوش آمدش و بر شد به دکان ز راه
[M2]بر لختی در آن سایه گاه
[B][M1]یکی باغ خرم بد از پیش جوی
[M2]در او دختر شاه فرهنگ جوی
[B][M1]می و میوه و رود سازان ز پیش
[M2]همی خورد می با کنیزان خویش
[B][M1]پرستنده ای سوی در بنگرید
[M2]ز باغ اندرون چهرهٔ جم بدید
[B][M1]جوانی همه پیکرش نیکوی
[M2]فروزان ازو فرّه خسروی
[B][M1]به رخ بر سرشته شده گرد خوی
[M2]چو بر لاله آمیخته مشک و می
[B][M1]پریچهره را دید جم ناگهان
[M2]بدوگفت ماها چه بینی نهان
[B][M1]یکی گمره بخت برگشته ام
[M2]زگم کردن راه سرگشته ام
[B][M1]از آن خون با خوشه آمیخته
[M2]که هست رگ تاک رز ریخته
[B][M1]سه جام از خداوند این رز بخواه
[M2]به من ده رهان جانم از رنج راه
[B][M1]کنیزک بخندید و آمد دوان
[M2]به بانو بگفت ای مه بانوان
[B][M1]جوانی دژم ره زده بر دَرست
[M2]که گویی به چهراز تو نیکوترست
[B][M1]ز گیتی بدین در پناهد همی
[M2]سه جام می لعل خواهد همی
[B][M1]ندانم چه دارد می لعل کام
[M2]که نز خوردنی برد و نز میوه نام
[B][M1]برافروخت رخ زآن سخن ماه را
[M2]چنین پاسخ آورد دلخواه را 
[B][M1]که برنا اگر چیزجز می نخواست
[M2]بدان پس مهمانیی خواست راست
[B][M1]می و نقل و خوان خواست و آوای رود
[M2]رخ خوب و شادی و بانگ سرود
[B][M1]بیامد به در با کنیزک به هم
[M2]بدید از در باغ دیدار جم
[B][M1]جوانی به آیین ایرانیان
[M2]گشاده کش و تنگ بسته میان
[B][M1]شده زرد گلنارش از درد و داغ
[M2]به گرد اندرش گرد م پر زاغ
[B][M1]چنان با دلش مهر در جنگ شد
[M2]که برجانش جای خرد تنگ شد
[B][M1]بماندش دو گلنار خندان نژند
[M2]بجوشید پولادش اندر پرند
[B][M1]دو گویا عقیق گهرپوش را
[M2]که بنده بدش چشمهٔ نوش را
[B][M1]به می درسرشت وبه در در شکفت
[M2]به پروین بخست و به شکر بسفت
[B][M1]گشاد و جهان کرد ازو پرشکر
[M2]مه مهرروی و بت سیمبر
[B][M1]به جم گفت کای خسته از رنج راه
[M2]درین سایه گا ه از چه کردی پناه
[B][M1]کرایی بدین جای جویان شده
[M2]چنین در تک پای پویان شده
[B][M1]مگر زین پرستنده کام آمدت
[M2]که چون دیدی اش یاد جام آمدت
[B][M1]کنون گر به باده دلت کرد رای
[M2]از ایدر بدین باغ خرم درآی
[B][M1]بدو گفت جم کای بت مهرچهر
[M2]ز چهر تو بر هر دلی مهر مهر
[B][M1]ز شاهانی ار پیشه ور گوهری
[M2]پدر ورز گر داری ار لشکری
[B][M1]که بازاریان مایه دانند و سود
[M2]کدیور بود مرد کشت و درود
[B][M1]به چیز فراوان بوند این دو شاد
[M2]ندانند آمرغ مرد و نژاد
[B][M1]سپاهی به مردی نماید هنر
[M2]بود پادشازادگان را گهر
[B][M1]تو زین چار گوهر کدامی بگوی
[M2]دلم را رهِ شادمانی بجوی
[B][M1]بت زابلی گفت ازین هر چهار
[M2]نی ام من جز از تخمهٔ شهریار
[B][M1]پدر دان مرا شاه زابلستان
[M2]ندارد به جز من دگر دلستان
[B][M1]وز او مرمرا هست فرمان روا
[M2]که جفت آن گزینم کم آید هوا
[B][M1]بر جوی منشین و جایی چنین
[M2]بدین باغ ما اندرآی و ببین
[B][M1]که گر رای می داری و می گسار
[M2]هَمت می بود ، هم بُت مشک سار
[B][M1]جم از پیش دانسته بُد کار اوی
[M2]خوش آمدش دیدار و گفتار اوی
[B][M1]به دل گفت کاین ماه دژخیم نیست
[M2]گر از راز آگه شود بیم نیست
[B][M1]کر در جهان خوی زشت ار نکوست
[M2]به هر کس گمان آن برد کاندر اوست
[B][M1]به مردم خردمند نامی بود
[M2]که مردم به مردم گرامی بود
[B][M1]خرامید از آن سایهٔ سرو و بید
[M2]سوی باغ شد دل به بیم و امید
[B][M1]چمن در چمن دید سرو سهی
[M2]گرانبار شاخ ترنج و بهی
[B][M1]رخ نار با سیب شنگرف گون
[M2]بدان زخم تیغ و بدین رنگ خون
[B][M1]یکی چون دل مهربان کفته پوست
[M2]یکی چون شخوده زنخدان دوست
[B][M1]تو گفتی سیه غژب پاشنگ بود
[M2]و یا در دل شب شباهنگ بود
[B][M1]همی رفت پیش جم آن سعتری
[M2]چمان بر چمن همچو کبک دری
[B][M1]چو سروی که با ماه همسر بود
[M2]بر آن مه بر از مشک افسر بود
[B][M1]سرگیس در پای چنبر کشان
[M2]خم زلف بر باد عنبرفشان
[B][M1]رسیدند زی آبگیری فراز
[M2]زده کله زرّ بفت از فراز
[B][M1]کیانی نشستنگهی دلپذیر
[M2]گزیدند بر گوشهٔ آبگیر
[B][M1]کنیزان گلرخ فراز آمدند
[M2]همه پیش جم در نماز آمدند
[B][M1]پرستنده دختر به آیین خویش
[M2]ز خوالیگران خوان و می خواست پیش
[B][M1]جم اندیشه از دل فراموش کرد
[M2]سه جام می از پیشِ نان نوش کرد
[B][M1]ز دادار پس یاد کردن گرفت
[M2]به آهستگی رأی خوردن گرفت
[B][M1]نه بنشسته از پای و نه نیز مست
[M2]همی خورد کش لب نیالود و دست
[B][M1]از اورنگ و آن بازو و برز و چهر
[M2]فرومانده بُد دختر از روی مهر
[B][M1]همی دید کش فرّ و برزکییست
[M2]ولیکن ندانستش از بن که کیست
[B][M1]به دل گفت شاهیست این پر خرد
[M2]کزینسان نشست از شهان در خورد
[B][M1]ز لؤلؤ و بیجاده بگشاد بند
[M2]برآمیخت شنگرف و گوهر به قند
[B][M1]به جم گفت می دوست داری مگر
[M2]که جز می تو چیزی نخواهی دگر
[B][M1]هم از پیش نان با می آراستی
[M2]هم از در برون جام می خواستی
[B][M1]جمش گفت دشمن ندارمش نیز
[M2]شکیبد دلم گر نیابمش نیز
[B][M1]به اندازه به هرکه او می خورد
[M2]که چون خوردی افزون بکاهد خرد
[B][M1]عروسیست می شادی آیین او
[M2]که شاید خرد داد کابین او
[B][M1]به زور آنکه با باده کستی کند
[M2]فکندست هرگه که مستی کند
[B][M1]ز دل برکشد می تف درد و تاب
[M2]چنان چون بخار از زمین آفتاب
[B][M1]چو بیدست و چون عود تن را گهر
[M2]می آتش که پیدا کندشان هنر
[B][M1]گهر چهره شد آینه شد نبید
[M2]که آید درو خوب و زشتی پدید
[B][M1]دل تیره را روشنایی میست
[M2]که را کوفت غم ، مومیایی میست
[B][M1]به دل می کند بددلان را دلیر
[M2]پدید آرد از روبهان کار شیر
[B][M1]به رادی کشد زفت و بد مرد را
[M2]کند سرخ لاله رخ زرد را
[B][M1]به خاموش چیره زبانی دهد
[M2]به فرتوت زور جوانی دهد
[B][M1]خورش را گوارش می افزون کند
[M2]ز تن ماندگی ها به بیرون کند
[B][M1]بدم مانده راه و می خوردنم
[M2]بدان بد که تا ماندگی بفکنم
[B][M1]تو می ده مگو کاین چسان و آن چراست 
[M2]مبر مهر بر بیش و کم کژ و راست
[B][M1]خورش باید از میزبان گونه گون
[M2]نه گفتن کزین کم خور و زآن فزون
[B][M1]خورش گر بود میهمان را زیان
[M2]پزشکی نه خوب آید از میزبان
[B][M1]همان گه گمان برد دختر ز مهر
[M2]که اینست جمشید خورشید چهر
[B][M1]بدان روزگار آنکه بود از شهان
[M2]که فرمان ضحاک جست از جهان
[B][M1]همه چهر جم داشتند آشکار
[M2]به دیبا و دیوارها بر نگار
[B][M1]بدان تا هر آنجا که پیکرش بود
[M2]گر آید بدانند و گیرند زود
[B][M1]همین دلبر آگه بُد از کم و بیش
[M2]که جم را چه آمد ز ضحاک پیش
[B][M1]بدش پارهٔ پرنیان کبود
[M2]نگاریده جمشید بر تار و پود
[B][M1]پژوهش همی کرد و نگشاد راز
[M2]چنین تا ز خوان اسپری گشت باز
[B][M1]از آن پس به آب گل و بوی خوش
[M2]بشستند دست و نشستند کش
[B][M1]هم اندر زمان بر کله زرنگار
[M2]ز بگماز و رامش گرفتند کار
[B][M1]بر آورد رامشگر کابلی
[M2]رهِ رود با خامهٔ زابلی
[B][M1]هوا ابر بست از بخور عبیر
[M2]بخندید بمّ و بنالید زیر
[B][M1]پرستار صف زد دو صد ماهروی
[M2]طرازی بتانِ طرازیده موی
[B][M1]همه طوق دار و همه حُله پوش
[M2]به شمشاد مشک و به بیجاده نوش
[B][M1]چه با ناز و شادی چه با بوی و رنگ
[M2]چه با عود و مجمر چه با نای و چنگ
[B][M1]هنوز از زمانی فزون شادکام
[M2]نپیموده بد شاه با ماه جام
[B][M1]که جفتی کبوتر چو رنگین تذرو
[M2]به دیوار باغ آمد از شاخ سرو
[B][M1]نر و ماده کاوان ابر یکدیگر
[M2]به کشی کرشمه کن و جلوه گر
[B][M1]فروهشته پَر گردن افراخته
[M2]چو نایی دم اندر گلو ساخته
[B][M1]به هم هر دو منقار برده فراز
[M2]چو یاری لب یار گیرد به گاز
[B][M1]پریرخ به شرم آمد از روی جم
[M2]ز بس ناز آن دو کبوتر به هم
[B][M1]به خنده لبان نقطه میم کرد
[M2]شباهنگ در میم دونیم کرد
[B][M1]ز ترک چگل خواست چینی کمان
[M2]به جم گفت کای نامور میهمان
[B][M1]ازین دو کبوتر شده جفت گیر
[M2]کدامست رایت که دوزم به تیر
[B][M1]بدو گفت جمشید کای کش خرام
[M2]نزیبد ز تو این سخنهای خام
[B][M1]از آهو سخن پاک و پردخته گوی
[M2]ترازو خرد سازش و سخته گوی
[B][M1]تو هستی زن و مرد من پس نخست
[M2]ز من باید انداز فرهنگ جست
[B][M1]زن ارچه دلیرست و بازور دست
[M2]همان نیم مردست هر چون که هست
[B][M1]زنان را ز هر خوبی و دسترس
[M2]فزونتر هنر پارساییست بس
[B][M1]هنرها ز زن مرد را بیشتر
[M2]ز زن مرد بد در جهان پیشتر
[B][M1]سزا آن بُدی کز نخستین کنون
[M2]مرا کردی اندر هنر آزمون
[B][M1]به من دادی این تیر و چرخ اندکی
[M2]کز این دو کبوتر بیفکن یکی
[B][M1]که تا من فکندی یکی را ز پای
[M2]مگر پوزش آوردمی هم به جای
[B][M1]دلارام را بر رخ از شرم کی
[M2]سمن لاله شد لاله لؤلؤ ز خوی
[B][M1]شدش خستو آن ماه و خواهش نمود
[M2]نهادش کمان پیش و پوزش فزود
[B][M1]به یادش یکی جام جم در کشید
[M2]پس آن چرخ کین را به زه بر کشید
[B][M1]بگفت ار دو بال و پر ماده راست
[M2]بدوزم پس آن کم خوش آید مراست
[B][M1]بدین در مراد جم آن ماه بود
[M2]همان ماه معنیش دریافت زود
[B][M1]خدنگ از خم چرخ برکرد شاه
[M2]به زخم کبوتر ز صد گام راه
[B][M1]خدنگین الف از خم ی و دال
[M2]برون راند و بردوختش هر دو بال
[B][M1]طپان ماده بفتاد و نر برپرید
[M2]بیامد همان جا که بد آرمید
[B][M1]به زابل نبد هیچ زورآزمای
[M2]که آن چرخ کردی به زه سرگرای
[B][M1]بدانست دلدار کان ارجمند
[M2]بود پور طهمورث دیوبند
[B][M1]بسش آفرین خواند بر فر و هوش
[M2]به یادش یکی جام می کرد نوش
[B][M1]بماند از گشاد و برش در شگفت
[M2]بیازید تیر و کمان برگرفت
[B][M1]به پیلسته دیبای چین برشکست
[M2]به ماسورهٔ سیم بگرفت شست
[B][M1]گرین نر را گفت با جفت راست
[M2]کنم ، پس شوم جفت آن کم هو است
[B][M1]بدین معنی او شاه را خواست جفت
[M2]همان نیز دریافت جم کاو چه گفت
[B][M1]گشاد از کمان بر کبوتر خدنگ
[M2]تنش چون نشانه فرو دوخت تنگ
[B][M1]ز تیر و کمان چون بپرداختند
[M2]به نوّی ز می کار بر ساختند
[B][M1]همه غم به باده شمردند باد
[M2]به جام دمادم گرفتند یاد
[B][M1]ز شادی همی در کف رود زن
[M2]شکافه شکافنده گشت از شکن
[B][M1]بت گلرخ از کار جمشید کی
[M2]در اندیشه رفته همی خورد می
[B][M1]به ناسفته سی دُر که پیوسته داشت
[M2]همی سفته بیجاده را خسته داشت
[B][M1]همان گه زن جادوی پرفسون
[M2]که بُد دایه مه را و هم رهنمون
[B][M1]ز گلشن به باغ آمد از بهر سور
[M2]ببد خیره چون دید جم را ز دور
[B][M1]به زابل زبان گفت کای مهر جوی
[M2]چنین میهمان چون فتادت بگوی
[B][M1]درست از گمان من این شاه اوست
[M2]کش از دیرگه باز داری تو دوست
[B][M1]ازو خواهدت داد یزدان پسر
[M2]نشان داده ام ز اخترت سر به سر
[B][M1]بُد از مهر جم شیفته ماه چهر
[M2]فزون شدش ازین مژده بر مهر مهر
[B][M1]بدو گفت ارایدو نکه این هست راست
[M2]ز یک آرزویم دو شادی بخاست
[B][M1]چو امید دادی نباشم به درد
[M2]که امید نیکو به از پیش خورد
[B][M1]رو آن پرنیان کبود ایدر آر
[M2]که هست از برش چهره جم نگار
[B][M1]چنان این سخن دار در دلت راز
[M2]که دلت ار بجوید نیابدش باز
[B][M1]بشد دایه و آن نیلگون پرنیان
[M2]بیآورد و بنهاد اندر میان
[B][M1]تو گفتی که بر چرخ خورشید بود
[M2]نه بر پرنیان چهر جمشید بود
[B][M1]چو آن پیکر پرنیان دید شاه
[M2]دژم گشت هر چند کردش نگاه
[B][M1]همی خویشتن را به چهر و به ساز
[M2]ازاو جز به جنبش ندانست باز
[B][M1]یکی آینه داشت گفتی به پیش
[M2]همی دید روشن در او چهر خویش
[B][M1]به یاد آمدش تاج و تخت شهی
[M2]کزو کرد بد خواه ناگه تهی
[B][M1]دلش گشت دریای درد از دریغ
[M2]شدش دیدگان ژاله بارنده میغ
[B][M1]دو جزعش ز در هر زمان رشته بست
[M2]گهی بر شبه ریخت و گه بر جمست
[B][M1]فغ ماهرخ گفت کای ارجمند
[M2]درین پرنیان از چه ماندی نژند
[B][M1]که دلشادی و می گساری همی
[M2]چرا غم خوری و اشک باری همی
[B][M1]مگر میزبانت دلارای نیست
[M2]به نزدیک ما امشبت رای نیست
[B][M1]کی نامور گفت کای ماهروی
[M2]نه مردم بود هرکه نندیشد اوی
[B][M1]گرستن به هنگام با سوز و درد
[M2]به از خندهٔ نابهنگام سرد
[B][M1]اگر چند پویی و جویی بسی
[M2]ز گیتی بی انده نیابی کسی
[B][M1]تو ویژه دو کس را ببخشای و بس
[M2]مدان خوار و بیچاره تر زین دو کس
[B][M1]یکی نیک دان بخردی کز جهان
[M2]زبون افتد اندر کف ابلهان
[B][M1]دگر پادشاهی که از تاج و تخت
[M2]به درویشی افتد ، شود شوربخت
[B][M1]ازین پرنیان زان دلم شد دژم
[M2]که دیدم بر او چهرهٔ شاه جم
[B][M1]به یاد آمدم فرّ و فرهنگ اوی
[M2]بزرگی و دیهیم و اورنگ اوی
[B][M1]ز خویِ بدِ چرخ ماندم شگفت
[M2]که مهر از چنان شه چرا برگرفت
[B][M1]یکی زشت را کرد گیتی خدیو
[M2]که از کتف مارست و از چهره دیو
[B][M1]که داند کنون کاو بماند ار بمرد
[M2]بدرّید شیر ار پلنگش ببرد
[B][M1]فزون زان ستم نیست بر رادمرد
[M2]که درد از فرومایه بایدش خورد
[B][M1]بر بخردان مرگِ والا سران
[M2]به از زندگانیّ بدگوهران
[B][M1]ولیکن چنین است چرخ از نهاد
[M2]زمانه نه بیداد داند نه داد
[B][M1]زمین هست آماجگاه زمان
[M2]نشانه تن ما و چرخش کمان
[B][M1]ز زخمش همه خستگانیم و زار
[M2]نهانیم خون لیک درد آشکار
[B][M1]بگفت این و شد بر رخ اشکش ز درد
[M2]چو سیم گدازیده بر زرّ زرد
[B][M1]به رخ دلبر از درد شد چون زریر
[M2]مژه ابر کرد و کنار آبگیر
[B][M1]ز بادام سرمه به مرجان خرد
[M2]گهی ریخت و گاهی به فندق سترد
[B][M1]هرآنکس که پیرامنش بُد براند
[M2]خود و دایه جادو و شاه ماند
[B][M1]چو پر دَخته شد جای بر پای خاست
[M2]نیایش کنان گفت کای شاه راست
[B][M1]خرد بر دلم راز چونین گشاد
[M2]که هستی تو جمشید فرخ نژاد
[B][M1]ز مهر تو دیریست تا خسته ام
[M2]به بند هوای تو دل بسته ام
[B][M1]نگار تو اینک بهار منست
[M2]برین پرنیان غمگسار منست
[B][M1]همین بود کام دلفروزیم
[M2]که روزی بود دیدنت روزیم
[B][M1]تراام کنون گر پذیری مرا
[M2]بر آیین به جفت گیری مرا
[B][M1]دهم جان گر از دل به من بنگری
[M2]کنم خاک تن تا به بسپری
[B][M1]همی گفت و ز نرگسان سیاه
[M2]ستاره همی ریخت بر گرد ماه
[B][M1]جهاندار گفت ار تو را جم هواست
[M2]نی ام من، وگر مانم او را رواست
[B][M1]همانند بس یابی این مردمان
[M2]ولیکن درستی نباشد همان
[B][M1]نه هر آهوی را بود مشک ناب
[M2]نه از هر صدف دُرّ خیزد خوشاب
[B][M1]گمانی نکو بردی ای دلپذیر
[M2]ولیکن گمانت کمان بُد نه تیر
[B][M1]به من برمنه نام جم بی سپاس
[M2]مرا نام ماهان کوهی شناس
[B][M1]چنین داد پاسخ بُت دل گسل
[M2]که خورشید پوشید خواهی به گل
[B][M1]که گوید به گیتی که ماهان توی
[M2]که جمشید خورشید شاهان توی
[B][M1]نهان گر کند شاه نام و گهر
[M2]نماند نهان زیب شاهیّ و فَر
[B][M1]گر از ابر دیدار گیتی فروز
[M2]بپوشد ، نماند نهان نور روز
[B][M1]ترا دام و دَد بازداند به مهر
[M2]چه مردم بود کِت نداند به چهر
[B][M1]گوا بر نکو پیکر تو دُرست
[M2]همین پرنیان بس که در پیش تست
[B][M1]مرا این زن پیر چون مادرست
[M2]یکی چابک اندیش کندا گرست
[B][M1]به هر دَم زدن زین فروزنده هفت
[M2]بگوید که اندر دَه و دو چه رفت
[B][M1]نمودست رازت به من سر به سر
[M2]که باشد مرا از تو شه یک پسر
[B][M1]ز پیوند یاری چه گیری کنار
[M2]که سروت بود پیش و مه در کنار
[B][M1]نگاری نخواهی بهشتی سرشت
[M2]که با روی او باشی اندر بهشت
[B][M1]به خوبی بتان پیشکار من اند
[M2]به مردی سواران شکار من اند
[B][M1]ز خوشیّ و خوی و خردمندیم
[M2]بهانه چه داری که نپسندیم
[B][M1]مَده روز فَرخ به روز نژند
[M2]ز بهر جهان دل در اندُه مبند
[B][M1]جهان دام داریست نیرنگ ساز
[M2]هوای دلش چینه و دام آز
[B][M1]کشد سوی دام آنکه شد رام او
[M2]کُشد پس چو آویخت در دام او
[B][M1]از آن او بجایست و ما برگذار
[M2]که چون ما نکاهد وی از روزگار
[B][M1]پسِ پیری از ما ببرّد روان
[M2]چو او پیر شد بازگردد جوان
[B][M1]تو تا ایدری شاد زی غم مخور
[M2]که چون تو شدی باز نایی دگر
[B][M1]به امروز ما باز کی در رسیم
[M2]که تا پیش تازیم پیش از پسیم
[B][M1]بگفت این و گلبرگ پرژاله کرد
[M2]ز خونین سر شک آستین لاله کرد
[B][M1]دو نرگس شدش ابر لؤلؤ فکن
[M2]به باران همی شست برگ سمن
[B][M1]دل جَم ز بس خواهشش گشت نرم
[M2]نهان گفت کای گنج فرهنگ و شرم
[B][M1]از آن راز بیرون نیارم همی
[M2]که از جان به بیم ام نیارم همی
[B][M1]هم از بخت ترسم که دمساز نیست
[M2]هم از تو که با زن دلِ راز نیست
[B][M1]که مؤبد چنین داستان زد ز زن
[M2]که با زن دَرِ راز هرگز مزن
[B][M1]سخن همچو مر غیست کش دام کام
[M2]نشیند به هر جا چو بجهد ز دام
[B][M1]پدرت ار ز من گردد آگاه ، نیز
[M2]بود کِم شود دشمن از بهر چیز
[B][M1]به طمع بزرگی نگهدار دم
[M2]به ضحاکِ نا پاک بسپار دم
[B][M1]کسی کش نه ترس از نکوهش نه غم
[M2]کند هر چه رای آیدش بیش و کم
[B][M1]تهی دستی و ایمن از درد و رنج
[M2]بسی بهتر از بیم با ناز و گنج
[B][M1]دلارام گفت ای شه نیک دان
[M2]نه هر زن دو دل باشد و ده زبان
[B][M1]همه کس به یک خوی و یک خواست نیست
[M2]ده انگشت مردم به هم راست نیست
[B][M1]به دارنده کاین آتش تیز پوی
[M2]دواند همی گرد این تیره گوی
[B][M1]که تا زنده ام هیچ نازارمت
[M2]برم رنج و همواره ناز آرمت
[B][M1]چنان دارم این راز تو روز و شب
[M2]که با جان بود گر برآید ز لب
[B][M1]به گیتی ندانم پناه تو کس
[M2]همه دشمنندت ، منم دوست بس
[B][M1]مرو ، با من ایدر بزی شادکام
[M2]نباید که جایی بمانی به دام
[B][M1]کرانیست دل خوش به نیکیّ خویش
[M2]گنه زو بود گر بد آیدش پیش
[B][M1]کرا بخت فرخ دهد تاج و گاه
[M2]چو خُرسند نبود ، درافتد به چاه
[B][M1]همه کس پی سود باشد دوران
[M2]نخواهد کسی خویشتن را زیان
[B][M1]ز بس لابه و مهر و سوگند و پند
[M2]ازو ایمنی یافت شاه از گزند
[B][M1]چنان دان که هود اندران روزگار
[M2]پیمبر بُد از داور کردگار
[B][M1]به آیین پیمانش با او ببست
[M2]به پیوند بگرفت دستش به دست
[A]
[B][M1]بدین کار ما گفت یزدان گوا
[M2]چنین پاک جانهای فرمانروا
[B][M1]همین تار و روشن شتابندگان
[M2]همین چرخ پیمای تابندگان
[B][M1]ببستش به.پیمان و سوگند خویش
[M2]گرفتش ز دل جفت و پیوند خویش
[B][M1]پس از سر یکی بزم کردند باز
[M2]به بازیگری می ده و چنگ ساز
[B][M1]به شادی و جام دمادم نبید
[M2]همی خورد تا خور به خاور رسید
[B][M1]چو بر روی پیروزهٔ چنبری
[M2]ز مه کرد پس شب خم انگشتری
[B][M1]بگسترد بر جای زربَفت بُرد
[M2]به مرمر برافشاند دینارِ خُرد
[B][M1]نهان برد جم را سوی کاخ ماه
[M2]به مشکوی زرّین بیاراست گاه
[B][M1]نشستند با ناز دو مهر جوی
[M2]شب و روز روی آوریده به روی
[B][M1]گزیده به هم بزم و دیدار یار
[M2]می و رود و بازی و بوس و کنار
[B][M1]جوانیّ و با ایمنی خواسته
[M2]چه خوش باشد این هرسه آراسته
[B][M1]چو برداشت دلدار از آمیغ جفت
[M2]به باغ بهارش گل نو شکفت
[B][M1]چو در نقطه جان گهر کار کرد
[M2]دو جان شد یکی چهره دیدار کرد
[B][M1]مه نو در آمد به چرخ هنر
[M2]زمین شد برومند و کان پرگهر
[B][M1]ز گردون و از گشت گیتی فروز
[M2]برین راز چندی بپیمود روز
[B][M1]به نزد پدر کم شدی سرو بن
[M2]پدر بدگمان شد بدو زین سخن
[B][M1]بدش قندهاری بتی قند لب
[M2]که ماه از رخش تیره گشتی به شب
[B][M1]یکی سرو سیمین بپرورده ناز
[M2]برش مشک و شاخش بریشم نواز
[B][M1]بدو گفت شبگیر چون دخترم
[M2]به آیین پرسش بیاید برم
[B][M1]بدو بخشمت من همی چند گاه
[M2]همیدار رازش نهانی نگاه
[B][M1]نهاد و نشست و ره و ساز او
[M2]بدان و مرا بر رسان راز او
[B][M1]دگر روز چون چرخ شد لاجورد
[M2]برآمد ز تل کان یاقوت زرد
[B][M1]به نزد پدر شد بت دلربای
[M2]نشستند و کردند هرگونه رای
[B][M1]شه از گنج دادش بسی سیم و زر
[M2]هم از فرش و دیبا و مشک و گهر
[B][M1]وزان قندهاری بهاری کنیز
[M2]سخن راند کاین در خور تست نیز
[B][M1]تورا شاید این گلرخ سیمتن
[M2]که هم پای کوبست هم چنگزن
[B][M1]به مردان همی دل نیاسایدش
[M2]بجز با زنان هیچ خوش نایدش
[B][M1]به تو دادمش باش ازو تازه چهر
[M2]گرامی و گستاخ دارش به مهر
[B][M1]سمنبر به سرو اندر آورد خم
[M2]سوی کاخ شد شاد نزدیک جم
[B][M1]به آرام دل روز چندی گذاشت
[M2]چنین تا دگر ز تخمی که داشت
[B][M1]گدازان شد از رنج سیمین ستون
[M2]گلش گشت گِل رنگ و مه تیره گون
[B][M1]سَهی سروش از خَم کمان وار شد
[M2]تهی گنجش از دُرّ گرانبار شد
[B][M1]همه هرچه بُد رازش اندر نهفت
[M2]کنیزک بدانست و شد بازگفت
[B][M1]شه آن راز نگشاد بر دخترش
[M2]همی بود تا دختر آمد بَرش
[B][M1]چو دیدش، گره زد بر ابرو ز خشم
[M2]بدو گفت کای بدرگِ شوخ چشم
[A]
[B][M1]چنان تند و خودکام گشتی که هیچ
[M2]به کاری در از من نخواهی بسیچ
[B][M1]ز سر تاج فرهنگ بفکنده ای
[M2]ز تن جامهٔ شرم برکنده ای
[B][M1]نگویی مرا کز چه این روزگار
[M2]گریزانی از من چو کاهل ز کار
[B][M1]دو چشم ترا دیدنم سرمه بود
[M2]کنون از چه گشتست آن سرمه دود
[B][M1]گمانی که رازت ندانم همی
[M2]ز چهرت چو نامه بخوانم همی
[B][M1]زبانت ار چه پوشندهٔ راز تست
[M2]همی رنگ چهرت بگوید درست
[B][M1]رخت پیش بُد چون یکی گلستان
[M2]در آن گلستان هر گلی دلستان
[B][M1]کنون سوسنت دردمندی گرفت
[M2]گلت ریخت ، لاله نژندی گرفت
[B][M1]بهاری بُدی چون نگار بهشت
[M2]نمانی کنون جز به پژمرده کِشت
[B][M1]ز خورشید رویت بُد آن گه فزون
[M2]فروغ چراغی نداری کنون
[B][M1]نه آنی که بودی اگرچه تویی
[M2]که آن گه یکی بودی اکنون دویی
[B][M1]ز مردان ازین پیش ننگ آمدت
[M2]ز بودن بود مرد ار به جنگ آمدت
[B][M1]پس پرده گشتی چنین پرفسوس
[M2]نه آگه من از کار و ، تو نوعروس
[B][M1]نگویی تو را جفت در خانه کیست
[M2]پس پرده این مرد بیگانه کیست
[B][M1]چو دختر شود بد، بیفتد ز راه
[M2]نداند ورا داشت مادر نگاه
[B][M1]چنین گفت دانا که دختر مباد
[M2]چو باشد، به جز خاکش افسر مباد
[B][M1]به نزد پدر دختر ار چند دوست
[M2]بتر دشمن و مهترین ننگش اوست
[B][M1]پریرخ بغلتید در پیش شاه
[M2]به خاک از سر سرو بر سود ماه
[B][M1]چنین گفت کای بخت پیشت رهی
[M2]تو دانی که ناید ز من بی رهی
[B][M1]اگر بزم، اگر ساز جنگ آورم
[M2]نه آنم که بر دوده ننگ آورم
[B][M1]مرا داده بودی تو فرمان ز پیش
[M2]که آن را که خواهم کنم جفت خویش
[B][M1]کنون جفتم آن شاه نیک اخترست
[M2]که از هر شه اندر جهان بهترست
[B][M1]همه کار جم یاد کرد آنچه بود
[M2]چو بشنید ازو شاه شادی نمود
[B][M1]بدو گفت خوش مژده ای دادیم
[M2]ز شادی دری تازه بگشادیم
[B][M1]ز تو بود فرخ مرا تاج و تخت
[M2]ز تست اینکه جم را به من داد بخت
[B][M1]کنون بر هیون بسته او را به گاه
[M2]فرستم به درگاه ضحاک شاه
[B][M1]که گفتست هر ک آرد او را به بند
[M2]به گنج و به کشور کنمش ارجمند
[B][M1]ز جان دختر امید دل بر گرفت
[M2]به پیش پدر زاری اندرگرفت
[B][M1]دو مشکین کمان از شکن کرد پر
[M2]ببارید صد نوک پیکان ز دُر
[B][M1]مشو، گفت در خون شاهی چنین
[M2]که بدنام گردی برآیی ز دین
[B][M1]هم از خونش تا جاودان کین بود
[M2]هم از هرکسی بر تو نفرین بود
[B][M1]گرت سوی نخچیر کردن هواست
[M2]هم از خانه نخچیر نکنی رواست
[B][M1]بترس از خداوند جان و روان
[M2]که هست او توانا و ما ناتوان
[B][M1]گر ایدر نگیردت فرجام کار
[M2]بگیرد به پاداش روز شمار
[B][M1]بدی گرچه کردن توان با کسی
[M2]چو نیکی کنی بهتر آید بسی
[B][M1]اگرچند بدخواه کشتن نکوست
[M2]از آن کشتن آن به که گرددت دوست
[B][M1]گر او را جدا کرد خواهی ز من
[M2]نخستین سر من جدا کن ز تن
[B][M1]بگفت این و شد با غریو و غرنگ
[M2]به لؤلؤ ز لاله همی شست رنگ
[B][M1]روان پدر سوخت بر وی به مهر
[M2]به چهرش بر از مهر برسود چهر
[B][M1]مبر، گفت غم کان کنم کت هواست
[M2]به هر روی فرمان و رایت رواست
[B][M1]ز بهر جم از جان و شاهی و گنج
[M2]برای تو بدهم ندارم به رنج
[B][M1]تو رو زو ره پوزش من بجوی
[M2]که فردا من آیم به گه نزد اوی
[B][M1]بشد دلبر و شاه را مژده داد
[M2]شد ایمن جم و بود تا بامداد
[B][M1]سپهر آتش روز چون برفروخت
[M2]درو خویشتن شب چو هندو بسوخت
[B][M1]بیامد بَر جم شه سرفراز
[M2]ز دور آفرین کرد و بردش نماز
[B][M1]لبت گفت جاوید پرخنده باد
[M2]درین خانه بودنت فرخنده باد
[B][M1]چو خورشید بی کاست بادی و راست
[M2]بداندیش چون ماه بگرفته کاست
[B][M1]بر آمد جم از جای و بنواختش
[M2]به اندازه بستود و بنشاختش
[B][M1]به بهبود برگفت بر من گمان
[M2]گرت نابیوس آمدم میهمان
[B][M1]بود نام نیک و سرافراشتن
[M2]ز ناخوانده مهمان نکو داشتن
[B][M1]همی تا توان راه نیکی سپر
[M2]که نیکی بود مر بدی را سپر
[B][M1]همی خوب کاریست نیکی به جای
[M2]که سودست بر وی به هر دو سرای
[B][M1]ازین پس دهد بوسه ماه افسرت
[M2]هم از گوهر من بود گوهرت
[B][M1]بود نامداری دلیر و سترگ
[M2]وزین تخمه خیزد نژادی بزرگ
[B][M1]به پنجم پسر باز گرد اوژنی
[M2]بود اژدهاکش هژبر افکنی
[B][M1]که جوشنش پیل ار به هامون کشد
[M2]به گردن نتابد به گردون کشد
[B][M1]ولیکن بترسم که از بهر من
[M2]بتابدت روزی ز راه اهرمن
[B][M1]به طمع بزرگیم بدهی به باد
[M2]بدان اژدها پیکر دیوزاد
[B][M1]به جم گفت شه کای جهان شهریار
[M2]به من بنده بر بد گمانی مدار
[B][M1]به یزدان که گردون به پرگار زد
[M2]کره هفت پیمود و بر چار زد
[B][M1]به باد این زمین باز گسترد پست
[M2]به آبش گشاد و به آتش ببست
[B][M1]که جز کام تو تا زیم زین سپس
[M2]نجویم، نه رازت بگویم به کس
[B][M1]به از خوب کاری به گیتی چه چیز
[M2]کی اندر رسم من بدین روز نیز
[B][M1]گرم دسترس در سزای تو نیست
[M2]بسندم که ایدر ترا هست زیست
[B][M1]که با دختر خویش تا زنده ام
[M2]پرستار تُست او و، من بنده ام
[B][M1]گر اکنون نه آنی که بودی ز پیش
[M2]بَرِ من همانی وزان نیز بیش
[B][M1]گهر گرچه اُفتد به کف بی سپاس
[M2]گرامی بود نزد گوهرشناس
[B][M1]درنگ آور ایدر،همی زی به ناز
[M2]بود کاید آن بخت برگشته باز
[B][M1]نماند جهان بر یکی سان شکیب
[M2]فرازیست پیش از پس هر نشیب
[B][M1]پسِ تیرگی روشنی گیرد آب
[M2]برآید پسِ تیره شب آفتاب
[B][M1]بهر بدت خُرسند باید بُدن
[M2]که از بد بتر نیز شاید بُدن
[B][M1]غمی نیست کان دل هراسان کند
[M2]که آن را نه خُرسندی آسان کند
[B][M1]نبست ایچ دَر داور بی نیاز
[M2]کز آن به دری پیش نگشاد باز
[B][M1]بگفت این و با مهر برخاست تفت
[M2]به رخ خاک پیشش برُفت و برفت
[B][M1]می و عنبر و عود و کافور خشک
[M2]هم از دیبه و فرش و دینار و مشک
[B][M1]فرستاد ازین هرچه بُد در خورش
[M2]یکی بار هر هفته رفتی برش
[B][M1]همی بود با دلبر و جام جم
[M2]که روزی نگشت از دلش کام کم
[B][M1]نهان مانده در کاخ آن سرو بُن
[M2]چو اندر دل رازداران سخن
[A]
[B][M1]چو گلرخ به پایان نُه بُرد ماه
[M2]نهانی ستاره جدا شد ز ماه
[B][M1]پسر زاد یکی که گفتیش مهر
[M2]فرود آمد اندر کنار از سپهر
[B][M1]به خوبی پریّ و ، به پاکی هنر
[M2]به پیکر سروش و ، به چهره پدر
[B][M1]دل و جان جم گشت ازو شادکام
[M2]نهاد آن دلفروز را تور نام
[B][M1]شه زابلش پور خواندی همی
[M2]ز شادی برو جان فشاندی همی
[B][M1]چو بالید و سالش ده و پنج شد
[M2]بزرگی و فرهنگ را گنج شد
[B][M1]چنان شد بر اورنگ خوبی و زیب
[M2]که شد هر کس از دیدنش ناشکیب
[B][M1]نگار جم آنکو به هر جایگاه
[M2]بدیدیّ و زی تور کردی نگاه
[B][M1]همی گفت کاین تور فرزند اوست
[M2]ازو زاد زیرا همانند اوست 
[B][M1]اگرچند پنهان کند مرد راز
[M2]پدید آردش روزگار دراز
[B][M1]سخن کان گذشت از زبان دو تن
[M2]پراکنده شد بر سر انجمن
[B][M1]بشد فاش احوال شاه جهان
[M2]به پیش مِهان و به پیش کِهان
[B][M1]چو بشنید زابل شه این گفتگوی
[M2]به جم گفت هان چارهٔ خویش جوی
[B][M1]گر آن مار کتف اهرمن چهره مرد
[M2]بداند، برآرد ز من وز تو گرد
[B][M1]سر من ز بهر تو از پیش گیر
[M2]غم من مخور تو سر خویش گیر
[B][M1]همی تا بود جان، توان یافت چیز
[M2]چو جان شد ، نیر زد جهان یک پشیز
[B][M1]برآراست جم زود راه گریغ
[M2]شبی جُست تاریک و دارنده میغ
[B][M1]شبی همچون بر روی دیو سیاه
[M2]فشانده دم و دود دود دوزخ گناه
[B][M1]نگفت ایچ کس را وزان بوم زود
[M2]به هندوستان رفت و یک چند بود
[B][M1]وزانجا سوی مرز چین برکشید
[M2]شنیدست هرکس کزان پس چه دید
[B][M1]چنین آمد از گفتهٔ باستان
[M2]وز آن کآ گه از راز این داستان
[B][M1]که ضحاک ناگه گرفتش به چین
[M2]به ارّه به دو نیم کردش به کین
[B][M1]ز کشتنش چون یافت جفت آگهی
[M2]کمان گشتش از درد سرو سهی
[B][M1]گرفتش سمن چین و پولاد جوش
[M2]دو بادام اشک و دو مرجان خروش
[B][M1]به پیلسته سنبل همی دسته کرد
[M2]به دُر باز پیلسته را خسته کرد
[B][M1]به یک ماه چون یک شبه ماه شد
[M2]کُه سیم رنگش کم از کاه شد
[B][M1]شب و روز بی خواب و خور زیستی
[M2]زمانی نبودی که نگریستی
[B][M1]سرانجام مر خویشتن را به زهر
[M2]بکشت از پی جفت و بیداد دهر
[B][M1]جهان چهاره سازیست بی ترس و باک
[M2]به جان بردن ماستش چاره پاک
[B][M1]یکی چاره هزمان نماید همی
[M2]بدان چاره مان جان رباید همی
[B][M1]یکی را به زخم ار به رنج و نیاز
[M2]یکی را به زهر ار به درد و گداز
[B][M1]نه ماراست بر چارهٔ او بسیچ
[M2]نه او راست از جان ما باک هیچ
[A]
[B][M1]بر اورنگ بنشست شیدسب شاد 
[M2]به شاهی دَرِ داد و بخشش گشاد
[B][M1]یکی پورش آمد ز تخمی بزرگ 
[M2]به رسم نیا نام کردش طورگ
[B][M1]چو شد سرکش و گرد و دهسال گشت 
[M2]به زور از نیا وز پدر در گذشت
[B][M1]یلی شد که در خَمّ خام کمند 
[M2]گسستی سر زنده پیلان ز بند
[B][M1]کس آهنگٌ پرتاب او درنیافت 
[M2]ز گردان کسی گرز او برنتافت
[B][M1]ز بالای مه نیزه بفراشتی 
[M2]ز پهنای کُه خشت بگذاشتی
[B][M1]گران جوشن و خود کردی گزین 
[M2]به چابک, سواری ربودی ز زین 
[B][M1]پدرش از پی کینه روزی به گاه 
[M2]به کابل همی خواست بردن سپاه 
[B][M1]چو دید او گرفت آرزوساختن 
[M2]که من با تو آیم به کین آختن 
[B][M1]پدر گفت کاین رای پدرام نیست 
[M2]تو خُردی, ترا رزم هنگام نیست 
[B][M1]هنوزت نگشتست گهواره تنگ 
[M2]چگونه کشی از بَرِ باره تنگ 
[B][M1]تو باید که در کوی بازی کنی 
[M2]نه بر بورکین رزم تازی کنی 
[B][M1]پُر آژنگ رخ داد پاسخ طورگ 
[M2]که گر کوچکم هست کارم بزرگ 
[B][M1]تو از مشک بویش نگه کن نه رنگ 
[M2]ز دُر گرچه کوچک بهابین نه سنگ 
[B][M1]چو خُردی بزرگ آورد دستبرد 
[M2]به از صد بزرگی کِشان کار خرد 
[B][M1]اگر کوچکم کار مردان کنم 
[M2]ببینی چو آهنگ میدان کنم 
[B][M1]مران گرگ را مرگ به در ده 
[M2]که بی خورد ماند میان گله 
[B][M1]پس از چه رسد سرفراری مرا
[M2]چو کوشش ترا گوی بازی مرا 
[B][M1]پدر شادمان شد گرفتش به بر 
[M2]زره خواست با ترگ و زرین سپر 
[B][M1]یکی تیغ و کوبال و گرزگران 
[M2]همان پیل بالا و برگستوان 
[B][M1]درفشی ز شیر سیه پیکرش 
[M2]همایی ز یاقوت و زر از برش 
[B][M1]بدو داد و کردش سپهرار نو 
[M2]بخواهید گفت اسب سالار نو 
[B][M1]غو کوس بر چرخ و مه برکشید 
[M2]به پرخاش دشمن سپه برکشید 
[B][M1]وزان روی کابل شه از مرغ و مای 
[M2]جهان کرد پر گرد رزم آزمای 
[B][M1]بُد او را یکی پور نامش سرند 
[M2]که زخمش ز پولاد کردی پرند 
[B][M1]درفش و سپه دادش و پیل و ساز 
[M2]فرستادش از بهر کین پیشباز 
[B][M1]دو لشکر چو درهم رسیدند تنگ
[M2]رده برکشیدند, برخاست جنگ 
[B][M1]به مه برشد از عاج مهره خروش
[M2]جهان آمد از نای رویین به جوش 
[B][M1]دل کوس بستد ز تندر غریو
[M2]سر خشت برکند دندان دیو 
[B][M1]پر از خاک شد روی ماه از نبرد
[M2]پر از گرد شد کام ماهی ز گرد 
[B][M1]جهان کرد پر گرد آورد جوی
[M2]زخون خاست در جای ناوری جوی 
[B][M1]ز بانگ یلان مغز هامون بخست
[M2]از انبوه جان راه گردون ببست 
[B][M1]زمین همچو کشتی شد از موج خون
[M2]گهی راست جنبان و گه چپ نگون 
[B][M1]دزی بود هر پیلِ تازان به جنگ
[M2]ز هر سوی او گشته پرّان خدنگ
[B][M1]ز گرد سیه خنجر جنگیان
[M2]همی تافت چون خنده زنگیان
[B][M1]کمان ابر و بارانش الماس شد
[M2]سر و مغز پربار سر پاس شد
[B][M1]تو گفتی هوا لاله کارد همی
[M2]ز پولاد بیجاده بارد همی
[B][M1]ز بس کشته کآمد ز هردو گروه
[M2]ز خون خاست دریا و از کشته کوه
[B][M1]نه پیدا بُد از خون تن رزم کوش
[M2]که پولاد پوشست یا لعل پوش
[B][M1]چو شد سخت بر مرد پیکار کار
[M2]روان گشت با تیغ خونخوار خوار
[B][M1]به پیش پدر شد طورگ دلیر
[M2]بپرسید کای برهنر گشته چیر
[B][M1]سرند از میان سران سپاه
[M2]کجا جای دارد بدین رزمگاه
[B][M1]کدامست ازین جنگیان چپ و راست
[M2]سلیحش چه چیزو درفشش کجاست
[B][M1]که گر هست بر زین که کینه کش
[M2]هم اکنون کشان آرمش زیرکش
[B][M1]بدو گفت آنکو به قلب اندرون
[M2]ستادست و بر کتف رومی ستون
[B][M1]به سر بر درفشان درفشی سپید
[M2]پرندش همه پیکر ماه و شید
[B][M1]کلاه و سپر زرد و خفتانش زرد
[M2]همان اسب و برگستوان نبرد
[B][M1]تو گویی که کوهیست از شنبلید
[M2]که باد وزانش از بر آتش دمید
[B][M1]دلاور ز گفتِ پدر چون هژبر
[M2]یکی نعره زد کآب خون شد در ابر
[B][M1]یکی تیز کرد از پی جنگ چنگ
[M2]بر آهخت گلرنگ را تنگ تنگ
[B][M1]چنان تاخت تند ارغُن سنگ سم
[M2]که در گنبد از گرد شد ماه گم
[B][M1]به زخم سر تیغ و گرز و سنان
[M2]همی تافت در حمله هرسو عنان
[B][M1]به هر حمله خیلی فکندی نگون
[M2]به هر زخم جویی براندی ز خون
[B][M1]دل پیل تیغش همی چاک زد
[M2]ز خون خرمن لاله بر خاک زد 
[B][M1]شد آن لشکر گشن پیش طورگ
[M2]رمان چون رمه میش از پیش گرگ
[B][M1]به هم شان برافکند یکبارگی
[M2]همی تاخت تا قلبگه بارگی
[B][M1]سرند از کران دید دیوی به جوش
[M2]به زیر اژدهایی پلنگینه پوش
[B][M1]از آسیبش افتاده بر پیل پیل
[M2]سواران رمان گشته بر میل میل
[B][M1]برانگیخت کُه پیکرِ بادپای
[M2]به گرز گران اندر آمد ز جای
[B][M1]چنان زدش بر کرگ ترگ ای شگفت
[M2]که کرگش ز ترگ آتش اندر گرفت
[B][M1]طورگ دلاور نشد هیچ کٌند
[M2]عقاب نبردی برانگیخت تٌند
[B][M1]بیاویخت از بازویش گرز جنگ
[M2]بزد بر کمربندش از باد چنگ
[B][M1]ز زین درربود و همی تاختش
[M2]به پیش پدر برد و انداختش
[B][M1]چنین گفت کاین هدیه کابلی
[M2]نگهدار ازین کودک زابلی
[B][M1]ازین پس یکی پرهنر دان مرا
[M2]مخوان کودک و شیر نر خوان مرا
[B][M1]دگر ره شد آهنگ آویز کرد
[M2]بر آورد گرز اسپ را تیز کرد
[B][M1]سپه چون سپهبد نگون یافتند
[M2]هزیمت سوی راه بشتافتند
[B][M1]درفش و بٌنه پاک بگذاشتند
[M2]گریزان ز کین روی برگاشتند
[B][M1]طورگ و دلیران زابل بدٌم
[M2]برفتند چندان که سود اسپ سم
[B][M1]از ایشان فکندند بسیار گرد
[M2]به جای آن کسی رّست کش اسپ برد
[B][M1]گریزنده را تا به کابل فراز
[M2]سنان از قفا هیچ نگسست باز
[B][M1]همه ره ز بس کشته بر یکدگر
[M2]سر و پای و دل بود و، مغز و جگر
[B][M1]از آن دشت تا سال صد زیر گِل
[M2]همی گرگ تن برد و کفتار دل
[B][M1]چو پیروز گشتند از آن رزمگاه
[M2]سوی زابل اندر گرفتند راه
[B][M1]فروماند کابل شه آشفته بخت
[M2]ز شیدسب کین کش بترسید سخت
[B][M1]که ناگه سرآرد جهان بر سرند
[M2]کُشد نیز هرچ از اسیران سرند
[B][M1]به بیچارگی ساو و باژ گران
[M2]بپذرفت با هدیه بیکران
[B][M1]کرا کُشته بد دادشان خونبها
[M2]بدان کرد فرزند و خویشان رها
[B][M1]چو بگذشت ازین کار یکچند گاه
[M2]به شیدسب بر تیره شد هور و ماه
[B][M1]گرفت از پسش پادشاهی طورگ
[M2]سرافراز شد بر شهان بزرگ
[B][M1]یکی پورش آمد به خوبی چو جم
[M2]نهاد آن دلارام را نام شم
[B][M1]ز شم زآن سپس اثرط آمد پدید
[M2]وزین هردو شاهی به اثرط رسید
[B][M1]به زور تن و چهره و برز و یال
[M2]شد این اثرط از سروران بی همالی
[B][M1]چو با تاج بر تخت شاهی نشست
[M2]چو با تاج بر تخت شاهی نشست
[B][M1]به هر کار بُد اخترش دلفروز
[M2]به هر کار بُد اخترش دلفروز
[B][M1]بیاکند گنجش ز گنج نهان
[M2]پر انبه شدش بارگاه از مهان
[A]
[B][M1]چو بختش به هر کار منشور داد
[M2]سپهرش یکی نامور پور داد
[B][M1]بدان پورش آرام بفزود و کام
[M2]گرانمایه را کرد گرشساب نام
[B][M1]به خوبی چهر و به پاکی تن
[M2]فروماند از آن شیرخوار انجمن
[B][M1]به روز نخستین چو یک ماهه بود
[M2]به یک مه چو یک ساله بالا فزود
[B][M1]چو شد سیر شیر از دلیریّ و زور
[M2]ز گهواره شد سوی شبرنگ و بور
[B][M1]زره کرد پوشش به جای حریر
[M2]به بازی کمان خواست با گرز و تیر
[B][M1]به جای خوروخواب کین جست و جنگ
[M2]به جای بّرِ دایه شیر و پلنگ
[B][M1]به ده سالگی شد ز مردی فزون
[M2]به یک مشت گردی فکندی نگون
[B][M1]چو زین آبگون چرخ گوهر نگار
[M2]گذر کرد سالش دو پنج و چهار
[B][M1]یلی شد که جستی ز تیغش گریغ
[M2]به دریا درون موج و بر باد میغ
[B][M1]زدی دست و پیل دوان را دو پای
[M2]گرفتی فرو داشتی هم به جای
[B][M1]بدش سی رشی نیزه ز آهن به رزم
[M2]می از ده منی جام خوردی به بزم
[B][M1]به زخم از سنان آتش افروختی
[M2]به یک تیر ده درع بر دوختی
[B][M1]کمربند گردان گرفتی به کین
[M2]برانداختی نیزه بالا ز زین
[B][M1]اگر خود اگر گرز و خفتانش پیل
[M2]کشیدی، نبردی فزون از دو میل
[B][M1]به کوه ار کمند اندر آویختی
[M2]بکندی، چو باره برانگیختی
[B][M1]رخ مرگ در تیغ پر خون ز پیش
[M2]بدیدی چو در آینه چهر خویش 
[B][M1]بسی بر سپاه گران گشته چیر
[M2]بسی سروران را سرآورده زیر
[B][M1]کسی نیز بر اثرط کینه جوی
[M2]نیارست کاویدن از بیم اوی
[B][M1]ز تور اندرون تا که گرشاسب خاست
[M2]گذر کرده بُد هفتصد سال راست
[B][M1]بزرگان این تخمه کز جم بُدند
[M2]سراسر نیاکان رستم بُدند
[A]
[B][M1]همان سال ضحاک کشورستان
[M2]ز بابل بیامد به زابلستان
[B][M1]به هندوستان خواست بردن سپاه
[M2]که رفتی بدان بوم هر چندگاه
[B][M1]درِ گنج اثرط سبک باز کرد
[M2]سپه را به نزل و علف ساز کرد
[B][M1]بزد کوس و با لشکر و پیل و ساز
[M2]سه منزل شد از پیش ضحاک باز
[B][M1]فرود آوریدش به ایوان خویش
[M2]سران را همه خواند مهمان خویش
[B][M1]کیانی یکی جشن سازید و سور
[M2]که آمد ز مینو بدان جشن حور
[B][M1]دَم مشک از مغز بر میغ شد
[M2]دِلِ میغ ازو عنبر آمیغ شد
[B][M1]ز عکس می زرد و جام بلور
[M2]سپهری شد ایوان پُر از ماه و هور
[B][M1]به تلّ بود زرّ ریخته زیر گام
[M2]به خرمن برافروخته عودِ خام
[B][M1]کشیده رَده ریدگان سرای
[M2]به رومی عمود و به چینی قبای
[B][M1]دو گلشان به باد از شبه دِرع ساز
[M2]دو سٌنبل به میدان گل گوی باز
[B][M1]می زرد کف بر سرش تاخته
[M2]چو دٌرّ از بَرِ زرّ بگداخته
[B][M1]شهان پاک با یاره و طوقِ زر
[M2]همان پهلوانان به زرّین کمر
[B][M1]شده هر دل از خرّمی نازجوی
[M2]لَبِ می کشان با قدح رازگوی
[B][M1]نوازان نوازنده در چنگ چنگ
[M2]ز دل برده بگماز چون زنگ زنگ
[B][M1]ز بس کز نوا بود در چرخ جوش
[M2]همی زهره مر ماه را گفت نوش
[B][M1]همه چشم ضحاک از آن بزم و سور
[M2]به گرشاسب بٌد خیره مانده ز دور
[B][M1]که از چهر و بالا و فرّ و شکوه
[M2]همانند او کس نبد زآن گروه
[B][M1]به اثرط چنین گفت کز چرخ سر
[M2]اگر بگذرانی، سزد زین پسر
[B][M1]هنرهاش زآنسان شنیدم بسی
[M2]که نادیده باور ندارد کسی
[B][M1]ستود اثرط از پیش ضحاک را
[M2]به رخساره ببسود مر خاک را
[B][M1]به فرّ تو شاه جهاندار گفت
[M2]چنانست کش در هنر نیست جفت
[B][M1]چو او بانگ بر جنگی ادهم زند
[M2]سپاهی به یک حمله بر هم زند
[B][M1]سنانش آتش کین فروزد همی
[M2]خدنگش دل شیر دوزد همی
[B][M1]کس ار هست بدخواه شاه زمین
[M2]فرستش بَرِ وی به پرخاش و کین
[B][M1]که گر هست میدانش چرخ اسپ میغ
[M2]سرش پیشت آرد بریده به تیغ
[B][M1]جهاندار گفتا چنینست راست
[M2]بدین، برز و بالا و چهرش گواست
[B][M1]هنر هرجه در مرد والا بود
[M2]به جهرش بر از دور پیدا بود
[B][M1]چو گوهر میان گهردار سنگ
[M2]که بیرون پدیدار باشدش رنگ
[B][M1]شنیدم هنرهاش و دیدم کنون
[M2]به دیدار هست از شنودن فزون
[B][M1]به جمشید ماند به چهر و به پوست
[M2]گواهی دهم من که از تخم اوست
[B][M1]بدین یال و گردی بَر و گرده گاه
[M2]چه سنجد به چنگالِ او کینه خواه
[B][M1]کنون آمدست اژدهایی پدید
[M2]کزآن اژدها مِه دگر کس ندید
[B][M1]از آن گه که گیتی ز طوفان برست
[M2]ز دریا برآمد به خشکی نشست
[B][M1]گرفته نشیمن شکاوند کوه
[M2]همی دارد از رنج گیتی ستوه
[B][M1]میان بست بایدش بر تاختش
[M2]وزان زشت پتیاره کین آختن
[B][M1]چنین گفت گرشاسب کز فرّ شاه
[M2]ببندم بر اهریمنِ تیره راه
[B][M1]مرا چون به کف گرز و شبرنگ زیر
[M2]به پیشم چه نر اژدها و چه شیر
[B][M1]کنم ز اژدهای فلک سر زکین
[M2]چه باک آیدم ز اژدهای زمین
[B][M1]سرِ اژدها بسته دام گیر
[M2]تو اندیشه او مبر، جام گیر
[B][M1]مهان بر ستایش گشادند لب
[M2]همه روز ازین بٌد سخن تا به شب
[B][M1]چو در سبز بُستان شکوفه برُست
[M2]جهان زردی از رخ به عنبر بشست
[B][M1]گسستند بزم نی و رود و باد
[M2]پراکنده گشت انجمن مست و شاد
[B][M1]به گرشاسب گفت اثرط ای شوربخت
[M2]ز شاه از چه پذرفتی این جنگ سخت
[B][M1]نه هر جایگه راست گفتن سزاست
[M2]فراوان دروغست کان به زراست
[B][M1]نگر جنگ این اژدها سرسری
[M2]چنان جنگ های دگر نشمری
[B][M1]نه گورست کافتد به زخم دُرشت
[M2]نه شیری که شاید به شمشیر کشت
[B][M1]نه دیوی که آید به خم کمند
[M2]نه گردی کِش از زین توانی فکند
[B][M1]دمان اژدهاییست کز جنگ او
[M2]سُته شد جهان پاک بر چنگ او
[B][M1]زدندش بسی تیر مویی ندوخت
[M2]تنش هم ز نفظ و ز آتش نسوخت
[B][M1]مشو غرّه زین مردی و زورِ تن
[M2]به من برببخشای و بر خویشتن
[B][M1]به خوان بر نیاید همی میهمان
[M2]کش از آرزو در دل آید گمان
[B][M1]به گیتی کسی مرد این جنگ نیست
[M2]اگر تو نیازی، بدین ننگ نیست
[B][M1]فکندن به مردی تن اندر هلاک
[M2]نه مردیست کز باد ساریست پاک
[B][M1]هر امید را کار ناید به برگ
[M2]بس امید کانجام آن هست مرگ
[B][M1]بدو گفت گرشاسب مَندیش هیچ
[M2]تو از بهر شه بزم و رامش بسیچ
[B][M1]شما را می و شادی و بمّ و زیر
[M2]من و اژدها و کُه و گُرز و تیر
[B][M1]اگر کوه البرز یک نیمه اوست
[M2]سرش کنده گیر از کّه آکنده پوست
[B][M1]همه کس ز گرشاسب دل برگرفت
[M2]که تند اژدهایی بٌد آن بس شگفت
[B][M1]به دُم رود جیحون بینباشتی
[M2]به دَم زنده پیلی بیو باشتی
[B][M1]ز برش ار پریدی عقاب دلیر
[M2]بیفتادی از بوی زهرش به زیر
[B][M1]کُهی جانور بُد رونده ز جای
[M2]به سینه زمین در به تن سنگ سای
[B][M1]چو سیل از شکنج و چو آتش ز جوش
[M2]چو برق از درخش و چورعد از خرو
[B][M1]سرش بیشه از موی وچون کوه تن
[M2]چو دودش دَم و همچو دوزخ دهن
[B][M1]دو چشم کبودش فروزان ز تاب
[M2]چو دو آینه در تَف آفتاب
[B][M1]زبانش چو دیوی سیه سر نگون
[M2]که هزمان ز غاری سرآرد برون
[B][M1]ز دنبال او دشت هرجای جوی
[M2]به هر جوی در رودی از زهر اوی
[B][M1]تنش پُر پشیزه ز سر تا میان
[M2]به کردار بر عیبه برگستوان
[B][M1]ازو هر پشیزه چو گیلی سپر
[M2]نه آهن نه آتش برو کارگر
[B][M1]نشسته نمودی چو کوهی به جای
[M2]ستان خفته چندانکه پیلی به پای
[B][M1]کجا او شدی از دَم زهر بیز
[M2]دو منزل بُدی دام و دَد را گریز
[B][M1]ز دندان به زخم آتش افروختی
[M2]درخت و گیاها همی سوختی
[B][M1]پس از بهر جنگش یل زورمند
[M2]یکی چرخ فرمود سهمن بلند
[B][M1]کمانی چو چفته ستونی ستبر
[M2]زهش چون کمندی ز چرم هژبر
[B][M1]که بر زه نیامد به ده مرد گرد
[M2]نه یکیّ توانستش از جای برد
[B][M1]چنان بود تیرش که ژوپین گران
[M2]شمردند هر تیر خشتی گران
[B][M1]ز کردار آن چرخ بازوگسل
[M2]خبر یافت ضحاک و شد خیره دل
[B][M1]به اثرط بفرمود و گفتا به گاه
[M2]به دشت آر گرشاسب را با سپاه
[B][M1]که تا زین دلیران ایران، هنر
[M2]ببیند چو گردند با یکدگر
[B][M1]سواری او نیز ما بنگریم
[M2]به میدان هنرهای او بشمریم
[B][M1]چو از خواب روز اندرآمد به خشم
[M2]رخش شست چشمه به زر آب چشم
[A]
[B][M1]تبیره زنان لشکر آراسته
[M2]به دشت آمد و گرد شد خاسته
[B][M1]سران سوی بازی گرفتند رای
[M2]ببستند پیلان جنگی سرای
[B][M1]به آماج و ناورد و مردی و زور
[M2]نمودند هر یک دگرگونه شور
[B][M1]برون تاخت گرشاسب چون نرّه شیر
[M2]یکی بور چوگانی آورده زیر
[B][M1]کمر چون دل عاشقان کرده تنگ
[M2]چو ابروی خوبان کمانی به چنگ
[B][M1]به گرز و سنان اسپ تازی گرفت
[M2]به ناورد صدگونه بازی گرفت
[B][M1]بینداخت ده تیر هر ده ز بر
[M2]چو زنجیر پیوست بر یکدگر
[B][M1]به خاری سپر شش به هم بربداشت
[M2]بزد تیر و بیرون ز هر شش گذاشت
[B][M1]به هم بسته زنجیر پیلان چهار
[M2]بیفکند نیزه درآمد سوار
[B][M1]بدان نیزه آهن آهنگ کرد
[M2]همه برربود از مه آونگ کرد 
[B][M1]به تک همبر اسپ نیزه به دست
[M2]دوید و هم از پای بر زین نشست
[B][M1]به شمشیر هر چار نعل ستور
[M2]بیفکند کز تک نیاسود بور
[B][M1]یکی گوی در خم چوگان فکند
[M2]بدانسانش زی چرخ گردان فکند
[B][M1]کزان زخم شد روی چرخ آبنوس
[M2]به رفتن لب ماه را دادبوس
[B][M1]چو بازآمد از ابر بگذاشتش
[M2]به چوگان هم از راه برگاشتش
[B][M1]برانداخت چندانکه با زهره گوی
[M2]چنان شد که سیبی که گیری به بوی
[B][M1]به بازی ز تازش ناستاد باز
[M2]شد آن گوی چون مهره او مهره باز
[B][M1]سه ره دردوید از پسش همچنین
[M2]که نگذاشت گوی از هوا بر زمین
[B][M1]پس آنگاه آن چرخ کین درربود
[M2]که پیش از پی اژدها کرده بود
[B][M1]چناری بد از پیش میدان کهن
[M2]چو ده بارش اندازه گردبن
[B][M1]سه چوبه بزد بر میان چنار
[M2]به دو نیمه بشکافتش چون انار
[B][M1]پیاده شد و پای پیلی دمان
[M2]گرفت و بزد بر زمین در زمان
[B][M1]ببوسید از آن پس زمین پیش شاه
[M2]غو کوس و نای اندر آمد به ماه
[B][M1]گرفت آفرین هرکس از دل بروی
[M2]جهاندار چشمش ببوسید و روی
[B][M1]بدو گفت زینسان هنر کار تست
[M2]تو دانی هم از اژدها کینه جست
[B][M1]گر این کار گردد به دست تو راست
[M2]در ایران جخان پهلوان تراست
[B][M1]پراکنده گشتند هر کس که بود
[M2]سپهبد شد و ساز ره کرد زود
[B][M1]پدر چندش از مهر دل داد پند
[M2]ز پندش به دل درنیفتاد بند
[B][M1]چو چاره نبد چندش آگاه کرد
[M2]ز خویشانش ده مرد همراه کرد
[B][M1]بدان تا اگر جنگ را روی و ساز
[M2]نبینند، آرندش از جنگ باز
[B][M1]چه چیز آمد این مهر فرزند و درد
[M2]که در نیک و بد هست با جان نبرد
[B][M1]چو نبود دل از بس غمش خون بود
[M2]چو باشد غم آنگاه افزون بود
[B][M1]مغ از هیر بد موبدان کهن
[M2]ز ضحاک راندند زینسان سخن
[B][M1]که بی جادوی روز نگذاشتی
[M2]ز بابل بسی جادوان داشتی
[A]
[B][M1]بفرمود تا از شگفتی بسی
[M2]نمودند گرشاسب را هر کسی
[B][M1]ز تاریکی و آتش و باد و ابر
[M2]ز غول و دژم دیو وز شیر و ببر
[B][M1]نشد هیچ از آن کُند گرد دلیر
[M2]گذشت از میان همچو غرنده شیر
[B][M1]چو زی اژدها ماند یک میل راه
[M2]بدیدند در ره یکی دیده گاه
[B][M1]برو خانه ای از گچ و خاره سنگ
[M2]درش آهنین، راه دشوار و تنگ
[B][M1]خروشان ز بامش یکی دیده دار
[M2]که ای بیهشان نیست جانتان به کار
[B][M1]چه گردید ایدر چه جای شماست
[M2]کزآن سو نشیمنگه اژدهاست
[B][M1]اگر زان دره سر یکی برکشد
[M2]هم این جایگه تان به دَم درکشد
[B][M1]ز مردم پرداخت این بوم و مرز
[M2]هم از چارپای و هم از کشت و رز
[B][M1]من ایدر بُوَم روز و شب دیده بان
[M2]چو آید شب آتش کنم در زمان
[B][M1]که تا هر که بیند گریزند زود
[M2]نشانست شب آتش و روز دود
[B][M1]سپهبد بدو گفت جایش کجاست
[M2]چه مایست بالاش برگوی راست
[B][M1]نشیمنش گفت این شکسته دره
[M2]که بینی پر از دود و دم یکسره
[B][M1]بدین خانه هر گه که ساید برش
[M2]ز بالای دیوار باشد سرش
[B][M1]گریزید از ایدر که نا گه کنون
[M2]از آن کوه پایه سرآرد برون
[B][M1]گو پهلوان گفت چندین مگوی
[M2]من از بهر او آمدم جنگجوی
[B][M1]هم اکنون بدین گرزه صد منی
[M2]به آرمش از آن چرم اهریمنی
[B][M1]بخوابم تنش خوار بر خاک بر
[M2]سرش بسته آرم به فتراک بر
[B][M1]بدو دیده بان گفت کای گرد کین
[M2]گرش هیچ بینی نگویی چنین
[B][M1]برو کارگر خنجر و تیر نیست
[M2]دم آهنج کوهیست نخچیر نیست
[B][M1]نسوزد تنش زآتش و تف و تاب
[M2]ز دریاست خود بیم نایدش از آب
[B][M1]نبینی ز زهرش جهان گشته رود
[M2]همه شخ سیاه و همه کُه کبود
[B][M1]پذیره مشو مرگ را زینهار
[M2]مده خیره جان را به غم زینهار
[B][M1]همان ده دلاور ز خویشانش نیز
[M2]بسی لابه کردند و نشنود چیز
[B][M1]ز تریاک لختی ز بیم گزند
[M2]بخورد و گره کرد بر زین کمند
[B][M1]مر آن ویژگان را همانجا بماند
[M2]به یزدان پناهید و باره براند
[B][M1]درآمد بدان درّه آن نامدار
[M2]یکی کوه جنبان بدید آشکار
[B][M1]برآن پشته بر پشت سایان به کین
[M2]ز پیچیدنش جنبش اندر زمین
[B][M1]چو تاریک غاری دهن پهن و باز
[M2]دو یشکش چو شاخ گوزنان دراز
[B][M1]زبان و نفس دود و آتش به هم
[M2]دهان کوره آتش و سینه دم
[B][M1]به دود و نفس در دو چشمش زنور
[M2]درفشان چو در شب ستاره ز دور
[B][M1]ز ثف دهانش دل خاره موم
[M2]ز زهر دَمش باد گیتی سموم
[B][M1]گره در گره خَم دُم تا به پشت
[M2]همه سرش چون خار موی درشت
[B][M1]پشیزه پشیزه تن از رنگ نیل
[M2]ازو هر پشیزی مِه از گوش پیل
[B][M1]گهی چون سپرها فکندیش باز
[M2]گهی همچو جوشن کشیدی فراز
[B][M1]تو گفتی که بُد جنگیی در کمین
[M2]تنش سر به سر آلت جنگ و کین
[B][M1]همه کام تیغ و همه دم کمر
[M2]همه سر سنان و همه تن سپر
[B][M1]چو بر کوه سودی تن سنگ رنگ
[M2]به فرسنگ رفتی چکاکاک سنگ
[B][M1]ببد خیره زو پهلوان سترگ
[M2]به دادار گفت ای خدای بزرگ
[B][M1]توانایی و آفرینش تراست
[M2]همی سازی آنچ از توانت سزاست
[B][M1]کنی زنده هرگونه گون مرده را
[M2]دهی تازگی خاک پژمرده را
[B][M1]نگاری تن جانور صدهزار
[M2]کزیشان دو همسان ندارد نگار
[B][M1]ز دریا بدینگونه کوه آوری
[M2]جهانی ز رنجش ستوه آوری
[B][M1]تو دِه بنده را زورمندی و فرّ
[M2]که از بنده بی تو نیاید هنر
[B][M1]بگفت این و زی چرخ کین دست برد
[M2]به کوشش تن و جان به یزدان سپرد
[B][M1]سمندش چو آن زشت پتیاره دید
[M2]شمید و هراسید و اندر رمید
[B][M1]نزد گام هرچند برگاشتش
[M2]پیاده شد از دست بگذاشتش
[B][M1]بَرِ اژدها رفت و بفراخت دست
[M2]خدنگی بپیوست و بگشاد شست
[A]
[B][M1]زدش بر گلو کام و مغزش بدوخت
[M2]ز پیکان به زخم آتش اندرفروخت
[B][M1]چو بفراخت سر دیگری زد به خشم
[M2]ز خون چشمه بگشادش از هر دو چشم
[B][M1]دمید اژدها همچو ابر از نهیب
[M2]چو سیل اندر آمد ز بالا به شیب
[B][M1]به سینه بدرید هامون ز هم
[M2]سپر درربود از دلاور به دم
[B][M1]زدش پهلوان نیزهای بر ز فر
[M2]سنانش از قفا رفت یک رش به دَر
[B][M1]دُم اژدها شد گسسته به درد
[M2]برافشاند با موج خون زهر زرد
[B][M1]به کام اندرش نیزه آهنین
[M2]به دندان چو سوهان بیازد به کین
[B][M1]به گرز گران یاخت مرد دلیر
[M2]درآمد خروشنده چون تند شیر
[B][M1]بدانسان همی زدش با زور و هنگ
[M2]که از کُه به زخمش همی ریخت سنگ
[B][M1]سر و مغزش آمیخت با خاک و خون
[M2]شد آن جانور کوه جنگی نگون
[B][M1]همه جوشنش زان دم و زهر تیز
[M2]بجوشید و برجای شد ریزریز
[B][M1]زمانی بیفتاد بی هوش و رای
[M2]چو آمد به هُش راست برشد به جای
[B][M1]بغلتید پیش گرو گر به خاک
[M2]همی گفت کای دادفرمای پاک
[B][M1]ز تُست این توان من، از زور نیست
[M2]که بی تو مرا زورِ یک مور نیست
[B][M1]همه زور و فرّ و توان و بهی
[M2]تو داری و آن را که خواهی دهی
[B][M1]سواران او هم بدان دیده گاه
[M2]بَرِ دیده بان دیده مانده به راه
[B][M1]سمندش بدیدند کز تنگ کوه
[M2]بیامد دوان وز دویدن ستوه
[B][M1]تن زرّ گون کرده سیمین ز خوی
[M2]کشان زین و برگستوان زیر پی
[B][M1]گمانشان چنان بُد که شد گردگیر
[M2]سرشکش همه خون شد و رخ زریر
[B][M1]فتادند بر خاک بی هوش و تیو
[M2]همی داشتند از غم دل غریو
[B][M1]دژم دیده بان گفت کای بیهشان
[M2]چه گریید ازین اسپ و وین زین کشان
[B][M1]سپهند به دام دم اژدها
[M2]اگر ماندی اسیش نگشتی رها
[B][M1]که او اسپ اندر تک زور و رک 
[M2]ز فرسنگی آهو بگیر به تک
[B][M1]درین سوک بودند و غم یکسره
[M2]که گرشاسب زد نعره ای از دره
[B][M1]همی آمد آشفته چون پیل مست
[M2]به بازو کمان، گرز و خنجر به دست
[B][M1]بدان مژده از دیده بان خاست غو
[M2]دویدند پیش سپهدار نو
[B][M1]همی گفت هر کس که یزدان سپاس
[M2]که رَستی تو از رنج و ما از هراس
[B][M1]بی آزار باز آمدی تن دُرست
[M2]از آن اژدها کین نبایست جُست
[B][M1]چو نتوان ز دشمن بر آورد پوست
[M2]ازو سر به سر چون رهی هم نکوست
[B][M1]یل نیو گفت آنکه بدخواه ماست
[M2]چنان باد بیچاره کان اژدهاست
[B][M1]برفتند و دیدند، هرکس که دید
[M2]برآن دست و تیغ آفرین گسترید
[B][M1]از آن مرز برخاست هرسو خروش
[M2]ز نظاره کوه و درآمد به جوش
[B][M1]برآن اژدها و یَل نامدار
[M2]فزون گرد شد مردم از صدهزار
[B][M1]سپهبد هم آنجا چو آمد فرود
[M2]شد از رزم زی شادی و بزم و رود
[A]
[B][M1]فرسته برون کرد گردی گزین
[M2]بدادش عرابی نوندی به زین
[B][M1]یکی دشت پیمان برّنده راغ
[M2]به دیدار و رفتار زاغ و نه زاغ
[B][M1]سیه چشم و گیسوفش و مشک دُم
[M2]پری پوی و آهو تک و گور سم
[B][M1]که اندام مه تازش و چرخ گرد
[M2]زمین کوب و دریا بُرو ره نورد
[B][M1]به پستی چو آب و به بالا چو ابر
[M2]شناور چو د ماغ و دلاور چو ببر
[B][M1]از اندیشه دل سبک پوی تر
[M2]ز رای خردمند ره جوی تر
[B][M1]چو شب بد ولیکن چه بشتافتی
[M2]به تک روز بگذشته دریافتی
[B][M1]به گامی شمردی کُه از وی زور
[M2]بدیدی شب از دور بر موی مور
[B][M1]بجستی به یک جستن از روی زم
[M2]بگشتی به ناورد بر یک درم
[B][M1]چو بر آب جستی چو بر کوه راه
[M2]به روز از خور افزون شدی شب زماه
[B][M1]برو مژده بر چون ره اندر گرفت
[M2]جهان گفتی از باد تک برگرفت
[B][M1]چنان شد میان هوا تیرپوی
[M2]که چوگان بُدَش دست و خورشید گوی
[B][M1]همی جست چون تیر و رفتار تیر
[M2]ز نعلش زمین چون ز باد آبگیر
[B][M1]فروهشته پُش چون زره بر عنان
[M2]برافراشته گوش ها چون سنان
[B][M1]همی بست از گرد تک چشم مهر
[M2]همی کافت از شیهه گوش سپهر
[B][M1]سوارش ازو باز ناورد پای
[M2]مگر بر در شاه زابل خدای
[B][M1]رسانید مژده به شاه دلیر
[M2]که بر اژدها چیره شد نرّه شیر
[B][M1]ز شادی برو جان برافشاندند
[M2]بر آن مژده بر آفرین خواندند
[B][M1]دهانش ز یاقوت کردند پُر
[M2]دو دستش ز دینار و دامن ز دُر
[B][M1]به شرنگ بر نیز دیبای لعل
[M2]فکندند و زرینش کردند نعل
[B][M1]چو باران درم ریختند از برش
[M2]گرفتند در مشک سارا سرش
[B][M1]برفتند نزد سپهبد سیاه
[M2]کشیدند پس اژدها را به راه
[B][M1]ز گردون بهم بیست و از پیل پنج
[M2]بُد از بار آن اژدها زیر رنج
[B][M1]همه ره ز بس بار آن کوه نیل
[M2]ز گردون همه بیش نالید پیل
[B][M1]بزرگان ابا اثرط سرفراز
[M2]درفش و سپه پیش بردند باز
[B][M1]ز کوس و تبیره برآمد خروش
[M2]جهان شد پر از رامش و نای و نوش
[B][M1]همه شهر و ره بود پُرخواسته
[M2]به آذین و گنبد بیاراسته
[B][M1]شده کوی و برزن چو باغ ارم
[M2]زبر مشک و در پای ریزان درم
[B][M1]پذیره شد از شهر برنا و پیر
[M2]از آن اژدها خیره وز زخم تیر
[B][M1]به صحرا برون چرمش آکنده کاه
[M2]نهادند تا دید ضحاک شاه
[B][M1]بدان خرمی بزمی افکند پی
[M2]کزآن بزم ماه آرزو کرد می
[B][M1]بفرمود کامروز دل شادکام
[M2]همه یاد گرشاسب گیرید جام
[B][M1]زره دادش و خود و زرّین سپر
[M2]کلاه و نگین، اسپ و تیغ و کمر
[B][M1]همان جوشن خویش و خفتان جنگ
[M2]به خروارها دیبه رنگ رنگ
[B][M1]از آن کاژدها کشت و شیری نمود
[M2]درفش چنان ساخت کز هردو بود
[B][M1]به زیر درفش اژدها سیاه
[M2]زّبر شیر زرّین و بر سرش ماه
[B][M1]زمین همه زاول و بوم بُست
[M2]بدو داد و بنوشت عهدی درست
[B][M1]جهان پهلوانی مرو را سپرد
[M2]وزآنجای لشکر سوی هند بُرد
[B][M1]مرین داستان را سرانجام کار
[M2]نبشتند هرکس در آن روزگار
[B][M1]به رودُ و رَهِ جام برداشتند
[M2]به ایوان ها نیز بنگاشتند
[A]
[B][M1]از آن پس چو ضحاک شد باز جای
[M2]نشست و، نزد جز به آرام رای
[B][M1]شهی بود در هند مهراج نام
[M2]بزرگی به هرجای گسترده کام
[B][M1]بهو نام خویشی بدش در سیاه
[M2]ز دستش به شهر سرندیب شاه
[B][M1]به مهراج هرگاه گفتی که بخت
[M2]ترا داد تاج بزرگی و تخت
[B][M1]توی شاخ قنوخ و رای برین
[M2]ز هندوستان تا به دریای چین
[B][M1]خدیو در تبت و رای هند
[M2]توی و آنِ قنوج و دریای سند
[B][M1]چرا گم کنی گوهر پاک را
[M2]دهی هدیه و باژ ضحاک را
[B][M1]نه خُرسندی و بردباری ز مرد
[M2]همه نیک باشد به درمان درد
[B][M1]بسی بردباریست کز بددلیست
[M2]بسی نیز خُرسندی از کاهلیست
[B][M1]نترسم ز ضحاک من روز جنگ
[M2]مرا هست ازو گر ترا نیست ننگ
[B][M1]میانشان بدین جنگ و پرخاش خاست
[M2]سپه نیمه ای بر بهو گشت راست
[B][M1]به مهراج برشد جهان تنگ و تار
[M2]شکستند لشکرش را چند بار
[B][M1]ازین آگهی نزد ضحاک شد
[M2]ز بس مهر مهراج غمناک شد
[A]
[B][M1]بر آشفت و فرمود تابر حریر
[M2]به اثرط یکی نامه سازد دبیر
[B][M1]چو چشم قلم کرد سرمه ز قار
[M2]ببد دیدنش روشن و دیده تار
[B][M1]شد آن خامه از خطّ گیتی فروز
[M2]دل شب نگارنده بر روی روز
[B][M1]بسان یکی خرد گریان پسر
[M2]خروشان و پویان و جویان پدر
[B][M1]به دشتی در از شوره گم کرده راه
[M2]ز گرما زبان کفته و رخ سیاه
[B][M1]سَرِ نامه نام جهانبان نوشت
[M2]خدایی که او ساخت هر خوب و زشت
[B][M1]سرایی چنین پرنگار آفرید
[M2]تن و روزی و روزگار آفرید
[B][M1]به یک بند هفت آسمان بسته کرد
[M2]بدین گوهران کار پیوسته کرد
[B][M1]زمین ایستاده به باد سپهر
[M2]همی گرد گردان شده ماه و مهر
[B][M1]دگر گفت کز گشت چرخیم شاد
[M2]که بر ما در شادکامی گشاد
[B][M1]به فرمان ما گشت تاج و نگین
[M2]همان شاهی هفت کشور زمین
[B][M1]چُنان کهتری دادمان نیکبخت
[M2]سپر کرده تن پیش هر کار سخت
[B][M1]کنون خاست در هند کاری تباه
[M2]که آنجا همی برد باید سپاه
[B][M1]بدین چاره گرشاسب باید همی
[M2]وگر زود ناید نشاید همی
[B][M1]به گاه فرستش بسیچی مساز
[M2]که هست آنچه باید چو آید فراز
[B][M1]ز ما لشکر و ساز و یارّی و گنج
[M2]وزو مردی و کین گزاری و رنج
[B][M1]چنان کن کزین نامه یک نیمه بیش
[M2]نخوانده به وی کو گِرد راه پیش
[B][M1]چنان باز پاسخ رسان بی درنگ
[M2]که آواز بازآید از کوه سنگ
[B][M1]چو نامه به نام آور اثرط رسید
[M2]زمانی به اندیشه دَم درکشید
[B][M1]به گرشاسب گفت ای هژبر زیان
[M2]چه گویی بدین جنگ بندی میان
[B][M1]بترسم که جایی بپیچی ز بخت
[M2]که هم راه دورست و هم کار سخت
[B][M1]جهان پهلوان گفت کای پرهنر
[M2]به جز جنگ و کین من چه خواهم دگر
[B][M1]مرا ایزد از بهر جنگ آفرید
[M2]چه پایم که جنگ آمد اکنون پدید
[B][M1]چنین یال و بازوی و این زور و برز
[M2]نشاید که آساید از تیغ و گرز
[B][M1]سپاهی که جانش گرامی بود
[M2]ازو ننگ خیزد، نه نامی بود
[B][M1]کس ار دیدمی من سزای شهی
[M2]ازین مارفش کردمی جا تهی
[B][M1]ولیکن چو کس می نیاید به دست
[M2]بترسم که باشد بتر زین که هست
[B][M1]سرانجام با پادشا به جهان
[M2]اگر چند بد باشد و بدنهان
[B][M1]ز فرمان شه ننگ و بیغاره نیست
[M2]به هر روی کِه را ز مِه چاره نیست
[B][M1]بود پادشا سایه کردگار
[M2]بی او پادشاهی نیاید به کار
[A]
[B][M1]بدو گفت کز بدگمان برگسل
[M2]به اندیشه بیدار کن چشم و دل
[B][M1]چو دانش نداری به کاری درون
[M2]نباشد ترا چاره از رهنمون
[B][M1]تو درگاه شاهان ندیدستی ایچ
[M2]شنو پند، پس کار رفتن بسیچ
[B][M1]بر این جهان داد ده پادشاست
[M2]دگر مردم پاک دانای راست
[B][M1]ز هر درگه آنست بشکوه‌تر
[M2]که از نامداران پُر انبوه تر
[B][M1]به درگاه شه نامداران بس‌اند
[M2]چو تو نه، ولیکن سواران بس اند
[B][M1]بدان کز همه چیزها آشکار
[M2]بگردد سبکتر دل شهریار
[B][M1]دَم پادشاهان امیدست و بیم
[M2]یکی را سموم و دگر را نسیم
[B][M1]چو چرخست کردارشان گردگرد
[M2]یکی شاد ازیشان یکی پر ز درد
[B][M1]چو رفتی بر شه پرستنده باش
[M2]کمر بسته فرمانش را بنده باش
[B][M1]چنان‌کن که‌هرکس‌که نزدیک اوست
[M2]به رادی شود با تو دلسوزو دوست
[B][M1]اگر چه نداری گنه نزد شاه
[M2]چنان باش پیشش که مردگناه
[B][M1]به هر کار بر وی دلیری مکن
[M2]مگو پیش او چون همالان سخن
[B][M1]بپرهیز ازو بر بد آراستن
[M2]هم از آرزوی کسان خواستن
[B][M1]اگر چند گستاخ داردت پیش
[M2]چنان ترس ازو‌کز بداندیش خویش
[B][M1]منه پیش او در گه خشم پای
[M2]چو خشم از تو دارد تو پوزش نمای
[B][M1]زیانش مخواه از پی سود کس
[M2]به کارش درون راستی جوی و بس
[B][M1]ز کردار گفتار بر مگذران
[M2]مگو آنچه دانش نداری در آن
[B][M1]به نیکی‌اش دار سیصد سپاس
[M2]هم اندک دهش زو فراوان شناس
[B][M1]به خوبانش بر دیده مگمار هیچ
[M2]وزان ره که فرموده باشد مپیچ
[B][M1]چو چیزش خواهّی و ندهد، متاب
[M2]مبر بآتش خشمش از رویت آب
[B][M1]همه خوی و کردار او را ستای
[M2]همان دشمنش را نکوهش فزای
[B][M1]به دل دوستان ورا دار دوست
[M2]مخواه ازبن آن را که بدخواه اوست
[B][M1]ز سستی مدان گر بود نیک مرد
[M2]که داند چونیکی بدی نیزکرد
[B][M1]مبین نرمی پشت شمشیر تیز
[M2]گذارش نگر گاه خشم و ستیز
[B][M1]تو از بردباران به دل ترس دار
[M2]که از تند در کین بتر بردبار
[B][M1]مگردان دروغ آنچه گوید سخن
[M2]وز آنچت بپرسد نهان زو مکن
[B][M1]گرت چیزی اندر خور شهریار
[M2]فزونی بود و آید او را به کار
[B][M1]بدو بخش هر چند داریش دوست
[M2]که نیز آنچه الفغدی از جاه اوست
[B][M1]نباید شد از خنده شه دلیر
[M2]نه خندست دندان نمودن ز شیر
[B][M1]چو دریا نمایدت دُرّ خوشاب
[M2]همی جوی دُرّ و همی ترس از آب
[B][M1]اگر چه پرستی ورا بی شمار
[M2]برو بر مکن ناز و کشّی میار
[B][M1]که گر خواهد او چون تو باید بسی
[M2]دهد و جای و جاهت به دیگر کسی
[B][M1]مزن فال بد پیشش از هیچ سان
[M2]بد و نیک رازش مگو با کسان
[B][M1]هر آن گه که کاریت فرموده شاه
[M2]در آن وقت هیچ ارزو زو مخواه
[B][M1]چنانش نمای از دل راه جوی
[M2]که ازوی توگیری همی رنگ وبوی
[B][M1]به نخچیرگاه و صف رزم و کین
[M2]مگرد از برش دور گامی زمین
[B][M1]گر از چاه باشی سَرِ انجمن
[M2]تو آن جاه ازو دان، نه از خویشتن
[B][M1]چو فرهنگی آموزی اش نرم باش
[M2]به گفتار با شرم و آزرم باش
[B][M1]بدان تا تو با بزم باشی و سور
[M2]مگرد از پرستیدن شاه دور
[B][M1]چو نزدش بوی بسته‌کن چشم‌وگوش
[M2]برو جز به نرمی زبانی مکوش
[B][M1]زکس های او بد مران پیش اوی
[M2]سخن‌ها جزآن کش خوش آمدمگوی
[B][M1]رهی‌و اسپ‌و‌ آرایش‌و فرش‌و ساز
[M2]ز هر سان که دارد شه سرفراز
[B][M1]تو زانسان مدار ارز کار آگهی
[M2]که با شه برابر نشاید رهی
[B][M1]که چندین رهی را بباید گهر
[M2]نگر شاه را چند باید دگر
[B][M1]ز کهتر پرستیدن و خوشخوییست
[M2]ز مهمتر نوازیدن و نیکوییست
[B][M1]چنین پند بسیار دارم ز بر
[M2]تو گر دیده ای خود فزایی دگر
[A]
[B][M1]سپهبد چو پندش سراسر شنود
[M2]پذیرفت و ره را پسیچید زود
[B][M1]هزار از یل نیزه‌ زن زابلی
[M2]گزین کرد با خنجر کابلی
[B][M1]یلانی دلاور هزار از شمار 
[M2]ولیکن گهِ جنگ هر یک هزار
[B][M1]همه چرخ ناورد و اختر سنان
[M2]همه حمله را با زمان هم عنان
[B][M1]ره و رایشان رزم و کین ساختن
[M2]هوا ریزش خون و خوی تاختن
[B][M1]زره جامه‌شان روزوشب جای زین
[M2]زمین پشت اسپ، آسمان گرد کین
[B][M1]بزد نای و لشکر سوی شاه بُرد
[M2]به راه از شدن گرد بر ماه بُرد
[B][M1]دو منزل پدر بُدش رامش فزای
[M2]ورا کرد بدرود و شد باز جای
[B][M1]به دژ هوخت گنگ آمد از راه شام
[M2]که خوانیش بیت‌المقدس به ‌نام
[B][M1]بدان گه که ضحاک بد پادشا
[M2]همی خواند آن خانه را ایلیا
[B][M1]چو بشنید کآمد سپهبد ز راه
[M2]به‌نّوی بیاراست ایوان و گاه
[B][M1]همه لشکر و کوس و بالا و پیل
[M2]پذیره فرستاد بر چند میل
[B][M1]چو آمد، نشاندش بَرِ تخت شاد
[M2]یکی هفته بُد با می و رود و باد
[B][M1]گهر دادش و چیز چندان ز گنج
[M2]که ماند از شمارش مهندس به رنج
[B][M1]سر هفته گفتا سوی هند زود
[M2]به یارّی مهراج برکش چو دود
[B][M1]سرندیب برگرد و کین ساز کن
[M2]ز کین گوش کشور پر آواز کن
[B][M1]بهو را ببند و همانجا بدار
[M2]به درگاه مهراج برکن بدار
[B][M1]و گر چین شود یار هندوستان
[M2]تو مردی کن و کین و زهردوستان
[B][M1]گرت گنج باید به تن رنج بر
[M2]که در رنج تن یابی از گنج بر
[B][M1]بفرموده‌ام تا به دریا کنار
[M2]بیارند کشتی دوباره هزار
[B][M1]مهان پوشش لشکر و خورد و ساز
[M2]به هر منزلی پیشت آرند باز
[B][M1]چو سیصد هزار از یلان سترگ
[M2]گزیدم دلاور سپاهی بزرگ
[B][M1]گوِ پهلوان گفت چندین سپاه
[M2]نباید، که دشخوار و دورست راه
[B][M1]مرا لشکری کازمون کرده‌ام
[M2]همین بس که از زاول آورده‌ام
[B][M1]سپاهست و سازست و مردان مرد
[M2]دگر کار بختست روز نبرد
[B][M1]کی ِ نامور گفت کای جنگجوی
[M2]بدین لشکر آنجا شدن نیست روی
[B][M1]که دارد بهو گرد ریزنده خون
[M2]دوباره هزاران هزاران فزون
[B][M1]به لشکر بود نام و نیروی شاه
[M2]سپهبد چه باشد چه نبود سپاه
[B][M1]ز گنج آنچه باید همه بار کن
[M2]گران لشکری را به خود یار کن
[B][M1]دل از دیری کار غمگین مدار
[M2]تو نیکی طلب کن نه زودی ز کار
[B][M1]سپهبد کنارنگ گردان گرد
[M2]ده و دو هزار از یلان برشمرد
[B][M1]گزیده همه کار دیده گوان
[M2]سر هر هزاری یکی پهلوان
[B][M1]به هر صد سواری درفشی دگر
[M2]دگرگونه ساز و سلیح و سپر
[B][M1]وزآن نیزه‌داران زوال گروه
[M2]بیاراست زیبا سپاهی چو کوه
[B][M1]کمند و کمان دادشان ساز جنگ
[M2]زره زیر و زافراز پرم پلنگ
[B][M1]ز بهر نشان بسته بر نیزه موی
[M2]به پولاد یک لخت پوشیده روی
[B][M1]هیون دو کوهه دگر شش‌هزار
[M2]همه بارشان آلت کارزار
[B][M1]زره گرد برخاست وز شهر جوش
[M2]ز مهره فغان وز تبیره خروش
[B][M1]برون شد سپاهی که بالاو شیب
[M2]بجنبید و دریا ببست از نهیب
[B][M1]سپاهی چو یکّی درفشان سپهر
[M2]که باشد مرو را ز پولاد چهر
[B][M1]بروجش همه گونه‌گونه درفش
[M2]ستاره همه تیغ‌های بنفش
[B][M1]جهان گفتی از کرز و ز تیغ شد
[M2]چو دریا زمین گرد چون میغ شد
[B][M1]سنان‌ها همی کرد در گرد تاب
[M2]چو آتش زبانه زبانه در آب
[B][M1]زبس خشت و جوشن که بُد در سپاه
[M2]ز بس ترگ زرّین چو تابنده ماه
[B][M1]هوا گفتی از عکس شد زرپوش
[M2]زمین سیم شد پاک و آمد به جوش
[B][M1]چنین هر یکی همچو شیر یله
[M2]همی رفت و شد تا به شهر کله
[B][M1]به دریاست این شهر پیوسته باز
[M2]گذرگاه کشتیست کآید فراز
[B][M1]چنان شد همه کار بد ساخته
[M2]به کشتی نشستند پرداخته
[B][M1]به شش ماهه یکساله ره برنوشت
[M2]بی‌آزار و خّرم به خشکی گذشت
[B][M1]همان هفته کو رفت مهراج شاه
[M2]ز دست بهو جسته بُد با سپاه
[B][M1]یکی شهر بودش دلارام و خوش
[M2]درازا و پهناش فرسنگ شش
[B][M1]همی کرد کار دژ و باره راست
[M2]سپه رابه‌شهر اندرون برد خواست
[B][M1]چو بشنید کآمد یل سرفراز
[M2]برون زد سراپرده و خیمه باز
[B][M1]همه لشکر و پیل و بالای خویش
[M2]به شادی پذیره فرستاد پیش
[B][M1]پیاده به دهلیز پرده سرای
[M2]بیامد یکی چتر بر سر به پای
[B][M1]نشاندش بَر ِ خویش بر پیشگاه
[M2]بپرسیدش از شاه وز رنج راه
[B][M1]نشستنگهش بُد سرا پرده هفت
[M2]همه گونه‌گون دبیه زَرّ بفت
[B][M1]درو شش ستون خیمه نیلگون
[M2]ز سیمش همه میخ و زر ستون
[B][M1]ز گوهر همه روی او چون سپهر
[M2]ستاره نگاریده و ماه و مهر
[B][M1]بگسترده فرشی ز دیبای چین 
[M2]برو پیکر هفت کشور زمین
[B][M1]یکی تخت پیروزه همرنگ نیل 
[M2]ز دو سوی ِ تخت ایستاده دو پیل
[B][M1]تن پیل یاقوت رخشان چو هور
[M2]زبرجدش خرطوم و دندان بلور
[B][M1]ز درّ و ز بیجاده دو شیر زیر
[M2]همان تخت را پایه بر پشت شیر
[B][M1]فرازش یکی نغز طاووس نر
[M2]طرازیده از گونه‌گونه گهر
[B][M1]به هر ساعتی کز شب و روز کم
[M2]ببودی شدی تخت جنبان ز هم
[B][M1]بجستندی آن نّره شیران به پای
[M2]به سر تخت برداشتندی ز جای
[B][M1]نهادی دو سه پیل زی شاه پی
[M2]یکی نقل دادی یکی جام می
[B][M1]گنیزی برون تاختی زیر تخت
[M2]به باغی درون زیر زرّین درخت
[B][M1]به پای ایستادی و بُردی نماز
[M2]زدی چنگ و رفتی سوی تخت باز
[B][M1]ز بر پّر طاووس بفراختی
[M2]به بانگ آمدی، جلوه برساختی
[B][M1]ز دُم ریختی گرد کافور خشک
[M2]ز منقار یاقوت و از پَرّ مشک
[B][M1]درین بزمگه شادی آراستند
[M2]مهانرا بخواندند و می خواستند
[B][M1]نمودند مهر و فزودند کام
[M2]گزیدند باد و گرفتند جام
[B][M1]هوا شد ز بس دود عود آبنوس
[M2]زمین چون لَب دلبران جای بوس
[B][M1]ز بس بلبله گونه گل گرفت
[M2]بم و زیر آوای بلبل گرفت
[B][M1]به دست سیاهان می چون چراغ
[M2]همی تافت چون لاله درچنگ زاغ
[B][M1]به خرمن فروریخت مهراج زر
[M2]به خروار دینار و درّ و گهر
[B][M1]سراسر به گرشاسب و ایرانیان
[M2]ببخشید و آنکس که ارزانیان
[B][M1]یکی هفته زینسان به بزم شهی
[M2]همی کرد هر روز گنجی تهی
[B][M1]بپرسید گرشاسب کای شاه راست
[M2]سپاه بهو چند و اکنون کجاست
[B][M1]بدو گفت مردان جنگیش پیش
[M2]دوباره هزاران هزارند بیش
[B][M1]ده و شش هزارند پیل نبرد
[M2]که برمه ز ماهی برآرند گرد
[B][M1]از آن زنده پیلان ده و دو هزار
[M2]ز من بستدش درگه کارزار
[B][M1]کنون با سپه کینه خواه آمدست
[M2]به نزدیک یک هفته راه آمدست
[B][M1]سپهدار گفتا چه سازی درنگ
[M2]بیارای رفتن پذیره به جنگ
[B][M1]نه نیکو بود بددلی شاه را
[M2]نه بگذاشتن خوار بدخواه را
[B][M1]چو کشور شود پر ز بیداد و کین
[M2]بود همچو بیماری اندوهگین
[B][M1]نباشد پزشکش کسی جز که شاه
[M2]که درمانش سازد به گنج و سپاه
[B][M1]من ایدر به پیکار و رزم آمدم
[M2]نه از بهر شادی و بزم آمدم
[B][M1]چو بر هوش می‌خواره می چیر شد
[M2]سران را سر از خرّمی زیر شد
[B][M1]جهان پهلوان مست با کام و ناز
[M2]به لشکر گه خویشتن رفت باز
[B][M1]بدان سروران گفت مهراج شاه
[M2]چه سازم که بس اندکست این سپاه
[B][M1]به هر یک ازیشان ز دشمن هزار
[M2]همانا بود گر بجویی شمار
[B][M1]ثبزرگانش گفتند کز بیش و کم
[M2]اگر بخت یاور بود نیست غم
[B][M1]گه رزم پیروزی از اختر است
[M2]نه از گنج بسیار وز لشکر است
[B][M1]بس اندک سپاها که روز نبرد
[M2]ز بسیار لشکر برآورد گرد
[B][M1]چو لشکر بود اندک و یار بخت
[M2]به از بیکران لشکر و کار سخت
[B][M1]سپاهیست این کاسمان و زمین
[M2]بترسد ز پیکارشان روز کین
[B][M1]کس این پهلوان را هم‌آورد نیست
[M2]همه لشکر او را یکی مرد نیست
[B][M1]به نوک سنان برگرد زنده پیل
[M2]به تیغ آتش آرد ز دریای نیل
[B][M1]به بک مرد گردد شکسته سپاه
[M2]همیدونش یک مرد دارد نگاه
[B][M1]یکی مرد نیک از در کارزار
[M2]به جنگ اندرون به‌ز بد دل هزار
[B][M1]به صد لابه ضحاک ازو خواستست
[M2]که این مایه لشکر بیاراستست
[B][M1]وگرنه همی او ز گردان خویش
[M2]فزون از هزاران نیاورد بیش
[B][M1]مر آن اژدها را به گردی و بُرز
[M2]شنیدی که‌چون کوفت گردن به‌گرز
[B][M1]ببد شاد و مهراج لشکر بخاست
[M2]به یک هفته کار سپه کرد راست
[B][M1]برون برد لشکر چو بایست برد
[M2]همیدون برون شد سپهدار گرد
[B][M1]طلایه به پیش اندر ایرانیان
[M2]بُنه از بس و لشکر اندر میان
[B][M1]سپهبد بَر ِ کوهی آمد فرود 
[M2]که بد مرغزار و نیستان و رود
[B][M1]دژم گشت مهراج کآمد فراز
[M2]چنین گفت کآی گرد گردن‌فراز
[B][M1]درین بیشه بیش مگذار گام
[M2]که ببر بیان دارد آنجا کنام
[B][M1]دژ آگه ددی سهمگین منکرست
[M2]به زور و دل ازهر ددان برتراست
[B][M1]رمد شیر ازو هرکجا بگذرد
[M2]به یک زخم پیل ژیان بشکرد
[B][M1]چنان داستان آمد از گفت شیر
[M2]که شاه ددانست ببر دلیر
[B][M1]گو پهلوان گفت شاید رواست
[M2]که دیریست تا جنگ ببرم هواست
[B][M1]هم اکنون به پیشت شکار آورم
[M2]چو با گرز کین کارزار آورم
[B][M1]ندانی که شاه ددان سربه‌سر
[M2]بر شاه مردان ندارد هنر
[B][M1]بگفت این و با گرز و تیر و کمان
[M2]سوی ببر جستن شد اندر زمان
[B][M1]بگشت آن همه مرغ و گند آب و نی
[M2]ندید از ددان هیچ جز داغی پی
[B][M1]چو روی خور از بیم شب زرد شد
[M2]ز گردون سر روز پر گرد شد
[B][M1]بیآمد سوی خیمه هنگام خواب
[M2]ز نادیدن ببر پُر خشم و تاب
[A]
[B][M1]خور از کُه چو بفراخت زرین کلاه
[M2]شب از سر بینداخت شعر سیاه
[B][M1]سپاه از لب رود برداشتند
[M2]چو یک نیمه زان بیشه بگذاشتند
[B][M1]غَوِ پیشرو خاست اندر زمان
[M2]که آمد به ره چار ببر دمان
[B][M1]سپهبد همی راند بر پیل راست
[M2]چو دیدارشد اسپ‌و خفتان بخواست
[B][M1]به شبرنگ شولک درآورد پای
[M2]گرایید با گرز گردی ز جای
[B][M1]بغرّید چون تندر اندر بهار
[M2]به کین روی بنهاد بر هر چهار
[B][M1]به پیش اندر آمد یکی تند ببر
[M2]جهان‌چون‌درخش‌و‌خروشان چوابر
[B][M1]دو چشمش ز کین چشمه خون شده
[M2]ز دنبال گردش به هامون شده
[B][M1]سر چنگ چون سفت الماس تیز
[M2]چو سوزن همه موی پشت ازستیز
[B][M1]خمانیده دُم چون کمانی ز قیر
[M2]همه نوک دندان چو پیکان تیر
[B][M1]درافکنده بانگش به هامون مغاک
[M2]زکفکش چوقطران شده روی خاک
[B][M1]ز دندان همی ریخت آتش به جنگ
[M2]ز خارا همی کرد سوهان به چنگ
[B][M1]به یک پنجه ران تکاور ببرد
[M2]بزد بر زمین گردنش کرد خُرد
[B][M1]یکی گرز زد پهلوان بر سرش
[M2]که زیر زمین برد نیمی برش
[B][M1]به دیگر شد و زدش زخمی درشت
[M2]چنان کش ز سینه برون برد پشت
[B][M1]سوم ببر تیز اندر آمد به خشم 
[M2]ز بس خشم چون لاله بگشاد چشم
[B][M1]به دستی گرفتش قفا یل فکن
[M2]به دستی کشیدش زبان از دهن
[B][M1]به زیر لگد پاک مغزش بریخت
[M2]چهارم دوان سوی بیشه گریخت
[B][M1]بینداخت گرز از پسش پهلوان
[M2]شکستش دو پای و بر و پهلوان
[B][M1]ز مغز ددان چون برآورد دود
[M2]پیاده سوی بیشه بشتافت زود
[B][M1]دگر نیز بسیار جست و نیافت
[M2]چو بشنید مهراج زآن‌سو شتافت
[B][M1]ببد خیره زان دست و زان دستبرد
[M2]گرفت آفرین بر سپهدار گرد
[B][M1]کشیدند نزدیک دشمن سپاه
[M2]رسیدند هردو به یک روز راه
[B][M1]سپهبد بزد خیمه و آمد فرود
[M2]ز هر سو طلایه برافکند زود
[B][M1]به نزد بهو نامه‌ای کین گذار
[M2]بفرمود پرخشم و پر کار زار
[A]
[B][M1]دبیر از قلم ابر انقاس کرد
[M2]سخن دُرّ و اندیشه الماس کرد
[B][M1]درخت گل دانش از جوی مشک
[M2]همی کاشت بر دشت کافور خشک
[B][M1]نخست از جهان آفرین کرد یاد
[M2]که دانای دازست و دارای داد
[B][M1]جهان زوست پرپیکر خوب‌و‌زشت
[M2]روان راتن او داد و تن را سرشت
[B][M1]ز خورشید مر روز را مایه کرد
[M2]شب قیرگون خاک را سایه کرد
[B][M1]زمین بسته بر نقطه کار اوست
[M2]تک چرخ بر پویه پرگار اوست
[B][M1]ز فرمانش بُد گیتی و هر چه خاست
[M2]نبود و نباشد هر آنچ او نخواست
[B][M1]دگر گفت کاین نامه پندمند
[M2]فرستاده شد هم به کین هم به پند
[B][M1]ز گرشاسب گرد جهان پهلوان
[M2]سپهدار ایران و پشت گوان
[B][M1]به نزدیک آنکش خرد نیست بهر
[M2]بهو کاردار سرندیب شهر
[B][M1]تو ای زاغ چهر بداندیش سست
[M2]همی خویشتن را ندانی درست
[B][M1]بزرگی ترا شاه مهراج داد
[M2]هم‌اورنگ و هم‌چتر و هم‌تاج داد
[B][M1]کنون سر برآهختی از بند خویش
[M2]برون آمدی بر خداوند خویش
[B][M1]رهی تا نباشد بد و بد نژاد
[M2]خداوند را بد نخواهد زیاد
[B][M1]ننه بس کت شهی داد و بودی رهی
[M2]کزو نیز خواهی ربودن شهی
[B][M1]نهنگی تو کاندر نکو داشتن
[M2]مکافا ندانی جز اوباشتن
[B][M1]از و آن سزید از تو این بد که بود
[M2]که از مشک بوی آید، از کاه دود
[B][M1]دوصد بار اگر مس به آتش درون
[M2]گذاری، ازو زر نیاید برون
[B][M1]کنون من بدان آمدم با سپاه
[M2]که آیی به درگاه مهراج شاه
[B][M1]به پوزش کنی بی‌گناهی درست
[M2]همان بنده باشی که بودی نخست
[B][M1]بیندازی این تیغ تندی ز دست
[M2]بپیچی عنان از بلندی به پست
[B][M1]وگر نایی و کینه خواهی کنی
[M2]نباشی رهی طمع شاهی کنی
[B][M1]یکی شاه گردانمت تیره‌بخت
[M2]که کرکس بود تاجت و دار تخت
[B][M1]ز بر سایت از سنگ باران کنم
[M2]نثارت خدنگ سواران کنم
[B][M1]یکی جامه پوشمت بی‌پودوتار
[M2]که گردش بود پیکر و خون نگار
[B][M1]سپهر ار کند خویشتن مغفرت
[M2]همو نرهد از تیغ من هم سرت
[B][M1]یلانند با من که گاه ستیز
[M2]بود نزدشان مرگ به از گریز
[B][M1]به شمشیر از پیشه شیر آورند
[M2]به پیکان مه از چرخ زیر آورند
[B][M1]نتابند روی از نبرد اندکی
[M2]هزار از شما گرد و، زیشان یکی
[B][M1]به جنگ شما خود نباید کسم
[M2]که من با شما پاک تنها بسم
[B][M1]زمانه بگردد ز من در نبرد
[M2]از آن پیش کش گویم از راه گرد
[B][M1]کنون زین دو بگزین یکی ناگزیر
[M2]اگر بندگی کردن از دار و گیر
[B][M1]فرستاده و نامه هم در زمان
[M2]فرستاد با هندوی ترجمان زبان
[B][M1]بهو نامه چون دید شد پر ستیز
[M2]را به دشنام بگشاد تیز
[B][M1]سر ترجمان کند و بردار کرد
[M2]به سیلی فرستاده را خوار کرد
[B][M1]بدو گفت مهراج را شو بگوی
[M2]دگر باره بازآمدی جنگجوی
[B][M1]به خورشید و دین بتان نخست
[M2]به گور و پی آدم و بوم رست
[B][M1]که بر خون برانم کت و افسرت
[M2]برم زی سرندیب بی‌تن سرت
[B][M1]همی لشکرانگیز از ایران کنی
[M2]به روبه همی جنگ شیران کنی
[B][M1]ببین بر سنان کرده سرشان کنون
[M2]تن افکنده در پای پیلان نگون
[B][M1]ز گرشاسب گفتار دارم دریغ
[M2]زمن پاسخش نیست جز گرز و تیغ
[B][M1]فرسته شد و هرچه دید و شنید
[M2]نمود و بگفت آنچه بر وی رسید
[B][M1]سپهبد برآشفت و زد کوس جنگ
[M2]سپه راند تا نزد بدخواه تنگ
[A]
[B][M1]بدو گفت مهراج کآی سرفراز
[M2]بمان تا سپه یکسر آرام فراز
[B][M1]یل نیو گفتا نباید سپاه
[M2]تو بر تیغ کُه رو همی کن نگاه
[B][M1]دل و گرز و بازو مرا یار بس
[M2]نخواهم جز ایزد نگهدار کس
[B][M1]به گردانش گفتا چه شد رزم تنگ
[M2]بدین گاو تازان نمایند جنگ
[B][M1]که ترسیدگانند گاه ستیز
[M2]همیشه ز خیل بهو در گریز
[B][M1]زنانند در پیش مردان مرد
[M2]بود اسپشان گاو روز نبرد
[B][M1]هم اندر بَر کُه رده برکشید
[M2]سزا جای ده پهلوان برگزید
[B][M1]سوی راست آذرشن و برزهم
[M2]سوی چپ چو بهپور وارفش بهم
[B][M1]پس صف به مهیار و سنبان سپرد
[M2]کمینگه به گشواد و گرداب گرد
[B][M1]هژیر و گراهون ز زاول گروه
[M2]ستاند در قلب هریک چو کوه
[B][M1]بهو چون سپه دید کاشوفتند
[M2]بفرمود تا کوس کین کوفتند
[B][M1]بُدش چار سالار چون چار دیو
[M2]چو اجرا و میتر چو توپال و تیو
[B][M1]ز پیلان هزار از یلان صدهزار
[M2]به هریک سپرد از پی کارزار
[B][M1]کشیده شد از صف پیلان مست
[M2]یکی باره ده میل پولاد بست
[B][M1]بجوشید هندو پس صفّ پیل
[M2]چو دریای قیر از پس کوه نیل
[B][M1]هما همچو دیوان دوزخ سپاه
[M2]به دست آتش و تن چو دود سیاه
[B][M1]چهره چو انگشت هر یک به رنگ 
[M2]ولیکن به تیزی چو آتش به جنگ
[B][M1]ز بس هندو انبوه چون خیل زاغ
[M2]زبس‌خشت‌وخنجرچورخشان‌چراغ
[B][M1]یکی بیشه بُد گفتی از آبنوس
[M2]همه شاخش الماس و بر سندروس
[B][M1]دلیران ایران برون تاختند
[M2]جدا هر یکی جنگ برخاستند
[B][M1]ز یک دست بهپور و اجرا به هم
[M2]ز دست دگر میتر و برزهم
[B][M1]میان اندرون ارفش شیرفش
[M2]سوی تیو و توپال شد کینه کش
[B][M1]برآمد ده و افکن و گیر و رو
[M2]غریویدن کوس پیکار و غو 
[B][M1]تف نعل اسپان زمین برفروخت
[M2]به دریا سنان چشم ماهی بسوخت
[B][M1]هوا پرّ طاووس گشت از درفش
[M2]شد از ترگ و از تیغ هامون بنفش
[B][M1]دم نای برخاست چون رستخیز
[M2]سنان مرگ اسوده را گفت خیز
[B][M1]قضا با سر نیزه انباز گشت
[M2]نهنگ بلا را دهن بازگشت
[B][M1]شل و خشت پرواز شاهین گرفت
[M2]زباران خون کوه و در هین گرفت
[B][M1]زمین همچو دریا شد از جوش مرد
[M2]که موجش همه خون بُد و میغ گرد
[B][M1]درو مرگ همچون نهنگ دژم
[M2]همی جان کشید از دلیران به دم
[B][M1]زصندوق پیل ازبس آتش که ریخت
[M2]تو گفتی همی ابر بیجاده بیخت
[B][M1]ز هرسو به گرداب خون شد همی
[M2]ندانست گردون که چون شد همی
[B][M1]سپهبد همان چرخ و تیرش بخواست
[M2]که پیش از پی اژدها کرد راست
[B][M1]بیفکند ده تیر از آن هم به جای
[M2]به هر تیر پیلی فکند او ز پای
[B][M1]برانگیخت پس چرمه گرم خیز
[M2]بیفکند در هندوان رستخیز
[B][M1]به خنجر ز سرها همی ریخت ترگ
[M2]چو باد خزان ریزد از شاخ برگ
[B][M1]ز تیغش همی لعل شد باد و گرد
[M2]زگرزش همی پخش شد اسپ‌ومرد
[B][M1]کمندش چو کشتی به کین خم شمر
[M2]شدی هر خمش گرد ده تن کمر
[B][M1]کجا گرزش از دست رسته شدی
[M2]سه تن کشته و چار خسته شدی
[B][M1]به زخمی کجا نیزه برگاشتی
[M2]زدی بر یکی بر سه بگذاشتی
[B][M1]چهل اسپ برگستوان دار بود
[M2]که بر هر یکش رزم و پیکار بود
[B][M1]بر آن هر چهل نعل فرسوده شد
[M2]نه سیر او ز کوشش نه آسوده شد
[B][M1]سرانجام در رزم آن رزم جوی
[M2]همه مانده بودند و آسوده اوی
[B][M1]به هر هندوی کو ربودی ز زین
[M2]به هر پیل کافکندی از خشم و کین
[B][M1]غو لشکر و کوس مهراج شاه
[M2]رسیدی از آن کوه بر چرخ ماه
[B][M1]درآمد دمان زنده پیلی دژم
[M2]چو تند اژدها داده خرطوم خم
[B][M1]برآویخت با پهلوان دلیر
[M2]درآورد خرطوم در گرد شیر
[B][M1]بکوشید کش بررباید ز زین
[M2]نجنبید بر زین سوار گزین
[B][M1]برآهیخت خرطوم پیل از زره
[M2]بپیچید چون رشته برزد گره
[B][M1]به‌گرزش چنان‌کوفت زخمی‌درشت
[M2]کش اندر شکم ریخت مهره زپشت
[B][M1]بر آن لشکر از کین ببارید مرگ
[M2]همی کوفت گرزوهمی کافت ترگ
[B][M1]گهی ریخت خون وگه انگیخت گرد
[M2]گهی خست پیل و گهی کشت مرد
[B][M1]ربود آن سپه را ز بالا و پست
[M2]به پرده‌سرای بهو برشکست
[B][M1]به یک حمله صد پیل برهم فکند
[M2]به نیزه چهل خیمه از بُن بکند
[B][M1]ز گرشاسب نزد بهو شد خبر
[M2]که تنها سپه کرد زیر و زبر
[B][M1]برون شد بهو دید هر سو گریز
[M2]چپ و راست برخاسته رستخیز
[B][M1]هوا جای خاک و زمین جای خون
[M2]رمان زنده پیلان و گردان نگون
[B][M1]چه مردست گفت این هنرمند گرد
[M2]هنرهاش گفتند نتوان شمرد
[B][M1]یکی کودک نو رسیدست زوش
[M2]هنوزش نگشتست گل مشک پوش
[B][M1]تن پیل دارد، میان پلنگ
[M2]دل و زَهره شیر و سهم نهنگ
[B][M1]به هر تیر پیلی همی بفکند
[M2]به هر حمله‌ای لشکری بشکند
[B][M1]بیامد کنون تا سراپرده تفت
[M2]یلان را همه کشت و افکند و رفت
[B][M1]ز تیرش یکی پیش او تاختند
[M2]ز خشتی گران باز نشناختند
[B][M1]بسی گرد خشت افکن آمد به پیش
[M2]کش آن را ز ده گام نفکند بیش
[B][M1]بهو گشت ترسان و پیدا نکرد
[M2]چنین گفت کامروز بُد باد و گرد
[B][M1]از ایرانیان کس نشد چیر دست
[M2]که بر ما ز پیلان ما بُد شکست
[B][M1]ره رزم فردا دگرگون کنیم
[M2]سپه پیش پیلان به بیرون کنیم
[B][M1]عروس سپهری چو کرد آشکار
[M2]رخ از کله سبز گوهر نگار
[B][M1]پدید آمدش تاج سیمین ز خم
[M2]شبش ریخت بر تاج مشک و درم
[B][M1]ز جنگ آرمیدند هر دو گروه
[M2]طلایه همی گشت بر دشت و کوه
[B][M1]چو گرشاسب شد نزد مهراج شاه
[M2]نشاندش به بزم از بر پیشگاه
[B][M1]به هر حمله کانگیخته بُد ز جوش
[M2]به شادیش جامی همی کرد نوش
[B][M1]بسی فرش‌ها دادش از رنگ رنگ
[M2]سراپرده و خیمهای پلنگ
[B][M1]به برگستوان زنده پیلی سپید
[M2]برو تختی از زر چو تابنده شید
[B][M1]سه مغفر ز زر چون مه از روشنی
[M2]به زر صد پرند آورد روهنی
[B][M1]هم از گرز و خفتان و خود و زره
[M2]دوصد جوشن ناگشاده گره
[B][M1]به ایرانیان هر که بودند نیز
[M2]بسی داد دینار و دیبا و چیز
[B][M1]رسید آن شبش لشکری بی‌شمار
[M2]ابازنده پیلان همی شش هزار
[B][M1]بدو پهلوان گفت چندین سپاه
[M2]چو باید که بر دشت و کُه نیز راه
[B][M1]چنین گفت مهراج کای سرفراز
[M2]هنوز این سپه چیست کآمد فراز
[B][M1]هزاران هزار از دلیران جنگ
[M2]همی لشکرم یاور آید ز زنگ
[B][M1]سپهدار گفتش بدین تاختن
[M2]چا باید سپاس سپه ساختن
[B][M1]شود کشورت پاک زیر و زبر
[M2]نه گنجت بماند نه بوم و نه بر
[B][M1]چو کاری برآید بی‌اندوه و رنج
[M2]چه باید ترا رنج و پرداخت گنج
[B][M1]به مژده نوندی برافکن به راه
[M2]که ما چیره گشتیم بر کینه‌خواه
[B][M1]وزین زنده پیلان و چندین گروه
[M2]یکی لشکر از بهر نام و شکوه
[B][M1]گزین کن دلیران رزم‌آزمای
[M2]فرست آن سپاه دگر باز جای
[B][M1]که من هرچه تو کام و رأی آوری
[M2]برآرم، نخواهم ز کس یاوری
[B][M1]چنان کرد مهراج کاو رأی دید
[M2]که رأیش سپهر دل‌آرای دید
[B][M1]چو پنجه هزار آزموده سوار
[M2]گزید و دو سالار و پیلی هزار
[B][M1]گُسی کرد دیگر سپه هر چه داشت
[M2]همه زنگیان را ز ره بازگاشت
[B][M1]وزآن سو شد آگه بهو از نهان
[M2]کز انبوه زنگی سیه شد جهان
[B][M1]برادرش را با پسر همچو دود
[M2]فرستاد سوی سرندیب زود
[B][M1]بدان تا علف و آنچه آید به کار
[M2]هم از کنده و ساز جنگ و حصار
[B][M1]بسازند، تا گر در آن رزمگاه
[M2]شکسته شود شهر، گیرد پناه
[B][M1]سه روز اندرین کارها شد درنگ
[M2]کس از هردولشکر نزد رأی جنگ
[B][M1]چهارم چو برزد خور از کُه درفش
[M2]زمین گشت ازو زرد و گردون بنفش
[B][M1]بهو چهل‌هزار از دلیران گرد
[M2]به سالار تیو سپه کش سپرد
[B][M1]هم از زنده پیلان هزار و دویست
[M2]بدو گفت برکش صف کین بایست
[B][M1]هزار دگر پیل پولاد پوش
[M2]ابا چل‌هزار از یل رزم کوش
[B][M1]به تو پال بسپرد گرد سترگ
[M2]بفرمود تا کوفت کوس بزرگ
[B][M1]دو سالار ازینگونه برخاستند
[M2]چپ و راست لسکر بیاراستند
[B][M1]خروش یلان و دم کره نای
[M2]چنان شد که چرخ اندر آمد ز جای
[A]
[B][M1]سپهبد چو دید آن خروش سپاه
[M2]سبک خواست خفتان و رومی کلاه
[B][M1]به مهراج گفت از سپاه تو کس
[M2]میار از سر کُه تومی و بس
[B][M1]بهر تیغ کُه دیده‌بان برگماشت
[M2]به هامون سپه صف کشیده بداشت
[B][M1]سوی راست لشکر به مهیار داد
[M2]سوی چپ به بهپور سالار داد
[B][M1]بفرمود کاذرشن و بُرزَهم
[M2]بسازند جنگ و طلایه به هم
[B][M1]کمین داد سنبان و گرداب را
[M2]که کردندی از کینه گرداب را
[B][M1]نگهبان سه لشکر سه گرد دلیر
[M2]هژیر و گراهون و نشواد شیر
[B][M1]به قلب اندرون هر که بُد زاولی
[M2]پس پشتشان ارفش کاولی
[B][M1]به هر سو که دو گرد کین ساز بود
[M2]میانشان یکی آتش انداز بود
[B][M1]چنان بر صف پیل بگشاد جای
[M2]که گر کس گریزد بکوبد بپای
[B][M1]جدا هر صفی هم بر بدگمان
[M2]صفی همچو تیر و صفی چون کمان
[B][M1]کمند افکنان از پس خیل خویش
[M2]به تیغ‌و‌زره نیزه‌داران زپیش‌
[B][M1]پیاده سپر در سپر آخته 
[M2]خدنگ‌ افکن ‌از پس کمین‌ ساخته
[B][M1]به هر سو نگهبانی از بهر کین
[M2]به هر گوشه‌ای جنگیی در کمین
[B][M1]سوار اندر آمد شدن کین گزار
[M2]پیاده به قلب اندرون پایدار
[B][M1]چو شیر زیان پهلوان پیش صف
[M2]درفش از پس پشت و خنجر به‌کف
[B][M1]تو گفتی سمندش کُه آهنست
[M2]و گر گرد پاش ابر هامون کنست
[B][M1]همان اژدها فش درفش سیاه
[M2]همی درکشد گفتی از چرخ ماه
[B][M1]ستاده به پیش گو شیر دل
[M2]به بر گستوان اسپ جنگی چهل
[B][M1]دلیران به جنگ اندر آویختند
[M2]به هر گوشه گردی برانگیختند
[B][M1]غوهای‌وهوی از دو لشکر بخاست
[M2]جهان پردها ده شد از چپ‌وراست
[B][M1]بغرید بر کوس چرم هژیر
[M2]دم نای رویین برآمد به ابر
[B][M1]پُر از اژدها گشت گردون ز گرد
[M2]پُر از شیر هامون ز مردان مرد
[B][M1]کمند سواران سرآویز شد
[M2]پرند آوران ابر خونریز شد
[B][M1]چنان تف خنجر جهان برفروخت
[M2]که برچرخ ازو گاو و ماهی بسوخت
[B][M1]به دریا رسید از تف تیغ تاب 
[M2]به کُه سنگ آتش شد و آهن آب
[B][M1] جهان آینه جوش جوشن گرفت
[M2]زمین گونه روی روشن گرفت
[B][M1]چکاکاک خنجر به گردون رسید
[M2]ز هندوستان خون به جیحون رسید
[B][M1]هر ایرانیی در کمد و کمین
[M2]کشیدی همی هندوی بر زمین
[B][M1]تو گفتی که شیرند در کارزار
[M2]همی دیو گیرند هر یک به مار
[B][M1]چو پیکار ایرانیان شد درشت
[M2]یل پهلوان اندر آمد به پشت
[B][M1]به تو پال و پیلان و هندو گروه
[M2]نهاد از کمین سر چو یکپاره کوه
[B][M1]به‌تیر و به‌خشت و به‌گرز و به‌تیغ
[M2]همی ریخت پولاد چون ژاله میغ
[B][M1]کجا گرز کین کوفت کُه غار شد
[M2]کجا نیزه زد عیبه گلنار شد
[B][M1]زتیغش همی دشت و گردون به‌تفت
[M2]ز بانگش همی کوه‌وهامون به کف
[B][M1]چوشد یک زمان دشت‌و‌پست‌و‌بلند
[M2]همه دست و پای و تن و سر فکند
[B][M1]به نوک سنان پیل برداشتی
[M2]سپاهی به یک حمله برگاشتی
[B][M1]صف زنده پیلان همه کرد پست
[M2]سوار و پیاده به هم در شکست
[B][M1]همی پیل بر پیل جنگی فتاد
[M2]چو کشتی که بر کشتی افتد
[B][M1]چو توپال دید آن دم رستخیز
[M2]ز باد ز یک تن جهانی سپه در گریز
[B][M1]برانگیخت گلرنگ رزم از میان
[M2]بزد نیزه بر پهلوی پهلوان
[B][M1]سنان زخم ناورد و شد نیزه خُرد
[M2]به تیغ اندر آمد سپهدار گرد
[B][M1]چنان زدش بر سر که شد سرنشیب
[M2]سر و ترگ بگذاشتن تا رکیب
[B][M1]به زخمی دونیمه شد از خشم‌و‌زور
[M2]ز بالا سوار و ز پهنا ستور
[B][M1]به دیگر سپه خنجر اندر نهاد
[M2]ز هر سو سپاهی به خون در نهاد
[B][M1]همی میمنه کوفت بر میسره
[M2]در افکند پیش آن سپه یکسره
[B][M1]نگه کرد از دور سالار تیو
[M2]گریزان سپه دید بی‌هوش و تیو
[B][M1]سواران به زیر پی پیل خوار
[M2]پیاده نگون زیر نعل سوار
[B][M1]نهاد از کمین سر که سالار بود
[M2]عمودش ز پولاد بالار بود
[B][M1]همی تاخت هر سو ز پیش سپاه
[M2]گزیدندگان را همی بست راه
[B][M1]سپه را چنین پنج ره باز گاشت
[M2]به صد چاره بر جایگهشان بداشت
[B][M1]همی گفت ازینسان سپاهی به جنگ
[M2]ز یک تن گریزان ندارید ننگ
[B][M1]ز ضحاک جز جادوی پیشه چیست
[M2]همین رزم ایرانیان جادویست
[B][M1]ز سر گرد کین‌شان برآید پاک
[M2]وزین جادوی‌ها مدارید باک
[B][M1]گرفتند پاسخ همه تن به تن
[M2]کزین یک سوارست بز ما شکن
[B][M1]نبینی کزو کشته را جای نیست
[M2]بَر زخم او پیل را پای نیست
[B][M1]ز خنجر به زخم آتش آرد همی
[M2]ز گرز گران کوه بارد همی
[B][M1]همان گرد گردنکش اجرا به نام
[M2]که از شیر جستی به شمشیر کام
[B][M1]ببد تند و گفت این چه آشفتنست
[M2]ز یک تن چه چندین سخن گفتنست
[B][M1]من اکنون روم سوی آورد او
[M2]هم از خونش بنشانم این گرد اوُ
[B][M1]سبک باره با باد انباز کرد
[M2]به ایرانیان آمد آواز کرد
[B][M1]که این زاولی پیشروتان کجاست
[M2]سپهبد چو بشنید زود اسپ خواست
[B][M1]ز دریای کوشش چو موج دمان
[M2]برانگیخت شبرنگ را در زمان
[B][M1]هم ازرهش گرزی چنان زد‌به زور
[M2]که گم شد سرش در سرین ستور
[B][M1]دگر ره ز کین رأی آویز کرد
[M2]سبک خیز شبدیز را تیز کرد
[B][M1]برافکند بر هندوان تن ز کین
[M2]به یک حمله سی گرد زد بر زمین
[B][M1]همی گفت آگه نه ‌اید ای سپاه
[M2]که چون رویتان روزتان شد سیاه
[B][M1]نهاد از کمینگه سر آن اژدها
[M2]کزو پیل جنگی نباید رها
[B][M1]برآمد ز دریای کین آن نهنگ
[M2]که برباید از شیر دندان و چنگ
[B][M1]گرفت آن دمان آتش افروختن
[M2]که گیتی به رنج آمد از سوختن
[B][M1]ز ریگ از فزون مرشما را شمار
[M2]ز خونتان برم تا بخارا بخار
[B][M1]همی گفت ازینسان و از خشم‌وکین
[M2]نهاده یکی پای بر پشت زین
[B][M1]همه هندوان دل شکسته شدند
[M2]به جان و دل از بیم خسته شدند
[B][M1]نیارست با او کس آویختن
[M2]نه از پشتش از ننگ بگریختن
[B][M1]بود تن قوی تا بود دل بجای
[M2]چو ترسید دل سست شد دست‌وپای
[B][M1]گوی بُد ورا نام بیکاو بود
[M2]سنانش اژدها را جگر کاو بود
[B][M1]بدو گفت تیو این هنر کار تست
[M2]ترا شاید این نام و این رزم جست
[B][M1]به هندوستان نیست همتای تو
[M2]نگیرد به مردی کسی جای تو
[B][M1]بخندید بیکاو گفت این مباد
[M2]کز آغالش تو دهم سر به باد
[B][M1]ز پیکار بد دل هراسان بود
[M2]به نظاره بر جنگ آسان بود
[B][M1]ز بهر تو جان من این بیش نیست
[M2]کس اندر جهان دشمن خویش نیست
[B][M1]شدن سوی جنگ کسی کز تو بیش
[M2]بود مرگ را باز رفتن ز پیش
[B][M1]نگه داشتن سر گه نام و لاف
[M2]از آن به که دادن به باد از گزاف
[B][M1]چون دشمن کشم ، نام و کام آیدم
[M2]چو سر خیره بدهم ، چه نام آیدم
[B][M1]شد آشفته دل تیو گفت ار به جنگ
[M2]دلت نیست ، خنجر چه داری به چنگ
[B][M1]ز مرگ ار بترسی بنه تیغ و ترگ
[M2]که جنگ او کند کو نترسد ز مرگ
[B][M1]ازین زاولی غم چه آید مرا
[M2]که او گاه کین بنده شاید مرا
[B][M1]چو اسپ اندر افراز و شیب افکنم
[M2]چو او من به زخم رکیب افکنم
[B][M1]تو رو چون زنان پنبه و دوک گیر
[M2]چه داری به کف خنجر و گرز و تیر
[B][M1]بگفت این و پس پور کین باد کرد
[M2]سبک دست زی گرز پولاد کرد
[B][M1]به ناورد گِرد سپهبد بگشت
[M2]سپهبد به حمله بدرید دشت
[B][M1]برانگیخت آن باره آتشی
[M2]به کف آهنین نیزهء سی رشی
[B][M1]زدش بر کمربند و خفتان و گبر
[M2]بر آوردش از کوههء زین به ابر
[B][M1]بسان درفشی بر افراختش
[M2]به پیش صفِ هندوان تاختش
[B][M1]پس از نوک نیزه به زخمی درشت
[M2]زدش بر دو تن هر سه تن را بکشت
[B][M1]دگر ره میانشان تن اندر فکند
[M2]به هر گوشه خیلی به هم بر فکند
[B][M1]ز خنجر چو آتش بر انگیخت جوش
[M2]ز خون دشت کُه کرد مصقول پوش
[B][M1]به گرز و سنان ز اسپ و ز مرد و پیل
[M2]همی کشته افکند بیش از دو میل
[B][M1]چنین تا به نزد بهوشان ز جای
[M2]همی برد و بر زد به پرده سرای
[B][M1]بیامد بهو دید هر سو شکست
[M2]کز ایران سپه خیمها گشته پست
[B][M1]چنین گفت کاین رستخیز از کجاست
[M2]چنین بیم از اندک سپه تان چراست
[B][M1]نشان داد هر کس که ما را شکوه
[M2]ازین یک سوارست کاید چو کوه
[B][M1]به نیزه رباید همی زاسپ مرد
[M2]برآرد ز گرز از سر پیل گرد
[B][M1]بهو گفت نز دوزخ اهریمنست
[M2]شما صد هزارید و او یک تنست
[B][M1]جدا هر یکی گر یکی مشت خاک
[M2]برو برفشانید گردد هلاک
[B][M1]ندارید شرم و نه ننگ اندکی
[M2]گریزید چندین هزار از یکی
[B][M1]از آسوده گردان خنجر گزار
[M2]به هم حمله کردند چون سی هزار
[B][M1]سپهبد خروشی چو شیر ژیان
[M2]برآورد و ، زد اسپ کین در میان
[B][M1]بدان ترگ ها بر همی کوفت گرز
[M2]چو سنگ گران آید از کوه برز
[B][M1]ز گرزش دل خاره خون شد همی
[M2]سران از سنانش نگون شد همی
[B][M1]کجا خنجر از زخم بفراختی
[M2]بر الماس آب بقم تاختی
[B][M1]ز ناگاه بیکاو گرد دلیر
[M2]درآمد یکی تند شولک به زیر
[B][M1]زدش خشتی از گرد چون برق تیز
[M2]نبد کارگر جست راه گریز
[B][M1]سپهبد برانگیخت شبرنگ زود
[M2]گرفتش کمربند و از زین ربود
[B][M1]برافکندش از بر به بالای میغ
[M2]چو برگشت دو نیمه کردش به تیغ
[B][M1]پس از کین برافکند تن بر همه
[M2]رمان کردشان هر سویی چون رمه
[B][M1]پلنگینه پوشان زاول به کین
[M2]پسش برگشادند ناگه کمین
[B][M1]به یکبار بر قلب لشکر زدند
[M2]ربودندشان بر بهو برزدند
[B][M1]فکندند چندان سران سرنگون
[M2]که هر شیب چون فرغری شد ز خون
[B][M1]ز بس کشته هندو، زمین شد سیاه
[M2]چو زاغان فکنده به بیراه و راه
[B][M1]درخشان ز تن خشت افروخته
[M2]چنان کآتش از هیزم سوخته
[B][M1]چنین جنگ بد تا شب آمد فراز
[M2]چو شب تنگ شد جنگ چیدند باز 
[B][M1]شده شاد مهراج بر تیغ کوه
[M2]همی هر زمان نعره زد با گروه
[B][M1]فرستاد نزد سپهدار کس
[M2]که آمد شب از جنگ و پیکار بس
[B][M1]جهان گرم و دشمن چنین بیکران
[M2]تو در رزم سخت و سلیحت گران
[B][M1]زمانی برآسای از آویختن
[M2]که گیتی سرآمد ز خون ریختن
[B][M1]به هر جنگ بخت تو پیروز باد
[M2]شب دشمنان تو بی روز باد
[B][M1]به خواهش مهان نیز بشتافتند
[M2]عنانش از ره رزم برتافتند
[B][M1]چو خورشید در قار زد شعر زرد
[M2]گهربفت شد بیرم لاجورد
[B][M1]ستاره چو گل گشت و گردون چو باغ
[M2]چو پروانه پروین و ، مه چون چراغ
[B][M1]از آن لشکر هندوان هر که زیست
[M2]همی خسته و کشته را خون گریست
[B][M1]به هر خیمه شیون بد آراسته
[M2]همه نالهء خستگان خاسته
[B][M1]همه شب تن خسته را دوختند
[M2]بر آتش همی کشته را سوختند
[B][M1]کشیدند در پیش باره ز پیل
[M2]طلایه پراکنده شد بر دو میل
[B][M1]بهو خیره دل ماند از بس شگفت
[M2]گه انگشت و گه لب به دندان گرفت
[B][M1]همی گفت از ینسان برو بوم و گاه
[M2]به دست آمده گنج و چندین سپاه
[B][M1]بر و پُشت باید همی گاشتن
[M2]به بدخواه ناکام بگذاشتن
[B][M1]به دینار هر چیز و تیمار سخت
[M2]توان یافت جز زندگانی و بخت
[B][M1]دریغ این همه گنج و رنج و نهاد
[M2]که گنجم همه خاک شد ، رنج باد
[B][M1]ز کردار این کودک نو رسید
[M2]ندانم دگر تا چه خواهم کشید
[B][M1]همان به که با او درنگ آورم
[M2]به شیرین سخن بند و رنگ آورم
[B][M1]به گنج و به دختر نویدش دهم
[M2]به شاهی و کشور امیدش دهم
[B][M1]مگر سر بدین چاره از چنبرش
[M2]کنم دور و ، در چنبر آرم سرش
[B][M1]جوان هم سبکسر بود خویش کام
[M2]سبکسر سبکتر درافتد به دام
[B][M1]به چیزی فریبد دل آویزتر
[M2]که باشد نیازش بدان بیشتر
[B][M1]نباشد سوی چینه آهنگ باز
[M2]نه تیهو سوی گوشت آید فراز
[B][M1]جوان را ره و رای گردان بود
[M2]دلش بردن از راه آسان بود
[B][M1]ز بدخواه وز دشمن کینه کش
[M2]توان دوست کردن به گفتار خوش
[B][M1]بسا کس که یکدانگ ندهد به تیغ
[M2]چه خوش گوییش جان ندارد دریغ
[B][M1]به گفتار شیرین فریبنده مرد
[M2]کند ، آنچه نتوان به شمشیر کرد
[B][M1]همه شب چنین جفتِ اندوه بود
[M2]از اندیشه بر جانش انبوه بود
[B][M1]چو برگشت گرشاسب از آوردگاه
[M2]پذیره شدش زود مهراج شاه
[B][M1]جهان دید کوبان سمندش به نعل
[M2]بر و بازوی و تیغ و خفتانش لعل
[B][M1]ز خون جگر بسته بر دیده یون
[M2]گشاده چو اکحل رگ از نیزه خون
[B][M1]بسی آفرین خواند از ایزد بروی
[M2]گهش دست بوسید و گه چشم و روی
[B][M1]به خوان یکسر ایرانیان را نشاند
[M2]بر ایشان بسی زر و گوهر فشاند
[B][M1]همی گفت در کوشش و دار و برد
[M2]جز ایرانیان را نزیبد نبرد
[B][M1]باستاد و مر پهلوان را شناخت
[M2]چونان خورده شد ، بزم شادی بساخت
[B][M1]سپهدار و مهراج فرخنده پی
[M2]گرفتند با سروران جام می
[B][M1]نخست از شهنشاه کردند یاد
[M2]پس آنگه نشستند در بزم شاد
[B][M1]سپهبد بر اورنگ و دل شادکام
[M2]به پیش اندرون گرز و ، بر دست جام
[B][M1]تو با تیغ گفتی به رزم اندرست
[M2]به با جام شادی به بزم اندرست
[B][M1]چو آسود با می به مهراج گفت
[M2]که با دل زدم رأی اندر نهفت
[B][M1]ز دشمن سپه بیشمارند پیش
[M2]ز ما هر یک ایشان هزارند بیش
[B][M1]چنانیم ما پیششان روز کین
[M2]چنان چشمه در پیش دریای چین
[B][M1]اگر دست کشتن برم روز کار
[M2]بسی بایدم رنج و هم روزگار
[B][M1]دگر ره ز چرخ ار بود یار بخت
[M2]بر آراست خواهم یکی رزم سخت
[B][M1]میان بهو تا به خم کمند
[M2]نیارم ، نپیچم عنان سمند
[B][M1]پناه سپه شاه نیک اخترست
[M2]چو شه شد ، سپه چو تن بی سرست
[B][M1]گرامی همیشه به بویست مشک
[M2]چو شد بوی چه مشک و چه خاک خشک
[B][M1]چنین گفت مهراج کز سروران
[M2]به نزد بهو زین سپاه گران
[B][M1]همین چار سالار بودند گرد
[M2]که بنمودی از تیغشان دستبرد
[B][M1]ز خویشانش ماندست گردی گزین
[M2]خداوند کوس و درفش و نگین
[B][M1]دلیری کجا نام او مبترست
[M2]به رزم از گشن لشکری بهترست
[B][M1]به تو دیده امروز بنهاده بود
[M2]به کین در کمین گاهت استاده بود
[B][M1]همی خواستم کت بود پیش باز
[M2]نبد کش زمانه نیامد فراز
[B][M1]سوی اوست پاک آن سپه را پناه
[M2]گرو کم شود ، شد شکسته سپاه
[B][M1]سپهدار گفتا دگر ره ز کوه
[M2]همی جویش اندر میان گروه
[B][M1]نمایش به من در کمینگاه تو
[M2]سرش بی تن آن گه ز من خواه تو
[B][M1]چنان شادی افزود مهراج را
[M2]که بگذاشت از اوج مه تاج را
[B][M1]همان شب ز شادی که افکنده پی
[M2]همی جز به یادش ننوشید می
[B][M1]یکی باغ زرّین بُدش پیش تخت
[M2]ز گوهرش بار ، از زبرجد درخت
[B][M1]در آن نغز باغ آبگیری گلاب
[M2]ز دُر سنگ و ریگش همه مشک ناب
[B][M1]مر آنرا به گرد سپهدار داد
[M2]جز آن ، چیزش از گنج بسیار داد
[B][M1]چه مخمل ، چه شاره ، چه خز و حریر
[M2]چه دینار و دیبا ، چه مشک و عبیر
[B][M1]هزارش سراپردهء گونه گون
[M2]همی دادش از بهر نام و شگون
[B][M1]هزارش سپر داد مدهون کرگ
[M2]چهل اسپ جنگی و صد درع و ترگ
[B][M1]سراپرده چینی از زرّ بفت
[M2]ز دیبا شراعی نود خیمه هفت
[B][M1]یکی خسروی شاروان گونه گون
[M2]درازاش میدان اسپی فزون
[B][M1]دو خرگه نمد خزّ و چوبش ز زر
[M2]همه بندشان شوشهای گهر
[B][M1]ز بیجاده تاجی چو رخشنده هور
[M2]پر از درّ و گوهر سه جام بلور
[B][M1]همیدون به ایرانیان هر کسی
[M2]ببخشید دینار و گوهر بسی
[B][M1]چنین تا دو پاس از شب اندر گذشت
[M2]ببودند دلشاد و خرّم به دشت
[A]
[B][M1]چو زی خوابگه شد یل نامدار
[M2]بیامد همان گه نگهبان بار
[B][M1]که آمد فرستاده ای گاه شام
[M2]ز نزد بهو زی تو دارد پیام
[B][M1]بسی پند و رازست گوید نهفت
[M2]که با پهلوان باید امشب بگفت
[B][M1]بخواندش سپهدار پیروز بخت
[M2]فرستاده آمد سبک پیش تخت
[B][M1]کمان کرد بالا و گفتار تیر
[M2]بخواند آفرین بر یل گردگیر
[B][M1]که تا جاودان پهلوان زنده باد
[M2]زمانه رهی و اخترش بنده باد
[B][M1]ز شاه بهو هست پیغام چند
[M2]از امید و سوگند و پیوند و پند
[B][M1]گزارم چو فرمان دهد پهلوان
[M2]دگر کس نداند جز از ترجمان
[B][M1]سپهبد ز مردم تهی ماند جای
[M2]فرستاده بر جست خندان بپای
[B][M1]چنین گفت کای افسر انجمن
[M2]دبیر شهم منکوا نام من
[B][M1]بهو شاه قنوّج و رای برین
[M2]درودت فرستاد و چند آفرین
[B][M1]همی گوید از فرّ و فرهنگ تو
[M2]نزیبد به جنگ من آهنگ تو
[B][M1]نه هرگز به جایت بدی کرده ام
[M2]نه شاه جهان را بیازرده ام
[B][M1]ترا با من این شورش کار چیست
[M2]ز بهر کسان جنگ و پیکار چیست
[B][M1]کسی کز بدش بر تو نامد گزند
[M2]چو با او کنی بد ، نباشد پسند
[B][M1]نه هر کش بود چنگ بر جنگ تیز
[M2]بود با همه کس به جنگ و ستیز
[B][M1]به هر باد خرمن نشاید فشاند
[M2]نه کشتی توان نیز بر خشک راند
[B][M1]اگر از پیِ باژ شاه آمدی
[M2]به فرمان او کینه خواه آمدی
[B][M1]ببین هدیه و باژ کز گنج خویش
[M2]چه دادست مهراج هر سال پیش
[B][M1]سه چندان دهم من به فرمانبری
[M2]دگر خلعت و هدیه ها بر سری
[B][M1]وگر طمع داری به شاهی و گنج
[M2]ز من یابی این هر دو بی بیم و رنج
[B][M1]گر آیی برم با سپاه از نخست
[M2]به پیمان و سوگندهای درست
[B][M1]سپارم به تو گنج و هم دخترم
[M2]بر اورنگ بنشانمت همبرم
[B][M1]گِرم تخت مهراج و بُرّم سرش
[M2]ببخشم به تو گنج و هم افسرش
[B][M1]از آن پس سپه سوی ایران برم
[M2]به کین تاختن های شیران برم
[B][M1]کنم جایِ ضحاکِ جادو تهی
[M2]گرم هفت کشور به شاهنشهی
[B][M1]ازین هرچه گفتم ز گنج و سپاه
[M2]ز فرمان و از کشور و تاج و گاه
[B][M1]همه مر ترا باشد از چیز و کس
[M2]مرا نام شاهنشهی بهره بس
[B][M1]به سوگند و پیمان ابا منکوا
[M2]فرستادم ، اینک خط من گوا
[B][M1]چو یابد خردمند خوبی و گنج
[M2]بیندازد از دست و نارد به رنج
[B][M1]چو آهم و خرگوش یابد عقاب
[M2]نیارد به درّاج و تیهو شتاب
[B][M1]همی تا سمورست و سنجاب چین
[M2]نپوشد ز ریکاشه کس پوستین
[B][M1]بگفت این و آن خطّ و پیمان بداد
[M2]ببوسید ، پیش سپهبد نهاد
[A]
[B][M1]سپهبد ز خشم دل آشفت و گفت
[M2]که هوش و خرد با بهو نیست جفت
[B][M1]بگویش سخن پیش ازین در ستیز
[M2]نگفتی همی جز به شمشیر تیز
[B][M1]کنون کِت ز گرز من آمد نهیب
[M2]گرفتی ز سوگند راه فریب
[B][M1]کسی کو نترسد ز یزدان پاک
[M2]مر او را ز سوگند و پیمان چه باک
[B][M1]ندانی که در دام آن اژدها
[M2]بماندی که هرگز نیابی رها
[B][M1]به گرداب ژرف اندر از ناگهان
[M2]فتادیّ و آبت گذشت از دهان
[B][M1]نگونسار گشتی به چاهی دراز
[M2]که هرگز نیایی ازو بر فراز
[B][M1]تنت یافت آماس و تو ز ابلهی
[M2]همی گیری آماس را فربهی
[B][M1]همی چاره سازی که من هند و چین
[M2]سپارم به چنگت نخواهد بُد این
[B][M1]کفی خاک ندهم که بر سر کنی
[M2]نه نیز آب چندانکه لب تر کنی
[B][M1]زمین چون گِری هفت کشور به زور
[M2]که چندان نیابی که با شدت گور
[B][M1]دهم گنج و جاهت به دیگر کسان
[M2]برد گرگ دل ، دیده ات کرکسان
[B][M1]بدین خیره گفتارهای تباه
[M2]نگیری مرا ، دام برچین ز راه
[B][M1]به من تاج و تخت شهی چون دهی
[M2]که هست از تو خود تخت شاهی تهی
[B][M1]یکی را به دِه در ندادند جای
[M2]همی گفت بر ده منم کد خدای
[B][M1]بمرد اشتر ابلهی در رمه
[M2]به درویش دادمش گفتا همه
[B][M1]به دامادی چون تو دارم امید
[M2]کجا ساخت هرگز سیه با سپید
[B][M1]به هم چون بود مهر و کین گاه جنگ
[M2]ابا آبگینه کجا ساخت سنگ
[B][M1]که جوید به نیکی ز بدخواه راه
[M2]به دیوار ویران که گیرد پناه
[B][M1]نباشد دل هندو از حیله پاک
[M2]نه نیز از سیه رویی آیدش باک
[B][M1]ز کژّوان رَهِ راست هرگز نخاست
[M2]نه کس دُمّ روباه دیدست راست
[B][M1]بپوسیده وز هم گسسته رسن
[M2]همی زیر چاهم فرستی به فن
[B][M1]همانا گمانی که من کودکم
[M2]به دانش چنان چون به سال اندکم
[B][M1]همی بازگیری به دام چکاو
[M2]ببینی کنون خنجر مغز کاو
[B][M1]تو شاه جهان را بیاشفته ای
[M2]فراوان مرورا بدی گفته ای
[B][M1]مرا گفت رو با تو پیکار من
[M2]بگیرش نگون زنده بر دار کن
[B][M1]تو ایدون فرستی بَرِ من پیام
[M2]فریبنده گشتی به نیرنگ خام
[B][M1]گمانی که من چون توام ناسپاس
[M2]چو گرگ دژآگاه ناحق شناس
[B][M1]که بر مهتر خویش بدساختی
[M2]همه گنج و گاهش برانداختی
[B][M1]به زنهار شه گر بیایی کنون
[M2]به خواهش بخواهم ترا زو به خون
[B][M1]و گر جز بر این رأی رانی سخن
[M2]بدان کآمدت روز و روزی به بن
[B][M1]ترا زین همه شاهی و گیر و دار
[M2]نخواهد بُدن بهره جز تیر و دار
[B][M1]فرستاده بشنید پیغام و رفت
[M2]سپهبد بشد نزد مهراج تفت
[B][M1]بگفتش هر آنچ از فرسته شنود
[M2]همان راز نامه مرو را نمود
[B][M1]چو بشنید مهراج دلتنگ شد
[M2]از اندیشه رویش پر از رنگ شد
[B][M1]به دل گفتم ترسم که از بهر چیز
[M2]بگردد به دشمن سپاردم نیز
[B][M1]شبان سیر باید وگرنه به کین
[M2]مهین گوسفندی زند بر زمین
[B][M1]خوی هر کسی در نهان و آشکار
[M2]بگردد چو گردد همی روزگار
[B][M1]بَرد خواسته هر کسی را ز راه
[M2]کند دوست را دشمن کینه خواه
[B][M1]چنین گفت کای گرد بیدار دل
[M2]بگفتِ بهو خیره مسپار دل
[B][M1]پذیرد به گفتار صد چیز مرد
[M2]که نتوان یکی ز آن به کردار کرد
[B][M1]دو صد گنج شاید به گفتار داد
[M2]که نتوان یکی زان به کردار داد
[B][M1]بپذرفتن چیز و گفتار خوش
[M2]مباش ایمن از دشمن کینه کش
[B][M1]به گفتار غول آدمی را ز راه
[M2]به خوشی فریبد کند پس تباه
[B][M1]نیاید ز دشمن به دل دوستی
[M2]اگر چند با او ز هم پوستی
[B][M1]اگر کشور و گنج بایدت جست
[M2]همه کشور و کنج من ز آنِ تست
[B][M1]هم از کان یاقوت و دریای دُر
[M2]همی گنج من هست آکنده پُر
[B][M1]هر آنچ از بهو کام داریّ و رای
[M2]سه چندانت پیش من آید به جای
[B][M1]زدن چوب سخت از یکی دوستدار
[M2]به از بوسه دشمن زشت کار
[B][M1]کشیدی غم و یافتی کام خویش
[M2]مکن زشت نام شه و نام خویش
[B][M1]سپهبد لب از خنده بگشاد و گفت
[M2]کزین غم مکن با دل اندیشه جفت
[B][M1]من از بیشه با شیر کوشم همی
[M2]بر آتش بوم خار پوشم همی
[B][M1]نهم دیده در پای پیل ژیان
[M2]نپیچم سر از رأی شاه جهان
[B][M1]بَرِ ما چه برگشتن از شاهِ خویش
[M2]چه برگشتن از راه یزدان و کیش
[B][M1]به سر مر مرا تاج فرمان تست
[M2]به گردن دَرم طوق پیمان تست
[B][M1]سپاس ترا چاکرم تا زیم
[M2]به دیده روم هر کجا تازیم
[B][M1]غم آن کسی خوردن آیین بود
[M2]که او بر غمت نیز غمگین بود
[B][M1]ز چاهی که خوردی از و آب پاک
[M2]نشاید فکندن در و سنگ و خاک
[B][M1]دلش را به هر خوبی آرام داد
[M2]شد و بود با کام تا بامداد
[B][M1]همان شب گراهون گردن فراز
[M2]ز تاراج با خیلی آمد فراز
[B][M1]تنی هفتصد بیش برنا و پیر
[M2]به هم کرده از هندوان دستگیر
[B][M1]به چنگال هر یک سری پر ز خون
[M2]سری دیگر از گردن اندر نگون
[B][M1]ازین تازش آگه نبد پهلوان
[M2]چو گشت آگه ، آشفته شد برگوان
[B][M1]که چندین سپه پیش و کین آختن
[M2]شما را چه کارست بر تاختن
[B][M1]پس از ناگهان دشمن آید به جنگ
[M2]همه نامها بازگردد به ننگ
[B][M1]ز بیرون لشکر گه ار نیز پای
[M2]نهد کس ، نبیند جز از دار جای
[B][M1]پس آن بستگان را هم از گرد راه
[M2]فرستاد نزدیک مهراج شاه
[B][M1]و ز آن سو بهو چون فرسته رسید
[M2]غمی گشت کآن زشت پاسخ شنید
[B][M1]بی اندازه کرد از سران انجمن
[M2]چنین گفت با هر که بُد رای زن
[B][M1]که از دوزخ اهریمن آهنگ ما
[M2]گرفت و ، سپه ساخت بر جنگ ما
[B][M1]بماندیم در کام شیر نژند
[M2]فتادیم با دیو در دست بند
[B][M1]اگر چند با ما بسی لشکرست
[M2]ازین زاولی رنج ما بی مر ست
[B][M1]پذیرفتمش دخت و بسیار چیز
[M2]همان کشور و گنج و دینار نیز
[B][M1]به دل طمع دینار نارد همی
[M2]همه تخم پیکار کارد همی
[B][M1]کنون از شما هر که از بهر نام
[M2]مرین زاولی را سرآرد به دام
[B][M1]بود او سپهدار و داماد من
[M2]ننازد مگر زو دل شاد من
[B][M1]سبک زان میان مبتر بد نژاد
[M2]برآمد به پای و زمین بوسه داد
[B][M1]به آواز گفت ای شه نامجوی
[M2]ز یکتن چه چندین بود گفت و گوی
[B][M1]چو خور برکشد تیغ زرّین به گاه
[M2]به خم در شود تاج سیمین ماه
[B][M1]من و دشت ناورد و این زاولی
[M2]به کف تیغ و زیرا برش کاولی
[B][M1]نپیچم عنان زو نه از لشکرش 
[M2]مگر بر سنان پیشت آرم سرش
[B][M1]همی گفت و مرگ از نهان در ستیز
[M2]همی کرد بر جانش چنگال تیز
[B][M1]همه شب برین روی راندند رای
[M2]گه روز شد هر کسی باز جای
[A]
[B][M1]ز شبدیز چون شب بیفتاد پست
[M2]برون شدش چوگان سیمین ز دست
[B][M1]بزد روز بر چرمه تیز پوی
[M2]به میدان پیروزه زرّینه گوی
[B][M1]بشد مبتر از کینه تیغ آخته
[M2]به پیش بهو رزم را ساخته
[B][M1]چنین گفت کامروز روز منست
[M2]که بخت تو شه دلفروز منست
[B][M1]کنون آن گه آرم ز زین باز پای
[M2]کز ایرانیان کس نماند به جای
[B][M1]زره پوش و بر گستوان دار گرد
[M2]دو ره صد هزار از یلان بر شمرد
[B][M1]دگر شش هزار از سیه زنده پیل
[M2]گزین کرد و صف ساخت بر چند میل
[B][M1]برآمد دم مهره گاو دم
[M2]شد از گرد گردان خور و ماه گم
[B][M1]بر پهلوان شاه مهراج زود
[M2]فرستاد کس مبتر او را نمود
[B][M1]که آن که به قلب ایستاده چو شیر
[M2]به کف تیغ تیزا ، برش تند زیر
[B][M1]زده هم برش گاو پیکر درفش
[M2]سپر زرد و بر گستوانش بنفش
[B][M1]زره زیر و خفتانش از بر کبود
[M2]ز پولاد ساعدش و از زرّ خود
[B][M1]ز بر گستوانش همه قلبگاه
[M2]ز بس آینه چون درفشنده ماه
[B][M1]به گردش ز گردان گروهی گزین
[M2]زره بر تن و خود در پیش زین
[B][M1]سپرها در آورده ز آهن به روی
[M2]چو ترگ از بر سر گره کرده موی
[B][M1]سپهبد همی ساخت کار سپاه
[M2]نهانی همی داشت او را نگاه
[B][M1]دو دیده برو زان سپه یکسره
[M2]نهاده چو گرگ از کمین بر بره
[B][M1]از ایرانیان بر دل نامدار
[M2]نبد غم که بُد جای جنگ استوار
[B][M1]سوی چپشان بیشه انبوه بود
[M2]سوی راست رود و ز پس کوه بود
[B][M1]بفرمود تا هندوان کس ز جای
[M2]ز پایان کُه پیش ننهند پای
[B][M1]لب بیشه و رود هر سو ز کین
[M2]به پیلان برآورده راه کمین
[B][M1]همان دیده بان ساخت بر کوهسار
[M2]دو دیده سوی بیشه و رودبار
[B][M1]بدان تا گر از پس کس آید به جنگ
[M2]جرس برکشد زود آوای زنگ
[B][M1]درفش از سر کوه مهراج شاه
[M2]زده پیش تخت و ز گردش سپاه
[B][M1]همی بود با سروران از فراز
[M2]که تا پهلوان چون کند جنگ ساز
[B][M1]فرستاد مبتر به بازو کمند
[M2]دلیری که آواز بودش بلند
[B][M1]که تا شد به نزدیک آن برز کوه
[M2]که مهراج بود از برش با گروه
[B][M1]خروشید و گفت ای شه نو عروس
[M2]ز بیغاره ننگت نبد وز فسوس
[B][M1]شدی چون زنان شرم بنداختی
[M2]از ایران یکی شوی نو ساختی
[B][M1]کنون در پس پرده با بوی و رنگ
[M2]نشستی تو با ناز و شویت به جنگ
[B][M1]گواژه همی زد چنین وز فسوس
[M2]همی خواند مهراج را نو عروس
[B][M1]خدنگ افکن ایرانیی در زمان
[M2]خدنگی نهاد از کمین در کمان
[B][M1]زدش سخت زخمی که جانش بسوخت
[M2]گذرگاه آواز و کامش بدوخت
[B][M1]ز مهراج و خیلش چنان یک خروش
[M2]برآمد ز شادی که کر گشت گوش
[B][M1]شه و هر که ز آن کار بد گشته شاد
[M2]بدان مرد کان تیر زد چیز داد
[B][M1]چو صف سپاه از دو سو گشت راست
[M2]غَو کوس و نای نبردی بخاست
[B][M1]گوی بُد سپهدار و پشت گوان
[M2]گرامی و عم زاده پهلوان
[B][M1]خردمند را نام زر داده بود
[M2]به صد رزم داد هنر داده بود
[B][M1]بشد تا بر مبتر از قلب راست
[M2]بگشت و ز گردان هم آورد خواست
[B][M1]زره دار گردی همان گه ز گرد
[M2]برون تاخت و آمد برش هم نبرد
[B][M1]بگشتند با هم دو گرد سترگ
[M2]به خون چنگ شسته چو ارغنده گرگ
[B][M1]به شمشیر و گرز و کمان و کمند
[M2]نمودند هر گونه بسیار بند
[B][M1]سرانجام زر داده تند از کمین
[M2]بر افکند بر هندو ابلق ز کین
[B][M1]کشید آبگون آتش زهر بیز
[M2]زدش بر سر و ترگ و بال از ستیز
[B][M1]سپر نیمی و سرش با کتف و دست
[M2]به زخمی بیفکند هر چار پست
[B][M1]ز مهراج و لشکرش و ایران گروه
[M2]خروشی برآمد که خور شد ستوه
[B][M1]دگر رزم سازی برون شد دلیر
[M2]بگردید زر داده گردش چو شیر
[B][M1]چنان زدش تیری که دیگر نخاست
[M2]شد از ترک تا زین به دم نیمه راست
[B][M1]ده و دو دلاور به خم کمند
[M2]همیدون پس یکدگر درفکند
[B][M1]پسر داشت مبتر یکی شیر مرد
[M2]کش از جنگیان کس نبد هم نبرد
[B][M1]به مردی گسستی سر زنده پیل
[M2]به خنجر براندی ز خون رود نیل
[B][M1]به پیکار زر داده شیر دل
[M2]برون تاخت در کف ز پولاد شِل
[B][M1]بینداخت سوی گو سرفراز
[M2]زمان جوان بد رسیده فراز
[B][M1]به پشتش درآمد برون شد ز ناف
[M2]دلیری چنان کشته شد بر گزاف
[B][M1]از ایرانیان گریه برخاست پاک
[M2]دویدند و برداشتندش ز خاک
[B][M1]شد از کشتنش پهلوان دل دژم
[M2]ز خون دو دیده بسی راند نم
[B][M1]به چرخ و زمین کرد سوگند یاد
[M2]که امروز بدهم درین جنگ داد
[B][M1]کنم زین سیاهان درین دشت خون
[M2]به هر موی زر داده گردی نگون
[B][M1]چمان چرمه زاولی بر نشست
[M2]همان سی رسی نیزه ز آهن به دست
[B][M1]سوی پور مبتر به کین داد روی
[M2]درآمد سنان راست کرده به روی
[B][M1]به کم زان که مرغی زند سر در آب
[M2]ز زین کوهه بر بودش اندر شتاب
[B][M1]چنان از سنانش نگونسار کرد
[M2]کش از نیزه بر آهنین دار کرد
[B][M1]زمانی چپ و راست هر سوش برد
[M2]بیفکند و پشت و سرش کرد خرد
[B][M1]همی گفت کاین را بخوابید پست
[M2]که مهمان بد از باده گشتست مست
[B][M1]پس از خشم تن بر سپه برفکند
[M2]همه دشت دست و تن و سرفکند
[B][M1]بدان چرمه پوشیده چرم هژبر
[M2]چو دیوی دمان بر یکی پاره ابر
[B][M1]به زخم پرند آور از پشت پیل
[M2]همی معصفر تاخت بر تلّ نیل
[B][M1]سر خنجرش ابر خونبار بود
[M2]سنانش نهنگ یل اوبار بود
[B][M1]چنان چون به رشته کند مهره مرد
[M2]یلان را به نیزه همی پاره کرد
[B][M1]چهل پیل جنگی و سیصد سوار
[M2]به یک حمله بفکند بر خاک خوار
[B][M1]ز تن کرد چندان سر از کینه پخش
[M2]که شد زیر او درز خون چرمه رخش
[B][M1]همه دشت هندو بُد از زیر نعل
[M2]تن قیرگونشان ز خون گشته لعل
[B][M1]غریونده مبتر ز درد پسر
[M2]ز غم دیده پر خون و پر خاک سر
[B][M1]بیآمد به خون پسر کینه خواه
[M2]برآویخت با پهلوان سپاه
[B][M1]سپهبد برانگیخت رزمی عقاب
[M2]درآمد بدو چون درخش از شتاب
[B][M1]زدش بر میان راست تیغ نبرد
[M2]چنان کز کمربند یکی را دو کرد
[B][M1]بماندش یکی نیمه بر زین نگون
[M2]دگر نیمه بر خاک غلتان به خون
[B][M1]بزد نعره مهراج و بر پای خاست
[M2]ز شادی تن از کُه بیفکند خواست
[B][M1]ز درد جگر سر به سر هندوان
[M2]به کین سر نهادند بر پهلوان
[B][M1]دلاور درآمد چو غرنده میغ
[M2]دو دستی همی زد چپ و راست تیغ
[B][M1]دلیران ایران و زاول به هم
[M2]بکردند حمله چو شیر دژم
[B][M1]بپیوست رزمی گران کز سپهر
[M2]مه از بیم گم گشت و بگریخت مهر
[B][M1]برآمد دِه و گیر هر دو سپاه
[M2]برآمیخت با هم سپید و سیاه
[B][M1]پر از خشم شد مغز و پر کینه دل
[M2]ز دل خاست خون و ز خون خاست گل
[B][M1]سر تیغ چون خون فشان میغ شد
[M2]دل میغ پرتابش تیغ شد
[B][M1]بپرّید هوش زمانه ز جوش
[M2]بدرّید گوش سپهر از خروش
[B][M1]ز بس گرد چشم جهان تم گرفت
[M2]ز بس کشته پشت زمین خم گرفت
[B][M1]نبد رفته از روز نیمی فزون
[M2]که بد ز آن سیاهان دو بهره نگون
[B][M1]به خاک اندرون خستگان همچو مار
[M2]کشیده زبان از پی زینهار
[B][M1]ز بس زخم خشت و خدنگ درشت
[M2]شده پیل ماننده خارپشت
[B][M1]به هر سو نگون هندوی بود پست
[M2]چه افکنده بی سر چه بی پای و دست
[B][M1]ز تن رفته خون با گل آمیخته
[M2]چو خیک سیه باده زو ریخته
[B][M1]یکی باد برخاست و تاریک کرد
[M2]که آسان همی در ربود اسپ و مرد
[B][M1]بزد بر رخ هندوان ریگ و سنگ
[M2]نگون شد درفش دلیران ز چنگ
[B][M1]نهادند سر سوی بالا و شیب
[M2]گریزان و بر هم فتان از نهیب
[B][M1]بهو پیش شد باز خنجر به دست
[M2]همی گفت تا کی بود این شکست
[B][M1]هنرتان همه روز آویختن
[M2]نبینم همی جز که بگریختن
[B][M1]به خوان همچو شیران شتابید تیز
[M2]چو جنگ آید آهو شوید از گریز
[B][M1]ز گردان لشکرش هر کس که یافت
[M2]عنانش به تندی همی باز تافت
[B][M1]فکند از سران مر سه تن را ز پای
[M2]فرو داشت پیلان و لشکر به جای
[B][M1]چنین تا به شب رزم و پیکار بود
[M2]بند دست کز زخم بیکار بود
[B][M1]چو بنوشت شب فرش زربفت راغ
[M2]همه گنبد سبز شد پر چراغ
[B][M1]سپاه آرمیدند بر جای خویش
[M2]همان شب مهان را بهو خواند پیش
[B][M1]چنین گفت کاین بار رزمی گران
[M2]بسازید هم پشت یکدیگران
[B][M1]سپه پاک و پیلان همه بیش و کم
[M2]به جنگ اندر آرید فردا به هم
[B][M1]همینست یک رزم ماندست سخت
[M2]بکوشیم تا چیست فرجام و بخت
[B][M1]همه جان به یک ره به کف برنهیم
[M2]اگر کام یابیم ، اگر سر نهیم
[B][M1]مهان هم برین رای گشتند باز
[M2]همه شب همی رزم کردند ساز
[A]
[B][M1]چو ز ایوان مینای پیروزه هور
[M2]بکند آن همه مهره های بلور
[B][M1]ز دریای آب آتش سند روس
[M2]در افتاد در خانه آبنوس
[B][M1]ز هندو جهان پیل و لشکر گرفت
[M2]غو کوس کوه و زمین بر گرفت
[B][M1]هزاران هزار از سپه بد سوار
[M2]ز پیلان جنگی ده و شش هزار
[B][M1]به برگستوان پیل پوشیده تن
[M2]پر از ناوک انداز و آتش فکن
[B][M1]ز بس قیر چهران زده صف چو مور
[M2]ببد روز تا رو سیه گشت هور
[B][M1]همان شب که شد گفتی از روزگار
[M2]ازو هندوی کرده بُد کردگار
[B][M1]ز کوس و ز زنگ و درای و خروش
[M2]ز شیپور و ز ناله نای و جوش
[B][M1]تو گفتی زمانه سرآید همی
[M2]به هم کوه و دشت اندر آید همی
[B][M1]ز هندو سپه بود ده میل بیش
[M2]ز پس صفّ پیلان سواران ز پیش
[B][M1]به دیبا بیاراسته پیل چار
[M2]ز زرّ طوقشان وز گهر گوشوار
[B][M1]ابر کوهه پیل در قلبگاه
[M2]بلورین یکی تخت چون چرخ ماه
[B][M1]بهو از بر تخت بنشسته پست
[M2]به سر بر یکی تاج و گرزی به دست
[B][M1]درفشی سر از شیر زرّینه ساز
[M2]پرندش ز سیمرغ پر کرده باز
[B][M1]ز بر چتری از دمّ طاووس نر
[M2]فروهشته زو رشته های گهر
[B][M1]وز اینروی مهراج بر تیغ کوه
[M2]به دیدار ایرانیان با گروه
[B][M1]زده پیل پیکر درفش از برش
[M2]ز یاقوت تخت ، از گهر افسرش
[B][M1]فرازش یکی نیلگون سایبان
[M2]ز گوهر چو شب ز اختران آسمان
[B][M1]بدینسان نظاره دو شاه از دو روی
[M2]میان در دو لشکر بهم کینه جوی
[B][M1]سپهبد سبک رزم آغاز کرد
[M2]بزد کوس کین جنگ را ساز کرد
[B][M1]از آن ده دلاور یل نامدار
[M2]که سالار بُد هر یکی بر هزار
[B][M1]به هر سو یکی به سپه برگماشت
[M2]بر قلب زاول گره باز داشت
[B][M1]بر گردنکشان گفت یکسر به تیر
[M2]کنید آسمان تیره بر ماه و تیر
[B][M1]همه جنگ با پیل داران کنید
[M2]بریشان چنان تیر باران کنید
[B][M1]که در چشم هر پیلبانی به جنگ
[M2]فزون از مژه تیر باشد خدنگ
[B][M1]بگیرید ره بر بهو همگروه
[M2]مدارید از آن تخت و پیلان شکوه
[B][M1]که من همکنون تخت و آن تاج را
[M2]دهم با بهو هدیه مهراج را
[B][M1]ز شست خدنگ افکنان خاست جوش
[M2]کمان کوش ها گشت همراز گوش
[B][M1]هوا پر ز زنبور شد تیز پر
[M2]خدنگین تن و آهنین نیشتر
[B][M1]کشیدند شمشیر شیران هند
[M2]گرفتند کوشش دلیران سند
[B][M1]زمین همچو دریا شد از گرز و تیغ
[M2]وزو گرد برخاست مانند میغ
[B][M1]همه دشت از خشت شد کشت زار
[M2]همه کشته پر هندوان کُشته زار
[B][M1]بگردید گردون کوشش ز گرد
[M2]برون تافت از میغ ماه نبرد
[B][M1]ز خون هفت دریا بر آمد به هم
[M2]زمین از دگر سو برون داد نم
[B][M1]به هر گام بی تن سری ترگ دار
[M2]بُد افکنده چون مجمری پر بخار
[B][M1]شده گرد چون چرخی و خشت و شل
[M2]ستاره شده برج او مغز و دل
[B][M1]جهان ز آتش تیغ ها تافته
[M2]دل کُه ز بانگ یلان کافته
[B][M1]ز چرخ اختران برگرفته غریو
[M2]ز کوه و بیابان رمان غول و دیو
[B][M1]به دریا درون خسته درندگان
[M2]ز پرواز بر مانده پرندگان
[B][M1]بخار و دم خون ز گرز و ز تیغ
[M2]چو قوس قزح بُد که تابد ز میغ
[B][M1]به هر جای جویی بد از خون روان
[M2]بشکتند چندان از آن هندوان
[B][M1]که صندوق پیلان شد از زیر پی
[M2]ز بس کشته هندو چو چرخشت می
[B][M1]همان ده سر گرد از ایران سپاه
[M2]گرفتند هر سو یکی رزمگاه
[B][M1]سم اسپ سنبان زمین کرد پست
[M2]گروها گره را گراهون شکست
[B][M1]سرافشان همی کرد در صف هژبر
[M2]کمینگاه بگرفت بهپور ببر
[B][M1]همی ریخت آذر شن و برز هم
[M2]به خنجر یلان را سر و برز هم
[B][M1]به هر سو کجا گرد گرداب شد
[M2]ز خون گرد آن دشت گرداب شد
[B][M1]کجا گرز نشواد و ارفش گرفت
[M2]جهان زخم پولاد و آتش گرفت
[B][M1]سپهدار در قلب از آن سو به جنگ
[M2]گهش نیزه و گاه خنجر به چنگ
[B][M1]یلان هر سو از بیمش اندر گریز
[M2]گرفته ز تیغش جهان رستخیز
[B][M1]کمندش بگسترده از خم خام
[M2]همه دشتِ رزم اژدها وار دام
[B][M1]پی پیل پی خسته در دام او
[M2]سواران خبه در خم خام او
[B][M1]از آوای گرزش همی ریخت کوه
[M2]شده چرخ گردان ز گردش ستوه
[B][M1]سنانش همی مرگ را جنگ داد
[M2]خدنگش همی ریگ را رنگ داد
[B][M1]کجا خنجرش رزمسازی گرفت
[M2]همی در کفش مهره بازی گرفت
[B][M1]مرآن مهره کاندر هوا باختی
[M2]سَر سروران بود کانداختی
[B][M1]به یک ره فزون از هزاران سوار
[M2]سنان کرده بُد در کمرش استوار
[B][M1]نه بر زین بجنبید گرد دلیر
[M2]نه از زخم شد مانده ، نز جنگ سیر
[B][M1]تو گفتی تنش کوه آهن کشست
[M2]همان اسپش از باد و از آتشست
[B][M1]ز بس کشته کافکنده از پیش و پس
[M2]خروش سروش آمد از برکه بس
[B][M1]همان شاه مهراج بر جنگجوی
[M2]نهاده ز کُه دیده بر ترگ اوی 
[B][M1]اگر گردی از زین ربودی ز جای
[M2]وگر زنده پیلی فکندی ز پای
[B][M1]ز کُه با سپه نعره برداشتی
[M2]غو کوس از چرخ بگذاشتی
[B][M1]مِه پیلبانان شد آگه که بخت
[M2]ربود از بهو تخت و ، شد کار سخت
[B][M1]نه با چرخ شاید به نزد آزمود
[M2]نه چون بخت بد شد بود چاره سود
[B][M1]بیامد بَر ِ پهلوان سوار
[M2]به زنهار با پیل بیش از هزار
[B][M1]سپهبد نوازیدش و داد چیز
[M2]همیدون بزرگان و مهراج نیز
[B][M1]سیه دیده گیتی بهو پیش چشم
[M2]بر آشفت با پیلبانان به خشم
[B][M1]به بیغاره گفتا ندارید باک
[M2]سپارید پیلان به مهراج پاک
[B][M1]سران این سخن راست پنداشتند
[M2]ز هر سو همین بانگ برداشتند
[B][M1]همه پیلبانان از آن گفت و گوی
[M2]به زنهار مهراج دادند روی
[B][M1]براندند از آن روی پیلان رمه
[M2]به نرد بهو صد نماند از همه
[B][M1]پشیمان شد از گفته خود بهو
[M2]ندید اندر آن چاره از هیچ سو
[B][M1]به زیر آمد از پیل و بالای خواست
[M2]به ناکام رزمی گران کرد راست
[B][M1]یلان را به پیکار و کین برگماشت
[M2]به صد چاره آن رزم تا شب بداشت
[B][M1]چو برزد سر از کُه درفش بنفش
[M2]مه نو شدش ماه روی درفش
[B][M1]غَوِ طبل برگشتن از رزمگاه
[M2]برآمد شب از جنگ بربست راه
[B][M1]بهو ماند بیچاره و خیره سر
[M2]دلش تیره ، گیتی ز دل تیره تر
[B][M1]همی گفت ترسم که از بهر سود
[M2]سپاهم به دشمن سپارند زود
[B][M1]نه راهست نه روی بگریختن
[M2]نه سودی ز پیکار و آویختن
[A]
[B][M1]بُدش زنگیی همچو دیو سیاه
[M2]ز گرد رکیبش دوان سال و ماه
[B][M1]به زور از زمین کوه برداشتی
[M2]تک از تازی اسپان فزون داشتی
[B][M1]شدی شصت فرسنگ در نیم روز
[M2]به آهو رسیدی سبک تر ز یوز
[B][M1]به بالا بُدی با بهو راست یار
[M2]چو زنگی پیاده بدی او سوار
[B][M1]بدو گفت من چاره ای دانمت
[M2]کزین زاولی مرد برهانمت
[B][M1]به لا به یکی نامه کن نزد اوی
[M2]به جان ایمنی خواه و زنهار جوی
[B][M1]که تا من برم نامه نزدش دلیر
[M2]یکی دشنه زهر خورده به زیر
[B][M1]به شیرین سخن گوش بگشایمش
[M2]همان جای پردخت فرمایمش
[B][M1]پس اندر گه راز گفتن نهان
[M2]زنم بر برش دشنه ای ناگهان
[B][M1]سر آرم برو کار گیرم گریز
[M2]از آن پس به من کی رسد باد نیز
[B][M1]من این کرده وز شب جهان تیره فام
[M2]که داند که من کِه ورا هم کدام
[B][M1]بهو شاد شد گفت اگر ز آنکه بخت
[M2]برآرد به دست تو این کار سخت
[B][M1]تو را بر سرندیب شاهی دهم
[M2]به هند اندرت پیشگاهی دهم
[B][M1]یکی نامه ز آنگونه کو دید رای
[M2]بفرمود و شد زنگی تیزپای
[B][M1]طلایه بُد آن شب گراهون گرد
[M2]گرفتش سبک ، زی سپهدار بُرد
[B][M1]یل پهلوان دید دیوی نژند
[M2]سیاهی چو شاخین درختی بلند
[B][M1]زمین را ببوسید زنگی و گفت
[M2]ز نزد بهو نامه دارم نهفت
[B][M1]پیامست دیگر چو فرمان دهی
[M2]گزارم اگر جای داری تهی
[B][M1]جهان پهلوان جای پر دَخته ماند
[M2]سیه نامه بسپرد و بُد تا بخواند
[B][M1]شد آن گه برش راز گوینده تنگ
[M2]نهان دشنه زهر خورده به چنگ
[B][M1]بدان تا زند بر بَرِ پهلوان 
[M2]بدان زخم بروی سر آرد جهان
[B][M1]سپهبد بدید آن هم اندر شتاب
[M2]چو شیر دمان جست با خشم و تاب
[B][M1]بیفشرد با دشنه چنگش به دست
[M2]به یک مشتش از پای بفکند پست
[B][M1]سیه زد خروشی و زو رفت هوش
[M2]شنیدند هر کس ز بیرون خروش
[B][M1]دویدند و دیدند دیوی نگون
[M2]روان از دهان و بناگوش خون
[B][M1]ز نزدش نجنبید گرشاسب هیچ
[M2]نفرمود کس را به خونش پسیچ
[B][M1]چو هُش یافت لز زنده بر پای خاست
[M2]بغلتید در خاک و زنهار خواست
[B][M1]به رخ بر ز خون مژه سندروس
[M2]همی راند بر تخته آبنوس
[B][M1]جهان پهلوان گفت از تیغ من
[M2]تو آن گه رهانی سَرِ خویشتن
[B][M1]که با من بیایی به پرده سرای
[M2]به نزد بهو باشی ام رهنمای
[B][M1]گر او را سر امشب به چنبر کشم
[M2]ترا از سران سپه برکشم
[B][M1]سیه گفت کز دست نگذارمش
[M2]هم امشب به تو خفته بسپارمش
[B][M1]دلاور پرند آوری زهر خورد
[M2]کشید و بپوشید درع نبرد
[B][M1]هم آنگاه با او ره اندر گرفت
[M2]سیه بد کردار تک برگرفت
[B][M1]ز بس تیزی زنگی تیز رو
[M2]بدو پهلوان گفت چندین مدو
[B][M1]همانا کت از پر مرغ است پای
[M2]که پای ترا بر زمین نیست جای
[B][M1]سیه گفت در راه گاه شتاب
[M2]چنانم کم اندر نیابد عقاب
[B][M1]به تیزی به از اسپ تازی دوم
[M2]سه منزل به یک تک به بازی دَوم
[B][M1]بخندید گرشاسب گفتا رواست
[M2]بدو تیز چندان کت اکنون هواست
[B][M1]اگر من به چندین سلیح نبرد
[M2]نگیرم ترا کم ز من نیست مرد
[B][M1]سیه همچو آهو سبک خیز شد
[M2]سپهبد چو یوز از پسش تیز شد
[B][M1]به یک تازش از باد تک برگذاشت
[M2]دو گوشش گرفت و معلق بداشت
[B][M1]چو رفتند نزد سراپرده تنگ
[M2]به چاره شدند اندرو بی درنگ
[B][M1]رسیدند ناگه بد آن خیمه زود
[M2]که بر تخت تنها بهو خفته بود
[B][M1]سپاهش همه بُد ستوه از ستیز
[M2]برون رفته هر یک به راه گریز
[B][M1]تهی دید گرشاسب پرده سرای
[M2]نگهبان نه از گرد او کس به جای
[B][M1]برآورده شورش ز هر سو بسی
[M2]به ساز گریز اندرون هر کسی
[B][M1]چو شیر ژیان جست از افراز تخت
[M2]گرفتنش گلوبند و بفشارد سخت
[B][M1]بدرید چاردش و بفکند پست
[M2]دهانش بیا کند و دستش ببست
[B][M1]همیدونش بر دوش زنگی نهاد
[M2]نهانی برفتند هر دو چو باد
[B][M1]به راه و به خواب و به بزم و شکار
[M2]نباید که تنها بود شهریار
[B][M1]به زودی کشد بخت از آن خفته کین
[M2]چو بیداری او را بود در کمین
[B][M1]ز هندو طلایه دو صد سرفراز
[M2]بدین هر دو در راه خوردند باز
[B][M1]دلاور بغرّید و بر گفت نام
[M2]سوی پیشرو زود بگذارد گام
[B][M1]سر و ترگش انداخت از تن به تیغ
[M2]گرفتند ازو خیل دیگر گریغ
[B][M1]بهو را به لشکر گهش زین نشان
[M2]بیاورد بر دوش زنگی کشان
[B][M1]سپردش به نشواد زرّین کلاه
[M2]به مژده بشد نزد مهراج شاه
[B][M1]ز کار بهو و آن ِ زنگی نهفت
[M2]همه هر چه بُد رفته آن شب بگفت
[B][M1]یکی نعره زد شاه مهراج سخت
[M2]بینداخت مر خویشتن را ز تخت
[B][M1]شد آن شب در آرایش بزم و ساز
[M2]چو این آگهی یافت آن سرفراز
[B][M1]بدو گفت خواهم کز آنسان نژند
[M2]بهو را ببینم به خواری و بند
[B][M1]بیا بزم شادی بَرِ او بریم
[M2]بداریمش از پیش و ما می خوریم
[B][M1]سپهدار گفتا تو آرام گیر
[M2]چو دشمن گرفتی به کف جام گیر
[B][M1]تو بنشین به جای بد اندیش تو
[M2]که او را خود آرم کنون پیش تو
[B][M1]گرفتند هر دو به هم باده یاد
[M2]مهان را بخواندند و بودند شاد
[B][M1]سپهبد ز کار بهو با سپاه
[M2]بگفت و بفرمود تا شد سیاه
[B][M1]کشانش بیاورد خوار و نژند
[M2]رسن در گلو ، دست کرده به بند
[B][M1]خروشی برآمد به چرخ برین
[M2]گرفتند بر پهلوان آفرین
[B][M1]سبک شاه مهراج دل شادکام
[M2]به زیر آمد از تخت ، بر دست جام
[B][M1]یکی خورد بر یاد شاه بزرگ
[M2]دگر شادی پهلوان سترگ
[B][M1]نشست آنگهی شاد با انجمن
[M2]گرفت آفرین بر یَلِ ِ رزمزن
[B][M1]که نام تو تا جاودان یاد باد
[M2]دل شاه گیتی به تو شاه باد
[B][M1]همه ساله آباد زابلستان
[M2]کزو خاست یل چون تو کشورستان
[B][M1]هر آنکش غم و رنج تو آرزوست
[M2]چنان باد بیچاره کاکنون بهوست
[B][M1]زد از خشم و کینه گره بر برو
[M2]شد آشفته از کین دل بر بهو
[B][M1]چنین گفت کای گشته از جان نُمید
[M2]تهی از هنر همچو از بار بید
[B][M1]چه کردم به جای تو از بد بگوی
[M2]که بایست شد با منت جنگجوی
[B][M1]به گیتی همی مانی ای بدگهر
[M2]که هر چند به پروری زشت تر
[B][M1]به اندرز چندم پدر داد پند
[M2]که هرگز مگر دان ورا ارجمند
[B][M1]من از پند او روی برگاشتم
[M2]ترا سر ز خورشید بگذاشتم
[B][M1]شناسند یکسر همه هند و سند
[M2]که هستی تو در گوهر خویش سند
[B][M1]یکی تنگ توشه بُدی شوربخت
[M2]شهی دادمت و افسر و تاج و تخت
[B][M1]به پاداش این بود زیبای من
[M2]که امروز جویی همی جای من
[B][M1]رهی چون به اندازه ندهی مهی
[M2]چو مه شد نگیرد ترا جز رهی
[B][M1]سر دشمن آنکو برآرد به ماه
[M2]فرو د افکند خویشتن را به چاه
[B][M1]سزاوار جان بداندیش تو
[M2]ببینی چه آرم کنون پیش تو
[A]
[B][M1]بهو گفت با بسته دشمن به پیش
[M2]سخن گفتن آسان بود کمّ و بیش
[B][M1]توان گفت بد با زبونان دلیر
[M2]زبان چیره گردد چو شد دست چیر
[B][M1]بنه نام دیوانه بر هوشیار
[M2]پس آن گاه بر کودکانست کار
[B][M1]ترا پادشاهی به من گشت راست
[M2]ولیک از خوی بد ترا کس نخواست
[B][M1]گهر گر نبودم هنر بُد بسی
[M2]ازین روی را خواستم هر کسی
[B][M1]به زور و هنر پادشاهی و تخت
[M2]نیابد کسی جز به فرخنده بخت
[B][M1]هنر بُد مرا ، بخت فرخ نبود
[M2]چو باشد هنر ، بخت نبود چه سود
[B][M1]هنرها ز بخت بد آهو بود
[M2]ز بخت آوران زشت نیکو بود
[B][M1]پدر نیز پندت هم از بیم گفت
[M2]که با من هنر بیشتر دید جفت
[B][M1]به من بود شاهی سزاوارتر
[M2]که دارم هنر از تو بسیار تر
[B][M1]تو دادی سر ندیب از آن پس به من
[M2]فکندیم دور از بر خویشتن
[B][M1]پس اندر نهان خون من خواستی
[M2]نبد سود هر چاره کآراستی
[B][M1]من از بیم بر تو سپه ساختم
[M2]همه گنج و گاهت بر انداختم
[B][M1]چو شاهیت یکسر مرا خواست شد
[M2]ازین زابلی کار تو راست شد
[B][M1]اگر نامدی او به فریاد تو
[M2]بُدی کم کنون بیخ و بنیاد تو
[B][M1]تو بودی به پیشم سرافکنده پست
[M2]چنان چون منم پیش تو بسته دست
[B][M1]بشد تند مهراج و گفتا دروغ
[M2]بَرِ راست ، هرگز نگیرد فروغ
[B][M1]پدرت آنکه زو نازش و نام توست 
[M2]نیای مرا پیلبان بُد نخست
[B][M1]گهی چند سرهنگ درگاه شد
[M2]پس آن گه سرندیب را شاه شد
[B][M1]تو در پای پیلان بُدی خاشه روب
[M2]کواره کشی پیشه با رنج و کوب
[B][M1]چو رفت او ، بجا یش ترا خواستم
[M2]شهی دادمت ، کارت آراستم
[B][M1]کنون کت نشاندم بجای شهی
[M2]همی جای من خواهی از من تهی
[B][M1]کسی کش بود دیده از شرم پاک
[M2]ز هر زشت گفتن نیایدش باک
[B][M1]بتر هر زمان مردم بدگهر
[M2]که گوساله هر چند مِه گاو تر
[B][M1]برآشفت گرشاسب از کین و خشم
[M2]بزد بر بهو بانگ و بر تافت چشم
[B][M1]بفرمود تا هر که بدخواه و دوست 
[M2]ز سیلی به گردنش بردند پوست
[B][M1]درآکند خاکش به کام و دهن
[M2]ببردند بر دست و گردن رسن
[B][M1]همیدون به بندش همی داشتند
[M2]برو چند دارنده بگماشتند
[B][M1]همان گاه زنگی زمین بوسه داد
[M2]به گرشاسب بر آفرین کرد یاد
[B][M1]بدو گفت دانی که از روی بخت
[M2]ز من بُد که شد بر بهو کار سخت
[B][M1]بدو رهنمونی منت ساختم
[M2]چو بستیش بر دوش من تاختم
[B][M1]دگر کم همه خرد کردی دهن
[M2]به سیصد منی مشت دندان شکن
[B][M1]مرا تا بوم زنده و هوشمست
[M2]تف مشت تو در بنا گوشمست
[B][M1]کنون گر بدین بنده رای آوری
[M2]سزد کانچه گفتی به جای آوری
[B][M1]سپهبد بخندید و بنواختش
[M2]سزا خلعت و بارگی ساختش
[B][M1]میان بزرگانش سالار کرد
[M2]درفش و سپاهش پدیدار کرد
[B][M1]چنین بود گیتی و چونین بود
[M2]گهش مهربانی و گه کین بود
[B][M1]یکی را دهد رنج و بُرّد ز گنج
[M2]یکی را دهد گنج نابرده رنج
[B][M1]همه کارش آشوب و پنداشتیست
[M2]ازو آشتی جنگ و جنگ آشتیست
[B][M1]کرا بیش بخشد بزرگی و ناز
[M2]فزونتر دهد رنج و گرم و گداز
[B][M1]درو هر که گویی تن آسان ترست
[M2]همو بیش با رنج و دردسرست
[B][M1]توان خو ازو دست برداشتن
[M2]وزین خو نشایدش برگاشتن
[B][M1]از آن پس بهو چون به بند اوفتاد
[M2]سپهدار و مهراج گشتند شاد
[B][M1]همه شب به رود و می دلفروز
[M2]ببودند تا بر زد از خاک روز
[B][M1]چو گردون پیروزه از جوشنش
[M2]بکند آن همه کوکب روشنش
[B][M1]سپاه بهو رزم را کرد رای
[M2]کشیدند صف پیش پرده سرای
[B][M1]ندیدندش و جست هر کس بسی
[M2]فتادند ازو در گمان هر کسی
[B][M1]گه بگریخت در شب نهان از سپاه
[M2]وگر شد به زنهار مهراج شاه
[B][M1]ز جان یکسر امّید برداشتند
[M2]سلیح و بُنه پاک بگذاشتند 
[B][M1]گریزان سوی بیشه و دشت و کوه
[M2]نهادند سرها گروه ها گروه
[B][M1]دلیران ایران هر آنکس که بود
[M2]پی گردشان برگرفتند زود
[B][M1]نهادند جنگی ستیزندگان
[M2]سنان در قفای گریزندگان
[B][M1]فکندند چندان ازیشان نگون
[M2]که بُد کشته هر سو سه منزل فزون
[B][M1]جهان بود پر خیمه و چارپای
[M2]سلیح و بنه پاک مانده به جای
[B][M1]ز خرگاه وز فرش وز سیم و زر
[M2]ز درع و ز خفتان ز خود و سپر 
[B][M1]همه هر چه بُد برکه و دشت و غار
[M2]سلیح نبردی هزاران هزار
[B][M1]همی گرد کردند بیش از دو ماه
[M2]یکی کوه بُد سرکشیده به ماه
[B][M1]که پیلی به گردش به روز دراز
[M2]نگشتی نرفتیش مرغ از فراز
[B][M1]سپهبد بهین بر گزید از میان
[M2]ببخشید دیگر بر ایرانیان
[B][M1]همانجا یکی هفته دل شادکام
[M2]برآسود با بخشش و رود و جام
[B][M1]چو هفته سرآمد به مهراج گفت 
[M2]که این کار با کام دل گشت جفت
[B][M1]بفرمایید ار نیز کاریست شاه
[M2]وگر نیست دستور باشد به راه
[B][M1]بدو گفت مهراج کز فرّ بخت
[M2]ز تو یافتم پادشاهی و تخت
[B][M1]نماند ست کاری فزاینده نام
[M2]کنون چون بهو را فکندی به دام
[B][M1]پسر با برادرش هر دو به هم
[M2]سرندیب دارند با باد و دم
[B][M1]رویم اندرین چاره افسون کنیم
[M2]ز چنگالشان شهر بیرون کنیم
[B][M1]جهان پهلوان گرد گردنفراز 
[M2]چو بشنید گفتار مهراج باز
[B][M1]اسیران هر آنکس که آمد به مشت
[M2]کرا کشت بایست یکسر بکشت
[B][M1]بهو را به خواری و بند گران
[M2]به دژها فرستاد با دیگران 
[B][M1]وز آنجا سپه برد زی زنگبار
[M2]بشد تا جزیری به دریا کنار 
[B][M1]پر از کوه و بیشه جزیری فراخ
[M2]درختش همه عود گسترده شاخ
[B][M1]کُهش کان ارزیر و الماس بود
[M2]همه بیشه اش جای نسناس بود
[B][M1]ز گِردش صدف بیکران ریخته
[M2]به گل موج دریا برآمیخته
[B][M1]سپاه آن صدف ها همی کافتند
[M2]به خروار دُر هر کسی یافتند
[B][M1]چنان بود از و هر دُر شاهوار 
[M2]کجا ژاله گردد سرشک بهار
[B][M1]چو سیصد هزار از دَرِ تاج بود
[M2]که در پنج یک بهر مهراج بود
[B][M1]به گرشاسب بخشید پاک آنچه یافت
[M2]وز آنجا سوی راه دریا شتافت
[B][M1]به یک کوهشان جای آرام بود
[M2]کجا نام او ذات اوهام بود
[B][M1]به نزد سرندیب کوهی بلند
[M2]پر از بیشه و مردم کشتمند
[B][M1]ز غواص دیدند مردی هزار
[M2]رده ساخته گرد دریا کنار
[B][M1]گروهی شده ز آب جویان صدف
[M2]گروهی صدف کاف خنجر به کف
[B][M1]سپهدار مهراج و چندین گروه
[M2]ستادند نظاره شان گرد کوه
[B][M1]ز دُر آنچه نیکوتر آمد به دست
[M2]گزیدند بیش از دو صد با شست
[B][M1]به مهراج دادند و مهراج شاه
[M2]به گرشاسب بخشید و ایران سپاه
[B][M1]همان گه غریوی ز لشکر بخاست
[M2]کزاین بیشه ناگاه بر دست راست
[B][M1]دویدند دو دیو و از ما دو مرد
[M2]ربودند و بردند و کشتند و خورد
[B][M1]سپهبد سبک جست با گرز جنگ
[M2]بپوشید درع و ، میان بست تنگ
[B][M1]یکی گفت تندی مکن با غریو
[M2]درین بیشه نسناس باشد ، نه دیو
[B][M1]به بالا یکایک چو سرو بلند
[M2]به اندام پر موی چو ن گوسپند
[B][M1]همه سرخ موی و همه سبز موی
[M2]دو سوی قفا چشم و دو سوی روی
[B][M1]به اندام هم ماده هم نیز نر
[M2]همی بچه زایند چون یکدگر
[B][M1]دو زیشان در آرند پیلی به زیر
[M2]کشند و خورند و نگردند سیر
[B][M1]یکی به ز ما صد به جنگ و ستیز
[M2]فزونشان تک از تازی اسپان تیز
[B][M1]سپهبد به دادار سوگند خورد
[M2]که امروز تنها نمایم نبرد
[B][M1]کُشم هر چه نسناس آیدم پیش
[M2]اگر صد هزارند و زین نیز بیش
[B][M1]بگفت این و شد سوی بیشه دمان
[M2]همی گشت با گرز و تیر و کمان
[B][M1]ز نسناس شش دید جایی به هم
[M2]یکی پیل کشته دریده شکم
[B][M1]چو دیدندش از جایگه تاختند
[M2]ز پیرامنش جنگ برساختند
[B][M1]به خنجر دو را پای بفکند و دست
[M2]دو را زیر گرز گران کرد پست
[B][M1]دو با خشم و کین زو در آویختند
[M2]به دندان از آن خون همی ریختند
[B][M1]بزد هر دو را خنجر دل شکاف
[M2]بدرّیدشان از گلو تا به ناف
[B][M1]سرانشان به لشکر گه آورد شاد
[M2]به بزم اندرون پیش گردان نهاد
[B][M1]بماندند ازو خیره دل هر کسی
[M2]بُد از هر زبان آفرینش بسی
[B][M1]بفرمود تا پوستهاشان به درگاه
[M2]به کشتی کشند اندر آکنده کاه
[A]
[B][M1]دگر روز مهراج گردنفراز
[M2]بسی کشتی آورد هر سو فراز
[B][M1]به ایرانیان داد کشتی چو شست
[M2]دگر کشتی او با سپه بر نشست
[B][M1]ز کشتی شد آن آب ژرف از نهاد
[M2]چو دشتی در آن کوه تازان ز باد
[B][M1]تو گفتی که کیمخت هامون چو نیل
[M2]به حمله بدرّد همی زنده پیل
[B][M1]چو پیلی به میدان تک زودیاب
[M2]ورا پیلبان با دو میدانش آب
[B][M1]تکش تیز و رفتنش بی دست و پای
[M2]نه خوردنش کام و نه خفتنش رای
[B][M1]فزون خم خرطومش از سی کمند
[M2]ز دندانش بر پشت ماهی گزند
[B][M1]به رفتن برآورده پر مرغ وار
[M2]همی ره به سینه خزیده چو مار
[B][M1]گهی حلقه خرطومش اندر شکم
[M2]گهی بسته با گاو و ماهی به هم
[B][M1]یکی دشتش از پیش سیماب رنگ
[M2]سراسر چو پولاد بزدوده زنگ
[B][M1]زمینی بمانند گردان سپهر
[M2]درو چون در آیینه دیدار چهر
[B][M1]بیابانی آشفته بی سنگ و خاک
[M2]مغاکش گهی کوه و گه کُه مغاک
[B][M1]یکی دشت سیمین بی آتش به جوش
[M2]گه آسوده از نعره گه با خروش
[B][M1]بدیدن چنان کابگینه درنگ
[M2]ز شورش چو کوبند بر سنگ سنگ
[B][M1]دوان او در آن دشت و راه دراز
[M2]گهی شیب تازنده گاهی فراز
[B][M1]گهی چون یکی خانه در ژرف غار
[M2]گهی چون دژی از بر کوهسار
[A]
[B][M1]وز آنسو چو پور بهو رفت پیش
[M2]به شهر سر ندیب با عمّ خویش
[B][M1]همی ساخت بر کشتن عم کمین
[M2]نهان عمّ به خون جستنش همچنین
[B][M1]سرانجام کار آن پسر یافت دست
[M2]عمش را کشت و به شاهی نشست
[B][M1]پس آگاهی آمد ز مهراج شاه
[M2]ز درد پدر گشت روزش سیاه
[B][M1]یکی هفته بنشست با سوک و درد
[M2]سر هفته لشکر همه گرد کرد
[B][M1]بسی گنج زرّ و درم برفشاند
[M2]صد و بیست کشتی سپه در نشاند
[B][M1]سپهدار جنگ آور رزم ساز
[M2]فرستادش از پیش مهراج باز
[B][M1]چو رفتند نیمی ره از بیش و کم
[M2]سپه باز خوردند هر دو به هم
[B][M1]سبک بست گرشاسب کین را میان
[M2]همان شست کشتی از ایرانیان 
[B][M1]همه خنجر و نیزه برداشتند
[M2]ز کیوان غو کوس بگذاشتند
[B][M1]چنان گشت کشتی که در کارزار
[M2]به زخم سوار اندر آمد سوار 
[B][M1]به هر سو دژی خاست تا زان به جنگ 
[M2]ازو خشت بارنده و تیر و سنگ
[B][M1]ز تفّ سر تیغ ، وز عکس آب
[M2]همی در هوا گشت کرکس کباب
[B][M1]چنان تیر بارید هر گرد گیر
[M2]که هر ماهیی ترکشی شد ز تیر
[B][M1]همی موج بر اوج مه راه زد
[M2]ز ماهی تن کشته بر ماه زد
[B][M1]از آتش همه روی دریا به چهر
[M2]چنان شد که شب از ستاره سپهر
[B][M1]شد از خون تن ماهیان لعل پوش
[M2]دل میغ زد ز آب شنگرف جوش
[B][M1]چنان بود موج از سر بیشمار
[M2]که گرد چمن میوه بارد ز بار 
[B][M1]همی رفت هر کشتیی سرنگون
[M2]درآویخته بادبان پُر ز خون 
[B][M1]چو اسپان جنگی دوان خیل خیل
[M2]برافکنده از لعل دیبا جلیل
[B][M1]سپهدار با خیل زاول گروه
[M2]به پیش اندر آورده کشتی چو کوه
[B][M1]چپ و راست تیغ ارغوان بار کرد
[M2]به هر کشتی از کشته انبار کرد
[B][M1]به یک ساعت از گرز یکماهه بیش 
[M2]همی ماهیان را خورش داد پیش
[B][M1]ز کشتی به کشتی همی شد چو گرد
[M2]همی کوفت گرز و همی کشت مرد
[B][M1]چنین تا به جنگاوه جنگجوی
[M2]رسید ، از کمین کرد آهنگ اوی
[B][M1]سرش را به گرز گران کوفت خرد
[M2]تنش را به کام نهنگان سپرد
[B][M1]یلان ز آتش رزم و از بیم تاب
[M2]همی تن فکندند هر سو در آب
[B][M1]چهل کشتی از موج باد شگرف
[M2]ز دشمن نگون شد به دریای ژرف
[B][M1]دگر در گریز آن کجا مانده بود
[M2]نهادند سر زی سرندیب زود
[B][M1]گرفتند سی کشتی ایران سپاه
[M2]بکشتند هر کس که بد کینه خواه
[B][M1]همه بادبان ها برافراشتند
[M2]به دمّ گریزنده برداشتند
[A]
[B][M1]ز صد مرد پنجه گرفته شدند
[M2]دگر کشته و زار و کفته شدند
[B][M1]سرندیب شد زین شکن پرخروش
[M2]ز شیون به هر بر زنی خاست جوش 
[B][M1]ز خویشانش پور بهو هر که بود
[M2]ببرد و ز دریا گذر کرد زود 
[B][M1]ز هر سو چو بر وی جهان تنگ شد
[M2]به زنهار نزد شه زنگ شد
[B][M1]دو میزر بود جامه زنگیان
[M2]یکی گرد گوش و دگر بر میان
[B][M1]ندارند اسپ اندر آن بوم هیچ
[M2]نه کس داند اندر سواری پسیچ
[B][M1]بود سازشان تیغ کین روز جنگ
[M2]دگر استخوان ماهی و تیر و سنگ 
[B][M1]چو باشد شهی یا مهی ارجمند
[M2]نشانند از افراز تختی بلند
[B][M1]مر آن تخت را چار تن ساخته
[M2]پرندش همی بر سر افراخته
[B][M1]بود نیز نو مطرفی شاهوار
[M2]ببسته ز دو سو به چوب استوار
[B][M1]نشستنگه ناز دانند و کام
[M2]بدان بومش اندول خوانند نام
[B][M1]کرا شاه خواهد به زنهار خویش
[M2]نشان باشدش مهر و سربند پیش
[B][M1]فروهشته باشد به رخ روی بند
[M2]نبیندش کس جز مهی ارجمند
[B][M1]ز پور بهو چون شنید آگهی
[M2]فرستاد سربند و مهر شهی
[B][M1]همان تخت فرمود تا تاختند
[M2]همه ره نثارش گهر ساختند
[B][M1]چو آمد برش تنگ برخاست زود
[M2]فراوان بپرسید و گرمی نمود
[B][M1]نشاند و نوازیدش و داد جاه
[M2]همی بود از آنگونه نزدیک شاه
[B][M1]مرورا سپهدار و داماد گشت
[M2]نشست ایمن از اندُه ، آزاد گشت
[B][M1]سپاهش هم از زنگیان هر کسی 
[M2]زن آورد و پیوندشان شد بسی 
[B][M1]چو گرشاسب و مهراج از جای جنگ
[M2]رسیدند نزد سرندیب تنگ
[B][M1]به شهر از مهان هر که بُد سرفراز
[M2]همه هدیه و نزل کردند ساز
[B][M1]به ره پیش مهراج باز آمدند
[M2]به پوزش همه لابه ساز آمدند
[B][M1]که گر شد بهو دشمن شهریار
[M2]ز ما کس نبد با وی از شهر یار
[B][M1]ز بهر تواش بنده بودیم و دوست
[M2]کنون ما که ایم ار گنه کار اوست
[B][M1]به جای گنهکار بر بی گناه
[M2]چو خشم آوری نیست آیین و راه
[B][M1]و گر نزد شه ما گنه کرده ایم
[M2]سر اینک بَرِ تیغش آورده ایم
[B][M1]اگر سر بُرد ور ببخشد رواست
[M2]پسندیده ایم آنچه او را هواست
[B][M1]ز گرشاسب درخواست مهراج شاه
[M2]که این رای را هم تو بین روی و راه
[B][M1]به پاداش کژّی و از راه راست
[M2]بدین کشور امروز فرمان تراست
[B][M1]سپهبد گناهی کجا بودشان
[M2]ببخشید و از دل ببخشودشان
[B][M1]دگر دادشان از هر امّید بهر
[M2]وز آنجا کشیدند لشکر به شهر
[B][M1]بسی یافت مهراج هر گونه چیز
[M2]ز گنج بهو و آن لشکرش نیز
[B][M1]نهان کرده ها بر کشید از مغاک
[M2]به گرشاسب و ایرانیان داد پاک
[A]
[B][M1]یکی ماه از آن پس به شادی و کام
[M2]ببودند کز می نیاسود جام
[B][M1]چو مه گوی بفکند و چوگان گرفت
[M2]بر اسپ سیه سبز میدان گرفت
[B][M1]بدیدند مه بر رخ پهلوان
[M2]وز آنجای دلشاد و روشن روان
[B][M1]به کوه دهو بر گرفتند راه
[M2]چه کوهی بلندیش بر چرخ ماه
[B][M1]که گویند آدم چو فرمان بهشت
[M2]بر آن کوه برز اوفتاد از بهشت
[B][M1]نشان کف پایش آنجا تمام
[M2]بدیدند هر پی چو هفتاد گام
[B][M1]ز هرچ اسپر غمست و گل گونه گون
[M2]بر آن کوه بُد صد هزاران فزون
[B][M1]ز شمشاد و از سوسن و یاسمن
[M2]ز نسرین و از سنبل و نسترن
[B][M1]هم از خیری و گام چشم و زرشک
[M2]بشسته رخ هر یک ابر از سرشک
[B][M1]همه کوه چون تخت گوهر فروش
[M2]ز سیسنبر و لاله و پیل غوش
[B][M1]هزاران گل نو دمیده ز سنگ
[M2]ز صد برگ و دوروی و ز هفت رنگ
[B][M1]چه نرگس چه نو ارغوان و چه خوید
[M2]چه شب بو چه نیلوفر و شنبلید
[B][M1]بنفشه سرآورده زی مشکبوی
[M2]شده یاسمن انجمن گرد جوی
[B][M1]رده در رده زان گل لعلگون
[M2]که خوانی عروسش به پرده درون
[B][M1]گل زرد هال جهان دید جفت 
[M2]گرفته بر بید بویا نهفت
[B][M1]به دستان چکاوک شکافه شکاف
[M2]سرایان ز گل ساری و زند واف
[B][M1]به هر سو یکی آبدان چون گلاب
[M2]شناور شده ماغ بر روی آب
[B][M1]چو زنگی که بستر ز جوشن کند
[M2]چو هندو که آیینه روشن کند
[B][M1]بُد از هر سوی میوه داران دگر
[M2]بُن اش بر زمین و ، سوی چرخ سر
[B][M1]که در سایه شاخ هر میوه دار
[M2]نشستی به هم مرد بیش از هزار
[B][M1]همانجا یکی سهمگین چاه بود
[M2]که ژرفیش صد شاه رش راه بود
[B][M1]هر آن چیز کانداختندی دروی
[M2]وگر از گرانی بُدی سنگ و روی
[B][M1]سبک زو همان چیز باز آمدی
[M2]چو تیر از بُن اش بر فراز آمدی
[B][M1]برانداختی بر سر اندر زمان
[M2]ندیدست کس یک شگفتی چنان
[B][M1]بسی کان یاقوت دیدند نیز
[M2]ز بلور و الماس و هر گونه چیز
[B][M1]بسی چشمه آب روان جای جای
[M2]به هر گوشه مرغان دستانسرای
[B][M1]ز کافور و از عود بی مر درخت
[M2]هم از زر گیا رسته بر سنگ سخت
[B][M1]ز گاوان عنبر به هر سو رمه
[M2]وز آهو گله نافه افکن همه
[A]
[B][M1]بر آن کُه برهمن یکی پیرمرد
[M2]برآورده وز گردش روز گرد
[B][M1]گلش گشته گل سرو زرین کناغ
[M2]چو پرّ حواصل شده پرّ زاغ
[B][M1]شده تیر بالا کمان وار کوژ
[M2]کمان دو ابرو شده سیم توژ
[B][M1]برهنه سر و پای پوشیده تن
[M2]ز برگ درخت و گیا پیرهن
[B][M1]ازو پهلوان جست راه سخن
[M2]که ای راست دل کوژ پشت کهن
[B][M1]برینگونه آن کوه خرّم ز چیست
[M2]براو نشانِ کفِ پای کیست
[B][M1]پرستنده پیر آفرین بر گرفت
[M2]چنین گفت کایدر بسست از شگفت
[B][M1]هم از گونه گون گوهر آبدار
[M2]هم از عود و کافور و هم میوه دار
[B][M1]از آن آن که ایدون خوش و خرّمست
[M2] که با فرّ فرخ پی آدمست
[B][M1]نشان پی است آنکه در پیش تست
[M2]که هفتاد گامست هر پی درست
[B][M1]از ایدر به دریا دو میل است راست
[M2] شدی او به سه گام هر گه که خواست
[B][M1]ز دریا درون هر شب ابری بلند
[M2]برآید، غریونده چون دردمند
[B][M1]به آب مژه هر پی اش بیش و کم
[M2]بشوید نبارد دگر جای نم
[B][M1]ز مینو چو آدم برین کُه فتاد
[M2]همی بود با درد و با سرد باد
[B][M1]ز دل دود غم رفته بر آفتاب
[M2]دو دیده چو دریا، دو رخ جوی آب
[B][M1]به صد سال گریان بُد از روزگار
[M2]همی خواست آمرزش از کردگار
[B][M1]چنین تا به مژده بیامد سروش
[M2]که کام دلت یافتی کم خروش
[B][M1]ز دیده بدان خرّمی نیز نم
[M2]ببارید چندانکه هنگام غم
[B][M1]از آن آب غم کز مژه رخ بشست
[M2]همه کُه خس و خار و هم زهر رست
[B][M1]وزان آب شادی کش از رخ دوید
[M2]همه سبزه و داروی و گل دمید
[B][M1]غمی ماند جفتش تهی زو کنار
[M2]بر جدّه نزدیک دریا کنار
[B][M1]همی ماهی آورد از قعر آب
[M2]بپختی میان هوا ز آفتاب
[B][M1]خور و خوانش ماهی بریان بدی
[M2]بر آدم شب و روز گریان بدی
[B][M1]وز اندوه آدم از ایدر به درد
[M2]شب و روز گرینده و روی زرد
[B][M1]چو گاه ستایش ستادی به پای
[M2]سرش بآسمان بر رسیدی به جای
[B][M1]هم از وی فرشته شنیدی خروش	
[M2]همو یافتی راز ایشان به گوش
[B][M1]فرستاد پس کردگار از بهشت 
[M2]به دست سروش خجسته سرشت
[B][M1]ز یاقوتِ یکپاره لعل فام 
[M2]درفشان یکی خانه آباد نام
[B][M1]مر آن را میان جهان جای کرد
[M2]پرستشگهی زو دلارای کرد
[B][M1]بفرمود تا آدم آن جا شتافت
[M2]چو شد نزد او جفت را بازیافت
[B][M1]بدان گه که بگرفت طوفان جهان
[M2] شد آن خانه سوی گر زمان نهان
[B][M1]همان جایگه ساخت خواهد خدای
[M2]یکی خانه کز وی بود دین به پای
[B][M1]بفرّ پسین تر ز پیغمبران
[M2]بسی خوبی افزود خواهد بر آن
[B][M1]چو رخ زو بتابی شود دین تباه
[M2]چو سنگش ببوسی بریزد گناه
[B][M1]چو شد سال آدم تمامی هزار
[M2]شد از گیتی کرده زی کردگار
[B][M1]وارشیث پوشید در خاک تن
[M2]سروش آوریدش ز مینو کفن
[B][M1]نشانگاه گورش کنون ایدرست
[M2]یکی بهره از وی به دریا درست
[B][M1]چو نوح آمد و یافت ایدر درنگ
[M2]کشید استخوانش به دژهوخت گنگ
[B][M1]از آن این کُه از گوهر و گل نکوست
[M2]که بر وی نشانِ کفِ پایِ اوست
[B][M1]نه کوهست ازین بُرزتر در جهان
[M2]نه یاقوت دارد جز اینجای کان
[B][M1]هم از هر کجا دُر خیزد دگر
[M2]بدین مرز باشد بها گیرتر
[B][M1]دگر ره سپهبد یل چیردست
[M2]بپرسید کای پیر یزدان پرست
[B][M1]شگفتی بد آنروی سوی شمال
[M2]چه گوید جهاندیده دانش سگال
[B][M1]برهمن چنین گفت کای پاکرای
[M2]بد آنروی کم یابی آباد جای
[B][M1]دو صد میل ره بیشه باشد فزون
[M2]درختان بارآور گونه گون
[B][M1]در آن بیشها مردم بیشمار
[M2]گیا خوردشان یا بَرِ میوه دار
[B][M1]چو مردم گشاده کف دست و روی
[M2]چو میشان نهفته همه تن به موی
[B][M1]یکی بهره را موی سر تا میان
[M2]چو قرطاس تن چهره چون زنگیان
[B][M1]ز بیگانه مردم بودشلن گریز
[M2]بتازند وز تک به از باد تیز
[B][M1]اگر چند دارندشان جفت ناز
[M2]چو نبوند بسته ، گریزند باز
[B][M1]همانجا ز کافور و عود و بقم
[M2]بسی بیشه پیوسته بینی بهم
[B][M1]جزیری همانجاست نزد کله
[M2]که کشتی بدو دیر یابد خله
[B][M1]همه پر درختان با بار و برگ
[M2]کُه و دشت او بیشه پیل و کرگ
[B][M1]درو بیکران مردم زورمند
[M2]ستمکاره و خونی و پرگزند
[B][M1]کرا یافتند از دگر مردمان
[M2]کشند از سرش کاسه هم در زمان
[B][M1]چو ساز عروسیّ دختر کنند
[M2]به کابین همه کاسه سر کنند
[B][M1]خورش هم بدان کاسه آرند پیش 
[M2]توانگر تر آن کس کش آن کاسه بیش
[B][M1]میان درختان به روز شکار
[M2]بگیرند بر پیل راه آشکار
[B][M1]نخستین ز پای اندر آرند زود
[M2]وز آنجا گریزند پس همچو دود
[B][M1]از ایرا که پیلان دیگر به کین
[M2]بر آن بوی کشته دوند از کمین
[B][M1]به خشم آن زمین زیر و از بر کنند
[M2]درخت فراوان ز بن بر کنند
[B][M1]چو پیلان از آنجای گردند باز
[M2]شوند آن گُره در شب دیر باز
[B][M1]مر آن پیل را پاره پاره ز نیش
[M2]کنند و ، برد هر کسی بهر خویش
[B][M1]ندارند خود کِشته و چار پای
[M2]نورزند جز میوه ها جای جای
[B][M1]ز پیلست هر گونه شان خوردنی
[M2]هم از چرم او هر چه گستردنی
[B][M1]کرا مُرد ، سنگی گران در شتاب
[M2]ببندند و زود افکنندش در آب
[B][M1]فکنده همه بیشه شان میل میل
[M2]سرو های کرگست و دندان پیل
[B][M1]به هندوستان داروی گونه گون
[M2]از آن بیشه جایی نخیزد فزون
[A]
[B][M1]دگر رهش پرسید گرد دلیر
[M2]که ای از خرد بر هوا گشته چیر
[B][M1]بدین کوه تنها نشستت چراست
[M2]چه چیزست خوردت چو پوشش گیاست
[B][M1]بدو گفت پیرش که سالست شست
[M2]که تا من بدین کوه دارم نشست
[B][M1]گیایست پوشیدن و خوردنم
[M2]سپاس کسی نیست بر گردنم
[B][M1]همه کار من با خدایست و بس
[M2]نه از من کسی رنجه ، نی من ز کس
[B][M1]و گر بی کس ام نیستم بی خدای
[M2]به تنهایی او بس مرا دلگشای
[B][M1]خرد نیز دارم که چون دل نژند
[M2]بمانم ، کند دردم آسان به پند
[B][M1]تنومند را از خورش چاره نیست
[M2]وزین بر تنومند بیغاره نیست
[B][M1]چو دیدی که گیتی ندارد بها
[M2]از او بس بود خورد و پوشش گیا
[B][M1]چه باید سوی هر خورش تاختن
[M2]شکم گور هر جانور ساختن 
[B][M1]روان پرور ایدونکه تن پروری
[M2]به پروانه تن رنج تا کی بری
[B][M1]کسی کش روان شد به دانش جوان
[M2]گرش تن بمیرد ، نمیرد روان
[B][M1]روان هست زندانی مستنمد
[M2]تن او را چو زندان طبایع چو بند
[B][M1]چنانست پروردن از ناز تن
[M2]که دیوار زندان قوی داشتن
[B][M1]چه باید کشید اینهمه رنج و باک
[M2]به چیزی که گوهرش یک مشت خاک
[B][M1]دمی گرش نبود بمیرد به جای
[M2]به پی گر نجنبد ، بیفتد ز پای
[B][M1]هم از یک خوی خویش گردد نژند
[M2]هم از نیش یک پشه گیرد گزند
[B][M1]چه مهر افکنی بر تن و این جهان
[M2]که با تو نه این ماند خواهد نه آن
[B][M1]جهان از بد و نیک آبستنست
[M2]برون دوستست از درون دشمنست
[B][M1]چو باغیست پر میوه دارش چمن
[M2]به گردش نسیم خوش و نوسمن
[B][M1]هر آن گه که شد رام او دل به مهر
[M2]دگر سان شود یکسرش رنگ چهر
[B][M1]درختش بلا گردد و میوه مار
[M2]نسیمش سموم و سمن برگ خار
[B][M1]چه ورزیش کت ندهد از رنج بر
[M2]بمالد به پی چون بگیرد به بر
[B][M1]به دوری ز خویشانت آرد نُوید
[M2]نمایدت طمع و نشاند نمید
[B][M1]کند کوز پشتت، رخ سرخ زرد
[M2]جوانیت پیری ، درستیت درد
[B][M1]پس آنکو چنین با تو باشد به کین
[M2]تو او را چرا دوست داری چنین
[B][M1]چه نازی به دیبا و خز و سمور
[M2]که خواهد تنت را خورد کرم و مور
[B][M1]بسی چاره ها سازی و داوری
[M2]بری رنج تا گنج گرد آوری
[B][M1]سرانجام بینی شده باد رنج
[M2]به تو رنج ماند به بدخواه گنج
[B][M1]گرت نیک باید به هر دو سرای
[M2]سوی کردگار جهانبان گرای
[B][M1]سپهدار گفت از نهان و آشکار
[M2]گوا چیست بر هستی کردگار
[B][M1]نشانش چه سان و ستودنش چون
[M2]چه دانی سوی یکیش رهنمون
[B][M1]هر آن چیز کت دل بدو رهبرست
[M2]به چیزی شناسی کزو برترست
[B][M1]خدای از خرد برترست و روان
[M2]به چه چیز دانستن او را توان
[B][M1]برهمن چنین گفت کز رای پاک
[M2]همه چیزی از چرخ تا تیره خاک
[B][M1]به هستی یزدان سراسر گواست
[M2]گویانِ خاموشِ گوینده راست
[B][M1]زمین و آسمان وین همه اختران
[M2]همین درهم آویخته گوهران 
[B][M1]پس اینها که گه زیر و گاه از برند
[M2]بگردند و هر ساعتی دیگرند
[B][M1]گهی نوبهار آید و گاه تیر
[M2]جوانست گیتی گهی ، گاه پیر
[B][M1]زمان تا زمان چرخد را کار نو
[M2]شب و روز همواره بر راه او
[B][M1]همان مرگ با زندگانی به هم
[M2]بد و نیک با شادمانی و غم
[B][M1]ازین نیست گیتی تهی یک زمان
[M2]به گردش دَرند اینهمه بی گمان
[B][M1]ز گردش شود گردگی آشکار
[M2]نشانست پس گرده بر گردکار
[B][M1]از آرام و جنبش نبد بیش چیز
[M2]همان هر دو چیز آفریدست نیز
[B][M1]پس آن چه نبد پیش ازین از نخست
[M2]چنان دان که هست آفریده درست
[B][M1]چو هستیش دیدی یکی دان و بس
[M2]دویی دور دار و دو مشنو ز کس
[B][M1] یکی پادشاه و برو پادشا
[M2] نشاید بُدَن هر دو فرمانروا
[B][M1]که ناچار آن چیره باشد گرین
[M2]کند سرکشی این بر آن و آن برین
[B][M1]چو باشند این هر دوان ناتوان
[M2]توانا یکی بهتر از هر دوان
[B][M1]دو یارست باشند یا بیش و کم
[M2]دویی هر دو را باز دارد ز هم
[B][M1]پس آن گه کز آن زین جدایی بود
[M2]چنین نه نشان خدایی بود
[B][M1]مرورا ندانی مگر هم بدوی
[M2]که راهت نماید به هر جست و جوی
[A]
[B][M1]بپرسید بازش هنرمند مرد
[M2]که یزدان جهان را سرشت از چه کرد
[B][M1]بهانه چه افتاد تا کرده شد
[M2]سپهر و ستاره بر آورده شد
[B][M1]چنین گفت این آن شناسد درست
[M2]که گیتی همو آفرید از نخست
[B][M1]ولیک از پدر یاد دارم سخن
[M2]که گفت این جهان گوهری بُد زبُن
[B][M1]که یزدان چُنان گوهر ناب کرد
[M2]گدازیدش از تفّ و جوشاب کرد
[B][M1]ز جوش و تفش باد و آتش فراشت
[M2]ز عکسش که بر زد ستاره نگاشت
[B][M1]ز موجش همه کوهها کرد و غار
[M2]زمین از کف و چرخها از بخار
[B][M1]ز دانا دگر سان شنیدم درست
[M2]که یزدان خرد آفرید از نخست
[B][M1]خرد نقطه فرمانش پرگار کرد
[M2]و زو گوهر جان پدیدار کرد
[B][M1]پس از جان هیولی و این گوهران 
[M2]پس از گوهران چرخ و این اختران
[B][M1]از آغاز بُد جنبشی کافرید
[M2]که از زیر آن گرمی آمد پدید
[B][M1]چو آن جنبش آرام را یار شد
[M2]از آرام سردی پدیدار شد
[B][M1]کجا جنبش آنجاست گرمی نهفت
[M2]چو آرام را باز سردیست جفت
[B][M1]ز گرمی دَرِ خشکی اندر گشاد
[M2]ز سردی که برخواست ترّی بزاد
[B][M1]زمان تا زمان خشکی آنگاه باز
[M2]همی تاخت ترّی ز سردی فراز
[B][M1]چو سردی سوی خشکی آهنگ کرد
[M2]زمین آمد اینک که خشکست و سرد
[B][M1]دمید آتش از خشکی و تف و تاب
[M2]ز سردی و ترّی پدید آمد آب
[B][M1]هم از بهر ترّی که سر برفراخت
[M2]هوا گشت و هم جفت گرمی بساخت
[B][M1]چو این چارگوهر به ساز آمدند
[M2]دگر ره به جنبش فراز آمدند
[B][M1]سبک هر چه زو بُد همه شد بخار
[M2]بلندی گرفت از بَرِ هر چهار 
[B][M1]چو شد هفت بار آن بخار از زبر
[M2]شد این هفت چرخ از بَرِ یکدگر
[B][M1]پس آتش ز نو جنبش انگیخت باز
[M2]وزو هفت ره شد بخار از فراز
[B][M1]از آن هر بخار اختری تابناک
[M2]برافروخت از چرخ یزدان پاک
[B][M1]ز کیوان گرفت این چنین تا به ماه
[M2]به هر چرخ در اختری جایگاه
[B][M1]از آن پس دگر بیکران شد بخار
[M2]ستاره برافروخت چندین هزار
[B][M1]مرین گوهران راچو جنبش فتاد
[M2]ز دو پهلوی چرخ برخاست باد
[B][M1]از آن باد گردون به گشتن گرفت
[M2]ستاره برو ره نوشتن گرفت
[B][M1]سپهر و ستاره به رفتار خاست
[M2]یکی سوی چپّ و دگر سوی راست
[B][M1]چو این چار گوهر شد آمیخته 
[M2]ز هفت و ده و دو در آویخته 
[B][M1]نخست از زمین معدنی خاست پاک
[M2]برافراخت پس رستنی سر ز خاک
[B][M1]پس از رستنی گونه گون جانور
[M2]پدید آمد آمیخت با خواب و خور
[B][M1]پسین مردم آمد که از هر چه بود
[M2]شدش بهره و بر همه برفزود
[B][M1]بدو خط پرگار پیوسته شد
[M2]دَرِ آفرینش همه بسته شد
[B][M1]نخستین خرد بود و مردم پسین
[M2]اگر راه یزدانت باید بس این
[B][M1]ولیک از دگر ره شناسان هند
[M2]شنیدم هم از فیلسوفان سند
[B][M1]که دیگر جهان است از ما نهان
[M2]که دانا همی خواندش آن جهان
[B][M1]جهانی فروزنده و تابناک
[M2]که جای فرشتست و جان های پاک
[B][M1]ز جان وز فرشته درو هر که هست 
[M2]همه در نمازند و یزدان پرست
[B][M1]دو تا بهره ای زو و بهری به پای
[M2]دگر بهره در سجده پیش خدای
[B][M1]گروهی روان ها پس آن گه ز راه
[M2]بگشتند و ، دیوان شدند از گناه
[B][M1]از اندازه بر پای بگذاشتند
[M2]ز یزدان به هم روی برگاشتند
[B][M1]ستمکارگان و آن که بُد بی ستم
[M2]بر آمیخت زین هر دو بهری به هم
[B][M1]چو بردند از پایگه پای خویش
[M2]نگون اوفتادند از جای خویش
[B][M1]ز دانش بماندند وز بندگی
[M2]به مرگی رسیدند از زندگی
[B][M1]پس آن گه جهان داور داد گر
[M2]درایشان سرشت آن جهان دگر
[B][M1]چو بایست در هر گهر کار کرد
[M2]جهانی چنین نو پدیدار کرد
[B][M1]از آغاز کاین چار گوهر نمود
[M2]میانشان یکی جنبش انگیخت زود
[B][M1]دوگونست جنبش ز بن کژ و راست
[M2]همان دایره نیز از نقطه خاست
[B][M1]چو گردیده شد دایره آسمان
[M2]زمین ماند چون نقطه اندر میان
[B][M1]ز جنبش چو گردون به رفتار گشت
[M2]ز گرمیش آتش پدیدار گشت
[B][M1]دگر باره نو گرمیی برفزود
[M2]هوا گشت از آن آتش تیره دود
[B][M1]چو ترّی ز گرمیش لختی براند
[M2]گران گشت و در زیر آتش بماند
[B][M1]ز سردی و خشکی زمین بهره داشت
[M2]به سردیش ترّی هوا بر گماشت
[B][M1]پس از سردی و ترّی هر دوان
[M2]گشاد آب و گرد زمین شد روان
[B][M1]چو بسته شدند این گهر هر چهار
[M2]بماندند ازین چرخها در حصار
[B][M1] سرشت جهان پاک از آمیختن 
[M2]درآمد به هر پیکر انگیختن
[B][M1]ازین گوهران هیچ کاری به جای
[M2]نیاید ز بُن ، تا نخواهد خدای
[B][M1]کز آن گوهر این دیگر آگاه نیست
[M2]به راز خداوندشان راه نیست
[B][M1]جهاندار کاین چار پیوسته کرد
[M2]همه زورشان با زمین بسته کرد
[B][M1]که تا آن روان ها که افکنده اند
[M2]درین چار گوهر پراکنده اند
[B][M1]همه بر زمین شان بود پرورش
[M2]برو دارد و زآن دهد شان خورش
[B][M1]برد شان به هر کالبد کژّ و راست
[M2]بدارد چنان کش بود کام و خواست
[B][M1]از آن پس به پیغمبران آگهی
[M2]دهدشان ز راه بدیّ و بهی
[B][M1]پس آن جان که زی روشنی یافت راه
[M2]وز ایدر شود گشته پاک از گناه
[B][M1]چو از خاک یزدانش گوید که خیز
[M2]به دستش دهد نامه رستخیز
[B][M1]به زودی شمارش گزارد تمام
[M2]بهشتش دهد جای آرام و کام
[B][M1]وگر تیره جانی بود زشت کیش
[M2]همان روز چون خواند ایزدش پیش
[B][M1]سیه روی خیزد ز شرم گناه
[M2]سوی چینود پُل نباشدش راه
[B][M1]ببادفره جاودان کرده بند
[M2]در آتش به دوزخ بماند نژند
[B][M1]خنک آن که جانش از گنه هست پاک
[M2]بماند بهشی چو خیزد ز خاک
[B][M1]ز من هر چه پرسیدی از کم و بیش
[M2]بگفتم ترا چون شنیدم ز پیش
[B][M1]هم از فیلسوفان رومی درست
[M2]شنیدم که گیتی هوا بُد نخست
[B][M1]فراوان کسان آن که دانشورند
[M2]بهین طبع گیتی هوا را گِرند
[B][M1]هوا هست ارمیده باد از نهاد
[M2]چو جنبد هوا نام گرددش باد
[B][M1]هر آن جانور کش دمست از هواست
[M2]به دَم جان و تن زنده و بانواست
[B][M1]همه تخم در کشتها گونه گون
[M2]که ناراست افتد بود سرنگون
[B][M1]هوا در همه زور و ساز آورد
[M2]سَرِ هر نگون زی فراز آورد
[B][M1]اگر چندشان ز آب خیزد پسیچ
[M2]هوا چون نباشد نرویند هیچ
[B][M1]ز گردون گروهی نمایند راه
[M2]که او را نشاید بُد آن جایگاه
[B][M1]نگوید ورا جای دانش پرست
[M2]که برجای جانست گوید چو هست
[B][M1]فرازش هواییست روشن دگر
[M2]سبک سخت وز هر هوا پاکتر
[B][M1]ز برش ار نه چیزی دگر سان بُدی
[M2]ستاده بدی وی، نه گردان بُدی
[B][M1]هم از باد گردان شدست این چنین
[M2]هم از باد شست ایستاده زمین
[B][M1]فلک و آتش و اختر تابناک
[M2]همه در هوااند استاده پاک
[B][M1]بدآنسان که آهنگر کارساز
[M2]فرازد دمش نزد آتش فراز
[B][M1]دمادم چو باد دم افتد بهم
[M2]شود آتش از باد پیچان به دم
[B][M1]ز گیتی هوا بُد نخستین پدید
[M2]خدای اندرو جنبشی آفرید
[B][M1]چو جنبید سخت آن هوای شگفت
[M2]ببد باد و ، زان باد آتش گرفت
[B][M1]مرآن باد را آتش افسرده کرد
[M2]ازو آب بنشاند و گسترده کرد
[B][M1]چو نم دار جامه که بدهیش تاب
[M2]بیفشاریش زو بپالاید آب
[B][M1]کف و تیرگی هر چه ز آن آب خاست
[M2] ز می گشت اینک که در زیر ماست
[B][M1]پس از تف آن آتش و عکس آب
[M2]برآمد بخار و ز نو داد تاب
[B][M1]خدای از بخارش سپهر آفرید
[M2]ز عکسش ستاره پدید آورید
[B][M1]ازین پس هر آنچ از کم وز فزون
[M2]ببد ، یکسر از پیش گفتم که چون
[A]
[B][M1]دگر نیز دان کز گروهان دهر
[M2]دوسانند کز دینشان نیست بهر
[B][M1]گروهی به ایزدنگویند کس
[M2]که تا مر جهان را شناسند بس
[B][M1]ز هر جانور پاک و ز رستمی
[M2]همه هر چه پیدا شود بر زمی
[B][M1]نگارندش اختر شناسد ز چرخ
[M2]طبایع به هر یک رسانند برخ
[B][M1]هم از گفت ایشان چنینست یاد
[M2]که گیتی چنان کآینست از نهاد
[B][M1]در و پیکر هر چه گشت آشکار
[M2]چنانست چون بآینه در نگار
[B][M1]که چیزی بود چون به دیدن رسید
[M2]بنا چیز گردد چو شد ناپدید
[B][M1]یکی مرد فرزانه هر چند گاه 
[M2]بیاید نماید دگر دین و راه
[B][M1]فرستاده ام گوید از کردگار
[M2]همی گفته او کنم آشکار
[B][M1]نهد دوزخی و بهشتی ز پیش
[M2]که تا هر کس اندیشد از کرد خویش
[B][M1]درین همگره باز گویند نیز
[M2]که ناید درست آنچه دانش به چیز
[B][M1]نخستین گیایی نماید درخت
[M2]بُنه گیرد آن گه کند بیخ سخت
[B][M1]از آن پس زند شاخ و برگ آورد
[M2]دهد بار و سایه فرو گسترد
[B][M1]درنگش به آخر درآرد ز پای
[M2]شود کنده گرنه بپیوسد به جای
[B][M1]ز بیخ اندرش تا گل و برگ و بر
[M2]به هر سان که شد دانشی بُد دگر
[B][M1]چو این دانش آمد برفت آن نخست 
[M2]چو نادیده شد چیز نامد درست
[B][M1]نخست آب با خاک بُد هم سرشت
[M2]گل تر بگردند پس خشک خشت
[B][M1]از آن خشت دیوار پیراستند
[M2]ز دیوار پس خانه آراستند
[B][M1]چو خانه کهن گشت و ریزنده پاک
[M2]همیدون دگر باره شد تیره خاک
[B][M1]به هر سان که گشت از نشان وز گهر
[M2]دگر دانشی بود نامش دگر
[B][M1]همه نام و دانش که از وی رسید
[M2]ببد نیست و او نیز شد ناپدید
[B][M1]پس از هرچه خواهد بدوهست و بود
[M2]ندانی زیان چون ، چو دانی چه سود
[B][M1]چه دانی و گر گوید این دور یاب
[M2]که هست آتش این کش همی گویی آب
[B][M1]گرین کش همی تن شماری سرست
[M2]ورین کش همی پیل خوانی خرست
[B][M1]نه این چیزها را تو گسترده ای
[M2]و گر نام هر یک تو آورده ای
[B][M1]چنین یافه ها را سراینده اند
[M2]که بر هیچ دانش نه پاینده اند
[B][M1]از آنست گفتارشان زین نشان
[M2]که یک چشمکانند و کم دانشان
[B][M1]نگه میکنند آنچه هست از برون 
[M2]ندارند دیدارِ چشم درون
[B][M1]اگر بس بدی دیدن آشکار
[M2]ز بُن نامدی دیدن دل به کار
[B][M1]همی دیدن دل طلب هر زمان
[M2]که از دیدن دل فزاید روان
[A]
[B][M1]جدا فیلسوفند دیگر گروه 
[M2]جهان از ستیهندگیشان ستوه
[B][M1]که گویند کاین گیتی ایدون به پای
[M2]همیشه بدو نیز باشد به جای
[B][M1]گمانشان چنینست در گفت خویش
[M2]بر آن کاین جهان بُد همیشه ز پیش
[B][M1]که بر ایزد این گفت نتوان به نیز
[M2]که بُد پادشا و نبدش ایچ چیز
[B][M1]بکرد آن گه ایدون جهانی شگفت
[M2]که تا پادشا شد بزرگی گرفت 
[B][M1]چنان بُد که همواره بد پادشا
[M2]ازو پادشایی نباشد جدا
[B][M1]ره من همینست و گفتار من
[M2]ولیکن جزاینست دیدار من
[B][M1]بَرِ من جهان است دیگر یکی 
[M2]که هست این جهان نزد آن اندکی
[B][M1]از آنجاست افتادن جان ما
[M2]درین تیره گیتی که زندان ما
[B][M1]جهان چار طبع و ستارست و چرخ
[M2]پس اینان ز دانش ندارند برخ
[B][M1]نه گویا ، نه بینا ، نه دانشورند
[M2]نه جفت خرد، نز هنر رهبرند
[B][M1]ز یکسو بود جنبش طبع راست
[M2]چنان جنبد این جان که او را هواست
[B][M1]مرین جان ما را گهر دیگرست
[M2]که بینا و گویا و دانشورست
[B][M1]پس او نیست از گوهر این جهان
[M2]دگر جایگاهست او را نهان
[B][M1]از آن سان که بُد پیش گشته شدست
[M2]درین طبع گیتی سرشته شدست
[B][M1]خورا هر چه بینی تو از کم و بیش
[M2]کند همچو خود هر یکی خورد خویش
[B][M1]اگر جانور صد بود گونه گون
[M2]ز یک چیزشان خورد نبود فزون
[B][M1]خورند آن یکی چیز را تن به تن
[M2]کند هر یک از خورده چون خویشتن
[B][M1]خورد رستنی از زمین آب و خاک
[M2]کند همچو خود هر چه را خورد پاک
[B][M1]گیا را گیاخوار چون خورد کرد
[M2]کند باز چون خویشتن هر چه خورد
[B][M1]خورد مر گیاخوار را آدمی
[M2]درآردش در پیکر مردمی
[B][M1]ز خاک سیه تا به مردم فراز
[M2]رسد پایه پایه همی تا فراز
[B][M1]مرین پایها را گذارد همی
[M2]برآنسان که یزدانش دارد همی
[B][M1]گرفتار ماندست در کار خویش
[M2]رسیده به پاداش کردار خویش 
[B][M1]ولیکن چو افتاده شد در زمی
[M2]نخستین بود پایه رستمی
[B][M1]نگون باشد آنجا به خاک اندرون
[M2]که هر رستنی می برد سرنگون
[B][M1] چو اندر گیاخوار پیدا شود
[M2]معلق سرش سوی پهنا شود
[B][M1]چو در مردم آید پدیدار باز
[M2]شود زین دو پستی سرش برفراز
[B][M1]وز آن پس بر از آدمی پایه نیست
[M2]که در جانور بیش ازین مایه نیست
[B][M1]چو آمد درین پیکر و راست خاست
[M2]به ایزد رسد گر بود پاک و راست
[B][M1]به داد و به دین راند آیین و راه
[M2]هم ایزد شناسد بداند آله
[B][M1]هم آگاه گردد که چون بُد نخست
[M2]بهشت برین جای یابد درست
[B][M1]ور از دین بود دور و ناخوب کار
[M2]به دوزخ بود جاودان پایدار
[B][M1]درین ره سخن هست دیگر نهفت
[M2]ولیکن فزون زین نشایدش گفت
[B][M1]اگر خواهی آن جست باید بسی
[M2]مگر اوفتد کت نماید کسی
[B][M1]ز من هر چه پرسیدی از کمّ و بیش
[M2]بگفتم ترا چون شنیدم ز پیش 
[B][M1]اگر چند دانش بَر ما بسست
[M2]خداوند داناتر از هر کسست 
[B][M1]تو گر چند بسیار دانی سخن
[M2]همان بیشتر کش ندانی ز بن
[B][M1]همه دانشی با خدایست و بس
[M2]نداند نهانش جزو هیچکس
[A]
[B][M1]بپرسید باز از بر کوهسار
[M2]کدامست شهری به دریا کنار
[B][M1]بدین روی دریا و زآنروی کوه
[M2]به دشت آمده برزگر یک گروه
[B][M1]سرانجام از آن دشت شیری نهان
[M2]برد یک یکی را همی ناگهان
[B][M1]کِرا کشتی و توشه شد ساخته
[M2]شود شاد زی شهر پرداخته
[B][M1]همان کش نه کشتی نه توشه نه ساز
[M2]شود غرق و ماند ز همراه باز
[B][M1]برین دشت از آن پس کِرا بود کِشت
[M2]بدان شهر یابد برش خوب و زشت
[B][M1]چنین گفت دانای روشن روان
[M2]که شهر آن جهانست و دشت این جهان
[B][M1]دمان شیر مرگست و ما ورزکار
[M2]همان چرخ و دریا و در کشت کار
[B][M1]ره نیک و بد کشتن تخم ماست
[M2]خرد کشتی و توشه مان راه راست
[B][M1]هر آن کشت کاینجای کردیم ساز
[M2]بَرِ او بدان سر بیابیم باز
[B][M1]بپرسید کز کار آدم سخن
[M2]چه دانی که گویند گِل بد زبن
[B][M1]دگر گفت کایزدش چون آفرید
[M2]ورا از درختی پدید آورید
[B][M1]بفرمود پس تا درخت از درون 
[M2]بکافند و زو آدم آمد برون
[B][M1]نشاید که زاید به مردم درخت
[M2]تو بگشای اگر دانی این بند سخت
[B][M1]به پرسنده گفت آن که چرخ و زمین
[M2]همو کرد، ازو کی شگفت آید این
[B][M1]ز چیزی شگفت ار بمانی به جای
[M2]شگفت از تو باشد چنان ، نز خدای
[B][M1]همان کز نچیز آفریدست چیز
[M2]ز چیز ار کند چیز نشگفت نیز
[B][M1] چو بنیاد ما از گِل آمد درست
[M2]چنین دان که گِل بود آدم نخست
[B][M1]درختی شناس این جهان فراخ
[M2]سپهرش چو بیخ ، آخشیجانش شاخ
[B][M1]ستاره چو گل های بسیار اوی
[M2]همه رستنی برگ و ما بار اوی
[B][M1]همی هر زمان نو برآرد بری
[M2]چو این شد کهن بر دمد دیگری
[B][M1]بدینگونه تا بیخ و بارش به جای
[M2]بماند ، نه پوسد نه افتد ز پای
[B][M1]درخت آن که زو آدم آمد برون
[M2]بدان کاین بود کت بگفتم که چون
[B][M1]به تخم درخت ار فتی در گمان
[M2]نگه کن برش ، تخم باشد همان
[B][M1]بَرِ این جهان مردم آمد درست
[M2]چنان دان که تخمش همین بُد نخست
[B][M1]چنان چون درخت آمد از بهر بار
[M2]جهان از پی مردم آید به کار
[B][M1]درختی کزو نیز نایدت بر
[M2]جز از بهر کندن نشاید دگر
[B][M1]جهان نیز کز مردم و کشت و رُست
[M2]تهی شد شود نیست چون بد نخست
[B][M1]هم از چند چیزش بپرسید باز
[M2]چنین گفت کای مرد فرهنگ ساز
[B][M1]همه گفتهایت به جای خودست
[M2]به عالم مباد آن که نابخردست
[B][M1]کدامست گفت این دو اسپ نوند
[M2]همه ساله تازان سیاه و سمند
[B][M1]سواران هر دو به ره تیز پای
[M2]هم اندر تک و هم بمانده به جای
[B][M1]بدو گفت روز و شب اند این دو راست
[M2]سوارانش ماییم و ره عمر ماست
[B][M1]از ایشان ره ما به منزل فراز
[M2]یکی راست کوتاه و یکیّ دراز
[B][M1]بپرسید آن سبز ایوان به پای
[M2]کدامست تازان و فرشش به جای
[B][M1]چهار اژدها بر هم آویخته
[M2]از آن سبز ایوان درآویخته
[B][M1]به جان و به تن زان چهار اژدها
[M2]به گیتی نیابد کسی زو رها
[B][M1]همان فرش خوانیست آراسته 
[M2]خورنده برو بیکران خاسته 
[B][M1]به پاسخ چنین گفت دانش گزین 
[M2]که ایوان سپهرست و فرش این زمین
[B][M1]همان فرش خوانیست کز گونه گون
[M2]خورش دارد از صد هزاران فزون 
[B][M1]خورنده به گرد جهان هرچه هست
[M2]ندارد جز گرد این خوان نشست
[B][M1]چهار اژدها آن که کردی تو یاد
[M2]همین آتش و خاک و آبست و باد 
[B][M1]به دین هر چهارست گیتی به بند
[M2]وزیشان به جان نیست کس بی گزند
[B][M1]چه دانی یکی گنج آکنده است 
[M2]که دارد بسی گوهر اندر نهفت 
[B][M1]نه پُرّی گرد هیچ از انباشتن
[M2]نه کمّی پذیرد ز برداشتن 
[B][M1]همان گنج هست آینه بی گمان 
[M2]توان اندرو دید هر دو جهان
[B][M1]چنین گفت کای در هنر برده رنج
[M2]گوهر دانش و مرد داناست گنج
[B][M1]سخن های دانا که نیکو بود
[M2]برد هر کسی باز با او بود
[B][M1]نه سیر آید از گنج دانش کسی
[M2]نه کم گردد ار زو ببخشد بسی
[B][M1]همان آینه مرد دانا شناس
[M2]که دارد به دانش ز یزدان سپاس
[B][M1]روان تنش زاندرون و برون
[M2]ببیند بداند دو گیتی که چون
[B][M1]به از گنج دانش به گیتی کجاست
[M2]کرا گنج دانش بود پادشاست
[A]
[B][M1]ز هر دانشی چیست بهتر نخست
[M2]چه چیز آن که دانست نتوان درست
[B][M1]به ما چیست نزدیکتر در جهان
[M2]همان دورتر نیز وز ما نهان
[B][M1]بتر دشمن و نیکتر دوست چیست
[M2]سرِ هر درستی و هر درد چیست
[B][M1]بهین رادی آن کت کند نیکنام
[M2]چه سان و توانگر ترین کس کدام
[B][M1]دل کیست همواره مانده نژند
[M2]کرا دانی ایمن به جان از گزند
[B][M1]چه چیز آن که یاور نخواهد کسی
[M2]چه چیز آن که با یار باید بسی
[B][M1]چه دانی که از گیتی آن نیکتر
[M2]چه چیز آن که شد باز ناید دگر
[B][M1]چه بیشست در ما و چه کمترست
[M2]چه گوهر که بهتر ز هر گوهرست
[B][M1]چه نرم آن که ز آهن بسی سخت تر
[M2]هم از مردمان کیست بی بخت تر
[B][M1]مه از کوه وز وی گرانتر چه چیز
[M2]به نیروترین کس کدامست نیز
[B][M1]به گیتی سیاهی ز زنگی چه بیش
[M2]که بی ترس و ایمن ز یزدان خویش
[B][M1]ز روزی و دانش چه کاهد بگوی
[M2]چه چیز آورد بیشتر غم به روی
[B][M1]برهمن چنین گفت کای رهنمون
[M2]شنو پاسخ هر چه گفتی کنون
[B][M1]ز دانش نخست آنچه آید به کار 
[M2]بهین هست دانستن کردگار
[B][M1]دگر آن که نتوانش دانست راست
[M2]بزرگی و خوبّی یزدان ماست
[B][M1]به ما مرگ نزدیکتر بی گمان
[M2]که بیمست کاید زمان تا زمان
[B][M1]ز روزی مدان دورترکان گذشت
[M2]که هرگز نخواهد بُدش بازگشت
[B][M1]دو چیزست اندر جهان نیکتر
[M2]جوانی یکی، تندرستی دگر
[B][M1]زما آن که چون شد نیابیم باز
[M2]جوانیست چون پیری آمد فراز
[B][M1]همه درد تن در فزون خوردنست
[M2]درستیش به اندازه پروردنست
[B][M1]بهین دوستست از جهان خوی خوش
[M2]خوی بد بتر دشمن کینه کش
[B][M1]به جان از بدی ایمن آنست و بس
[M2]که نیکی کند، بد نخواهد به کس
[B][M1]بود بیش اندوه مرد از دو تن
[M2]ز فرزند نادان و ، نا پاک زن
[B][M1]به مادر، فزون از گمان نیست چیز
[M2]چنان چون دم از کم زدن نیست نیز
[B][M1]بود مهتری آن که بایدش یار
[M2]نخواهد ز بُن بخت یاور به کار
[B][M1]بهین رادی آن دان که بی درد و خشم
[M2]ببخشی، نداری به پاداش چشم
[B][M1]نکو نامی از گیتی آنرا سزاست
[M2]که کردار او خواب وگفتار راست
[B][M1]دژم تر کسی مرد رشکست و آز
[M2]که هر ساعتش مرگی آید فراز
[B][M1]چو نیک کسی دید غمگین به جای
[M2]بماند، کند دشمنی با خدای
[B][M1]توانگر تر آن کس که خرسند تر
[M2]چو والاتر آن کاو هنرمندتر
[B][M1]به نیرو تر آن کس که از روی دین
[M2]کند بردباری گه خَشم و کین
[B][M1]گرانتر ز هر چیز بار گناه
[M2]کزو جان دژم گردد و دل سیاه
[B][M1]دورغ بزرگست ، مهتر ز کوه
[M2]که گویند بر بیگناهان گروه
[B][M1]سه چیزست اندر جهان خاسته
[M2]که روزی و دانش کند کاسته
[B][M1]یکی شرم و دیگر سرافراشتن
[M2]سوم پیشه را کاهلی داشتن
[B][M1]سیه تر دل مرد بی دین شناس
[M2]که نه شرمش از کس نه زایزد هراس
[B][M1]همان سخت تر ز آهن و خاره سنگ
[M2]مدان جز دل زفت بی نام و ننگ
[B][M1]بهین گوهری هست روشن خرد
[M2]که بر هر چه دانی خرد بگذرد
[B][M1]خرد مر جهان را سَرِ گوهرست
[M2]روان را به دانش خرد رهبرست
[B][M1]کسی باشد ایمن ز ترس خدای
[M2]که نبود گناهش چوشد زین سرای
[B][M1]دل از ترس یزدان ندارد دژم
[M2]که داند کز ایزد نباشد ستم
[B][M1]کسی نیست بدبخت وکم بوده تر
[M2]ز درویش ِ نادان دل خیره سر
[B][M1]که نه چیز دارد نه دانش نه رای
[M2]نژندیش بهره به هر دوسرای
[B][M1]مرا دانش این بُد که گفتم نخست
[M2]ازین به روا باشد ار نزد تست
[B][M1]به فرهنگی ار ره تو دانی بسی
[M2]رهی نیز شاید که داند کسی
[B][M1]بسی دان ره دانش افزون وکاست
[M2]نداند خرد جز یکی راه راست
[B][M1]برو پهلوان آفرین کرد و گفت
[M2]شدم با بسی خرّمی از تو جفت 
[B][M1]چراغ خرد در دل افروختم
[M2]فراوان ز هر دانش آموختم
[B][M1]کنون خواهم از تو که با رأی پاک
[M2]چو رخ برنهی در نیایش به خاک
[B][M1]بخواهی که تا داور کردگار
[M2]ببخشد گناهم به روز شمار
[B][M1]وزین راه دشوار کِم هست پیش 
[M2]برد شادی زی میهن و مان خویش
[B][M1]بگفت این و زآب مژه رود کرد
[M2]ببوسیدش از مهر و بدرود کرد
[A]
[B][M1]یکی مرد ملاح بُد راهبر
[M2]که بودش همه راه دریا ز بر
[B][M1]بُد آگه که در هر جزیره چه چیز 
[M2]زبان همه پاک دانست نیز
[B][M1]به دریا هر آنجا که آب آزمای
[M2]ببویید آن گل بگفت از کجای 
[B][M1]چو دریا به شورش گرفتی شتاب
[M2]یکی طشت بودش بکردی پر آب
[B][M1]همه بودنی ها درو کمّ و بیش
[M2]بدیدی چو در آینه چهر خویش
[B][M1]ورا رهبری داد مهراج شاه
[M2]به سوی جزیری گرفتند راه
[B][M1]که خوانند برطایل آنرا به نام
[M2]جزیری همه جای شادیِّ و کام 
[B][M1]پرآب خوش و میوه هر سو به بار
[M2]گل گونه گون گرد او صد هزار 
[B][M1]ز خوشی زمین چون دل شاد بود
[M2]ز باران هوا چون کف راد بود
[B][M1]چو رنگ رخ یار شاخ از سمن
[M2]چو موی سر زنگی آب از شکن
[B][M1]خروش رباب و هواهای نای
[M2]ره چنگ و دستان بر بط سرای
[B][M1]همی آمد از بیشه هر سو فراز
[M2]نه گوینده پیدا، نه دستان نواز
[B][M1]تو گفتی همه بیشه بزم پریست
[M2]درختش ز هر سو به رامشگریست
[B][M1]چنان هر زمان بانگ برخاستی
[M2]که می خواره را آرزو خواستی
[B][M1]دل پهلوان خیره شد ز آن خروش
[M2]به هر گوشه ای گشت و بنهاد گوش
[B][M1]نه کس دید و نه مرغ و دیو و پری
[M2]نه کمتر شد آن بانگ رامشگری
[B][M1]ز ملاح از آن بانگ پرسید باز
[M2]نداند کس این گفت پیدا و راز
[B][M1]همان جا شب تیره بر دشت و راغ
[M2]یکی روشنی دید همچون چراغ
[B][M1]بپرسید از آن پهلوان سترگ
[M2]بگفتند گاویست آبی بزرگ
[B][M1]چو دم زد فتد روشنی در هوا
[M2]بدان روشنایی کند شب چرا
[B][M1]چنین هر شب از دور پیدا شود
[M2]سپیده دمان باز دریا شود
[B][M1]ز دام و دد و بوی نخچیر گیر
[M2]گریزان بود بر سه پرتاب تیر
[B][M1]ببودند روزی وز آن جایگاه
[M2]کشیدند سوی صواحل سپاه
[A]
[B][M1]جزیری بُد آن نیز با رنگ و بوی 
[M2]که عنبر بس افتد ز دریا بدوی
[B][M1]ز دریا کجا عنبر افتد دگر
[M2]بر آن یک جزیره بود بیشتر
[B][M1]بگردید مهراج هر سو بسی
[M2]همان پهلوان نیز با هر کسی
[B][M1]گیایش همه بود تریاک زهر
[M2]به کُه سنگش از کهربا داشت بهر
[B][M1]شکفتی گل نوشکفته ز سنگ
[M2]بسی بود هر گونه از رنگ رنگ
[B][M1]هم از میوه هایی که خیزد خزان
[M2]کز ایرانیان کس نبد دیده آن 
[B][M1]یکی بیشه دیدند گند آب و نی
[M2]که آن آب مستی نمودی چو می
[B][M1]ازو هر که خوردی فتادی خموش
[M2]زمانی بُدی و آمدی باز هوش
[B][M1]کبابه به هر جای بسیار بود
[M2]که هریک مه از نار بر بار بود
[B][M1]گیا بُد که چون سوی او مرد دست
[M2]کشیدی، شدی خفته بر خاک پست
[B][M1]جو زو مرد کف باز برداشتی
[M2]ز پستی دگر سر برافراشتی
[B][M1]نمودند دیگر گیاهی سپید
[M2]سیاهش گل و بیخ چون سرخ بید
[B][M1]بُدی دود گون روز بر دشت و راغ
[M2]شب از دوردرتافتی چون چراغ
[B][M1]گیا بُد که چون سنگ آهن ربای
[M2]کشد آهن ، او زر کشیدی ز جای
[B][M1]دگر سنگ بُد نیز کز دور سیم 
[M2]ربودی ورا زیر و گشتی دو نیم
[B][M1]ز گلها گلی بُد نیز که هرکس ببوی 
[M2]گرفتی ، بخندیدی از بوی اوی
[B][M1]گلی بُد که چون بوی بردیش مرد
[M2]شدی زار و گرینده بی سوک و درد
[B][M1]چنین چند بُد ز آن که نتوان شمرد
[M2]کرا رأی بُد هرچه بایست برد
[B][M1]دگر جای دیدند چندین گروه
[M2]ز عنبر یکی توده مانند کوه
[B][M1]به یک بار چندانکه یک پیلوار
[M2]همانا به سنگ رطل بد هزار
[B][M1]به گرشاسب بخشید مهراج و گفت
[M2]که هرگز کس این ندیدست جفت
[B][M1]گواهی دهم کاین شگفتی درست
[M2]هم از فرّ ایران شه و بخت تست
[B][M1]یکی چشمه دیدند نزدیک اوی
[M2]به ده گام سوراخی از پیش جوی
[B][M1]همی هر گه از چشم آن چشمه آب
[M2]شدی در هوا همچو تیر از شتاب
[B][M1]ز بالا فرود آمدی همچو دود
[M2]بدان تنگ سوراخ رفتی فرود
[B][M1]ازو هرچه گشتی چکان بی درنگ
[M2]شدی بر زمین ژاله کردار سنگ
[B][M1]سپید آمدی سنگ اوسال و ماه
[M2]جز اندر زمستان که بودی سیاه
[B][M1]نه کس دید کان آب راه ره کجاست
[M2]نه سیر آمد از خوردنش هر که خواست
[B][M1]وز آنجای خرّم بی اندوه و رنج
[M2]کشیدند سوی جزیرهٔ هرنج
[A]
[B][M1]جزیری پر از بیشها بود و غیش 
[M2]به بالا و پهنا دو صد میل بیش 
[B][M1]فروان درو شهر و بی مر سپاه
[M2]یکی شاه با فرّ و با دستگاه 
[B][M1]چو آن شه ز مهراج وز پهلوان
[M2]خبر یافت، شد شاد و روشن روان
[B][M1]ز نزل وعلف هر چه بایست ساز
[M2]بفرمود و، شد با سپه پیشباز
[B][M1]یکی هفته شان داشت مهمان خویش 
[M2]کمر بسته روز وشب استاده پیش
[B][M1]به هر بزم چندان گهر برفرشاند
[M2]که مهراج و گرشاسب خیره بماند
[B][M1]ببخشیدشان هدیه چندان ز گنج
[M2]کز آن ماند دریا وکشتی به رنج
[B][M1]ز کافور وز عنبر وعود تر
[M2]ز دینار و یاقوت و دُرّ و گهر
[B][M1]ز بیجاده تاج و، ز پیروزه تخت
[M2]ز زربفت فرش و ، مرجان درخت
[B][M1]ز ترگ و ز شمشیر وز درع نیز
[M2]همیدون طرایف ز هر گونه چیز
[B][M1]دگر داد چندان به ایرانیان
[M2]که گفتن به صد سال نتوانی آن 
[B][M1]وز آنجای خرّم دل و راهجوی
[M2]به سوی جزیری نهادند روی
[A]
[B][M1]که آن جای را رامنی نام بود 
[M2]یکی خوش بهشت دلارام بود 
[B][M1]کُه و دشت او بود بر هر کنار 
[M2]درختان کافور سیصد هزار
[B][M1]همه چون بر انگشت بفسرده شیر 
[M2]وزو شاخها چون سرافکنده پیر
[B][M1]تو گفتی که ابری برآمد شگرف 
[M2]برآن بی شُمر ژاله باید و برف 
[B][M1]چو دست کمندافکنان روزِ کار 
[M2]همه شاخها پُر ز پیچیده مار 
[B][M1] زمین سر به سر گفتی از پیش شید
[M2]ز کافور در چادری بُد سپید
[B][M1] برو راه ماران شکن در شکن 
[M2] چو آهخته بر برف پیچان رسن 
[B][M1]همی یخ شد از بوی کافور خوی 
[M2]برانگیخت از مغر سرمای دی 
[B][M1] به هر شاخ کافور بر جای جای 
[M2]بسی مرغ دیدند دستان سرای 
[B][M1]از آن مرغ هر کس چنین کرد یاد
[M2]که چون آشیان کرد و خایه نهاد 
[B][M1]شود مار تا بچه اش زآشیان 
[M2] بیارد، جهد خایه تُند از میان 
[B][M1]زند بر سر و چشم مار از ستیز 
[M2]تن خویش ، تا مار گیرد گریز
[B][M1]پس آن مرغ تا بچه آرد برون
[M2]نهد خایه از گرد خانه درون
[B][M1]که تا گر دگر ره شود مار باز 
[M2]نیارد بدان آشیان شد فراز
[B][M1]همان جای دیدند کوهی سیاه 
[M2]گرفته سرش راه بر چرخ ماه
[B][M1]درختی گشن شاخ بر شخّ کوه
[M2]از انبوه شاخش ستاره ستوه 
[B][M1]بلندیش با چرخ همباز بود 
[M2]ستبریش بیش از چهل باز بود 
[B][M1]زعود و ز صندل به هم ساخته
[M2]به سر برش ایوانی افراخته 
[B][M1]دگر ره سپهدار پیروزبخت
[M2]ز ملاّح پرسید کار درخت
[B][M1]که بر شاخش آن کاخ بر پای چیست 
[M2]چنین از بَِر آسمان جای کیست
[B][M1]چنین گفت کآن جای سیمرغ راست
[M2]که بر خیل مرغان همه پادشاست 
[B][M1]هر آن مرغ کاینجاست از بیم اوی 
[M2]نیارد بُد این ز آن دگر کینه جوی 
[B][M1]به کوه اژدها و به دریا نهنگ
[M2]هر آنجا که یابد بدرّد به چنگ
[B][M1]چو گمراه بیند کسی روز و شب 
[M2]ز بی توشگی جان رسیده به لب 
[B][M1]از ایدر برد نزدش اندر شتاب 
[M2]به چنگال میوه به منقار آب 
[B][M1]به سوی رَهِ راست باز آردش 
[M2]ز مردم کرا دید ناز آردش 
[B][M1]پدید آمد آن مرغ هم در زمان 
[M2]ازو شد چو صد رنگ فرش آسمان 
[B][M1]چو باغی روان در هوا سر نگون
[M2]شکفته درختان درو گونه گون 
[B][M1]چو تازان کُهی پر گل و لاله زار 
[M2]زبالاش قوس قزح صد هزار 
[B][M1]ز باد پرش موج دریا ستوه 
[M2]ز بانگش گریزان دد از دشت و کوه 
[B][M1]به منقار بگرفته یکیّ نهنگ 
[M2]چهل رش فزون اژدهایی به چنگ 
[B][M1]بر آن آشیان رفت و سر بر فراخت 
[M2]تو گفتی ز دیبا یکی کِله ساخت 
[B][M1] سپهبد فروماند خیره به جای 
[M2]همی گفت ای پاک و برتر خدای 
[B][M1]به هر کار بینا و دانا تویی 
[M2]به هر آفرینش توانا تویی 
[B][M1]تو سازیدی این هفت چرخ روان 
[M2]ستاره معلق زمین در میان 
[B][M1]جهان را گهر مایه کردی چهار 
[M2]وزایشان تن جانور صد هزار 
[B][M1]به هر پیکری نو برآری همی 
[M2]بر آنسان که خواهی نگاری همی 
[B][M1]کنی هر چه خواهی و ، کس راه راست
[M2]جز از تو نداند که چونان چراست
[B][M1]به کار اندرت رنج و همباز نیست 
[M2]سخنهات را حرف و آواز نیست 
[B][M1]ز مرده تن زنده آری فراز 
[M2]پدید آوری مرده از زنده باز 
[B][M1]تو دانی یکی قطره آب آفرید 
[M2]که باشد درو هر دو گیتی پدید 
[B][M1]ز خاک آن هنر هم تو پیدا کنی 
[M2]کز آن جای گویا و بینا کنی 
[B][M1]گمست آن که سوی تواش راه نیست 
[M2]به دل کور هر کز تو آگاه نیست 
[B][M1]برینسان به پرواز پرّنده کوه 
[M2]تو کردی کزو خشک و تر را ستوه 
[B][M1]نشیمنش را زابر بگذاشتی 
[M2]به صد رنگ پیکرش بنگاشتی 
[B][M1]همیدون نیایش کنان گشت باز 
[M2]همی گشت با هر که بُد سرفراز 
[B][M1]ز کافور و عنبر کجا یافتند 
[M2]ببردند هر چند برتافتند 
[B][M1]وز آن جای رفتند زی هر دو زور
[M2]جزیری سزاوار شادی و سور
[A]
[B][M1]همه کوهش از رنگ گل ناپدید 
[M2]همه راغ پُر سوسن و شنبلید 
[B][M1]زمین چرخ و ، ابرش بخار بهشت 
[M2]هوا مشکبوی ، آب عنبر سرشت 
[B][M1]تو گفتی بهار از پَی ِدین به کین 
[M2]سپه کرد و آمد برون از کمین 
[B][M1]کمان آزفنداق شد ژاله تیر 
[M2] گل غنچه ترگ و زره آبگیر 
[B][M1]شکوفه چو بر رشته کرده گهر 
[M2]درختان چو طاووس بگشاده پر 
[B][M1]هزاران رده دید گل هر کسی 
[M2] ازین تازه گلهای ما مِه بسی
[B][M1]ستاک سمن بود زانسان ببر 
[M2] که یک مرد بستم گرفتی به بر 
[B][M1]گل رسته بُد شسته باران ز گرد 
[M2] چو گیلی سپرها چه سرخ و چه زرد 
[B][M1]بنفشه به بالای یکیّ درفش 
[M2]ببر برگ هر یک چو جامی بنفش 
[B][M1] همه لاله بُد رسته بیراه و راه 
[M2]دو چندان که باشد عقیقین کلاه
[B][M1] ز بوی گل و سنبل و ارغوان 
[M2]همی گشت فرتوت از سر جوان 
[B][M1] به گیتی نشانی نداد آدمی 
[M2]جزیری بدان خوشیّ و خرّمی 
[B][M1]چنین داستان بود از آن بوم و رُست 
[M2]که یک سال هرک ایدر آرام جست 
[B][M1]هزاران اگر نوبهاران و تیر 
[M2]برآید ، نه بیمار گردد نه پیر 
[B][M1]خروشان بسی مرغ بُد در هوا 
[M2]همه خوب رنگ و همه خوش نوا 
[B][M1] خدنگ از کمان پهلوان کرد راست 
[M2]از آن مرغ چندی بیفکند خواست 
[B][M1]بدو گفت ملاّح کای ارجمند 
[M2]مرین و مرغکان را نشاید فکند 
[B][M1]که در ژرف دریا هر آنجایگاه 
[M2]که ناگه شود کشتیی گم ز راه 
[B][M1]به سوی ره این مرغ با خشم و جوش 
[M2] همی دارد از پیش کشتی خروش 
[B][M1] که تا بر پی بانگ و پرواز اوی 
[M2]برانند کشتی برآواز اوی
[B][M1]کجا مار بینند و نیز از نهنگ 
[M2]بدرّندش از هم به منقار و چنگ 
[B][M1]گرفتند از آن زنده چندی شکار 
[M2]مگر از پی کشتی آید به کار
[A]
[B][M1]به دیگر جزیری فکندند رخت 
[M2]پر از کان سیم و ، پر آب و درخت 
[B][M1]بدو در گیا داروی گونه گون 
[M2]گل و میوه از صد هزاران فزون 
[B][M1]زمینش ز بس بیشه زعفران
[M2]چو دیبای زرد از کران تا کران 
[B][M1]ز بس گل که هر جای خودروی بود 
[M2]گلش خوردنی پاک و خشبوی بود 
[B][M1]درخت گلی بُد که چون آفتاب 
[M2]بدیدی ، شکفتی هم اندر شتاب 
[B][M1]فروتاختی سوی خورشید پست
[M2]سر خویش چون مردم خورپرست
[B][M1]ز هر سو که خورشید گشتی ز بر
[M2]همی گشتی آن همچنان سوی خور 
[B][M1]چو خورشید بفکندی از چرخ رخت 
[M2]شدی سست و لرزان بجای آن درخت 
[B][M1]چو یاری سرشک از غم رفته یار 
[M2]فشاند ، همی گل فشاندی ز بار 
[B][M1]گلی بود دیگر شکفته شگفت
[M2]که گفتی دم از مشک و عنبر گرفت
[B][M1]بُدی روز چون کفّ بخشنده باز
[M2]به شب چون کف زفت ماندی فراز 
[B][M1]گلی بُد که در تُفّ گیتی فروز 
[M2]شکفته بُدی تا گه نیمروز 
[B][M1]از آن پس چو چشمی بدی نیم خواب 
[M2]فشاندی ز مژگان چو گرینده آب 
[B][M1]چنین اشک تا شب همی تاختی
[M2]گه ش شب به یک بار بگداختی
[B][M1]درختان بُد از میوه دیگر به بار 
[M2] که هر سال بار آوریدی دو بار 
[B][M1]شگفتی بدینسان بی اندازه بود 
[M2]اگر میوه گر نوگل تازه بود
[B][M1]شده خیره دل پهلوان زمین 
[M2]همی خواند بر بوم هند آفرین 
[B][M1]همی گفت هر چیزی گیتی فزای 
[M2]بدین هندوان داد گویی خدای
[B][M1]به رخ دوزخی وار تاراند و زشت 
[M2]به آباد کشور چو خرّم بهشت 
[B][M1]نه چندین شگفتست جای دگر 
[M2]نه زینسان هوای خوش و بوم و بر 
[B][M1]نه کس کور بینم نه بیمار و سُست
[M2]نز اندام جایی جایی کژ و نادُرست 
[B][M1]اگر چه کسی سالخوردست و پیر 
[M2]بسان جوان موی دارد چو قیر
[A]
[B][M1]دو هفته خوش و شاد بگذاشتند 
[M2]وز آن جا سپه باز برگاشتند 
[B][M1]رسیدند نزد جزیری فراز 
[M2]همه خار و خاره نشیب و فراز
[B][M1] ز هر سو درو مار چون خیل مور 
[M2]زمین شوره ، آبش همه تلخ و شور 
[B][M1]در آن شوره خرّم یکی گلستان
[M2]گلش هر یک از نیکوی دلستان
[B][M1]تو گفتی که رضوان ز باغ بهشت
[M2]ز هر گل کجا یافت آن جا بکشت
[B][M1]در آن گلستان چشمه ای روشن آب
[M2]خوش آبی به بویندگی چون گلاب 
[B][M1]به گرد سپهدار مهراج گفت 
[M2]که این چشمه دارد شگفتی نهفت 
[B][M1]بفرمود تا چادری پیش اوی 
[M2]ببردند پُر ز آن گل مشکبوی 
[B][M1]کشیدند از افراز آن چشمه باز 
[M2]همان گه زد آن چشمه جوش از فراز 
[B][M1]ز جوشش سبک آتشی بر فروخت 
[M2]بسوزید گل پاک و ، چادر نسوخت
[B][M1]سپهدار از آن کار پرسید چند 
[M2]که هست ایزدی یا طلسمست و بند 
[B][M1]بدو گفت مهراج کاندر جهان 
[M2]نداند درستی کسی این نهان 
[B][M1]کز آب آتش از چه فروزد همی 
[M2]رهد چادر و گل بسوزد همی 
[B][M1]بدان چشمه ژرف هم در شتاب 
[M2]شدند آشنا بر کسان زیر آب 
[B][M1]بگشتند و جستند هر سو پدید
[M2]کس از روی نیرنگ چیزی ندید
[A]
[B][M1]وز آن جا به کوهی نهادند روی 
[M2]جزیری که اسکونه بُد نام اوی 
[B][M1]کُهی پر گل گونه گون دامنش 
[M2]ز نیشکر انبوه پیرامنش 
[B][M1]چنان نار و نارنگ پر بار بود 
[M2]کز آن هر دو یکی شتروار بود 
[B][M1]ترنج از بزرگی چنان یافتند 
[M2]که هر یک به ده مرد برتافتند 
[B][M1]بر آن کُه رهی بود یک باره تنگ
[M2]حصاری بر افرازش ازخاره سنگ
[B][M1]میان حصار آبگیری فراخ 
[M2]زگِردش بسی گونه ایوان و کاخ
[B][M1]در و بام هر خانه از عود و ساج 
[M2]نگاریده پیوسته با ساج عاج 
[B][M1]چنان بود هر سنگ دیوار اوی 
[M2]که کشتی شدی غرقه از بار اوی
[B][M1]بسی گنبد از سنگ بُد ساخته 
[M2] به سنگین ستون ها بر افراخته 
[B][M1]که کوشای صد مرد زورآزمای
[M2]نه برتافتی ز آن ستونی ز جای 
[B][M1]به گرشاسب مهراج گفت این حصار 
[M2]زنی کرد و مردی به کم روزگار 
[B][M1]به هر دو تن این کاخ ها کرده اند 
[M2]چنین سنگ ها زین کُه آورده اند 
[B][M1]به هندوستان نام این هر دو تن 
[M2]بُد از ماربی مرد و مارینه زن 
[B][M1]نبد یارگرشان درین کار کس
[M2]زن و شوی بودند هم یار و بس
[B][M1]سپهدار شد خیره دل کآن شنید
[M2]همیگفت کس زور ازینسان ندید 
[B][M1]همانا که هر گنبدی را به کار 
[M2]ببرداشتن مرد باید هزار 
[B][M1]کجا این چنین زور و این کار کرد 
[M2]چه داریم ما خویشتن را به مرد 
[B][M1]بر آن کُه ز جندال وز برهمن 
[M2]فراوان به هر گوشه دید انجمن 
[B][M1]یکی را بپرسید و گفت این حصار 
[M2]شما را ز بهر چه آید به کار 
[B][M1]بر همن چنین گفت کاین جایگاه
[M2]نیایشگه ماست در سال و ماه 
[B][M1]به یزدان بدینجای داریم روی 
[M2]به گاه پرستش نتابیم روی 
[B][M1]چو دارد کسی با کسی داوری 
[M2]نیابد به داد از کسی یاوری 
[B][M1]بدین خانه آیند هر دو به هم 
[M2]نشینند و گویند هر بیش و کم 
[B][M1]همان گه ستمگر به زاری شود 
[M2]تبش گیرد و دیده تاری شود
[B][M1]نبیند دگر روشنی دیده را 
[M2]مگر داد بدهد ستمدیده را 
[B][M1]و دیگر چو بیمار افتد کسی 
[M2]در آن دردمندی بماند بسی 
[B][M1]بریمش درین خانه هنگام خواب 
[M2]بشویند چهرش به مشک و گلاب 
[B][M1]گرش بخش روزیست چون بُد نخست 
[M2]بماند ، به سه روز گردد درست 
[B][M1]وگر راه روزیش بست آسمان 
[M2]ببرّد روانش هم اندر زمان 
[B][M1]در آن خانه شد پهلوان از شگفت
[M2]بسی پیش یزدان نیایش گرفت 
[B][M1]دو صد شمع در گرد او بر فروخت 
[M2]به خروارها مشک و عنبر بسوخت 
[B][M1]وز آن کوه با ویژگان سوی دشت
[M2]در آمد یکی گرد بیشه بگشت 
[B][M1]ز ناگاه دیدند مرغی شگفت
[M2]که از شخّ آن کُه نوا بر گرفت 
[B][M1]به بالای اسپی به برگستوان 
[M2]فروهشته پر بانگ داران نوان 
[B][M1]ز سوراخ چون نای منقار اوی 
[M2]فتاده در آن بانگ بسیار اوی 
[B][M1]برآنسان که باد آمدش پیش باز
[M2] همی زد نواها به هر گونه ساز 
[B][M1]فزونتر ز سوراخ پنجاه بود 
[M2]که از وی دمش را برون راه بود 
[B][M1]به هم صد هزارش خروش از دهن 
[M2]همی خاست هر یک به دیگر شکن 
[B][M1]تو تگفتی دو صد بربط و چنگ و نای 
[M2]به یک ره شدستند دستان سرای 
[B][M1]فراوان کس از خوشّی آن خروش 
[M2] فتادند و زیشان رمان گشت هوش 
[B][M1]یکی زو همه نعره و خنده داشت
[M2]یکی گریه زاندازه اندر گذاشت
[B][M1]به نظّاره گردش سپه همگروه 
[M2]وی آوا در افکنده زآنسان به کوه 
[B][M1] چو بد یک زمان از نشیب و فراز
[M2]بسی هیزم آورد هر سو فراز
[B][M1]یکی پشته سازید سهمن بلند 
[M2]پس از باد پرآتش اندر فکند
[B][M1]چو هیزم ز باد هوا بر فروخت
[M2]شد اندر میان خویشتن را بسوخت 
[B][M1]سپه خیره ماندند در کار اوی
[M2]هم از سوزش و ناله زار اوی 
[B][M1]به گرشاسب ملاّح گفت این شگفت
[M2]ز روم آمد ، آرامش ایدر گرفت 
[B][M1]مرین را نه کس جفت بیند نه یار 
[M2]ولیکن چو سالش برآید هزار
[B][M1]ز گیتی شود سیر وز جان و تن 
[M2]بیاید بسوزد تن خویشتن 
[B][M1]ز خاکش از آن پس به روز دراز
[M2]یکی مرغ خیزد چو او نیز باز 
[B][M1]به روم اندر ایدون شنیدم کنون 
[M2]که بر بانگ او ساختند ارغنون
[A]
[B][M1]چو سه روز بگذشت و شد راست باد
[M2]به کشتی نشستند و رفتند شاد 
[B][M1]به دریا و خشکی ز کشتی کشان
[M2]هر آن کس که داد از شگفتی نشان 
[B][M1]برفتند سیصد هزاران فزون 
[M2]بدیدند از جانور گونه گون 
[B][M1]چه برسان پرّنده و چارپای 
[M2]چه هم گونه دیو مردم نمای 
[B][M1]یکی را سه رو ، پای و چنگل هزار 
[M2]یکی بهره را سر دو و چشم چار 
[B][M1]یکی را دُم ماهی و چنگ شیر 
[M2]دهان از بَرِ سینه و چشم زیر 
[B][M1]یکی را تن اسپ و خرطوم پیل 
[M2] رخش لعل و اندام همرنگ نیل 
[B][M1]یکی را سر گاو و یشک نهنگ 
[M2] یکی را تن مردم و شاخ رنگ 
[B][M1]همه زین نشان گونه گون جانور 
[M2]نمودند در آب با یکدگر 
[B][M1]چنین تا کُهی کآن نه بس دور بود 
[M2]سَر مرز او نزد فیصور بود 
[A]
[B][M1]از آن کوه ملاح بگذشت خواست
[M2]سپهدار گفت این شتابت چراست
[B][M1]بمان تا برین گنگ باز از شگفت 
[M2]چه بینیم کان یاد باید گرفت 
[B][M1]بدو گفت ملاّح مفزای کار
[M2]که ایدر بود کرگدن بی شمار
[B][M1]به بالای گاوی پر از خشم و شور 
[M2]یکی جانور مه ز پیلان به زور
[B][M1]سرو دارد از باز مردی فزون 
[M2]سرش چون سنان تن چوز آهن ستون 
[B][M1]به زخم سرو کُه درآرد ز پای 
[M2]زند پیل را بر رباید ز جای 
[B][M1]دلاور نبرد ایچ تیمار مرگ
[M2]میان بست بر جنگ و پیکار کرگ 
[B][M1]بدو گفت کام من این بُد ز بخت 
[M2]که پیش آیدم روزی این رزم سخت 
[B][M1]کنون بور آهو تک کرگ دَن 
[M2]کمان و کمین من و کرگدن 
[B][M1]نبد باکم از ببر و از اژدها 
[M2]بدینسان ددی را چه باشد بها 
[B][M1]ز کشتی برون رفت بر زه کمان 
[M2]یکی کرگدن دید کآمد دمان 
[B][M1]چو نیزه سرو راست کرده بدوی 
[M2]همان گه خدنگی یل نامجوی 
[B][M1]بپیوست و ز آنسان در آهیخت زوش 
[M2]که پیکان به ناخن بدو زه به گوش
[B][M1]زبان و گلوگاه و یک نیمه تن 
[M2]فرو دوخت با گردن کرگدن 
[B][M1]همه گنگ تا شب بدینسان بگشت 
[M2]بیفکند از آن کرگدن سی و هشت 
[B][M1]به خنجر سروشان بیفکند و برد 
[M2]بَر شاه مهراج و او را سپرد
[B][M1]سپه پاک و مهراج گشتند شاد 
[M2]بر او هر کسی آفرین کرد یاد
[A]
[B][M1]به دیگر جزیری رسیدند زود
[M2]کجا نام آن جای هدکیر بود 
[B][M1]درو شهری آباد و شاهی بزرگ
[M2]سپاهی فراوان دلیر و سترگ 
[B][M1]چو گشت آگه آن شه ز مهراج شاه 
[M2]پذیره شدش در زمان با سپاه 
[B][M1]بیاراست ایوان و بزم شهی 
[M2]بسی گنج کرد از فشاندن تهی 
[B][M1]ببودند یک هفته دل شاد خوار 
[M2]به بازی و چوگان و بزم و شکار 
[B][M1] سپدار با سروران سپاه 
[M2] همی گشت روزی به نخچیرگاه 
[B][M1]یکی بیشه دیدند پاک آبنوس 
[M2]درو چشمه ای همچو چشم خروس 
[B][M1]فراوان درو خیل ماهی به جوش 
[M2] همه سرخ چون لشکر لعل پوش 
[B][M1] ز هر سو سپه برگشادند دست 
[M2]به ماهی گرفتن به دام و به شست 
[B][M1]هر آن ماهیی کاو فتادی ز آب 
[M2]بدو باد جستی شدی سنگ ناب 
[B][M1]گرفتند از آن آزمون را بسی
[M2]نبد بهره جز سنگ با هر کسی
[B][M1]همان جای بُد مرغزاری فراخ
[M2]میانش درختی گشن برگ و شاخ 
[B][M1]بلندیش بگذشته از چرخ تیر 
[M2]فزون سایش از نیم پرتاب تیر 
[B][M1]چوگاه خزان خاستی باد سخت
[M2]فروریختی پاک برگ درخت
[B][M1]همه برگ او یک یک اندر هوا
[M2]از آن پس به مرغی شدی خوش نوا
[B][M1]چو سرما پدید آمدی اندکی
[M2]از آن مرغ زنده نماندی یکی
[B][M1]همیدون به کُه بر یکی خانه دید
[M2]فرازش یکی قصر شاهانه دید
[B][M1]بپرسید کآنجا که دارد نشست
[M2]چنین گفت ملّاح دانش پرست
[B][M1]که هست این پرستشگهی دلپذیر
[M2]بتی در وی از سنگ همرنگ قیر
[B][M1]سر از پیش چون غمگنی داشته
[M2]دو تا پشت و انگشتی افراشته
[B][M1]چو خور بر کشد تیغ هر بامداد
[M2]زند بانگی آن بت ، کشد سردباد
[B][M1]چو دلداده یاری ز دلبر به رشک
[M2]زمانی همی بارد از دیده اشک
[B][M1]پرستندگان طاس دارند پیش
[M2]برد هر کس از اشک او بهر خویش
[B][M1]شود ز اشک او درد بیمار کم
[M2]ز رخ زنگ بزداید ، از دیده تَم
[B][M1]و گر پنج گامی برندش ز جای
[M2]نه نالد ، نه گرید ، نه استد به پای
[B][M1]شد و دید نیز از شگفت آنچه بود
[M2]همه دید و ، ز آن جا برفتند زود
[A]
[B][M1]رسیدند نزدیک کوهی بلند
[M2]که بود از بلندش بر مَه گزند
[B][M1]بسی کان گوهر بدان کوهسار
[M2]همان دیو مردم فزون از شمار
[B][M1]گروهی سیه چهر و بالا دراز
[M2]به دندان پیشین چو آن ِ گراز
[B][M1]نه بر کوهشان مرغ را راه بود
[M2]نه نیز از زبانشان کس آگاه بود
[B][M1]به دریا زدندی چو ماهی شناه
[M2]به کشتی رسیدندی از دور راه
[B][M1]همه روز از الماس تیغی به کف
[M2]بدندی به هر جای جویان صدف
[B][M1]چو کشتی پدید آمدی هر کسی
[M2]شدندی به کف درّ و گوهر بسی
[B][M1]خریدندی آهن به درّ و گهر
[M2]نجستندی از بُن جز آهن دگر
[B][M1]ندانست کس بازشان راه است
[M2]کشان رأی چندان به آهن چراست
[B][M1]چو کشتی مهراج و ایران گروه
[M2]بدیدندی از تیغ آن بُزز کوه
[B][M1]گهرهای کانی از اندازه بیش
[M2]ببردند با هدیه هر یک به پیش
[B][M1]به گوهر بسی ز آهن آلات و ساز
[M2]ز هر کس خریدند و ، گشتند باز
[B][M1]دو لشکر از ایشان توانگر شدند
[M2]همه پاک با درّ و گوهر شدند
[A]
[B][M1]برفتند و آمد جزیری پدید
[M2]که آن جا به جز اژدها کس ندید
[B][M1]بدانسان بزرگ اژدها کز دو میل
[M2]بیوباشتندی به دَم زنده پیل
[B][M1]ز زهرش همه کوه و هامون سیاه
[M2]دم و دودشان رفته بر چرخ و ماه
[B][M1]یکایک پراکنده بر دشت و غار
[M2]زبان چون درخت و دهان چون دهار
[B][M1]یکی را دُم از حلقه هر سو چو دام
[M2]دمان آتش از زخم دندان و کام
[B][M1]یکی زوکشان گیسوان گرد خویش
[M2]به سر بر سرو رسته چون گاومیش
[B][M1]سپهبد برآراست رفتن به جنگ
[M2]گرفتند دامنش گردان به چنگ
[B][M1]همی گفت هر کس که با جان ستیز
[M2]مجوی و مشو در دم رستخیز
[B][M1]بسی اژدهای دمان ایدرست
[M2]کز آن کش تو کشتی بسی مهترست
[B][M1]چه با اژدها رزم را ساختن
[M2]چه مر مرگ را بآرزو خواستن
[B][M1]همان نیز ملاّح فرزانه هوش
[M2]مشو گفت و بر جان سپردن مکوش
[B][M1]بدین گونه مارست کز زهر تاب
[M2]کند مرد را آرزومند آب
[B][M1]لبان کفته و تشنه و روی زرد
[M2]بود دل طپان تا بمیرد به درد
[B][M1]همان نیز مارست کز زهر و خشم
[M2]بمیرد هر آنکس برافکند چشم
[B][M1]وز آن مار کز دمش باد سموم
[M2]به مردار بر آید گدازد چو موم
[B][M1]دگر هست کز وی تن مرد خون
[M2]گرد جوش وز پوست آید برون
[B][M1]و ز آن هم که گر کشته زهراوی
[M2]کسی بیند ، او نیز میرد به بوی
[B][M1]همی بسپری روی دولت به پای
[M2]همی بر کنی بیخ شادی ز جای
[B][M1]سپهبد برآشفت و گفت از نبرد
[M2]مرا چرخ گردان نگوید که گرد
[B][M1]به یزدان که داد از بر خاک و آب
[M2]زمین را درنگ و زمان را شتاب
[B][M1]کزین جایگه برنگردم کنون
[M2]مگر رانده از اژدها جوی خون
[B][M1]نه بور نبردی به کار آیدم
[M2]نه زایدر کسی دستیار آیدم
[B][M1]بگفت این و ترکش پر از تیر کرد 
[M2]بپوشید خفتان ، زره زیر کرد
[B][M1]سپر در برافکند با گرز و تیغ 
[M2]برون رفت بر سان غرّنده میغ 
[B][M1]سراسر شخ و سنگلاخ درشت
[M2]بگشت و از آن اژدها شش بکشت
[B][M1]به شمشیر تنشان همه ریزه کرد
[M2]سرانشان ببرّید و بر نیزه کرد
[B][M1]بیاورد تا دید یکسر سپاه
[M2]همی گفت هر کس که این کینه خواه
[B][M1]دلاور چه گردست از اینسان دلیر
[M2]که بر هر که رزم آورد هست چیر
[B][M1]اگر اژدها باشد ، ار پیل و کرگ
[M2]بَرِ تیغ او نیست ایمن ز مرگ
[B][M1]همانروز کردند از آن کُه گذر
[M2]رسیدند نزد جزیری دگر
[B][M1]جزیری ز بس بیشه نادیده مرز
[M2]مرو را بسی مردم کشت ورز
[B][M1]گروه ورا پیشه پر خاش بود
[M2]درختان گل و کشتشان ماش بود
[B][M1]یکی مرده ماهی همان روزگار
[M2]برافکنده موجش به سوی کنار
[B][M1]ارش هفتصد بود بالای او
[M2]فزون از چهل بود پهنای او
[B][M1]دُمش بود بهری فتاده ز بند
[M2]ندانست انداز آن کس که چند
[B][M1]شده ده هزار انجمن مرد و زن
[M2]به نی پشتها بسته بر وی رسن
[B][M1]رسن ها سوی بیشه باز آخته
[M2]کشان بر درخت و گره ساخته
[B][M1]ز گردش همه هر دو لشکر به جوش
[M2]وزیشان رسیده به پروین خروش
[B][M1]زمان تا زمان خاستی موج سخت
[M2]گسستی رسن چند کندی درخت
[B][M1]کشیدند از آب اندورن همگروه
[M2]به کشتی به خشکی مر آن پاره کوه
[B][M1]برو ز آن سیاهان ابر کوه و راغ
[M2]شد انبوه بر بوم چون خیل زاغ
[B][M1]بسی گوهر و زر بُد اوباشته
[M2]همه سینش از عنبر انباشته
[B][M1]بیامد کس ِ شاه برداشت پاک
[M2]برون کرد دندانش و زد مغز چاک
[B][M1]بسی روغن از مغز و از چشم اوی
[M2]گرفتند افزون ز سیصد سبوی
[B][M1]دگر هر چه ماند ، از بزرگان و خرد
[M2]ز بهر خورش پاره کردند و برد
[B][M1]بماند از شگفتی سپهبد به جای
[M2]بدو گفت مهراج فرخنده رای
[B][M1]که این ماهیست آن که خوانند وال
[M2]وزین مه بس افتد هم ایدر به سال
[B][M1]بود نیز چندانکه بی رنج و غم
[M2]بیوبارد این کشتی ما به دم
[B][M1]چو بینند کآید ز دریا برون
[M2]ز سهمش که کشتی کند سرنگون
[B][M1]ز بوق و دهل وز جرس وز خروش
[M2]رسانند بر چرخ گردنده جوش
[B][M1]به هر سوسک ترش دارند و تیز
[M2]بریزند تا زود گیرد گریز
[B][M1]همیدون یکی ماهی دیگرست
[M2]کزین وال تنش اندکی کمتر ست
[B][M1]کجا او گذشت ، این دگر ماهیان
[M2]گریزند و باشند تا ماهیان
[B][M1]یکی خُرد ماهیست با او به کین
[M2]چو دیدش جهد در قفاش از کمین
[B][M1]به دندان گشایدش در مغز راه
[M2]برآرد سر از درد ماهی به ماه
[B][M1]دگر هست مرغی به تن لعل رنگ
[M2]مِه از باز چون او به منقار و چنگ
[B][M1]مرین ماهی خرد را دشمنست
[M2]همه روز گردانش پیرامنست
[B][M1]چو بیند کش اندر قفا ره گشاد
[M2]درآید ، ربایدش ازو همچو باد
[B][M1]گر آن مرغ فریاد رس نیست زود
[M2]برآرد به سه روزش از مغز دود
[B][M1]به گیتی در از زندگان نیست چیز
[M2]کش اندر نهان دشمنی نیست نیز
[B][M1]یکی گفت دیگر ز کشتی کشان
[M2]که دیدم دگر ماهیی زین نشان
[B][M1]ز دریا فتاده به خشکی برون
[M2]درا زای او چار صدرش فزون
[B][M1]به کام اندرش کشتی لخت لخت
[M2]بدو در نه مردم بمانده نه رخت
[B][M1]شکمّش هم آن گه که بشکافتیم
[M2]یکی زنده ماهی دراو یافتیم
[B][M1]ز سی رش فزون بود از بیش و کم
[M2]بُدش ماهیی یک رش اندر شکم
[B][M1]همان ماهی خُرد بُد زنده نیز
[M2]ازین به شگفت ار بجویی چه چیز 
[B][M1]شگفت خداوند چرخ بلند
[M2]به گیتی که داند شمردن که چند 
[B][M1]به هر کاری او راست کام و توان
[M2]که فرمانش بی رنج دارد روان
[B][M1]ز خون تبه مشک بویا کند
[M2]ز خاک سیه جان گویا کند
[B][M1]پدید آورد تیره سنگی در آب
[M2]کند زو همان آب دُرّ خوشاب
[B][M1]به جایی که بایسته بیند همی
[M2] ز هر سان شگفت آفریند همی
[B][M1]بدان تا شگفتی چنین گونه گون
[M2]بود بر تواناییش رهنمون
[B][M1]بَر شاه آن جای از آن پس به کام
[M2]ببودند یک هفته با بزم و جام
[A]
[B][M1]سَرِ هفته ز آن جا گرفتند راه
[M2]رسیدند زی خوش یکی جایگاه
[B][M1]جزیری که هفتاد فرسنگ بیش
[M2]پر از خیزران بود و پر گاومیش
[B][M1]از آن گاومیشان همه دشت و غار
[M2]فکندند ایرانیان بی شمار
[B][M1]بجز هندوان هر که خورد از سپاه
[M2]که خوردنش هندو شمارد گناه
[B][M1]گِرَد ماده را مادر و نر پدر
[M2]از آن کاین دهد شیر و آن کشت و بر
[B][M1]بَرِ دامن آن کُه اندر نهیب
[M2]یکی دشت دیدند سر در نشیب
[B][M1]همه خاک او نرم چون توتیا
[M2]برو مردمی رُسته همچون گیا
[B][M1]سر و روی و موی و تن و پا و دست
[M2]چو اندام ما هم بر اینسان که هست
[B][M1]همه چیزشان بد نبدشان توان
[M2]چه باشد تن مردم بی روان 
[B][M1]هم از آن گیاهای با بوی و رنگ
[M2]شناسنده خوانده ورا استرنگ
[B][M1]از آن هر که کندی فتادی ز پای
[M2]چو ایشان شدی بی روان هم به جای
[B][M1]به گاوان از آن چند کندند و برد
[M2]مرآن گاوکان کند بر جای مرد
[B][M1]از آن پس ز نیشکر و خیزران
[M2]ببردند و شد بار کشتی گران
[B][M1]براندند دلشاد سه روز باز
[M2]چهارم رسیدند جایی فراز
[B][M1]کهی پُر دهار و شکسته دره
[M2]دهارش همه کان زر یکسره
[B][M1]بسی پشه هر سو به پرواز بود
[M2]که هر پشه ای مهتر از باز بود
[B][M1]بسان سنان نیشتر داشتند
[M2]همی بر کژ آکند بگذاشتند
[B][M1]ز لشکر به زخم سَرِ نیشتر
[M2]بکشتند سی مرد را بیشتر
[B][M1]همان مورچه بُد مِه از گوسپند
[M2]که در مرد جستی چو شیر نژند
[B][M1]نخستی ز سختی تنش خشت و تیر
[M2]فکندند از آن چند هر گرد گیر
[B][M1]ازو بر پَی ِ هر که بشتافتند
[M2]نشیمنش را کان ِ زر یافتند
[B][M1]همه زرّ او چون گیا شاخ شاخ
[M2]چه بر شخّ برسته چه بر سنگلاخ
[B][M1]پراکنده در غار و که هر کسی
[M2]به کشتی کشیدند از آن زر بسی
[B][M1]ز بهر شگفتی همیدون به بند 
[M2]ببردند از آن مور و زآن پشه چند
[A]
[B][M1]چو ده روز رفتند ره کمّ و بیش
[M2]جزیری دگر خرّم آمد به پیش
[B][M1]ز هر گوشه صد میل بیشه به هم
[M2]چه رمح و چه صندل چه عود و بقم
[B][M1]همه مردمش پاک برنا و پیر
[M2]به دیده چو خون و به چهره چو قیر
[B][M1]سَرِ بینی هر یک انداخته
[M2]بسفته درو حلقها ساخته
[B][M1]دل ِ پهلوان گشت از آن بد گمان
[M2]ز ملاّح پرسید هم در زمان
[B][M1]که این بدبدیشان چه بدخواه کرد
[M2]کِشان سفت بینی و کوتاه کرد 
[B][M1]اگر تافتند این بزرگان ز راه
[M2]ز خردانش باری چه آمد گناه 
[B][M1]بخندید ملاح و گفت از نخست
[M2]چنین آمد آیین ایشان دُرست
[B][M1]به فرزند ازین گونه مادر کند
[M2]کش آرایش زرّ و زیور کند
[B][M1]همان هفته بُرّد که جان آیدش
[M2]بسنبد به گوهر بیارایدش
[B][M1]ازین گر ترا جای بخشا یشست
[M2]به نزدیک ایشان از آرایشست
[B][M1]شنیدم ز دانای فرهنگ دوست
[M2]که زی هر کس آیین شهرش نکوست
[B][M1]بگشت آن همه کوه و بیشه سپاه
[M2]شگفتی بسی بُد به هر جایگاه
[B][M1]چه از کان ارزیز وز سیم و زر
[M2]چه ز الماس وز گونه گونه گهر
[B][M1]پراکنده سیماب در هر مغاک
[M2]چه در بوته بگداخته سیم پاک
[B][M1]بد از کهربا زرد گوهر در آب
[M2]درخشنده چون در سپهر آفتاب
[B][M1]هم از گوز هندی فراوان درخت
[M2]جهان کرده پر بانگشان باد سخت
[B][M1]که بر شاخشان مرد اگر صدهزار
[M2]شدندی ، نبودی یکی آشکار
[B][M1]از آن بوم و بر هر چشان رأی بود
[M2]ببردند و رفتند از آن جای زود
[A]
[B][M1]سه هفته چو راندند از آن پس به کام
[M2]به کوهی رسیدند لانیس نام
[B][M1]جزیری به پهنای کشور سرش
[M2]همه بیشه واق واق از برش
[B][M1]به بالا ز صدرش فزون هر درخت
[M2]به مه بر سر و ، بیخ بر سنگ سخت
[B][M1]همه برگشان پهن و زنگار گون
[M2]ز گیلی سپرها به پهنا فزون
[B][M1]بَر هر یکی چون سَر مردمان
[M2]برو چشم و بینیّ و گوش و دهان
[B][M1]چو ناگه وزیدی یکی باد تیز
[M2]از این بیشه برخاستی رستخیز
[B][M1]سَرِ شاخ ها سوی ساق آمدی
[M2]وزآن هر سری واق واق آمدی
[B][M1]سپهبد ز ملاّح فرزانه رای
[M2]بپرسید کای راست بر رهنمای
[B][M1]برین کُه درختست چندین هزار
[M2]همه سبز و بشکفته با برگ و بار
[B][M1]ز چندین بر و برگ آمیخته
[M2]چرا نیست جز اندکی ریخته 
[B][M1]بدو گفت هر بامدادی که مهر
[M2]فروزد سپهر و زمین را به چهر
[B][M1]گلستان ازو سبز دریا شود
[M2]سیه شعر این زرد دیبا شود
[B][M1]فغان زین درختان بخیزد همه
[M2]گل و برگ و برشان بریزد همه
[B][M1]چنین تا به شب برگ ریزان بود
[M2]وز آشوب هر دَد گریزان بود
[B][M1]چو طاووس گون روز پرّد ز راغ
[M2]درآید شب تیره همرنگ زاغ
[B][M1]ازین آب در جانور گونه گون 
[M2]بر آیند سیصد هزاران فزون
[B][M1]خورند این بر و برگ پاشیده پاک
[M2]نمانند بر جای جز سنگ و خاک
[B][M1]چنین هر شب تیره پیدا شوند
[M2]سپیده دمان باز دریا شوند
[B][M1]درخت آن گه از نو شگفتن گرد 
[M2]ز سَر شاخ و برگش شکفتن گرد
[B][M1]فشاند برو زو شب آید به بار
[M2]برینگونه باشد همه روز گار
[B][M1]شگفتی بسست این چنین گونه گون
[M2]که آن کس نداند جز ایزد که چون
[B][M1]به هر کار کاو ساخت داننده اوست
[M2]روان بخش و روزی رساننده اوست
[B][M1]ز مردم همان جا به هر سو رمه
[M2]بدیدند پویان برهنه همه
[B][M1]به یک چشم و یک روی ویک دست وپای
[M2]به تک همچو آهو دونده ز جای
[B][M1]دو تن همبر استاده ز ایشان به هم
[M2]بدی یکتن از ما نه بیش و نه کم
[B][M1]نبد کار از جنگشان جز گریز
[M2]هم از دور دیدی نکردی ستیز
[B][M1]سوی لشکر انگشت کرده دراز
[M2]چو مرغان سراینده چیزی به راز
[B][M1]به پیکارشان هر کس آهنگ کرد
[M2]کز آن نیم چهران برآرند گرد
[B][M1]سپهبد برآشفت از آهنگشان
[M2]مجویید گفتا کسی جنگشان
[B][M1]کز ایشان کسی مرد پیکار نیست
[M2]به جز دیدن از دورشان کار نیست
[B][M1]هر آن کس که ننمایدت رنج و غم
[M2]چو رنجش نمایی تو باشد ستم
[B][M1]ز مردم همانا که غمخواره تر
[M2]نبودست از ایشان نه بیچاره تر
[B][M1]گر آید پیشم یکی را رواست
[M2]که تاوی خورد زین کجا خورد ماست
[B][M1]سواری برون شد شتابان چو تیر
[M2]کز ایشان یکی را کند دستگیر
[B][M1]گریزنده یک پای از آنسان شتافت
[M2]که اسپ دوان گردش اندر نیافت
[B][M1]دگر دید بر مرز دریای ژرف
[M2]یکی گرد کوه از سپیدی چو برف
[B][M1]همه کُهِ چنان روشن و ساده بود
[M2]که یک میل ازو تابش افتاده بود
[B][M1]که گر مرغ جُستی برو جای پای
[M2]خزیدیش پای و نبودیش جای
[B][M1]برش آبگیری کزو جز بخار
[M2]شناور نکردی به روزی گذار
[B][M1]همه آبش از عکس آن کُه به جوش
[M2]چو زخم دهل صد هزاران خروش
[B][M1]بسی مرغ در گرد او رنگ رنگ
[M2]به سر بر سر و رسته چون شاخ رنگ
[B][M1]ز پس هر یکی را دو پا و سه پیش
[M2]دو منقار چون تیغ و چنگل چو نیش
[B][M1]چو دیدند مردم خروشان شدند
[M2]در آن زیر آن آب جوشان شدند
[B][M1]پس از یکزمان ز آن که ابری چو قیر
[M2]درآمد بزد خیمه در آبگیر
[B][M1]از آن ابر مرغان در آن ژرف آب
[M2]ببودند پنهان هم اندر شتاب
[B][M1]شد ابر از پس کوه در نا پدید
[M2]فرو ماند هر کان شگفتی بدید
[B][M1]وز آن جا سوی کوه قالون شدند
[M2]به رنج گران یک مه افزون شدند
[A]
[B][M1]جزیری که مرزش نبد نیم پی
[M2]جز از سنگ و خار و گزستان و نی
[B][M1]ز یک پهلوش بیشه آب کند
[M2]کلاتی درو بُرز کوهی بلند
[B][M1]بپرسید ملاّح را نامجوی
[M2]که ایدر چه چیز از شگفتی ، بگوی
[B][M1]چنین گفت دانا کز آن روی کوه
[M2]بسی لشکرند از یلان همگروه
[B][M1]سپاهی که سگسار خوانندشان
[M2]دلیران پیکار دانند شان
[B][M1]چو غولانشان چهره ، چون سگ دهن
[M2]بسان بزان موی پوشیده تن
[B][M1]به دندان گراز و به دو گوش پیل
[M2]به رخ زرد و اندام همرنگ نیل
[B][M1]گیاشان بود فرش و گستردنی
[M2]ز ماهی و از میوه شان خوردنی
[B][M1]ازین کوه سنباده و زر برند
[M2]هم ارزیز و پولاد و گوهر برند
[B][M1]هر آن کآید ایدر خریدارشان
[M2]ز مرجان بود وز شبه بارشان
[B][M1]شبه هر چه مردست افسر کنند
[M2]ز مرجان زنان تاج و زیور کنند
[B][M1]بود اسپشان در یکی مرغزار
[M2]ز هر رنگ افزونتر از ده هزار
[B][M1]هر اسپی ز باد بزان تیزتر
[M2]ز موج دمان حمله انگیز تر
[B][M1]چو روزی بود روز رزم و ستیز
[M2]همه زی فسیله شتابند تیز
[B][M1]جدا هر یک اسپی چو ارغنده شیر
[M2]به خمّ کمند اندر آرند زیر
[B][M1]سوار آورند اندر آورد و کین
[M2]نه بر تن سلیح و نه بر اسپ زین
[B][M1]کمندی و تیغی به کف تافته
[M2]بُش بارگی چون عنان بافته
[B][M1]سری حلقه در گرد بازو کمند
[M2]سری گرد اسپ و میان کرده بند
[B][M1]گرفته ستونی ز ده رش فزون
[M2]دو شاخ آهنین در سر هر ستون
[B][M1]بَرِ کوه در زخم هامون کنند
[M2]دل و چشم خور چشمه خون کنند
[B][M1]به نیرو کنند از بُن آسان درخت
[M2]بدرّند از آوا دل سنگ سخت
[B][M1]به دریا شتابان نهنگ آورند
[M2]به شمشیر با شیر جنگ آورند
[B][M1]بسان گرازان بر اندام مرد
[M2]به دندان بدرّند درع نبرد
[B][M1]ربایند مرد از بر زین چو دود
[M2]خورندش هم اندر زمان زنده زود
[B][M1]بسی رزم کردی به پیروز بخت
[M2]نیامدت پیش این چنین رزم سخت
[B][M1]بشد زآن دژم گرد لشکر پناه
[M2]هم آن جا به شب خیمه زد با سپاه
[B][M1]چو خور بُرد در قبه آبنوس
[M2]پس پرده زرد مه را عروس
[B][M1]شب از رشک زد قیرگون جامه چاک
[M2]ز بر عقد پیرایه بگسست پاک
[B][M1]پدید آمد از بیشه وز تیغ کوه
[M2]از آن پیل گوشان گروها گروه
[B][M1]ز کار سپه آگهی یافتند
[M2]به پیکار چون شیر بشتافتند
[B][M1]بر اسپان بی زین به تیغ و کمند
[M2]خروشان چو تندر در ابر بلند
[B][M1]به دست از درختان الماس شاخ
[M2]گرفتند ناورد دشت فراخ
[B][M1]بر آمد یکی نابیوسان نبرد 
[M2]که دریا همه خون شد دشت گرد
[B][M1]هر ایرانیی تاختند از کمین
[M2]فکندند از ایشان یکی بر زمین
[B][M1]شد از تف تیغ آب دریا بخار
[M2]رخ خور بخارید نیزه به خار
[B][M1]ز خون آب در جوی چون باده گشت
[M2]به کُه کهربا لعل و بیجاده گشت
[B][M1]چنان کوبش گرز و کوبال بود
[M2]که دام و دد از بانگ بی هال بود
[B][M1]شده عمرها کوته و کین دراز
[M2]دَمِ اژدهای فلک مانده باز
[B][M1]خدنگ از دل جنگیان کینه توز
[M2]تبر مغز کاف و ، سنان سینه دوز
[B][M1]هوا چون شب و گرد چون دیو زشت
[M2]درو چو شهاب روان تیر و خشت
[B][M1]زمانه بر الماس مرجان نشان
[M2]به مرجان در از بردن جان نشان
[B][M1]ز جان سیر گردان و وز جنگ نه
[M2]روان راهش و چهره را رنگ نه
[B][M1]ز چرح اختر از بیم بگریخته
[M2]شب از روز دست اندر آویخته
[B][M1]پری بی هُش از بانگ و دیوانه دیو
[M2]زمین پر ز آوای و کُه با غریو
[B][M1]به زنهار دهر و به افغان سپهر
[M2]به اندرز ماه و به فریاد مهر
[B][M1]سپهدار بر کرد شولک ز جای
[M2]کشیده به کین تیغ کشور گشای
[B][M1]ز هر سو که ناورد و پیکار کرد
[M2]که و دشت گفتی به پرگار کرد
[B][M1]از آن پیل گوشان برآورد جوش
[M2]به هر گوشه زایشان سرافکند و گوش
[B][M1]فرو کوفت بر میسره میمنه
[M2]صف قلب ببرید و زد بر بنه
[B][M1]به نیزه همی دیده مه بدوخت
[M2]تف خنجرش پشت ماهی بسوخت
[B][M1]از ایرانیان کس نبد دیده چیر
[M2]چُنان دیو چهران گرد دلیر
[B][M1]نه از خشت و نز تیر غم داشتند
[M2]نه از گرز وز تیغ سرگاشتند
[B][M1]چنان داشتند اسپ تازنده تیز
[M2]که گر حمله بردی به زخم از گریز
[B][M1]زدندی و از دست هر گرد گیر
[M2]نه خشت اندر ایشان رسیدی نه تیر
[B][M1]کرا بر ربودندی از پشت زین
[M2]به زخم کمند از کمان وز کمین
[B][M1]یکی سرش کندی یکی دست و پای
[M2]بخوردندی از پیش صف هم به جای
[B][M1]برینگونه کردند رزمی درشت
[M2]از ایرانیان چند خوردند و کشت
[B][M1]سبک داد فرمان سپهبد که جنگ
[M2]مجویید کس جز به تیر خدنگ
[B][M1]دلیران به تیر و کمان تاختند
[M2]همه نیزه و تیغ بنداختند
[B][M1]جهان گشت پر ابر الماس ریز
[M2]شد از خاک و خون باد شنگرف بیز
[B][M1]هوا تیره چون پود بر تار شد
[M2]بر آن دیو چهران جهان تار شد
[B][M1]ز غم نعره شان بانگ و فریاد گشت
[M2]ز پیکان جگر کان پولاد گشت
[B][M1]کس از خیل ایشان نبد مرد تیر
[M2]بماندند در زخم او خیره خیر
[B][M1]همی هر کسی تیر از آنکس که خست
[M2]کشیدی چو ژوپین فکندی ز دست
[B][M1]از آن روز یک نیمه بگذشته بود
[M2]کزیشان دو بهره فزون کشته بود
[B][M1]بُد از مغزشان وز دل و استخوان
[M2]ددان را بر آن دشت هر جای خوان
[B][M1]بر آن خوان کباب از جگرها به جوش
[M2]سرانشان برو کاسه و سفره گوش
[B][M1]تو گفتی که ترگیست هر سو نگون
[M2]فراز سپرهای شنگرف گون
[B][M1]گروهی به بیشه درون تاختند
[M2]دگر تن به دریا در انداختند
[B][M1]سپه خار و خارا بهم بر زدند
[M2]همه بیشه را آتش اندر زدند
[B][M1]سراسر همه بیشه چون برفروخت
[M2]هر آن کس که بُد زنده زیشان بسوخت
[B][M1]بگشتند از آن پس کُه و مرغزار
[M2]حصاری بدیدند بر کوهسار
[A]
[B][M1]ز ملاّح گرشاسب پرسید و گفت
[M2]که این حصن را چیست اندر نهفت 
[B][M1]چنین گفت کاین حصن جایی نکوست
[M2]ستودان فرّخ سیامک در اوست
[B][M1]بُنش بر ز پولاد ارزیز پوش
[M2]برآورده دیوارش از هفت جوش
[B][M1]سپه گردش اندر به گشتن شتافت
[M2]بجستند چندی درش کس نیافت
[B][M1]چنین گفت ملاّح پسش مِهان
[M2]که ناید در این را پدید از نهان
[B][M1]مگر جامه یکسر پرستنده وار
[M2]بپوشید و نالید بر کردگار
[B][M1]گوان جامه رزم بنداختند
[M2]نیایش کنان دست بفراختند
[B][M1]هم آن گه شد از باره مردی پدید
[M2]کزو خوبتر آدمی کس ندید
[B][M1]چنان بد که چشمش سه بد هر سه باز 
[M2]دو از زیر ابرو یکی از فراز
[B][M1]فسونی به آواز خواندن گرفت
[M2]ز دلها تَفِ غم نشاندن گرفت
[B][M1]حصار از خروشش پرآواز شد
[M2]ز دیوار هر سو دری باز شد
[B][M1]یکی باغ دیدند خوش چون بهشت
[M2]پر از تازه گل های اردیبهشت
[B][M1]نِهادش چو رامش گوارنده نوش
[M2]نسیمش چو دانش فزاینده هوش
[B][M1]از آوای رامش خوش انگیزتر
[M2]ز دیدار خوبان دلاویزتر
[B][M1]درختی درو سرکشیده به ماه
[M2]تنش سر به سر سبز و، شاخش سیاه
[B][M1]هم برگ او چون سپرهای زرد
[M2]پدیدار در هر یکی چهر مرد
[B][M1]بسان کدو میوه زو سرنگون
[M2]به خوشی چو قند و به سرخی چو خون
[B][M1]سپهبد ز مرد سه چشمه سخن
[M2]بپرسید ، کار درخت کهن
[B][M1]چنین گفت کآغاز گیتی درست
[M2]نخست این بُد از هر درختی که رُست
[B][M1]همه ساله این میوه باشد بروی
[M2]چو شکر به طعم و چو عنبر به بوی
[B][M1]نگردد ز بُن کم بر و برگ و بر
[M2]چو کم شد ، یکی باز روید دگر
[B][M1]ور از یک زمانش ببویی فزون
[M2]ز خوشی ز بینی گشایدت خون
[B][M1]ازین هر که یک میوه یابد خورش
[M2]یکی هفته بس باشدش پرورش
[B][M1]از آن خورد و مر هر کسی را بداد
[M2]یکی کاخ را ز آن سپس در گشاد
[B][M1]پدید آمد ایوانی از جزع پاک
[M2]چو چرخ شب از گوهر تابناک
[B][M1]همه بوم و دیوار تا کنگره
[M2]به دُرّ و زبر جد درون یکسره
[B][M1]بلورینه تختی درو شاهوار
[M2]بتی بر وی از زرّ گوهر نگار
[B][M1]ز یاقوت لوحی گرفته به دست
[M2]بر آن لوح خفته سر افکنده پست
[B][M1]ز بالاش تابوتی آویخته
[M2]هم از زرّ و از گوهر انگیخته
[B][M1]سپهبد دگر ره ز پالیزبان
[M2]بپرسید و بگشاد گویا زبان
[B][M1]که این بت چه چیزست تابوت چیست 
[M2]همیدون نگارنده بر لوح کیست 
[B][M1]چنین گفت کاین تخت و ایوان و ساز
[M2]بدان کز سیامک بماندست باز
[B][M1]همین بزمگاه دلارای اوست
[M2]درین نغز تابوت هم جای اوست
[B][M1]چو رفت او ، بتی همچنان ساختند
[M2]برینسانش بر تخت بنشاختند
[B][M1]بدان تا پرستندش از مهر اوی
[M2]گسارند با بت غم از چهر اوی
[B][M1]ازین کاخ هر کس که چیزی برد
[M2]نیابد برون راه تا بگذرد
[B][M1]ازو یادگارست گفتار چند
[M2]نوشته برین لوح بسیار پند
[B][M1]که ای آن که آیی درین خوب جای
[M2]ببینی ستودان من و این سرای
[B][M1]سیامک منم شاه والا گهر
[M2]که فرخ کیومرث بودم پدر
[B][M1]به فرمان من بود روی زمی
[M2]دد و مرغ و دیو و پری و آدمی
[B][M1]شب و روز جز شاد نگذاشتم
[M2]ز هر خوشیی بهره برداشتم
[B][M1]بُد اندر جهان سال عمرم هزار
[M2]دو صد بر وی افزون کم از سی و چار
[B][M1]چو گفتم جهان شد به فرمان من
[M2]بگردید گردون ز پیمان من
[B][M1]پی اسپ عمرم ز تک باز ماند
[M2]همه کار شاهیم نا ساز ماند
[B][M1]اگر چه بُدم گنج شاهی بسی
[M2]بدانگونه رفتم که کمتر کسی
[B][M1]چنین آمد این گیتی بیدرنگ
[M2]نخستین دهد نوش و آن گه شرنگ
[B][M1]بدارد چو فرزند در بر به ناز
[M2]کند پس به زیر لگد پست باز
[B][M1]نگر تا نباشی برو استوار
[M2]به من بنگر و زو دل ایمن مدار
[B][M1]درو کام دل کس به از من نراند
[M2]نماند به کس بر چو بر من نماند
[B][M1]نبد شه ز من نامبردارتر
[M2]کنون هم ز من نیست کس خوار تر
[B][M1]سپهبد گشاد از مژه جوی خون
[M2]بدو گفت کی نیکدل رهنمون
[B][M1]مرا باش بر پندی آموزگار
[M2]که باشد ز گفتار تو یادگار
[B][M1]چنین گفت دانا که باری نخست
[M2]ز هستیّ یزدان شو آگه درست
[B][M1]بدان کز خرد آشکار و نهفت
[M2]یکی اوست ، دیگر همه چیز جفت
[B][M1]ازو ترس و از بد بدو کن پناه
[M2]بتاب از گمان و بترس از گناه
[B][M1]مجوی آن گناهی که گویی نهان
[M2]کنم ، تا نبیند کس اندر جهان
[B][M1]که گر کس نبیند همی آشکار
[M2]نهان او همی بیندت شرم دار
[B][M1]چرا ز آن که سود اندر او ناپدید
[M2]تن پاک را کرد باید پلید 
[B][M1]سه بدخواه داری به بد رهنمون
[M2]دو پوشیده در تن ، یکی از برون
[B][M1]درونت یکی خشم و دیگر هواست
[M2]برون مستیی کز خرد نارواست
[B][M1]چو خواهی به هر درد درمان خویش
[M2]بدار این سه را زیر فرمان خویش
[B][M1]خرد مستی و خشم را بند کن
[M2]هوا بنده و دل خداوند کن
[B][M1]منه دل بدین گنبد چاپلوس
[M2]که گیتی فسانست و باد و فسوس
[B][M1]بود جُستنش کار دشخوارتر
[M2]چو آمد به کف ، نیست زو خوارتر
[B][M1]مجوی آز و از دل خردمند باش
[M2]به بخش خداوند خرسند باش
[B][M1]شب و روز گیتی اگر چه بسست
[M2]ترا نیست یکسر که جز تو کسست
[B][M1]بود خیره دل سال و مه مرد آز
[M2]کفش بسته همواره و چشم باز
[B][M1]دهد رشک را چیرگی پر خرد
[M2]خورد چیز خود هر کس او غم خورد
[B][M1]سپهدار را ز آن سخن های نغز
[M2]بیفزود زور دل و هوش مغز
[B][M1]فراوان گهر دادش و سیم و زر
[M2]نپذرفت و گفت ای یل پُرهنر
[B][M1]من آن دادمت کآید از جان پاک
[M2]تو آنم دهی کآید از سنگ و خاک
[B][M1]منت راه یزدان نمودم که چون
[M2]تو زی دیو باشی مرا رهنمون
[B][M1]گرم رای باشد به زرّ و به دُر
[M2]ازین هر دو این کاخ من هست پُر
[B][M1]ولیکن چو با هر دوام کار نیست
[M2]چو هرگز نباشدم تیمار نیست
[B][M1]کسی کو جهان را بود خواستار
[M2]ورا دانش آید ، نه گوهر به کار
[B][M1]اگر درّ را ارج بودی بسی
[M2]به خاک و به سنگش ندادی کسی
[B][M1]چه باید بدان شاد بودن که اوی
[M2]کند دوست را دشمن کینه جوی 
[B][M1]چو بنهی نگهداشتن بایدت
[M2]چو بدهیش درویشی افزایدت
[B][M1]نه اینجات از مرگ دارد نگاه
[M2]نه چون شد بوی با تو آید به راه
[B][M1]به شاه سیامک نگر کاین سرای
[M2]برآورد و این کاخ شاهانه جای
[B][M1]بدین بیکران گوهر پر بها
[M2]هم از چنگ مرگش نیامد رها
[B][M1]به چندین گهرها و زرّش که بود
[M2]ندانست یک روز عمرش فزود
[B][M1]مدان به ز دانش یکی خواسته
[M2]که ناید هم از دهش کاسته
[B][M1]روان را بود مایه زندگی
[M2]رساند به آزادی از بندگی
[B][M1]بدین جایت از بد نگهبان بود
[M2]چو زایدر شدی توشه جان بود
[B][M1]ز دانش به اندر جهان هیچ نیست
[M2]تن مرده و جان نادان یکیست
[B][M1]برهنه بُدی کآمدی در جهان
[M2]نبد با تو چیز آشکار و نهان
[B][M1]چنان کآمدی همچنان بگذری
[M2]خوروپوشش افزون ترا بر سری
[B][M1]ازوچون خور و پوشش آمد به دست
[M2]دل اندر فزونی نبایدتبست
[B][M1]من این هر دو دارم که ایزد ز بخت
[M2]یکی مهربان دایه کرد این درخت
[B][M1]گهِ تشنگی بخشد از بیخم آب
[M2]به گرما کند سایه ام ز آفتاب
[B][M1]خورم زین بّرِاو و پوشم ز برگ
[M2]مرا این بسندست تا روز مرگ
[B][M1]ببدخیره دل هر که زو این شنود
[M2]نیایش فزودند و پوزش نمود
[B][M1]برون آمدند از برش همگروه
[M2]بگشتند چندی در آن دشت و کوه
[B][M1]در آن کُه بسی کان سنباده بود
[M2]هم الماس ویاقوت بیجاده بود
[B][M1]گل و نیشکر بیکران و انگبین
[M2]گیادار و از میوه ها هم چنین
[B][M1]صف سنبل و بیشهٔ زعفران
[M2]روان لادن و بیشهٔ خیزران
[B][M1]چو دید آن چنان جای مهراج شاه
[M2]دریغ آمدش کآن ندارد نگاه
[B][M1]ز گردان سری با سپه شش هزار
[M2]بدان جایگاه کرد فرمانگزار
[B][M1]وزآن جنگی اسپان همه هر چه بود
[M2]به کشتی فکندند و راندند زود
[A]
[B][M1]چو رفتند یک ماه دیگر به کام
[M2]یکی کوه دیدند بندآب نام
[B][M1]حصاری بر آن کُه ز جزع سیاه
[M2]بلندیش بگرفته بر ماه راه
[B][M1]بهزیر درش نردبانی ز سنگ
[M2]درازاش سی پایه، پهناش تنگ
[B][M1]مه از پیل بر نردبان یک سوار
[M2]گرفته در حصن را رهگذر
[B][M1]یکی دست او بر عنان ساخته
[M2]دگر زی سرین ستور آخته
[B][M1]بپرسید ملاح را پهلوان
[M2]که از چیست این اسپ و این نردوان
[B][M1]چنین گفت کاین را نهان ز اندرون
[M2]طلسمست کآن کس نداد که چون
[B][M1]برین نردبان هر که بنهاد پای
[M2]به سنگ این سوارش رباید ز جای
[B][M1]یکی را به خفتانو درع و سپر
[M2]فرستاد تا بر شود بر زبر
[B][M1]نخستین که بر پایه رفت ای شگفت
[M2]سوار از بر اسپ جنبش گرفت
[B][M1]بزد نعره و سنگی انداخت زیر
[M2]که شد مرد بی هوش و بفتاد دیر
[B][M1]دگر شد یکی گردن افراخته
[M2]یکی تنگ پنبه سپر ساخته
[B][M1]چنان سنگی آمدش کز جای خویش
[M2]نگون از پس افتاده ده گام پیش
[B][M1]به هر پایه هر سنگ کآمد ز بر
[M2]به ده من گرانتر بدی زآن دگر
[B][M1]چنین تا ز یک پایه بر چار شد
[M2]دو تن کشته آمد،دوافکارشد
[B][M1]کسی بر نشد نیز و پس پهلوان
[M2]بفرمود کندن بُن نردوان
[B][M1]چهی ژرف دیدند صد باز راه
[M2]یکی چرخ گردنده بُده در به چاه
[B][M1]ز چه سار زنجیری آویخته
[M2]همه زرّ و با گوهر آمیخته
[B][M1]سر حلقه در خمّ چرخ استوار
[M2]دگر سر کمربر میان سوار
[B][M1]شکستند چرخ و به چه درفکند
[M2]گسستند زنجیر یکسر ز بند
[B][M1]همان گه نگون شد سوار از فراز
[M2]درِبستهٔ حصن شد زود باز
[B][M1]سپهدار با ویژگان سپاه
[M2]درون رفت و کردند هر سو نگاه
[B][M1]سرایی بُد از رنگ همچون بهار
[M2]زگرد وی ایوان بلورین چهار
[B][M1]ز هر پیکری جانور بیکران
[M2]از ایوان برآویخته پیکران
[B][M1]زدیو و زمردم ز پیل و نهنگ
[M2]ز نخچیر و از مرغ و شیر وپلنگ
[B][M1]هم از خمّ آن طاق ها سرنگون
[M2]نگاریده ازگوهر گونه گون
[B][M1]تو گفتی کنون کرده اند از نهاد
[M2]نه نم دیده زابر و، نه گردی زباد
[B][M1]از آن گوهران درهم افتاده تاب
[M2]جهان کرده روشنتر از آفتاب
[B][M1]بسی شمع بر هر سوی از لاژورد
[M2]دو یاقوت بر هر یکی سرخ و زرد
[B][M1]به روز آن گهرها چو بشگفته باغ
[M2]به شب هر یکی همچور روشن چراغ
[B][M1]ز پیش هر ایوان درختی ز زرّ
[M2]زبرجد برو برگ و یاقوت بر
[B][M1]یکی تخت بر سایهٔ هر درخت
[M2]ز گوهر همه پایه و روی تخت
[B][M1]زمین جزع یک پاره همواره بود
[M2]چنان کاندرو چهره دیدار بود
[B][M1]یکی خانه دیدند از لاژورد
[M2]برآورده از شفشفهٔ زرّ زرد
[B][M1]چو زلف بتان شفشها تافته
[M2]سراسر به یاقوت و دُر بافته
[B][M1]یکی پهن تابوت زرین دروی
[M2]جهان زو چو از مشک بگرفته بوی
[B][M1]بفرمود گرشاسب کآنرا ز جای
[M2]بیارند بیرون میان سرای
[B][M1]نبد هیچکس رابه تابوت دست
[M2]هر آن کسکه شد نزدش افتاد پست
[B][M1]وگر زآن گهرها ببردی کسی
[M2]ندیدی ره ار چند جُستی بسی
[B][M1]به دیگر یکی خانه رفتند باز
[M2]به زیر زمین کرده راهی دراز
[B][M1]همه خانه بُد سنگ همرنگ نیل
[M2]درو چشمهٔ آب زرّین دو میل
[B][M1]به هر میل بر مهره ای از بلور
[M2]برو گوهری چون درفشنده هور
[B][M1]گهرها فروزان در آب از فراز
[M2]وزو نور داده همه خانه باز
[B][M1]برِچشمه تختی و مردی بروی
[M2]بمرده به چادر نهنبیده روی
[B][M1]یکی لاژوردینش لوحی زبر
[M2]بر آن لوح سی خط نبشته به زر
[B][M1]سپهبد به ملّاح گفت این بخوان
[M2]چو بر خواند گشتش ز ریری رخان
[B][M1]نبشته چنین بُد که هر کز خرد
[M2]بدینجای آرام من بنگرد
[B][M1]سزد گر ز مهر سرای سپنج
[M2]بتابد دل و،تن ندارد به رنج
[B][M1]منم پور هوشنگ شاه بلند
[M2]جهاندار طهمورث دیو بند
[B][M1]حصار و طلسمی چنین ساختم
[M2]بسی گوهر و گنج پرداختم
[B][M1]اگر بنگری کمترین گوهری
[M2]بها بیشتر دارد از کشوری
[B][M1]به چندین گهر در سپنجی سرای
[M2]چو من شه نمادم، که ماند به جای
[B][M1]تو ای پهلوان گرد جوینده کام
[M2]که گرشاسب خواندت هر کسی به نام
[B][M1]زما بر توباد آفرین و درود
[M2]چو آیی بدین کاخ ما در فرود
[B][M1]طلسمی که بستم تو دانی گشاد
[M2]چودیدی ز کردار ما دار یاد
[B][M1]نگر تا نبندی دل اندر جهان
[M2]نباشی از و ایمن اندر نهان
[B][M1]که گیتی یکی نغز بازیگرست
[M2]که هزمانش نو بازی دیگرست
[B][M1]بهر نیک و هر بد که دارد پسیچ
[M2]نگیرد به یک سان بر آرام هیچ
[B][M1]چو بر قسمت از ابرو چو آتش ز سنگ
[M2]کجا روشنیش ندارد درنگ
[B][M1]دهد اندک اندک به روز دراز
[M2]پس آن گه ستاند به یک بار باز
[B][M1]سر رنج هر کس برد باز بُن
[M2]کند تازه امید وتنها کهن
[B][M1]به تدبیر اویی و او همچنین
[M2]به تدبیر مرگ تو اندر کمین
[B][M1]بگرد از وی و سوی یزدان گران
[M2]به هر کار فرمان یزدان بپای
[B][M1]اگر چه شهی بر زمین و زمان
[M2]خداوند را بنده ای بی گمان
[B][M1]شوی کار دیو بدآیین کنی
[M2]پس آنگاه بر دیو نفرین کنی
[B][M1]اگر دیو راهی نمودی درست
[M2]نبردی ز ره خویشتن را نخست
[B][M1]مخور غم فراوان ز روی خرد
[M2]که کمتر زید آن که او غم خورد
[B][M1]نشاید بداندیش بودن بسی
[M2]کند زندگی تلخ بر هر کسی
[B][M1]درازست ره باشی پرداخته
[M2]همه توشه یکبارگی ساخته
[B][M1]میفزای بار گنه کز گناه
[M2]چو بارت گران شد بمانی به راه
[B][M1]بدان کوش کایزد چو خواندت پیش
[M2]نیایدت شرم از گناهان خویش
[B][M1]به نزدیک تابوت زرّین مگرد
[M2]که دیدی در آن خانهٔ لاژورد
[B][M1]که هست اندرو حلقه و یاره چند
[M2]ز حوّا بماندست با گیسبند
[B][M1]همان جامه کایزد به دست سروش
[M2]به آدم فرستاد کآنرا بپوش
[B][M1]دگر گوهری کو دهد اندر آب
[M2]به تاریکی اندر چو خورشید تاب
[B][M1]کزین جایگاه این سه چیز آن بَرَد
[M2]که یکی پیمبر بود با خرد
[B][M1]زید تا جهان باشد ایزدپرست
[M2]نهان آورد آب حیوان به دست
[B][M1]چنان گردد این کاخ از آن پس نهان
[M2]که نیزش نبیند کس اندر جهان
[B][M1]دژم شد سپهدار و مهراج شاه
[M2]گرستند یکسر سران سپاه
[B][M1]یکی بر گناهان و کردار خویش
[M2]یکی بر غریبّی و تیمار خویش
[B][M1]بر آن هم نشان کاخ بگذاشتند
[M2]به کشتی رَهِ دور برداشتند
[A]
[B][M1]سوی تاملی شاد خوار آمدند
[M2]به نزدیک دریا کنار آمدند
[B][M1]پر انبوه مردم یکی جای بود
[M2]همه بومشان باغ و کشت و درود
[B][M1]مگر آب خوش کان ز باران بدی
[M2]بدلشان در اندوه و بار، آن بدی
[B][M1]چو بر روی چرخ ابر دامن کشان
[M2]شدی چون صدف های لولو فشان
[B][M1]همه کوزه و مشک ها در شتاب
[M2]بکردندی از قطر باران پر آب
[B][M1]چو باران نبودی جگر تافته
[M2]بُدندی،لب از تشنگی کافته
[B][M1]بپرسید ازیشان یل نامدار
[M2]که باران نبارد چه سازید کار
[B][M1]بتی را نمودند و لوحی بهم
[M2]ز مس لوح و آن بت ز چوب بقم
[B][M1]بر آن لوح چون خط یویانیان
[M2]چهل حرف و شش هیکل اندر میان
[B][M1]به باران چو داریم گفتند کام
[M2]برآریم این لوح و بت را به بام
[B][M1]پس این لوح و بت را به سر برنهیم
[M2]نیایش کنان دست بر سر نهیم
[B][M1]برهنه زن و مرد هر سو بسی
[M2]ازاری زده بر میان هر کسی
[B][M1]بگرییم و آریم چندان خروش
[M2]که دریا و کُه گیرد از ناله جوش
[B][M1]همان گه بر آید یکی تیره ابر
[M2]کند روی گردون چو پشت هژبر
[B][M1]چنان زآب دیده بشوید زمین
[M2]کزو موج خیزد چو دریای چین
[B][M1]یل نیو گفتا کنون کایدریم
[M2]کنید این،که بی آزمون نگذریم
[B][M1]نگیرد چنین چاره گفتند ساز
[M2]جز آن گه که باشد به باران نیاز
[B][M1]کنون کآبمان هست ده ره بهم
[M2]گرآییم ناید یکی قطره نم
[A]
[B][M1]کُهی بُد همان جا به دریا کنار
[M2]گرفته ز دریا کنارش سنار
[B][M1]پر انبوه بیشه یکی کوه پیش
[M2]نبد نیم فرسنگ پهناش بیش
[B][M1]چو موج فراوان فراز آمدی
[M2]شدی آن کُه از جای و باز آمدی
[B][M1]گهی راست بودی دوان پیلوار
[M2]گهی چون به ناورد گردان سوار
[B][M1]گمان برد هر کس که بُد سنگ پشت
[M2]برو رسته از بیشه خار درشت
[B][M1]سپهبد ز ملّاح پرسش گرفت
[M2]کزین کوه تازان چه دانی شگفت
[B][M1]چنین گفت ملاّح دانش پژوه
[M2]کزین سون دریا دگر هست کوه
[B][M1]جزیریست بر دامن رنگبار
[M2]پر انبوه شهری بدو استوار
[B][M1]همه سنگ و خارست آن بوم و مرز
[M2]تهی یکسر از میوه و کشت ورز
[B][M1]به یک روزه راهش جزیریست نیز
[M2]پر از میوه و کشت و هر گونه چیز
[B][M1]چو آید بهار خوش و دلگشای
[M2]بجنبد به موج آن جزیره ز جای
[B][M1]به کردار کشتی ز راه دراز
[M2]بیاید بر شهر آن گه فراز
[B][M1]همه شهر بیرون پذیره شوند
[M2]به شادی سوی آن جزیره شوند
[B][M1]ز نخچیر وز هیزم و خوردنی
[M2]برند آنچه شان باید از بردنی
[B][M1]چو سازند یکساله را کار پیش
[M2]جزیره شود باز زی جای خویش
[B][M1]نه رنج و نه پیشه نشسته بجای
[M2]همه هر چه باید دهدشان خدای
[B][M1]چنین گفت گرشاسب با رهنمون
[M2]که روزی نبشته نگردد فزون
[B][M1]از آن بخش کایزد بکردست پیش
[M2]نه کم گردد از رنج روزی، نه بیش
[B][M1]دد و مرغ و نخچیر چندین هزار
[M2]نگه کن که چون روز گشت آشکار
[B][M1]شوند از برون گرسنه با نیاز
[M2]چو شب شد همه سیر گردند باز
[B][M1]نه مر طمع را هستشان پیشه ای
[M2]نه دارند جز خوردن اندیشه ای
[B][M1]بگشتند دریا همه سر به سر
[M2]بدیدند چندان شگفتی دگر
[A]
[B][M1]پس آن گه ز دریا به هامون شدند
[M2]به یک ماه از چین به بیرون شدند
[B][M1]همی خواست مهراج تا پهلوان
[M2]ببیند همه کشور هندوان
[B][M1]نمایدش جاه و بزرگی خویش
[M2]ز بس شهر یاران کش آیند پیش
[B][M1]سوی شهرها شاد دادند روی
[M2]شد این آگهی نزد هر نامجوی
[B][M1]شهان و مهان کارساز آمدند
[M2]پرستنده از پیش باز آمدند
[B][M1]همه شهرها گشت آراسته
[M2]همه راه پر نزل و پر خواسته
[B][M1]زمین باغ فردوس دیدار شد
[M2]هوا ابر بارنده دینار شد
[B][M1]ز رامش جهان بانگ خنیا گرفت
[M2]ز بس درّ کشور ثریا گرفت
[B][M1]به دشتی رسیدند روزی ز راه
[M2]بی اندازه بر وی ز طوطی سیاه
[B][M1]به تن پاک همواره زنگار گون
[M2]به چنگال و منقار گلنار گون
[B][M1]زمین از بس انبوه ایشان به هم
[M2]چو پاشیده بر سبز دیبا بقم
[B][M1]چو دریای اخضر که جوشان بود
[M2]درود موج بر سرخ مرجان بود
[B][M1]درختی در آن دشت بر آب کند
[M2]گشن برگ و شاداب شاخ و بلند
[B][M1]کبودش تن و برگ یکسره سپیده
[M2]سیه تخمش و بار چون مشک بید
[B][M1]همه شاخسارش پر از طوطیان
[M2]برو ساخته صدهزار آشیان
[B][M1]ز شاخ و تنش هر که کرد اندرون
[M2]به آهن خلیده همی زآزمون
[B][M1]همان گه خروشیدن آراستی
[M2]وزو چون زرگ خون روان خاستی
[B][M1]گرفتند از طوطیان بی شمار
[M2]دگر روز کردند از آن جا گذار
[A]
[B][M1]هم از ره دگر شهری آمد به پیش
[M2]درو نغز بتخانه ز اندازه بیش
[B][M1]یکی بتکده در میان ساخته
[M2]سر گنبدش بر مه افروختته
[B][M1]همه بوم و دیوار او ساده سنگ
[M2]تهی پاک از آرایش و بوی و رنگ
[B][M1]بتی ساخته ماه پیکر دروی
[M2]برهنه نه زرّ و نه زیور بروی
[B][M1]میان هوا ایستاده بلند
[M2]نه زیرش ستون و نه زافزار بند
[B][M1]بسی پیکر مردم ومرغ و باز
[M2]ز گردش میان هوا پرّ باز
[B][M1]گروهی شمن گرد او انجمن
[M2]سیه شان تن و دل سیه تر ز تن
[B][M1]گرفته همه لکهن و بسته روی
[M2]که و مه زنخ ساده کرده ز موی
[B][M1]چنان بُد مر آن بی رهان را گمان
[M2]که هست او خدای آمده ز آسمان
[B][M1]فرشتست گردش بپر هر که هست
[M2]بفرمانش استاده ایزد پرست
[B][M1]کسی را که بودی به چیزی هوا
[M2]چو زو خواستی کردی ایزد روا
[B][M1]از آهن بُد آن بت معلق به جای
[M2]همان خانه از سنگ آهن ربای
[B][M1]ازآن بُد میان هوا داشته
[M2]که سنگش همی داشت افراشتته
[A]
[B][M1]به شهری رسیدند خرّم دگر
[M2]پُرآرایش و زیب و خوبی و فر
[B][M1]ز بیرونش بتخانه ای پر نگار
[M2]براو بی کران برده گوهر به کار
[B][M1]نهاده در ایوانش تختی ز عاج
[M2]بتی در وی از زرّ با طوق و تاج
[B][M1]درختی گشن رسته در پیش تخت
[M2]که دادی بّر از هفت سان آن درخت
[B][M1]ز انگور و انجیر و نارنج و سیب
[M2]ز نار و ترنج و بِه دلفریب
[B][M1]نه باری بدینسان به بار آمدی
[M2]که هر سال بارش دو بار آمدی
[B][M1]هر آن برگ کز وی شدی آشکار
[M2]بُدی چهره آن بت بر و بر نگار
[B][M1]ز شهر آن که بیمار بودی و سُست
[M2]چو خوردی از آن میوه گشتی درست
[B][M1]برو چون مهِ نو یکی داس بود
[M2]که تیزیش مانند الماس بود
[B][M1]کسی کاو شدی پیش آن بُت شمن
[M2]فدا کردی از بهر او خویشتن
[B][M1]بن داس در نوک شاخی دراز
[M2]ببستی و زی خود کشیدی فراز
[B][M1]فکندیش در حلق چون خم شست
[M2]به یک ره رها کردی آن گه ز دست
[B][M1]سرش را چو گویی برانداختی
[M2]چنین خویشتن را فدا ساختی
[B][M1]همان گاه بودی به یک زخم سخت
[M2]تنش بر زمین و سرش بر درخت
[B][M1]سپهدار با ویژگان سپاه
[M2]به دیدار آن خانه شد هم ز راه
[B][M1]بدید آن درخت نوآیین به بار
[M2]چو باغی پُر از گونه گون میوه دار
[B][M1]سرش سایه گسترده بر کاخ بر
[M2]بر از هفت گونه به هر شاخ بر
[B][M1]هم از کار آن داس بر خیره ماند
[M2]بر آن بت بنفرید و ز آن جا براند
[A]
[B][M1]دگر جای خارا یکی کوه دید
[M2]بَرکوه شهری پُر انبوه دید
[B][M1]به دروازهٔ شهر بر راه بر
[M2]نشانده بتی دید بر گاه بر
[B][M1]برو مردم شهر پاک انجمن
[M2]زده حلقه انبوه و چندی شمن
[B][M1]بدان اَنبه اندر یکی مرد مست
[M2]به سنگی بر از دور تیغی به دست
[B][M1]نشستی گهی، گاه بر خاستی
[M2]بر آن بت به مهر آفرین خواستی
[B][M1]پس از نا گه آن تیغ کش بُد به مشت
[M2]بزد بر شکم، برد بیرون ز پُشت
[B][M1]بد و نیک هرچ آشکار و نهفت
[M2]در آن سال بد خواست یکسر بگفت
[B][M1]سراینده تا گاهِ شب هم چنین
[M2]همی بود ازو خون روان بر زمین
[B][M1]از آن پس بیفتاد بی جان نگون
[M2]برو هر کس از دیده بارید خون
[B][M1]همی تیز تیز آتشی ساختند
[M2]مرآن کُشته در آتش انداختند
[B][M1]بیامد یکی مرد از آن انجمن
[M2]که سوزد ز مهرش همی خویشتن
[B][M1]شمن هر چه بد گرد آتش فراز
[M2]ستادند با نیزه های دراز
[B][M1]به کف طاس روغن کهان و مهان
[M2]چو تنبول و فوفلش اندر دهان
[B][M1]به پای اندرون موزه و بسته روی
[M2]زده گرد آن مرد صف همچو کوی
[B][M1]ز نظّاره برخاسته بانگ و جوش
[M2]ز بانگ دهل رفته بر مه خروش
[B][M1]بسی پند دادند و نشنید پند
[M2]چو پروانه تن را به آتش فکند
[B][M1]بس از بیم آن خواست کآرد گریز
[M2]زدندش به نوک سنان های تیز
[B][M1]فشاندند روغن بر او تا به جای
[M2]سبکتربرافروخت سر تا به پای
[B][M1]چو انگشت گشت آتش و رفت دود
[M2]ببردند خاکستر هر دو زود
[B][M1]بر گنگ و حج گاهشان تاختند
[M2]بد آن آب گنگ اندر انداختند
[B][M1]چنین آمد آیین شان از نخست
[M2]بُد آیین و کیشی بی اندام و سُست
[B][M1]به یزدان به دین و دل افروختن
[M2]رسد مرد، نز خویشتن سوختن
[B][M1]خردمند کوشد کز آتش رهد
[M2]نه خود را بسوزنده آتش
[B][M1]خود ابلیس کز آتش تیز بود
[M2]چه پاکیش بُد یا چه آمدش سود
[B][M1]گر آتش نمودی بدارنده راه
[M2]نبودی به دوزخ درش جایگاه
[B][M1]به شهری دگر دید بتخانه ای
[M2]شمن مرورا هر چه فرزانه ای
[B][M1]بدودر بُتی از خمآهنش تن
[M2]ز بُسدش تاج، از گهر پیرهن
[B][M1]کف دست ها بر نهاده به بر
[M2]یکی دستش از سیم و دیگر ز زر
[B][M1]به پیش اندرش حوضی از زرّ ناب
[M2]روان از دهانش در آن حوض آب
[B][M1]کرا بودی از درد بیمار تن
[M2]بشستی بدان آب در خویشتن
[B][M1]سه ره بردی از پیش آن بت نماز
[M2]سوی دست او دست بردی فراز
[B][M1]بت ار دادی آن دست کز زرّبود
[M2]بدان درد در مُردی آن مرد زود
[B][M1]ورآن دست دادی که بودی ز سیم
[M2]برستی ز بیماری و ترس و بیم
[B][M1]هر آن کز پی مزد آن هندوان
[M2]فدا کردی از پیش آن بت روان
[B][M1]پُرآتش یکی طشت رخشان ز زرّ
[M2]ز خیره سری بر نهادی به سر
[B][M1]زدی پیش او زانوان بر زمین
[M2]همی خواندی از دل به مهرآفرین
[B][M1]چنین تاش دو دیده بگداختی
[M2]ز مژگان به رخسار بر تاختی
[B][M1]به شهری دگر، با سپه برگذشت
[M2]به ره گنبدی دید بر پهن دشت
[B][M1]دروچشمهٔ آب روشن چو زنگ
[M2]به نزدش بتی مَرد پیکر ز سنگ
[B][M1]بدان شهر در هر زنی خوبروی
[M2]که تخمش برآورد نبودی ز شوی
[B][M1]چو هم جفت آن بُت شدی در نهفت
[M2]از آن پس برومند گشتی ز جفت
[B][M1]هر آن کس که کردی بکندنش رای
[M2]فتادی همانگاه بی جان بجای
[B][M1]دگر دید شهری چو خرّم بهار
[M2]درود نغز بتخانه ای زرنگار
[B][M1]میانش درختی چو سرو سهی
[M2]که از بار هرگز نگشتی تهی
[B][M1]هم از بیخ او خاستی کیمیا
[M2]بُدی برگ او چشم را توتیا
[B][M1]چو جستنی کسی با کسی گفتگوی
[M2]به چیزی که سوگند بودی بدوی
[B][M1]ز پولاد سندانی اندر شتاب
[M2]ببردی چو تفسیده اخگر ز تاب
[B][M1]یکی برگ تَر زآن درخت ببر
[M2]نهادی ابر دست و سندان ز بر
[B][M1]کفش سوختی گر بُدی آهمند
[M2]و گر راست بودی،نکردی گزند
[B][M1]ز پیروزه و نعل رویین دگر
[M2]نبد چیزی آن جا بهاگیرتر
[B][M1]کزین هر دو از بهر نام بلند
[M2]کُلا ساختی مردو،زن گیس بند
[B][M1]ستاره پرستان بسی چند نیز
[M2]شگفت اندر آن کیش بسیار چیز
[B][M1]همان نیز کز پیش گاو و خروس
[M2]شدندی پرستنده و چاپلوس
[A]
[B][M1]کُهی دید دیگر ز سنگ سیاه
[M2]برون کرده زین سو بر آن سوی راه
[B][M1]کرا کسی ندانستی از بوم هند
[M2]که او پاکزادست و گر هست سند
[B][M1]برفتی به سوراخ آن که فراز
[M2]گرفتی دو دست از پَسِ پشت باز
[B][M1]گذشتی ازو گر بُدی پاکزاد
[M2]بماندی میانش ار،بُدی بد نژاد
[B][M1]به کوهی دگر بود کانی فراخ
[M2]فرازش کمر بست و، بن دیو لاخ
[B][M1]ز بالا دو چیز از دل سنگ سخت
[M2]برون تاخته چون ترنج از درخت
[B][M1]یکی زو بنفش و دگر همچو زر
[M2]بنفشیش پا زهر و زهر آن دگر
[B][M1]نُبد ره بدو لیکن از ناگزیر
[M2]ز بالا فکندیش هر کس به تیر
[B][M1]همی داشتندی مر آنرا نگاه
[M2]نبردی کسی آن جز سوی گنج شاه
[B][M1]کُهی دید دیگر به مه بر سرش
[M2]یکی کان آهن شگفت از برش
[B][M1]که بی آتش آهنش بُد لعلگون
[M2]چنان بود کز آتش آری برون
[B][M1]به شب همچون اخگر نمودی ز تاب
[M2]گرفتی به روز آتش از آفتاب
[B][M1]چو الماس پولاد بگذاشتی
[M2]وز آب اندرون سنگ برداشتی
[B][M1]شدی دور ازو سنگ آهن ربای
[M2]وز آتش ببودی سیه هم بجای
[B][M1]از آن تیغ مهراج بودی و بس
[M2]ندادی از آن تیغ هرگز به کس
[B][M1]یکی تیغ ازو تا ببردی به گنج
[M2]به کف نامدی جز به بسیار رنج
[B][M1]کرا ریختندی بدان تیغ خون
[M2]نرفتی ز تن خون مگر زاندرون
[B][M1]دگر دید از اینگونه چندان شگفت
[M2]که نتوان شمارش به سالی گرفت
[B][M1]همه کام مهراج از بُد ز پیش
[M2]که بیند همه پادشاهی خویش
[B][M1]جهان پهلوان را ز هر سو که خواست
[M2]همی گشت زینگونه سه سال راست
[B][M1]به آزادیش نزد ضحاک شاه
[M2]نبشتی همی نامه هر چند گاه
[B][M1]به هر نامه صد لابه آراستی
[M2]ببودنش پوزش همی خواستی
[A]
[B][M1]چنین تا بقنوجشن آورد شاد
[M2]پس آن گه در گنج ها برگشاد
[B][M1]مهی شاد و مهمان همی داشتش
[M2]که یک روز بی بزم نگذاشتش
[B][M1]سَر ماه چندانش هدیه ز گنج
[M2]ببخشید، کآمد شمردنش رنج
[B][M1]ز خرگاه و از خیمه و فرش و رخت
[M2]ز طوق و کمر ز افسرو تاج و تخت
[B][M1]هم از زرّساوه هم از رسته نیز
[M2]هم از درّ و یاقوت و هر گونه چیز
[B][M1]هم از شیر و طاووس و نخچیر و باز
[M2]بدادش بسی چیز زرینه ساز
[B][M1]درونشان ز کافور و از مشک پُر
[M2]نگاریده بیرون ز یاقوت و دُر
[B][M1]زبر جد سرو گاوی از زرّناب
[M2]سم از جزع و دندان زدُرّ خوشاب
[B][M1]گهرهای کانی ز پا زهر و زهر
[M2]چهل پیل ومنشور ده باره شهر
[B][M1]به برگستوان پنجه اسپ گزین
[M2]دگر صد شتر با ستام و به زین
[B][M1]ز خفتان و از درع و جوشن هزار
[M2]ز خشت و ز خنجر فزون از شمار
[B][M1]ز دینار و ز نقره خروار شست
[M2]ز زربفت خلعت صدوبیست دست
[B][M1]پرستار سیصد بتان چگل
[M2]سرایی دو صد ریدک دلگسل
[B][M1]هرآن زر که از باژ درکشورش
[M2]رسیدی ز هر نامداری برش
[B][M1]ازو خشت زرّین همی ساختی
[M2]یکی چشمه بُد در وی انداختی
[B][M1]صدش داد از آن همچو آتش به رنگ
[M2]که هر خشت ده من بر آمد به سنگ
[B][M1]یکی حله دادش دگر کز شهان
[M2]جزو هیچکس را نبد در جهان
[B][M1]برو هر زمان از هزاران فزون
[M2]پدید آمدی پیکر گونه گون
[B][M1]بُدی روز لعلی، شب تیره زرد
[M2]نه نم یافتی ز ابر و نز باد گرد
[B][M1]کرا تن ز دردی هراسان شدی
[M2]چو پوشیدی آنرا تن آسان شدی
[B][M1]ازو هر کسی بوی خوش یافتی
[M2]به تاریکی از شمع به تافتی
[B][M1]به ایرانیان هر کس از سرکشان
[M2]بسی چیز بخشید هم زین نشان
[B][M1]پس از بهر ضحاکِ شه ساز کرد
[M2]بسی گونه گون هدیه آغاز کرد
[B][M1]سراپرده دیبه بر رنگ نیل
[M2]که پیرامن دامنش بُد دو میل
[B][M1]چو شهری دو صد برج گردش بپای
[M2]سپه را به هر برج بر کرده جای
[B][M1]یکی فرش دیبا دگر رنگ رنگ
[M2]که بد کشوری پیش پهناش تنگ
[B][M1]ز هر کوه و دریا و هر شهر و بر
[M2]ز خاور زمین تا در باختر
[B][M1]نگاریده بر گرداو گونه گون
[M2]کز آنجا چه آرندو آن بوم چون
[B][M1]ز زرّ و زبرجد یکی نغز باغ
[M2]درو هر گل از گوهری شبچراغ
[B][M1]درختی درو شاخ بروی هزار
[M2]ز پیروزه برگش، ز یاقوت بار
[B][M1]به هر شاخ بر مرغی از رنگ رنگ
[M2]زبرجد بر منقار و بسّد به چنگ
[B][M1]چو آب اندرو راه کردی فراخ
[M2]درخت از بن آن بر کشیدی به شاخ
[B][M1]سر از شاخ هر مرغ بفراختی
[M2]همی این از آن به نوا ساختی
[B][M1]درم بُد دگر نام او کیموار
[M2]ازو بار فرمود شش پیلوار
[B][M1]به ده پیل بر مشک بیتال بود
[M2]که هر نافه زو هفت مثقال بود
[B][M1]ده از عنبر و زعفران بود نیز
[M2]ده از عود و کافور و هر گونه چیز
[B][M1]ز سیم سره خایه صد بار هشت
[M2]که هر یک به مثقال صد بر گذشت
[B][M1]سپیدیش کافور و زردیش زر
[M2]یکی بهره را شوشها زو گهر
[B][M1]سخنگوی طوطی دوصد جفت جفت
[M2]به زرّین قفس ها و دیبا نهفت
[B][M1]کت و خیمه و خرگه و شاروان
[M2]ز هر گونه چندان که ده کاروان
[B][M1]ز گاوان گردونگش و بارکش
[M2]خورش گونه گون بار،صد بار شش
[B][M1]هزار دگر بار دندان پیل
[M2]هزار و دو صد صندل و عود و نیل
[B][M1]ز دیبای رنگین صد و بیست تخت
[M2]ز مرجان چهل مهد و پنجه درخت
[B][M1]دو صد جوشن و هفتصد درع و ترگ
[M2]صد و بیست بند از سروهای کرگ
[B][M1]چهل تنگ بار از مُلمع خُتو
[M2]ز گوهر ده افسر ز گنج بهو
[B][M1]ز کرگ از هزاران نگارین سپر
[M2]سه چندان نی رمح بسته به زر
[B][M1]سریری ز زر بر دو پیل سپید
[M2]ز یاقوت تاجی چو رخشنده شید
[B][M1]از آن آهن لعلگون تیغ چار
[M2]هم از روهنی و بلالک هزار
[B][M1]هزار از بلورین طبق نابسود
[M2]که هر یک به رنگ آب افسرده بود
[B][M1]ز جام و پیاله نود بار شست 
[M2]ز بیجاده سی خوان و پنجاه دست
[B][M1]ز زر چار صد بار دینار گنج
[M2]به خروار نقره دوصد بار پنج 
[B][M1]ز زر کاسه هفتاد خروار واند 
[M2]ز سیمینه آلت که داند که چند
[B][M1]هزار و دو صد جفت بردند نام
[M2]ز صندوق عودو ز یاقوت جام
[B][M1]هم از شاره و تلک و خزّ و پرند
[M2]هم از مخمل و هر طرایف ز هند
[B][M1]هزار اسپکُه پیکرتیز گام
[M2]به برگستوان و به زرّین ستام
[B][M1]هزار دگر کرّگان ستاغ
[M2]به هر یک بر از نام ضحاک داغ
[B][M1]ده و دوهزار از بت ماهروی
[M2]چه ترک و چه هندو همه مشکموی
[B][M1]زدُرّ و زبر جد ز بهر نثار
[M2]به صد جام بر ریخته سی هزار
[B][M1]یکی درج زَرّین نگارش ز دُر 
[M2]درونش ز هر گوهری کرده پُر
[B][M1]گهر بُد کز آب آتش انگیختی
[M2]گهر بُد کزو مار بگریختی
[B][M1]گهر بُدکزو اژدها سرنگون
[M2]فتادی و جستی دو چشمش برون
[B][M1]گهر بُد که شب نورش آب از فراز
[M2]بدیدی ،به شمعت نبودی نیاز
[B][M1]یکی گوهر افزود دیگر بدان
[M2]که خواندیش دانا شه گوهران
[B][M1]همه گوهری را زده گام کم
[M2]کشیدی سوی از خشک نم
[B][M1]چنین بُد هزارودو صد پیلوار
[M2]همیدون ز گاوان ده و شش هزار
[B][M1]صدو بیست پیل دگر بار نیز
[M2]بُداز بهر اثرط ز هر گونه چیز
[B][M1]یکی نام با این همه خواسته 
[M2]درو پوزش بی کران خواسته
[B][M1]سپهبد بنه پیش را بار کرد
[M2]بهو را بیاورد و بردار کرد
[B][M1]تنش را به تیر سواران بدوخت
[M2]کرا بند بُد کرده بآتش بسوخت
[B][M1]گلیمی که باشد بدان سر سیاه
[M2]نگردد بدین سر سپید، این مخواه
[B][M1]نبایدت رنج ار بود بخت یار
[M2]چه شد بخت بد، چاره ناید به کار
[B][M1]خوی گیتی اینست و کردارش این
[M2]نه مهرش بود پایدار و نه کین
[B][M1]چو شاهیست بیدادگر از سرشت
[M2]که باکش نیاید ز کردار زشت
[B][M1]نش از آفرین ناز و، نز غم نژند
[M2]نه‌شرم از نکوهش، نه‌بیم از گزند
[B][M1]چه خواند به نام و چه راند به ننگ
[M2]میان اندرون بس ندارد درنگ
[B][M1]چو سایست از ابرو چه رفتن ز آب
[M2]چو مهمانیی تو که بینی به خواب
[B][M1]چو تدبیر درویش گم بوده بخت
[M2]کز اندیشه خود را دهد تاج و تخت
[B][M1]نهند گنج و سازد سرای نشست
[M2]چو دید آنگهی باد دارد به دست
[B][M1]انوشه کسی کاو نکو نام مُرد
[M2]چو ایدر تنش ماند نیکی ببرد
[B][M1]کسی کو نکو نام میرد همی
[M2]ز مرگش تأسف خورد عالمی
[A]
[B][M1]سپهدار از آن پس برآراست کار
[M2]شدن سوی ایران بَر شهریار
[B][M1]برون رفت مهراج با او به هم
[M2]همی رفت یکی هفته ره بیش و کم
[B][M1]سر هفته بدرود کردش پگاه
[M2]شده او و، سپهدار برداشت راه
[B][M1]چو این آگهر نزد اثرط رسید
[M2]گل شادی اندر دلش بشکفید
[B][M1]پذیره برون رفت با سرکشان
[M2]درم ریز کردند و گوهرفشان
[B][M1]فتاد از بم و زیر در چرخ جوش
[M2]ز کوس و تبیره برآمد خروش
[B][M1]هوا سر به سر مشک سارا گرفت
[M2]زمین چرخ در چرخ دیبا گرفت
[B][M1]از آذین در و بام شد پر نگار
[M2]زده کلیه در کله طاووس وار
[B][M1]به رخ لعل هر یک، به دل شادکام
[M2]بدین دست رود و، بدان دست جام
[B][M1]همه کوی دیبا، همه ره گهر
[M2]همه باد مشک و، همه خاک زر
[B][M1]پدر با پسر یکدگر را کنار
[M2]گرفتند و، کرده غم از دل کنار
[B][M1]زره سوی ایوان کشیدند شاد
[M2]همه رنج‌ها پهلوان کرد یاد
[B][M1]برو هر چه مهراج شه داده بود
[M2]هم از بهر اثرط فرستاده بود
[B][M1]به گنج نیاکان نهاد آنچه خواست
[M2]از آن پس برآسود یک ماه راست
[B][M1]سر مَه دگر هدیها با سپاه
[M2]گسی کرد و شد نزد ضحاک شاه
[B][M1]پی گرد و باد شتابان گرفت
[M2]رَهِ سیستان و بیابان گرفت
[B][M1]بیابانی از وی رمان دیو و شیر
[M2]همه خاک ریگ و، همه شخ کویر
[B][M1]ز بالای گردونش پهنا فزون
[M2]درازاش از آن سوی گیتی برون
[B][M1]زبس شوره از زیرووز افراز گرد
[M2]زمینش سپید و هوا لاجورد
[B][M1]بدو در ز هر سو ز غولان غریو
[M2]شب اندر هوا گونه‌گون چهر دیو
[B][M1]گل او طپان چون دل تافته
[M2]شخش چون لب تشنگان کافته
[B][M1]گیا هر یکش چون یکی جنگجوی
[M2]سپر برگ و، تیع و سنان خاراوی
[B][M1]تو گفتی که بومش از آتش بخست
[M2]تف بادِ تندش دَم دوزخست
[B][M1]زمان تا زمان بادِ هامون نورد
[M2]ببستی درو چشم و چشمه ز گرد
[B][M1]گه از شوره شیبی بینباشتی
[M2]گه از ریک کوهی برافراشتی
[B][M1]اگر اسپ گردون بدی مه سوار
[M2]از او جز به سالی نکردی گذار
[B][M1]به چونین بیابان و ریگ روان
[M2]سپه برد و برداشت ره پهلوان
[B][M1]چنین تا بدان جا که خوانی زرنج
[M2]چو آمد، برآسود لختی ز رنج
[B][M1]ز خرماستانها و بید و بهی
[M2]ندید اندر آن بوم یک پی تهی
[B][M1]دو منزل زمین تا لب هیرمند
[M2]بُد آب خوش و بیشه و کشتمند
[B][M1]زده خیمه گردش بسی ساروان
[M2]گله ساخته ز اشتران کاروان
[B][M1]خوش آمدش، گفتا چو از پیش شاه
[M2]بیایم، کنم شهری این جایگاه
[B][M1]کزین بار بندم به زاولستان
[M2]بگیرم شهی تا به کاولستان
[B][M1]وز آنجا دگر باره ره بر کشید
[M2]سوی بصره و بادیه درکشید
[B][M1]همی رفت تا نزد دژ هوخت گنگ
[M2]که ناورد جایی، زمانی درنگ
[B][M1]همه بادیه بد بدان روزگار
[M2]پر از چشمه و بیشه و مرغزار
[B][M1]درختان ز هر گونه فرسنگ شست
[M2]همه شاخ‌ها دست داده به دست
[B][M1]ز خوشی بدش مینو آباد نام
[M2]چو بگذشت ازو پهلوان شادکام
[B][M1]به ره بر یکی خوش ده و راغ دید
[M2]پر از میوه گِردش بسی باغ دید
[B][M1]به باغی تماشاکنان گرد گرد
[M2]درون رفت تا رخ بشوید ز گرد
[B][M1]همی گشت باریدگان سرای
[M2]رزی چند دیدند آنجا بپای
[B][M1]خداوند رز تند و ناپاک بود
[M2]به ده کهبد و خویش ضحاک بود
[B][M1]خبر یافت؛ آمد دژم کرده چشم
[M2]بر آن چاکران بانگ برزد به خشم
[B][M1]که ره سوی این رز شما راکه دادم
[M2]کدام ابله غرچه این در گشاد
[B][M1]که بست ایدر این باره سنگ سم
[M2]که اکنون بیندازمش گوش و دم
[B][M1]ز چندین رزان راست ایدر شتافت
[M2]زبونی ز من دستخوشتر نیافت
[B][M1]نداند که با داد شاه دلیر
[M2]کند بچه خرگوش بر پشت شیر
[B][M1]یکی گفت کای ابله روز کور
[M2]همی دست با چرخ سایی به زور
[B][M1]تو چون بفکنی زاسپ او دم‌و‌گوش
[M2]که سرت اوفکندن تواند زدوش
[B][M1]به دل گرمی ار نکنی از روی پند
[M2]زبان باری از سرد گفتن ببند
[B][M1]گرت نیکی از روی کردار نیست
[M2]نگو گوی باری که دشوار نیست
[B][M1]سپهدار شاهست این کایدرست
[M2]نبینی که گیتی همه لشکرست
[B][M1]برآشفت و گفتا سپهدار کیست
[M2]جهان را جز از شه نگهدار نیست
[B][M1]چو دزدیده شد چیز بی‌داوری
[M2]چه ناگوهری دزد و چه گوهری
[B][M1]بزد بر سر مرد تازانه چند
[M2]فکندن همی خواست گوش سمند
[B][M1]رهی رفت و با پهلوان هر چه رفت
[M2]بگفت و،بیآمد سپهدار تفت
[B][M1]بر آن روستایی گره هر که بود
[M2]برآشفت و زایشان یکی را ربود
[B][M1]بزد بر دو تن هر سه تن را بکشت
[M2]گرفت آنگهی ریش کهبد به مشت
[B][M1]شرس کند و در زیر پی کرد خرد
[M2]همه ده به تاراج و آتش سپرد
[B][M1]که و مه ز پیوند او هر که یافت
[M2]همه کشت وزآن‌جا سوی‌شه شتافت
[B][M1]ز خوشان کهبد برادرش ماند
[M2]ز درد جگر خاک بر سر فشاند
[B][M1]به نزدیک شیروی شد دادخواه
[M2]که او بد سیه‌پوش درگاه شاه
[B][M1]همه جامه زد چاک و فریاد کرد
[M2]بدپهلوان پیش او یاد کرد
[B][M1]بدو گفت شیروی گردن فراز
[M2]بمان تا بیاید به درگه فراز
[B][M1]عنان گیرش و دست و فریاد کن
[M2]که من خود بگویم به شاه این سخن
[B][M1]به شمشیر تیز از سرش نفکنم
[M2]نه شیروی کین جوی شیراوژنم
[B][M1]جهانی بد از پهلوان خیره پاک
[M2]کز آن بد ز ضحاک نامدش باک
[B][M1]از ایرا که در کشورش بیش و کم
[M2]کسی گر کسی را نمودی ستم
[B][M1]بدی داده مغز ستمکاره زود
[M2]به ماران که بر کتف او رسته بود
[B][M1]ستاره شمر نیز گشت سپهر
[M2]بدو گفته بود از ره کین و مهر
[B][M1]که گر بد نماییش مانی نژند
[M2]وزش خوب داری نبینی گزند
[B][M1]برو گرددت راست بر کار تخت
[M2]برآید به دستش بسی کار سخت
[B][M1]روا داشت زین روی بازار اوی
[M2]نجستی ز بن هرکز آزار اوی
[B][M1]رهی کاو به دل شادمان دارت
[M2]به از بد پسر کاو بیازاردت
[B][M1]چو آمد به نزدیک دو روزه راه
[M2]بفرمود تا شد پذیره سپاه
[B][M1]درفش دل افروز و کوس بزرگ
[M2]فرستاد با سروران سترگ
[B][M1]همیدون هزار اسپ زرین ستام
[M2]صد و شصت منجوق از بهر نام
[B][M1]دو صد پیل آراسته هم چنین
[M2]به برگستوان‌های زربفت چین
[B][M1]ز یاقوت هر پیلبان را کمر
[M2]ز زر افسر او، گوشوار از گهر
[B][M1]گرفته جهان ناله کرنای 
[M2]خروشان شده زنگ و هندی درای
[B][M1]دگر زنده پیلی دژ آگاه بود
[M2]که ویژه نشست شهنشاه بود
[B][M1]به دیدار و بالا چو کوهی ز برف
[M2]فرستاد با سازه‌های شگرف
[B][M1]بفرمود تا بر نشیند بر آن
[M2]پیاده خرامند پیشش سران
[B][M1]تبیره زنانشان فرستاد پیش
[M2]به‌شادیش بنشاند و بر تخت خویش
[B][M1]بپرسید بسیار و بوشید چهر
[M2]نوازید هر گونه، و افزود مهر
[B][M1]نخست از گهرها که بد سی هزار
[M2]جهان پهلوان کرد پیشش نثار
[B][M1]زمین بوسه داد آفرین گسترید
[M2]سه ساله همه یاد کرد انچه دید
[B][M1]وز آن جا سوی کاخ شد شاد باز
[M2]فرستادن هدیه‌ها کرد ساز
[B][M1]همه روز تا شب همه پیش شاه
[M2]کشیدند هر چیز بیش از دو ماه
[B][M1]چنین تا کشنده سته شد ز رنج
[M2]ببد کاخ‌ها تنگ از آکنده گنج
[B][M1]شمارنده شد سست و مانده دبیر
[M2]دل شده و لشکر همه خیره خیر
[B][M1]نیامد برون آن دو مه پهلوان
[M2]همی بود کهبد در انده نوان
[B][M1]ز سوز برادرش دل گشته چاک
[M2]سیه جامه بر تنش پر خون و خاک
[B][M1]بدو گفت شیروی کاو این دو ماه
[M2]ز بیم نیامد همی پیش شاه
[B][M1]ولیکن چو فردا بیاید به در
[M2]در آویز ازو دست و فریاد بر
[B][M1]که من پیش شاه آن گهی یاد تو
[M2]رسانم، ستانم ازو داد تو
[B][M1]چو آهخت بر جنگ شب روز تیغ
[M2]ستاره گرفت از سپیده گریغ
[B][M1]شد از جنگشان گنبد نیلگون
[M2]چو سوکی بر آلوده دامن به خون
[B][M1]به دیدار شه شد پل سرفراز
[M2]چو آمد به نزدیک درگه فراز
[B][M1]بزد کهبد اندر عنانش دودست
[M2]خروشید و غلطید بر خاک پست
[B][M1]بپرسید یل کز که گشتی دژم
[M2]بدو گفت کز تست بر من ستم
[B][M1]تویی کز ره داد بر گشته‌ای
[M2]به دِه مر برادرم را کشته‌ای
[B][M1]شبانی که او بر رمه شد سترگ
[M2]کشد گوسپندان چه او و چه گرگ
[B][M1]یل پهلوان چون شنید این ز خشم
[M2]گره زد بر ابروی و برتافت چشم
[B][M1]چنین گفت کای پشت سخت تو کوز
[M2]کسی از شما زنده ماندست نوز
[B][M1]مه چرخ کین برکشید از نیام
[M2]سر از تن بینداختش بیست گام
[B][M1]به چرخ و مه و مهر سوگند خورد
[M2]کزین پس فرستم بهر جای مرد
[B][M1]کشم هر چه زین تخمه آرم به دست
[M2]اگر خود بر شاه دارد نسشت
[B][M1]چه شد پیش سه دید شیروی را
[M2]همی گفت شاه جهانجوی را
[B][M1]کزینسان به یک باره گشتی زبون
[M2]که در پیش تخت تو ریزند خون
[B][M1]هر آن شاه کاو خوار دارد شهی
[M2]شود زود از او تخت شاهی تهی
[B][M1]گنهکار چون بد نبیند ز شاه
[M2]دلیری کند بیشتر بر گناه
[B][M1]چو در داد شاه آورد کاستی
[M2]بپیچد سر هر کس از راستی
[B][M1]رهی از هنر گرچه چیزی کند
[M2]نشاند که بر شه دلیری کند
[B][M1]همه کار شاید به انباز و دوست
[M2]مگر پادشاهی که تنها نکوست
[B][M1]بپرسید شاه آن سخن‌ها نهفت
[M2]بدو پهلوان آنچه بُد باز گفت
[B][M1]از آن ده دو کس با خود آورده بود
[M2]بر آن کار کهبد گوا کرده بود
[B][M1]گواهی بدادند در پیش شاه
[M2]که از کهبد آمد نخستین گناه
[B][M1]سپهبد ز شیروی شد دل نژند
[M2]بر آشفت و گفت ای بداندیش رند
[B][M1]چرا آن نگویی که باشد درست
[M2]بدان بد بسازی که مانند تست
[B][M1]ز یک سو بره پیش گرگ آوری
[M2]دگر سو کنی با شبان داوری
[B][M1]برهنه همی بر زنی با پلنگ
[M2]به دریا کنی آشنا با نهنگ
[B][M1]بر آن چشمه کاسپ من افشاند گرد
[M2]نیارد ژیان شیر از آن آب خورد
[B][M1]چو گیرد تگ باد و ابر ابرشم
[M2]سزد گر شود ماه ترکش کشم
[B][M1]شب و روز ار آرند با من ستیز
[M2]به خنجر کنم هر دو را ریز ریز
[B][M1]من اینجا یگه شاه را چاکرم
[M2]و گرنه دگر جا شه کشورم
[B][M1]ندانی که باتش تنت سوختی
[M2]ترا هم به دستت کفن دوختی
[B][M1]ندانی که فردات شیون بود
[M2]چو کهبد سرت مانده بی تن بود
[B][M1]چنان چون تو هستی سیه پوش شاه
[M2]به مرگ تو مادرت پوشد سیاه
[B][M1]نه از پشت پا کم اگر تن درست
[M2]بمانم ترا، و آن که هم پشت تست
[B][M1]اگر شه کند آن چه از وی رواست
[M2]و گرنه کنم من خود آنچم هواست
[B][M1]بگفت این و با خشم و دشنام تیز
[M2]بیآمد سوی خانه دل پر ستیز
[B][M1]شه آشفته شد آمد از تخت زیر
[M2]سبک داد شیروی را خورد شیر
[B][M1]سرای و همه چیز آن بد نژاد
[M2]ستد، مر جهان پهلوان را بداد
[B][M1]از آن پس دگر پایه بفراشتش
[M2]زمان تا زمان خوبتر داشتش
[B][M1]به نزدیک اثرط یکی نامه نیز
[M2]فرستاد، وز هدیه هر گونه چیز
[B][M1]به نامه ز گرد سپهبد نژاد
[M2]بسی کرد خشنودی و مهر یاد
[B][M1]دگر گفت خواهم کز این پهلوان
[M2]بود تخمه و نام تا جاودان
[B][M1]ز تخم بزرگان همانند اوی
[M2]یکی جفت پاکیزه گوهر بجوی
[B][M1]گهرشان بپیوند با یکدگر
[M2]که پیوسته نیکوتر اید به بر
[B][M1]نشاید چنین شیر کز مرغزار
[M2]شود بچه نادیده اندر کنار
[B][M1]دریغ آید این زاد سرو سهی
[M2]شده مانده باغ از نهالش تهی
[B][M1]چنان کن که چون پای از پشت زین
[M2]درآرد، تو پردخته باشی ازین
[B][M1]یکی هفته ز آن پس به شادی و ناز
[M2]همی بود با گرد گردن فراز
[B][M1]سر هفته فرمود کاغآز کن
[M2]شدن را و، کار سپه ساز کن
[B][M1]به نزد پدر چون رسیدی ز راه
[M2]یکی جفت شایسته خود بخواه
[B][M1]ز تو ماند خواهد نژادی بزرگ
[M2]همه پهلوانان گرد سترگ
[B][M1]که هر یک سر نامداران بوند
[M2]نشاننده شهریاران بوند
[B][M1]از آن به چه در اشکار و نهان
[M2]که اری یکی چون خود اندر جهان
[B][M1]به فرزند خرّم بود روزگار
[M2]هم از وی شود تلخی مرگ خوار
[B][M1]گمانی نبردش دل راهجوی
[M2]که آن از برادرش باشد به زوی
[B][M1]درفش نو و کوس و پرده سرای
[M2]کلاه و گهر، تیغ و مُهر و قبای
[B][M1]سزاوار او هر چه بد سر به سر
[M2]همه داد و کردش گسی زی پدر
[B][M1]چو آمد به زوال یک کینه توز
[M2]برآسود با کام دل هفت روز
[B][M1]از آن پس برای دلارای زن
[M2]سر هفته شد با پدر رأی زن
[B][M1]مرورا یکی دخت ازاده بود
[M2]که مه دل ز خوبی بدو داده بود
[B][M1]نگاری به رخ رشک حور بهشت
[M2]زپاکیش خوی و وز خوبی سرشت
[B][M1]به زلف از شبه کرده مه شب نمای
[M2]به جاو دو چشم از پری دل ربای
[B][M1]پدر زو به پوندش این جست و کام
[M2]نشد گرد سرکش بدان رآی رام
[B][M1]دگر هر چه از تخمه سرکشان
[M2]کسی دختری داد دلبر نشان
[B][M1]پژوهید بسیار و کوشید چند 
[M2]نیآمد ز خوبان کس اش دلپسند
[A]
[B][M1]به روم اندرون بُد شهی نامجوی
[M2]که در رومیه بود ارام اوی
[B][M1]به شاهیش هر سوی گسترده نام
[M2]به کامش همه کشور روم رام
[B][M1]بُدش دختری لاله رخ کز پری
[M2]ربودی دل از کشیّ و دلبری
[B][M1]یکی سرو پیوسته با مه سرش
[M2]چه ماهی که بُد عنبرین افسرش
[B][M1]کل نیکوی را رخش بوستان
[M2]بدان بوستان داده دل دوستان
[B][M1]دو مرجانش از جان بریده شکیب
[M2]دو بادامش از جاودان دلفریب
[B][M1]رخش ماه و بر مه ززنگی سپاه
[M2]ز نخ سیب و در سیب دلگیر چاه
[B][M1]ز خوبی فزون داشت فّر و هنر
[M2]بدو راست بُد پشت بخت پدر
[B][M1]ز دل هر چه رأی پدر خاستی
[M2]به هر کار تدبیر از و خواستی
[B][M1]بسی خواستندش کیانزادگان
[M2]ز هر کشور آمد فرستادگان
[B][M1]پدرش از بنه هیچکس را نداد
[M2]که بی او نبودی یکی روز شاد
[B][M1]به کس نیز دختر دل اندر نبست
[M2]که ناکام شاهیش رفتی ز دست
[B][M1]به هر کام و شادی شهی سرکشست
[M2]شهی‌گرچه یکروزه‌باشد، خوشست
[B][M1]مهین پایگه پادشایی بود
[M2]بر از پادشایی خدایی بود
[B][M1]ندادش پدر چند ازو خواستند
[M2]شهان زین سبب دشمنش خاستند
[B][M1]بسی چاره‌ها جست و ترفند کرد
[M2]سرانجام پنهان یکی بند کرد
[B][M1]بفرمود تا ساخت مرد فسون
[M2]کمانی ز پنجه من آهن فزون
[B][M1]بر اهن ز چوب و سرو کرده کار
[M2]کماندسته و گوشه عاجین نگار
[B][M1]ز زنجیر بر وی زهی ساختند
[M2]ز گردش پی و توز پرداختند
[B][M1]بیاویخت از گوشه بارگاه
[M2]به پیمان چنین گفت پیش سپاه
[B][M1]که دامادم آن کس بود کاین کمان
[M2]کشد، گرچه باشد زهرکس کم آن
[B][M1]چو زد پهلوان چند گه رأی جفت
[M2]نهان از پدر با دل خویش گفت
[B][M1]به کس کار من برنیاید همی
[M2]ازین پس مرا رفت باید همی
[B][M1]دهد کاهلی مرد را دل نژند
[M2]در دانش و روزی ارد به بند
[B][M1]ز بی شرم زن تیره گردد روان
[M2]هم از بی خرد پیر و کاهل جوان
[B][M1]ترا چون نباشد غم کار خویش
[M2]غم تو ندارد کسی از تو بیش
[B][M1]سفر نیست آهو، که والاگهر
[M2]چو بیند جهان بیش گیرد هنر
[B][M1]ز هر گونه بیند شگفتی بسی
[M2]گِرد گونه گون دانش از هر کسی
[B][M1]خزان و زمستان، تموز و بهار
[M2]همه ساله در گردش اند این چهار 
[B][M1]شب و روز و چرخ و مه و آفتاب
[M2]دمان ابر و تند آتش و تیز آب
[B][M1]همیدون همه بر سر سفر کردن‌اند
[M2]چپ و راست در تاختن بردن اند
[B][M1]هنرسان به کار جهان ساختن
[M2]ز گردش پدیدست و از تاختن
[B][M1]مرا نیز گشتن به گیتی رواست
[M2]مگر یابم آن کاین دلم را هواست
[B][M1]به راه ار چه تنها، نترسد دلیر
[M2]که تنها خرامد به نخچیر شیر
[B][M1]چه مردن دگرجاچه درشهر خویش
[M2]سوی آن جهان ره یکی نیست بیش
[B][M1]پدرش آگهی یافت شد دل دژم
[M2]مکن گفت برمن به پیری ستم
[B][M1]نبینی که پرگار من تنگ گشت
[M2]جوانی شد و عمر بیشی گذشت
[B][M1]ز بس کز شب و روز دیدم درنگ
[M2]چوروزوچوشب‌گشت‌مویم دورنگ
[B][M1]خزان آمد و شد ز طبعم بهار
[M2]ببارید برف از بر کوهسار
[B][M1]همی مرگ بر جنگ من هر زمان
[M2]کمین سازد آورده بر زه کمان
[B][M1]سپید این همه مویم او ساختست
[M2]که هر موی تیریست کانداختست
[B][M1]ندانم درین رأی گردون چه چیز
[M2]دگر بینمت یا نبینمت نیز
[B][M1]مر امید راهست دامن فراخ
[M2]درختیست بر رفته بسیار شاخ
[B][M1]هرآنگه که شد خشک شاخی بروی
[M2]بروید یکی نیز با رنگ و بوی
[B][M1]کرا جاه و چیز و جوانیش هست
[M2]بهین شادی این جهانیش هست
[B][M1]تو این دو داری و فرهنگ و رأی
[M2]بهین جفت نیز ایدر آید به جای
[B][M1]جهان گر کنی زیروبر چپ‌وراست
[M2]ز بخشش فزونی ندانی به کاست
[B][M1]دلاور نپذیرفت ازو هرچه گفت
[M2]که بُد در دلش بویه روی جفت
[A]
[B][M1]پدر گفت اگرت ازشدن چاره نیست
[M2]بدین دیگر اندرز باری بایست
[B][M1]بیا کس که او جُست راه دراز
[M2]چو شد نیز نامد سوی خانه باز
[B][M1]یکی از پی مرگ و از روز تنگ
[M2]دگر از پی دشمن و نام و ننگ
[B][M1]شدن دانی از خانه روز نخست
[M2]ولیک آمدن را ندانی درست
[B][M1]بلایی ز دوزخ سفر کردنست
[M2]غم چیز و تیمار جان خوردنست
[B][M1]درو رنج باید کشیدن بسی
[M2]جفا بردن از دست هر ناکسی
[B][M1]به ره چون شوی هیچ تنها مپوی
[M2]نخستین یکی نیک همره بجوی
[B][M1]کجا رفت خواهی ببر بردنی
[M2]بپرهیز و مَستان ز کس خوردنی
[B][M1]چو تنها بُوی رنج دیده بسی
[M2]مده اسپ را بر نشیند کسی
[B][M1]مشو در ره تنگ هرگز سوار
[M2]ز دزدان بپرهیز در دهگذار
[B][M1]مکن تیره شب آتش تابناک
[M2]وگر چاره نبود فکن در مغاک
[B][M1]به هر ره مشو تا ندانی درست
[M2]هر آبی مخور نازموده نخست
[B][M1]همی تا بود دشت و آباد جای
[M2]به ویرانی اندر مکن هیچ رأی
[B][M1]به کاری چو در ره درایی ز زین
[M2]نخست از پس و پیش هر سو ببین
[B][M1]به هنجار ره چو درافتی ز راه
[M2]همی کن به ره داغ هر پی نگاه
[B][M1]کجا گم شدی چون فرو رفت هور
[M2]بر آن برنشان ستاره ستور
[B][M1]وگر جای آرام در خور بود
[M2]بُوی تا گه روز بهتر بود 
[B][M1]به رفتن مرنجان چنان بارگی
[M2]که آرد گه کار بیچارگی
[B][M1]ز یک روزه دو روزه ره ساختن
[M2]به از اسپ کشتن ز بس تاختن
[B][M1]به هر جای از اسپ مگذار چنگ
[M2]همیشه عنان دار یا پالهنگ
[B][M1]به ره خوب جایی گزین بی گزند
[M2]بَر خویش دار اسپ و گرز و کمند
[B][M1]همیشه کمان بر زه آورده باش
[M2]پسیچ کمین گاه‌ها کرده باش
[B][M1]پیاده ممان کت بگیرد عنان
[M2]ز خود دور دارش به تیر و سنان
[B][M1]ز چیز کسان و ز بد انگیختن
[M2]بپرهیز و ز خیره خون ریختن
[B][M1]مشو شب به شهر اندر از ره فراز
[M2]بر چشمه و آب منزل مساز
[B][M1]مدار اسپ و ناآزموده رهی
[M2]مکن جز که با مهربان همرهی
[B][M1]به شهری که بد باشد آب و هوا
[M2]مجوی و مخور هر چت آید هوا
[B][M1]به بیماری اندیشه را تیز کن
[M2]ز هر خوردنی زود پرهیز کن
[B][M1]چوبینی‌خورش‌های‌خوش گردخویش
[M2]بیندیش تلخی دارو ز پیش
[B][M1]مشو یار بدخواه و همکار بد
[M2]که تنها بسی به که با یار بد
[B][M1]نباید که بد پیشه باشدت دوست
[M2]که هرکس چنانت شمارد که اوست
[B][M1]مخور باده چندان کت اید گزند
[M2]مشو مست از و، خرّمی کن پسند
[B][M1]مگو راز با زفت و بیچاره دل
[M2]مخواه آرزو تا نگردی خجل
[B][M1]ز پنهان مردم به دل ترس دار
[M2]که پنهان مردم فزون ز آشکار
[B][M1]همه جانور در جهان گونه گون
[M2]برون پیسه باشند و، مردم درون
[B][M1]مشو سوی رودی که نانی به در
[M2]به یک ماه دیر آی و بر پل گذر
[B][M1]به گرداب در، غرقگان را دلیر
[M2]مگیر ار نباشی بر آن آب چیر
[B][M1]شنا بر چو بی آشنا را گرد
[M2]چو زیرک نباشد، نخست او مُرد
[B][M1]چو در دشمنی جایی افتدت رأی
[M2]درآن دشمنی دوستی را بپای
[B][M1]چنان بر سوی دوستی نیز راه
[M2]که مر دشمنی را بود جایگاه
[B][M1]به دشمن چو داری به چیزی نیاز
[M2]زی‌اوخوش‌چوزی‌دوستان سرفراز
[B][M1]گر از خواسته نام جویی و لاف
[M2]بخور بی نکوهش بده بی گزاف
[B][M1]چنان خور که نایدت درد و گداز
[M2]چنان بخش کت نفکند در نیاز
[B][M1]خوری و بپوشی ز روی خرد
[M2]از آن به که بنهی و دشمن خورد
[B][M1]ز بهر خور و پوش باید درم
[M2]چو این دو نباشد چه بیش و چه کم
[B][M1]مبر غم به چیزی که رفتت ز دست
[M2]مرین را نگه‌ دار اکنون که هست
[B][M1]چو اندک بود خواسته با کسی
[M2]ز رادیش زفتی نکوتر بسی
[B][M1]درم زیر خاک اندر انباشتن
[M2]به از دست پیش کشان داشتن
[B][M1]به خانه در از یافتن زرّ ناب
[M2]چنان است کندر جهان آفتاب
[B][M1]همه کارها را سرانجام بین
[M2]چو بدخواه چینه نهد دام بین
[B][M1]مخند ار کسی را رخ از درد زرد
[M2]که آگه نیی زو تو او راست درد
[B][M1]چو از سخت کاری برستی ز بخت
[M2]دگر تن میفکن در آن کار سخت
[B][M1]خوی آن که نشانی و رأی اوی
[M2]نهان راز و تدبیر با او مگوی
[B][M1]که گر نیک باشد بود نیکساز
[M2]وگر بد بود بد سگالدت باز
[B][M1]مکن دزدی و چیز دزدان مخواه
[M2]تن از طمع مکفن به زندان و چاه
[B][M1]زدزدان هرآن کس که پذیرفت چیز
[M2]به دزدی ورا زود گیرند نیز
[B][M1]چو خواهی که چیزی ندزددت کس
[M2]جهان را همه دزد پندار و بس
[B][M1]به گفتار با مهتران بر مجوش
[M2]به زور آنکه پیش ازتوبااو مکوش
[B][M1]مزن رأی با تنگ دست از نیاز
[M2]که جز راه بد ناردت پیش باز
[B][M1]ز بهر گلو پارسابب مکن
[M2]به خوان کسان کدخدایی مکن
[B][M1]مشو یار بخت و کم بوده چیز
[M2]که از شومی‌اش بهره یابی تو نیز
[B][M1]مکن خو به پُر خفتن اندر نهفت
[M2]که باکاهلی خواب شب هست جفت
[B][M1]برین باش یکسر که دادمت پند
[M2]گرفتش به بر دیر و بگریست چند
[B][M1]سپهبد دل از هر بدی ساده کرد
[M2]بدین پند کار ره آماده کرد
[A]
[B][M1]سمند سرافراز را کرد زین
[M2]برون رفت تنها به روز گزین
[B][M1]همه برد هر چش نبود چاره زوی
[M2]سوی شام زی بادیه داد روی
[B][M1]یکی ریدک ترک با او به راه
[M2]ز بهر پرستش به هر جایگاه
[B][M1]بدان بی سپاه و بنه شد برون
[M2]که تا کس نداند و چرا و نه چون
[B][M1]شتابان نوند ره انجام را
[M2]عنان داده او را و دل کام را 
[B][M1]شده چشم چشمه ز گردش به بند
[M2]دل غول و دیو از نهیبش نژند
[B][M1]سنانش از جهان کرده نخچیر گاه
[M2]کمانش از کمین بسته بر چرخ راه
[B][M1]بدام کمندش سر نرّه گور
[M2]ز شمشیرش اندر دل شیر شور
[B][M1]ز ناگه بَرِ مرغزاری رسید
[M2]درختان بار آور و سبزه دید
[B][M1]لب مرغ هر سوگلی مشکبوی
[M2]یکی چشمه‌چون‌چشم سوکی دروی
[B][M1]همه آب ان چشمه روشن چو زنگ
[M2]چو از آینه پاک بزدوده زنگ
[B][M1]تو گفتی یکی بوته بد ساخته
[M2]به جوش اندرو سیم بگداخته
[B][M1]بر چشمه شیری شخاوان زمین
[M2]دمان بر دم گوری اندر کمین
[B][M1]چو زد چنگ و گور اندر آورد زیر
[M2]بزد بانگ بر باره گرد دلیر
[B][M1]سبک دست زی تیغ پیکار کرد
[M2]به زخمی که زدهر دو را چارکرد
[B][M1]درختی بکند از لب آبگیر
[M2]برافروخت آتش ز پیکان تیر
[B][M1]بر آن آهنی نیزه یل فکن
[M2]زد آن گور چون مرغ بر بابزن
[B][M1]هنوز اندر این کار بد سرفراز
[M2]رسیدند دو پیک نزدش فراز
[B][M1] ز خاور همی آمد آن و این ز روم
[M2]بسی یافته رنج و پیموده بوم
[B][M1]دخت و گل و سبزه دیدند و آب
[M2]زمین جای نخچیر و آرام وخواب
[B][M1]زیک دست گور و زیک دست شیر
[M2]میان کرده آتش سوار دلیر
[B][M1]چران گردش اندر نوند سمند
[M2]گره کرده بر یال خم کمند
[B][M1]بروز آن شگفت آفرین خوان شدند
[M2]به‌خوردن نشستند و هم خوان شدند 
[B][M1]هنوز آن دو تن را کبابی به دست
[M2]شده خیره از خورد او وز نشست
[B][M1]بُد از گور پر دخته گرد دلیر
[M2]همه خورده تنها و نابوده سیر
[B][M1]چوپردخت ازآن هردوپرسش گرفت
[M2]که هر جا که دانی چیزی شگفت
[B][M1]بگویید تا دانش افزایدم
[M2]مگر دل به چیزی بیارایدم
[B][M1]جدا هر یکی هر شگفتی که دید
[M2]همی گفت هر گونه و او شنید
[B][M1]سخن راند رومی سر انجام کار
[M2]که دیدم شگفتی در این روزگار
[B][M1]شه روم را دختری دلبر است 
[M2]که از روی رشک بت آزرست
[B][M1]نگاری پری چهره کز چرخ ماه
[M2]نیارد بدو تیز کردن نگاه
[B][M1]دل هر شهی بسته مهر اوست
[M2]بر ایوان‌ها پیکر چهر اوست
[B][M1]ز بهرش پدر رنگی آمیختست
[M2]کمانی ز درگه برآویختست
[B][M1]نهادست پیمان که هر ک این کمان
[M2]کشد دختر او را دهم بی گمان
[B][M1]ز زور آزمایان گردن فراز
[M2]بسا کس شد و گشت نومید باز
[B][M1]بشد شاد از این پهلوان گزین
[M2]چو باد بزان اندر آمد به زین
[B][M1]به جان بوبه یار دلبر گرفت
[M2]شتابان ره رومیه برگرفت
[B][M1]دو منزل چو بگذشت جایی رسید
[M2]برهنه بسی نردم افکنده دید
[B][M1]یکی بهره خسته دگر بسته دست
[M2]غریوان و غلتنده بر خاک پست
[B][M1]بپرسید کز بد چه اوفتادتان
[M2]به کین دام بر ره که بنهادتان
[B][M1]خروشید هر یک دل از غم ستوه
[M2]که بازارگانیم ما یک گروه
[B][M1]ز مصر آمده روم را خواسته
[M2]ابا کاروانی پر از خواسته
[B][M1]چهل دزد ناگاه بر ما زدند
[M2]ببستندمان و آنچه بُد بستدند
[B][M1]هنوز آنک از پیش تو گردشان
[M2]رسی گر کنی رأی ناوردشان
[B][M1]بشد تافته دل یل رزمجوی
[M2]سوی رهزنان رزم را داد روی
[B][M1]بر آن رهزنان بانگ برزد به کین
[M2]که گیرید یکسر سر خویش هین
[B][M1]وگرنه همه کاروان بار بست
[M2]ستانم کنم تان به یک بار پست
[B][M1]شما را بس از بازوی چیر من
[M2]اگر تان رود سر ز شمشیر من
[B][M1]به پاسخش گفتند بد ساختی
[M2]که بر دُّم ما طمع را تاختی
[B][M1]نه هرکز پی شیر شد خورد گور
[M2]بسا کس که از شیر شد بخت شور
[B][M1]سپردی تونیز اسپ و کالای خویش
[M2]ببینی کنون پست بالای خویش
[B][M1]سپهبد برانگیخت سرکش سمند
[M2]به ناوردشان گردی اندر فکند
[B][M1]درآمد چنان زد یکی را به تیغ
[M2]کجا سرش چون ماغ بر شد به میغ
[B][M1]بزد نیزه بر گرده گاه دو گرد
[M2]برآورد و زد بر زمین کرد خرد
[B][M1]یکی را چنان کوفت گرز از کمین
[M2]که ماند اسپ با مرد زیر زمین
[B][M1]دگر یکسر از زین فرو ریختند
[M2]به زنهار از او خواهش انگیختند
[B][M1]برهنه به جان دادشان زینهار
[M2]ستد اسپشان و آلت کارزار
[B][M1]بر مردم کاروان رفت شاد
[M2]جدا کالای هر کسی باز داد
[B][M1]بدادش به بازارگانان همه
[M2]شدندش روان تا سوی رومیه
[B][M1]دگر هر که در ره ز رفتن بماند
[M2]به هر اسپ دزدی یکی بر نشاند
[B][M1]سوی رومیه شاد با فرّهی
[M2]شد و کرد با کاروان همرهی
[B][M1]یکی مایه ور مرد بازارگان
[M2]شد از کاروان دوست با پهلوان
[B][M1]همه راهش از دل پرستنده بود
[M2]به هرکارش از پیش چون بنده بود
[B][M1]نهان راز خود پهلوان سر به سر
[M2]بُدش گفته جز نام خویش و پدر
[B][M1]همه راه اگر تازه بُد گر کهن
[M2]ز دخت شه روم بُدشان سخن
[B][M1]چو آمد بر میهن و مان خویش
[M2]ببردش به صد لابه مهمان خویش
[B][M1]به آزادی از پیش شایسته جفت
[M2]هنر هر چه زو دید یکسر بگفت
[B][M1]یکی باغ بودش در اندر سرای
[M2]بر قصر شه چون بهشتی به جای
[B][M1]شراعی بزد بر لب آبگیر
[M2]بیاراست بزمی خوش و دلپذیر
[B][M1]شب و روز با باده و رود و ساز
[M2]همی داشتش جفت آرام و ناز
[B][M1]گهی خفت بر سنبل و نو سمن
[M2]گهی با چمانه چمان در چمن
[B][M1]زنی دایه دختر شاه بود
[M2]که بازارگان را نکو خواه بود
[B][M1]بر جفت بازارگان بامداد
[M2]بیامد به سویش همی مژده داد
[B][M1]هوا زی جهان پهلوان را بدید
[M2]که در سایه گل همی مل کشید 
[B][M1]یکی سرو با خسروانی قبای
[M2]به فر و به فال همایون همای
[B][M1]رخش چون مه گرد ماه بلند
[M2]زمانه برافکنده مشکین کمند
[B][M1]دو لب همچو بر لاله گرد عبیر
[M2]تو گفتی که حورا بدش داده شیر
[B][M1]چو شد سیر شیر و به دایه سپرد
[M2]لبش را به گیسوی مشکین سترد
[B][M1]همیدن همه فرّ و فرهنگ و هوش
[M2]دراو زور مردی و گردی به‌جوش
[B][M1]بپرسید کاین مرد بی واره کیست
[M2]که گستاخی اش سخت یکبارگیست
[B][M1]ندانمش گفت از هنر وز نژاد
[M2]ولیکن چنان کس ز مادر نزاد
[B][M1]به زور و سواری و فرهنگ و برز
[M2]بدرّد دل کوه خارا به گرز
[B][M1]از آهنش نیزه و وز آهن سپر
[M2]میان تنگ و پیلش درآید ببر
[B][M1]به دیدار رخ جان فزاید همی
[M2]به گفتار خویش دل رباید همی
[B][M1]به دل دختر شاه را هست دوست
[M2]همه روز گفتارش از چهر اوست
[B][M1]بدین روی با شویم آمد ز راه
[M2]بخواهد کشیدن کمان پیش شاه
[B][M1]هم از راه و دزدان بگفت آنچه بود
[M2]سلیحش همه یک یک او را نمود
[B][M1]ببد دایه دل خیره آمد دوان
[M2]سخن راند با دختر از پهلوان
[B][M1]ز گردی و از رأی و فرهنگ او
[M2]ز بالا و از فرّ و اورنگ او 
[B][M1]شکیبایی از لاله رخ دور شد
[M2]هوا در دلش نیش زنبور شد
[B][M1]همی بود تا گشت خور زردفام
[M2]ز مهر سپهبد برآمد به بام
[B][M1]بدیدش همان جای بر تخت خویش
[M2]یکی بالغ و کاله می به پیش
[B][M1]جوانی که از فر و بالا و چهر
[M2]همی مه بر او آرزو کرد مهر
[B][M1]دو رخ چون دوخورشید سنبل پرست
[M2]برآورده شب گرد خورشید دست
[B][M1]یکی مرغ بر شاخسار از برش
[M2]که بودی گه بزم رامشگرش
[B][M1]از و مه دگر مرغکی خوبرنگ
[M2]همی آشیان بستد از وی به چنگ
[B][M1]سپهدار بگشاد بر مرغ تیر
[M2]ز پروازش افکند در آبگیر
[B][M1]به دل گرمتر شد بت ماه چهر
[M2]هوا کرد جانش به زندان مهر
[B][M1]شد از بام لاله زریری شده
[M2]دونوش از دم سرد خیری شده
[B][M1]تو گفتی که از آتش مهر و شرم
[M2]به تن برش هر موی داغیست گرم
[B][M1]چو دایه رخ ماه بی رنگ دید
[M2]بپرسید کت نو چه انده رسید
[B][M1]جهان بر دلم زین ترنجیده شد
[M2]بگو کز که جان تو رنجیده شد
[B][M1]چنین داد پاسخ کزاین نوجوان
[M2]دلم شد به مهر اندورن ناتوان
[B][M1]یکی بند بر جانم آمد پدید
[M2]که دارد به دریای بی بن کلید
[B][M1]بترسم که با آن کمان سر فراز
[M2]نتابد، بماند غم من دراز
[B][M1]به بد نام هر جای پیدا شوم
[M2]به نزد پدر نیز رسوا شوم
[B][M1]درین ژرف دریای نابن پذیر
[M2]توافکندیم، هم توام دست گیر
[B][M1]به نزدیک او پای مَردم تو باش
[M2]بدین درد درمان دردم تو باش
[B][M1]بگفت این و از هر دو بادام مست
[M2]به پیکان همی سفت دُر بر جمست
[B][M1]بدو دایه گفت آخر انده مدار
[M2]که کارت هم اکنون کنم چون نگار
[B][M1]به هر کار بر نیک و بد چاره هست
[M2]جز از مرگ کش چاره ناید به دست
[B][M1]چو از باغ چرخ آفتاب آشکار
[M2]به رنگ خزان شست رنگ بهار
[B][M1]بر جفت بازارگان رفت زود
[M2]ز هر در سخن گفت و چندی شنود
[B][M1]ز گرد سپهبد بپرسید باز
[M2]که چون است مهمانت را کار و ساز
[B][M1]ز کار کمان هیچ دارد پسیچ
[M2]سخن راند از دختر شاه هیچ
[B][M1]چنین داد پاسخ که تا روز دوش
[M2]به یادش دمادم کشیدست نوش
[B][M1]به می درهمی زد دم سرد و گفت
[M2]رخش دیدمی باری اندر نهفت
[B][M1]که گر بینمش چهر و افتد خوشم
[M2]کمان را به انگشت کوچک کشم
[B][M1]تو نیز ار توان چاره ای کن ز مهر
[M2]که یکدیگران را ببینند چهر
[B][M1]ز دیدار باشد هوا خاستن
[M2]ز چشمست دیدن، ز دل خواستن
[B][M1]گمانست در هر شنیدن نخست
[M2]شنیدن چو دیدن نباشد درست
[B][M1]بدو گفت دایه که کامت رواست
[M2]اگر میهمان ترا این هواست
[B][M1]تو رو ساز کن گلشن و گاه را
[M2]که امشب بیارم من آن ماه را
[B][M1]به پیمان که غواص گرد صدف
[M2]نگردد، کزو گوهر آرد به کف
[B][M1]در گنج را دزد نکند تباه
[M2]کلیدش نجوید سوی قفل راه
[B][M1]برین بست پیمان و چون باد تفت
[M2]بر دختر آمد، بگفت آنچه رفت
[B][M1]وزین سو بشد جفت بازارگان
[M2]به مژده بر شاه آزادگان
[B][M1]بسازید در گلشن زرنگار
[M2]یکی بزم خرّم تر از نو بهار
[B][M1]به خوبی چو گفتار آراسته
[M2]به خوشی چو با ایمنی خواسته
[B][M1]به جام بلورین می آورد ناب
[M2]برآمیخت با مشک و عنبر گلاب
[B][M1]یل پهلوان را به شادی نشاند
[M2]ز رامش برو جان همی برفشاند
[B][M1]چو شب گیل شد در گلیم سیاه
[M2]ورا زرد گیلی سپر گشت ماه
[B][M1]همه خاک ازو گرد مشگین گرفت
[M2]همه آسمان نوک ژوپین گرفت
[A]
[B][M1]سوی باغ با دایه ناگه ز در
[M2]		درآمد پری چهرهٔ سیمبر
[B][M1]یکی جام زرین به کف پُر نبید
[M2]		چو لاله می و، جام چون شنبلید
[B][M1]نهفته به زربفت رومی برش
[M2]		ز یاقوت و دُر افسری بر سرش
[B][M1]خرامان چو با ماه پیوسته سرو
[M2]		ز گیسو چو در دام مشکین تذرو
[B][M1]دو زلفش به هم جیم و در جیم دال
[M2]		دهن میم و بر میم از مشک خال
[B][M1]دو برگ گلشن سوسن می سرشت
[M2]		دو شمشاد عنبرفروش بهشت
[B][M1]زنخدان چو از سیم پاکیزه گوی
[M2]		که افتد چه از نوک چوگان دروی
[B][M1]دو بیجاده گفتی که جادو نهفت
[M2]		میانش به الماس اندیشه سفت
[B][M1]بناگوش تا بنده خورشیدوار
[M2]		فرو هشته زو حلقهٔ گوشوار
[B][M1]دو مه بُد یکی گرد و دیگر دو نیم
[M2]		یکی ماه از زرّ و دیگر زسیم
[B][M1]به مه برش درعی ز مشک و عبیر
[M2]		گه از تاب چین ساز و گه خم پذیر
[B][M1]شکنش آتش نیکوی تافته
[M2]		گره هاش دست زمان بافته
[B][M1]دو بادام پربند و تنبل پرست
[M2]	 	یکی نیم خواب و یکی نیم مست
[B][M1]بزان بادش از زلفک مشکبیز
[M2]		همه ره چو از نافه بگشاده زیز
[B][M1]ز خنده لبش چشمهٔ نوش ناب
[M2]		فسرده درو قطره بر قطره آب
[B][M1]به سیمین ستون خم درآورد و گفت
[M2]		که بایدت مهمان ناخوانده جفت
[B][M1]سپهدار بر جست و بردش نماز
[M2]		مزیدش دو یاقوت گوینده راز
[B][M1]بدو اندر آویخت آن دلگسل
[M2]		چو معنی ز گفتار شیرین به دل
[B][M1]به رویش بر از بسد درّ پوش
[M2]		همی ریخت بر لاله شکر ز نوش
[B][M1]نشستند و بزمی نو آراستند
[M2]		به می یاد یکدیگران خواستند
[B][M1]بلورین پیاله ز می لاله شد
[M2]		کف می کش از لاله پر ژاله شد
[B][M1]سپهدار گفتا سپاس از خدای
[M2]		که جفتی مرا چون تو آمد به جای
[B][M1]گر از پیش دانستمی کار تو
[M2]		همین فرّ و خوبی و دیدار تو
[B][M1]بُدی دیر گه کان کمان پیش شاه
[M2]		کشیدسمتی بر امید تو ماه
[B][M1]پری چهره گفت ایچ پیل آن توان
[M2]		ندارند، پس چون توانی تو آن
[B][M1]بدان کان کمان آهنست اندرون
[M2]		دگر چوب و توز و پیست از برون
[B][M1]بمان تا چنان هم کمانی دگر
[M2]		من از چوب سازم نهان از پدر
[B][M1]بخندید یل گفت از آنگونه پنج
[M2]		کشم، چونت دیدم ندارم به رنج
[B][M1]کشیدن چنان چرخ کار منست
[M2]		مرا هست موم ار ترا آهنست
[B][M1]چو خر در گل افتد کسی نیکتر
[M2]		نکوشد به زور از خداوند خر
[B][M1]از آن پس به می دست بردند و رود
[M2]		بر هر دو دایه سرایان سرود
[B][M1]به جز دایه دمساز با هر دو کس
[M2]		زن خوب بازارگان بود و بس
[B][M1]شده غمگسارنده شان هر دو زن
[M2]		گه این پای کوب و گه آن دست زن
[B][M1]همه بودشان رامش و میگسار
[M2]		مل و نقل و بازی و بوس و کنار
[B][M1]به یک چیزشان طبع رنجور بود
[M2]		که انگشت از انگشتری دور بود
[B][M1]چو از باده سرشان گرانبار شد
[M2]		سمن برگ هر دو چو گلنار شد
[B][M1]یل نیو را کرد بدرود ماه
[M2] 		بشد باز گلشن به آرامگاه
[B][M1]همه شب دژم هر دو از مهر و تاب
[M2]		نه با دل شکیب و، نه با دیده خواب
[A]
[B][M1]چو بنهاد گردون ز یاقوت زرد
[M2]روان مهره بر بیرم لاجورد
[B][M1]سپهبد سوی دیدن شاه شد
[M2]به نزد سیه پوش در گاه شد
[B][M1]بدو گفت کز خانه آوارده ام
[M2]ز ایران یکی مرد بیواره ام
[B][M1]به پیوند شاه آمدم آرزوی
[M2]بخواهم کشیدن کمان پیش اوی
[B][M1]جدا هر کسش خیره پنداشتند
[M2]ز گفتار او خنده برداشتند
[B][M1]که گنج و سلیح و سپاهت کجاست
[M2]اگر دختر شهریارت هواست
[B][M1]ز شاهان و از خسروان زمین
[M2]بسی خواستند از شه ما همین
[B][M1]تو مردی یک اسپه نهفته نژاد
[M2]به تو چون دهد چون بدیشان نداد
[B][M1]چو چندی گواژه زدند او خموش
[M2]برآشفت و گفت این چه بانگ و خروش
[B][M1]به گیتی بسی چیز زشت و نکوست
[M2]به هر کس دهد آنچه روزی اوست
[B][M1]بسا کس که بر خورد و هرگز نکاشت
[M2]بسا کس که کارید و بر برنداشت
[B][M1]بسا زار و بیمار و نومید و سست
[M2]که مُردش پزشک و ببود او درست
[B][M1]بزرگ آن نباشد که شاه و سترگ
[M2]بزرگ آنکه نزدیک یزدان بزرگ
[B][M1]کشیدن کمان است پیمان شاه
[M2]چو بوداین، چه بایست گنج و سپاه
[B][M1]سلیح ار ندارم نه لشکر نه گنج
[M2]دل و زور دارم به هنگام رنج
[B][M1]خرد جوشن و بازوام خنجرست		
[M2]هنر گنج و تیر و سنان لشکرست
[B][M1]کرا نازمودی گه نام و لاف		
[M2]نشاید شمردنش خوار از گزاف
[B][M1]ز یکّی چراغ آتش افروختن
[M2]توان بیشهٔ بی کران سوختن
[B][M1]به شاه آگهی داد سالار بار
[M2]بدو گفت شه رو ورا ایدر آر
[B][M1]بود ابلهی غرچه ای بی گمان
[M2]بخندیم باری بدو یک زمان
[B][M1]به سیلی رگ سرش پیدا کنیم
[M2]خمار شبانه بدو بشکنیم
[B][M1]کسی به نداند کشیدن ستم
[M2]ز درویش جایی که بینی دژم
[B][M1]چو پیش شه آمد زمین داد بوس
[M2]بپرسید شاهش ز روی فسوس
[B][M1]که داماد فرخنده شاد آمدی
[M2]از ایران شتابان چو باد آمدی
[B][M1]به بالا بلندی و آکنده یال
[M2]چه نامی بدین شاخ و این برز و بال
[B][M1]بدو گفت گرد سپهبد نژاد
[M2]مرا باب نامم کمان کش نهاد
[B][M1]به دامادی شه گر آیم پسند
[M2]بخواهم کشید این کمان بلند
[B][M1]چنانش کشم چون برآرم به زه
[M2]که بپسندی و گویی از دل که زه
[B][M1]بدو گفت شاه ار کشی این درست
[M2]به یزدان که فرزند من جفت تست
[B][M1]و گرنایی از راه پیمان برون
[M2]ز دار اندر آویزمت سرنگون
[B][M1]بدین خورد سوگند و خط داد شاه
[M2]گوا کرد چند از مهان سپاه
[B][M1]چو شد بسته پیمانشان زین نشان
[M2]کمان آوریدند ده تن کشان
[B][M1]نشسته به نزد پدر ماه چهر
[M2]شده گونه از روی و لرزان ز مهر
[B][M1]سپهبد چو باید به زانو نشست
[M2]به دیدار دلبر بیازید دست
[B][M1]کمان را ز بالای سر برفراشت
[M2]به انگشت چون چرخ گردان بگاشت
[B][M1]به زانو نهاد و به زه بر کشید
[M2]پس آنگاه نرمک سه ره در کشید
[B][M1]چهارم درآهخت از آنسان شگفت
[M2]که هر دو کمان گوشه گوشش گرفت
[B][M1]کمان کرد دو نیم و زه لخت لخت
[M2]همیدون بینداخت در پیش تخت
[B][M1]برآمد یکی نعره زان سرکشان
[M2]درو خیره شد شاه چون بی هشان
[B][M1]بدو گفت کانت به گوهر رسید
[M2]بر شادی از رنجت آمد پدید
[B][M1]کنون جفت تست از جهان دخترم
[M2]توی فال فرخ ترین اخترم
[B][M1]ولیکن زمان ده که تا کار اوی
[M2]چو باید بسازم سزاوار اوی
[B][M1]زمان گفت ندهم که او مرمراست
[M2]اگر وی زمان خواهد از من رواست
[B][M1]من اکنون ز شادی نگیرم گذر
[M2]چه دانم که باشد زمانی دگر
[B][M1]ز دختر بپرسید پس شهریار
[M2]بترسید دختر ز تیمار یار
[B][M1]که سازد نهان شه به جانش گزند
[M2]چنین گفت کای خسرو ارجمند
[B][M1]گر او زور کم داشتی زین کمان
[M2]سر دار جایش بُدی بی گمان
[B][M1]کنون چون گرو برد پیمان وراست
[M2]چه خواهم زمان زو که فرمان وراست
[B][M1]کس از تخمهٔ ما ز پیمان نگشت
[M2]نشاید ترا نیز از آیین گذشت
[B][M1]دروغ آزمودن ز بیچارگیست
[M2]نگوید کرا در هنر یارگیست
[B][M1]زنان را بود شوی کردن هنر
[M2]بر شوی به زن، که نزد پدر
[B][M1]بود سیب خوشبوی بر شاخ خویش
[M2]ولیکن به خانه دهد بوی بیش
[B][M1]زن ار چند با چیز و با آبروی
[M2]نگیرد دلش خرمی جز به شوی
[B][M1]چو نیمه است تنها زن ار چه نکوست
[M2]دگر نیمه اش سایهٔ شوی اوست
[B][M1]اگر مامت از شوی برتافتی
[M2]چو تا شاه فرزند کی یافتی
[B][M1]ز مردان به فرزند گیرند یاد
[M2]زن از شوی و مردان ز فرزند شاد
[B][M1]برآشفت شه گفت بر انجمن
[M2]دریغا ز بهرت همه رنج من
[B][M1]بتو داشتم عود هندی امید
[M2]کنون هستی از آزمون خشک بید
[B][M1]گمان نام بردمت ننگ آمدی
[M2]گهر داشتم طمع سنگ آمدی
[B][M1]برو کت شب تیره گم باد راه
[M2]ز پس آتش و باد و، در پیش چاه
[B][M1]اگر مرغ پران شوی ور پری
[M2]پیی زین سپس کاخ من نسپری
[B][M1]ز هر کس پشیمان تر آن را شناس
[M2]که نیکی کند با کسی ناسپاس
[B][M1]نهادش کف اندر کف پهلوان
[M2]که تازید زود از برم هر دوان
[B][M1]اگرتان بود دیر ایدر درنگ
[M2]نبینید جز تیرباران و سنگ
[B][M1]سپهبد گشاد از دو بازوی خویش
[M2]ز یاقوت رخشان دو صد پاره پیش
[B][M1]بر افشاند بر تاج دلدار ماه
[M2]شد از شهر بیرون هم از پیش شاه
[B][M1]نشاندش بر اسپ و میان بست تنگ
[M2]همی رفت پیشش به کف پالهنگ
[B][M1]خبر یافت بازارگان کاوبرفت
[M2]به بدرود کردنش بشتافت تفت
[B][M1]پسش برد یک کیسه دینار زرد
[M2]ابا توشه و بارهٔ ره نورد
[B][M1]بدو داد و برگشت زی خانه باز
[M2]خبر شد به نزد شه سرفراز
[B][M1]بخواندش، بپرسید کاین مرد کیست
[M2]بدو مهر جستن ترا بهر چیست
[B][M1]زبان مرد بازارگان برگشاد
[M2]همه داستان پیش شه کرد یاد
[B][M1]ز راه و ز دزدان و از کار اوی
[M2]ز زور و ز مردی و پیکار اوی
[B][M1]رخ شاه از انده پر آژنگ شد
[M2]ز کرده پشیمان و دلتنگ شد
[B][M1]به دل گفت شاید که هست این جوان
[M2]ز پشت کیان یا ز تخم گوان
[B][M1]اگر او نبودی چنین نامدار
[M2]ز لؤلؤ نکردی به پیشم نثار
[B][M1]سری با دو صد گرد گردن فراز
[M2]فرستاد کآریدش از راه باز
[B][M1]مجویید گفت از بن آیین جنگ
[M2]به خوشی بکوشید کآید به چنگ
[B][M1]دوم روز نزدیکی چشمه سار
[M2]رسیدند زی پهلوان سوار
[B][M1]سپهبد چو دید آسمان تیره فام
[M2]بزد بر سر اسپ جنگی لگام
[B][M1]درآمد به هنجار ره ره نورد
[M2]ز زین کوهه آویخت گرز نبرد
[B][M1]دمان شد سنان بر همه کرد راست
[M2]خروشید کاین گرد و تازش چراست
[B][M1]بدو پیشرو گفت فرمود شاه
[M2]که تابی عنان تکاور ز راه
[B][M1]همی گوید ار بازگردی برم 
[M2]ازین پس تو باشی سر لشگرم
[B][M1]همی گوید ار باز گردی برم 
[M2]ازین پس تو باشی سر لشگرم
[B][M1]همه کشور و گنج و گاهم تراست
[M2]برم بیشی از دیده و دست راست
[B][M1]نتابم سر از رای تو اندکی
[M2]تنِ ما دو باشد دل و جان یکی
[B][M1]چنین داد پاسخ که شه را بگوی
[M2]که چیزی که هرگزنیابی مجوی
[B][M1]پی صید جسته شده تیز گام
[M2]چه تازی همی خیره در دست دام
[B][M1]هر آن خشت کز کالبد شد به در
[M2]برآن کالبد باز ناید دگر
[B][M1]گهر داشتی ارج نشناختی
[M2]به نادانی از کف بینداختی
[B][M1]بر چشم آن کس دو دیده تباه
[M2]کجا روشن آید درفشنده ماه
[B][M1]ندانی همی زشت کردار خویش
[M2]بدانی چو پاداشت آید به پیش
[B][M1]نه آگه بود مست بی هُش ز کار
[M2]شود آگه آن گه که شد هوشیار
[B][M1]به فرمان اگر بست باید میان
[M2]چرا باید آمد سوی رومیان
[B][M1]بر شاه ایرانم امید هست
[M2]چراغم چه باید، چو خورشید هست
[B][M1]کرا پر طاووس باشد به باغ
[M2]چگونه نهد دل به دیدار زاغ
[B][M1]به دست شهان بر چو خو کرد باز
[M2]شود ز آشیان ساختن بی نیاز
[B][M1]بهین جای هر جا که باشم مراست
[M2]کجا گور و دشتست و آب و گیاست
[B][M1]نیایم ز پس باز ازین گفته بس
[M2]ز پس باد رویم گر آیم ز پس
[B][M1]کنون گر نتابید زی شه عنان
[M2]ز گفتن گرایم به گرز و سنان
[B][M1]سخن کس نیارست کردن دراز
[M2]همه خوار و نومید گشتند باز
[B][M1]سپهبد شتابید نزدیک ماه
[M2]زمانی برآسود و برداشت راه
[B][M1]به سوی بیابان مصر از شتاب
[M2]همی راند یک هفته بی خورد و خواب
[A]
[B][M1]بیابانی آمدش ناگاه پیش
[M2]		ز تابیدن مهر پهناش بیش
[B][M1]چه دشتی که گروی بود چرخ ماه
[M2]		درو ماه هر شب شدی گم ز راه
[B][M1]همه دشت سنگ و همه سنگ غاز
[M2]		همه خار ریگ و همه ریگ مار
[B][M1]هواش آتش و اخگر تفته بوم
[M2]		گیاهش همه زهر و بادش سموم
[B][M1]نه مرغ اندرو دیده یک قطره آب
[M2]		نه غول اندرو بوده فرزند یاب
[B][M1]رهی سخت چون چینود تن گداز
[M2]		تهی چون کف زُفت روز نیاز
[B][M1]درشتیش چون داغ در دل نهان
[M2]		درازیش چون روزگار جهان
[B][M1]ز رنجش به جز مرگ فریاد نه
[M2]		درو هیچ جنبنده جز باد نه
[B][M1]به پهنای گیتی نشیب و فراز
[M2]		تو گفتی که فرشیست گسترده باز
[B][M1]ز شوره درو پود و از ریگ تار
[M2]		ز دوزخش رنگ و ز دیوان نگار
[B][M1]درین راه ده روزه چون تاختند
[M2]		بیابان پهن از پس انداختند
[B][M1]به ره چشمهٔ آب دیدند چند
[M2]		میانشان برآورده میلی بلند
[B][M1]بر آن میل چوبی زنی ساخته
[M2]		دو دست از فراز سرافراخته
[B][M1]هر آنچ از هوا مرغ از گونه گون
[M2]		بر آن بر نشستی فتادی نگون
[B][M1]فرو ریختی هر دو پرّش بجای
[M2]		از آن پس نرفتی همی جز به پای
[B][M1]همه دشت از آن مرغ بد گردگرد
[M2]		فکندند بسیار و کشتند و خورد
[B][M1]زمانی به هم چشم کردند گرم
[M2]		از آن پس گرفتند ره نرم نرم
[B][M1]به کوهی رسیدند سر بر سپهر
[M2]		بر آن کُه دژی برتر از اوج مهر
[B][M1]چو ماری رهش یکسر از پیچ و خم
[M2]		گرفته به دُم کوه و کیوان به دَم
[B][M1]تو گفی تنی بُد مگر چرخ ماه
[M2]		مر او را سر آن کوه و آن دژ کلاه
[B][M1]بیابان ز صد میل ره یکسره
[M2]		گذر زیر آن دژ بُد اندر دره
[B][M1]در آن دژ یکی زنگی پرستیز
[M2]		که غول از نهیبش گرفتی گریز
[B][M1]به چهره سیاه و به بالا دراز
[M2]		به دیدار دیو و به دندان گراز
[B][M1]تو گفتی تن و چهر آن دیو زشت
[M2]		خدای از دم و دود دوزخ سرشت
[B][M1]سیاهی که چون جنگ برگاشتی
[M2]		به کف سنگ و پیل استخوان داشتی
[B][M1]ز که دیدبانش سرافراخته
[M2]		ز صد میل ره دیده برساخته
[B][M1]اگر مردم اندک بدی گر بسی
[M2]		ابی باژ نگذشتی از وی کسی
[B][M1]پس کوه شهری پرانبوه بود
[M2]		بسی ده به پیرامن کوه بود
[B][M1]همه کس بد از بیم فرمانبرش
[M2]		خورش ها همی تاختندی برش
[B][M1]به نوبت ز هر دژ کنیزی چو ماه
[M2]		ببردی و کردی مر او را تباه
[B][M1]چو گرشاسب نزدیکی دژ رسید
[M2]		ز که دیدبانش جرس برکشید
[B][M1]سبک جست زنگی ز آوای زنگ
[M2]		شده مست و طاسی پر از می به چنگ
[B][M1]همان سنگ و پیل استخوان در ربود
[M2]		دوید از پس پهلوان همچو دود
[B][M1]چنان نعره ای زد که کُه شد نوان
[M2]		نگه کرد ناگه ز پس پهلوان
[B][M1]دمان زنگییی دید چون کوه قار
[M2]		که ابلیس ازو خواستی زینهار
[B][M1]سیه کردی از چهره گیتی فروز
[M2]		شب آوردی از سایه مهمان روز
[B][M1]به بالا چو بر رفته بر ابر ساج
[M2]		به دندان چو دو شانه بر هم ز عاج
[B][M1]دو چشمش چو دو گنبد قیرفام
[M2]		نشانده ز پیروزه مینا دو جام
[B][M1]سر بینی اش چون دو رزون به هم
[M2]		گشاده ز دوزخ درو دود و دم
[B][M1]به سر برش موی گره بر گره
[M2]		چو بر قیر زنگار خورده زره
[B][M1]ز دیوست گفتیش رفتار و پی
[M2]		درازا و رنگ از شب ماه دی
[B][M1]سوی پهلوان چون که غضبان ز چنگ
[M2]		رها کرد آن سی منی خاره سنگ
[B][M1]سر از سنگ او پهلوان درکشید
[M2]		ازو رفت و شد در زمین ناپدید
[B][M1]دگر ره برآمد پر از چین رخان
[M2]		زدش بر سر آن شاخ شاخ استخوان
[B][M1]بخستش دو کتف و سپر کرد خرد
[M2]		به گرز اندر آمد سپهدار گرد
[B][M1]چنان زدش بر سر به زور دو دست
[M2]		که با مغز و خون چشمش از سر بجست
[B][M1]به خنجر سرش را ز تن برگرفت
[M2]		سوی دیدبانش ره اندر گرفت
[B][M1]پیاده بر آن کُه چو نخجیرگیر
[M2]		همی شد ز پس تا فکندش به تیر
[B][M1]بشد تا بد آن شهر از آن سوی کوه
[M2] 		به پرسش گرفتند گردش گروه
[B][M1]که با تو درین ره که بد یارمند
[M2]		که رستی ز دست سیه بی گزند
[B][M1]چنین گفت کان کاو مرا زشت خواه
[M2]		چنان باد غلتان به خون کان سیاه
[B][M1]سر زنگی از پیش ایشان فکند
[M2]		برآمد ز هرکس خروشی بلند
[B][M1]دویدند هر کس همی دید پست
[M2]		گرفت آفرین بر چنان زور و دست
[B][M1]به تاراج دژ تیز بشتافتند
[M2]		بسی گوهر و سیم و زر یافتند
[B][M1]به خروارها عنبر و زعفران
[M2]		هم از فرش و از دیبهٔ بی کران
[B][M1]غریوان یکی ماهرخ دختری
[M2]		کزآن شهر بودش پدر مهتری
[B][M1]ببردند نزد پدر هم به جای
[M2]		فکندند دژ پست در زیر پای
[B][M1]بسی هدیهٔ گونه گون ساختند
[M2]		به پوزش بر پهلوان تاختند
[B][M1]بلابه شدند آن همه شهریار
[M2]		که بر ما تو باش از جهان شهریار
[B][M1]نپذرفت و یک هفته آنجا ببود
[M2]		سر هفته زان شهر برکرد زود
[B][M1]یکی پیک با باد همراه کرد
[M2]		پدر را ازین مژده آگاه کرد
[B][M1]ببد شاد اثرط سپه برنشاند
[M2]		بدان مژده ده زر و گوهر فشاند
[B][M1]یکی هودج از ماه زرین سرش
[M2]		زده کله زرّبفت از برش
[B][M1]بیاراست بر کوههٔ زنده پیل
[M2]		زد آذین ز دیبا و گنبد دو میل
[B][M1]جهان شد بهاری چو باغ ارم
[M2]		زبرگرد مشک ابر و باران درم
[B][M1]همه پشت پیلان درفشان درفش
[M2]		ز دیبا جهان سرخ و زرد و بنفش
[B][M1]سواران همه راه بر پشت زین
[M2]		ستاننده رطل این از آن آن از این
[B][M1]ز بس برهم آمیخته مشک و می
[M2]		بر اسبان شده غالیه گرد و خوی
[B][M1]بر آیین آن روزگار از نخست
[M2]		ز سر باز بستند عقدی درست
[B][M1]به هر برزن آواز خنیاگران
[M2]		به هر گوشه ای دست بند سران
[B][M1]هم از ره عروس نو و شاه نو
[M2]		در ایوان نشستند بر گاه نو
[B][M1]گشاد اثرط از بهر جفت پسر
[M2]		یکی گنج یاقوت و دُر سر به سر
[B][M1]براو کرد چندان گهرها نثار
[M2]		که گنج پدر بر دلش گشت خوار
[B][M1]برآن مهرکش بود صد برفزود
[M2]		نهان زی پدر نامه ای کرد زود
[B][M1]ز کار سپهدار و آن فر و جاه
[M2]		همه گفت از کار زنگی و راه
[B][M1]دژم گشت قیصر ز کردار خویش
[M2]		روان کرد گنجی از اندازه بیش
[B][M1]هزار اشتر آراسته بار کرد
[M2]		ده از بارگی بار دینار کرد
[B][M1]هزار دگر راست کردند بار
[M2]		ز فرش و خز و دیبهٔ شاهوار
[B][M1]ز زر افسر و یاره و طوق و تاج
[M2]		به گوهر نگاریده تختی ز عاج
[B][M1]دو صد اشتر آرایش بارگاه
[M2]		ازو صد سپید و دگر صد سیاه
[B][M1]فرستاد پاک اثرط راد را
[M2]		همان دخت و فرخنده داماد را
[B][M1]دگر هرکرا بد سزا هدیه داد
[M2]		به نامه بسی پوزش آورد یاد
[B][M1]زبس خواهشش پهلوان نرم شد
[M2]		از آزار دل سوی آزرم شد
[B][M1]به خلعت فرستاده را شاد کرد
[M2]		به پاسخ بسی نیکوی یاد کرد
[B][M1]دگر گفت گامی ره از کام تو
[M2]		نگردم، نجویم، جز آرام تو
[B][M1]ولیکن بدان مرد بازارگان
[M2]		ز نیکی بکن هر چه داری توان
[B][M1]بدان کاو دل و جان و رای منست
[M2]		بدو هرچه کردی به جای منست
[B][M1]بود آینه دوست را مرد دوست
[M2]		نماید بدو هرچه زشت و نکوست
[B][M1]فرستاد ازینگونه پیغام باز
[M2]		از آن پس همی بود با کام و ناز
[B][M1]از آن پس شد آن مرد بازارگان
[M2]		شه روم را تاج آزادگان
[B][M1]ز گرد گزین وز شه روم نیز
[M2]		همی یافت هرگونه بسیار چیز
[B][M1]به گیتی به جز دست نیکی مبر
[M2]		که آید یکی روز نیکی به بر
[B][M1]بسی جای ها گفته اند این سخن
[M2]		که کن نیکویی و به جیحون فکن
[B][M1]پشیمان نگردد کس از کار نیک
[M2]		نکوتر ز نیکی چه چیزست و یک
[B][M1]به میدان دانش بر اسپ هنر
[M2]		نشین و ببند از ستایش کمر
[B][M1]وفاترگ کن درع رادی بپوش
[M2]		کمان از خرد ساز و خنجر ز هوش
[B][M1]براینسان سواری کن از خویشتن
[M2]		پس اسپت به هر سو که خواهی فکن
[A]
[B][M1]چو بگذشت ازین کار ماهی فره
[M2]بیآمد به نزدیک آب زره
[B][M1]ز اخترشناس و مهندس شمار
[M2]به روم و به هند آن که بد نامدار
[B][M1]بیاورد و بنهاد شهر زرنج
[M2]که در کار ناسود روزی ز رنج
[B][M1]ز گل باره ای گردش اندر کشید
[M2]میانش دژی سر به مه برکشید
[B][M1]ز پیرامن دژ یکی کنده ساخت
[M2]ز هر جوی و شهر آب در وی بتاخت
[B][M1]بسا رود برداشت از هیرمند
[M2]وزان جوی و کاریزها برفکند
[B][M1]در این کار بُد پهلوان سپاه
[M2]که از شاه کابل تهی ماند گاه
[B][M1]پسر شاد بنشست بر جای اوی
[M2]بگردید از آیین و از رای اوی
[B][M1]خراج پدرش آن که هر سال پیش
[M2]به اثرط فرستادی از گنج خویش
[B][M1]دو ساله به گنج اندر انبار کرد
[M2]دگر طمع کشورش بسیار کرد
[B][M1]بسی دادش اثرط به هر نامه پند
[M2]نپذرفت و بد پاسخ آراست چند
[B][M1]همیدونش دستور فرزانه هوش
[M2]بسی گفت کاین جنگ و کین رامکوش
[B][M1]به صدسال یک دوست آید به دست
[M2]به یک روز دشمن توان کرد شست
[B][M1]چو بود آشتی نو میآغاز جنگ
[M2]پس شیر رفته مینداز سنگ
[B][M1]تن و جان بود چیز را مایه دار
[M2]چو جان شد بود چیز ناید به کار
[B][M1]تو این پادشاهی بیابی که هست
[M2]به از طمع مه زین که ناید به دست
[B][M1]پشیزی به دست تو بهتر بسی
[M2]ز دینار در دست دیگر کسی
[B][M1]نگه کن که در پیشت آبست و چاه
[M2]کلیجه میفکن که نرسی به ماه
[B][M1]شهان از پی آن فزایند گنج
[M2]که از تن بدو بازدارند رنج
[B][M1]تو گنج از پی رنج خواهی همی
[M2]فزودن بزرگی بکاهی همی
[B][M1]ز گرشاسب ترسد همی چرخ و بوم
[M2]سُته شد ز گرزش همه هند و روم
[B][M1]شهان را همه نیست پایاب اوی	
[M2]چه داری تو با این سپه تاب اوی
[B][M1]چو آتش کنی زیر دامن درون
[M2]رسد دود زود از گریبان برون
[B][M1]مکن بد که تا بد نیایدت زود
[M2]مدرو و مدوز و ترا رشته سود
[B][M1]برآشفت و گفتش تو لشکر پسیچ
[M2]ز پیکار گرشاسب مندیش هیچ
[B][M1]دو سال است کاو شد ز درگاه شاه
[M2]به نزدیک آب زره با سپاه
[B][M1]به نوّی یکی شهر سازد همی
[M2]ز هر شهر مردم نوازد همی
[B][M1]به ما تا رسد گرد او در نبرد
[M2]ز زاول برآورد باشیم گرد
[B][M1]بُدش ابن عم نام انبارسی
[M2]بدادش ز گردان دو صد بار سی
[B][M1]فرستادش از پیش و سالار کرد
[M2]ز پس با سپه ساز پیکار کرد
[B][M1]گزید از دلیران دو ره چل هزار
[M2]صد و شست پیل از در کارزار
[B][M1]بشد تا سر مرز کابلستان
[M2]به کین جستن شاه زابلستان
[B][M1]خبر شد برِ اثرط سر فراز
[M2]سبک خواند لشکر ز هر سو فراز
[B][M1]برادرش را سروری هوشیار
[M2]پسر بُد یکی نام او نوشیار
[B][M1]ورا کرد پیش سپه جنگجوی
[M2]بَرِ شهر داور فرود آمد اوی
[A]
[B][M1]به جنگ آن دو سالار پیش از دو شاه
[M2]رسیدند زی یکدگر کینه خواه
[B][M1]دو لشکر زدند از دو سو پره باز
[M2]ببد دست جنگ دلیران دراز
[B][M1]سواران به یک جا برآمیختند
[M2]پیاده جدا درهم آویختند
[B][M1]سر خنجر آتش شد و گرد دود
[M2]چو آتش کزو جوش خون خاست زود
[B][M1]بغرید کوس و برآمد نبرد
[M2]برخشید تیغ و بجوشید گرد
[B][M1]نوان گشت بوم و جهان شد سیاه
[M2]بلرزید مهر و بترسید ماه
[B][M1]یکی بزمگه بود گفتی نه رزم
[M2]دلیران درو باده خواران بزم
[B][M1]غو کوسشان زخم بربط سرای
[M2]دم گاو دم ناله و آوای نای
[B][M1]روان خون می و نعره شان بانگ زیر
[M2]پیاله سر خنجر و نقل تیر
[B][M1]به هر گوشه ای مستی افکنده خوار
[M2]چه مستی که هرگز نشد هوشیار
[B][M1]چویک رویه پیکار پیوسته شد	
[M2]زگردان بسی کشته وخسته شد
[B][M1]دمان نوشیار از میان نبرد
[M2]به انبارسی ناگهان باز خورد
[B][M1]برآورد زهر آبگون خنجرش
[M2]به زخمی زتن ماند تنها سرش
[B][M1]سپه چون سپهبد نگون یافتند
[M2]عنان یکسر از رزم برتافتند
[B][M1]زپس خیل زاول سه فرسنگ بیش
[M2]برفتند و دشمن گریزان ز پیش
[B][M1]فکندند از ایشان بسی رزم ساز
[M2]چو خورشید شد زرد،گشتند باز
[B][M1]همان گه شه کابل اندر رسید
[M2]همه دشت وکه کشته وخسته دید
[B][M1]زدش ز آتش درد بر مغز دود
[M2]که شب گشت وهنگام کوشش نبود
[B][M1]تن کشته انبارسی باز جست
[M2]برو رُخ به خون دو دیند بشست
[B][M1]یکی عود با زعفران برفروخت
[M2]مر آن کشته را تن به آتش بسوخت
[B][M1]هم از بهر آن کشته بر انجمن
[M2]بسی کس به آتش فکندند تن
[B][M1]سپه هر کجا کشته شان بد دگر
[M2]همه شب بدند از برش مویه گر
[B][M1]به یاری بر نوشیار از سران
[M2]همان شب بیامد سپاهی گران
[A]
[B][M1]چوباز سپیده بزد پرّ باز 
[M2]ازاو زاغ شب شد گریزنده باز
[B][M1]شه کابل آورد لشکر به جنگ
[M2]برابر دو صد برکشیدند تنگ
[B][M1]بپیوست رزمی گران کز سپهر
[M2]گریزنده شد ماه و، گم گشت مهر
[B][M1]برآورد ده ودار وگیر وگریز
[M2]زهرسو سرافشان بُد وترگ ریز
[B][M1]جهان جوش گردان سرکش گرفت
[M2]به دریا زتیغ آب آتش گرفت
[B][M1]همه دشت تابان ز الماس بود
[M2]همه کوه در بانگ سر پاس بود
[B][M1]فکنده سر نیزه ی جان ستان
[M2]یکی را نگون ویکی را ستان
[B][M1]زبس خون خسته زمی لاله زار
[M2]وز آن خستگان خاسته ناله زار
[B][M1]تن پیل پرخون وپرتیر وخشت
[M2]چوزآب بقم رسته بر کوه کشت
[B][M1]به تیغ وسنان و به گرز گران
[M2]بکشتند چندان ز یکدیگران
[B][M1]که شدمرگ از آن خواربرچشم خویش
[M2]سته گشت ونفرید بر خشم خویش
[B][M1]دل جنگیان شد زکوشش ستوه
[M2]شکست اندر آمد به زاول گروه
[B][M1]ز پیش سپه نوشیار دلیر
[M2]درآمد بغرید چون تند شیر
[B][M1]کزین غرچگان چیست چندین گریغ
[M2]بکوشید هم پشت با گرز وتیغ
[B][M1]همان لشکرست این که در کارزار
[M2]گریزان شدند از شما چند بار
[B][M1]سپه را به یک بار پس باز برد
[M2]به نیزه فکند از یلان چند گرد
[B][M1]تنوره زد از گردش اندر سپاه
[M2]زهرسو به زخمش گرفتند راه
[B][M1]بینداختندش به شمشیر دست
[M2]فکندند بی جانش بر خاک پست
[B][M1]پسرش از دلیری بیفشرد پای
[M2]ستد کینه زان جنگجویان بجای
[B][M1]نخست از یلان پنج بفکند تفت
[M2]پدر را ببست از بر زین ورفت
[B][M1]دلیران زاول همه ترگ وتیغ
[M2]فکندند وجستند راه گریغ
[B][M1]از ایشان همه دشت سربود ودست
[M2]گرفتند بسیاروکشتند وخست
[B][M1]چوشب خیمه زد از پرند سیاه
[M2]درو فرش سیمین بگسترد ماه
[B][M1]شه کابل آنجا که پیروز گشت
[M2]بزد با سپه پرخون وپرخاک وگرد
[B][M1]گریزندگان نزد اثر ط به درد
[M2]رسیدند پرخون وپرخاک وگرد
[B][M1]بدادندش از هر چه بُد آگهی
[M2]بماند از هش ورای مغزش تهی
[B][M1]زدرد سپه وز غم نوشیار
[M2]به دل درش با زهر شد نوش یار
[A]
[B][M1]یکی نامه نزدیک گرشاسب زود
[M2]نبشت ونمود آن کجا رفته بود
[B][M1]زکابل شه ولشکر آراستن
[M2]ز نادادن باژ وکین خواستن
[B][M1]دگر گفت چون نامه خواندی بجای
[M2]مزن دم جز آورده در اسپ پای
[B][M1]به زودی به من رس چنان ناگهان
[M2]که ازخوان رسد دست سوی دهان
[B][M1]که من، چون شد این نامه پرداخته
[M2]برفتم ، سپه رزم را ساخته
[B][M1]فرستاده بر جدری آمد برون
[M2]یکی باد پی کوه کوهان هیون
[B][M1]کم آسای ودم ساز وهنجار جوی
[M2]سبک پا وآسان دو وتیز پوی
[B][M1]شکیب آوری رهبری ، تیزگام
[M2]ستوهی کشی کم خور و پرخرام
[B][M1]شتابنده از پیش ورهبر ز پس
[M2]جهنده رهان وگریزنده رس
[B][M1]چو موج ازنهیب وچون آتش زتاب
[M2]چو خاک از درنگ وچو باد از شتاب
[B][M1]به رأی از خرد تیز دیدار تر
[M2]به پای از کمان تند رفتارتر
[B][M1]خبردار وبر نادل وتیزهوش
[M2]به ره دیده بان چشم وجاسوس گوش
[B][M1]بد انسان همی شد که هزمان زگرد
[M2]پی اش با قضا گفت از راه گرد
[B][M1]کمان وار گردنش وجستن چوتیر
[M2]خمیرش پی وخاره زو چون خمیر
[B][M1]گهی در زمین یار درندگان
[M2]گه اندرهوا جفت پرندگان
[B][M1]اگر سینه برکوه خارا زدی
[M2]بکندی وبر ژرف دریا زدی
[B][M1]پی مورچه بر پلاس سیاه
[M2]بدیدی شب تیره صد میل راه
[B][M1]بپای آن کجا دیده بگماشتی
[M2]سبک تر ز دیدار بگذاشتی
[B][M1]تنش ابر بد برق دندان تیز
[M2]خوی اش قطره باران وکف ریز
[B][M1]چو تیر از کمان بدش جستن زجای
[M2]بسان ستاره نشان های پای
[B][M1]ز منزل به منزل همی شد چنان
[M2]دمان ودوان وجهان چون جهان
[B][M1]چو زنگی که بازی کند در خروش
[M2]دولب کرده لرزنده در بانگ وجوش
[B][M1]چو انگشت کاسان شمارد شمار
[M2]پی اش بُد شمارنده ی کوه وغار
[B][M1]به یک چشم زخم آزمون را درنگ
[M2]بجست از شدن تا به شهر رزنگ
[B][M1]سپهدار را بود کند اگری
[M2]بجست از شدن تا ره شهر زرنگ
[B][M1]سپهدار را بود کند اگری
[M2]بسی یافته دانش از هر دری
[B][M1]بدو گفته بد راز اختر نهان
[M2]که خیزد یکی شورش اندرجهان
[B][M1]درین مه زکابل سپاهی به جنگ
[M2]بیاید، بر اثرط کند کار تنگ
[B][M1]ز زاول گره کشته گردد بسی
[M2]ز پیوستگانت کم آید کسی
[B][M1]ترا رفت باید سرانجام کار
[M2]کنی رزم وزاختر شوی کامکار
[B][M1]فرستاده اینک به راه اندرست
[M2]چو هفته سرآید درست ایدرست
[B][M1]ببد هفته وکس نیامد ز راه
[M2]بر او تند شد پهلوان سپاه
[B][M1]دژم گفت چون بخش اختر درست
[M2]ندیدی ، دروغ از تو گفتن که جست 
[B][M1]دروغ آبروی از بنه بسترد
[M2]نگوید دروغ آنکه دارد خرد
[B][M1]به گرد دروغ آن که گردد بسی
[M2]ازاو راست باور ندارد کسی
[B][M1]هر آهو که خیزد زکژ یک سخن
[M2]به صد راست نیکو نگردد زبن
[B][M1]زبانی که باشد بریده ز جای
[M2]از آن به که باشد دروغ آزمای
[B][M1]ستاره شمر شد دژم روی وگفت
[M2]بدارنده دادار بی یار وجفت
[B][M1]بدین چهر ه انگیز گوهر چهار
[M2]بدین هفت رخشنده وهفت تار
[B][M1]که ننشینم امروز پیشت ز پای
[M2]جز آن گه که گفت من آید بجای
[B][M1]وگرنه نیارم بدین کار دست
[M2]برآتش نهم دفترم هر چه هست
[B][M1]بگفت وسطرلاب برداشته
[M2]همی بد به ره دیده بگماشته
[B][M1]چو از بیم شب زرد شد چهرخور
[M2]دوان پرده دار اندر آمد ز در
[B][M1]که بر در فرستاده ای تیزگام
[M2]رسیدست و ، دارد ز اثرط پیام
[B][M1]سپهدار خواندش بر خویش زود
[M2]بپرسید و دید آنچه در نامه بود
[B][M1]همان بود کاختر شمر گفتراست
[M2]زبهرش سبک خلعت و یاره خواست
[B][M1]شد از دانشش خیره اندر نهفت
[M2]ازین خوبتر دانشی نیست گفت
[B][M1]به اسپ نبردی در افکند زین
[M2]دو صد گرد کرد از دلیران گزین
[B][M1]شب وروز پوینده ز آنسان شتافت	
[M2]که باد وزان گردش اندر نیافت
[B][M1]چنین تا به کوهی که بد جای شیر
[M2]ز بر نیستان بود و گندآب زیر
[B][M1]چو تندر همه بیشه بانگ هژبر
[M2]شده گردشان گرد گردون چو ابر
[B][M1]به گردانش باشید گفتا بجای
[M2]که تنها مرا رزم شیرست رأی
[B][M1]شوم زین هژبران آکنده یال
[M2]یکی را کنم شاه کابل به فال
[B][M1]هم ا زپیشش اندر کمین شکار
[M2]سخ شیر شکاری شدند آشکار
[B][M1]به گردون همی برفشاندند خاک
[M2]به نعره دل سنگ کردند چاک
[B][M1]یکی پیشرو بود با خشم و زور
[M2]سپهبد سبک پای برزد به بور
[B][M1]برآورد برزه خم شاخ کرگ
[M2]ز ترکش برآهخت زنبور مرگ
[B][M1]به زخم خدنگ دو پیکان سرش
[M2]فرو دوخت با حلق و یال وبرش
[B][M1]بزد نیزه بر گرده گاه دگر
[M2]به کامش برافشاند خون جگر
[B][M1]فکند از سیم سر به تیغ نبرد
[M2]گرفت آن گهی ره شتابان چو گرد
[B][M1]دهی دید در راه بر ساده دشت
[M2]به پایان ده با سپه برگذشت
[B][M1]از آن ده برهمن یکی مرد پیر
[M2]به آواز گفت ای یل گردگیر
[B][M1]هنرمند گرشاسب گر نام تست
[M2]نیای تو جمشید شخ بُد درست
[B][M1]به مردی جان را بخواهی گرفت
[M2]بسی رزم ها کرد خواهی شگفت
[B][M1]به بند آوری بازوی منهراس
[M2]از آن دیو گیتی کنی بی هراس
[B][M1]بپرسید گرشاسب از راه راست
[M2]چه دانستی این و آگهیت از کجاست
[B][M1]بگفتا کز اندیشه ی دوریاب
[M2]ببینم همه بودنی ها به خواب
[B][M1]نشان آن که دی شیر کشتی به راه
[M2]به کاول همی رانی اکنون سپاه
[B][M1]ز شاهش بخواهی ربودن شهی
[M2]کنی شهر وبومش زمردم تهی
[B][M1]برین مژده خواهم کزاین کار زار
[M2]چو رفتی به بتخانه ی سو بهار
[B][M1]بر آن خانه وآن بد پرستان گزند
[M2]نسازی ، که یزدان ندارد پسند
[B][M1]براین گر به سوگند پیمان کنی
[M2]خرد را به فرهنگ فرمان کنی
[B][M1]سه پندت دهم نغز کز هر سه زود
[M2]گری نام و باشدت بسیار سود
[B][M1]سپهبد به فرمانش سوگند خورد
[M2]چنین گفتش آن گه پرستنده مرد
[B][M1]که گر دختر شاه کابل به جام
[M2]گه ِ بزمت آرد می لعل فام
[B][M1]بدان کان فریبست ،نازش مخر
[M2]بفرمای تا او خورد ، تو مخور
[B][M1]دوم گرت روزی ز پیش سپاه
[M2]زنی در یکی خانه خواند ز راه
[B][M1]مشو، گر چه زن لابه سازد بسی
[M2]به جای تو بفرست دیگر کسی
[B][M1]سوم پند شهری که نو ساختی
[M2]به رنج اش بسی گنج پرداختی
[B][M1]همه بومش از ریگ دارد نهاد
[M2]همی خواهد آکندن از ریگ باد
[B][M1]به پیشش بر از چوب ورغی ببند
[M2]چو بستی ، ز ریگش نباشد گزند
[B][M1]سپهدار از او هر سه پذرفت و رفت
[M2]همی شد شب وروز چون باد تفت
[A]
[B][M1]وز آن سوچو از شهر داور سپاه
[M2]سوی جنگ برد اثرط کینه خواه
[B][M1]سپه سی هزار از یلان داشت بیش
[M2]دوصد پیل برگستوان دار پیش
[B][M1]دلیران پرخاش دورویه صف
[M2]کشیدند جان برنهاده به کف
[B][M1]سواران شد آمد فزون ساختند
[M2]یلان از کمین ها برون تاختند
[B][M1]به کوه اندر از کوس کین ناله خاست
[M2]ز پیکان در ابر آهنین ژاله خاست
[B][M1]شتاب اندر آمیخت کین با درنگ
[M2]شد ازخون و از گرد گیتی دو رنگ
[B][M1]هوا تف خشت درفشان گرفت
[M2]سر تیغ هرسو سرافشان گرفت
[B][M1]تو گفتی ز بس خون که بارد همی
[M2]جهان زخم خنجر سرآرد همی
[B][M1]درآورده خرطوم پیلان به هم
[M2]چو ماران خم اندر فکنده به خم
[B][M1]همی خون وخوی برهم آمیختند
[M2]به دندان ز زخم آتش انگیختند
[B][M1]گرفتند پیلان اثرط گریز
[M2]بر آمد ز زابل گره رستخیز
[B][M1]فراوان کس از پیل افتاد پست
[M2]بسی کس نگون ماند بی پا ودست
[B][M1]فکند این سلیح آن دگر رخت ریخت
[M2]دلاور ز بددل همی به گریخت
[B][M1]زد اثرط برون ادهم تیزگام
[M2]یلان را همی خواند یک یک به نام
[B][M1]عنان چند را باز پیچید و گفت
[M2]نیستاد کس مانده با درد جفت
[B][M1]بدش ریدگان سرایی هزار
[M2]هزار دگر گرد خنجر گزار
[B][M1]بدین مایه لشکر بیفشرد پای
[M2]فرو داشت چندان سپه را بجای
[B][M1]چپ و راست با نامداران جنگ
[M2]همی جست جنگ از پی نام و ننگ
[B][M1]عنان را به حمله بسودن گرفت
[M2]سران را به نیزه ربودن گرفت	
[B][M1]کجا گردی انگیختی در نبرد
[M2]به خون باز بنشاندی آن تیره گرد
[B][M1]چنین تا فروشد سپهری درفش
[M2]زشب گشت زربفت گیتی بنفش
[B][M1]به راه سکاوند چون باد تفت
[M2]شب قیرگون روی بنهاد ورفت
[B][M1]بر دامن کوهی آمد فرود
[M2]همه راغ او بیشه ی کلک بود
[B][M1]گریزندگان را گروها ، گروه
[M2]همی خواند از هر رهی سوی کوه
[B][M1]پراکنده گرد آمدش پیل شست
[M2]دگر ده هزار از یلان چیره دست
[B][M1]همه خسته و مانده و تافته
[M2]ز بس تشنگی کام و دل کافته
[B][M1]طلایه پراکنده بر کوه و دشت
[M2]ببد تا سپاه شب از جا بگشت
[B][M1]چو دینار گردون برآمد ز خم
[M2]ستد یک یک از سبز مینا درم
[B][M1]درفش شخ کابل آمد پدید
[M2]سپاه از پسش یکسر اندر رسید
[B][M1]سراسیمه ماندند زاول سپاه
[M2]به اثرط نمودند هر گونه راه
[B][M1]چه سازیم گفتند چاره که جنگ	
[M2]فراز آمد وشد جهان تاروتنگ
[B][M1]ستوهیم هم مرد وهم بارگی
[M2]شده در دم مرگ یکبارگی
[B][M1]ز چندین سپه نیست ناخواسته کس
[M2]ره دور پیشست ودشمن ز پس
[B][M1]چنین گفت اثرط که یک بار نیز
[M2]بکوشیم تا بخش کمتر نگردد نه بیش
[B][M1]جهاندار بخشی که کردست پیش
[M2]از آن بخش کمتر نگردد به بیش
[B][M1]همه کار پیکار ورزم ایزدیست
[M2]که داند که فرجام پیروز کیست
[B][M1]به هر سختیی تا بود جان به جای
[M2]نباید بریدن امید از خدای
[B][M1]چه خواهد بدن مرگ فرجام کار
[M2]چه در بزم مردن چه در کارزار
[B][M1]بگفت این وخفتان و مغفر بخواست
[M2]بزد کوس وصف سپه کرد راست
[B][M1]شد اندر زمان روی چرخ بنفش
[M2]پر از مه ز بس ماه روی درفش
[B][M1]زخون یلان و ز گرد سپاه	
[M2]زمین گشت لعل وهوا شد سیاه
[B][M1]ز بس گرز ابر ترگ ها کوفتن
[M2]فتاد آسمان ها در آشوفتن
[B][M1]سرتیغ درچرخ مه تاب داد
[M2]سنان باغ کین را به خون آب داد
[B][M1]بد از زخم گردان سراسیمه کوه
[M2]ز بانگ ستوران ستاره ستوه
[B][M1]شده پاره بر شیر مردان زره
[M2]ز خون بسته بر نیزه هاشان گره
[B][M1]زمین از پی پیل پرژرف چاه
[M2]چو کاریز یلان خون را به هر چاه راه
[B][M1]خزان است آن دشت گفتی به رنگ
[M2]درختان یلان ، باغ میدان جنگ
[B][M1]چمن صف دم بد دلان باد سرد
[M2]روان خون می و چهرها برگ زرد
[B][M1]شد از کشته پرپشته بالا وپست
[M2]سرانجام بد خواه شد چیره دست
[B][M1]به زاول گره بخت بربیخت گرد
[M2]همه روی برگاشتند از نبرد
[B][M1]یکی کوه و دیگر بیابان گرفت
[M2]بماند از بد بخت اثرط شگفت
[B][M1]برآهخت تیغ اندر آمد به پیش
[M2]دو تن را فکند از دلیران خویش
[B][M1]بسی خورد سوگندهای درشت
[M2]که هر کاو نماید به بدخواه پشت
[B][M1]نیام سر تیغ سازم برش
[M2]کنم افسر دار بی تن سرش
[B][M1]وگر من به تنهایی اندر ستیز
[M2]بمانم ، دهم سر ، نگیرم گریز
[B][M1]دگر باره گردان پرخاشجوی
[M2]به ناکام زی رزم دادند روی
[B][M1]ده وگیر برخاست بادار وبرد
[M2]هوا چون بیابان شد از تیره گرد
[B][M1]بیابانی آشفته همرنگ قیر
[M2]درو غول مرگ و گیاخشت وتیر
[B][M1]زچرخ کمان گفته شد کوه برز
[M2]درید آسمان از چکاکاک گرز
[B][M1]ببارید چندان نم خون ز تیغ
[M2]که باران به سالی نبارد ز میغ
[B][M1]یکی بهره شد کشته زاول گروه
[M2]دگر گشته از جنگ جستن ستوه
[B][M1]چنان غرقه درخون که هرکس که زیست
[M2]به آوازه بشناختندی که کیست
[B][M1]به اندرز کردن همه خستگان
[M2]وزآن خستگان زارتر بستگان
[B][M1]غریو از همه زار برخاسته
[M2]بریده دل از جان واز خواسته
[B][M1]همی گفت هرکس برین دشت کین
[M2]بکوشید تا تیره شب همچنین
[B][M1]مگر شب بدین چاره افسون کنیم
[M2]سر از چنبر مرگ بیرون کنیم
[A]
[B][M1]پس که چو خور ساز رفتن گرفت
[M2]رخش اندک اندک نهفتن گرفت
[B][M1]غو دیده بان از برِ مه رسید
[M2]که آمد درفش سپهبد پدید
[B][M1]خروش یلان شد ز شادی بر ابر
[M2]ستد ناله ی کوس هوش هژبر
[B][M1]سپه را دل آمد همه باز جای
[M2]یکی مرد ده را بیفشرد پای
[B][M1]بر آن بود دشمن که شب در نهان
[M2]گریزند زاول گره ناگهان
[B][M1]ز گرشاسب آگه نبودند کس
[M2]شب آمد ز پیکار کردند بس
[B][M1]یل پهلوان داشت کآمد ز راه
[M2]تنی ده هزار از یلان سپاه
[B][M1]که هر کز گریزندگان یافت زود
[M2]عنانشان ز ره باز برتافت زود
[B][M1]هم از ره که آمد نشد زی پدر
[M2]به کین بست بر جنگ جستن کمر
[B][M1]سران سپه و اثرط سرافراز
[M2]به صد لابه بردندش از پیش باز
[B][M1]ببد تا برآسود و چیزی بخورد
[M2]ز لشکر بپرسید پس وز نبرد
[B][M1]جز از کشتگان هر که را نام برد
[M2]همه خسته دید از بزرگان وخرد
[B][M1]ز بس خشم وکین کرد سوگند یاد
[M2]که بدهم من امشب بدین جنگ داد
[B][M1]زنم تیغ چندان که از جوش خون
[M2]رخ قیر گون شب کنم لاله گون
[B][M1]شب تار وشبرنگ در زیر من
[M2]که تا بد بر ِ گرز وشمشیر من
[B][M1]طلایه فرستاد هم در شتاب
[M2]زمانی گران کرد مژگان به خواب
[B][M1]شبی همچو زنگی سه تر ز زاغ
[M2]مه نو چو در دست زنگی چراغ
[B][M1]سیاهیش بر هم سیاهی پذیر
[M2]چو موج از بر موج دریای قیر
[B][M1]چو هندو به قار اندر اندوده روی
[M2]سیه جامه وز رخ فروهشته موی
[B][M1]چنان تیره گیتی که از لب خروش
[M2]ز بس تیرگی ره نبردی به گوش
[B][M1]میان هوا جای جای ابر ونم
[M2]چو افتاده بر چشم تاریک تم
[B][M1]جهان گفتیی دوزخی بود تار
[M2]به هر گوشه دیو اندراو صدهزار
[B][M1]از انگشت بدشان همه پیرهن
[M2]دمان باد تاریک ودود از دهن
[B][M1]زمین را که از غار دیدار نه
[M2]زمان را ره و روی رفتار نه
[B][M1]به زندان شب در به بند آفتاب
[M2]فروهشته بر دیده ها پرده خواب
[B][M1]فرشته گرفته ز بس بیم پاس
[M2]پری در نهیب ، اهرمن در هراس
[B][M1]بسان تنی بی روان بُد زمین
[M2]هوا چون دژم سوکیی دل غمین
[B][M1]بدان سوک برکرده گردون ز رشک
[M2]رخ نیلگون پُر ز سیمین سرشک
[B][M1]چو خم گاه چوگانی از سیم ماه
[M2]درآن خم پدیدار گویی سیاه
[B][M1]تو گفتی سپهر آینست از فراز
[M2]ستاره درو چشم زنگیست باز
[B][M1]درین شب سپهبد چو لختی غنود
[M2]ز بهر شبیخون بر آراست زود
[B][M1]همان نامور ویژگان را که داشت
[M2]برون برد وز ره عنان بازگاشت
[B][M1]چو نزدیکی خیل دشمن رسید
[M2]سواری صد آمد طلایه پدید
[B][M1]کشید ابر بیجاده باز از نیام
[M2]برانگیخت شبرنگ وبرگفت نام
[B][M1]ز زین کرد مر چند را سرنشیب
[M2]گرفتند دیگر گریز از نهیب
[B][M1]سپهدار با ویژگان گفت هین
[M2]گرید از پس ام گرز وشمشیر کین
[B][M1]همه گوش دارید آوای من
[M2]گراییدن گرز سرسای من
[B][M1]بزد نعره ای کز جهان خاست جوش
[M2]زدشمن چهل مُرد وصد شد زهوش
[B][M1]به یک ره بر انبوه لشکر زدند
[M2]سپه با طلایه به هم برزدند
[B][M1]سپه برهم افتاد شیب وفراز
[M2]رکیب از عنان کس ندانست باز
[B][M1]رمیدند پیلان و اپان زجای
[M2]سپردند مر خیمه خا را به پای
[B][M1]همی تاخت هرکس درآن جنگ وشور
[M2]یکی زی سلیح ویکی زی ستور
[B][M1]دلیران زاول چو پیلان مست
[M2]دوان هر سوی گرز وخنجر به دست
[B][M1]سراپرده ز آتش برافروختند
[M2]بسی خرگه وخمیه ها سوختند
[B][M1]شد از تابش تیغ ها تیره شب
[M2]چو زنگی که بگشاید از خنده لب
[B][M1]تو گفتی به دوزخ درون اهرمن
[M2]دمد هر سوی آتش همی از دهن
[B][M1]به کم یک زمان خاست صد جا فزون
[M2]ز گردان تل کشته و جوی خون
[B][M1]یکی را فکنده ز تن پای ودست
[M2]یکی را سر ومغز از گرز پست
[B][M1]یکی دوزخی وار تن سوخته
[M2]سلیح وسلب ز آتش افروخته
[B][M1]چو سیم روان برزد از چرخ سر
[M2]برآن سیم خورشیذ بر ریخت زر
[B][M1]بد از رنگ خورشید وز خون مرد
[M2]همه دشت چون دیبه ی سرخ و زرد
[B][M1]سپهبد سوی صف پیلان دمان
[M2]چو باد از کمین تاخت بر زه کمان
[B][M1]به تیر اندرآن حمله بفکند تفت
[M2]ز پیلان برگستوان دارهفت
[B][M1]به ترگ و به جوشن ز کابل گرو
[M2]یکی دیده بان دید بر تیغ کوه
[B][M1]زدش بر بر ودل خدنگی درشت
[M2]چنان کز دلش جست بیرون زپشت
[B][M1]بشد تیر پنهان به سنگ اندرون
[M2]فتاد از کمر مرد بی جان نگون
[B][M1]وز آن جای با ویژگان رفت چیر
[M2]سوی لشکرش همچو ارغنده شیر
[B][M1]به شادی برآمد ز لشکر خروش
[M2]فتاد از غو کوس در چرخ جوش
[B][M1]ز کابل سپه کشته شد شش هزار
[M2]ندانست کس خستگان را شمار
[B][M1]نبد کشته از خیل گرشاسب کس
[M2]شمردند، یک مرد کم بود وبس
[B][M1]رسید آن یکی نیز تازان نوند
[M2]گرفته سواری به خم کمند
[B][M1]همه خیل کابل شدند انجمن
[M2]برآن کشته پیلان پولادتن
[B][M1]به یک تیر بد هریک افکنده خوار
[M2]براین سو زده کرده زآن برز کوه
[B][M1]همیدون بر آن دیده بان یک گروه
[M2]شدند انبه از زیر کرده ز آن سو گذار
[B][M1]بدیدند در سنگ نادیده تیر
[M2]یلان را همه روی شد چون زریر
[B][M1]بدانست هرکس به فرهنگ زود
[M2]که آن زخم از شست گرشاسب بود
[B][M1]زد اسپ از میان شاه کابل چو باد
[M2]سوی لشکر زابل آواز داد
[B][M1]ز گرشاسب پرسید گفتا کجاست
[M2]دهیدم ازو مژده گر باشماست
[B][M1]که با او به جنگ بهو بوده ام
[M2]همه کشور هند پیموده ام
[B][M1]شنیدم که زاول بپرداختست
[M2]به شهریست کآنرا کنون ساختست
[B][M1]یکی گفت نشناسی ای رفته هوش
[M2]که گرشاسب کرد این همه رزم دوش
[B][M1]هم از ره که آمد فکند این سران
[M2]برآرد کنون گرد ازین دیگران
[B][M1]به هنگام از ایدر گریزید زار
[M2]از آن پیش کآرد کنون کارزار
[B][M1]شه کابل آمد دو رخساره زرد
[M2]به لشکر بر آن راز پیدا نکرد
[B][M1]مترسید، گفتا که گرشاسب نیست
[M2]سری نامدارست ومردی دویست
[B][M1]شب این تیرها را وی انداختست
[M2]همین تاختن ناگه او ساختست
[B][M1]به گرشاسب یاور نباید کسم
[M2]اگر اوست تنها من او را بسم
[B][M1]شبیخون بود پیشه ی بد دلان
[M2]ازین ننگ دارند جنگی یلان
[B][M1]اگر ما برایشان شبیخون کنیم
[M2]همه آب ها در شبی خون کنیم
[B][M1]بگفت این ولشکر همه گرد کرد
[M2]بزد کوس و برخاست صف نبرد
[B][M1]سپه را سبک پهلوان صف کشید
[M2]جدا جای هر سرکشی برگزید
[B][M1]همه خستگان را ز پس بازداشت
[M2]به جنگ آنکه شایسته بد برگماشت
[B][M1]درآورد پیش اژدهافش درفش
[M2]شد از تیغ هامون چو گردون بنفش
[B][M1]دم نای رویین ز مه برگذشت
[M2]غو کوس دشت و که اندر نوشت
[B][M1]به حمله یلان در فراز ونشیب
[M2]عنان گرد کردند تازان رکیب
[B][M1]به زخم سر تیغ الماس چهر
[M2]همی خون فشاندند برماه ومهر
[B][M1]شل وخشت چون پود وچون تاربود
[M2]چکاکاک برخاست از ترگ وخود
[B][M1]زهفتم زمین گرد پیکار خاست
[M2]ز دیو و پری بانگ زنهار خاست
[B][M1]عقیقین شد ازخون به فرسنگ سنگ
[M2]فروریخت از چرخ خرچنگ چنگ
[B][M1]ز بس خنجر و نیزه ی جان ستان
[M2]زمین همچو آتش بد و نیستان
[B][M1]نگارنده ازخون سنان ها زمین
[M2]گشاینده مرگ از کمان ها کمین
[B][M1]شده تیغ ها در سر انداختن
[M2]چو بازیگر از گوی ها باختن
[B][M1]بد آتش ز هر حلقه ی درع پوش
[M2]زبانه زبانه برآورده جوش
[B][M1]تو گفتی ز بگداخته زرّ کار
[M2]هوا شفشفه سازد همی صدهزار
[B][M1]چو گرشاسب آن رزم و پیکار دید
[M2]جهان پرسوار صف او بار دید
[B][M1]به شبرنگ ِ مه نعل گردون نورد
[M2]درآمد ، برافروخت گرز نبرد
[B][M1]دو دستی همی کوفت بر مغز وترگ
[M2]همی ریخت ز الماس کین زهر مرگ
[B][M1]گه انداخت خرطوم پیلان به تیغ
[M2]برافشاند گه مغز گردان به میغ
[B][M1]کجا گرز بر زخم بگماشتی
[M2]زمین از بر گاو برگاشتی 
[B][M1]زگردان به خم کمند از کمین
[M2]به هر حمله دو دو ربودی ز زین
[B][M1]سم اسپش از گرد سنگ سیاه
[M2]همی کرد چون سرمه در چشم ماه
[B][M1]دل کوه تعلش همی چاک زد
[M2]زخون خرمن لاله بر خاک زد
[B][M1]یکی پیل چون کوه هامون سپر
[M2]خمش کرد خرطوم گرد کمر
[B][M1]بکوشید کز زینش آرد به زیر	
[M2]نجنبید از جای گرد دلیر
[B][M1]زدش گرز وخونش از گلو برفشاند
[M2]ز سر مغزش و چشم بیرون جهاند
[B][M1]بیفکند دیگر ز پیلان چهار
[M2]همی تاخت غران چو ابر بهار
[B][M1]رمیدند پیلان از آن جنگجوی
[M2]سوی لشکر خویش دادند روی
[B][M1]فکندند بسیار و کردند پست
[M2]درفش دلیران نگون شد ز دست
[B][M1]بدانست هر کس که گرشاسبست	
[M2]سخن گفتن شاه گوشاسبست
[B][M1]که و دشت از افکنده بُد ناپدید
[M2]گریزنده کس دو به یک جا ندید
[B][M1]سواران رمان گشته بی هوش و هال
[M2]پیاده ز پیلان شده پایمال
[B][M1]به راهی دگر هر یکی گشته گم
[M2]ز بر کرکس وغول تازان به دم
[B][M1]چوشب قطره قطره خوی سندروس
[M2]پراکند بر گنبد آبنوس
[B][M1]ده وشش هزار آزموده سوار
[M2]گرفته شد و کشته پنجه هزار
[B][M1]سراپرده وخیمه و خواسته
[M2]سلیح و ستوران آراسته
[B][M1]همه گرد کردند از اندازه بیش
[M2]جدا برد ازو هر کسی به خویش
[B][M1]گرفتاریان با همه هر چه بود
[M2]سپهبد به زاول فرستاد زود
[B][M1]ده ودو هزار از دلیران گرد
[M2]گزین کرد ودیگر به اثرط سپرد
[B][M1]مرورا به زاول فرستاد باز
[M2]شد او سوی کاول به کین رزم ساز
[A]
[B][M1]چو آمد به بتخانه ی سو بهار
[M2]یکی خانه دید از خوشی پرنگار
[B][M1]ز بر جزع و دیوار پاک از رخام
[M2]درش زرّ پخته ، زمین سیم خام
[B][M1]به هر سو بر از پیکر اختران
[M2]از ایوانش انگیخته پیکران
[B][M1]میان کرده در برج شیر آفتاب
[M2]ز یاقوت رخشان و دُر خوشاب
[B][M1]ز گوهر یکی تخت در پیشگاه
[M2]بتی بر وی از زرّ وپیکر چو ماه
[B][M1]زمان تا زمان دست بفراشتی
[M2]گشادی کف و بانگ برداشتی
[B][M1]همان گه شدی هر دو کفش پرآب
[M2]بشسبی بدو روی وتن در شتاب
[B][M1]از آن آب هر کاو کشید ی به جام
[M2]بدیدی به خواب آنچه بودیش کام
[B][M1]درختی کجا خشک ماندی ز بار
[M2]چو ز آن آب خوردی شدی میوه دار
[B][M1]کنیزان یکی خیل پیشش به پای
[M2]پری فش همه گلرخ ودلربای
[B][M1]همه ساخته میزر از پرنیان
[M2]ز دیبا یکی کرته ای تا میان
[B][M1]همی هر یک از پرّ طاووس باد
[M2]زدش هر زمان و آفرین کرد یاد
[B][M1]به نزدیک مردان به طمع بهشت
[M2]شدندی به مزد از پی کار زشت
[B][M1]بدان بُب بدادندی از مزد چیز
[M2]کنون هست از این گونه در هند نیز
[B][M1]در آن خانه دید از شمن مرد شست
[M2]میانشان یکی پیر شمعی به دست
[B][M1]بپرسید ازو کاین کنیزان که اند
[M2]چه چیز این بت وپیش او از چه اند 
[B][M1]خدایست گفت این وایشان به ناز
[M2]مگس زو همی دور دارند باز
[B][M1]سپهبد بدو گفت کای خیره رای
[M2]یکی ناتوان را چه خوانی خدای 
[B][M1]نه گوید ، نه بیند، نه داند سخن
[M2]نه نیکی شناسد، نه زشتی ز بن
[B][M1]خدای جهان گفت آن را سزاست
[M2]که دانا و بر نیک وبد پادشاست
[B][M1]ز فرمان او گشت گیتی پدید
[M2]جزو هر چه هست از بن او آفرید
[B][M1]فزاید زمان را و کاهد همی
[M2]کند بی نیاز آنکه خواهد همی
[B][M1]توانا خدا اوست بر هر چه هست
[M2]نه این کش به یک پشه بر نیست دست
[B][M1]که را از مگس داشت باید نگاه
[M2]ز بد ، چون بود دیگران را پناه 
[B][M1]اگر نه بدی از پی برهمن
[M2]جدا کردمی پاک سرتان زتن
[B][M1]چنان کز برهمن پذیرفته بود
[M2]نَه بد کرد بر کس ، نه خواری نمود
[B][M1]وز آنجا سپه سوی کاول کشید
[M2]برشهر لشکر فرود آورید
[B][M1]همه شهر اگر مرد اگر زن بدند
[M2]به شیون به بازار و برزن بدند
[B][M1]بدان کشتگان مویه بد چپ و راست
[M2]چو دیدند لشکر دگر مویه خاست
[B][M1]همی گفت کابل شه ازغم به درد
[M2]نباشد چنین تند و خونخواره مرد
[B][M1]که خون سران ریخت چندین هزار
[M2]دگر باره جوید همی کارزار
[B][M1]نهانی یکی نامه نزدش ، نبشت
[M2]خط و خون دیده بهم برسرشت
[B][M1]که بر یک گنه گر بگشتم ز راه
[M2]فتادم به پادفره صد گناه
[B][M1]همه بوم و شهرم سر بی تن است
[M2]به هر خانه بر کشتگان شیون است
[B][M1]زیزدان و از روز انگیختن
[M2]بیندیش و بس کن زخون ریختن
[B][M1]اگر زی تو زنهار یابم درست
[M2]همان باژ بدهم که بود از نخست
[B][M1]ترا تا بوم زیر پیمان بوم
[M2]رکاب ترا بنده فرمان بوم
[B][M1]سپهبد برآشفت وگفتا ز جنگ
[M2]چو ماندی ، شدی سوی نیرنگ و رنگ
[B][M1]هر آن کاو به نیکی نهان و آشکار
[M2]دهد پند و او خود بود زشتکار
[B][M1]چو شمعی بود کو کم و بیش را 
[M2]دهد نور وسوزد تن خویش را
[B][M1]تو خویشان من کشته و آن تو من
[M2]کجا راست باشد دل هردو تن
[B][M1]کدیور کجا بفکند بدُمّ مار
[M2]کند مار مر دست او را فکار
[B][M1]همی تا به دُم بیند این و آن به دست
[M2]ز دل دشمنیشان نخواهد نشست
[B][M1]بدین نیکوی ایمنی نایدت
[M2]نه نازش بدین لشکر افزایدت
[B][M1]که فردا به جوی آب ها خون کنم
[M2]گراین شهر چرخست هامون کنم 
[B][M1]به خنجر تنت ریزه خواهد بُدن
[M2]سرت بر سر نیزه خواهد بُدن
[B][M1]یکی تیغ نو دارم الماس گون
[M2]به زخم تو خواهمش کرد آزمون
[B][M1]د دان را سوی لشکر تست گوش
[M2]که کی خونشان گرزم آرد به جوش
[B][M1]سنانم به مغز تو دارد امید
[M2]همین داده ام کرکسان را نوید
[B][M1]هُش از شاه کابل بشد کاین شنید
[M2]به جنگ از سپه پشت گرمی ندید
[B][M1]همه لشکرش نیز پیش از ستیز
[M2]بدند از نهان یک یک اندر گریز
[B][M1]ببد تادم شب جهان تار کرد
[M2]سواری صد از ویژگان یار کرد
[B][M1]نه از جفتش آمد نه از گنج یاد	
[M2]گریزان سوی مولتان سر نهاد
[B][M1]سپهبد خیر یافت هم در زمان
[M2]بشد در پی اش همچو باد دمان
[B][M1]هم از گرد ره چون رسید اندروی
[M2]درآهیخت گرز گران جنگجوی
[B][M1]دو دستی چنان زدش بر سر زکین	
[M2]که بالاش پهناش شد در زمین
[B][M1]سوارانش را باز پس بست دست
[M2]به لشکر گه آورد و بفکند پست
[B][M1]ز کاول به گردون برافکند خاک
[M2]سپه دست تاراج رون خون به جوی
[B][M1]سوی بام هر خانه دادند روی
[M2]شد از ناودان ها روان خون به جوی
[B][M1]همه شهر و بوم آتش و گرد خاست
[M2]زهر سو خروش زن و مرد خاست
[B][M1]به صحرا یکی هفته ناکاسته
[M2]کشیدند لشکر همی خواسته
[B][M1]زن و مرد پیش سپهبد به راه
[M2]دویدند گریان و فریادخواه
[B][M1]زبس بانگ وفریاد خرد وبزرگ
[M2]ببخشودشان پهلوان سترگ
[B][M1]سپه را ز بد دست کوتاه کرد
[M2]پس آهنگ سوی در شاه کرد
[B][M1]به ره در میان بُد یکی تنگ کوی
[M2]زنی دید پاکیزه و خوب روی
[B][M1]همی جُست از نامداران نشان
[M2]که گرشاسب کاو افسر سرکشان
[B][M1]بگویید تا اندرین خانه زود
[M2]بیاید که داردش بسیار سود
[B][M1]سپهبد بدانست کان یافه زن
[M2]همان است کش گفته بُد بر همن
[B][M1]یکی را که بد دشمنش در نهفت
[M2]بیاورد و گرشاسب اینست گفت
[B][M1]فرستاد با او به خانه درون
[M2]نهانی زن جادوی پرفسون
[B][M1]یکی آسیا سنگ بد ساخته
[M2]ز بالای دهلیز بفراخته
[B][M1]چو مرد اندر آن خانه بنهاد پای
[M2]فروهشت بر وی بکشتش به جای
[B][M1]سپهبد شد آگاه و آتش فروخت
[M2]زن جادوی وخانه هر دو بسوخت
[B][M1]سپاس فراوان به دل یاد کرد
[M2]که ز آن بد تنش ایزد آزاد کرد
[A]
[B][M1]به ایوان کابل شه آورد روی
[M2]بیامد نشست از بر تخت اوی
[B][M1]گهر یافت چندان زهرگونه ساز
[M2]که گر بشمری عمر باید دراز
[B][M1]چه بر پیل و اشتر چه بر گاومیش
[M2]به اثرط فرستاد از اندازه بیش
[B][M1]یکی کاروان بُد همه سیم و زر
[M2]به کابل سری زو به زابل دگر
[B][M1]از آن پس به تخت مهی بر نشست
[M2]به شادی به نخچیر و می برد دست
[B][M1]کنیزان گلرخ فزون از هزار
[M2]به دست آمدش هر یکی چون بهار
[B][M1]میانشان یکی ماه دلخواه بود
[M2]که دخت شه و بربتان شاه بود
[B][M1]نگاری که گر چهرش از چرخ مهر
[M2]بدیدی، بدادی بر آن چهر مهر
[B][M1]به رخسار خوبش بر از هر نگار
[M2]مشاطه شده ماه را روزگار
[B][M1]ز ره برده رفتار سرو روان
[M2]ز عنبر زده نقطه بر ارغوان
[B][M1]دو سوسنش پر پیکر نیکوی
[M2]دو بادام پر سرمهً جادوی
[B][M1]به خنده لبش لالهً می سرشت
[M2]چو بر لاله ژاله به باغ بهشت
[B][M1]هزارش گره سنبل پر شکن
[M2]به هم بر زره ساز و چنبرفکن
[B][M1]سر هر شکن مشک را مایه دار
[M2]خم هر گره بر گلی سایه دار
[B][M1]به مهرش دل پهلوان گشت راست
[M2]ز مادرش در حال وی را بخواست
[B][M1]چنان شیفته شد بدان دلفریب 
[M2]که بی او زمانی نکردی شکیب
[B][M1]ز نخچیر چون باز پرداختی
[M2]همه بزم با ماهرخ ساختی
[B][M1]کنیزک همی تشنهً خون اوی
[M2]به درد پدر زو شده کینه جوی
[B][M1]چنان ساخت با مادر آن شوم بهر
[M2]که بکشد جهان پهلوان را به زهر
[B][M1]هویدا همی بود خاموش و نرم
[M2]همی کرد باز از نهان داغ گرم
[B][M1]به گاهی که آمد ز نخچیر باز
[M2]جهان پهلوان، دیده رنج دراز
[B][M1]به هم دختر و مادر زشت رأی
[M2]ستادند پیشش پرستش نمای
[B][M1]گرفته پری چهره جام بلور 
[M2]پُر از لعل می چون درفشنده هور
[B][M1]چو نخچیر کردی کنون سور کن
[M2]به می ماندگی از تنت دور کن
[B][M1]جهان پهلوان کرد زی می نگاه
[M2]همه جام‌ِ می دید گشته سیاه
[B][M1]به یاد آمدش گفتهً برهمن
[M2]گرفتش به خور گفت بر یاد من
[B][M1]دو گلنار دختر چو دینار شد
[M2]دو جزعش ز لؤلؤ صدف وار شد
[B][M1]به ناکام ازو بستد و هم به جای
[M2]بخورد و بیفتاد بی جان ز پای
[B][M1]دل مادر از درد شد ناتوان
[M2]بجوشید با خشم دل پهلوان
[B][M1]به خنجر تن هر دو را پاره کرد
[M2]سرانشان ز تن کند و بر باره کرد
[B][M1]هر آن کاو نترسد ز دستان زن
[M2]ازو در جهان رأی دانش مزن
[B][M1]زن نیک در خانه ناز ست و گنج
[M2]زن بد چو دیوست و مار شکنج
[B][M1]ز دستان زن هر که ناترس کار
[M2]روان با خرد نیستش سازگار
[B][M1]زنان چون درختند سبز آشکار
[M2]ولیک از نهان زهر دارند بار
[B][M1]هنرشان همینست کاندر گهر
[M2]به گاه زهه مردم آرند بر
[B][M1]چو پرداخت از آن هر دو زن پهلوان
[M2]یکی را گزید از میان گوان
[B][M1]مرو را به کابل به شاهی نشاند
[M2]به زوال شد و یک مه آنجا بماند
[B][M1]اسیران که بگرفت در کارزار
[M2]فرستاد زی سیستان سی هزار
[B][M1]که سوگند بودش به یزدان پاک
[M2]که آنجا به خونشان کند گِل ز خاک
[A]
[B][M1]به هنگام رفتن چو ره را بساخت
[M2]نشاندش پدر پیش و چندی نواخت
[B][M1]بدو گفت هر چند رأی بلند
[M2]تو داری، مرا نیست چاره ز پند
[B][M1]جوان گرچه دانادل و پرفسون
[M2]بود، نزد پیر آزمایش فزون
[B][M1]جوان کینه را شاید و جنگ را	
[M2]کهن پیر تدبیر و فرهنگ را
[B][M1]خردمند به پیر و یزدان پرست
[M2]جوان گرد و خوشخوی و بخشنده دست
[B][M1]کنون چون به شاهی رسیدی زبخت
[M2]بزرگیت خواهد بد و تاج و تخت
[B][M1]نگه کن که چون کرد باید شهی
[M2]بیآموز آیین و راه مهی
[B][M1]چهارست آهوی شاه آشکار
[M2]که شه را نباشد بتر زین چهار
[B][M1]یکی خیره رأیی دوم بددلی
[M2]سوم زفتی و چارمین کاهلی
[B][M1]خرد شاه را برترین افرست
[M2]هش و دانشش نیک تر لشکرست
[B][M1]بهین گنج او هست داننده مرد
[M2]نکوتر سلیحش یلان نبرد
[B][M1]دگر نیک تر دوستداران او
[M2]کدیور مهین پایکاران او
[B][M1]شه آن به که هر دانش و دسترس
[M2]همه زو گرند، او نگیرد زکس
[B][M1]چنان دارد از هر دری پیشه کار	
[M2]که در پیشه هر یک ندارند یار
[B][M1]دل شاه ایمن بر آن کس نکوست
[M2]که در هر بد و نیک انباز اوست
[B][M1]شه از داد و بخشش بود نیکبخت
[M2]کرا بخشش و داد نیکوست بخت
[B][M1]چو خواهی که شاهی کنی راد باش 	
[M2]به هر کار با دانش و داد باش
[B][M1]کهن دار دستور و فرزانه رای
[M2]به هر کار یکتا دل و رهنمای
[B][M1]سپه دار و گنج آکن و غم گسل
[M2]کدیور به طبع و سپاهی به دل
[B][M1]نکوکار و با دانش و داددوست
[M2]یکی رسم ننهد که آن نانکوست
[B][M1]خردمند کن حاجب و خوب کار
[M2]طرازندهً درگه و بزم و بار
[B][M1]به دیدار باید که نیکو بود
[M2]کجا پردهً روی کار او بود
[B][M1]به هنگام گوید سخن پیش شاه
[M2]سزا دارد انداز هر کس نگاه
[B][M1]نکو خط و داننده باید دبیر
[M2]شمارنده چابک دل و یادگیر
[B][M1]ز دل بندهً شاه و دارنده راز
[M2]به معنی از اندیشه دوشیزه ساز
[B][M1]چو این هرسه زین گونه آری به دست 
[M2]سپه ساز گردان خسرو پرست
[B][M1]یلانی کشان پیشه کین آختن 
[M2]شبان روز خو کرده برتاختن
[B][M1]که در جنگ بر چشم کشته پسر
[M2]نهد پای و، از کین نتابد پدر
[B][M1]همه روز فرمایشان دار و برد 	
[M2]سواری و شور سلیح و نبرد
[B][M1]نباید که بیکار باشد سپاه
[M2]نه آسوده از رنج و تدبیر شاه
[B][M1]نکودار مر مردم خویش را
[M2]همان پارسا مرد درویش را
[B][M1]همه کار سازانت از کم و بیش
[M2]نباید که ورزند جز کار خویش 
[B][M1]کند هرکس آن کار کاو برگزید
[M2]بدان تا بود کار هرکس پدید
[B][M1]سلیح ایچ در دست شهری گروه
[M2]نشاید،که شه را نباشد شکوه
[B][M1]نباید مهان سپه سربه سر
[M2]که پیوند سازند با یکدیگر
[B][M1]نشاید که هم پشت باشند هیچ
[M2]مگر در گه رزم کردن پسیچ
[B][M1]کسی کاو به جایت سزد شهریار
[M2]ورا از بر خویشتن دور دار
[B][M1]به هر کهتر اندر خورش کن نگاه
[M2]سزای هنر ده ورا پایگاه
[B][M1]گرت کهتری بر دل آید گران
[M2]چو دارد هنر ورگران منگر آن
[B][M1]که را دوست داری و کام تو اوست
[M2]هر آهوش را همچنان دار دوست
[B][M1]به بیداد مستان تو چیزی ز کس
[M2]به دادو ستد راستی جوی و بس
[B][M1]میان سپاهت هر آن کز مهان
[M2]بترسی ازو آشکار و نهان
[B][M1]چو پیدا نیاری بدش کینه جوی
[M2]نهانی به دارو بپرداز ازوی
[B][M1]دروغ و گزافه مران در سخن
[M2]به هر تندیی هرچه خواهی مکن
[B][M1]که شه برهمه بدبود کامکار
[M2]چو گردد پشیمان نیاید به کار
[B][M1]میان دو تن چو کنی داوری
[M2]به آزرم کس را مکن یاوری
[B][M1]نشاید زهی گاو دوشای و رز
[M2]که بکشی چو مانی تو درکار وارز 
[B][M1]به کشت و به ورز کشاورزیان
[M2]چنان کن که ناید به کشور زیان
[B][M1]ممان کس به بازی و خنده زپیش
[M2]تو نیز این مجوی و مبرآب خویش
[B][M1]گه خشم چون چهره کردی نژند
[M2]دژم باش و باکس به زودی مخند
[B][M1]کسی را که دادی بزرگی و جاه
[M2]همان جاه مستان ازو بی گناه
[B][M1]چو نیکی نمایدت گیتی خدای
[M2]تو با هرکسی نیز نیکی نمای
[B][M1]کرا با تو گویند بد بیشتر
[M2]چو نبود گنه دان که هستش هنر
[B][M1]درختی که دارد فزونتر براوی
[M2]فزون افکند سنگ هرکس براوی
[B][M1]منه نو رهی کان نه آیین بود
[M2]که تا ماند آن بر تو نفرین بود
[B][M1]همه راهی از رهزنان پاک دار
[M2]مدار از در دزد جز تیغ و دار
[B][M1]چو بنشینی از گردت آن را نشان
[M2]که دارند دردل ز مهرت نشان
[B][M1]به جفت کسان چشم خود را مروش
[M2]بترس از خدا وآن جهان را بکوش
[B][M1]بود مه گناهی که نامد تباه
[M2]ازو کاو بود داور هرگناه
[B][M1]در داد بردادخواهان مبند
[M2]زسوگند مگذر نگه دار پند
[B][M1]چو نیکی کنی و نیاید به بار
[M2]بدی کن مگر بهتر آید به کار
[B][M1]کسی دار کز دفتر باستان
[M2]همی خواندت گونه گون داستان
[B][M1]ببین تازکردار شاهان پیش
[M2]چه به بُد همان کن توآیین خویش
[B][M1]مده نزد خود راه بدگوی را
[M2]نه مرد سخن چین دوروی را
[B][M1]همه کارمردان با داد کن
[M2]سخنشان به هر انجمن یادکن
[B][M1]پژوهندگان دار بر راه رو
[M2]همی دان نهان جهان نو به نو
[B][M1]بدان کار ده کاو نجوید ستم
[M2]نه آن را که افزون پذیرد درم
[B][M1]کسی را مگردان چنان سرفراز
[M2]که نتوانی آورد از آن پایه باز
[B][M1]ز دانندگان فیلسوفی گزین
[M2]ازو پرس هر چیز و با او نشین
[B][M1]مفرمای کاری بدان کارگر
[M2]کز آن کار نتواند آمد به در
[B][M1]ممان خیره بدخواه را گرچه خوار
[M2]که مار اژدها گردد از روزگار
[B][M1]بکش آتش خرد پیش از گزند
[M2]که گیتی بسوزد چوگردد بلند
[B][M1]مکن هیچ بدبینی از دیگران
[M2]وگر نیک بینی توخو کن برآن
[B][M1]خورش پاک ازآن خور که نگزایدت
[M2]به اندازه و آن گه که به بایدت
[B][M1]پزشکان گزین دار و فرزانه رأی
[M2]به هردرد دانا و درمان نمای
[B][M1]بسی گرد آمیغ خوبان مگرد
[M2]که تن سست و جان کم کند،روی زرد
[B][M1]چوخواهی کهی را همی کرد مه
[M2]بزرگیش جز پایه پایه مده
[B][M1]که چون از گزافش بزرگی دهی
[M2]نه ارج تو داند نه آن مهی
[B][M1]چنان کن که همواره برتخت خویش
[M2]اگر تیغ اگر گرز باشدت پیش
[B][M1]گه بار مگذار و مگمار کس
[M2]به شمشیر از افراز سر یا زپس
[B][M1]به کس راز مگشای درهرپسیچ
[M2]بداندیش را خوار مشمار هیچ
[B][M1]کرا ترس و بیمی کنی گونه گون
[M2]به سوگند کن تا بترسد فزون
[B][M1]چو با مؤبدان رأی خواهی زدن
[M2]به همشان مخوان جز جدا تن به تن
[B][M1]ز هریک شنو پس مهین برگزین
[M2]چنان کاین نه آگاه از آن آن از این
[B][M1]به کس روی منمای جز گاه گاه
[M2]به هر هفته ای برنشین با سپاه
[B][M1]به ره دادخواهی چو آید فراز
[M2]بده داد و دارش هم از دور باز
[B][M1]به ناآزموده مده دل نخست
[M2]که لنگ ایستاده نماید درست
[B][M1]ز بن با زنان با ستیزه مکوش
[M2]وزیشان نهان خویشتن دارگوش
[B][M1]به نیکویی آکن چو گنج آکنی
[M2]به دانش پراکن چو بپراکنی
[B][M1]ازآن کش روان باخرد بود جفت
[M2]کسی باد دستی ز رادی نگفت
[B][M1]به نامه درشتی فراوان مگوی
[M2]که تنگی دل شاه دانند ازوی
[B][M1]فرستادگان را مخوان زود پیش
[M2]بجوی از نهان،پس بخوان نزد خویش
[B][M1]به اندازه کن با همه گفتگوی
[M2]به ایشان به گفتار پیشی مجوی
[B][M1]که گر بشکنیشان نباشدت نام
[M2]وگر بشکنندت شود کارخام
[B][M1]فرسته گُسی ساز دانش پذیر
[M2]نهان بین وپاسخ ده و یاد گیر
[B][M1]کسی کز نهانت نه آگه که چیست
[M2]ور آگه نداند به جز با تو زیست
[B][M1]نه دوروی باید نه پیکار جوی
[M2]نه می دوست از دل نه بیکار پوی
[B][M1]چو دیر آیدت پاسخ نامه باز	
[M2]بدان کاو فتادست کاری دراز
[B][M1]به هر جای بی دُر و گوهر مگرد
[M2]نه بی اسپ نیک و سلیح نبرد
[B][M1]چو پیدا شود دشمنی کینه جوی
[M2]نهان هر زمان پرس از کار اوی 
[B][M1]چو با او نشاید نبرد آزمود
[M2]به چیز فراوانش بفریب زود
[B][M1]سپه را چو دادی به چیزی پسیچ
[M2]رسانشان به زودی و مفزای هیچ
[B][M1]چنان دان که در دادن زرّوسیم
[M2]ندانند کز دشمنت هست بیم
[B][M1]بدان سازها جوی هرروز جنگ
[M2]که دشمنت را چاره ناید به چنگ
[B][M1]پراکنده فرمای شب جای خواب
[M2]مخور هیچ بی چاشنی گیر آب
[B][M1]طلایه دلاور کن و مهربان
[M2]بگردان به هر پاس شب پاسبان
[B][M1]به لشکر در از خیل تنها مباش
[M2]به خیمه درون هیچ یکتا مباش
[B][M1]گریزان چوباشی به شب باش وبس
[M2]که تا بر پی از پس نیایدت کس
[B][M1]زگردت مکن دور مردان مرد
[M2]که باشند ایشان حصار نبرد
[B][M1]چو پیروز گردی بترس خدای
[M2]همان از کمین مر سپه را بپای
[B][M1]گرفتن ره دشمن اندر گریز
[M2]مفرمای و خون زبونان مریز
[B][M1]گر آری به کف دشمنی پرگزند 	
[M2]مکش در زمان بازدارش به بند
[B][M1]توان زنده را کشتن اندر گداز
[M2]نکردست کس کشته را زنده باز
[B][M1]بود کت نیاز افتد از روزگار
[M2]به از دوست آن دشمن آید به کار
[B][M1]بیندیش شب کار فردا نخست
[M2]بدان رای روپس که کردی درست
[B][M1]نژاد شهان از بُنه کم مکن
[M2]مکن خاندانی که باشد کهن
[A]
[B][M1]سپهبد گرفت از پدر پند یاد
[M2]وزآنجا سوی سیستان رفت شاد
[B][M1]اسیران که از کابل آورده بود
[M2]به یک جایگه گردشان کرده بود
[B][M1]بفرمود خون همه ریختن
[M2]وزیشان گل باره انگیختن
[B][M1]یکی نیمه بُد کرده دیوار شهر
[M2]دگر نیمه کردند از آن گل دو بهر
[B][M1]ازآن خون به ریگ اندرون خاست مار
[M2]کرا آن گزیدی بکردی فکار
[B][M1]چو آن شهر پردخت و باره بساخت
[M2]برو پنج درآهنین برنشاخت
[B][M1]چوباد آمدی ریگ برداشتی
[M2]همه شهر و برزن بینباشتی
[B][M1]چنان کان برهمن ورا داد پند
[M2]که از چوب و ازخاره ورغی ببند
[B][M1]یله کرد ازآن سوکه بدآب مرغ
[M2]ببست از سوی دامن ریگ و رغ
[B][M1]زیک سوش بدریگ ده جافره
[M2]دگر سوش دریا که خوانی زره
[B][M1]میانش دری باد را برگشاد
[M2]ازآن پس نبد بیم اش ازریگ وباد
[B][M1]بُد از طوس وکرمان فراوان گروه
[M2]به لشکر در از پایکاری ستوه
[B][M1]زتاراج کابل زنان داشتند
[M2]به خوالیگریشان همی داشتند
[B][M1]همه روز مردان ایشان دوبهر
[M2]به مزدور کاری بدندی به شهر
[B][M1]چو گشتندی ازکار پرداخته 
[M2]بدندی زنان دیگ ها ساخته
[B][M1]خورش ها یکی روز بفروختند
[M2]دگرباره باز آتش افروختند
[B][M1]به مردان سپردند یکسر درم
[M2]همین پیشه کردند مردان به هم
[B][M1]به بازار خوالیگری ساختند
[M2]شتالنگ با کعبتین باختن
[B][M1]همه کار ایشان بُدست از نخست
[M2]همان از بلایه زنان کار سست
[B][M1]بدان در کزاین کار جستند نام 	
[M2]همان از بلایه زنان کار سست
[B][M1]زهر شهر و کشور بدو داد روی
[M2]شد آن شهر پردخته در هفت سال
[B][M1]تو گفتی بهشتی بری سیستان
[M2]یکی نیست از خرمی سیست آن
[B][M1]ازو نیز برخاست مردان مرد
[M2]که بُد هریکی لشکری در نبرد
[B][M1]ازآن پس به شاهی سپهدار گرد
[M2]نشست و به دادودهش دست برد
[B][M1]فراوان برآمد بروسالیان
[M2]هواش آنچه بُدیافت هرسالی آن
[B][M1]چنان پیلتن شدکه از گام پنج
[M2]نبردش فزون هیچ اسپی به رنج
[B][M1]نشستن همه بودبرزنده پیل
[M2]همش پیل بارنج بردی دومیل
[B][M1]چنین آمد این گنبد تیزپوی
[M2]بگردد همه چیز از گشتِ اوی
[B][M1]یکی جامه دارد جهان سال وماه
[M2]برونش سپید و درونش سیاه
[B][M1]بگردانداین جامه هرگه برون
[M2]بدان تا بگردیم ما گونه گون
[B][M1]توای خفته از خواب بیدار گرد
[M2]که شد پاک عمرت به خواب و به خورد
[B][M1]به خانه درون خواب و در گور خواب
[M2]به بیداریت پس کی آید شتاب
[B][M1]کنی خانه تا زنده ای سال و ماه
[M2]درو پس کی ات باشد آرامگاه
[B][M1]تو خوش خفته و مرگ برخاسته
[M2]شبیخونت را لشکر آراسته
[B][M1]به دیگرجهان دارازاین جای گوش
[M2]چو کوشیدی این را مرآن را بکوش
[B][M1]ازایدر بخواهی شدن بی گمان
[M2]که اینجات خانست و آنجات مان
[B][M1]شود زندهً این جهان مرده زود
[M2]بدان جا توان جاودان زنده بود
[A]
[B][M1]چو بر سیستان پهلوان گشت شاه
[M2]براوج سپهر مهی گشت ماه
[B][M1]همه ساز شهرش نکو کرده شد
[M2]برو دست فرمانش گسترده شد
[B][M1]زکارش بد ونیک بی گاه و گاه
[M2]همی شد خبر نزد ضحاک شاه
[B][M1]بدو تیره شد رایش اندر پسیچ
[M2]ولیکن نیارستش آزرد هیچ
[B][M1]سوی سیستان رفت تا بنگرد
[M2]یکی پیش آب زره بگذرد
[B][M1]زنزل و علف آنچه بایست ساز
[M2]سپهبد برون برد و شد پیشباز
[B][M1]چوشه را بدید آمد از پیل زیر
[M2]گرفتش به بر شاه و پرسید دیر
[B][M1]سپهبد رکابش ببوسید و جست
[M2]به دندان پیل اندر آویخت دست
[B][M1]چو چابک سواری به اسپ نبرد	
[M2]زهامون به پیل اندرآمدچو گرد
[B][M1]نگه کردشاه آن یلی بال و بُرز
[M2]به کف کوه کوب اژدها سارگرز
[B][M1]به زیر اندرش زنده پیلی چوکوه
[M2]زبس بار خفتان وترکش ستوه
[B][M1]به دل چاره ای گفت باید گزید
[M2]که این را کند دشمنی ناپدید
[B][M1]جهان بامن ارپاک دشمن بود
[M2]ازآن به که این دشمن من بود
[B][M1]بزد خیمه گردلب هیرمند
[M2]برآسود با خرمی روزچند
[B][M1]هم اثرط ز زوال شدآراسته
[M2]بسی ساخته هدیه و خواسته
[B][M1]چویک هفته گرد گلستان و رود
[M2]ببودندبا بزم و رود وسرود
[B][M1]به شبگیر کردند رأی شکار
[M2]که بُد روزنخچیر و گاه بهار
[B][M1]رُخ باغ بُد زابر شسته به نم
[M2]فشانان ز گل شاخ برسر درم
[B][M1]زدرد خزان در دل زاغ زیغ
[M2]هوا بسته از لشکر ماغ میغ
[B][M1]شده لاله از ژاله پُر دُر دهن
[M2]زپیروزه پوشیده گل پیرهن
[B][M1]زمیغ روان چرخ چون پرچرغ 	
[M2]برآواز رامشگر ازمّرغ مُرغ
[B][M1]تو گفتی هوانافه کافد همی
[M2]زمین حلهً سبز بافد همی
[B][M1]بُد آکنده هامون و گردون همه
[M2]زمرغان چفاله زغرمان رمه
[B][M1]بُداز گرد اسپاه سیه گشته هور
[M2]به خم کمند یلان یال گور
[B][M1]سگ از گرد خرگوش اندرستیز	
[M2]دویک گاه درحمله،گه در ستیز
[B][M1]به چنگال کاروان یکی دشت خشک
[M2]یکی خاک بویان چو عطار مشک
[B][M1]گشاده کمین یوز برآهوان
[M2]چون دزدی گه حمله بر کاروان
[B][M1]زچنگال پرخونش جای کمین
[M2]شده لاله در لاله روی زمین
[B][M1]زسم گوزنان زمین جزع رنگ
[M2]وشی گشته ریگ و شخ ازخون رنگ
[B][M1]نشسته برآهو عقاب دلیر
[M2]چو براسپ گردی ناورد چیر
[B][M1]دل تیهو از چنگ طغرل به داغ
[M2]رباینده باز از دل میغ ماغ
[B][M1]زشاهین و چرغ آسمان بسته ابر
[M2]رمان ازغو طبل بازان هژبر
[B][M1]ازافکنده نخچیر بی راه و راه
[M2]پراز کشتگان دشت چون رزمگاه
[B][M1]گهی باده برکف به بانگ رباب
[M2]گه از ران گوران بر آتش کباب
[B][M1]زهر تیغ کُه دیده بان با غریو
[M2]زبس گرد گردان گریزنده دیو
[B][M1]سپهبد پیاده همی تاختی
[M2]به راه گوزنان کمین ساختی
[B][M1]چوتنگ آمدندی بجستی زجای
[M2]گرفتی سروشان فکندی زپای
[B][M1]سروی دوناگه گرفت ازکمین
[M2]همی زدز خشم این برآن آن براین
[B][M1]زبس کوفتن زور تنشان ببرد
[M2]سروگردن هردو بشکست خرد
[B][M1]چنین پیش ضحاک چندی گرفت
[M2]برو آفرین خواند شاه از شگفت
[B][M1]به دل گفت تا زو نبینم گزند
[M2]ازین کشورش دور باید فکند
[B][M1]به باغ آمدند آن گه از دشت و باغ
[M2]که بود از در شادی و بزم باغ
[B][M1]نخستین شکستند برخوان خمار
[M2]پس از بزم و رامش گرفتند کار
[B][M1]شداز ناله آن پیر سغدی به جوش
[M2]که نافش بخاری برآرد خروش
[B][M1]همان زاغ گون هندون هفت چشم
[M2]برآورد فریاد بی درد و خشم
[B][M1]گهی زندواف و چکاوک بهم 	
[M2]سراینده دستان همی زیرو بم
[B][M1]قدح چون مه اندر کف سرکشان
[M2]برآن مه زگل شاخ پروین فشان
[B][M1]بزرگان رده ساخته برچمن
[M2]میان سنبل و شنبلید وسمن
[B][M1]دودیده به خوبان مشکین کله
[M2]به بلبل دوگوش وبه کف بلبله
[B][M1]گه خرّمی شاه با فر و کام
[M2]به یاد سپهدار برداشت جام
[B][M1]به نخچیر وبزم وبه نیروی تن
[M2]فراوانش بستود درانجمن
[B][M1]توی گفت ازایزد دلم را امید
[M2]هماز بخت توفرخی را نوید
[B][M1]به تو دارم ایمن دل خویش را
[M2]به گرزتو ترسان بداندیش را
[B][M1]زنام توام کام و آرایشست
[M2]زرنج توام نام و آسایشست
[B][M1]زبهرم فدا کرده ای خویشتن
[M2]به هرسختیی داشته پیش تن
[B][M1]شکستم به توهرکه بدخواه بود
[M2]به جنگ ارکنارنگ اگر شاه بود
[B][M1]کنون نیست بامن گزارنده کین
[M2]جز افریقی از بوم خاورزمین
[B][M1]که گوید زشاهان کس ام یار نیست
[M2]به مردی چومن نامبردار نیست
[B][M1]چودورم زگفتن بود پرفسوس 	
[M2]چو نزدیک باشم بود چاپلوس
[B][M1]ترا راهزن خواند و مارکش
[M2]مرا دید مردم خور خیره هش
[B][M1]کنون باید این رزم را ساختن
[M2]توانی مگر کین ازاو آختن
[B][M1]همان دیوکش منهراس است نام
[M2]مگر کزکمند توآید به دام
[B][M1]گراین کار بدهد گرو گرترا
[M2]زشاهی مرا نام و دیگر ترا
[B][M1]سپهبد چنین گفت با شهریار
[M2]که اندرجهان مرترا کیست یار
[B][M1]همی آفتاب فلک فروتاب
[M2]زتاج تو گیردچو مه زآفتاب
[B][M1]زمان بنده کردار رنجور تست
[M2]زمین گنج و خورشید گنجور تست
[B][M1]زسیصدچو افریقی و منهراس
[M2]به فرّت نیارد دل من هراس
[B][M1]هماکنونچوآهنگراهآورم
[M2]سر هردوشان پیش شاه آورم
[B][M1]چو از می گران شد سر باده خوار
[M2]سته گشت رامشگر و میگسار
[B][M1]زبستان پراکنده شدانجمن
[M2]همان باگل و می چمان برچمن
[B][M1]نشست ازنهان با پدر پهلوان
[M2]به تدبیرره تا شدن چون توان
[B][M1]زمهرش پدر گشت بادرد جفت
[M2]زشاه این نبایست پذرفت گفت
[B][M1]که هرکار کاو با تو گوید همی
[M2]زترس تو مرگ توجوید همی
[B][M1]بخوان بر زمهمانت نوگر کهن
[M2]زسیصد یکی راست مشنو سخن
[B][M1]نباید بُد ایمن به نیروی خویش	
[M2]که ناید به هنگام هرکار پیش
[B][M1]گرت زور باشد زپیلان بسی
[M2]بودهر به زور از تو افزون کسی
[B][M1]رهی سخت دشوار ششماهه بیش	
[M2]همه کوه و دریاو بیشست پیش
[B][M1]سپاهی هزاران فزون از هزار	
[M2]سپهکش چو افریقی نامدار
[B][M1]هم اندرکف منهراس اژدها
[M2]گرافتد به چاره نگردد رها
[B][M1]یکی نرّه دیوست پرخاشجوی
[M2]که هرکش ببیند شود هوش ازوی
[B][M1]زگردون عقاب آرد،از کُه پلنگ
[M2]زبیشه هژبر و،زدریا نهنگ
[B][M1]چوسه بازیک مرد پهنای اوست	
[M2]چهل رش درازای بالای اوست
[B][M1]مرا نیز یک باره پیری شکست	
[M2]شکستی که هرگز نشایدش بست
[B][M1]ربود ازسرمن سمور سیاه
[M2]به جایش نهاد از حواصل کلاه
[B][M1]یکی دست پیری بزد بربرم
[M2]که تاج جوانی فکند از سرم
[B][M1]به روزجوانی به زور دوپای
[M2]چو باد بزان جّستمی من ز جای
[B][M1]زپیری کنون گاه خیز و نشست	
[M2]همی پای را یار باید دو دست
[B][M1]به تیری زدم سخت گشت زمان
[M2]کزآن تیر شدتیر پشتم کمان
[B][M1]نویدیست پیری که مرگش خرام	
[M2]فرستست موی سپیدش پیام
[B][M1]کسی را کجا زندگانی بود	
[M2]زخُردی امید جوانی بود
[B][M1]امید جوان تا بود پیر نیز
[M2]به جز مرگ امید پیران چه چیز
[B][M1]سپهبد به مژگان شد ابربهار
[M2]به پاسخ دژم گفتش انده مدار
[B][M1]ندار غم از پیش دانش پذیر
[M2]به چیزی که خواهد بُدن ناگزیر
[B][M1]سراز پیری ارچه شودخشک بید	
[M2]زیزدان نباید بریدن امید
[B][M1]نه هرکاو جوان زندگانیش بیش
[M2]بسا پیر مانده و جوان رفت پیش
[B][M1]به خانه نشستن بود کار زن
[M2]برون کار مردان شمشیرزن
[B][M1]تن رنج نادیده را ناز نیست
[M2]که باکاهلی ناز انباز نیست
[B][M1]نشاید مهی یافت بی رنج و بیم 	
[M2]که بی رنج نارد کس از سنگ سیم
[B][M1]به دریای ژرف آنکه جوید صدف
[M2]ببایدش جان برنهادن به کف
[B][M1]بزرگی یکی گهر پربهاست
[M2]ورا جای درکام نر اژدهاست
[B][M1]چو خواهی سوی آن گهر دست برد
[M2]اگر مه شوی گر بخایدت خرد
[B][M1]به یک هفته زآن پس همه کار راه
[M2]بسازید وشد پیش ضحاک شاه
[B][M1]ستودش بسی شاه و چندی نواخت
[M2]ببایستِ او کارها را بساخت
[B][M1]بدادش هیون دو کوهان هزار
[M2]همه بارشان آلت کارزار
[B][M1]هزار دگر خیمه گونه گون
[M2]به برگستوان پیل سیصد فزون
[B][M1]دو صد تیغ وصدبدره دینار گنج 	
[M2]زدیبا شراع وسراپرده پنج
[B][M1]چهل خادم از ریدگان طراز
[M2]هزار اسپ جنگی به زرینه ساز
[B][M1]چو پنجه هزار از یلان سپاه
[M2]ببد پهلوان شاد و برداشت راه
[B][M1]ز خویشان یکی را به جایش نشاند
[M2]سپه زی بیابان کرمان براند
[B][M1]سوی بابل آورد ضحاک روی
[M2]دگرسو سپهدار شدراه جوی
[B][M1]همه ره به هرشهر و آبادجای
[M2]بُدندش بزرگان پرستش نمای
[B][M1]چنین تا به نزدیک طنجه رسید 	
[M2]همه مرز دریا سپه گسترید
[B][M1]شه طنجه بُدسرکشی نامدار
[M2]همش گنج و هم لشکر بی شمار
[B][M1]زبر بر زمین سوی خاور درون
[M2]زیک ماهه ره داشت کشور فزون
[B][M1]چوآگه شد از پهلوان شاد گشت
[M2]پراکند نزل و علف کوه و دشت
[B][M1]گرامی پسر داشت هشتاد و پنج
[M2]همه درخور تاج شاهی و گنج
[B][M1]پذیره فرستادشان سربه سر
[M2]بسی گونه گون هدیه با هرپسر
[B][M1]همه شهر از آذین و دیبا و ساز
[M2]بیاراست چون گارگاه طراز
[B][M1]درایوانش سازید برتخت جای
[M2]میان بست چون بنده پیشش به پای
[B][M1]دو هفته همی داشتش میهمان
[M2]برافشاند گنجی دگر هرزمان
[B][M1]زبس گونه گون نیکویی های اوی
[M2]دل پهلوان شد بدو مهرجوی
[B][M1]چنین گفت کاین کردی از راه راست
[M2]که از کاردانان و شاهان سزاست
[B][M1]خوی هرکس از تخمش آید به بار
[M2]زگل بوی باشد خلیدن ز خار
[B][M1]خوی هرکس از گوهر تن بود
[M2]زگل بوی و از خار خستن بود
[B][M1]گراز هیچ سو دشمنی کینه جوی
[M2]ترا هست جایی به من بازگوی
[B][M1]که گر هست مه چون نبرد آورم
[M2]زگردون سرش زیر گرد آورم
[B][M1]هرآن کار کآن برنیاید به زر	
[M2]برآید به شمشیر و زورو هنر
[B][M1]بدو گفت کایدر به دریا درون
[M2]پّسِ کشورم هفته ای ره فزون
[B][M1]جزیری بزرگست با رنگ و بوی
[M2]دو صد میل ره لاقطه نام اوی
[B][M1]دو ره صدهزار از یلان مرد هست
[M2]نکو روی لیکن همه بُت پرست
[B][M1]جز از چرم میشان نپوشد چیز
[M2]زبانی دگرگونه گویند نیز
[B][M1]گه رزم دارند خفتان و ترگ
[M2]زندان ماهی و کمیخت کرگ
[B][M1]بود گرزهاشان سر گوسفند
[M2]زده در سر دستواری بلند
[B][M1]به سنگ فلاخن ز صدگام خوار
[M2]بدوزند در خره میخ استوار
[B][M1]از ایشان یکی وز ماده به جنگ
[M2]زبونشان بود شیر جنگی به چنگ
[B][M1]نه از بیمشان سوی دریاست راه
[M2]نه از دستشان کشورم را پناه
[B][M1]به پیکارشان نیستم چاره چیز
[M2]نه زآهن سلیحی توان برد نیز
[B][M1]که کهشان همه سنگ آهن کشست
[M2]دری تنگ و ره در میان ناخوشست
[B][M1]درآن ره زکف تیغ و مِغفر زسر
[M2]بپّرد به کردار مرغ بپر
[B][M1]همه کوهش ازآهن گونه گون
[M2]سلیحست آویخته سرنگون
[B][M1]یکی مرد فرزانه زایران زمین
[M2]چنین گفت با پهلوان گزین
[B][M1]که گر سیر برسنگ آهن ربای
[M2]بمالی،نیاهنجد آهن زجای
[B][M1]به سرکه از آن پس چو شوییش باز
[M2]دگر ره کشد نزدش آهن فراز
[B][M1]کنون هرسلیحی که ار آهنست
[M2]اگر خنجر و ترگ، اگر جوشنست
[B][M1]به کشتی به سیر اندرون کن نهان
[M2]چنان کرد پس پهلوان جهان
[B][M1]ده و دو هزار از سپه بر شمرد
[M2]به هفتاد کشتی پراکنده کرد
[B][M1]دگر نزد عم زاده انجا بماند
[M2]ببرد انچه بایست و کشتی براند
[A]
[B][M1]چو شد بر جزیره یکی بیشه دید
[M2]همه دامن بیشه لشکر کشید
[B][M1]شه لاقطه بود کطری به نام
[M2]دلیری جهانگیر و جوینده کام
[B][M1]جهان پیش چشمش به هنگام خشم
[M2]کم از سایه پشه بودی به چشم
[B][M1]چو آگه شد از کار گرشاسب زود
[M2]بفرمود تا لشکرش هر چه بود
[B][M1]به هامون سراسر جبیره شدند
[M2]به پیکار جستن پذیره شدند
[B][M1]سه منزل به جنگ آمد از پیش باز
[M2]دمان با گران لشکری رزم ساز
[B][M1]همه ساخته ترگ و خفتان جنگ
[M2]ز دندان ماهی و چرم پلنگ
[B][M1]سر گوسفندان فلاخن به دست
[M2]گرفتند کوشش چو پیلان مست
[B][M1]اگر ترگ و خود ار سپر یافتند
[M2]به سنگ فلاخن همی کافتند
[B][M1]سبک رزم را پهلوان سترگ
[M2]فروکوفت زرینه کوس بزرگ
[B][M1]غَو مهره و کوس بگذشت از ابر
[M2]دم نای بدرید گوش هژبر
[B][M1]دلیران ایران به کین آختن
[M2]گرفتند هر سو کمین ساختن
[B][M1]ز خون رخ به غنجار بندود خور
[M2]ز گرد اندر آورد چادر به سر
[B][M1]ز یک روی سنگ و دگرروی تیر
[M2]ببارید و شد چهر گیتی چو قیر
[B][M1]شد از بیم رخ ها به رنگ رزان
[M2]سَرِ تیغ چون دست وشی رزان
[B][M1]هوا بانگ زخم فلاخن گرفت
[M2]جهان آتش و سنگ آهن گرفت
[B][M1]پر از گرد کین پرده مهر شد
[M2]ز پیکان سپهر آبله چهر شد
[B][M1]چنان خاست رزمی که بالا و پست
[M2]بُد ازخون نوان همچوازباده مست
[B][M1]کُه از تابش تیغ لرزان شده
[M2]زریر از رخ بددل ارزان شد
[B][M1]ستیزندگان نیزه با خشم و شور
[M2]فرو خوابنیده به یال ستور
[B][M1]لب کین کشان کافته زیر کف
[M2]ز گرمای خورشید خفتان چو خَف
[B][M1]میان در سپهدار چون کوه برز
[M2]پیاده دو دستی همی کوفت گرز
[B][M1]کمند از گره کرده پنجاه کرد
[M2]ز ماهی همی برد و بر ماه کرد
[B][M1]به هر حمله سی گام جستی ز جای
[M2]به هر زخم گردی فکندی ز پای
[B][M1]شدی بازو و خنجرش نو به نو
[M2]گهی خشت کار و گهی سر درو
[B][M1]خروشش چنان دشت بشکافتی
[M2]که در وی سپاهی گذر یافتی
[B][M1]تو گفتی مگر ابر غرّان شدست
[M2]و یا کوه پولاد پرّان شدست
[B][M1]گهی نیزه زد گاه گرز نبرد
[M2]از آن دیو ساران برآورد گرد
[B][M1]چوزوکطری آن جنگ و پیکار دید
[M2]برش مرد پیکار بیکار دید
[B][M1]به دل گفت هرگز چنین دستبرد
[M2]ندیدم به میدان ز مردان گرد
[B][M1]شدن پیش گرزش که یارا کند
[M2]به جنگ از سپر کوه خارا کند
[B][M1]مرا بادی این کینه زو آختن
[M2]که ماندست از آویزش و تاختن
[B][M1]درآمد چو تندر خروشنده سخت
[M2]به دست استخوان ماهیی چون درخت
[B][M1]بزر بر سرش لیک نامد زیان
[M2]سبک پهلوان همچو شیر ژیان
[B][M1]چنان زدش گرزی که بی زور شد
[M2]زمینش همان جا که بُد گور شد
[B][M1]گریزان سپاهش گروها گروه
[M2]نهادند سر سوی دریا و کوه
[B][M1]دلیران ایران ز پس تا به شهر
[M2]برفتند و کشتند از ایشان دو بهر
[B][M1]از آن پس به تاراج دادند روی
[M2]فتادند در شهر و بازار و کوی
[B][M1]ز زرّ و ز سیم و ز گستردنی
[M2]ندیدند کس چیز جز خوردنی
[B][M1]در خانه‌ شان پاک و دیوار و بام
[M2]ز ماهی استخوان بود از عود خام
[B][M1]ز مردان که بُد پاک برنا و پیر
[M2]بکشتند و دیگر گرفتند اسیر
[B][M1]از ایوان کطری چو سیصد کنیز
[M2]ببردند و جفت و دو دخترش نیز
[B][M1]یکی خانه سر بر مه افراشته
[M2]پر از عود و عنبر بر انباشته
[B][M1]سپهبد همه سوی کشتی کشید
[M2]وزان بردگان بهترین برگزید
[B][M1]ز هر چیز ده کشتی انبار کرد
[M2]دو صد گرد بروی نگهدار کرد
[B][M1]سوی طنجه نزدیک عم زاده باز
[M2]فرستاد و او راه را کرد ساز
[B][M1]به گرد جزیره به گشتن گرفتن
[M2]بدان تا چه آیدش پیش از شگفت
[B][M1]همه نیشکر بُد درو دشت و غار
[M2]دگر بیشته بُد هر سوی میوه دار
[B][M1]بسی میوه ها بُد که نشناختند
[M2]نیارست کس خورد و بنداختند
[B][M1]ز هر جانور کان شناسد کسی
[M2]نبد چیز الا تشی بُد بسی
[B][M1]که نامش به سوی دری چون کشی
[M2]یکی سنگه خواندش و دیگر تشی
[B][M1]به تن هر یکی مهتر از گاومیش
[M2]چو ژوبین بر او خار یک بیشه بیش
[B][M1]گه کین تن از خم کمان ساختی
[M2]وز آن خار او خشت کردند و تیر
[B][M1]سه هفته بدینگونه بُد سرفراز
[M2]بدان تا رسد کشتی از طنجه باز
[B][M1]به ره باد کژ گشت و آشوب خاست
[M2]همی برد ده روز کشتی چو خاست
[B][M1]پس آن کشتی و بردگان با سپاه
[M2]به دریا چو رفتند یک روزه راه
[B][M1]فتادند روز دهم یکسره
[M2]به خرّم کُهی نام او قاقره
[B][M1]جزیری پر از لشکر بی شمار
[M2]شهی مرورا نام او کوشمار
[B][M1]چو دیدند کشتی دویدند زود
[M2]به تاراج بردند پاک آنچه بود
[B][M1]دلیران ایران یکی رزم سخت
[M2]بکردند و اختر نبد یار و بخت
[B][M1]گرفتار آمد صد و شصت گرد
[M2]دگر غرقه گشتند و کس جان نبرد
[B][M1]یکی کشتی و چند تن ناتوان 
[M2]بجستند و رفتند زی پهلوان
[B][M1]بدادند آگاهی از هر چه بود
[M2]سپهبد سپه رزم را ساخت زود
[B][M1]شتابان رهِ قاقره بر گرفت
[M2]جزیری به ره پیشش آمد شگفت
[B][M1]کُهی در میان جزیره دو نیم
[M2]یکی کان زرّ و دگر کان سیم
[B][M1]سه منزل فزون بیشه و مرغزار
[M2]دوان هر سوی رو به بی‌شمار
[B][M1]به بر زرد یکسر، به تن لعل پوش
[M2]همه مشکل دنبال و کافور گوش
[B][M1]به نزدیک آن کوه بر پنج میل
[M2]برابر کُهی بود هم رنگِ نیل
[B][M1]به چاره بر آن کُه نرفتی کسی
[M2]وزو عنبر افتادی ایدر بسی
[B][M1]خور رو بهان پاک عنبر بدی
[M2]دگر تازه گل‌های نوبر بدی
[B][M1]از آن رو بهان هر سک اندر سپاه
[M2]غکندند بسیار بی راه و راه
[B][M1]ز تن پوستهاشان برون آختند
[M2]وزان، جامه گونه گون اختند
[B][M1]از آن جامه هر کاو شبی داشتی
[M2]دَم عنبرش مغز انباشتی
[B][M1]بسی ز آن دو کُه زر ببردند و سیم
[M2]وز آنجا برفتند بی ترس و بیم
[B][M1]رسیدند نزد جزیری دگر
[M2]درونز گیاچیز و نز جانو
[B][M1]زمینش همه شوره و ریگ نرم
[M2]چو جوشنده آب اندر و خاک گرم
[B][M1]ز تفته بر و بوم او گاه گاه
[M2]دمان آتشی بر زدی سر به ماه
[B][M1]برو هر که رفتی همه اندر شتاب
[M2]شدی غرقه در ریگ و گشتی کباب
[B][M1]ز ماهی استخوان شاخها بر کنار
[M2]بُد افکنده هر یک فزون از چنار
[B][M1]دگر مُهره بد هر سوی افتاده چند
[M2]که هر یک مِه از گنبدی بُد بلند
[A]
[B][M1]گرفتند از آنجای راهِ دراز
[M2]جزیری پدید آمد از دور باز
[B][M1]یکی مرد پویان ز بالا به پست
[M2]خروشان گلیمی فشانان به دست
[B][M1]چو دیدند بُد ز اندلس مهتری
[M2]به پرسش گرفتندش از هر دری
[B][M1]چنین گفت کز بخت روز نژند
[M2]مرا باد کشتی بایدر فکند
[B][M1]ازین کُه دمان نره دیوی شگفت
[M2]برون آمد و کشتی ما گرفت
[B][M1]دو صد مرده بودیم نگذاشت کس
[M2]همه خورد و من مانده‌ام زنده بس
[B][M1]سپهبد مرورا به کشتی نشاست
[M2]به کین جستن دیو، خفتان بخواست
[B][M1]گرفتند لشکر به یک ره خروش
[M2]که او منهراس است، با او مکوش
[B][M1]که با خشم چشم ار بر آغالدت
[M2]به یک دَم همه زور بفتالدت
[B][M1]دژ آگاه دیوی بدو منکرست
[M2]به بالا چهل رش ز تو برترست
[B][M1]به سنگی کند با زمین پست کوه
[M2]سپاه جهان گردد از وی ستوه
[B][M1]چو غرّد برد هوش و جان از هژبر
[M2]ز دندان درخش آیدش وز دم ابر
[B][M1]به جستن بگیرد ز گردون عقاب
[M2]نهنگ آرد از ژرف دریای آب
[B][M1]بدین کوه شهری بدُست استوار
[M2]درو کودک و مرد و زن بی‌شمار
[B][M1]ز مردم وی آن شهر پرداختست
[M2]نشمین به غاری درون ساختست
[B][M1]چو بیند یکی کشتی از دور راه
[M2]بگیرد، کند مردمان را تباه
[B][M1]ز دریا نهنگ او به خشکی برد
[M2]به خورشید بریان کند پس خورد
[B][M1]چو جان شد به در باز ناید ز پس
[M2]ز مادر دوباره نزادست کس
[B][M1]سپهدار گفت از من آغاز کار
[M2]خود این رزم کرد آرزو شهریار
[B][M1]ازین زشت پتیاره چندین چه باک
[M2]همین دم ز کوهش کشم در مغاک
[B][M1]جز از بیم جان گردگر نیست چیز
[M2]چنان چون مرا جان و راهست نیز
[B][M1]به شیری توان شیر کردن شکار
[M2]به گرد سواران رسد هم سوار
[B][M1]بسی لابه کردند و نشنید گرد
[M2]پیاده برون رفت و کس را نبرد
[B][M1]همی گشت بر گرد آن کوه برز
[M2]به بازو و کمان و، به کف تیغ و گرز
[B][M1]به ناگه بدان دیوش افتاد چشم
[M2]ورا دید در ژرف غاری به خشم
[B][M1]یکی جانور کونه پر جنگ و جوش
[M2]که هرکش بدیدی برفتی ز هوش
[B][M1]چو شیرانش چنگال و چون غول روی
[M2]به کردار میشان همه تنش موی
[B][M1]دو گوشش چون دو پرده پهن و دراز
[M2]برون رسته دندان چویشک گراز
[B][M1]ستبری دو باز و مه از ران پیل
[M2]رخش زرد و دیگر همه تن چو نیل
[B][M1]همی ریخت غاز از غرنبیدنش
[M2]همی شد نوان کُه ز جنبیدنش
[B][M1]ز صدرش فزون ماهی خورده بود
[M2]ز پیش استخوان‌هاش گسترده بود
[B][M1]دل شیر جنگی برآورد شور
[M2]به یزدان پناهید و زو خواست زور
[B][M1]گشاد از خم چرخ تیری به خشم
[M2]زدش بر قفا، برد بیرون ز چشم
[B][M1]غریوی برامد از آن نرّه دیو
[M2]که برزد به هم غاز و که ز آن غریو
[B][M1]دمان تاخت کآید به بالا ز زیر
[M2]دَرِ غاز بگرفت گرد دلیر
[B][M1]به خنجر یکی پنجه بنداختش
[M2]در آن غاز هر سو همی تاختش
[B][M1]به هر گوشه کز غاز سر بر زدی
[M2]یکی گرزش او زود بر سر زدی
[B][M1]فغانی ز دیو و خروشی از وی
[M2]به خون غرقه دیو و به خوی جنگوی
[B][M1]نبودش برون راه کآید به جنگ
[M2]برو بر شد آن غاز زندان تنگ
[B][M1]ز خونش که شد در هوا شاخ شاخ
[M2]همی لاله رُست از شخ سنگلاخ
[B][M1]خروشش همی برگذشت از سپهر
[M2]دَمش آتش و دود بر زد به مهر
[B][M1]چو بیچاره شد کوه کندن گرفت
[M2]ز بر سنگ خارا فکندن گرفت
[B][M1]به هر سنگ کافکندی از خشم و کین
[M2]هوا تیره گردید و لرزان زمین
[B][M1]گرفته رهش پهلوان سپاه
[M2]همی داشت از سنگ او تن نگاه
[B][M1]گهی گرز کین کوفتش گاه سنگ
[M2]در آن غاز کرده برو راه تنگ
[B][M1]سرانجان سنگی گران از برش
[M2]فرو هشت کافشاند خون از سرش
[B][M1]تن نیلگونش و شی پوش گشت
[M2]چو کوهی بیفتاد و بی‌هوش گشت
[B][M1]سبک پهلوان پیش کآید به هوش
[M2]به غاز اندرون رفت چون شیر زوش
[B][M1]دو دست و دو پایش به خم کمند
[M2]فرو بست و دندانش از بُن بکند
[B][M1]گزید از سپه مرد بیش از شمار
[M2]به کشتیش بردند از آن ژرف غاز
[B][M1]همی غرقه شد کشتی از بار اوی
[M2]سپه خیره یکسر ز دیدار اوی
[B][M1]رسن‌های کشتی جدا هر کسی
[M2]ببستند بر دست و پایش بسی
[B][M1]چو هُش یافت هرگاه گشتی دمان
[M2]گسستی فراوان رسن هر زمان
[B][M1]زدی نعره‌ای سهمگین کز خروش
[M2]شدی کوه جنبان و دریا به جوش
[B][M1]جهان پهلوان پیبش دادآفرین
[M2]بسی کرد با مهر یاد آفرین
[A]
[B][M1]وز آنجای با لشکرش یکسره
[M2]به یک هفته آمد برِ قاقره
[B][M1]خبر زی جزیده شد اندر زمان
[M2]بیآمد برون لشکر بدگمان
[B][M1]بدیدند هفتاد کشتی به راه
[M2]همه بادبان بر کشیده به ماه
[B][M1]چو کوهی روان هر یکی بادوار
[M2]به هر کُه بر ابری ز بر سایه دار
[B][M1]چو در سبز دشتی سواران جنگ
[M2]ازو هر سواری درفشی به چنگ
[B][M1]چو بر روی گردون پراکنده میغ
[M2]همه میغ پر برق و تابان ز تیغ
[B][M1]سبک رزم را لشکر آراستند
[M2]به کوشش همه شهر برخاستند
[B][M1]برآمد به خشکی جهان پهلوان
[M2]بزد صف کین با دلاور گوان
[B][M1]غَو کوس و نای نبردی بخاست
[M2]زمین گرد شد گشت با چرخ راست
[B][M1]نبد راه ایرانیان زی گریغ
[M2]ز پس موج دریا بدون پیش میغ
[B][M1]بکردند رزمی گران بس شتاب
[M2]به خون بر زمین شد چون کشتی بر آب
[B][M1]صف از رمح دیوار نی بسته شد
[M2]ز هر گوشه پیکار پیوسته شد
[B][M1]به گردون رسید از بس آشوب جنگ
[M2]به دریا نهیب و به کوه آذرنگ
[B][M1]جهان نهره مرد جنگ گرفت
[M2]خور از رنگ خون چهر زنگی گرفت
[B][M1]نوند یلان بد عنان دار میغ
[M2]به کف بر درخش روان بار تبغ
[B][M1]ز پیکان‌ها خون به جوش آمده
[M2]کمان گوش‌ها نزد گوش آمده
[B][M1]ز شمشیر شیران پر از ماز ترگ
[M2]ز گرز دلیران به پرواز مرگ
[B][M1]سواران ز خون لاله کردار چنگ
[M2]پیاده چو مصقول دامن به رنگ
[B][M1]ز بس تن به شمشیر بگذاشته
[M2]چنان ژرف دریا شد انباشته
[B][M1]یکی میغ بست آسمان لاله گون
[M2]درخش وی از تیغ و باران ز خون
[B][M1]شه قاقره تاخت از قلبگاه
[M2]پیاده بَرِ پهلوان سپاه
[B][M1]گران استخوان شاخ ماهی به دست
[M2]زدش بر سپر خرد بر هم شکست
[B][M1]نیامد به گرد سپهبد گزند
[M2]سبک جست چو نرّه شیری ز بند
[B][M1]چنان زدش بر گردن از خشم تیغ
[M2]کجا سرش چون ماغ شد بر به میغ
[B][M1]گریزان شد آن لشکر قاقره
[M2]نه شان میمنه ماند و نه میسره
[B][M1]دلیران ایران به خشم و ستیز
[M2]پی گردشان برگرفتند تیز
[B][M1]بکشتند از ایشان کرا یافتند
[M2]به تاراج زی شهر بشتافتند
[B][M1]به غارت همه شهر کردند پاک
[M2]به شمشیر کردند خلق‌اش هلاک
[B][M1]گرفتند چندان بی اندازه چیز
[M2]که نادید کس هم بنشیند نیز
[B][M1]هم از سیم و گوهر هم از زرّ و مشک
[M2]هم از عود ترهم ز کافور خشک
[B][M1]سوی کاخ شه سر نهادند زود
[M2]به تاراج بردند از آن هر چه بود
[B][M1]چه جفتش چه خوبان آراسته
[M2]چه از بی کران گونه گون خواسته
[B][M1]یکی کاخ دیدند نو شاهوار
[M2]به زرّ و گهر کرده بکسر نگار
[B][M1]ز عنبر یکی باره دیوار بام
[M2]زمین سوده کافور و دَر عود خام
[B][M1]بکندند و بومش بر انداختند
[M2]همه کاخ و ایوان بپرداختند
[B][M1]اسیران ایران گره را ز بند
[M2]گشادند، نادیده یک تن گزند
[B][M1]ز شهر دگر هر چه آورده بود
[M2]اگر خواسته بود اگر برده بود
[B][M1]چهل کشتی از وی بینباشتند
[M2]وز آنجا زَهِ طنجه برداشتند
[B][M1]خکخ طنجه از شادی آذین زدند
[M2]به ره کلّه از دیبه چین زدند
[B][M1]جهانی به نظاره منهراس
[M2]گرفته ز دیدنش هرکس هراس
[B][M1]چپ و راست هر سوش دو زنده پیل
[M2]وی اندر میان همچو کوهی ز نیل
[B][M1]روان چار کوه‌اند گفتی بپای
[M2]ببسته به یک میل جنبان ز جای
[B][M1]دو بازو به زنجیرها کرده بند
[M2]به هم بسته در پای پیلان زند
[B][M1]به پیلان بر از زورش آسیب کوس
[M2]غریوش چو اندر که آوای کوس
[B][M1]ز بانگ و دمش هر کجا شد به راه
[M2]زمین بود جنبان و گردون سیاه
[B][M1]همه راه تا خانه شهریار
[M2]بُد از زرّ و دُر پهلوان را نثار
[B][M1]ز بس گوهر اندر کنار و به خم
[M2]همه پشت جنبندگان بُد به خم
[B][M1]بدون هرکس از خرمی سور کرد
[M2]کز ایشان بدِ دشمنان دور کرد
[B][M1]یکی مه سپهبد بر شاه بود
[M2]که رفتنش چون سر ماه بود
[B][M1]به شاه و بزرگانش هر گونه چیز
[M2]ببخشید و هر بدره کآورد نیز
[B][M1]دگر پیش یکسر بزرگان و خرد
[M2]خطی کرد بر شاه و او را سپرد
[B][M1]به پیمان که چون باشدش کام و رای
[M2]فرستد ز گنج آن همه باز جای
[A]
[B][M1]وز آن جا سپه برد زی قیروان
[M2]که گیرد به تیغ از فریقی روان
[B][M1]بَر مرز افریقیه با سپاه
[M2]چو آمد، شد این آگهی نزد شاه
[B][M1]که ضحاک از ایران سپاهی به جنگ
[M2]فرستاد و، اینک رسیدند تنگ
[B][M1]همانا که افزون ز پنجه هزار
[M2]سواراند کین جوی و خنجر گزار
[B][M1]مِه از پیل گردیست سالارشان
[M2]طرازنده رزم و پیکارشان
[B][M1]دلیری که چون رأی جوشن کند،
[M2]ز خنجر به شب روز روشن کند
[B][M1]به روبه شمارد گه شور شیر
[M2]دو پیل آرد آسان به یک زور زیر
[B][M1]چو گرددسوار، از بلندی سرش
[M2]از ابر اوفتد زنگ بر مغفرش
[B][M1]بود با کمند از بر پیل مست
[M2]چو بر کوه شیر اژدهایی به دست
[B][M1]به سر برزند خنجر مغز کاو
[M2]برآهنجد از پشت ماهی و گاو
[B][M1]یکی دیو دژخیم چون منهراس
[M2]ببست و جهان کرد ازو بی هراس
[B][M1]چو دشمن به جنگ تو یازید چنگ
[M2]شود چیر اگر سستی آری به جنگ
[B][M1]نمد زود برکش چو شد ز آب تر
[M2]که تا بیش ماند گرانبارتر
[B][M1]جهان زین خبر بر شه قیروان
[M2]چنان شد که همگونه شد قیروان
[B][M1]بدندش سه سالار فرمانگزار
[M2]یکی را سپرد از یلان صدهزار
[B][M1]درفش و کله دادش و اسپ و ساز
[M2]فرستاد مر جنگ را پیشباز
[B][M1]بر شهر فاس این دو لشکر به هم
[M2]رسیدند، بر منزلی بیش و کم
[B][M1]همان گه فرستاده ای ره شناس
[M2]ز سالار افریقی از شهر فارس
[B][M1]بر پهلوان با پیامی درشت
[M2]بیامد شتابنده، نامه به مشت
[B][M1]چنین گفت کز رأی مرد خرد
[M2]رَهِ باد ساری نه اندر خورد
[B][M1]کس از باد ساری دلاور مباد
[M2]که بدهد سر از باد ساری به باد
[B][M1]سپه را چو مهتر سبکسر بود
[M2]شکستن گهِ کین سبکتر بود
[B][M1]ترا جنگ با شاه ما آرزوست
[M2]گمانی بری کاو زبون چون بهوست
[B][M1]ندانی که چون او شود رزم کوش
[M2]زمانه به زنهار گیرد خروش
[B][M1]سر خنجرش خون کند آب ابر
[M2]سم چرمهش داغ چرم هژبر
[B][M1]کدامین دلاور که در کینه گاه
[M2]به پیشانی اش کرد یارد نگاه
[B][M1]چو باشد یکی تیغ در مشت او
[M2]به از چون تو سیصد یک انگشت او
[B][M1]تبه کردی از خیرگی رأی خویش
[M2]به گور آمدستی به دو پای خویش
[B][M1]ولیکن کنون کآمدی با سپاه
[M2]به هنگام پیش آی و زنهار خواه
[B][M1]از آن پیش کت بسته زی شهریار
[M2]برم، پوزشت نآید آن گه به کار
[B][M1]چو بشنید ازینسان سپهدار گرد
[M2]فرستاده را دست دشنام برد
[B][M1]به خنجر زبانش ز بُن بست کرد
[M2]ز مویش ز نخ چون کف دست کرد
[B][M1]زبان بدش تیغی به گاه پیام
[M2]شد آن تیغش اندر زمان بی نیام
[B][M1]بیآمد یکی پیر کافور موی
[M2]ز پس باز شد کودکی خوب روی
[B][M1]چه کردن زبان بر بدی کامکار
[M2]چه در آستین داشتن گرزه مار
[B][M1]زبان را بپای از بداندیش و دوست
[M2]که نزدیکتر دشمن سرت اوست
[B][M1]چنین گفت دانا که با خشم و جوش
[M2]زبانم یکی بسته شیرست زوش
[B][M1]به بند خرد درهمی بایمش
[M2]که بکشدم ترسم چو بگشایمش
[B][M1]فرستاده را چون برینسان براند
[M2]همان گه سپه رزم را برنشاند
[B][M1]دهی بُد به راه اردیه نام اوی
[M2]یکی بیشه گردش پر از زنگ و بوی
[B][M1]همه بیشه زیتون و خرما درخت
[M2]درو لشکر دشمن افکنده رخت
[B][M1]بیامد به هنگام خورشید زرد
[M2]فروکوفت ناگاه کوس نبرد
[B][M1]ز هر سو پراکنده رزمی بساخت
[M2]سپه را ز بیشه به هامون بتاخت
[B][M1]شد از گرد ره شست گردان گره
[M2]گران کرد یال یلان را زره
[B][M1]برآمد از ایرانی و خاوری
[M2]نبردی که شد چرخ بر داوری
[B][M1]جهان بیشه شیر غرنده گشت
[M2]ز تیر ابر پُر مرگ پرنده گشت
[B][M1]ز توفیدن بوق و از بانگ تیز
[M2]همه بیشه بِد چون خزان برگ ریز
[B][M1]به خون در نهنگ از شنا داشتن
[M2]سته گشت و شیر از سر او باشتن
[B][M1]ز خنجر همه دشت خنجیر بود
[M2]کمند از یلان دام و زنجیر بود
[B][M1]یل پهلوان گرز کوشش به چنگ
[M2]همی جَست تیز و همی جست جنگ
[B][M1]به کین تا شب آمد همی جنگ کرد
[M2]شب تیره هم برنگشت از نبرد
[A]
[B][M1]شبی بد ز مهتاب چون روز پاک
[M2]ز صد میل پیدا بلند از مغاک
[B][M1]به هم نور و تاریکی آمیخته
[M2]چو دین و گنه درهم آویخته
[B][M1]زمین یکسر از سایه وز نور ماه
[M2]به کردار ابلق سپید و سیاه
[B][M1]مه از چرخ تابان چه از گرد نیل
[M2]به روز آینه تابد از پشت پیل
[B][M1]نماینده بر گنبد تیزپوی
[M2]دو پیکر تو گوئی چو زرینه گوی
[B][M1]چنان خیل پروین به دیدار و تاب
[M2]که عقدی ز لؤلؤ گسسته در آب
[B][M1]چو ترگی مه و گرد او شاد ورد
[M2]چو ناوردگاه یلی در نبرد
[B][M1]چو دریای سیمین روشن هوا
[M2]زمان و زمین کرده دیگر نوا
[B][M1]تو گفتی در ایوانی از آبنوس
[M2]مَه چارده بد یکی نو عروس
[B][M1]شب قیرگونش دو زلف بخم
[M2]ستاره ز گردش نثار درم
[B][M1]یکی فرش سیمین کشیده جهان
[M2]زمین زیر آن فرش یکسر نهان
[B][M1]بپوشیده شب بر پرند سیاه
[M2]یکی شعر سیمابی از نور ماه
[B][M1]برافروخته چهر ماه از پرند
[M2]در تیرگیش آسمان کرده بند
[B][M1]چو لوح زبرجد سپهر و ز سیم
[M2]ستاره برو نقطه و ماه میم
[B][M1]درین شب سپهبد میان بست تنگ
[M2]همی کرد بر نور مهتاب جنگ
[B][M1]پیاده همی تاخت هر سو که خواست
[M2]که را گرز کین زد دگر برنخاست
[B][M1]ز بس سر که تیغش همی کرد پخش
[M2]زمین کرد گلگون و مه کرد رخش
[B][M1]بدانسان ز گرزش قضا زار شد
[M2]که از پای بفتاد و بیمار شد
[B][M1]چنان مرگ گشت از سنانش به درد
[M2]که بر خویشتن نیز نفرین بکرد
[B][M1]ز دشمن سواری به برگستوان
[M2]همی تاخت مانند کوهی روان
[B][M1]همی زد چپ و راست شمشیر تیز
[M2]فکند اندر ایرانیان رستخیز
[B][M1]سپهبد به زیر درختی به کین
[M2]بد استاده، چون دید جست از کمین
[B][M1]گرفتش دم اسپ و برجا بداشت
[M2]ز بالای سر چون فلاخن بگاشت
[B][M1]هم از باد بنداخت صد گام بیش
[M2]دگر سرکشان را درافکند پیش
[B][M1]سپه را ز هر سو پراکنده کرد
[M2]ز سر هر مغاکی جراکنده کرد
[B][M1]وز آنجا به لشگرگهش بازگشت
[M2]برآسود و بد تا شب اندر گذشت
[B][M1]چو آهخت خور تیغ زرین ز بر
[M2]نهان کرد از او ماه سیمین سپر
[B][M1]کمربست گرشاسب بر جنگ و کین
[M2]نشاند از چهل سو سپه در کمین
[B][M1]زنای نبردی برآمد خروش
[M2]غو کوس در لشکر افکند جوش
[B][M1]دمید آتش از خنجر آبگون
[M2]چه آتش که تف جان بدش دود خون
[B][M1]هوا شد چو سوکی ز گرد نبرد
[M2]زمین چون پر از خون تن کشته مرد
[B][M1]ز بس گرد بر کرد گردون چون نیل
[M2]تو گفتی هوا بود پرزنده پیل
[B][M1]همه یشک و خرطوم پیلان زند
[M2]ز خشت دلیران و خم کمند
[B][M1]چنین گفت پس پهلوان با سپاه
[M2]که این بیشه بدخواه دارد پناه
[B][M1]گریزان یکی سوی هامون کشید
[M2]مگرشان از این بیشه بیرون کشید
[B][M1]یلان سپه پشت برتافتند
[M2]ز پس دشمنان تیز بشتافتند
[B][M1]پس از دشت و که خیل ایران زمین
[M2]زمین گشادند ناگه چهل سو کمین
[B][M1]گرفتندشان در میان پیش و پس
[M2]از ایشان نماندند بسیار کس
[B][M1]چه بر مرد اسپ و چه بر اسپ مرد
[M2]بد افتاده هر جای پر خون و گرد
[B][M1]همه دل خدنگ و همه مغز خاک
[M2]همه کام خون و همه جامه پاک
[B][M1]یکی درع در بر، سر از گرز پست
[M2]یکی را سر افتاده، خنجر به دست
[B][M1]بکشتند چندان که نتوان شمرد
[M2]گرفتن دیگر بزرگان و خرد
[B][M1]گرفتار گشت انکه سالار بود
[M2]چو دیدش همان گه سپهدار زود
[B][M1]بیفکند بینی و دو گوش مرد
[M2]به ده جای پیشانی اش داغ کرد
[B][M1]بدو گفت رو همچنین راهجوی
[M2]ز من هر چه دیدی به شاهت بگوی
[B][M1]به تو این بدی ها که کردم، درست
[M2]مکافات آن بد سخن های توست
[B][M1]بدان گونه سالار زار و تباه
[M2]همی شد، دهی پیش اش آمد به راه
[B][M1]یکی پیرزن دید پالیزبان
[M2]ازو خواست تا باشدش میزبان
[B][M1]زن پیر نشناخت او را و گفت
[M2]اگر خورد خواهی و جای نهفت
[B][M1]گزارت نیارم که رز کن شیار
[M2]نگویم که خاک آور اندر کوار
[B][M1]زمانی بدین داس گندم درو
[M2]بکن پاک پالیزم از خار و خو
[B][M1]چنان کرد هر چند سالار بود
[M2]که بد گسنه و سخت ناهار بود
[B][M1]سبک جست کدبانوی گنده پیر
[M2]به هم نان و خرما و کشکین و شیر
[B][M1]بپرسید کار سپه شاه ازوی
[M2]چنین گفت کای شه پژوهش مجوی
[B][M1]من اینک چنین ام ز پیشت بپای
[M2]نه هوش و نه گوش و نه بینی بجای
[B][M1]و گر بازپرسی ز دیگر کسان
[M2]بخوردند دی مغزشان کرکسان
[B][M1]شه از غم دَر کینه را باز کرد
[M2]دگر ره سپه رزم را ساز کرد
[A]
[B][M1]وز آن سو جهان پهلوان با سپاه
[M2]بیآمد به یک منزلی کینه خواه
[B][M1]به خیمه بپوشید روی زمین
[M2]دبیر نویسنده را گفت هین
[B][M1]گشای از خرد با سر خامه راز
[M2]به افریقی از من یکی نامه ساز
[B][M1]سخن ها درشت آر از اندازه بیش
[M2]بخوانش به فرمان کمربسته پیش
[B][M1]نویسنده کرد از سخن رستخیز
[M2]به انگشت مر خامه را گفت خیز
[B][M1]شد آن خامه چون کش بتی دلپذیر
[M2]پرستنده دست چابک دبیر
[B][M1]ز دیده همی ریخت باران مشک
[M2]به مژگان همی رفت کافور خشک
[B][M1]گهی شد سوی خانه آبنوس
[M2]گهی روی سیمین زمین داد بوس
[B][M1]نخست از سخن نام یزدان نگاشت
[M2]که گشت زمان بر دو گونه بداشت
[B][M1]سرانجام گیتی در آغاز بست
[M2]روان را به باد روان بازبست
[B][M1]خم چرخ جای خور و ماه کرد
[M2]زمین گوهران را گره گاه کرد
[B][M1]دگر گفت ضحاک شاه جهان
[M2]شنیدست کردارت اندر نهان
[B][M1]که خوبربد و جنگ و خون کرده ای
[M2]ز بند خرد سر به برون کرده ای
[B][M1]مرا مارکش خواندی و بدسرشت
[M2]ورا نام بردی به دشنام زشت
[B][M1]شدی سرکش ایدون که چون اهرمن
[M2]نبینی همی کس بر از خویشتن
[B][M1]کنون کآمدم رزم را خاستی
[M2]جز آن دیدی آخر که خود خواستی
[B][M1]به چونین سپه رزم سازی همی
[M2]به زور تن خویش نازی همی
[B][M1]ز کژی نشد راست کار کسی
[M2]به ناموس رستن نشاید بسی
[B][M1]نگه کن که بر منهراس دلیر
[M2]چه آوردم از گرز و بازوی چیر
[B][M1]گرفتمش تنها چو جنگ آمدم
[M2]که در جنگش از یار ننگ امدم
[B][M1]همه کشور روم تا بوم هند
[M2]به هم بر زدم تا به دریای سند
[B][M1]نه کس دید یارست برز مرا
[M2]نه برتافت که باد گرز مرا
[B][M1]کنون گر نگیری ره کهتری
[M2]نیایی بَر شه به فرمانبری
[B][M1]به خاک آرم از ماه گاه ترا
[M2]براندازم این بارگاه ترا
[B][M1]تنت پیش جنگال شیران برم
[M2]سرت بر سنان سوی ایران برم
[B][M1]به قرطاس بر شد پراکنده حرف
[M2]بسان صف ماغ بر سوی برف
[B][M1]چو نامه ز خامه به پایان رسید
[M2]سپهبد فرستاده ای برگزید
[B][M1]دگر داد چندی پیام درشت
[M2]فرستاده پوینده نامه به مشت
[B][M1]چو آمد به نزد شه قیروان
[M2]ورا دید خندان و روشن روان
[B][M1]در ایوانی از درّ تابان چو هور
[M2]زمین جزع و دیور زرّ و بلو
[B][M1]دو صد کنگره گردش افراشته
[M2]به یاقوت و در پاک بنگاشته
[B][M1]برابرش یک صفّه دیگر ز زر
[M2]زمین سیم و بامش ز جزع و گهر
[B][M1]چهل تخت زرین درو شاهوار
[M2]چه از زرّش پایه چه از زرّ نگار
[B][M1]میانش ستون چار بفراخته
[M2]سپید و بنفش از گهر ساخته
[B][M1]چنان هر ستونی که از رنگ و تاب
[M2]گرفتی ز دیدار او دیده آب
[B][M1]مهین مسجد قیروان را کنون
[M2]بماندست گویند از آن دو ستون
[B][M1]نهفته به زربفت چینی طراز
[M2]گشایندشان روز آدینه باز
[B][M1]برافراز تختی ز زر بود شاه
[M2]به کف گرز و بر سر ز گوهر کلاه
[B][M1]فرسته چو بایست نامه بداد
[M2]نویسنده بر شه همی کرد یاد
[B][M1]به چوگان فرهنگ پیر کهن
[M2]به میدان درافکند گوی سخن
[B][M1]بگفت آنچه بود از پیام درشت
[M2]تو گفتی که شمشیر دارد به مشت
[B][M1]برافروخت افریقی از کین و خشم
[M2]بپرداخت دل بر فرسته ز چشم
[B][M1]بفرمود تا دست سیلی کنند
[M2]به سیلی قفاگهش نیلی کنند
[B][M1]درودش سمن برگ پیری ز بن
[M2]برید از دهانش درخت سخن
[B][M1]به خواری و دشنام و زخمش براند
[M2]دو سالار بودش ز لشکر بخواند
[B][M1]دو ره صد هزار از دلیران خویش
[M2]بدیشان سپرد و فرستاد پیش
[B][M1]فرسته بر پهلوان شست پگاه
[M2]خبر دادش از کار شاه و سپاه
[B][M1]ز کینه به خون پهلوان شست چنگ
[M2]سبک با سپه شد پذیره به جنگ
[B][M1]دو لشکر برابر چو صف ساختند
[M2]درفش از بر مه برافراختند
[B][M1]شد از مهره بر مهر گردون خروش
[M2]دم نای در گیتی افکند جوش
[B][M1]زمین با مه از گرد انباز گشت
[M2]ز خاور ز بس بیم خور بازگشت
[B][M1]شد از سهم پیچان نهنگ اندر آب
[M2]به که بچه بگذاشت پرّان عقاب
[B][M1]دو لشکر به یک ره به هم بر زدند
[M2]گهی گرز کین گاه خنجر زدند
[B][M1]ز بس کشته چرخ انبه جان گرفت
[M2]ز بس خون دل خاره مرجان گرفت
[B][M1]ز گردان خاور سواری چون ابر
[M2]برون تاخت با خشت و با خود و گبر
[B][M1]صف خیل ایران پراکنده کرد
[M2]کجا تاخت هامون پرافکنده کرد
[B][M1]چو آمد بر پهلوان سپاه
[M2]ورا دید بر پیل در قلبگاه
[B][M1]بر او خشتی از گرد بنداخت تفت
[M2]تو گفتی ستاره ز گردون برفت
[B][M1]نیامد گزندی به گرد دلیر
[M2]هم آن گه ز پیل ژیان جست زیر
[B][M1]گربیانش با دست و خنجر به مشت
[M2]گرفت و ، ز زین زد بکشت
[B][M1]هم از جای تن بر سپه برفکند
[M2]همه شیب و بالا تن و سر فکند
[B][M1]بدین دست نیزه، بدان تیغ تیز
[M2]به هر دو همی جست رزم و ستیز
[B][M1]به نیزه ز پیل و ، به خنجر ز زین
[M2]پلان را همی زد نگون بر زمین
[B][M1]دو سالار افریقی از جنگ او
[M2]بماندند بیچاره در چنگ او
[B][M1]سپه نیز ترسنده گشتند پاک
[M2]ز خون همچو شنگرف شد روی خاک
[B][M1]یکی زآن دو سالار هشیارتر
[M2]خردمند تر بود بیدار تر
[B][M1]به دل گفت کز شاه شد تاج و تخت
[M2]همین پهلوانست پیروز بخت
[B][M1]کنون پیش از این کاین کآشفته سپاه
[M2]شکست آرد و کار گردد تباه
[B][M1]بَر پهلوان رفت باید مرا
[M2]کز او هر چه خواهم برآید مرا
[B][M1]هر آن کاو به هر کار بیند ز پیش
[M2]پشیمان نگردد ز کردار خویش
[B][M1]بتر کار را چاره باید گزید
[M2]که آسان ترین چاره آید پدید
[B][M1]سبک با تنی صد سران سپاه
[M2]بَر پهلوان رفت زنهار خواه
[B][M1]بسی چیز دادش جهان پهلوان
[M2]پذیرفت شاهیش بر قیروان
[B][M1]همان گه به کین با سپه حمله برد
[M2]هر آن کس که بود از دلیران گرد
[B][M1]ز کشته چنان گشت بالا و پست
[M2]که هامون ز مرکز فروتر نشست
[B][M1]به قلب آنکه سالار بد کشته شد
[M2]بداندیش را بخت برگشته شد
[B][M1]سواران بریدند بر گستوان
[M2]فکندند خفتان و خنجر گران
[B][M1]یکی خواست زنهار و دیگر گریخت
[M2]دلاور ز بد دل فزونتر گریخت
[B][M1]چنین تا در قیروان ز اسب ومرد
[M2]همه کشته بد راه پر خون و گرد
[B][M1]ز بس خون که هر جای پاشیده شد
[M2]زمین همچو روی خراشیده بود
[B][M1]چو آورد چرخ از ستاره سپاه
[M2]شب قیرگون شد گروس سیاه
[B][M1]مه اندر کمان برد سیمین سپر
[M2]میان بست جوزا به زرین کمر
[B][M1]سپهبد بر مرز شهر ودود
[M2]بزد خیمه تا لشگر آمد فرود
[B][M1]بر افریقی از غم جهان تنگ شد
[M2]دگر ره سوی چارهء جنگ شد
[B][M1]همه شب به کار سپه ساختن
[M2]نپرداخت از گنج پرداختن
[A]
[B][M1]چو بر تیره شعر شب دیر باز
[M2]سپیده کشید از سپیدی طراز
[B][M1]فرو شست خور تخته لاژورد
[M2]ز سیمین نقطها به زر آب زرد
[B][M1]به دشت آمد از قیروان لشکری
[M2]که بگرفت از انبوهشان کشوری
[B][M1]سپاهی چو آشفته پیلان مست
[M2]همه نیزه و تیغ و خنجر به دست
[B][M1]گرفته سپرها ز چرم نهنگ
[M2]برافکنده برگستوان پلنگ
[B][M1]بپوشیده جوشن سران سپاه
[M2]ز ماهی پشیزه سپید و سیاه
[B][M1]یکی بهره خفتان ز کیمخت کرگ
[M2]هم از مهرهء ماهیان خود وترگ
[B][M1]دو لشکر برآمیخت از چپ و راست
[M2]ده و گیر پرخاش جویان بخاست
[B][M1]ز هر سو همی کوس زرین زدند
[M2]دو سرنای رویین و سرغین زدند
[B][M1]پر از رنگ یاقوت شد چهر تیغ
[M2]پر از اشک الماس شد چشم میغ
[B][M1]هوا پرده ای گشت چون قیر تار
[M2]ز خشت اندرو پود و از تیر تار
[B][M1]ز نعره طپان گشت بر چرخ هور
[M2]به دیگر جهان جنبش افتاد و شور
[B][M1]خم چرخ ها پاک بر هم شکست
[M2]دل کوه و هامون به هم در نشست
[B][M1]ز بس خون روان گشته هر سو به تگ
[M2]زمین چون جگر، جوی ها گشته رگ
[B][M1]ز بر مغز کوبنده کوپال بود
[M2]به زیر از یلان بر سر او بال بود
[B][M1]شده گرد چون زنگی بی دریغ
[M2]ز خون گشته گریان و خندان ز تیغ
[B][M1]از آن کین به دریا درون ماهیان
[M2]همی کشته خوردند تا ماهیان
[B][M1]سه روز این چنین بود خون ریختن
[M2]بماندند گردان از آویختن
[B][M1]نه کس را بد آرامش از جنگ و تاب
[M2]نه در مغز هوش و، نه در دیده خواب
[B][M1]کف از زخم سوده، میان از کمر
[M2]دل از جان ستوه آمده، تن ز سر
[B][M1]شد آکنده بر مرد خفتان ز گرد
[M2]ز خوی درع ها گشته زنگار خورد
[B][M1]ز بس جوش پیکار و رنج و نهیب
[M2]نماند آن زمان پهلوان را شکیب
[B][M1]میان دو صف با کمان و کمند
[M2]برون تاخت بر زنده پیلی بلند
[B][M1]به زیر اندرش گفتی آن پیل مست
[M2]سپه کش دزی بود پولاد پست
[B][M1]دزی بر سر چار پویان ستون
[M2]ز درگاه دز اژدهایی نگون
[B][M1]بسان کهی جانور تیزپوی
[M2]چو کوهی خروشنده، کوهی بر اوی
[B][M1]دَدَش خشت و نخچیر مردان جنگ
[M2]گیاهاش ژوپین، عقابش خدنگ
[B][M1]ز کفکش همی جوش بر ماه شد
[M2]زمین هر کجا گام زد چاه شد
[B][M1]سپهدار با اژدهافش درفش
[M2]براو کرده از گرد گیتی بنفش
[B][M1]به افریقی اندر زمان ترجمان
[M2]فرستاد و گفت ای بد بدگمان
[B][M1]اگر هست چرخ روان یاورت
[M2]فرشته همه آسمان از برت
[B][M1]زمین گنج داری و دریا پناه
[M2]زمانه رهی و ستاره سپاه
[B][M1]درختان شوندت دلیران جنگ
[M2]همه برگشان تیغ گردد به چنگ
[B][M1]شود کوه خفتان و خورشید ترگ
[M2]کند یاری تیغ و خشت و تو مرگ
[B][M1]بکوبم به گرز گران سرت پست
[M2]کنم رخش از خون برو تیغ و دست
[B][M1]نیرزی تو و هر چه لشکرت پاک
[M2]بَر زخم گرزم به یک مشت خاک
[B][M1]به یزدان گناهیت بودست سخت
[M2]کت امروز پیش من افکند بخت
[B][M1]به زنهار پیش آی و فرمان پرست
[M2]که تا پیش شاهت برم بسته دست
[B][M1]و گرنه بیا هر دو از نام وننگ
[M2]بکوشیم پیش دو لشکر به جنگ
[B][M1]ببینیم تا بر که سختی بود
[M2]که را زآسمان چیر بختی بود
[B][M1]نباید مگر نیز خون ریختن
[M2]رهند این دو لشکر از آویختن
[B][M1]دژم گفتش افریقی جنگجوی
[M2]که رو خیره سر پهلوان را بگوی
[B][M1]تو مشتی نخوردی ز مشت تو بیش
[M2]همان زان گران آیدت مشت خویش
[B][M1]جوان کش بود زَهره و زور تن
[M2]نبیند کسی برتر از خویشتن
[B][M1]به ماری بسباس دیوی نژند
[M2]چه جویی بزرگی و نام بلند
[B][M1]که تنها چو خنجر به چنگ آیدم
[M2]ز صد چون تو در جنگ ننگ آیدم
[B][M1]به کین بر زمان پیشدستی کنم
[M2]به یک دست با پیل کستی کنم
[B][M1]اگر تنت دریاست ور کوه برز
[M2]بسوزم به تیغ و بدرّم به گرز
[B][M1]تو پنجه تن از لشکرت بر گزین
[M2]من از لشکر خویشتن همچنین
[B][M1]ببینیم تا در صفت کارزار
[M2]کرا زین دو لشکر بود کار زار
[B][M1]چو ایشان ز هم می برآرند گرد
[M2]من و تو شویم آن گهی همنبرد
[B][M1]بگفتند و هر دو ز لشکر چو شیر
[M2]گزیدند پنجاه گرد دلیر
[B][M1]به ده جای کوشش برانگیختند
[M2]بهم پنج پنج اندر آویختند
[B][M1]هم آورد سوی هم آورد شد
[M2]در و دشت بر چرخ ناوردشد
[B][M1]گه این جست کین و گه این گفت نام
[M2]گه آن تیغ بر کف گه آن خم خام
[B][M1]هوا پر تف خشت و شمشیر شد
[M2]دل ریگ تشنه ز خون سیر شد
[B][M1]به کم یک زمان اندر آوردگاه
[M2]بد افکنده هر سو یکی کینه خواه
[B][M1]به سربر شده خاک وخون خود و ترگ
[M2]به کف تیغشان گشته منشور مرگ
[B][M1]چو از نیمه خم یافت بالای روز
[M2]به خاور شتابید گیتی فروز
[B][M1]ز خیل فریقی نبد مانده کس
[M2]یکی بود از ایرانیان کشته بس
[B][M1]خروش درای و غو نای و کوس
[M2]برآمد ز ایرانیان برفسوس
[B][M1]شه قیروان رخ پر از رنگ شد
[M2]از افسوس گرشاسب دلتنگ شد
[B][M1]خروشید کاکنون مرا و تراست
[M2]به نزدیک او تاخت از قلب راست
[B][M1]یکی خشت شاهین زو مارپیچ
[M2]به کف داشت کز پیچ ناسود هیچ
[B][M1]بزد بر سر پیل و برگاشتش
[M2]بر این گوش و ز آن گوش بگذاشتش
[B][M1]زدش دیگری بر قفا ناگهان
[M2]که رستش چو دندان برون از دهان
[B][M1]خروشی بزد پیل و بفتاد پست
[M2]سبک پهلوان جَست و بفراخت دست
[B][M1]چنان کوفت بر سرش گرز از کمین
[M2]که زیرش بلرزید نیمی زمین
[B][M1]برآمیخت مغزش به خون و به خاک
[M2]سپه روی برگاشت از جنگ پاک
[B][M1]گریزان چنان شد در آن گرد گرد
[M2]کز انبه همی مَرد بر مَرد مرد
[B][M1]چو شب را دونده نوند سیاه
[M2]همه تن شد ابلق ز تابنده ماه
[B][M1]همه دشت بد رود خون تاخته
[M2]سلیح و درفش و سرانداخته
[B][M1]کسی رست کاو شد به شهر اندرون
[M2]دگر کشته شد آنکه ماند از برون
[B][M1]سلیح و سلب هر چه بر دشت و کوه
[M2]بد افکنده از خیل خاور گروه
[B][M1]همه برگرفتند ایران سپاه
[M2]کس اندر شمارش ندانست راه
[B][M1]چنینست و زینگونه تا بد بسست
[M2]زیان کسی سود دیگر کسست
[B][M1]یکی تا نیابد غم رفته چیز
[M2]بدان هم نگردد یکی شاد نیز
[B][M1]زمین تا به جایی نیفتد مغاک
[M2]دگر جای بالا نگیرد ز خاک
[B][M1]سپهدار از آن پس بر شهر تنگ
[M2]همی بود سه روز و نامد به جنگ
[B][M1]چهارم چوزد گنبد لاژورد
[M2]به کهساربر چتر دیبای زرد
[B][M1]به زاری بزرگان آن بوم و شهر
[M2]برفتند نزد سپهبد دو بهر
[B][M1]کفن در بر و برهنه پای و سر
[M2]یکی کودک خرد هر یک به بر
[B][M1]و گر گونه گون هدیه آراستند
[M2]وز او پوزش بی کران خواستند
[B][M1]که افریقی ار گم شد از رأی و راه
[M2]ز بدبختی آورد بر خود سپاه
[B][M1]ستم کرده بر ما و بر جان خویش
[M2]کنون هر چه کرد از بد آمدش پیش
[B][M1]اگر زاد مردی کند پهلون
[M2]ببخشد به ما بی گناهان روان
[B][M1]ور افکند خواهد سر ما ز تن
[M2]شدیم اینک از پیشش اندر کفن
[B][M1]وز این کودکان گر دلش کینه جوی
[M2]ببریم سرشان همه پیش اوی
[B][M1]سپهبد به جان ایمنی دادشان
[M2]سوی خانه دلخوش فرستادشان
[B][M1]پس آن گرد سالار را خواند پیش
[M2]که پذرفته بودش به زنهار خویش
[B][M1]ورا کرد بر قیروان شهریار
[M2]به شادی شدندش همه شهریار
[B][M1]نثار و گهر ریختش هر کسی
[M2]ز هر گونه بردند هدیه بسی
[B][M1]از آن پس که سالار بد شاه گشت
[M2]بلند افسرش همبر ماه گشت
[B][M1]جهان را چنین پای بازی بسست
[M2]ز هر رنگ نیرنگ سازی بسست
[B][M1]یکی را ز ماهی رساند به ماه
[M2]یکی را زماه اندر آرد به چاه
[B][M1]یکی چیز گرد آرد از هر دری
[M2]کشد رنج و ، آسان خورد دیگری
[B][M1]نه زو شاید ایمن بدن روز ناز
[M2]نه نومید گشتن به روز نیاز
[B][M1]بسا کس که صد ساله را کار پیش
[M2]همی کرد و روزی نبد زنده بیش
[B][M1]بسا سالیان بسته دربند و چاه
[M2]که شد روز دیگر خداوند جاه
[B][M1]جهان جاودان با کسی رام نیست
[M2]به یک خو برش هرگز آرام نیست 
[B][M1]دهندست، لیکن به هر روی وسان
[M2]به کس چیز ندهد جز آن کسان
[B][M1]به شادی بداردت بر بیش و کم
[M2]از آن پس دلت را سپارد به غم
[B][M1]یکی میهمان خوان پر خواستست
[M2]تو مهمان، زمین خوان آراستست
[B][M1]بخور زود ازو میهمان وار سیر
[M2]که مهمان نماند به یک جای دیر
[B][M1]چه باید که رنج فزونی بریم
[M2]به دشمن بمانیم و خود بگذریم
[B][M1]پس آن خیره سالار بی مغز و هوش
[M2]که گرشاسب بینیش ببرید و گوش
[B][M1]ببرد از مهان مرد صد را ز راه
[M2]چنان ساخت کز بامداد پگاه
[B][M1]چو آید نشیند بر شاه دیر
[M2]گروهش نهان درع و خنجر به زیر
[B][M1]ببرند ناگه سر شاه پست
[M2]بگیرند شهر و برآرند دست
[B][M1]کسی بر شه آن راز بگشاد زود
[M2]شه از ویژگان هر که شایسته بود
[B][M1]سگالید با ریدگان سرای
[M2]همه تیغ و جوشن به زیر قبای
[B][M1]درفش شب تیره چون شد نگون
[M2]دمید آتش از گنبد آبگون
[B][M1]نشست از برگاه بر شاه نو
[M2]مهان ره گشادند بر راه رو
[B][M1]چو پیش آمد آن بدنهان باگروه
[M2]برافراخت سر شاه دانش پژوه
[B][M1]بدو گفت کای غمر تنبل سگال
[M2]همی خویشتن بر من آری همال
[B][M1]کجا آید از غرم کار هژبر
[M2]کجا آورد گرد باران چو ابر
[B][M1]چو گل کی دهد بار خار درشت
[M2]گهر چون صدف کی دهد سنگپشت
[B][M1]نخستینت کو گنج و فّر و مهی
[M2]که جویی همی همت تخت و تاج شهی
[B][M1]نه بر جای هر کار ناسازوار
[M2]بود چون پلی ز آنسوی جویبار
[B][M1]تن غنده را پای باید نخست
[M2]پس آن گاه خلخالش باید جست
[B][M1]چنان دادن که بخت بدت خوار کرد
[M2]جهان خوردت و باز نشخوار کرد
[B][M1]نبد در خور پهلوان این هنر
[M2]که گوشت برید و نبرید سر
[B][M1]پس از خشم فرمود و گفتا دهید
[M2]همه دست و خنجر به خون برنهید
[B][M1]دل و مغز سالار کردند چاک
[M2]گروهانش را سر بریدند پاک
[B][M1]فکندند تنشان به ره یکسره
[M2]سرانشان زدند از بر کنگره
[B][M1]که تا هر که بیند بداند درست
[M2]که با شه نباید ز دل کینه جست
[B][M1]رهی را شدن در دم مار وشیر
[M2]از آن به که بر شاه باشد دلیر
[B][M1]زمانه چنینست ناپایدار
[M2]گه این راست دشمن، گه آنراست یار
[B][M1]دو دستست مر چرخ را کارگر
[M2]بدین تیغ دارد، به دیگر گهر
[B][M1]یکی را به گوهر توانگر کند
[M2]یکی را تن از تیغ بی سر کند
[B][M1]چو زآن کین شد آگه سپهدار گو
[M2]ببد شاد و آمد بر شاه نو
[B][M1]پسندید و گفت از تو چونین سزید
[M2]که زشتیست بند بدان را کلید
[B][M1]سپهریست شاهی ورا مهر گاه
[M2]بروجش دژ و اخترانش سپاه
[B][M1]عروسیست خوبیش باژ و درم
[M2]سر تیغ پیرایه، کابین قلم
[B][M1]به سهم وسکه داشت باید شهی
[M2]که چون این دو نبود نپاید مهی
[B][M1]به کار شهی هر که سستی کند
[M2]بر او هرکسی چیره دستی کند
[B][M1]نکوکاری ار چه براز خوش خوییست
[M2]بسی جای زشتی به از نیکوییست
[B][M1]از آن پس یکی ماه دل شادمان
[M2]بدش با مهان سپه میهمان
[B][M1]نهان گنج افریقی از زیر خاک
[M2]همه هر چه گفتند برداشت پاک
[B][M1]همان جا بر قیروان با سپاه
[M2]همی بود دل شادمان هفت ماه
[B][M1]بزرگان و شاهان خاور زمین
[M2]ز بربر دگر سروران همچنین
[B][M1]جدا گونه گون هدیه ها ساختند
[M2]یکی گنج هر یک بپرداختند
[B][M1]شده آکنه نزدیکش از باژ و ساو
[M2]ز دینار گنجی چهل چرم گاو
[B][M1]ز خرگاه و از فرش و پرده سرای
[M2]که داند شمرد آنچش آمد به جای
[B][M1]طرایف بد از پیل سیصد فزون
[M2]هم از بار دیبا هزاران هیون
[B][M1]دگر چاره صد بختی و بیسراک
[M2]به صندوق ها بار بد سیم پاک
[B][M1]دو صد شاخ مرجان به زر کرده بند
[M2]که هر شاخ از آن بد درختی بلند
[B][M1]دو صد درج دّر و عقیق و بلور
[M2]هزار و چهل و تنگ خز و سمور
[B][M1]ز زنگی و نوبی سیه تر ز قار
[M2]دگر گونه گون بردهء بی شمار
[B][M1]هزار استر زینی تیز گام
[M2]سراسر به زرّین و سیمین ستام
[B][M1]هزار از عتابی خز رنگ رنگ
[M2]شتروار صد پوست های پلنگ
[B][M1]ز موی سمندر صد و شست ازار
[M2]که نکند بر او آتش تیزکار
[B][M1]زرافه چهل گردن افراشته
[M2]همه تن چو دیبای بنگاشته
[B][M1]همه برد از آن جایگه با سپاه
[M2]به سوی قراطیه برداشت راه
[A]
[B][M1]پر از نخل خرما یکی بیشه دید
[M2]چنان کآسمان بد درو ناپدید
[B][M1]تو گفتی مگر هر درختی ز بار
[M2]عروسیست آراسته حوروار
[B][M1]از آهو همه بیشه بیش از گزاف
[M2]از آن آب کافورش آمد ز ناف
[B][M1]به مرز بیابان و ریگ روان
[M2]گذر کرد از اندوه رسته روان
[B][M1]بسی زرّ از آن ریگ برداشتند
[M2]که یک گام بی زرّ نگذاشتند
[B][M1]چو از ریگ بگذشت و راه دراز
[M2]بَر مرغزاری خوش آمد فراز
[B][M1]پر از مرغ رنگین همه مرغزار
[M2]به دستان خروشنده هرمرغ زار
[B][M1]از آن خیل مرغان جدا هر کسی
[M2]گرفتند از بهر کشتن بسی
[B][M1]به آهن همی حلقشان هر که کشت
[M2]بریده نشد جز به سنگ درشت
[B][M1]از آن پس کهی دید برتر ز میغ
[M2]که از تیغ او بر زدی ماه تیغ
[B][M1]هر آن مرغ پرّنده اندر هوا
[M2]که کردی بر آن کوه رفتن هوا
[B][M1]توانش نبودی پریدن ز جای
[M2]مگر همچو پیکان دویدن به پای
[B][M1]همان جا دگر سنگ بد جزع رنگ
[M2]ز هر سنگ پیدا نگار پلنگ
[B][M1]که هر سنگ اگر پاره شد صد هزار
[M2]به هر سنگ بر بد پلنگی نگار
[B][M1]از آن هر که بستی یکی بر میان
[M2]نکردی پلنگ ژیانش زیان
[B][M1]دگر جای در ره دهی چند دید
[M2]بَر کوهی از تازه گل ناپدید
[B][M1]بر آن کوه بتخانه ای ساده سنگ
[M2]چو دیبا همه سنگ اورنگ رنگ
[B][M1]یکی تخت پیروزه اندر میان
[M2]همه تخت بر پیکر چینیان
[B][M1]ز زرّ و ز یاقوت و درّ و جمست
[M2]درو چاربت دست داده به دست
[B][M1]سخنگوی هر چار با یکدگر
[M2]نماینده انگشت و پیچنده سر
[B][M1]نبدشان دل و جان و، بدشان سخن
[M2]ندانست کس گفت ایشان ز بن
[B][M1]ولیک ار بدی ده تن از مردمان
[M2]جدا هر یکی زو به دیگر زبان
[B][M1]ز هر چاربت گفتگوی و خروش
[M2]چو گفتار خویش آمدیشان به گوش
[B][M1]دگر شهری آمدش کوچک ز پیش
[M2]در او مردم انبوه از اندازه بیش
[B][M1]به نزدش یکی چشمهء آبگیر
[M2]که پهناش نگذاشتی کس به تیر
[B][M1]از آن چشمه شبگیر تا گاه شام
[M2]همی ماهی آورد هر کس به دام
[B][M1]بکردندی آن را به خورشید خشک
[M2]چو کافور بد رنگ و ، بویش چو مشک
[B][M1]جدا هر کسی رشته ز آن تافتی
[M2]چو از پنبه زو جامه ها بافتی
[B][M1]به کوه اندرش چشمه بد نیز چند 
[M2]به کام اندرون آب هر یک چو قند
[B][M1]به گرما بدی گشته آن آب یخ
[M2]به سرما روان از بَر ریگ و شخ
[B][M1]دگر دید بتخانه از زرّ خام
[M2]سپیدش در و بام چون سیم خام
[B][M1]میانش یکی تخت سیمینه ساز
[M2]بدان تخت زرین بتی خفته باز
[B][M1]سَر سال چو آفتاب از بره
[M2]فروزنده کردی جهان یکسره
[B][M1]برآن تخت بت بر سر افراشتی
[M2]بجَستی و یک نعره برداشتی
[B][M1]گر آب از دهانش آمدی شاخ شاخ
[M2]بر میوه آن سال بودی فراخ
[B][M1]و گر نامدی، داشتندی به فال
[M2]که ناچار برخاستی تنگسال
[B][M1]از آن هر کس آگاه گشتی ز پیش
[M2]مر آن سال را ساختی کار خویش
[B][M1]برابرش میلی بد انگیخته
[M2]از آن میل طبلی در آویخته
[B][M1]کرا دور بودی کس و خویش ویار
[M2]به نامش چو بردی زدی کف دو بار
[B][M1]شدی طبل اگر مرده بودی خموش
[M2]و گر زنده بودی گرفتی خروش
[B][M1]از آن چند منزل دگر برگذشت
[M2]به نخچیر گه بود روزی به دشت
[B][M1]زمین دید یکسر همه ساده ریگ
[M2]بر و بوم از او همچو بر جوش دیگ
[B][M1]فروزان در آن ریگ با تف و تاب
[M2]دوان ماهیان دید همچون در آب
[B][M1]به اهواز گویند باشد همین
[M2]نیابند جایی به دیگر زمین
[B][M1]به بومی بود خشک و از نم تهی
[M2]خورندش زنان از پی فربهی
[B][M1]به جایی دگر دید بر سنگلاخ
[M2]درختی گشن برگ بسیار شاخ
[B][M1]برو پشم رسته ز میشان فزون
[M2]به نرمی چو خز و به سرخی چو خون
[B][M1]یکی شهر بد نزدش آراسته
[M2]پر از خوبی و مردم و خواسته
[B][M1]از آن پشم هر کس همی تافتند
[M2]وز او فرش و هم جامه ها بافتند
[B][M1]هر آن گه خّرم بهار آمدی
[M2]گل آن درخت آشکار آمدی
[B][M1]چو گاوی یکی جانور تیزپوی
[M2]ز دریا کنار آمدی نزد اوی
[B][M1]شدی گه گهش پیش غلتان به خاک
[M2]چو خواهشگری پیش یزدان پاک
[B][M1]همی تا بدی گل ز نزدش سه ماه
[M2]نرفتی، مگر زی چراگاه گاه
[B][M1]چو گلهاش یکسر فرو ریختی
[M2]خروشیدن و ناله انگیختی
[B][M1]زدی بر زمین سر ز پیش درخت
[M2]همی تا بکردی سرو لخت لخت
[B][M1]شدی باز و تا گل ندیدی به بار
[M2]نگشتی به نزد درخت آشکار
[B][M1]از آن جایگه رفت خّرم روان
[M2]به پیش آمدش ژرف رودی روان
[B][M1]چو خور برکشیدی به خاور فرود
[M2]سوی باختر رفتی آن ژرف زود
[B][M1]چو از باختر باز برتافتی
[M2]سوی خاور آن آب بشتافتی
[B][M1]مر آن را ندانست کز چیست کس
[M2]شدن روز و شب، بازگشتن ز پس
[B][M1]دو روز از شگفتی همان جا بماند
[M2]چو لختی برآسود لشکر براند
[B][M1]یکی پشته دید از گیا حله پوش
[M2]بر او سبز مرغی گرفته خروش
[B][M1]خوش آواز مرغی فزون از عقاب
[M2]کجا خشک دشتی بدو دور از آب
[B][M1]وی از بهر مرغی بدی آبکش
[M2]شدی حوصله کرده پر آب خوش
[B][M1]یکی پشته جستی سراندر هوا
[M2]نشستی براو بر کشیدی نوا
[B][M1]که تا هر که مرغی بدی آب جوی
[M2]برش تاختندی به آواز اوی
[B][M1]مر آن مرغکان را همه آب سیر
[M2]بکردی، پس از پیشه رفتی به زیر
[B][M1]دگر چند که دید یک سو ز راه
[M2]نمک سر به سر سرخ و زرد و سیاه
[B][M1]به یک رنگ هر کوه بر گرد اوی
[M2]هم از رنگش استاده آبی به جوی
[B][M1]بر راغشان نیستان و غیش
[M2]رَم شیر هر سونش از اندازه بیش
[B][M1]یکی گلبن تازه در نیستان
[M2]گلش چون قدح در کف می ستان
[B][M1]هر آن غمگنی کآمدی نزد اوی
[M2]شدی شاد کآن گل گرفتی به بوی
[B][M1]گرش بیم بودی ز شیر نژند
[M2]چو بر شیر رفتی نکردی گزند
[B][M1]اگر چه بدی گلش پژمرده سخت
[M2]چو شاخی بریدی کسی ز آن درخت
[B][M1]به می درفکندی شکفته شدی
[M2]دگر باره گلهاش کفته شدی
[B][M1]همه نیسان گشت گرد دلیر
[M2]به شمشیر بفکند بسیار شیر
[B][M1]دگر مرغکان دید همچون چکاو
[M2]همه بانگ رفت از بر چرخ گاو
[B][M1]میان آتشی بر کشیده بلند
[M2]خروشان و غلتان درو بی گزند
[B][M1]از آن پهلوان را دو رخ برفروخت
[M2]کز آتش همی پّر ایشان نسوخت
[B][M1]به ژوها شنیدم که باشد چنین
[M2]جز از بیم شروان دگر نیست این 
[B][M1]چنین گفت داننده ای زآن سپاه
[M2]که شهری است ایدر به یک روزه راه
[B][M1]به بام آنکه دارد ز هیزم پسیچ
[M2]گشادن نیارند از این مرغ هیچ
[B][M1]که آتش براو برفروزدش زود
[M2]گرد نعره ز آن آتش تیز و دود
[B][M1]دو هفته چنان چون سمندر بود
[M2]ندارد غم ار بآتش اندر بود
[B][M1]کشندش سبک هر که آرد به دست
[M2]بدان شهر خوانندش آتش پرست
[B][M1]از آن برد چندی ز بهر شگفت
[M2]وز آن دشت روز دگر برگرفت
[B][M1]شد آنجا که گیرد همی روی بوم
[M2]ز بهر محیط آب دریای روم
[B][M1]ازین سو بدان سوی دیگر کشید
[M2]سوی مرز شیزر سپه در کشید
[B][M1]چنان دید دریا ز بس موج تیز
[M2]که بر هم زدی گیتی از رستخیز
[B][M1]تو گفتی زمین رزم سازد همی
[M2]سپه ساخت بر چرخ بازد همی
[B][M1]شدست ابر گردش به کین تاختن
[M2]سوارانش کوه اند در تاختن
[B][M1]ز شبگیر تانیم شب در خروش
[M2]دریدی همی چرخ را موج گوش
[B][M1]ستادی گه نیمشب چون زمین
[M2]بدی تاسپیده دمان همچنین
[B][M1]در آن شورش آمد همی زی کنار
[M2]شکسته شدی خایهء بی شمار
[B][M1]که هر یک سر موج را تاج بود
[M2]به بالا مه از گنبد عاج بود
[B][M1]نه آن خایه دانست کس کز کجاست
[M2]نه آن مرغ کز وی چنان خایه خاست
[B][M1]همان جا دگر دید چند آبگیر
[M2]پر از مردم خرد همرنگ قیر
[B][M1]که گرز آن یکی ساعتی دور از آب
[M2]بماندی، بمردی هم اندر شتاب
[B][M1]دگر جانور دید چندان هزار
[M2]که میگشت بر گرد دریا کنار]
[B][M1]شنیدم که شب هم بر آن بوم و بر
[M2]ز دریا برآید یکی جانور
[B][M1]ز زردی همه پیکرش زرّ فام
[M2]درفشان چو خورشید هنگام بام
[B][M1]تن آنجا که خارد به سنگ اندرون
[M2]زمین گردد از موی او زرّ گون
[B][M1]برد هر کسی جامه بافد از وی
[M2]چو آتش دهد تاب و چون مشک بوی
[B][M1]ز صد گونه هزمان بدو گرد گرد
[M2]کس اش باز نشناسد از زرّ زرد
[B][M1]از او کمترین جامه شاهوار
[M2]به ارزد به دینار گنجی هزار
[B][M1]یکی جامه ز آن تا ببردی به گنج
[M2]به کف نآمدی جز به بسیار رنج
[B][M1]جهان پهلوان داشت ز آن جامه شست
[M2]که ناید به عمری یکی ز آن به دست
[B][M1]چهل روز نزدیک دریا کنار
[M2]شب از بزم ناسود و روز از شکار
[B][M1]در آن مرز بد بیشه بید وغرو
[M2]میانش بنی نوژ برتر ز سرو
[B][M1]درو رسته گل صدهزاران فزون
[M2]سپیدش گل و برگ زنگارگون
[B][M1]هر آن کس کز آن گل گرفتی به بوی
[M2]شدی مست وخواب او فتادی بر اوی
[B][M1]چو بغنودی آن کار دیدی به خواب
[M2]کزو شست باید همی تن به آب
[B][M1]ببوئید و شد هر کس از خواب سست
[M2]وز آن خواب تنشان ببایست شست
[B][M1]سوی اندلس برد از آن جا سپاه
[M2]که آرام نآورد روزی به راه
[B][M1]بر اندلس باز دل شادکام
[M2]برآسود یک هفته با بزم و جام
[B][M1]سر هفته برداشت و جایی رسید
[M2]کهی چند راهمبر مه بدید
[B][M1]پر از برف هر که ز بن تا به تیغ
[M2]برافراز هر که یکی تیره میغ
[B][M1]به سرما و گرمای سخت شگرف
[M2]بر آن کوه ها میغ بودی و برف
[B][M1]بر آن برف بد جانور مه ز پیل
[M2]چو مشکی پر از آب همرنگ نیل
[B][M1]گشادند و خوردند هر کس همی
[M2]از آن آب خوش شان نبد بس همی
[B][M1]سپه گرد هر کوه بشتافتند
[M2]بسی کان سیم سره یافتند
[B][M1]همه در دل سنگ بگداخته 
[M2]چو آب فسرده برون تاخته
[B][M1]به خروار بردند از آن هر کسی
[M2]دگر نیز از ایشان سرآمد بسی
[B][M1]سپهبد هیونان سرکش هزار
[M2]به صندوق ها کرد از آن نقره بار
[A]
[B][M1]سوی قرطبه رفت از آن جای شاد
[M2]یکی شهر خوش دید خرّم نهاد
[B][M1]به نزدیک او ژرف رودی روان
[M2]که خوشیش در تن فزودی روان
[B][M1]از آن شهر یک چشمه مردی سیاه
[M2]بدان ژرف رود آمدی گاه گاه
[B][M1]ز شبگیر تانیم شب زیر آب
[M2]بدی اندر او ساخته جای خواب
[B][M1]نهالی به زیرش غلیژن بدی
[M2]زبر چادرش آب روشن بدی
[B][M1]نه ز آب اندکی سر برافراشتی
[M2]نه چون ماهیان دم زدند داشتی
[B][M1]همان کرد پیش سپهدار نیز
[M2]سپهبدش بخشیدش بسیار چیز
[B][M1]وز آن جا شتابان ره اندر گرفت
[M2]به نخچیر کردن کمان بر گرفت
[B][M1]به گلرخش روزی سپرده عنان
[M2]همی تاخت بر دمّ گوری دمان
[B][M1]سرانجام از او گشت نادیده گور
[M2]شد او تشنه و مانده در تف هور
[B][M1]به کوهی بر آمد همه سنگ وخار
[M2]تنی چندش از ویژگان دستیار
[B][M1]رهی دید بر تیغ کهسار تنگ
[M2]بر آن ره ستودانی از خاره سنگ
[B][M1]بدو در تن مرده ای سهمناک
[M2]شده استخوانش از پی و گوشت پاک
[B][M1]سرش مهتر از گنبدی بد بلند
[M2]گره گشته رگ ها بر او چون کمند
[B][M1]دو دندانش مانند عاجین ستون
[M2]یکی ساقش از سی رش آمد فزون
[B][M1]به سنگی درون کنده خط ها بسی
[M2]بد از برش و نشناخت آن را کسی
[B][M1]همی هر که بد لب به دندان گرفت
[M2]در آن کالبد مانده زایزد شگفت
[A]
[B][M1]سپهدار از آنجا بشد با گروه
[M2]همی آب جست اندر ان گرد کوه
[B][M1]چو آمد بیابان یکی کازه دید
[M2]روان آب و مَرغی خوش و تازه دید
[B][M1]در آن سابه بنشست و شد ز آب سیر
[M2]سر وتن بشست و بر آسود دیر
[B][M1]برهمن یکی پیرخمّیده پشت
[M2]برآمد ز کازه عصایی به مشت
[B][M1]ز پیریش لاله شده کاه برگ
[M2]ز بس عمرش از وی سته مانده مرگ
[B][M1]به نزد سپهدار بنشست شاد
[M2]به رومی زبان آفرین کرد یاد
[B][M1]پژوهش کنان پهلوان بلند
[M2]چه مردی بدو گفت و سال تو چند
[B][M1]تو تنها کست جفت و فرزند نی
[M2]پرستنده و خویش و پیوند نی
[B][M1]از این کوه بی بر چه داری به دست
[M2]چه خوشیت کایدر گزیدی نشست
[B][M1]بدو گفت سالم به نهصد رسید
[M2]دلم بودن از گیتی ایدر گزید
[B][M1]دل آنجا گراید که کامش رواست
[M2]خوش آنجاست گیتی که دل راهواست
[B][M1]بود جغد خرم به ویران زشت
[M2]چو بلبل به خوش باغ اردی بهشت
[B][M1]شب و روزم ایزد پرستیت راه
[M2]نشست این که و، خورد و پوشش گیاه
[B][M1]گر از آدمی نیست خویشم کسی
[M2]دگر خویش و پیوند دارم بسی
[B][M1]خرد هست مادر مرا هش پدر
[M2]دل پاک هم جفت و دانش پسر
[B][M1]هنر خال و شایسته فرهنگ عم
[M2]ره داد ودین دو برادر به هم
[B][M1]هوا و حسد هر دوام بنده اند
[M2]همان خشم و آزم پرستنده اند
[B][M1]بر این گونه ام بندگان اند و خویش
[M2]که کس ناردم هر گز آزار پیش
[B][M1]نی ام نیز تنها اگر بی کسم
[M2]که با من خدایست و یار او بسم
[B][M1]جهان را پرستی تو این نارواست
[M2]پرستش خدای جهان را سزاست
[B][M1]جهان جان گزایست و او جانفزای
[M2]جهان گم کنندست و او رهنمای
[B][M1]جهان جفت غم دارد او جانفزای
[M2]جهان عمر کوته کند او دراز
[B][M1]اگر چه دشمن ترا نیست کس
[M2]جهان دشمن آشکارست بس
[B][M1]شد آگه جهان پهلوان ز آن سخن
[M2]که فرزانه رأیست پیر کهن
[B][M1]همی خواست تا بنگرد راه راست
[M2]کش اندر سخن پایگه تا کجاست
[B][M1]بدو گفت کآی گنج فرهنگ و هوش
[M2]نه نیکو بود مرد دانا خموش
[B][M1]هر آن کاو نکو رای و دانا بود
[M2]نه زیبا بود گر نه گویا بود
[B][M1]چه مردم که گویا ندارد زبان
[M2]چه آراسته پیکر بی روان
[B][M1]نکو مرد از گفت خوبست و خوی
[M2]چو شاخ از گل و میوه باشد نکوی
[B][M1]کرا سوی دانش بود دسترس
[M2]ورا پایه تا دانش اوست بس
[B][M1]هرآن کس که نادان و بی رآی و بن
[M2]نه در کار او سود و نی در سخن
[B][M1]درختیش دان خشک بی برگ و بر
[M2]که جز سوختن را نشاید دگر
[B][M1]بود مرد دانا درخت بهشت
[M2]مرو را خرد بیخ و پاکی سرشت
[B][M1]برش گونه گون دانش بی شمار
[M2]که چندشچنی کم نگرددز بار
[B][M1]ز دانا سزد پرسش و جست و جوی
[M2]کسی کاو نداند نپرسند ازاوی
[B][M1]نخستین سخنت از خرد بد کنون
[M2]بگو تاخرد چیستزی رهنمون
[B][M1]چنین پاسخ آراست داننده پیر
[M2]که روخ ازخرد گشت دانش پذیر
[B][M1]تن ما جهانیست کوچک روان
[M2]ورا پادشا این گرانمایه جان
[B][M1]بجانست این تن ستاده به پای
[M2]چنان کاین جهان از توانا خدای
[B][M1]برون و اندرونش به دانش رهست
[M2]ز هرچ آن بود در جهان آگهست
[B][M1]روانش یکی نام و جان دیگرست
[M2]ولیکن درست او یکی گوهرست
[B][M1]نه جانست این گوهر و نه روان
[M2]که از بن خداوند اینست و آن
[B][M1]ولیکن چو دانستی اش راه راست
[M2]روان گرش خوانی وگرجان، رواست
[B][M1]کنیفیست این تن که با رنگ و بوی
[M2]بدو هر چه بدهی بگنداند اوی
[B][M1]دراو جان ما چون یکی مستمند
[M2]میان کنیفی به زندان و بند
[B][M1]ندارد ز بن دادگر پادشا
[M2]کسی بی گنه را به زندان روا
[B][M1]پس اینجان ما هست کرده ز پیش
[M2]کز اینسان به بندست در جسم خویش
[B][M1]دگر دشمنان اندش از گونه گون
[M2]فراوان ز بیرون تن و اندرون
[B][M1]چه گرما و سرما از اندازه بیش
[M2]چه بدخورنی‌ها نه برجای خویش
[B][M1]درون تنش هم بسی دشمن اند
[M2]چه آنچ از وی آمد چه آنچ از تن اند
[B][M1]ز تن ساز طبعش شدن بی نوا
[M2]ازو خشم و حجت و رشک و هوا
[B][M1]دگر درد و بیماری گونه گون
[M2]چه مرگ و چه غمها ز دانش فزون
[B][M1]وی افتاده تنها درین بند تنگ
[M2]ز هر روی چندیش دشمن به جنگ
[B][M1]گهش جنگ ساز این و آگاه آن دگر
[M2]میان اندرو با همه چاره گر
[B][M1]سرانجام هم گردد از جنگ سیر
[M2]بر او دشمنانش بباشند چیر
[A]
[B][M1]سپهدارگفتنش سر سرکشان
[M2]که از جان مراخوب دادی نشان
[B][M1]ولیکن چو رفتنش را بود گاه
[M2]کجا باشدش جای و آرامگاه
[B][M1]ورا گفت بر چارمین آسمان
[M2]بود جای او تابه آخر زمان
[B][M1]به قندیلی اندر ز پاکیزه نور
[M2]بود مانده آسوده وز رنج دور
[B][M1]چو باشد گه رستخیز و شمار
[M2]به تن زنده گرداندش کردگار
[B][M1]گزارد همه کارش از خوب و زشت
[M2]گرش جای دوزخ بود گر بهشت
[B][M1]رَه ایزد ار داند و جای خویش 
[M2]شود باز آن جا که بودست پیش
[B][M1]یکی دیگرش زندگانی بود
[M2]کزآنزندگی جاودانی بود
[B][M1]کند هم بود هر چه رأی آیدش
[M2]هرآن کام باید به جای آیدش
[B][M1]وگر زآنکه جانی بود تیره بین
[M2]نه آرایشداد داند نه دین
[B][M1]بماندچوبیچاره ای مستنمد
[M2]چو زندانیی جاودانه به بند
[B][M1]خرد مایه ور گوهری روشنست
[M2]چو جان او و جان مرو را چو تنست
[B][M1]ز هرچ آفریده شد او بد نخست
[M2]همه چیزها او شناسد درست
[B][M1]چراغیست از فرهٔ کردگار
[M2]به هر نیک و بد داور راست کار
[B][M1]روان را درستی و بینایی اوست
[M2]تن مردمیرا توانایی اوست
[B][M1]چو چشمی است بیننده و راهجوی
[M2]که دادار را دید شاید در اوی
[B][M1]چو شاهی است دین تاجش و دادگاه
[M2]دل پاک دستور و دانش سپاه
[B][M1]همه چیز زیر و خرد از برست
[M2]جز ایزد که او از خرد برترست
[B][M1]درختی است از مردمی سایه ور
[M2]هشش بیخ و دین برگ و بارش هنر
[B][M1]ز دوده یکی آینست از نهان
[M2]که بینی دراو چهر هر دو جهان
[B][M1]بر آیین الف وار بالای راست
[M2]به هر جانور بر براو پادشاست
[B][M1]ز دادار امید و فرمانو پند
[M2]مر آنراست کاو از خرد بهره مند
[B][M1]خرمند اگر با غم و بی کس است
[M2]خرد غمگسار و کس او بس است
[B][M1]بپرسید دیگر کهتن را خورش
[M2]پدیدست هم پوشش و پرورش
[B][M1]خور و پوشش جان پاکیزه چیست
[M2]که داند بدان پوشش و خورد زیست
[B][M1]چنین گفت کز پوشش به کزین
[M2]مدان چیز جان را به از راه دین
[B][M1]شنیدم که رفته روان ها ز تن
[M2]بنازند یکسر به نیکو کفن
[B][M1]همان پوشش است این کفن بی گمان
[M2]که هرگز نساید بود جاودان
[B][M1]خور جان هم از دانش آمد پدید
[M2]که جان را به دانش توان پرورید
[B][M1]بود مرده هر کس که نادانبود
[M2]که بی دانشی مردن جان بود
[B][M1]بپرسید بازشکه مرگیچه چیز
[M2]همان مرده از چند گون است نیز
[B][M1]چنین گفت داننده دل برهمن
[M2]که مرگی جداییست جان را ز تن
[B][M1]دوگوناست مرده ز راه خرد
[M2]که دانابجز مرده شان نشمرد
[B][M1]یکی تن که بی جان بماند به جای
[M2]دگر جاننادان دور از خدای
[B][M1]چو جان رفت اگر رست از اندوه و بند
[M2]زیان نیست گر بر تن آیدگزند
[B][M1]دگر باره پرسید گردگزین
[M2]که ای بسته بر اسپ فرهنگ زین
[B][M1]خور جان بگفتی کنون گوی راست
[M2]چه چیزست جان نیز و جایش کجاست
[B][M1]چنین گفت دانا که جان نزد من
[M2]یکی گوهر آمد تمامیّ تن
[B][M1]چه گویا چه بینا چه فرهنگ گیر
[M2]چه بیداری او راچه دانش پذیر
[B][M1]صفتهاست او را هم از ساز او
[M2]کزایشان شود آگه از راز او
[B][M1]چو مرگی ز تن برگشایدش بند
[M2]ز دو گونه افتد بهرنج و گزند
[B][M1]گر اندر طبایع فتد گرد گرد
[M2]و گر سوی دوزخ شود جفت درد
[B][M1]ز جان ز جایش نمودمت راه
[M2]اگر دانشی نیز خواهی بخواه
[B][M1]سخن اندکی گفتم از هر چه بود
[M2]ولیکن دراو هست بسیار سود
[A]
[B][M1]دل پهلوان گشت ازاو شاد و گفت
[M2]دگر پرسشی نغز دارم نهفت
[B][M1]چه برناست آبستن و گنده پیر
[M2]هم از وی بسیبچه گردش به شیر
[B][M1]بهناز آنچه زاید همیپرورد
[M2]چو پرورد بکشد هم آن گه خورد
[B][M1]جهانست گفت این فژه پیرزن
[M2]بچه جانور هرچه هست انجمن
[B][M1]کرا زاد پرورد و دارد به ناز
[M2]کشد، پس کند ناپدیدار باز
[B][M1]دگر گفت کآن گاو پیسه کدام
[M2]که هستش جهان سر به سر چارگام
[B][M1]به رنگی دگر نیز هر پای اوی
[M2]به رفتن نگردد تهی جای اوی
[B][M1]ده و دوست اندام او هرچه هست
[M2]هر اندام را استخوانستشست
[B][M1]به پاسخ چنینگفت دانش سگال
[M2]که این گاو نزدیک من هست سال
[B][M1]خزان وزمستان، تموز و بهار
[M2]به هر رنگ پای وی اند این چهار
[B][M1]ده و دو کش اندام گفتی به هم
[M2]به شست استخوان هریک از بیش و کم
[B][M1]مَه سال بیش از ده و دو نخاست
[M2]شب و روز هر ماه شست است راست
[B][M1]دگر گفت چون جان آشفتگان
[M2]یکی خوابگه چیست پر خفتگان
[B][M1]دو چادر همیشه برآن خوابگاه
[M2]کشیده یکی زرد و دیگر سیاه
[B][M1]مر آن خفتگان را کی افتد شتاب
[M2]که بیدار گردند یک ره ز خواب
[B][M1]چنین گفت کاین خوابگاه این زمیست
[M2]برو خفتگانیم هرچ آدمیست
[B][M1]دو چادر شب و روز دانگردگرد
[M2]که برماست گاهی سیه گاه زرد
[B][M1]از این خواب اگر کوتهست ار دراز
[M2]گه مرگ بیدار گردیم باز
[B][M1]دگر گفتبر هفت خوان پر گهر
[M2]چه دانی یکی مرغ بگشاده پر
[B][M1]کجا خورد آن مرغ از آن گوهرست
[M2]خورش نیز هر چند افزونترست
[B][M1]نه گوهر همی کم شود در شمار
[M2]نه سیر آید آن مرغ بسیار خوار
[B][M1]برهمن دَر پاسخش برگشاد
[M2]که این هفت خوان کشورست از نهاد
[B][M1]گهر جانور پاک دانمرغ مرگ
[M2]که هستیم با او چو با باد برگ
[B][M1]همی تا خورد جانور بیشتر
[M2]نه او سیر گردد نه کم جانور
[B][M1]ازاین به مرا راه گفتار نیست
[M2]سخن راکرانه پدیدار نیست
[B][M1]سپهبد پسندید و گفت از خرد
[M2]سخن های نغز این چنین در خورد
[B][M1]کنون از ستودانت پرسم سخن
[M2]که کردست و کی بودش آغاز و بن
[B][M1]بد انسان بزرگ استخوانهای کیست
[M2]فرازش نبشته بر آن سنگ چیست
[B][M1]برهمن ز کس گفت نشنیده ام
[M2]من اش همچنان استخوان دیده ام
[B][M1]نبشته چنین است بر خاره سنگ
[M2]که گیتی به کس برندارد درنگ
[B][M1]به مردی منازید و بد مسپرید
[M2]بدین مرده و کالبد بنگرید
[B][M1]بترسید از آن دادفرمای پاک
[M2]که چونین کسی را کند می هلاک
[B][M1]ببد خیره دل پهلوان ز آن شگفت
[M2]ببوسیدش وسازرفتن گرفت
[B][M1]به خواهشگری زاو درآویخت پیر
[M2]کز ایدر مرو، امشب آرام گیر
[B][M1]به جای آمد آنچت ز منبود رای
[M2]تو نیز آنچه رأی من آور بجای
[B][M1]چنان دان که رفتن رسیدم فراز
[M2]بباید شد ار چندمانم دراز
[B][M1]چو پیریت سیمین کند گوشوار
[M2]از آن پس تو جز گوش رفتن مدار
[B][M1]تنما یکی خانه دان شوره ناک
[M2]که ریزد همی اندک اندکش خاک
[B][M1]چو دیوار فرسوده شد زیر و بَر
[M2]سرانجام روزی درآید به سر
[B][M1]جوانیم بد مایه خوبیم سود
[M2]جهان دزد شد سود و مایه ربود
[B][M1]سپهر از برم سالنهصد گذاشت
[M2]کنوناسپ از آن تاختن بازداشت
[B][M1]قدم کرد چوگان و در زخم اوی
[M2]ز میدان عمرم به سر برد گوی
[B][M1]چو فردا ز یک نیمه بالای روز
[M2]شود در دگر نیمه گیتی فروز
[B][M1]بدان مرز رخشنده زین مرز تار
[M2]گذر کردخواهم سوی کردگار
[B][M1]مَشو تا تنم را سپاری بهخاک
[M2]چو من جان سپارم به یزدان پاک
[B][M1]سپهبد پذیرفتو آرام کرد
[M2]همه شب ز بهرش همی خورد درد
[B][M1]گه چاشت چونبود روز دگر
[M2]بیآمد برهمنز کازه به در
[B][M1]ازو وز گره خواست پوزش نخست
[M2]شد آن گهبدان چشمه و تن بشست
[B][M1]بر آیین خویش از گیا بست ازار
[M2]خروشان شد از پیش یزدان به زار
[B][M1]براند آب دو چشم از آن چشمه بیش
[M2]همی خواست ازایزد گناهان خویش
[B][M1]سرانجام چون لابهچندی شمرد
[M2]دو رخ بر زمین جان به یزدان سپرد
[B][M1]سپهدار با خیل او همگنان
[M2]گرفت از برشمویهٔ غمگنان
[B][M1]به آیین کفن کردش و دخمه گاه
[M2]وز آن جایگه رفت نزد سپاه
[A]
[B][M1]رسید از پس هفته ای شاد و کش
[M2]به شهری دلارام و پدرام و خوش
[B][M1]همه دشت او نوگل و خیزران
[M2]کهی برسرش بیشهٔ زعفران
[B][M1]بر آن کوه بر میلی افراخته
[M2]ز مس و آهن و روی بگداخته
[B][M1]نبشته ز گردش خطی پارسی
[M2]که بد عمر من شاه ده بار سی
[B][M1]ز شاهان کسی بدسگالم نبود
[M2]به گنج و به لشکر همالم نبود
[B][M1]در این کوه صد سال بودم نشست
[M2]بسی رسته زر آوریدم به دست
[B][M1]همه زیر این میل کردم نهان
[M2]برفتم سرانجام کار از جهان
[B][M1]نه زو شاد بودم بدین سر به نیز
[M2]نخواهم بدان سربدَن شاد نیز
[B][M1]ندانم که یابد بدو دسترس
[M2]مرا بهره باری شمارست و بس
[B][M1]چو دستت به چیز تو نبودرسان
[M2]چه چیز تو باشد چه آن کسان
[B][M1]غم و رنج من هر که آرد به یاد
[M2]نباشد به آکندن گنج شاد
[B][M1]به نیکی برد رنج هر روز بیش
[M2]که فرجام هم نیکی آیدش پیش
[B][M1]گر از کوه داریم زر بیش ما
[M2]توانگرخدایستو درویش ما
[B][M1]ایا آنکه این گنجت آیدبه دست
[M2]ز روی خرد بر به کار آنچه هست
[B][M1]همه ساله ایدر توانا نیی
[M2]که امروز اینجا وفردا نیی
[B][M1]تن از گنجدنیا میفکن به رنج
[M2]ز نیکیو نام نکوساز گنج
[B][M1]که بردن توان گنج زر، گرچه بس
[M2]ز کس گنج نیکینبردست کس
[B][M1]جهان ژرف چاهی است پر بیم و آز
[M2]ازاو کوش تا تن کشی بر فراز
[B][M1]فژه گنده پیرسیت شوریده هش
[M2]بداندیش و فرزندخور، شوی کش
[B][M1]به هرگونه فرزند آبستن است
[M2]تو فرزند را دوست و او دشمن است
[B][M1]پناهت بداد آفرین باد و بس
[M2]که از بد جز او نیست فریادرس
[B][M1]دل پهلوان خیره شد کآن بخواند
[M2]بسی در ز دو جزع روشن براند
[B][M1]سپه را بفرمود تاهمگروه
[M2]فکندندآن میلو کندند کوه
[B][M1]چهی بود زیرش چو تاری مغاک
[M2]پر از زرّ رسته بیاکنده پاک
[B][M1]سراسر فراز چَه انبار کرد
[M2]صد و بیست اشتر همه بار کرد
[B][M1]بی اندازه زآن کاسه و خوان و جام
[M2]بسازید وزین کرد و زرین ستام
[B][M1]یکی ده منی جام دیگر بساخت
[M2]بدو گونه گون گوهر اندر نشاخت
[B][M1]ز یک روی آن جام جمشید شاه
[M2]نگاریده دربزم باتاج وگاه
[B][M1]ز روی دگر پیکر خویش کرد
[M2]چو در صف چه با اژدهای برد
[B][M1]هر آنگه که بزمی نو آراستی
[M2]بدان ده منی جام می خواستی
[B][M1]چو برداشت آن گنج از آن مرز و بوم
[M2]به نزد خسو شد که بد شاه روم
[B][M1]به عمورّیه بود شه را نشست
[M2]چوبشنید کآمد یل چیر دست
[A]
[B][M1]سه منزل پذیره شدش با سپاه
[M2]زد آذین دیبا و گنبد به راه
[B][M1]بیاراست ایوان چو باغ ارم
[M2]نثارش گهر کرد و مشک و درم
[B][M1]به شادیش بر تخت شاهی نشاست
[M2]بسی پوزش از بهر دختر بخواست
[B][M1]بدش نغز رامشگریچنگ زن
[M2]یکی نیمهمرد و یکی نیمه زن
[B][M1]سر هر دو از تن به هم رسته بود
[M2]تنان شان به هم باز پیوسته بود
[B][M1]چنان کآن زدی، این زدی نیز رود
[M2]ورآن گفتی، ایننیز گفتی سرود
[B][M1]یکی گر شدی سیر از خورد و چیز
[M2]بدی آن دگرهمچنوسیر نیز
[B][M1]بفرمود تا هر دو می خواستند
[M2]رهچنگ رومی بیاراستند
[B][M1]نواشان ز خوشی همی برد هوش
[M2]فکند از هوا مرغ را در خروش
[B][M1]ببودند یک هفته دلشاد و مست
[M2]که ناسود یک ساعت از جام دست
[B][M1]سر هفته با پهلوان شاه شاد
[M2]یکی کاخ شاهانه را در گشاد
[B][M1]سرایی پدید آمد آراسته
[M2]به از نو بهشتی پر از خواسته
[B][M1]دراو خرّم ایوان برابر چهار
[M2]ز رنگش گهرها چو باغ بهار
[B][M1]یکی قصرش از سیم و دیگر ز زرّ
[M2]سیم جزعو چارمبلورین گهر
[B][M1]درشبر شبه درّ و بیجاده بود
[M2]زمینش همه مرمر ساده بود
[B][M1]دو صد خانه هم زین نشان در سرای
[M2]سراسر به سیمین ستون ها بپای
[B][M1]به هر خانه در تختی از پیشگاه
[M2]بر تخت زرّین یکی زیرگاه
[B][M1]به هر تختبر خسروی افسری
[M2]سزاوار هر افسری پرگری
[B][M1]در آن روشن ایوان که بود از بلور
[M2]دو بت کرده زرین چو ماه و چو هور
[B][M1]یکی چون از چهره، دیگر چو مرد
[M2]ز یاقوتشان تاج واز لاژورد
[B][M1]دو صد گونه کرسی در ایوان ز زرّ
[M2]بتی کرده بر هر یکیاز گهر
[B][M1]یکی خادماز پیش هر بت شمن
[M2]بر آتش دمان مشک و عنبر به من
[B][M1]یکی میل ازسیم بفراخته
[M2]یکی چرخ گردان بر آن ساخته
[B][M1]ز زرّ برج ها و اختران سپهر
[M2]روان کرده از چرخبا ماه و مهر
[B][M1]شب و روز با ساعت و سال و ماه
[M2]بدیدی دراو هرکه کردی نگاه
[B][M1]به پدرام باغی شد اندر سرای
[M2]چوباغ بهشتی خوش و دلگشای
[B][M1]برآورده دیوارها ازرخام
[M2]رهش مرمر و جوی ها سیم خام
[B][M1]بهدیواربر جوی ها ساخته
[M2]به هر نایژه آب رزتاخته
[B][M1]همه باغطاووس و رنگین تذرو
[M2]خرامنده در سایهٔ نوژ و غرو
[B][M1]گلی بد که شب تافتی چون چراغ
[M2]به روزی دو ره بشکفیدی به باغ
[B][M1]دو صد گونهگلبدمیان فرزد
[M2]فروزان چو در شب ز چرخ اورمزد
[B][M1]گلی بد که همواره کفته بدی
[M2]به گرما و سرما شکفتهبدی
[B][M1]درخت فراوان بد از میوه دار
[M2]به هر شاخ بر پنج شش گونه بار
[B][M1]قفس ها ز هرشاخی آویخته
[M2]دراومرغ دستان برانگیخته
[B][M1]به هر گوشه از زرّ یکی آبگیر
[M2]گلاب آبش و ریگ مشک و عبیر
[B][M1]بسی ماهی از سیم و از زرّ ناب
[M2]به نیرنگ کردهروان زیر آب
[B][M1]در آن باغ یک ماه دیگر به ناز
[M2]ببودند وبا باده و رود و ساز
[B][M1]سَر مه یکینامه آمد پگاه
[M2]ز جفت سپهبد به نزدیک شاه
[B][M1]بسی لابه ها ساخته زی پدر
[M2]که از پهلوان چیست نزدت خبر
[B][M1]ز هرچ آگهی زو سود ار گزند
[M2]بدان هم رسان زود نزدم نوند
[B][M1]که هست از گه رفتنشسال پنج
[M2]من اندر جداییش با درد و رنج
[B][M1]تنم گویی از غم بهخار اندرست
[M2]دل از تف به خونین بخار اندرست
[B][M1]ازآن روز کم روشنی بهره نیست
[M2]مرا باری آن روز با شب یکسیت
[B][M1]مدان هیچ درد آشکار و نهفت
[M2]درد جدایی ز شایسته جفت
[B][M1]بجوشید مغز سپهبد ز مهر
[M2]به خون زآب مژگان بیاراست چهر
[B][M1]کهن بویهٔ جفت نو باز کرد
[M2]هم اندر زمان راه را ساز کرد
[B][M1]به شهر کسان گر چه بسیار بود
[M2]دل از خانه نشکیبد و زاد و بود
[B][M1]بدانست رازش نهان شاه روم
[M2]شد از غم گدازنده مانند موم
[B][M1]سبک هدیهٔ دختر از تخت عاج
[M2]بیاراست با افسر و طوق و تاج
[B][M1]هم از یاره و زیور و گوشواره
[M2]دو نعلین زرین گوهر نگار
[B][M1]ز دیبا و پرنون شتروار شست
[M2]ز پوشیدنی جامه پنجاه دست
[B][M1]پرستار تیرست و خادم چهل
[M2]طرازی دو صد ریدک دلگسل
[B][M1]ز زرّینه آلت به خروارها
[M2]ز فرش و طوایف دگر بارها
[B][M1]عماری ده از عود بسته به زر
[M2]کمرشان براز رستهای گهر
[B][M1]از استر صد آرایش بارگاه
[M2]یکی نیمه زآن چرمه دیگر سیاه
[B][M1]همیدون سزاوار داماد نیز
[M2]بیاراست از هدیه هر گونه چیز
[B][M1]ز دیبا و دینار و خفتان و تیغ
[M2]هم از تازی اسپان چو پوینده میغ
[B][M1]بی اندازه سیمین و زرین دده
[M2]درون مشک و بیرون به زر آزده
[B][M1]روان کوشکی یکسر از عود خام
[M2]به زرّین فش و بند زرین قوام
[B][M1]یکی ماه کردار زرّین سپر
[M2]کلاهی چو پروین ز رخشان گهر
[B][M1]هم از بهر ضحاک یک ساله نیز
[M2]بدو داد باژ و ز هرگونه چیز
[B][M1]ببخشید گنجی به ایران سپاه
[M2]برون رفت یک روزه با او به راه
[B][M1]ورا کرد بدرود و زاو گشت باز
[M2]سپهدار برداشت راه دراز
[B][M1]فرستاد کس نزد عم زاد خویش
[M2]که در طنجه بگذاشت بودش ز پیش
[B][M1]بفرمود تا نزد او بی هراس
[M2]به راه آورد لشکر و منهراس
[B][M1]به طرطوس شد کرد ماهی درنگ
[M2]سپه برد از آنجا به دژهوخت گنگ
[B][M1]چو شد نزد ضحاک شاه آگهی
[M2]بیاراست ایوان و تخت شهی
[B][M1]سپه پاک با سروان سترگ
[M2]همان پیل و بالا و کوس بزرگ
[A]
[B][M1]پذیره فرستاد بر چند میل
[M2]بر آراست گاه از بر زنده پیل
[B][M1]ز دیبا زده سایبان بر سرش
[M2]بزرگان پیاده به پیش اندرش
[B][M1]چو نزدیک شد شادمان رفت پیش
[M2]نشاندش سوی راست بر تخت خویش
[B][M1]ببوسیدش از مهر و پرسید چند
[M2]گرفت آفرین پهلوان بلند
[B][M1]خراج همه خاور و باژ روم
[M2]هرآنچ آورید از دگر مرز و بوم
[B][M1]همه با دگر هدیه ها پیش برد
[M2]همه سرگذشتش براو برشمرد
[B][M1]سخن راند از افریقی و منهراس
[M2]بسی یاد کرد از جهانبان سپاس
[B][M1]مر آن دیو را بسته پیش سیاه
[M2]بیاورد، تا دید ضحاک شاه
[B][M1]دو دندانش از یشک پیلان فزون
[M2]بیفکند پیشش چو عاجین ستون
[B][M1]سپاه و شه از سهم آن نره دیو
[M2]بماندند با یاد کیهان خدیو
[B][M1]که پاکا توانا خدای بزرگ
[M2]که دیوی چنین آفریند سترگ
[B][M1]هم او سرکشی زورمند آورد
[M2]کزاین گونه دیوی به بند آورد
[B][M1]بفرمود شه چاردار بلند
[M2]مر آن زشت پتیاره کرده به بند
[B][M1]همه تن به زنجیرهای دراز
[M2]به میدان بدآن دارها بست باز
[B][M1]ز نظاره کشور پر از جوش گشت
[M2]بسا کس ز دیدارش بی هوش گشت
[B][M1]بی اندازه هر کس خورش ز آزمون
[M2]همی تاخت از پیش او گونه گون
[B][M1]دو چندان که یک مرد برداشتی
[M2]وی آسان به یک دَم بیوباشتی
[B][M1]وزآن پس مهان را همه خواند شاه
[M2]به بگماز با پهلوان سپاه
[B][M1]نشاندش بر خویش بر دست راست
[M2]به شادیش با جام بر پای خاست
[B][M1]بفرمود تا هر که جستند نام
[M2]همیدون به یادش گرفتند جام
[B][M1]یکی مهش هر روزنوچیز داد
[M2]جدا هر دمی پایه ای نیز داد
[B][M1]سَر ماه دادش کلاه و کمر
[M2]یکی مهر مجوق و زرین سپر
[B][M1]خراج همه بوم خاور زمین
[M2]دگر هرچه آورده بد همچنین
[B][M1]سراسر بدو داد بسیار چیز
[M2]به طنجه دگر هر چه بگذاشت نیز
[B][M1]فرستاد بازش سوی سیستان
[M2]بشد شاد دل گرد گیتی ستان
[B][M1]به دیدار جفت و پدر چند گاه
[M2]همی زیست آسوده از رنج راه
[A]
[B][M1]همان روزگار اثرط سرفراز
[M2]به بیماری افتاد و درد و گداز
[B][M1]چو سالش دوصد گشت و هشتادوپنج
[M2]سرآمد براو ناز گیتی و رنج
[B][M1]دَم زندگانیش کوتاه شد
[M2]به جایش جهان پهلوان شاه شد
[B][M1]چنینست، مر مرگ را چاره نیست
[M2]بَر جنگ او لشکر و باره نیست
[B][M1]گرامیست تن تا بود جان پاک
[M2]چو جان شد،کشان افکنندش به خاک
[B][M1]به جای بلند ار ز مه برتریم
[M2]چو مرگ آید از زیر خاک اندریم
[B][M1]جهان کشته زاریست با درنگ و بوی
[M2]دراو عمر ما آب و ما کشت اوی
[B][M1]چنان چون درو راست همواره کشت
[M2]همه مرگ راییم ما خوب و زشت
[B][M1]بجاییم و همواره تازان به راه
[M2]براین دو نوند سپید و سیاه
[B][M1]چنان کاروانی کزاین شهر بر
[M2]بودشان گذر سوی شهر دگر
[B][M1]یکی پیش و دیگر ز پس مانده باز
[M2]به نوبت رسیده به منزل فراز
[B][M1]خنک مرد دانندهٔ رأیمند
[M2]به دل بی گناه و به تن بی گزند
[B][M1]از آن پس جهان پهلوان چون ز بخت
[M2]به جای پدر یافت شاهی و تخت
[B][M1]براین بر دگر چند بگذشت سال
[M2]شب و روز گردونش نیکی سگال
[B][M1]برادر یکی داشت جوینده کام
[M2]گوی شیردل بود گورنگ نام
[B][M1]همان سال کاثرط برفت از جهان
[M2]شد او نیز در خاک تاری نهان
[B][M1]ازاو کودکی ماند مانند ماه
[M2]چو مه لیک نادیده گیتی دو ماه
[B][M1]نریمان پدر کرده بد نام اوی
[M2]ز گیتی همان بد دلارام اوی
[B][M1]به کام دلش پهلوان سترگ
[M2]همی پرورانید تا شد بزرگ
[B][M1]نبد دیده روی پدر یک زمان
[M2]عمش را پدر بودی از دل گمان
[B][M1]کشیدن کمان و کمین ساختن
[M2]زدن خنجر و اسب کین تاختن
[B][M1]ره بزم و چوگان و گوی و شکار
[M2]بیاموختش پهلوان سوار
[B][M1]یلی شد که چون نیزه برداشتی
[M2]سنان بر دل کوه بگذاشتی
[B][M1]به خنجر ببستی ره رود نیل
[M2]به کشتی شکستی سر زنده پیل
[A]
[B][M1]زدی دست و اندر تک باد پای
[M2]چناری به یک ره بکندی ز جای
[B][M1]چو بنهادی از کینه بر چرخ تیر
[M2]به پیکان در آوردی از چرخ تیر
[B][M1]یکی گو گه زور صد مرد بود
[M2]سر چرخ در چنبر آورده بود
[B][M1]همان سال ضحاک را روزگار
[M2]دژم گشت و شد سال عمرش هزار
[B][M1]بیآمد فریدون به شاهنشهی
[M2]وز آن مارفش کرد گیتی تهی
[B][M1]سرش را به گزر کیی کوفت خرد
[M2]ببستش، به کوه دماوند برد
[B][M1]چو در برج شاهین شد از خوشه مهر
[M2]نشست او به شاهی سر ماه مهر
[B][M1]بر آرایش مهرگان جشن ساخت
[M2]به شاهی سر از چرخ مه برفراخت
[B][M1]بدین جشن وی آتش آراستست
[M2]هم آیین این جشن ازاو خاستست
[B][M1]نشستنگه آمل گزید از جهان
[M2]به هر کشور انگیخت کارآگهان
[B][M1]فرستاد مر کاوه را کینه خواه
[M2]به خاور زمین با درفش و سپاه
[B][M1]که راند بدان مرز فرمان او
[M2]دل هرکس آرد به پیمان او
[B][M1]دگر نامه ای ساخت زی سیستان
[M2]به نزد سپهدار گیتی ستان
[B][M1]نخست از سخن یاد دادار کرد
[M2]که از نیست هست او پدیدار کرد
[B][M1]بدو پایدارست هر دو جهان
[M2]ز دیدار او نیست چیزی نهان
[B][M1]تن و جان و روز و شب و چیز و جای
[M2]زمین اختر و چرخ و هر دو سرای
[B][M1]چو کن گفته شد بود بی چه و چون
[M2]هنوزش نپیوسته با کاف نون
[B][M1]بدین جانور خیل چندین هزار
[M2]رساند همی روزی از روزگار
[B][M1]نه از دادن روزی آیدش رنج
[M2]نه هرچند بدهد بکاهدش گنج
[B][M1]دگر گفت کاین نامهٔ دلفروز
[M2]فرستاده آمد به هرمزد روز
[B][M1]ز فرّخ فریدون شه کامکار
[M2]گزین کیان بندهٔ کردگار
[B][M1]به گرشاسب کین جوی کشورگشای
[M2]جهان پهلوان گرد زاول خدای
[B][M1]پل اژدهاکش به گرز و به تیر
[M2]سوار هژبرافکن گردگیر
[B][M1]گزارندهٔ خنجر سرفشان
[M2]فشانندهٔ خون گردنکشان
[B][M1]ستانندهٔ تاج هنگام رزم
[M2]نشانندهٔ شاه بر گاه بزم
[B][M1]ز گام سمندش سته رود نیل
[M2]به دام کمندش سر زنده پیل
[B][M1]بدان ای دلاور یل پهلوان
[M2]که بادی همه ساله پشت گوان
[B][M1]ترا مژده بادا که چرخ بلند
[M2]به ما کرد تاج شهی ارجمند
[B][M1]دل هر شهی بستهٔ کام ماست
[M2]به هر مهر و منشور بر نام ماست
[B][M1]کسی را سزد پادشاهی درست
[M2]که بر تن بود پادشاه از نخست
[B][M1]خرد افسرش باشد و دادگاه
[M2]هش و رأی دستور و، دانش سپاه
[B][M1]مرا این همه هست و از کردگار
[M2]شدم نیز بر خسروان شهریار
[B][M1]چو ضحاک ناپاکدل شاه بود
[M2]جهان را بداندیش و بدخواه بود
[B][M1]ز بهرش به پیکار هر مرز بوم
[M2]به هم برزدی خاور و هند و روم
[B][M1]چه با اژدها و چه با دیو و شیر
[M2]زمانی نگشتی ز پیکار سیر
[B][M1]مرا داد یزدان کنون فرّ و برز
[M2]ازاو بستدم تاج شاهی به گرز
[B][M1]بریدم پی تخمهٔ اژدها
[M2]جهان گشت از جادویی ها رها
[B][M1]تو از جان و از دیده بیشی مرا
[M2]هم از گوهر پاک خویشی مرا
[B][M1]به تو دارم امید از آن بیشتر
[M2]که بر کام ما بسته داری کمر
[B][M1]تو دانی که از دین و آیین و راه
[M2]چه فرمان یزدان چه فرمان شاه
[B][M1]شنیدم که شد رام رایت زمان
[M2]رسیدت نوآمد یکی میهمان
[B][M1]که از جان فزونتر همی دانی اش
[M2]نریمان جنگی همی خوانی اش
[B][M1]درختیست کو شادی آرد همی
[M2]وزاو میوه فرهنگ بارد همی
[B][M1]مهی نو برآمد ز چرخ مهی
[M2]که دارد فزونی و فرّ و بهی
[B][M1]به یزدان چنین دارم امید و کام
[M2]که این ماه نو را ببینم تمام
[B][M1]چو نامه بخوانی سبک برگزین
[M2]برایوانت خرگاه و بر تخت زین
[B][M1]مزن جز به ره دم برآرای کار
[M2]بیا و نریمان یل را بیار
[B][M1]به نو زور و دل ده سپاه مرا
[M2]بیآرای بر چرخ گاه مرا
[B][M1]که باید ترا شد همی سوی چین
[M2]چو کاوه شد از سوی خاور زمین
[B][M1]نوند شتابنده هنجارجوی
[M2]چنان شد که بادش نه دریافت پوی
[B][M1]همه ره همی راند و که می برید
[M2]به یک هفته نزد سپهبد رسید
[B][M1]سپهدار کشور چو نامه بخواند
[M2]بر آن نامه زرّ و گهر برفشاند
[B][M1]نریمان بشد شاد و گفتا ممول
[M2]همه کارهای دگر بربشول
[B][M1]مکن بر در بندگی بند سست
[M2]که فرمان شاه این رسید از نخست
[B][M1]گزین کرد هم در زمان پهلوان
[M2]ده و دو هزار از دلاور گوان
[B][M1]ز گنج آنچه بایست بربست بار
[M2]ز هر هدیه ها گونه گون صدهزار
[B][M1]سپه سوی فرخ فریدون کشید
[M2]خبر چون به شاه همایون رسید
[B][M1]مهین کوس و بالا و پیلان و ساز
[M2]فرستاد با سروران پیشباز
[B][M1]نشست از بر کوشک دیده به راه
[M2]به دیدار گرشاسب و زاول سپاه
[B][M1]جهان دید پر سرکش زابلی
[M2]به کف گرز با خنجر کابلی
[B][M1]سه اسپه همه زیر خفتان کین
[M2]برافکنده برگستوان های چین
[B][M1]چو دریا دمان لشکر فوج فوج
[M2]در او هر سواری یکی تند موج
[B][M1]به هر موجی اندر نهان یک نهنگ
[M2]ز شمشیر دندانش، از خشت چنگ
[B][M1]همه نیزه داران گردن فراز
[M2]نشان بسته بر نیزه موی دراز
[B][M1]به چاچی کمان و سغدی زره
[M2]کمند یلی کرده بر زین گره
[B][M1]سنان ها به ابر اندر افراشته
[M2]ز چرخ برین نعره بگذاشته
[B][M1]سپهبد به خفتان و رومی کلاه
[M2]زبرش اژدها فش درفش سیاه
[B][M1]به زیر اندرش زنده پیلی چو عاج
[M2]همه پیلبانانش با طوق و تاج
[B][M1]نریمان یل پیشش اندر سوار
[M2]ز گردش پیاده سران بی شمار
[B][M1]چو زی کوشک آمد شه از تخت خویش
[M2]پذیره شدش زود ده گام پیش
[B][M1]گرفتش به بر برد از افراز تخت
[M2]ببوسید روی و بپرسید سخت
[B][M1]ز زر چارصد بار دینار گنج 
[M2]به خروار نقره دو صد بار پنج 
[B][M1]ز زر کاسه هفتاد خروار واند 
[M2]ز سیمینه آلت که داند که چند 
[B][M1]هزار و دو صد جفت بردند نام 
[M2]ز صندوق عود و ز یاقوت جام 
[B][M1]هم از شاره و تلک و خز و پرند 
[M2]هم از مخمل و هر طرایف ز هند 
[B][M1]هزار اسپ که پیکر تیزگام 
[M2]به برگستوان و به زرّین ستام 
[B][M1]هزار دگر کرّگان ستاغ 
[M2]به هر یک بر از نام ضحاک داغ 
[B][M1]ده و دو هزار از بت ماهروی 
[M2]چه ترک و چه هندو همه مشکموی 
[B][M1]از درّ و زبرجد ز بهر نثار 
[M2]به صد جام بر ریخته سی هزار 
[B][M1]یکی درج زَرّین نگارش ز درّ 
[M2]درونش ز هر گوهری کرده پر 
[B][M1]گهر بد کز آب آتش انگیختی 
[M2]گهر بد کزو مار بگریختی 
[B][M1]گهر بد کزو اژدها سرنگون 
[M2]فتادی و جستی دو چشمش برون 
[B][M1]گهر بد که شب نورش آب از فراز 
[M2]بدیدی، به شمعت نبودی نیاز 
[B][M1]یکی گوهر افزود دیگر بدان 
[M2]که خواندیش دانا شه گوهران 
[B][M1]همه گوهری را زده گام کم 
[M2]کشیدی سوی خویش از خشک نم 
[B][M1]چنین بد هزار و دو صد پیلوار 
[M2]همیدون ز گاوان ده و شش هزار 
[B][M1] صد و بیست پیل دگر بار نیز 
[M2]بد از بهر اثرط ز هر گونه چیز 
[B][M1]یکی نامه با این همه خواسته 
[M2]درو پوزش بی⁮کران خواسته 
[B][M1]سپهبد بنه پیش را بار کرد 
[M2]بهو را بیاورد و بردار کرد 
[B][M1]تنش را به تیر سواران بدوخت
[M2]کرا بند بد کرده بآتش بسوخت
[B][M1]بدو گفت شاه ای یل پیل زور
[M2]که چشم بد اندیش باد از تو دور
[B][M1]چنانی هنر از دل و زور و رآی
[M2]که امید ما از تو آید به جای
[B][M1]بگفت این و از جای یازید پیش
[M2]بدان تا نماید بدو زور خویش
[B][M1]همان پایه بگرفت و برتافت زود
[M2]چنان باز کردش کز آغاز بود
[B][M1]ز زورش بماندندگردان شگفت
[M2]بر او هر کسی افرین برگرفت
[B][M1]از آن پس به رامش سپردند گوش
[M2]به جام دمادم کشیدند نوش
[B][M1]چه‌بر هوش و دل باده چیزی گرفت
[M2]سران را سر از بزم سیری گرفت
[B][M1]برفتند ز ایوان فرخنده کی
[M2]چه سرمست تنها چه با رود و می
[B][M1]همی بود یک هفته تا با سپاه
[M2]سپهبد شد آسوده از رنج راه
[B][M1]سر هفته شه خواند وبنشاستش
[M2]سزا خلعت و باره آراستش
[B][M1]زره دادش و ترگ زرّین خویش
[M2]همان خنجر و جوشن کین خویش
[B][M1]سراپرده خسروی زربفت
[M2]کشیده ز گرد اندرش باره هفت
[B][M1]به بالا و پهنای پرده سرای
[M2]ز بر یک ستون سایبانی بپای
[B][M1]چهل رش ستون وی از زرّ زرد
[M2]همان سایبان دیبه لاجورد
[B][M1]همان اژدها فش درفشی دگر
[M2]سرش ماه زرین به درّ و گهر
[B][M1]بی اندازه شمشیر و خفتان جنگ
[M2]همان خرگه و خیمه رنگ‌رنگ
[B][M1]پری روی ریدک هزار از چگل
[M2]ستاره صد و کوس زرین چهل
[B][M1]صد و شست بالای زرین ستام
[M2]دو پیل از سپیدی چو کوه رخام
[B][M1]سه ره جام هفت از گهرهای گنج
[M2]ز دینار بدره چهل بار پنج
[B][M1]سزای نریمان یل همچنین
[M2]بسی هدیه‌ها داد و کرد آفرین
[B][M1]یکی شیر پیکر درفش بنفش
[M2]بدادش همه زرّ غلاف درفش
[B][M1]بفرمود تا او بود پیشرو
[M2]سپهبدش خوانند و سالار تو
[B][M1]گزین کرد پنجه هزار از سوار
[M2]پیاده دگر نامور چهل هزار
[B][M1]ز پیلان جنگی صد و شست پیل
[M2]سپاهی چو بر موج دریای نیل
[B][M1]سراسر جهان پهلوان را سپرد
[M2]بدو گفت کآی لشکر آرای گرد
[B][M1]ز جیحون گذر کن میاسای هیچ
[M2]سپه برگش و رزم توران بسیچ
[B][M1]برو تا بدان مرز از آن روی آب
[M2]کز او بردرخشد نخست آفتاب
[B][M1]به لشکر بپیمای توران زمین
[M2]ستان باژ خاقان و فغفور چین
[B][M1]هر آن کاو بتابد ز فرمان و پند
[M2]بدین بارگاه آر گردن ببند
[B][M1]به فرمانبری هر که بندد میان
[M2]ممان کش به یک موی باشد زیان
[B][M1]چنان ران سپه را کجا بگذرد
[M2]به بیداد کشت کسی نسپرد
[B][M1]نه بر بی گنه بد رسانند نیز
[M2]نه از بی گزندان ستانند چیز
[B][M1]به هر جای پشتی به دادار کن
[M2]از او ترس و دل با خرد یار کن
[B][M1]مبادا به دل رأی زفتیت جفت
[M2]که هرگز نباید سپهدار زفت
[B][M1]بود زفت هر جا سرافکنده است
[M2]دلش خسته، همواره کوتاه دست
[B][M1]به رادی دل زفت را تاب نیست
[M2]دل زفت سنگیست کش آب نیست
[B][M1]ز نا استوارانمجوی ایمنی
[M2]چو یابی بزرگی میآر منی
[B][M1]بترس از نهان رشک وز کینه ور
[M2]به گفتار هر کس دل از ره مبر
[B][M1]گمان‌ها همه راست مشمر ز دور
[M2]که بس ماند از دور شیون به سور
[B][M1]به زنهاریان رنج منمای هیچ
[M2]به هر کار در داد و خوبی پسیچ
[B][M1]ز سوگند و پیمان نگر نگذری
[M2]گه داوری راه گژ نسپری
[B][M1]چو چیره شوی خون دشمن مریز
[M2]مکن خیره با زیردستان ستیز
[B][M1]بدو داد منشور شاهان همه
[M2]که باشند پیشش به فرمان همه
[A]
[B][M1]به فرخ ترین فال گیتی فروز
[M2]سپه راند از آمل شه نیمروز
[B][M1]سوی شیرخانه به شادی و کام
[M2]که خوانی ورا بلخ بامی به نام
[B][M1]به کیلف شد از بلخ گاه بهار
[M2]وزان جایگه کرد جیحون گذار
[B][M1]همه ماورالنهر تا مرز چین
[M2]شمردندی آن گاه توران زمین
[B][M1]از آموی و زم تا به چاچ و ختن
[M2]ز شنگان و ختلان شهان تن‌به‌تن
[B][M1]ز نزل و علف هر کجا یافتند
[M2]ببردند و با هدیه بشتافتند
[B][M1]بدان گه سمرقند کرده بنود
[M2]زمین‌اش به جز خاک خورده بنود
[B][M1]سپهبد همی راند تا شهر چاچ
[M2]ز گردش بزرگان با تخت و عاج
[B][M1]دهی دید خوش، دل بدو رام کرد
[M2]ستاره زد آن جا و آرام کرد
[B][M1]برآسود یک هفته و بود شاد
[M2]به دل داد نخچیر و شادی بداد
[B][M1]میان ده اندر دژی بد کهن
[M2]کس آغاز آن را ندانست و بن
[B][M1]برآمد یکی بومهن نیم شب
[M2]تو گفتی زمین دارد از لرزه تب
[B][M1]یکی گوشه دژ نگونسار شد
[M2]چهل دیگ رویین پدیدار شد
[B][M1]همه دیگ‌ها سرگرفته به گل
[M2]چو دیدند پر زر بد آن هر چهل
[B][M1]به هر یک درون خرمنی زرّ ناب
[M2]درخشنده چون اخگر و آفتاب
[B][M1]سپهدار برداشت پاک آنچه بود
[M2]بر آن ده بسی نیکوی‌ها فزود
[B][M1]وزآنجا سپه راند و بشتافت تفت
[M2]به شادی به شهر سپنجاب رفت
[B][M1]بدان مرز هرچ از بزرگان بّدند
[M2]دگر کارداران و دهقان بدند
[B][M1]ستایش کنان پاک رفتند پیش
[M2]همه ساخته هدیه ز اندازه بیش
[B][M1]سپه برد از آن مرز و شد شادوچیر
[M2]بسی کوه پیش آمدش سردسیر
[B][M1]همه کان گهر بد دل سنگ و خاک
[M2]ز زرّ و مس و آهن و سیم پاک
[B][M1]یکی خانه بر هر که از خاره سنگ
[M2]بر افراز غاری رهش تار و تنگ
[B][M1]ز نوشادر آن خانه‌ها پربخار
[M2]که بردندی از وی به هر شهریار
[B][M1]از آن سیم و زر لشکر و پیلوان
[M2]ببردند چندان که بدشان توان
[B][M1]سپهبد کجا شد همی مژده داد
[M2]ز فرّخ فریدن با فرّ و داد
[B][M1]که بستد ز ضحاک شاهنشهی
[M2]جهان شد ز بیداد و از بد تهی
[B][M1]ز شادی رخ دهر شاداب کرد
[M2]گذر بر سر آب شاداب کرد
[B][M1]چو از رود بگذشت بفکند رخت
[M2]چهان پر گل و سبزه دید و درخت
[B][M1]میان گل و سوسن و مرغزار
[M2]روان چشمه اب بیش از هزار
[B][M1]ز گل دشت طاووس رنگین شده
[M2]از ابر آسمان پشت شاهین شده
[B][M1]به آواز بلبل گشاده دهن
[M2]دریده گل از بانگ او پیرهن
[B][M1]لب چشمه‌ها بر شخنشار و ماغ
[M2]زده صف سمانه همه دشت و راغ
[B][M1]پر از مرغ مَرغ و گل سرخ و زرد
[M2]ز ناژ و ز بید و هم از روز گرد
[B][M1]سراینده سار و چکاوک ز سرو
[M2]چمان بر چمن‌ها کلنگ و تذور
[B][M1]پراکنده با مشکدم سنگخوار
[M2]خروشان به هم شارک و لاله سار
[B][M1]ز هر سو رَم آهو و رنگ و غرم
[M2]ز دل‌ها دم کل زداینده گرم
[B][M1]همان جا به نخچیر با باز و یوز
[M2]ببد هفته‌ای شاد و گیتی فروز
[B][M1]بزرگان آن مرز ز اندازه بیش
[M2]شدندش ز هر مرز با نزل پیش
[A]
[B][M1]و ز آن جای با بزم و شادی و رود
[M2]همی رفت تا نزد ایلاق رود
[B][M1]یکی رود کز سیم گفتی مگر
[M2]ببستست گردون زمین را کمر
[B][M1]به دیدار که موج و دریا نشیب
[M2]به‌تک چرخ کردار و طوفان نهیب
[B][M1]چوباد از شتاب و چو آتش ز جوش
[M2]چو‌مارازشکنج‌وچوشیرازخروش
[B][M1]یکی اژدها نیلگون پیکرش
[M2]ابر باختر دم، از رستخیز
[B][M1]خروشش ز تندر تک از برق تیز
[M2]نهیبش ز مرگ و دم از رستخیز 
[B][M1]همه دمّ خَم و همه دل شکن
[M2]همه رویش ابرو همه تن دهن
[B][M1]گهی داشت جوش از دل بی‌هشان
[M2]گه از ناف و گیسوی خوبان نشان
[B][M1]ز پهناش ماهی به ماه آمدی
[M2]هم از بن به یکساله راه آمدی
[B][M1]به رنگ اینده بد زدوده ز زنگ
[M2]ولیکن چو سوهان همی سود سنگ
[B][M1]ز باران گهی درع پرچین شدی
[M2]گه از باد چون جوشن کین شدی
[B][M1]همه سیم کآن گفتی اندر جهان
[M2]گدازید و آمد برون از نهان
[B][M1]دگر صدهزار از گهردار تیغ
[M2]ز پیش و پس خور همی تاخت میغ
[B][M1]گمان بردی از سهم آن ژرف رود
[M2]که آمد مجرّه ز گردون فرود
[B][M1]ز هر سو بی‌اندازه در وی به‌جوش
[M2]بتان پرندی بر حله پوش
[B][M1]یکی کرته هر یک بپوشیده تنگ
[M2]همه چشمه چشمه بنفشه به رنگ
[B][M1]زده دامن کرته چاک از برون
[M2]گشاده بر و سینة سیمگون
[B][M1]چو جنگی سپاهی فزون از شمار
[M2]زره پوش و جوشن‌ور و ترگ‌دار
[B][M1]سپهبد به نیک اختر هور و ماه
[M2]بی‌آزا بگذشت از او با سپاه
[B][M1]گذر کرد از آن سوی خرگاهیان
[M2]به تاتار زد خیمه ناگاهیان
[B][M1]بر آن مرز خاقان یغر شاه بود
[M2]که تاج بزرگش بر ماه بود
[B][M1]ز گردان کین جوی سیصد هزار
[M2]سپه داشت شایسته کارزار
[B][M1]بد از لشکرش خیره چرخ برین
[M2]نگنجد گنجش به روی زمین
[B][M1]چو از شهر رفتی برون گاه‌گاه
[M2]به چوگان و گوی از به نخچیرگاه
[B][M1]بدی صد هزاران سران سترگ
[M2]طرازنده گدش سپاهی بزرگ
[B][M1]هزارانش بالا به پیش اندرون
[M2]به برگستوان و زره گونه‌گون
[B][M1]ده و شش هزار از مهان سرای
[M2]ز گوهر کمرشان ز دیبا قبای
[B][M1]پیاده بسی گرد خاقان پرست
[M2]سپرور همه با کمان‌ها به‌دست
[B][M1]منادی ز هر سو یکی چر بگوی
[M2]خروشنده تا کیست فریادجوی
[B][M1]ستمدیده هر یک آمدی دادخواه
[M2]بد و نیک برداشتندی به شاه
[B][M1]بدادی سبک داد و بنواختی
[M2]وز اندازه بر پایگه ساختی
[B][M1]بدش کوشکی سرکشیده به ماه
[M2]که پیرامنش بود یک میل راه
[B][M1]بر او سی و یک در همه زرنگار
[M2]که دادی به هر در یکی روز بار
[B][M1]چنین تا رسیدی سَر مه فراز
[M2]گشادی یکی در به هر روز باز
[B][M1]بد از پیش هر در یکی تازه باغ
[M2]پر از گونه‌گون گل‌چوروشن چراغ
[B][M1]ره کوشک یکسر ز ساده رخام
[M2]زمین مرمر و کنگره عود خام
[B][M1]به گرد اندرش کاخ و گلشن چهل
[M2]ز زرّ و ز گوهر نه از آب و گل
[B][M1]دو صد گنبد از صندل سرخ عود
[M2]ستاده به زرین و سیمین عمود
[B][M1]میانش دو ایوان برافراخته
[M2]سر برجشان تاج مه ساخته
[B][M1]خم طاق هر یک چو پرّ تذور
[M2]زبس رنگ یاقوت رخشان چو پرو
[B][M1]به یکروی دکانی از زرّ ناب
[M2]عقیقش همه بوم و درّ خوشاب
[B][M1]برو خرگهی کرده صدرش بپای
[M2]سرش بر گذشته ز کاخ سرای
[B][M1]همه چوب او زر و گوهر نگار
[M2]نمد خز و دیبای چینی ازار
[B][M1]چو جشنی بزرگ آمدی گاه‌گاه
[M2]در آن خیمه آراستی بارگاه
[B][M1]به شهرش نه برف و نه باران بدی
[M2]جز اندک نمی کز بهاران بدی
[B][M1]ز زربفت چین داشتی جامه شاه
[M2]ز دیبا دگر مهتران سپاه
[B][M1]بدی جامه کربای درویش را 
[M2]دگر پرنیان هر کم و بیش را
[B][M1]بدان مرز بودند شاهان بسی
[M2]ولیکن نبد یار خاقان کسی
[B][M1]همه ساله بد خواه ضحاک بود
[M2]که ضحاک خونریز و ناپاک بود
[B][M1]همی گفت ای کاشکی کز شهان
[M2]ربودی کسی زاو شهی ناگهان
[A]
[B][M1]چو در کشورش پهلوان سپاه
[M2]در و دشت زد خیمه بی‌راه و راه
[B][M1]نویسنده را گفت هین خامه گیر
[M2]به خاقان، یکی نامه کن بر حریر
[B][M1]بخوانش به فرمانبری پیش باز
[M2]بگو باژ بپذیر، یا رزم ساز
[B][M1]به دست دبیر اندرون شد قلم
[M2]یکی ابر زرین کش از مشک نم
[B][M1]همی تاخت اشک گلاب و عبیر
[M2]ز صحرای سیمین ز دریای قیر
[B][M1]چو غواص زی درّ داننده راه
[M2]همی‌زد به دریای معنی شناه
[B][M1]هر آن در که شایسته دیدی درست
[M2]بسفتی به الماس دانش نخست
[B][M1]چو سفتی برو مشک برتاختی
[M2]وز اندیشه‌اش رشته‌ها ساختی
[B][M1]همه نامه از در فرهنگ و هوش
[M2]بیاراست چون تخت گوهر فروش
[B][M1]به نام جهان داور آغاز کرد
[M2]که از تیره شب روز را باز کرد
[B][M1]گران ساخت خاک وسبک باد پاک
[M2]روان گرد گردون و آرام خاک
[B][M1]گهرها نگارید و تن‌ها سرشت
[M2]سپردن رهش بر خردها نوشت
[B][M1]که گیتی به شاه آفریدون سپرد
[M2]بدو سیرت بد ز کشور ببرد
[B][M1]ز ضحاک ناپاک بستند شهی
[M2]برای فریدون با فرّهی
[B][M1]نبشته شد این نامه دلفروز
[M2]ز گرشاسب فرخ شه نیمروز
[B][M1]به خاقان یغر شاه توران زمین
[M2]که مهرست شاهی و نامش نگین
[B][M1]بدان ای سزا پیشگاه بلند
[M2]که اختر یکی رأی روشن فکند
[B][M1]سپهر از دل هر بربود درد
[M2]ز چهر شهی بخت بزدود گرد
[B][M1]جهان نوعروسی گرانمایه شد
[M2]شهی تاجش و داد پیرایه شد
[B][M1]زمانه نگاریدش از فرّ و چهر
[M2]ستاره نثار آوریدش سپهر
[B][M1]زدین جامه کرد ایزد اندر برش
[M2]فلک زایمنی کله زد بر سرش
[B][M1]چو این نوعروس از دَرگاه شد
[M2]فریدون فرخ بر او شاه شد
[B][M1]به فرّ کیی و اختر خوب و بخت
[M2]ز ضحاک تازی ستد تاج و تخت
[B][M1]برآمد به مه دین یزدان پاک
[M2]سر جاویی‌ها فروشد به خاک
[B][M1]از ایران کنون من به فرمان شاه
[M2]بدین مرز آن برکشیدم سپاه
[B][M1]که ایی به فرمانبری شاه را
[M2]بوی خاکبوس آن کیی گاه را
[B][M1]نخست از تو خواهیم پرداختن
[M2]پس آن گه به فغفور چین تاختن
[B][M1]بدین نامه سر تا به سر پند تست
[M2]به کار آری ار، بخت پیوند تست
[B][M1]چو خواندی ز پیش آی پرداخته
[M2]همه راه نزل و علف ساخته
[B][M1]سزا باژ بپذیر و هدیه بساز
[M2]و گرنه به جنگ آر لشکر فراز
[B][M1]گه رزم پیروزی او را سزاست
[M2]که بر دین کند رزم بر راه راست
[B][M1]چو پردخته شد نامه را مهر کرد
[M2]فرستاد گردی شتابان چو گرد
[B][M1]فرستاده چون پیش شه شد، زمین
[M2]به رخسارگان رفت و کرد آفرین
[B][M1]به اسپ سخن داد پیش‌اش لگام
[M2]بر آهخت تیغ پیام از نیام
[B][M1]به میدان دانش سواری گرفت
[M2]چو بشنید شه بردباری گرفت
[B][M1]بدو گفت شاه تو از تخک کیست
[M2]به‌نزدیک او رسم ضحاک چیست
[B][M1]چه ورزد از آیین دین کم و بیش
[M2]چه گوید ز یزدان و از راه کیش
[B][M1]چنین داد پاسخ که شه را نخست
[M2]خرد باید و رأی و راه درست
[B][M1]کف راد و داد و نژاد و گهر
[M2]نکوکاری و راستگویی و فر
[B][M1]فریدون شه را بدینسان هزار
[M2]هنر هست و هم یاری از روزگار
[B][M1]فزون‌زان به‌کوه اندرون‌نیست سنگ
[M2]که درگنج او گوهرست رنگ‌رنگ
[B][M1]رهش دین یزدان کیومرثی
[M2]نژاد و بزرگیش طهمورثی
[B][M1]به دل کیش ضحاک را دشمنست
[M2]به‌نزدش چه اوی و چه اهریمنست
[B][M1]بد و نیک از ایزد شناسد درست
[M2]یکی داندش هم به دین درست
[B][M1]جهان گوید ایزد پدید آورید
[M2]همو بازگرداندش ناپدید
[B][M1]به پول چنیود که چون تیغ تیز
[M2]گذارست و هم نامه و رستخیز
[B][M1]بپرسد خدای از همه خوب و زشت
[M2]بدان راست دوزخ، بهان را بهشت
[B][M1]برش پارسا مرد نامی ترست
[M2]هم از زر دانش گرامی ترست
[B][M1]چنانست دادش که روباه پیر
[M2]برد بچه را تا دهد شیر شیر
[B][M1]چو بشنید خاقان پسندید و گفت
[M2]گراین هست شاه ترا نیست جفت
[B][M1]ولیکن چو پرسیدم از تو بسی
[M2]بمان تا بپرسم ز دیگر کسی
[B][M1]اگر چند فرزند چون دیو زشت
[M2]بود نزد مادر چو حور بهشت
[B][M1]هنر آن پسندیده‌تر دان و بیش
[M2]که دشمن پسندد به ناکام خویش
[B][M1]نباید که شاهان پژوهش کنند
[M2]مرا همچو غمران نکوهش کنند
[B][M1]برآساس یک هفته تا روی کار
[M2]ببینیم و پاسخ کنیم آشکار
[B][M1]بفرمود کاخی سزاوار اوی
[M2]بسازند درخور همه کار اوی
[A]
[B][M1]برادر بد آن شاه را سروری
[M2]خنیده به مردی به هر کشوری
[B][M1]پدرشان ز گیتی چو بربست رخت
[M2]شدند این دو جوینده تاج و تخت
[B][M1]زمانی نشدشان دل از جنگ سیر
[M2]سرانجام خاقان یغر گشت چیر
[B][M1]برادرش کشته شد از پیش اوی
[M2]پس ماند از او سرکشی کینه‌جوی
[B][M1]دلیری که نامش تکین‌تاش بود
[M2]همه ساله با عمّ به پرخاش بود
[B][M1]نهان هر گهی تاختن ساختی
[M2]به تاراج بومش برانداختی
[B][M1]زمانی ز کین پدر توختن
[M2]نیاسودی از غارت و سوختن
[B][M1]یکی بهره بگرفته بد کشورش
[M2]شکسته بسی گونه‌گون لشکرش
[B][M1]همین هفته کآمد سپهبد فراز
[M2]همی خواست آمد سوی جنگ باز
[B][M1]در اندیشه خاقان گرفتار بود
[M2]کش از هر دوسو رزم‌ و پیکار بود
[B][M1]به هم با مهان انجمن کرد و گفت
[M2]که گردن ندانم چه دارد نهفت
[B][M1]از این پهلوان وز برادر پسر
[M2]ندانم چه آورد خواهم به سر
[B][M1]ز دو رویه دشمن ندانم برست
[M2]نه پیداست کاختر کرا یاورست
[B][M1]چنانم که سرگشته‌ای روز تنگ
[M2]رهش پیش غرقاب وز پس نهنگ
[B][M1]کنون چاره جویید تا چون کنیم
[M2]که این خار از پای بیرون کنیم
[B][M1]ره آموز و روزه ده و چاره گر
[M2]بوند این سه سر بی پدر را پدر
[B][M1]بسی رأی زد هر کس از روی کار
[M2]سرانجام گفتند کای شهریار
[B][M1]چو آتش نمایدت از دور دود
[M2]از آن به که سوزدت نزدیک زود
[B][M1]شهان و بزرگان روی زمین
[M2]چه فرخ پدرت و چه فغفور چین
[B][M1]همه باژ ضحاک را داده‌اند
[M2]ز کامش برون گام ننهاده‌اند
[B][M1]فریدون از او به به‌فرنگ و فر
[M2]همیدون به داد و نژاد و گهر
[B][M1]گراو را تو فرمان بری ننگ نیست
[M2]ترا با سپهدار او جنگ نیست
[B][M1]هر ان ریش کز مرهم آید به راه
[M2]تو داعش کنی پیش گردد تباه
[B][M1]همه کاخ و ایوان به بزم و به خوان
[M2]بیارای و این پهلوان را بخوان
[B][M1]بر او بر شمر هدیه چندان ز گنج
[M2]کس آسان شود هرچه دیدست رنج
[B][M1]پس آن گه بدو از برادر پسر
[M2]بخوان نامه های گله سر به سر
[B][M1]که او خود ز دشمن کشد کین تو
[M2]نهد بر سپهر برین زین تو
[B][M1]به‌دست کسان چون توان گشت شیر
[M2]نباید ترا پیش او شد دلیر
[B][M1]پسندید خاقان و پیش گوان
[M2]بفرمود پاسخ سوی پهلوان
[B][M1]پس از نام و یاد جهان آفرین
[M2]ز دل بر سپهبد گرفت آفرین
[B][M1]دگر گفت کز باژ و هدیه ز گنج
[M2]دهم هر چه گویی، ندارم به رنج
[B][M1]سزد شاه ایران اگر سرکشیت
[M2]که او را چو گرد لشکر کشست
[B][M1]اگر خواهد از من شه نام جوی
[M2]فرستم سرم بر طبق پیش اوی
[B][M1]بدین باژ دو دیده گوهر کنم
[M2]ز تن پوستم بدره زر کنم
[B][M1]ولی ارزو دارم از تو یکی
[M2]که آری به کاخم درنگ اندکی
[B][M1]بوی شاد یک هفته مهمان من
[M2]بیارای این میهن و مان من
[B][M1]به جای فریدون اگر دانی ام
[M2]گز این آرزو شاد گردانی ام
[B][M1]فرستاده را باره خویش داد
[M2]وز اندازه دیبا و زرّ بیش داد
[B][M1]کسی کردش و شد فرسته چو باد
[M2]پیام آنچه بد گفت و نامه بداد
[B][M1]سپهدار از آن گفتها گشت رام
[M2]که پیغام بد با نوید و خرام
[B][M1]سوی شاه با لشکر آغاز کرد
[M2]وز ان روی خاقان بشد ساز کرد
[B][M1]هزار اسپ از فسیله گزید
[M2]دوره ده هزار از بره سربرید
[B][M1]ز گاوان فربه همی چهل هزار
[M2]ز نخچیر و مرغتن فزون از شمار
[B][M1]دو ره صد هزار دگر گوسفند
[M2]همه کشت و بردشت و صحرافکند
[B][M1]پذیره به پیش سپهدار شد
[M2]چو یکجای دیدارشان باز شد 
[B][M1]به بر یکدگر را هم از پشت زین
[M2]گرفتند این شاد از آن آن از این
[B][M1]به یکجای بودند هوش هر دوان
[M2]همه راه هم پرسش و هم عنان
[B][M1]سپهدار با هر که بود از سپاه
[M2]نشستند بر خوان هم از گرد راه
[B][M1]ز هر خوردنی ساز چندان گروه
[M2]یکی دشت بد گردش اندر دو کوه
[B][M1]پر از گور و نخچیر کوهش همه
[M2]به دشت اندر از گور و آهو رمه
[B][M1]به هر گام جامی پر از لعل می
[M2]طبق‌های نقل و درم زیرپی
[B][M1]رده در رده کاسه و خوان و جام
[M2]فروزان به مجمر دورن عود خام
[B][M1]به زیر از طوایف نهفته زمین
[M2]ز بر کله در کله دیبای چین
[B][M1]سپاهی ز شهد و شکر ساخته
[M2]همه نیزه در دست و تیغ آخته
[B][M1]گروهی به پیکار رفته فراز
[M2]گروهی به نخچیر با یوز و باز
[B][M1]ز حلوا به هر صفی میوه‌دار
[M2]همه برکشان شکرّ و قند بار
[B][M1]طبق‌ها و جام از کران تا کران
[M2]به مشک و می اندوده و زعفران
[B][M1]سپهریست هر جام گفتی مگر
[M2]مهش انگبین و ستاره شکر
[B][M1]کمربسته در پیش خوبان پرست
[M2]همه باده و باد بیزان به دست
[B][M1]چنان روشن از می بلورین ایاغ
[M2]کز او کور دیده به‌شب بی‌چراغ
[B][M1]دم نای هر جای و چنگ و رباب
[M2]پراکنده مستان بر آتش کباب
[B][M1]گرفته خورش‌ها همه کوه و دشت
[M2]کشان پیشکار آب و دستاروطشت
[B][M1]به بوی خورش‌ها ددان تاخته
[M2]زبر در هوا مرغ صف ساخته
[B][M1]نسشته به خوان یکسر ایرانیان
[M2]همه چینیان پیش بسته میان
[B][M1]شب و روز خاقان پرستش نمای
[M2]کمربسته پیش سپهبد به پای
[B][M1]جدا خوانش هر روز دادی بلاش
[M2]یکی ابر بد ویژه دینار پاش
[B][M1]سر هفته آمد نوندی فراز
[M2]که آورد لشکر تکین‌تاش باز
[B][M1]زناکه خروشی برآمد به ابر
[M2]شد آن بزم بر سان کام هژیر
[B][M1]سپهبد به‌خاقان یغر گفت چیست
[M2]چه‌لشکر رسید و تکین‌تاش کیست
[B][M1]بگسترد خاقان سخن سربه‌سر
[M2]گله هر چه بدش از برادر پسر
[B][M1]سپهدار گفت اینست غمری دلیر
[M2]کز اینسان از سر خویش سیر
[B][M1]من اینجا و او رزمکوش آمدست
[M2]همانا که خونش به جوش آمدست
[B][M1]یکست ابلهان را شتاب و شکیب
[M2]سواران بد را چه بالا چه شیب
[B][M1]ترا دل بدین غم نباید سپرد
[M2]که تنها بس او را نریمان گرد
[B][M1]گرش صدهزاراند گردان جنگ
[M2]همه درگه جنگ و کین تیز چنگ
[B][M1]ببینی که چون گویم ای شیر هین
[M2]که خونشان ستاند به شمشیر کین
[B][M1]چنان کن که شبگیر با یوز و باز
[M2]خرامیم مر جنگ را پیشباز
[B][M1]می و بزم کاینجاست آنجا بریم
[M2]نریمان زند تیغ و ما می‌خوریم
[B][M1]من از ویژه‌گردان گزینم هزار
[M2]تو بگزین هم از لشکر اندک سوار
[B][M1]بدان تا چو اندک نماید سپاه
[M2]دلیری کند دشمن، آید به راه
[B][M1]مگر ناگهش سر به دام آورم
[M2]وز این کار فرجام نام آوردم
[B][M1]چو پرّ حواصل برآورد زاغ
[M2]برافروخت ز ایوان نیلی چراغ
[B][M1]همان نامزد کرد اندک سپاه
[M2]ببردند و راندند یک هفته راه
[B][M1]به‌بزم و به‌نخچیر برکوه و دشت
[M2]چنین تا به ژی دیدار گشت
[B][M1]بر آن تیغ بژ از بر کوهسار
[M2]تکین‌تاش با جنگیان ده‌هزار
[B][M1]بگفتند از ایران دلیری سترگ
[M2]رسیدست نو با سپاهی بزرگ
[B][M1]ز خاقان یغر جنگ تو خواستست
[M2]وز ایران نبرد ترا خاستست
[B][M1]ز تیغ بژ آمد به پایین کوه
[M2]بزد صف کین با سپه همگروه
[B][M1]نیامدش باک از دلیری که بود
[M2]چو گرد سپه دید بشتافت زود
[A]
[B][M1]نریمان بیآمد هم اندر زمان
[M2]به نزد سپهدار و خاقان دمان
[B][M1]چنین گفت کامروز هر دو ز دور
[M2]نظاره براین جنگ سازید و شور
[B][M1]شما جام گیرید هر دو به بزم
[M2]که من تیغ خواهم گرفتن به‌رزم
[B][M1]اگر بخت هشیار یار منست
[M2]بدین دشت پیکار کار منست
[B][M1]از ایرانی و زاولی هر که بود
[M2]بفرمود تا صف کشیدند زود
[B][M1]چو صف زد زدورویه یکسر سپاه
[M2]غریو از دل کوس برشد به‌ماه
[B][M1]سواری یغز غزنی از پیش صف
[M2]برون‌زد، دو سر خشتی‌ از کین به ‌کف
[B][M1]یکی تبتی جوشن اندر برش
[M2]کلاهی سیه چاپر بر سرش
[B][M1]به آورد گه‌گشت آن‌گه چو باد
[M2]ز میدان به‌زین کوهه برسر نهاد
[B][M1]سوی قلب خاقان به‌کین حمله‌برد
[M2]هم از گرد بفکند جنگی دو گرد
[B][M1]دو دیگر فکند از سوی میسره
[M2]برد باز بر میمنه یکسره
[B][M1]یکی ترک دیگر ربود از کمین
[M2]سوی لشکرش برد و زد بر زمین
[B][M1]ز شادی گرفتند ترکان خروش
[M2]نریمان برآمد ز ترکان به جوش
[B][M1]بدو گفت از اینسان بود کارزار
[M2]یکی به‌زما کز سپاهت هزار
[B][M1]ازاین کودک اکنون به‌دشت نبرد
[M2]نگه کن تو پیکار مردان مرد
[B][M1]یکی نعره زد همچو شیر یله
[M2]که غرّد چو از عزم بیند گله
[B][M1]شباهنگ پیشانی ماه نعل
[M2]برانگیخت، گیتی به‌خون کرد لعل
[B][M1]ززخمش همی در زمین خم فکند
[M2]سپاهی بهٔک حمله برهم فکند
[B][M1]به‌میدان ز خون چون درآورد جوی
[M2]میان دو صف شد هم‌آورد جوی
[B][M1]به ناورد بلخی سواری گرفت
[M2]سپربازی و نیزهداری گرفت
[B][M1]خروشید کأن ترک پرخاشگر
[M2]که خشتش دو سر بد، کله چارپر
[B][M1]کجا تا ربایمش هم در شتاب
[M2]بسوزانمش در تف آفتاب
[B][M1]همان‌ترک‌بیرون‌زد ازصف چوشیر
[M2]گزیزنده یاب ابلقی تند زیر
[B][M1]میان در کمربند مالیده تنگ
[M2]به چاچی کمان در نهاده خدنگ
[B][M1]خروشان نمود او ز دور آستی
[M2]که پیش ای اگر مرمرا خواستی
[B][M1]برانگیخت باره نریمان گرد
[M2]به بازیگری دست ناورد برد
[B][M1]کمان قبضه و تیر و نیزه به‌دست
[M2]بسه‌نیزه بگرفت وزه‌رابه شست 
[B][M1]همی‌تاخت پیچان به‌گردش عنان
[M2]که تیرش زند سینه را یا سنان
[B][M1]چویک چندگشت، اندر آمد چودود
[M2]زدش نیزه وز پشت ابلق ربود
[B][M1]به‌نوک سنان بر مه افراختش
[M2]زمانی ز هر سو همی‌تاختش
[B][M1]پس انداخت از نیزه بر قلبگاه
[M2]برآمد غو کوس از ایران سپاه
[B][M1]چنان نعره‌شان بر مه و زهره شد
[M2]که مه بی‌دل و زهره بی‌زَهره شد
[B][M1]سپهدار و خاقان فرخنده نام
[M2]به شادیش هر دو گرفتند جام
[B][M1]نریمان دگرباره از چپ و راست
[M2]بگشت‌و از ایشان همآورد خواست
[B][M1]برون تاخت گردی دگر چون هژیر
[M2]کمان کرده الماس بارنده ابر
[B][M1]به گردش ز هر سو سواری گرفت
[M2]به تیغ و سنان کامکاری گرفت
[B][M1]پس از جای مانند تند اژدها
[M2]درآمد، بدو کرد خشتی رها
[B][M1]نریمان سوی چپ عنان برشکست
[M2]سوی‌ راست بگرفت‌ خشتش‌ به ‌دست
[B][M1]چنان زدش بر ناف زخم درشت
[M2]که باکوهه زینش بردوخت پشت
[B][M1]بیآویخت یکسو ز زین سرنشیب
[M2]سرش پای شد پشت پایش رکیب
[B][M1]به‌میدان دگرباره ناورد کرد
[M2]همی کشت هرکه آمدش در نبرد
[B][M1]به‌نیزه ز زین مرد برداشتی
[M2]هم از بر به شمشیر بگذاشتی
[B][M1]مکش، زنده بر بایش از پشت زین 
[M2]سبک هدیه آور به خاقان چین 
[B][M1]بگشتند هر دو چو شیر نژند
[M2]گرفتند گاهی کمان، گه کمند 
[B][M1]همه ترگ و خفتانشان گشت چاک 
[M2]فروریخت خنجر، زره گشت خاک 
[B][M1]عمودگران چون کمان یافت خم 
[M2]سنان گشت چوگان و نیزه قلم
[B][M1]سپرها چو بیشه شد از زخم تیر 
[M2]رخ از رنگ آهن به کردار قیر
[B][M1]سرانجام ترک آنچنان تاخت گرم 
[M2]که از زور بر چرمه بنوشت چرم 
[B][M1]بزد خنجری بر نریمان گرد
[M2]سپر نیمی و اوج ترگش ببرد 
[B][M1]گرفت آتش از زخم تیغش هوا 
[M2]ولیکن ندید آنچه بودش هوا
[B][M1]نریمان به چاره همی زنده جست 
[M2]گه او را برد نزد خاقان درست 
[B][M1]عنان تافت بگریخت پیشش ز جنگ 
[M2]ببد تا رسید اندرو ترک تنگ 
[B][M1]کمند آن گه از پس به باد گریز 
[M2]میانش اندر افکند و کرد اسپ تیز 
[B][M1]فکندش ابر خاک چون بی‌هشان
[M2]همی برد تا پیش خاقان کشان
[B][M1]بدو گفت کاین بیم خورده سوار
[M2]به هدیه از این کودک خرد دار
[B][M1]از ایرانیان رفت بر چرخ غو
[M2]ز کردار آن نو سپهدار گو
[B][M1]سپر برگرفتند و شمشیر تیز
[M2]به هم حمله بردند دل پر ستیز 
[B][M1]جهان گشت بر چشم ترکان بنفش
[M2]فکندند یکسر سلاح و درفش
[B][M1]ز پیش اندرون تیغ کهسار بود
[M2]ز بس تیغ گردان خونخوار بود 
[B][M1]ز چندان سپه یک دلاور نماند
[M2]گریزان برفتند چون سر نماند 
[B][M1]همه دشت و که بد پراکنده باز 
[M2]سلیح و ستوران و آلات ساز
[B][M1]گرفتند سرتاسر ایرانیان
[M2]نیآمد به یک موی کس را زیان 
[B][M1]وز آن جا سوی شهر پیروز روز 
[M2]کشیدند نیک اختر و دلفروز
[B][M1]چنان شاددل بود خاقان ازین 
[M2]که گفتی نهادست بر چرخ زین 
[B][M1]تکین‌تاش را برد جایی نهان
[M2]سرآورد بروی درنگ جهان
[B][M1]دو هفته در گنج بگشاد شاد
[M2]به بزم و به بخشش همی داد داد
[B][M1]به ایرانیان و سپهدار چیر
[M2]همیدون به فرّخ نریمان شیر
[B][M1]ببخشید هر هدیه چندان که نیز 
[M2]نباشد به صد گنج ازآن بیش چیز 
[B][M1]سپهبد فرستاد نامه به شاه
[M2]ز پیروزی و کار آن رزمگاه
[B][M1]ز رزم نریمان یل روز کین 
[M2]وز آزادی شاه توران زمین
[B][M1]چنینست از دیرباز این جهان
[M2]رباینده آن زاین به کین این از آن 
[B][M1]نه آشوب گیتی به هنگام تست 
[M2]که تا بد همیدون بدست از نخست 
[B][M1]همانست گیتی و یزدان همان
[M2]دگرگونه ماییم و گشت زمان 
[B][M1]آیا توشه‌ات اندک و ره دراز
[M2]چه سازی چو آیدت رفتن فراز 
[B][M1]دل از آز گیتی چه پر کرده‌ای 
[M2]از او چون بری آنچه ناورده‌ای 
[B][M1]ازاو کام دل در جوانی بجوی
[M2]که جوید ز تو کام در پیری اوی 
[B][M1]بسی خویش و پیوند تو زیر خاک 
[M2]همی بینی از پیش و نایدت باک 
[B][M1]به دیگر بزرگان نگر تا چه کرد 
[M2]برآرد همان از تو یک روز گرد 
[B][M1]سواریست عمر از جهان در گریز 
[M2]عنان خنگ و شبرنگ را داده تیز 
[B][M1]دو اسپست و مرد دو اسپه به راه 
[M2]سبک‌تر به منزل رسد سال و ماه 
[B][M1]بدان کوش کایمان به بیرون بریم
[M2]که یکسر به گرداب گردون دریم
[A]
[B][M1]سپهدار چون هفته‌ای سور کرد
[M2]از آن پس شد اهنگ فغفور کرد
[B][M1]همه راه خاقان بپرداخته
[M2]به هر جای نزل و علف ساخته 
[B][M1]سه منزل بدش با سپه رهنمای همی 
[M2]ورا کرد بدرود و شد بازجای 
[B][M1]شد شتابان سپهدار گو
[M2]نریمان و زاول گره پیشرو
[B][M1]به مرز بیابانی آمد فراز زمینش 
[M2]که گفتی جهانیست گسترده باز 
[B][M1]همه داغ پای پری
[M2]زمانه گم اندر وی از رهبری
[B][M1]نه گردون سپرده درازای او
[M2]نه خورشید پیموده پهنای او
[B][M1]به هر سوش دیوی دژ آگاه بود 
[M2]به هر گوشه صد غول گمراه بود 
[B][M1]همان تار پّرنده هزمان ز گرد 
[M2]چو تیر آمدی در نشستی به مرد
[B][M1]بکشتند از آن غول بسیار و مار 
[M2]به ده روز کردند از آنجا گذار 
[B][M1]رسیدند جایی چراگاه گور
[M2]درو شیرگون چشمه آب شور
[B][M1]چو نخچیر از تشنگی در گذار
[M2]به نزدیک ان چشمه رفتی فراز 
[B][M1]شدی نرم نرم آب آن چشمه زیر 
[M2]پس آشفته گشتی چو غرنده شیر 
[B][M1]بجستی و نخچیر را بی‌درنگ
[M2]همان گه بیوباشتی چون نهنگ 
[B][M1]پس از یک زمان استخوانهاشپاک
[M2]بدی گرد آن چشمه بر تیره خاک 
[B][M1]نه بشناخت آن آب را کس ز شیر 
[M2]نه دانست کز چیست نخچیرگیر
[B][M1]دگر سنگ دیدند کوچک بسی
[M2]که چون زآندوبرهم بسودی کسی 
[B][M1]همان گاه بادی شگرف آمدی
[M2]پس از باد باران و برف آمدی 
[B][M1]ولیکن چو زآن جا به بومی دگر 
[M2]ببردی، نبودی ورا آن هنر
[B][M1]دگر سنگ بد نیز کز بیم نم
[M2]چو ابر آمدی برزندی به هم
[B][M1]سبک ز ان هوا ابر بگریختی
[M2]نه روز برف و ژاله نه نم ریختی 
[B][M1]ز مرز بیابان چو برتر کشید
[M2]سپه را سوی شهر ساجر کشید 
[B][M1]بزد خیمه با لشکر از گرد شهر
[M2]برون شد که گیرد ز نخچیر بهر 
[B][M1]در و دشت و که دید زاندازه بیش 
[M2]رَم گور و آهو و غژغا و میش 
[B][M1]همان روز بفکند بسیار گور
[M2]به‌خون‌غرقه هرسو همی‌تاخت بور 
[B][M1]درختی بَر چشمه‌ساری بدید 
[M2]عنان ره انجام از آن سو کشید 
[B][M1]چو نزدیک‌شد‌خاست‌یک بانگ‌سخت 
[M2]زنی دید ناکه که جست از درخت 
[B][M1]یکی شیرخواره گرفته به بر
[M2]همی تاخت ز آهو به تک تیزتر
[B][M1]بپرسید کاین زن براینگونه چیست 
[M2]یکی گفت کاین هم چو ما آدمیست
[B][M1]درین بیشها گرد این دشت و کوه 
[M2]بدینسان بی‌اندازه بینی گروه 
[B][M1]چو آهوبه تک همچو مردم به روی 
[M2]چودیوان به‌ناخن چومیشان به‌موی 
[B][M1]ز بن هیچ با ما نگرند رام
[M2]بمیرند زود آنچه گیری به دام 
[B][M1]از ایشان چو بیمار گردد یکی
[M2]برندش براین تیغ کوه اندکی 
[B][M1]به شیونگری گردش اندر خروش 
[M2]برآرند و زی ابر دارند گوش 
[B][M1]گرش ابر تیره ز دیده به اشک
[M2]بشوید، درستی گرد بی‌پزشک 
[B][M1]وگر هیچ باران نبارد ز میغ
[M2]بمیرد، به زیر افکنندش ز تیغ
[B][M1]نریمان یکی از درختی ربود
[M2]بر پهلوان برد و او را نمود
[B][M1]به ره در همه بازویش خسته کرد
[M2]همی بود تا مرد و چیزی نخورد 
[B][M1]ز نخچیر چون شد سپهدار باز 
[M2]بیآمد کس شاه ساجر فراز
[B][M1]فرستاده با هدیه بسیار چیز
[M2]به پوزش پیامی نکو داده نیز
[B][M1]که دانم کز ایران به کین آمدی
[M2]به پیکار فغفور چین آمدی
[B][M1]من او را یکی بنده کهترم
[M2]نگهبان یک مرز ازین کشورم 
[B][M1]سه ماهه ز ما تا بدو هست راه 
[M2]نخستین ازو هر چه باید بخواه
[B][M1]هرآن گه گز او کام تو گشت راست 
[M2]همه بندگانیم و فرمان تراست
[B][M1]به هر شهر ازین مرز دیگر بپوی 
[M2]ز هر شاه باژی که باید بجوی 
[B][M1]سپهبد سخنهاش بر جای دید
[M2]پسندید و آن کرد کاو رأی دید 
[B][M1]ز زاول گره هر که بودند گرد
[M2]همان گه به فرّخ نریمان سپرد 
[B][M1]به هر شهر فرمود تا با سپاه
[M2]بگردد، ز شاهان بود باژخواه
[A]
[B][M1]بدو گفت پیش از شدن هوش دار 
[M2]نگر تا چه گویم به دل گوش دار
[B][M1]جوان را اگر چه سخن سودمند
[M2]ز پیران نکوتر پذیرند پند
[B][M1]تو لشکر نبردی دگر زی نبرد
[M2]ندیدی ز گیتی بسی گرم و سرد 
[B][M1]نهاد سپه بردن و تاختن
[M2]بیآموز با صّف کین ساختن
[B][M1]چو خواهی سپه را سوی رزم برد
[M2]مکن پیشرو جز دلیران گرد
[B][M1] سپه پیش دارد و بنه باز پس
[M2]ز گرد بنه گرد بسیار کس
[B][M1]چنان تاختن بر که اسپان ز کار
[M2]نباشند سست ار بود کارزار
[B][M1]به دشواری اندر مرو با سپاه
[M2]نه بی‌رهنمونان به نادیده راه
[B][M1]همان دیده‌بان دار بر تیغ کوه
[M2]به هامون طلایه گروها گروه
[B][M1]چو پیدا شود کینه خواهی بزرگ 
[M2]که باشد قوی با سپاهی بزرگ 
[B][M1]به هر گوشه کارآگهان برگمار
[M2]نهانش همی جوی با آشکار
[B][M1]ز نخچیر و از می به پرهیز باش 
[M2]به‌شب دیر خسب و به‌گه خیز باش 
[B][M1]چو لشکرگه آید برابر فراز
[M2]شبیخون نگه دار و لشکر بساز 
[B][M1]بگرد سپه سربه‌سر کنده کن
[M2]طلایه ز هر سو پراکنده کن 
[B][M1]هم از کنده و چاه پوشیده سر
[M2]بپرهیز و آسان شبیخون مبر
[B][M1]به نوبت ز جاندار وز پاسبان
[M2]کسان دار هم گرد و هم مهربان 
[B][M1]سپه پاک با ترگ و خفتان کین بدان 
[M2]شب و روز میدار و اسپان به زین 
[B][M1]گه که آراست خواهی مصاف به 
[M2]منی بفکن از سر گه نام و لاف 
[B][M1]داد و دهش دل بیارای و رای
[M2]پذیرش کن از نیکوی با خدای 
[B][M1]به دشت گل وخار و کند آب و چاه 
[M2]مکن رزم کافتد به سختی سپاه
[B][M1]همیدون میآرای از آن سو نبرد
[M2]که در دیده باد آورد خاک و گرد 
[B][M1]وز آن روی کز تیغ کوه آفتاب
[M2]دو چشم ترا تیره دارد ز تاب
[B][M1]به جایی گزین رزمگاه استوار
[M2]به آب و علف راه نزدیک وخوار 
[B][M1]ز پس دار در استواری بنه
[M2]برش لشکری رزم را یک تنه
[B][M1]پیاده به پیش ار صف ساخته
[M2]سپر در سپر تیغ و خشت آخته 
[B][M1]پس از هر سپر هم پی بدگمان
[M2]خدنگ افکنی در کمین با کمان
[B][M1]چنان کن که هرنیزه وز روز جنگ 
[M2]سپردار باشد کمانی به چنگ
[B][M1]به نیزه درون ره چنان ساخته
[M2]کزو ناوکی گردد انداخته
[B][M1]به هر ده دلاور یک آتش فکن 
[M2]نهاده به پیکار و کین جان و تن 
[B][M1]سوارانشان در قفا صف زده
[M2]پس پشتشان زنده پیلان رده
[B][M1]صفی ‌راست هربرراه و صفی‌به‌خم 
[M2]صفی چارسو درکشیده به هم 
[B][M1]پیاده چو دیوار بر چای پیش 
[M2]سواران درآمد شد از جای خویش 
[B][M1]گروهی به کوشش میان بسته تنگ 
[M2]گروهی در آسایش از بهر جنگ 
[B][M1]پس پشت لشکر سری با سپاه
[M2]کمین را ز هر گوشه بربسته راه 
[B][M1]گشاده ره پیل تا در شکست
[M2]از ایشان نگردد سپه پای خوست 
[B][M1]پر انبوه صندوق پیل نبرد
[M2]ز چرخی و از آتش انداز مرد 
[B][M1]سران را سزا جای دیدار کن 
[M2]درفش از چپ و راست بسیار کن 
[B][M1]فراوان ز گردان گردنفراز
[M2]ز بهر پسین حمله را دار باز
[B][M1]نخستین تن از دشمنت دار گوش به 
[M2]پس آن‌گاه بر زخم دشمن بکوش 
[B][M1]گردون روان قلعه‌ها کن بلند
[M2]بر آنسان کز آتش نیاید گزند
[B][M1]همه برج آن قلعه بالا و زیر
[M2]پر از گونه‌گون رزم ساز دلیر 
[B][M1]ز هر یک چنان ساخته بانگ تیز 
[M2]کزاو پیل و اسپ اوفتد در گریز 
[B][M1]چنان ساز قلبت که از چپ و راست 
[M2]رسد زود یاور چو فریاد خاست 
[B][M1]ممان کارد از قلب کس پیش پای 
[M2]مگر قلب دشمن بجنبد ز جای
[B][M1]چو داری پیاده سپه یکسره
[M2]بود جای پیکار کوه و دره
[B][M1]سوی رزم باید شدن همگروه
[M2]گرفتن سر تیغ و پایان کوه
[B][M1]وگر دشت ساده بود رزمگاه
[M2]به هم حلقه باید که بندد سپاه
[B][M1]وگر خیل دشمن پیاده بود
[M2]صف رزم بر دشت ساده بود
[B][M1]سوارانت را بر یکی جا بدار
[M2]که تا مانده گردند ایشان ز کار
[B][M1]چو بر جنگ پیلانت باشد شتاب
[M2]به هامون برافکن پراکنده آب 
[B][M1]که تا پیل گردد هراسیده دل
[M2]نیارد نهان پی از بوی گل
[B][M1]چو آید گه جمله کت بسپرد
[M2]رهش باز ده زود تا بگذرد
[B][M1]به پیکان الماس چشمش بدوز
[M2]دگر تخت و صندوقش ازبر بسوز 
[B][M1]همه تیر بر پای و ناخن زنش
[M2]مراو را فکن گرز بر گردنش
[B][M1]وگر خیل بدخواه از آن تو بیش 
[M2]توجایی گزین تنگ برگرد خویش 
[B][M1]مجوی از دو سو رزم کآید گزند 
[M2]ز یک روی بگشای و دیگر ببند 
[B][M1]بسازی دگر جوی هر روز کین 
[M2]کمین نه نهان و همی بین کمین 
[B][M1]سپاه ترا دل ده اندر نبرد
[M2]همی گرد هر جای با دار و برد 
[B][M1]کسی گر به پیکار نام آورد
[M2]سر جنگجویی به دام آورد
[B][M1]مراو را به نیکی و خلعت رسان
[M2]که تا زور گیرند دیگر کسان
[B][M1]به جنگ آنکه سست آید از آزمون 
[M2]ورا نام بفکن ز دیوان برون
[B][M1]ز دشمن چو بینی سواری دلیر 
[M2]میان دو صف بر یلان تو چیر 
[B][M1]سواران جنگی بر او بر گمار
[M2]ستوه آورش هر سوی از کار 
[B][M1]ز بدخواه در آشتی ساختن
[M2]زار بترس از شبیخون و از تاختن
[B][M1]نگه کن کمینش به گاه ستیز
[M2]هم از بازگشتنش گاه گریز 
[B][M1]از او تا نپردازی اندر شکست 
[M2]سپه را مده سوی تاراج دست
[B][M1]چوبینی که دشمن زپس رخت‌وساز 
[M2]همی اندک اندک فرستند باز
[B][M1]گر از درد باشند بیمار و سست 
[M2]گر از خستگی‌ها به تن نادرست 
[B][M1]وگر کم بود کس که جنگی بود
[M2]وگر از علف راه تنگی بود بود 
[B][M1]ور از رزمگه کاهل آیند پیش
[M2]حمله‌هاشان نه بر جای خویش 
[B][M1]بدین وقت‌ها رأی آویختن
[M2]فزون کن که خواهند بگریختن
[B][M1]چو زنهار خواهند، زنهار ده 
[M2]که زنهار دادن به پیکار به
[B][M1]چنانشان مگردان ز بیچارگی 
[M2]که جان را بکوشند یکبارگی 
[B][M1]ز بن بر گزیندگان ره مگیر 
[M2]مریز از کسی خون که باشد گزیر 
[B][M1]چو تنوان گرفتن گریبان جنگ 
[M2]سوی دامن آشتی یاز چنگ
[B][M1]به هر کار در زور کردن مشور 
[M2]که چاره بسی جای بهتر ز زور 
[B][M1]چو ثابت نباشد به جنگ و ستیز 
[M2]از آن به نباشد که گیری گریز 
[B][M1]به جنگ ارچه رفتن زه بهروزیست 
[M2]گریز به هنگام پیروزیست
[B][M1]چو گویند کز جنگ برگاشت پشت 
[M2]از آن به که گویند دشمنش کشت 
[B][M1]بدّم گریزندگان شب مپوی 
[M2]چو دشمن شد آواره بیشش مجوی 
[B][M1]وگر کار کوشش بباشد دراز 
[M2]نگردد همی دشمن از جنگ باز 
[B][M1]ممان کز علف هیچ یابند بهر
[M2]نهان آبخورشان بیاکن به زهر 
[B][M1]فکن تخم بد در چراگاهشان
[M2]خسک ریز و چه ساز در راهشان 
[B][M1]همه یاد دار آنچت آموختم
[M2]که من کین بدین چاره‌ها توختم 
[B][M1]بدو پاک بسپرد زاول سپاه
[M2]نریمان به شبگیر برداشت راه
[A]
[B][M1]چو شد هفته‌ای شهری آمدش پیش 
[M2]کهی نزدش از مه بلندیش بیش 
[B][M1]همه که دل خاره سنگین ز آب
[M2]بسان گیا رسته زو زرّ ناب
[B][M1]از آن شهریان هر که زآن زر برد 
[M2]جز اندک نبردند از آن زر خرد 
[B][M1]چو بسیار بردندی اندر زمان
[M2]بمردندی و جمله دودمان 
[B][M1]همه شهر درویش بودند سخت
[M2]گیابودشان پوشش و فرش و رخت 
[B][M1]ندید اندرایشان ازین سود و رفت 
[M2]برآمد به کوهی شتابنده تفت 
[B][M1]بدو گفت رهبر که گر زین سپاه
[M2]کند بانگ یک تن درین تنگ راه
[B][M1]ز باران چنان سیل از افراز و شیب 
[M2]بخیزد که از عمق باشد نهیب
[B][M1]همیدون چنین گفت است کوهی دگر 
[M2]که آهن چو ساییش بر سنگ بر 
[B][M1]همه این جهان پر ز باران شود 
[M2]هوا دیده سوکواران شود
[B][M1]کسی کاو بد آن کوه پوید سوار 
[M2]گرد در نمد نعل اسپ استوار 
[B][M1]وگرنه ز باران یکی سیل سخت
[M2]بخیزد که از بن برآرد درخت
[B][M1]بر آنسوی که تنگ کوهیست نیز 
[M2]دو میل اندرو رستنی نیست چیز 
[B][M1]در آن تنگ هرکس که دارد خروش 
[M2]گرد سنگباران ز هر جای جوش 
[B][M1]چنین گوید آن کاو ز دانا گروه 
[M2]که دیوان همی افکنندش ز کوه 
[B][M1]سپهدار خاموش ازو برگذشت
[M2]دگر پیشش آمد یکی پهن دشت
[B][M1]درو چشمه آب چون خون به رنگ 
[M2]بر چشمه کرده گوزنی ز سنگ 
[B][M1]در آن بوم و بر هر گوزنی که درد 
[M2]برو چیره گشتی، بماندی ز خورد 
[B][M1]دوان تاختی پیش او چون نوند
[M2]تن خویش سودی در او بار چند 
[B][M1]چوروزش بدی مانده گشتی درست 
[M2]چو مرگی بدی گشتی افتاده سست 
[B][M1]دگر دید شهری نو آیین به راه
[M2]کهی نزد او سرش بر اوج ماه 
[B][M1]همه سینه کوه بید و خدنگ
[M2]یکی بیشه گردش زریر و زرنگ 
[B][M1]سر تیغ آن که همه خاک بود
[M2]گیاه و گلش پاک تریاک بود 
[B][M1]کسی کآن گیا با می خوشگوار 
[M2]بخوردی، نکردی برو زهر کار 
[B][M1]شهش داشت آن را نگهبان بسی
[M2]نماندی که بی هدیه بردی کسی
[B][M1]چو بشنید کآمد نریمان گرد
[M2]شد و هدیه بیکران پبش برد
[B][M1]ز تریاک و از گونه‌گونه گهر 
[M2]ز زربفت چینی و از سیم و زر 
[B][M1]سپهبد به جاهش بسی برفزود
[M2]فرو آمد آنجا و یک هفته بود
[B][M1]بدان شهر گلزار بسیار بود 
[M2]یکی چشمه به میان گلزار بود 
[B][M1]به پهنا فزون از دو میدان زمین
[M2]همه آب آن چشمه چون انگبین
[B][M1]چو خورشید گیتی بیاراستی 
[M2]یکی بانگ ازآن چشمه برخاستی 
[B][M1]همه سنگش از زیر هم در شتاب 
[M2]دویدی ستادی برافراز آب
[B][M1]چوکردی نهان خور فروغ از جهان 
[M2]همان سنگ‌ها بازگشتی نهان
[B][M1]از آن چند برد از پی آزمون
[M2]سپه راند یک هفته دیگر فزون 
[B][M1]یکی بیشه و خوش چراگاه بود
[M2]همه بیشه پرنده روباه بود 
[B][M1]چو مرغان به پرواز در هر کنار 
[M2]چه‌بر شخّ و هامون چه‌بر کوهسار 
[B][M1]به هر درد پرّش بدی سود و بال 
[M2]ولیکن بدی شوم بانگش به فال
[B][M1]بی‌اندازه زان روبهان سر برید
[M2]وز آن جا بشد نزد شهری رسید 
[B][M1]بَر شهر بد ژرف چاهی مغاک بدان 
[M2]درو چشمه آب چون سیم پاک 
[B][M1]چشمه در هر که یک تنگ بار چو 
[M2]درافکندی از یک رطل تا هزار
[B][M1]کوه آبش از موج بفراختی
[M2]ز پس باز بر خشکی انداختی 
[B][M1]به خون و به دزدی چو آن مردمان 
[M2]شدندی به دل بر کسی بدگمان
[B][M1]ببستی شه او را سبک دست و پای 
[M2]در آن چشمه انداختی هم به جای 
[B][M1]شدی، گر گنهکار بودی، تباه
[M2]فتادی برون، گر بدی بی‌گناه
[B][M1]دگر دید دشتی همه کند مند
[M2]در آن دشت سهمن درختی بلند
[B][M1]تنش سبز وشاخش همه چون زریر 
[M2]به زیرش یکی چشمه آبی چو قیر 
[B][M1]چو پیچان رسن برگ‌های دراز
[M2]فروهشته زو تا به هامون فراز
[B][M1]زنخچیر هرچ اندر آن دشت و کوه 
[M2]به بیماری اندر بماندی ستوه
[B][M1]ویدی بشستی در آن چشمه تن 
[M2]ز پیش درخت آمدی چون شمن 
[B][M1]خروشان پرستیدن آراستی
[M2]نشستی گهی، گاه برخاستی
[B][M1]درست ار شدی در زمان باز جای 
[M2]و گر نه بمردی فتادی به جای
[B][M1]ز نخچیر کز گرد او مرده بود
[M2]دو پرتاب ره چرم گسترده بود 
[B][M1]نه بربیخ وشاخش نه بربرگ و بار
[M2]نکردی ز بن آتش تیزکار
[B][M1]همه دشت با شیر و گرگ و پلنگ
[M2]بد ازگرد او غرم و آهوی و رنگ
[B][M1]نه با آهوان یوز را بد ستیز
[M2]نه از شیر مرغوم را بد گریز
[B][M1]به شهری دگر نزد رودی رسید 
[M2]به هر سوش مردم پراکنده دید
[B][M1]میان غلیژن زبر وز فرود
[M2]همه پشم جستند از آن ژرف رود 
[B][M1]کز آن هر که دارد چو ز ابر بلند 
[M2]برو آتش افتد نباید گزند
[B][M1]همه بنده‌وار آمدندش ز پیش
[M2]ببردند از آن پشم از اندازه بیش 
[B][M1]همان جایگه دید مردی دورنگ
[M2]سپید و سیه تنش همچون پلنگ
[B][M1]سه چشمش یکی بر فراز ودو زیر 
[M2]به‌دندان چوخوکان به‌ناخن چوشیر 
[B][M1]ز گردش رده مردمان بی‌شمار 
[M2]بسی کژدم زنده از پیش و مار 
[B][M1]همی خورد از آن کش گزندی نبود 
[M2]وزآن هر چه او را بزد مرد زود 
[B][M1]سبک زآن پلنگینه دیو نژند
[M2]به خنجر سر و دست بیرون فکند 
[B][M1]به جای دگر دید دو بیشه تنگ
[M2]ازاین‌سو طبر‌خون وزآن سوخدنگ 
[B][M1]بَر هر دو بیشه یکی برز کوه
[M2]برآن کوه کپی فراوان گروه 
[B][M1]به گردش بسی چشمه نفت و قیر 
[M2]فرازش چو دریا یکی آبگیر
[B][M1]به دشت اندرون شهری آراسته
[M2]چو گنجی پراکنده از خواسته
[B][M1]همه مردمش را فزون از شمار
[M2]از آن کپیان برده و پیشکار
[B][M1]ز زیور همه غرق در سیم و زر 
[M2]بسا کی ز گل برنهاده به سر
[B][M1]به بازار چون بنده فرزند نیز
[M2]در آن شهر بفروختندی به چیز
[B][M1]هم اندر زمان کس بَر شاه کرد
[M2]ز کاری که بایستش آگاه کرد
[B][M1]نبد شاه را ز اختر نیک بهر نریمان 
[M2]به پیکارش آورد لشکر ز شهر 
[B][M1]بیاورد لشکر به جنگ
[M2]زمانه بدان پادشا کرد تنگ
[B][M1]به کم یک زمان زان سپاه بزرگ 
[M2]بد افکنده بسیار گردد سترگ
[B][M1]گرفتندش و لشکر آواره گشت
[M2]همه شهر با خاک همواره گشت 
[B][M1]ز تاراج آن شهر وز گنج شاه
[M2]توانگر ببودند یکسر سپاه
[B][M1]بدین سان دو ماه اندر آن مرز شاد 
[M2]همی گشت و بسیار درها گشاد 
[B][M1]بسی شهر و بتخانه تاراج کرد
[M2]بسی شاه را بی‌سر و تاج کرد
[B][M1]بسی مرد گردافکن پهلوان
[M2]که از گرز بشکستشان پهلوان
[A]
[B][M1]و زآن سو همان روز کاو رفته بود 
[M2]سپهبد نبیسنده را گفت زود
[B][M1]یکی نامه آکنده از خشم و کین
[M2]بیارای نزدیک فغفور چین
[B][M1]بگو باژ و ساو آنچه باید بساز 
[M2]چو خاقان یغر پیش آی باز 
[B][M1]وگرنه به پای اندر آرم سرت
[M2]نهم بر سر از موج خون افسرت 
[B][M1]چو گریان بتی گشت کلک دبیر
[M2]زسیمش تن و، سرزمشک و عبیر 
[B][M1]به نوشین دو لب برزد ازمشک دم
[M2]ز پر سرمه دیده ببارید نم
[B][M1]سرشکش همه گوهر و قیر شد
[M2]گهر دانش و قیر زنجیر شد
[B][M1]تو گفتی که تند اژدهایی ز زرّ
[M2]که بر گنج دانش نهادست سر
[B][M1]از آن گنج یاقوت و درّ خرد
[M2]همی از بر سیم برگسترد
[B][M1]از آغاز چون کلک درقار زد 
[M2]رقم بر سرش نام دادار زد
[B][M1]خداوند دانای پروردگار
[M2]ز دیده نهان وز خرد آشکار
[B][M1]جهان چون یکی پادشاهیست راست 
[M2]بر این پادشاهی مر او پادشاست 
[B][M1]زمین هست گنجش همیشه به جای 
[M2]زرش رستنی، چرخ گردان سرای 
[B][M1]هوا و آتش و آب فرمانبران
[M2]شب و روز یک و، سپاه اختران 
[B][M1]بر هر یکی دانشش را رهست
[M2]وز ایشان هر آنچ آید او آگهست 
[B][M1]دگر گفت کاین نامه نغزگوی
[M2]ز گرشاسب زاول شه نامجوی
[B][M1]به نزدیک فغفور فرخ نژاد
[M2]که‌ ماچ ین ‌وچین سربه‌سر زوست ‌شاد 
[B][M1]بدان ای ز شاهان توران زمین
[M2]دلت کرده بر اسپ فرهنگ زین 
[B][M1]که تخت شهی دیگرآیین گرفت
[M2]زمانه ره فرّه دین گرفت
[B][M1]فریدون فرّخ به گرز نبرد
[M2]ز ضحاک تازی برآورد گرد
[B][M1]ببردش به کوه دماوند بست 
[M2]به جایش به تخت شهی برنشست 
[B][M1]بیاراست از داد و خوبی جهان 
[M2]به فرمانش گشتند یکسر شهان
[B][M1]فرستاد مر کاوه را رزمکاو
[M2]به خاورزمین از پی باژ و ساو 
[B][M1]وزین سو مرا گفت برکش سپاه 
[M2]به فغفور شو باژ وساوش بخواه 
[B][M1]شنیدی که در کاول و مرز سند
[M2]چه‌کردم چه‌در خاور و روم و هند 
[B][M1]چه باشیر و پیل و چه بادیو و گرگ 
[M2]چه با اژدها رفته در کام مرگ
[B][M1]چه کس را نبد تاب من روز کین 
[M2]ترا هم نباشد به دانش ببین
[B][M1]مکن آنچه زو رنج کشور بود 
[M2]پس از جنگ فرجام کیفر بود
[B][M1]بمالدت دست زمان گوش بخت
[M2]چو از ما رسد مالشی برتو سخت 
[B][M1]به فرمان شاه آی با باژ پیش
[M2]چنان کن که خاقان وز آن نیز بیش 
[B][M1]پیام آنچه گفتن ز بر تا فرود
[M2]چو فرمان بری باد بر تو درورد 
[B][M1]به کوره خرد در ربیر کهن
[M2]همی کرد پالوده سیم سخن 
[B][M1]خطش گفتی و خامه درّ بار
[M2]که ازمشک مورست و ازرزّ مار 
[B][M1]همه دانه مور از او گهر
[M2]همه زهر مارش عبیر و شکر
[B][M1]چوقرطاس پوشید مشکین زره 
[M2]بزد بر کمربند زرین گره
[B][M1]سپهبد زبان آوری نغز گوی
[M2]برون کرد و بسپرد نامه بروی 
[B][M1]نشست شه چین به جندان بدی 
[M2]که شهری نبودی که چندان بودی 
[B][M1]هزاران هزار از یلان سپاه
[M2]به درگاه برداشت بی‌گاه و گاه 
[B][M1]وز آن جز که دستور و سالار بار 
[M2]ندیدی به سالی ورا یک دو بار
[B][M1]بد آراسته شهرش از گونه‌گون
[M2]ز شش میل ره گردش اندر فزون 
[B][M1]همه خانها برهم افراشته
[M2]به صد رنگ هر خانه بنگاشته
[B][M1]سپاهی و شهریش با دسترس
[M2]نبود اندر آن شهر درویش کش
[B][M1]چو ششماهه ره بوم توران زمین
[M2]به شاهی ورا بود زیر نگین
[B][M1]سرایی بدش سر کشیده به ماه
[M2]درازا و پهنا دو فرسنگ راه
[B][M1]ز خاراش دیوار و بوم از رخام
[M2]در او کوشکی یکسر از سیم خام
[B][M1]هر ایوان در آن کوشک از لازورد
[M2]زبر جزع و بومش همه زرّ زرد
[B][M1]ز یاقوت و از گوهر آبدار
[M2]هر ایوان پر از صد هزاران نگار
[B][M1]کشیده میان سرای از فراز
[M2]منقش یکی پرنیان پهن باز
[B][M1]چو بر وی فکندی فروغ آفتاب
[M2]ز گوهر گرفتی جهان رنگ و تاب
[B][M1]در ایوانش از زرّ تختی که شاه
[M2]نشستی بر آن شاد در پیشگاه
[B][M1]یکی گرزن از گوهر آمیخته
[M2]ز بالای تختش درآویخته
[B][M1]بر افراز گرزن زیا قوت و زرّ
[M2]یکی نغز طاووس بگشاده پر
[B][M1]زمان تا زمان بانگ برداشتی
[M2]ز بالای شه بال بفراشتی
[B][M1]به تاجش بر از کام دُرّ خوشاب
[M2]فشاندی و از دُم بر او مشک ناب
[B][M1]چو از ره فرستادهٔ سرفراز
[M2]بیامد بر شاه توران فراز
[B][M1]ز دروازه تا درگه شه دو میل
[M2]دو رویه سپه دید و بالا و پیل
[B][M1]کشیده به درگاه گرگ و نهنگ
[M2]به زنجیرها بسته شیر و پلنگ
[B][M1]ز دهلیز تا پردهٔ شهریار
[M2]فروزنده شمع از دو رو صد هزار
[B][M1]فرستاده چون چهرهٔ شه بدید
[M2]زمین بوسه داد آفرین گسترید
[B][M1]یکی کارگه ساخت از هوش و مغز
[M2]ز دیبای دانش به گفتار نغز
[B][M1]ز جان پود کرد و ز فرهنگ تار
[M2]ز اندیشه رنگ و ز معنی نگار
[B][M1]همی بافت در یکدگر تار و پود
[M2]بگفت آنچه بود از پیام و درود
[B][M1]ز پوزش چو پرداخت نامه بداد
[M2]دبیر آنچه بود اندرو کرد یاد
[B][M1]چنان گشت فغفور از آن نامه تند
[M2]که از حدّتش گشت الماس کند
[B][M1]کمان دو ابرو به هم بر شکست
[M2]به تیغ زبان برد دشنام دست
[B][M1]بدو گفت شاهت گه نام و لاف
[M2]که باشد که راند زبان بر گزاف
[B][M1]زمین نیست گرد سپاه مرا
[M2]نه خورشید یک بارگاه مرا
[B][M1]اگر گنج سازم بیابان خشک
[M2]کنم سنگ او گوهر و ، ریگ مشک
[B][M1]سواراند گردم هزاران هزار
[M2]پراکنده را کس نداند شمار
[B][M1]زخویشان هزار و صدو شصت و پنج
[M2]به نزدم شهان اند با تاج و گنج
[B][M1]از ایشان دو صد راست زرّینه کوس
[M2]که دارند بر چرخ گردان فسوس
[B][M1]چو خواهد جهان خور به زرآب شست
[M2]ز گیتی بر این بوم تابد نخست
[B][M1]در این شهر بتخانه دارم هزار
[M2]که هر یک به از گنج او شست بار
[B][M1]همه کشورم کان سیمست و زر
[M2]کُهشن معدن لاژورد و گهر
[B][M1]درختش طبر خون و بیشه خدنگ
[M2]گیا سنبل و عود و بیجاده سنگ
[B][M1]پری چهرگانش بُت دلنواز
[M2]ددش یوز و مرغانش طوطیّ و باز
[B][M1]یلانش کمند افکن و گردگیر
[M2]سوارانش دوزنده سندان به تیر
[B][M1]ز خاکش روان سیم خیزد چو آب
[M2]فتد ز آهوش نافهٔ مشک ناب
[B][M1]برویدش زرّ چون گیا از زمین
[M2]ببارد ز میغش سرشک انگبین
[B][M1]طرایف همیدون ز گیتی فزون
[M2]هم از خسروی دیبهٔ گونه گون
[B][M1]دگر جوشن و ترگ و درع گوان
[M2]سپرهای مدهون و برگستوان
[B][M1]زما چین و چین تا به جیحون مراست
[M2]بزرگی ز هر شاهی افزون مراست
[B][M1]به رزم اژدهای سرافشان من ام
[M2]به بزم آفتاب درفشان من ام
[B][M1]خدایست کز من مه و برترست
[M2]دگر هر که او مر مرا کهترست
[B][M1]پسر را فرستاده ام رزمساز
[M2]که از هر سویی لشکر آرد فراز
[B][M1]چو او در رسد ساز ایران کنم
[M2]همه بوم تا روم ویران کنم
[B][M1]فرستاده گر کشتن آیین بُدی
[M2]سرت را کنون خاک بالین بدی
[B][M1]زبان یافت گوینده اندر سخن
[M2]چنین گفت کای شاه تندی نکن
[B][M1]بسی راندی از گفت بی سود و خنج
[M2]اگر پاسخ سرد یابی مرنج
[B][M1]مزن زشت بیغاره ز ایران زمین
[M2]که یک شهر او به ز ما چین و چین
[B][M1]به هر شه بر از بخت چیر آن بود
[M2]که او در جهان شاه ایران بود
[B][M1]به ایران شود باژ یکسر شهان
[M2]نشد باژ او هیچ جای از جهان
[B][M1]از ایران جز آزاده هرگز نخاست
[M2]خرید از شما بنده هر کس که خواست
[B][M1]ز ما پیشتان نیست بنده کسی
[M2]و هست از شما بنده ما را بسی
[B][M1]وفا ناید از ترک هرگز پدید
[M2]وز ایرانیان جز وفا کس ندید
[B][M1]شما بت پرستید و خورشید و ماه
[M2]در ایران به یزدان شناسند راه
[B][M1]ز کان شبه وز کُه سیم و زر
[M2]ز پولاد و پیروزه و از گهر
[B][M1]هم از دیبه و جامهٔ گون گون
[M2]به ایران همه هست از ایدر فزون
[B][M1]سواران ما هم دلاورترند
[M2]یکی با صد از چینیان همبرند
[B][M1]شما را ز مردانگی نیست کار
[M2]مگر چون زنان بوی و رنگ و نگار
[B][M1]هنرتان به دیباست پیراستن
[M2]دگر نقش بام و در آراستن
[B][M1]فروهشتن تاب زلف دراز
[M2]خم جعد ر ا دادن از حلقه ساز
[B][M1]سراسر به طاووس مانید نر
[M2]که جز رنگ چیزی ندارد هنر
[B][M1]خرد باید از مرد و فرهنگ و سنگ
[M2]نه پوشیدن جامه و بوی و رنگ
[B][M1]اگر خور بر این بوم تابد نخست
[M2]چه باشد نه تنها خور از بهر تست
[B][M1]وگر بر کران جهانی رواست
[M2]زیان چیست کاندر میان شاه ماست
[B][M1]ز تن جای ناخن به یک سو برست
[M2]دل اندر میانست کاو مهترست
[B][M1]ز پیرامن چشم خونست و پوست
[M2]میان اندرست آنکه بیننده اوست
[B][M1]تو گر چه بزرگی و با تاج و تخت
[M2]فریدون مِه از تو به فرهنگ و بخت
[B][M1]نشان بر فزونیّ گنج و سپاه
[M2]همین بس که هست او ز تو باژ خواه
[B][M1]اگر شب دو صد ماه گیتی فروز
[M2]نتابد همان چون در خشنده روز
[B][M1]هنر ها سراسر به گفتار نیست
[M2]دو صد گفت چون نیم کردار نیست
[B][M1]نباید ترا شد به پیکار او
[M2]که اینک خود آمد سپهدار او
[B][M1]اگر کوهی از کوهه در رزمگاه
[M2]به نیزه ربایدت چون باد کاه
[B][M1]چه نازی به چندین بت و بتکده
[M2]که فردا بود پاک بر هم زده
[B][M1]دگر باره فغفور شد تیز خشم
[M2]برافراخت تاج و برافروخت چشم
[B][M1]بر اندش به خواری و زخم درشت
[M2]بدرّید و بنداخت نامه ز مشت
[B][M1]دو ره صدهزار از یلان برشمرد
[M2]به مهتر پسر داد خاقان گرد
[B][M1]پذیره فرستاد پرخاشجوی
[M2]پسر سوی پیکار بنهاد روی
[B][M1]فرستاده زی پهلوان شد ز پیش
[M2]ز فغفور گفت آنچه بُد کم و بیش
[B][M1]خبر داد دیگر که لشکر به جنگ
[M2]فرستاد و اینک رسیدند تنگ
[B][M1]سواران کین توز بی حدّ و مر
[M2]فرستاد همراه با یک پسر
[A]
[B][M1]نریمان سپاه از ره آورد بود
[M2]همان گاه خواندش سپهدار زود
[B][M1]یل زاولی ده هزار از شمار
[M2]گزین کرد وز ایرانیان شش هزار
[B][M1]بدو داد و کارش همه کرد راست
[M2]بدو گفت کاین رزم دیگر تراست
[B][M1]نریمان یل رفت و لشکر کشید
[M2]برابر چو نزدیک خاقان رسید
[B][M1]بزد خیمه و صد سوار از سران
[M2]گزین کرد کین جوی و کند آوران
[B][M1]به رسم طلایه برفت از سپاه
[M2]همی کرد مر چینیان را نگاه
[B][M1]سواری هزار از دلیران چین
[M2]طلایه بُدند اندر آن دشت کین
[B][M1]به هم باز خوردند و رزمی بخاست
[M2]که گیتی به زیر و زبر گشت خواست
[B][M1]همه درع گردان شد از ریز خون
[M2]چه بر چشمه نو حله لاله گون
[B][M1]نریمان میان بست مر جنگ را
[M2]عنان داده مه نعل شبرنگ را
[B][M1]گرفت از دلیران یکی را کمر
[M2]برآورد و زد بر سواری دگر
[B][M1]بکشت آن دو را و دگر ره به کین
[M2]دو تن را گریبان گرفت از کمین
[B][M1]به هم بر سر و گردن هر دو گرد
[M2]همی کوفت تا مغزشان کرد خرد
[B][M1]همی تاخت زینسان چو غرّنده میغ
[M2]نه بایست گرزش نه خشت و نه تیغ
[B][M1]به چشم مه اندر همی گرد زد
[M2]ز زین مرد بربود و بر مرد زد
[B][M1]گریبان سی مرد زینسان به مشت
[M2]گرفت و چهل تن بدان سی بکشت
[B][M1]بماندند بیچاره ترکان ز کار
[M2]ندیدیم گفتند از ینسان سوار
[B][M1]چو زینسان کشد مرد جنگی به مرد
[M2]چه آرد به شمشیر و گرز نبرد
[B][M1]یکی نیمه شد کشته بی تیغ تیز
[M2]نهادند دیگر سراندر گریز
[B][M1]خبر یافت خاقان سبک بر نشست
[M2]دژم شد چو دید از طلایه شکست
[B][M1]همه گیتی از خون در آغاز بود
[M2]اگر کوه اگر دشت اگر غار بود
[B][M1]ندید از بنه رزم را رای و روی
[M2]که بنهفت شب روی گیتی به موی
[B][M1]نریمان ز سوی دگر باز گشت
[M2]ببودند تا تیره شب در گذشت
[B][M1]چو گشت آینه رنگ روی سپر
[M2]دراو مهر رخشنده بنمود چهر
[B][M1]گرفتند هر دو سپه تاختن
[M2]کمین کردن و صفّ کین ساختن
[B][M1]ز منجوق و از گونه گونه درفش
[M2]شد آذین زده روی چرخ بنفش
[B][M1]به ابر اندر از کوس فریاد خاست
[M2]ز هر سو چکاکاک پولاد خاست
[B][M1]همه آسمان گرد لشکر گرفت
[M2]همه دشت خنجیر و خنجر گرفت
[B][M1]ز خون عیبه ها لاله کردار شد
[M2]سنان ارغوان تیغ گلنار شد
[B][M1]به هر گوشه بُد گنبدی خاسته
[M2]هوا را به گلشن بیاراسته
[B][M1]همه گنبد از گرد گردنکشان
[M2]گلشن قطرهٔ خنجر سر فشان
[B][M1]ز بس ترگ پاشیده هامون به چهر
[M2]درفشان چو در شب ستاره سپهر
[B][M1]زده کله بر کشته کرکس در ابر
[M2]طمع کرده روبه به مغز هژبر
[B][M1]ز کُه دیدبان دیده بگماشته
[M2]به هامون یلان نعره برداشته
[B][M1]بدینگونه تا شب نیامد فراز
[M2]نچیدند کس دامن رزم باز
[B][M1]چو آن آتشین گوی را تیره شب
[M2]فرو خورد چو هندی بوالعجب
[B][M1]دو لشکر ز جنگ آرمیدند و جوش
[M2]طلایه همی داشت هر گوشه گوش
[B][M1]تن خسته بستند و شستند پاک
[M2]نهفتند مر کشته را زیر خاک
[B][M1]سُته بود دشمن ز جنگ و ستیز
[M2]گرفتند هم در دل شب گریز
[B][M1]نیارست بودن در آن دشت کس
[M2]نشستند یک روزه ره باز پس
[B][M1]بر آن مرز شهری دلارام بود
[M2]که آن شهر را خامجو نام بود
[B][M1]در شهر لشکر بیاراستند
[M2]ز هر گوشه دیگر سپه خواستند
[B][M1]چو زد آتش از کورهٔ سبز تاب
[M2]شد آن تازه گلهای گردون گلاب
[B][M1]طلایه رسانید زود آگهی
[M2]که از چینیان گشت گیتی تهی
[B][M1]ز چندان سپه نیست بر جای کس
[M2]مگر خیمه ای چند بر پای و بس
[B][M1]خروش از دلیران ایران بخاست
[M2]پس گردشان برگرفتند راست
[B][M1]به روز دگر ناگهان گرمگاه
[M2]رسیدند در لشکر کینه خواه
[B][M1]طلایه نخستین به هم برزدند
[M2]پس آن گه بر انبوه لشکر زدند
[B][M1]چنان سخت شد جنگ هر دو گروه
[M2]که در لرزه افتاد از آن دشت و کوه
[B][M1]جهان شد ز صندوق پیلان جنگ
[M2]پر از آتش انداز و تیر خدنگ
[B][M1]همی زهر زخم پرند آوران
[M2]برآمیخت با مغز کند آوران
[B][M1]شد از تفّ خنجر دل خاره موم
[M2]ز زهر سنان باد گیتی سموم
[B][M1]فروهشت دامن ز خورشید گرد
[M2]بلا بر نوشت آستین نبرد
[B][M1]در ایران بُد آشوب و در روم جوش
[M2]به چین خاست گرد و به خاور خروش
[B][M1]چو دریای خون شد سپهر برین
[M2]درو کوه کشتی و لنگر زمین
[B][M1]تو گفتی شبست از سیاهی زمان
[M2]سنان ها ستارست گرد آسمان
[B][M1]نریمان برون تاخت از صف سمند
[M2]به یکدست تیغ و به دیگر کمند
[B][M1]چو دیوی که گردد ز دوزخ رها
[M2]بدین دستش آتش بدان اژدها
[B][M1]چپ و راست هامون نوشتن گرفت
[M2]به گرد هم آورد گشتن گرفت
[B][M1]سر تیغش از دل دم آشام شد
[M2]کمندش بر اندامها دام شد
[B][M1]گهی کشت یک یک از اندازه بیش
[M2]گهی خیل خیل اندر افکند پیش
[B][M1]ز کشته همه دشت پر پشته کرد
[M2]یلان را ز بس زخم سر گشته کرد
[B][M1]بدانست خاقان که یک یک به جنگ
[M2]ندارند در رزم با او درنگ
[B][M1]دو صد تن گزید از دلیران چین
[M2]به یک سوی لشکر شد اندر کمین
[B][M1]سواری بفرمود تا جنگجوی
[M2]شدش پیش و بنداخت خشتی بروی
[B][M1]پس از وی گریزان سر اندر کشید
[M2]بیآمد چو نزد کمینگه رسید
[B][M1]همان گاه خاقان کمین بر گشاد
[M2]سپه زی نریمان به کین سرنهاد
[B][M1]ز گردش چو دیوار پولاد بست
[M2]گرفتند و بروی گشادند دست
[B][M1]ببارید چندان برو گرز و تیغ
[M2]که در سال باران نبارد ز میغ
[B][M1]نترسید و خنجر برآهخت گرد
[M2]به خاقان نخست از همه حمله برد
[B][M1]تنش را به یک زخم ماند از کمین
[M2]یکی نیمه بر زرین یکی بر زمین
[B][M1]از آن پس تن افکند بر دیگران
[M2]همی زد به تیغ و به گرز گران
[B][M1]همه دشت از ایشان سرافکند و دست
[M2]به یک بار بر قلبشان بر شکست
[B][M1]دلیران ایران پس گرد چیر
[M2]همی حمله کردند غرّان چو شیر
[B][M1]سر کشته خاقان ز پیش سپاه
[M2]ببردند بر نیزه تا قلبگاه
[B][M1]به ترکان غریو اندر افتاد پاک
[M2]فکندند یکسر تن از زین به خاک
[B][M1]کلاه و کمرها بینداختند
[M2]خروشیدن و مویه بر ساختند
[B][M1]فکندند منجوق و کوس نبرد
[M2]گریزان برفتند پر خون و گرد
[B][M1] دو بهره شده کشته و دستگیر
[M2]دگر خستهٔ خنجر و گرز و تیر
[B][M1]در شهر بستند یک باره تنگ
[M2]ز دروازه بردند بر باره جنگ
[B][M1]ز پیرامن شهر صف زد سپاه
[M2]نهادند هر سو یکی رزمگاه
[B][M1]ببد باره پر دایره سر به سر
[M2]ز بس جوشن و گونه گون سپر
[B][M1]بپوشید باران سنگ آفتاب
[M2]ز پیکان فرو ریخت پرّ عقاب
[B][M1]چنان نوک ناوک همی مغز دوخت
[M2]که بر سر همی ترگ ازو برفروخت
[B][M1]ز پولاد بد پنجه ها بی شمار
[M2]کمندی ز هر پنجه در استوار
[B][M1]کجا باره ز انبه بپرداختند
[M2]خم پَنجه در باره انداختند
[B][M1]به دو مرد جنگی به دیوار بر
[M2]همی تاخت چون غنده بر تار بر
[B][M1]نریمان سپر زود بر سر گرفت
[M2]بَرِ در شد و گرز کین برگرفت
[B][M1]همی کوفت تا در همه پاره شد
[M2]تن افکند در شهر و بر باره شد
[B][M1]بپرداخت دیوار از انبوه مرد
[M2]فرو زد به باره درفش نبرد
[B][M1]نهادند لشکر به تاراج سر
[M2]همه شهر کردند زیر و زبر
[B][M1]بکشتند چندان از آن جایگاه
[M2]ز کشته بُد از بوم و بر بام راه
[B][M1]همه کاخ و بتخانه ها گشت پست
[M2]شکسته بت و سرنگون بت پرست
[B][M1]به هر کس یکی گنج آراسته
[M2]رسید از بت و گونه گون خواسته
[B][M1]چو بردند پاک آنچه بایسته بود
[M2]زدند آتش اندر همه شهر زود
[B][M1]به هر کاخی اندر هوا باد تفت
[M2]شراعی زد از دیبهٔ زرّ بفت
[B][M1]جهان پاک از آتش چنان بر فروخت
[M2]که زیر زمین گاو و ماهی بسوخت
[B][M1]بر آمد ز هامون به چرخ بنفش
[M2]دفشنده هر سو درفشان درفش
[B][M1]چو باغی شد آن شهر پر نوسمن
[M2]عقیقین درختان و سیمین چمن
[B][M1]به زیرش زر و پوش سوسن نشان 
[M2]زبر ابری از مشک بُسّد فشان
[B][M1]چو جوشنده دریائی از سندروس
[M2]بخارش همه زیرهٔ آبنوس
[B][M1]تو گفتی زمین زر گدازد همی
[M2]هوا زرد بیرم طرازد همی
[B][M1]چو از شهر جز خاک چیزی نماند
[M2]نریمان دگر روز لشکر براند
[B][M1]به یک روزه ره بر فرو آرمید
[M2]ببد تا جهان پهلوان در رسید
[A]
[B][M1]وز آن روی چون گشت خاقان تباه
[M2]شد این آگهی نزد فغفور شاه
[B][M1]فکند افسر از سر به سوک پسر
[M2]به زیر آمد از تخت بر خاک سر
[B][M1]همی خورد یک هفته بر سوک درد
[M2]پس آن گه بر آراست کار نبرد
[B][M1]سپهبد بُدش سرکشی یل فکن
[M2]قلا نام آن گرد لشکر شکن
[B][M1]سواری که در چینش همتا نبود
[M2]به زور و دلش کوه و دریا نبود
[B][M1]بدادش صد و سی هزار از سران
[M2]تکینان لشکرش و نام آوران
[B][M1]به جرماس پور برادرش زود
[M2]نوندی بر افکند چون باد و دود
[B][M1]که آمد سپهدار جنگی قلا
[M2]به دریای کوشش نهنگ بلا
[B][M1]فرستادمش تا بود یاورت
[M2]گه جنگ تنها بس او لشکرت
[B][M1]تو با او به پیکار ایرانیان
[M2]ببند از پی کین خاقان میان 
[B][M1]بدین رزم اگرت آید از بخت راست
[M2]یکی نیمه از چین به شاهی تراست
[B][M1]قلا رفت و هم یار جرماس شد
[M2]به هم خشمشان زهر و الماس شد
[B][M1]دو ره صد هزار از سران سترگ
[M2]کشیدند در هم سپاهی بزرگ
[B][M1]به شهر کجا پیش رفتند باز
[M2]خبر یافت گرشاسب ز آن رزم ساز
[B][M1]نریمان و زاول گره را به جنگ
[M2]فرستاد و کرد او همان جا درنگ
[B][M1]به مرز کجا نزد یک روزه راه
[M2]رسیدند یک جای هر دو سپاه
[B][M1]برابر کشیدند صفّ نبرد
[M2]بر آمد ز جنگ آوران دار و برد
[B][M1]دل کوس کین تندر آواز شد
[M2]سر تیغ با برق انباز شد
[B][M1]زمین را دل از تاختن گشت چاک
[M2]بیاکند کام نهنگان به خاک
[B][M1]ز درع نبرد و ز گرد کمین
[M2]زمین گشت گردون و گردون زمین
[B][M1]ز برگستوان دار پیلان مست
[M2]همه دشت بُد کوه پولاد بست
[B][M1]همی تیغ خندید بر خود و ترگ
[M2]بر آنسان که خندد بر امید مرگ
[B][M1]ز دریا به دریا شد از جنگ جوش
[M2]ز کشور به کشور رسیده خروش
[B][M1]ز زخم یلان تیغ کین سر دِرو
[M2]سپاه یلان را سنان پیشرو
[B][M1]سواران به گرداب خون اندرون
[M2]گوان غرقه گه راست گه سرنگون
[B][M1]ز جنبش زمین پاک ریزان شده
[M2]چو مستان که افتان و خیزان شده
[B][M1]بمانده دل شیر گردون دو نیم
[M2]چو روبه شده شیر هامون ز بیم
[B][M1]گرفته سوی چرخ جان ها گذار
[M2]ز خنجر دمان خون چو ز آتش بخار
[B][M1]سه روز اینچنین بود پیکار سخت
[M2]نگشت از دلیران یکی چیر بخت
[B][M1]چهارم چه شد کار پیکار دیر
[M2]سر آمد سران را سر از جنگ سیر
[B][M1]نریمان زد اندر میان دو صف
[M2]به کف گرز و از خشم پاشنده کف
[B][M1]بر انگیخت تند ابرش زودرس
[M2]همی زد چپ و راست وز پیش و پس
[B][M1]به هم زخم برگاشت با اسپ مرد
[M2]به هر حمله انباشت گردون به گرد
[B][M1]ز ترگ سواران و از مغز پیل
[M2]همی رفت آواز گرزش دو میل
[B][M1]زره پوش در صف شدی رزم کوش 
[M2]برون آمدی باز مصقول پوش
[B][M1]کفش چون کف میفشاران شده
[M2]چکان خون از او همچو باران شده
[B][M1]قلا دید در لشکر افتاده نوف
[M2]از آن زخم و آن حملهٔ صف شکوف
[B][M1]بر افراخت از قلب یال یلی
[M2]برون زد چمان چرمهٔ جز غلی
[B][M1]به دستش یکی برق کردار تیغ
[M2]چو الماس بارنده بیجاده میغ
[B][M1]خروشید کای مرد جنگی بایست
[M2]که از جنگ برگشتنت روی نیست
[B][M1]سرآمد جهانت به سیری ببین
[M2] که روزت همین است روی زمین
[B][M1]چه نازی بدین اسپ و این خود و ترگ
[M2]کت این تخت خونست و آن تاج مرگ
[B][M1]نهنگی گهربار دارم به کف
[M2]که گیتی چو آتش بسوزد ز تف
[B][M1]دمش زهر تیزست و الماس چنگ
[M2]خورش خون و دریاش میدان جنگ
[B][M1]هم اکنون نگون ز اسپ زیر آردت
[M2]به یک دَم ز تن جان بیو باردت
[B][M1]نریمان بخندید و گفت از گزاف
[M2]چه شوری، هنر باید اینجا نه لاف
[B][M1]نترسم من از کبک یافه درای
[M2]که اشتر نترسد ز بانگ درای 
[B][M1]هم اکنون ز مغز تو ای نیم تور
[M2]کنم کرکسان را بدین دشت سور
[B][M1]ترا گر نهنگیست در جنگ چیر
[M2]از آن به عقابیست با من دلیر
[B][M1]عقابی که تا او شدست آشکار
[M2]بچه مرگ دارد روان ها شکار
[B][M1]هوا رزمگه کوهش این ابر شست
[M2]درختش کمان آشیان ترکشست
[B][M1]هم اکنون ز زینت آورد زیر گل
[M2]به چنگال مغزت به منقار دل
[B][M1]بگفت این و ابرش به خشم وستیز
[M2]به گردش در انداخت چون چرخ تیز
[B][M1]دو خمّ کمان نون و زه دال کرد
[M2]خدنگش عقاب سبکبال کرد
[B][M1]به تیری که پیکان او بید برگ
[M2]فرو دوخت بر تارگ ترک ترگ
[B][M1]به خاک اندر از زین نگون شد قلا
[M2]ببارید بر جانش ابر بلا
[B][M1]بشد تا مگر نام گیرد به جنگ
[M2]بشد جانش و نام نآمد به چنگ
[B][M1]دل و پشت ترکان شکست از نهیب
[M2]گریزان گرفتند بالا و شیب
[B][M1]پس اندر دلیران ایران به کین
[M2]گشادند بر خیل ترکان کمین
[B][M1]فکندند چندان گروه ها گروه
[M2]که از کشته شد پشته هر سو چو کوه
[B][M1]گرفتار آمد ده و شش هزار
[M2]سلیح و ستوران گذشت از شمار
[B][M1]همه دشت بُد ریخته خواسته
[M2]ز کشته جهان گند بر خاسته
[B][M1]سوی بیشه جرماس تنها برفت
[M2]همی تاخت تند اسپ چون باد تفت
[B][M1]درختیش پیش آمد اندر گریز
[M2]برون داشته زو یکی شاخ تیز
[B][M1]بر افتاد حلقش بر آن شاخ سخت
[M2]برفت اسپ و او کشته شد بر درخت
[B][M1]سپاهش نبود از وی آگاه کس
[M2]که هرکس غم خویش دانست بس
[B][M1]هر آن گه بیآمد زمانه فراز
[M2]نگردد به مردی و اندیشه باز
[B][M1]کرا چشم دل خفت و بختش غنود
[M2]اگر چشم سر باز دارد چه سود
[B][M1]نریمان چو پردخت از آن رزمگاه
[M2]به گرد کجا خیمه زد با سپاه
[B][M1]بُد اندر کجا نامور مهتری
[M2]نگهبان آن مرز نیک اختری
[B][M1]چو بر چینیان دید کآمد شکن
[M2]مهان هر چه بودند کرد انجمن
[B][M1]د‍ژم گفت هر کاو سر انجام کار
[M2]نبیند، بپیچاندش روزگار
[B][M1]سپاهی چنین رزم ساز ایدرست
[M2]ز پس بیست چندین دگر لشکرست
[B][M1]به خاقان و جرماس و جنگی قلا
[M2]نگر کاین سپهبد چه کرد از بلا
[B][M1]به هر شهر کش جنگ و پیکار بود
[M2]شد آن شهر با خاک هموار زود
[B][M1]ستیز آوری کار اهریمن است
[M2]ستیزه به پرخاش آبستن است
[B][M1]همان به که زنهار خواهیم از اوی
[M2]بدان تا نباشد ز ما کینه جوی
[B][M1]چنین گفت هرکس که فغفور چین
[M2]نباید که دارد دل از ما به کین
[B][M1]فغستان خاقان و گنج ایدرست
[M2]بدان گر رهیم این سخن در خوراست
[B][M1]چو مهتر به هم رأیشان دید راست
[M2]سزای نریمان بسی هدیه خواست
[B][M1]شدش پیش با خیل مه زادگان
[M2]تن خویش کرد از فرستادگان
[B][M1]پرستش کنان آفرین کرد و گفت
[M2]که بادت به مهر اختر نیک جفت
[B][M1]همی مهتر شهر گوید که من
[M2]ترا بنده ام واین بزرگ انجمن
[B][M1]شدست آن که فرزند شاه کجاست
[M2]تو کشتی پدر او ندانم کجاست 
[B][M1]درستست دیگر به نزدت خبر
[M2]که فغفور شه راست این بوم و بر
[B][M1]ازو باز پرداز و از چین نخست
[M2]پس آنگه تن و جان ما پیش تست
[B][M1]به پیمان که ایمن بود بت پرست
[M2]به بتخانه ها کس نیازند دست
[B][M1]سپهدار گفت ایستادم بر این
[M2]مرا با شما نیست پیکار و کین
[B][M1]نیارم فغستان خاقان به رنج
[M2]سپارید هرچ ایدرش هست گنج
[B][M1]سوی شهر بسته مدارید راه
[M2]که تا هر چه خواهد بخّرد سپاه
[B][M1]براین دست بگرفت و خطش بداد
[M2]بیاراست آن شهر یکسر به داد
[B][M1]یکی گُرد گرد سپه برفکند
[M2]خروشید هر سو به بانگ بلند
[B][M1]که با شهر کس را به بد کار نیست
[M2]چو باشد مکافاش جز دار نیست
[B][M1]همه گنج خاقان که بُد در نهان
[M2]بر آورد بیش از بهای جهان
[B][M1]به پشت هیونان بختی هزار
[M2]همی هفته ای رخت بردند و بار
[B][M1]پراکنده بتخانهٔ گونه گون
[M2]بدان شهر در بود سیصد فزون
[B][M1]همه چون بهشت نو آراسته
[M2]به گوهر در و بام پیراسته
[A]
[B][M1]گوی بُد هنرمند نامش قباد
[M2]از اهواز گردی فریدون نژاد
[B][M1]همی گشت با چاکران گرد شهر
[M2]که گیرد ز دیدار آن شهر بهر
[B][M1]به بازار بتخانه ای نغز دید
[M2]که بود از بلندی سرش ناپدید
[B][M1]زمین جزع و دیوار ها لاژورد
[M2]درش زرّ و بیحاده بر زرّ زرد
[B][M1]به دهلیز گه طاقش از آبنوس
[M2]که بُرجش همی ماه را داد بوس
[B][M1]همه خَم طاق از گهر پرنگار
[M2]دراو بسته قندیل زرّین هزار
[B][M1]بَرِ در ز مرمر دو دکان زده
[M2]به هر یک بر از بت پرستان رده
[B][M1]به مجمر فروزان همه مشک ناب
[M2]شده دود چون میغ بر آفتاب 
[B][M1]شد از بس گهر خیره چشم قباد
[M2]بینباشت مغزش ز بس مشک باد
[B][M1]در آن خانه شد خواست نگذاشتند
[M2]شمن هرچه بُد بانگ برداشتند
[B][M1]که نزد خدایان ما بار نیست
[M2]نه هم کیشی ، ایدر ترا کار نیست
[B][M1]قباد هنرجوی بُد تند و تیز
[M2]برآهخت خنجر به خشم و ستیز
[B][M1]بدان چاکران گفت یکسر دهید
[M2]ز خون بر سر هر یک افسر نهید
[B][M1]از آن بت پرستان بیفکند هفت
[M2]همه چاک زد پردهء زرّبفت
[B][M1]همه شهر از آن درد بریان شدند
[M2]به فریاد نزد نریمان شدند
[B][M1]فرستاد گرد سپهبد به جای
[M2]یکی سرور از خادمان سرای
[B][M1]بدو گفت بردار کن هر که هست
[M2]بشد خادم و دید بتخانه پست
[B][M1]همه شهر با گریه و سرد باد
[M2]خروشان گرفته قبای قباد
[B][M1]شده چاکرانش از گهر بارکش
[M2]بتی زرّ پیکر کشان زیر کش
[B][M1]نیارست بد کرد کاو از سپاه
[M2]بُد از ویژگان فریدون شاه
[B][M1]چه شورست گفت این که انگیختی
[M2]که خاک از بر تارکت ریختی
[B][M1]سپهبد ترا دار فرمود جای
[M2]برو نزد او زود و پوزش فزای
[B][M1]قباد از بزرگی بر آشفت و گفت
[M2]به ایران و توران مرا کیست جفت
[B][M1]فریدون درشتم نگوید سخن
[M2]که یارد مرا گفت بردار کن
[B][M1]ز تو بی بهاتر کجا خواست کس
[M2]که ببریده پیشی و بدریده پس
[B][M1]کئی تو که با من بوی همزبان
[M2]که نز خیل مردانی و نز زنان
[B][M1]سپهدار را داد خادم خبر
[M2]که هست آن قباد فریدون گهر
[B][M1]اگرچه مرا دست دشنام برد
[M2]ترا نیز هم چندیی بر شمرد
[B][M1]ببخشی گناهش به از دار و بند
[M2]نباید که گردد شهنشه نژند
[B][M1]نریمان بر آشفت و دشنام داد
[M2]به خادم دگربار پیغام داد
[B][M1]که گر فریدون خود شه فرّخ اوست
[M2]ز دار اندر آویزش آهخته پوست
[B][M1]ندا کن که آن کس که بر مهترش
[M2]کند سرکشی، این رسد بر سرش
[B][M1]ورا با گروهش به هم هرکه بود
[M2]همان جا کشیدند بر دار زود
[B][M1]خوی زشت فرجام کار این کند
[M2]همه آفرین باز نفرین کند
[B][M1]خوی زشت دیوست و نیکو پری
[M2]سوی زشتخوی نگر ننگری
[B][M1]همیشه دَرِ نیک و بد هست باز
[M2]تو سوی دَرِ بهترین شو فراز
[B][M1]چو بشنید گرشاسب کار قباد
[M2]پسندید و گفت این بود راه پیمان گذر
[B][M1]نریمان نبودی مرا هم گهر
[M2]اگر کردی از راه پیمان گذر
[B][M1]چه رفتن ز پیمان چه گشتن ز دین
[M2]که این هر دو مه ز آسمان و زمین
[B][M1]چو یار گنهکار باشی به بد
[M2]به جای وی از تو بپیچی سزد
[B][M1]در آن هفته نخچیروانی ز دشت
[M2]بدان سو که جرماس بُد بر گذشت
[B][M1]بدیدش ز شاخی در آویخته
[M2]ز سر مغز و خون بر زمین ریخته
[B][M1]چو شاه کجا آگهی یافت راست
[M2]فرستاد کس وز نریمان بخواست
[B][M1]نهفتش به دیبا و کافور و مشک
[M2]تنش سوخت در آتش عود خشک
[B][M1]بَرِ شه فرستاد خاکسترش
[M2]بگفت آنکه بر سر چه راند اخترش
[B][M1]چه باید به گیتی چنین رنج برد
[M2]که آنکس که بی رنج بُد هم بمرد
[B][M1]جهان آن نیرزد بَرِ پُرخرد
[M2]که دانایی از بهر او غم خورد
[B][M1]گرت غم نماید تو شو کام جوی
[M2]می آتش کن و غم بسوزان بروی
[B][M1]از آن پخته می لعل کن جام را
[M2]که پخته کند مردم خام را
[B][M1]کرا با خمار گران تاب نیست
[M2]ورا چون کباب و می ناب نیست
[B][M1]همی می خور از بُن ، مخور هیچ درد
[M2]که می سرخ دارد دو رخسار زرد
[B][M1]جهان باد دان باده برگیر شاد
[M2]که اندر کفت باده بهتر ز باد
[B][M1]لب ترک و شادی و رامش گزین
[M2]کت اندر جهان رأی به نیست زین
[B][M1]گرت رأی آن نیست بیدار باش
[M2]پرستندهٔ پاک دادار باش
[B][M1]همان خواه بیگانه و خویش را
[M2]که خواهی روان و تن خویش را
[B][M1]چنان زی که مور از تو نبود به درد
[M2]نه بر کس نشیند ز تو باد و گرد
[A]
[B][M1]نریمان از آن پس چو یک مه نشست
[M2]هر آنچ آمدش گنج خاقان به دست
[B][M1]به سالار شهر کجا برشمرد
[M2]بنه نیز هرچ آن نشایست برد
[B][M1]بدو گفت چون عمم آید فراز
[M2]همیدون بدو پاک بسپار باز
[B][M1]وز آنجا دو هفته بیابان و دشت
[M2]سپرد و ز مرز کجا بر گذشت
[B][M1]به شهر فغنشور شد با سپاه
[M2]بزد خیمه گردش هم از گرد راه
[B][M1]فرستوه شاه فغشور بود
[M2]کز اختر به شاهیش منشور بود
[B][M1]بفرمود پیکار و بر باره شد
[M2]همه شهر با او به نظاره شد
[B][M1]نریمان همان روز در مرغزار
[M2]همی گشت بر گرد لشکر سوار
[B][M1]چو پیل دونده یکی گاو میش
[M2]همی تاخت خیلی در افکنده پیش
[B][M1]چپ و راست حمله برآراسته
[M2]همه باره زو خنده برخاسته
[B][M1]نریمان چو دیدش پس از اسپ جست
[M2]سروهاش بگرفت هر دو به دست
[B][M1]به یک زور گردنش بر تافت تفت
[M2]سرش را بکند و بیفکند و رفت
[B][M1]شد از بیم بر چشم شه تیره هور
[M2]به دل گفت با این که شورد به زور
[B][M1]بشد جان جرماس و جنگی قلا
[M2]چرا من شوم خیره پیش بلا
[B][M1]چو تازه گل روز پژمرده شد
[M2]چراغ سپهر از پس پرده شد
[B][M1]بسازید صد تخت زیبا ز گنج
[M2]ز دینار چین بدره پنجاه و پنج
[B][M1]ستاره سرا پردهٔ زرّبفت
[M2]به بر گستوان و زره پیل هفت
[B][M1]چهل خیمه ساده ز چرم پلنگ
[M2]ستاره ده از دیبهٔ رنگ رنگ
[B][M1]هزار اشتر از بختی و جنگلی
[M2]دو صد اسپ تاتاری و جز غلی
[B][M1]صد از ریدگ ترک و دلبر کنیز
[M2]سلیح و طرایف ز هر گونه چیز
[B][M1]چو خورشید بر شیر بنهادگاه
[M2]میان پیشش اندر بخم کرد ماه
[B][M1]همه برد پیش نریمان گرد
[M2]به مهر آفرین کرد و بر وی شمرد
[B][M1]بدو گفت ما پیش تو بنده ایم 
[M2]کِه و مِه دل از مهرت آکنده ایم
[B][M1]به شهر اندرون هر چه خواهد سپاه
[M2]به داد و ستد برگشادست راه
[B][M1]از آغاز کن کار فغفور راست
[M2]پس آنگه ز ما هر چه خواهی تراست
[B][M1]سپهبد پسندید و بگشاد چهر
[M2]بپیوست با او به یک جای مهر
[B][M1]به بزم و به نخچیر و چوگان و گوی
[M2]زمانی نبودی جدا هیچ از وی
[B][M1]چنین گفت یک شب فرستوه شاه
[M2]که دارم یکی خوب نخچیر گاه
[B][M1]کُه و دشتش آهو گله به گله
[M2]همان یال پرورده گور یله
[B][M1]گوزنان و غُرمان شده تیز دَن
[M2]به شورش درون شیر با کرگدن
[B][M1]چو فردا شود چاک روز آشکار
[M2]سزد گر بدان جای جویی شکار
[B][M1]می و بزم و نخچیر در هم زنیم
[M2]دمادم نبید دمادم زنیم
[B][M1]به هر باده ز آغاز شب تا به بن
[M2]از آن دشت نخچیرشان بُد سخن
[B][M1]ببودند مست و بخفتند شاد
[M2]به آرامگه جمله تا بامداد
[B][M1]چو از دیدهٔ روز پالود خواب
[M2]درنگ شب قیرگون شد شتاب
[B][M1]پگه دشت نخچیر برداشتند
[M2]ز گردون مه گرد بگذاشتند
[B][M1]خزان بد گه برگ ریزان رزان
[M2]جهان سبز بیرم به زردی رزان
[B][M1]ز درّ و گهر تاک رشته نمای
[M2]زمین زرّ گداز و هوا سیم سای
[B][M1]سر که سپید و رخ دشت زرد
[M2]خم باده لعل آبدان لاژورد
[B][M1]رسیده به جای سمن بادرنگ
[M2]سترده ز چهر سمن باد رنگ
[B][M1]کلنگان ز پر ساخته دستبند
[M2]خروشان زده صف در ابر بلند
[B][M1]شکاری برآمد ز بالا و زیر
[M2]صف غرم و آهو بُدو گرگ و شیر
[B][M1]ز شاخ گوزنان رمه در رمه
[M2]زمین بیشه ای گشته عاجین همه
[B][M1]ز باران هوا همچو ابر بهار
[M2]ز خون تذروان زمین لاله زار
[B][M1]دمان یوز بازان بر آهو بره 
[M2]نگون ساخته چرخ بر کودره
[B][M1]به ناورد هر جای خرگوش و سگ
[M2]ستوران به خوی غرقه مانده ز تگ
[B][M1]گرفته سوی کبک شاهین شتاب
[M2]ز خون کرده چنگل عقیقین عقاب
[B][M1]فتاده غو طبل طغری در ابر
[M2]گریزان ز گرد سواران هژبر
[B][M1]ز کُه دیده بان نعره برداشته
[M2]کمین آوران گوش بفراشته
[B][M1]چو گردی شده یوز کش در نبرد
[M2]بود ترگ زرّین و خفتانش زرد
[B][M1]همه زرد خفتانش در رزمگاه
[M2]ز خون گشته پر نقطهای سیاه
[B][M1]نهاده بر آهو سیه گوش چشم
[M2]جهان چون درخش از کمینگه به خشم
[B][M1]سر گوش قیرین چو نوک قلم
[M2]نشان پی اش بر زمین چون درم
[B][M1]سپهدار در حمله بر شیر و گرگ
[M2]به پیکان همی ریخت الماس مرگ
[B][M1]گه افکند نخچیر بر دشت و راغ
[M2]گهی زد به غالوک در میغ ماغ
[B][M1]سر گور بود از کمندش به دام
[M2]دلِ شیر شمشیر او را نیام
[B][M1]بیفکند شش گرگ و جنگی دو شیر
[M2]دل تشنه هامون ز خون کرد سیر
[B][M1]نشستند از آن پس میان فرَزد
[M2]همی بر گرفتند کار از میزد
[B][M1]به زیر آب و زافراز بارنده برگ
[M2]میانشان سر شیر و دندان کرگ
[B][M1]به کف جام و در گوش بانگ رباب
[M2]بر آتش سرین گوزنان کباب
[B][M1]همان جا که مرز فرستوه بود
[M2]دزی جای دزدان نستوه بود
[B][M1]دزی سرش بر اوج رخشنده مِهر
[M2]رَه پُر خمش نردبان سپهر
[B][M1]ز بالاش گفتی که در ژرف چاه
[M2]فلک چشمه و چشم ماهیست ماه
[B][M1]به سالی شدی مرغ از او بر فراز
[M2]به ماهی رسیدی از او زیر باز
[B][M1]نریمان بپرسید کاین دز کراست
[M2]فرستوه گفت ای رذ راه راست
[B][M1]یکی دزد رهدار با مرد شست
[M2]درین دز بر این کوه دارد نشست
[B][M1]ز گاوان و از گوسفندان همه
[M2]ز شهرم ربودست چندین رمه
[B][M1]زمان تا زمان کاروان ها برد
[M2]پیی جز به تاراج و خون نسپرد
[B][M1]بر این کوه ره نیست از پیش و پس
[M2]همین یک تنه راه تنگست و بس
[B][M1]همه ساله خیلی برین کوهسار
[M2]نشینند و ندهند کس را گذار
[B][M1]سپهدار گفتا رهمانت ازین
[M2]کنم راست این کوه و دز با زمین
[B][M1]کمین را دو صد گرد سرکش بخواند
[M2]به بیغولها در نهان در نشاند
[B][M1]ز هر گوشه ای گفت دارید گوش 
[M2]چو من زین سر کُه بر آرم خروش
[B][M1]شما سر همه سوی بالا نهید
[M2]مترسید از راست وز چپ دهید
[B][M1]همان گه بپوشید خفتان کین
[M2]ز بالا قبا کرده زربفت چین
[B][M1]به دستار شاره بپوشید ترگ
[M2]نهان زیر در گرز بارنده مرگ
[B][M1]بیآمد چو شد تنگ با تیغ کوه
[M2]زدند از برش بانگ تند آن گروه
[B][M1]کزاین سان براین کُه چه پویی دلیر
[M2]مگر هستی از سرت یک باره سیر
[B][M1]برین رای تو چیز دُزدیدنیست
[M2]و یا رای این کوه و دِز دیدنست
[B][M1]چنین گفت کز دشت نخچیر گاه
[M2]به سالارتان نامه دارم ز شاه
[B][M1]از آن شاره سربند و چینی قبای
[M2]نهانش نیاورد کس را بجای
[B][M1]چو آمد بَر تیغ کهسار و بُرز 
[M2]بزد نعرهٔ تند و بفراخت گرز
[B][M1]سپه یکسر آواش بشناختند
[M2]خروشان سوی تیغ کُه تاختند
[B][M1]ز دز نیز دزدان همه پیش باز
[M2]دویدند و پیوست رزمی دراز
[B][M1]ز تفّ تَبر و آتش تیغ و تاب
[M2]برون تاخت از خاره آهن چو آب
[B][M1]چنان هر کمر جوی خون در گرفت
[M2]کِه کُه چادر لعل در سر گرفت
[B][M1]بر آن راه داران چو شد کار تنگ
[M2]برفتند در دز گریزان ز جنگ
[B][M1]سپه صف زد از گِرد دِز چار سو
[M2]دل مِهر و مه رزم کرد آرزو
[B][M1]ز پیکان کین آتش انگیختند
[M2]به هر جای لاتو در آویختند
[B][M1]هوا گشت زنبور خانه ز تیر
[M2]شد از سنگ باران رخ خور چو قیر
[B][M1]همی جنگ عراده از هر کران
[M2]ببارید بر مغز سنگ گران
[B][M1]همان ابر که بار پیکار ساز
[M2]که بارانش از زیر بُد بر فراز
[B][M1]درختیست گفتی روان قلعه کن
[M2]ازآهن ورا برگ و شاخ از رسن
[B][M1]براو آشیان کرده مرغان جنگ
[M2]چه مرغان کشان مرگ منقار و چنگ
[B][M1]هرآن مرغ کز وی به پرواز شد
[M2]ز زخمش سر کوه پُر ماز شد
[B][M1]بُن باره سر تا سر آهون زدند
[M2]نگون باره بر روی هامون زدند
[B][M1]به رخنه سپه سر نهادند زود
[M2]ز دزدان بکشتند هر کس که بود
[B][M1]به سالار دزدان چو بشتافتند
[M2]به کنجیش در خانه ای یافتند
[B][M1]تنی ده ز یارانش با او به هم
[M2]به دشنه دریدند دل در شکم
[B][M1]نریمان یل هر چه چیزی شگفت
[M2]در آن دز بد از خواسته ، بر گرفت
[B][M1]دِز آن گه فرستوه را داد باز
[M2]کشیدند زی شهر با کام و ناز
[A]
[B][M1]وز آن روی جرماس و جنگی قلا
[M2]چو ماندند بی جان به چنگ بلا
[B][M1]ز هر در خبر نزد فغفور شد
[M2]دژم گشت و ز آرام دل دور شد
[B][M1]یکی هفته با درد و با سوک بود
[M2]از آن پس تکین تاش را خواند زود
[B][M1]دوباره چهل بار بیور هزار
[M2]گزین کرد گُردان خنجر گذار
[B][M1]برایشان ز خویشان دو سالار کرد
[M2]دو صد پیل با هر یکی بار کرد
[B][M1]شتابنده فرمود تا رزم ساز
[M2]همه پیش گرشاسب رفتند باز
[B][M1]دگر لشکری بی کران بر شمرد
[M2]که آید به جنگ نریمان گرد
[B][M1]بد اندر کجا پهلوان سپاه
[M2]که آمد نوند نریمان ز راه
[B][M1]خبر داد کز نزد فغفور چین
[M2]سپاهی بی اندازه آید به کین
[B][M1]درازای لشکرگه آن سپاه
[M2]به نزد عقاب ار بپّرد دو ماه
[B][M1]بیابان یکی گام بی مرد نیست
[M2]همه چرخ یک برج بی گرد نیست
[B][M1]سوی من دگر لشکری رزم ساز
[M2]برون کرد خواهم شدن پیش باز
[B][M1]ز دو روی پیشست پیکار سخت
[M2]بکوشیم تا مر کِرا یار بخت
[B][M1]به پاسخ سپهدار گفتش که هیچ
[M2]مبر غم تو رزم آر و مردی پسیچ
[B][M1]به هر کار بیدار و بشکول باش
[M2]به شب دشمن خواب فرغول باش
[B][M1]دو چندان اگر لشکر آید به جنگ
[M2]به یک حمله شان بیش ندهم درنگ
[B][M1]کنم کارزای به روز ستیز
[M2]کز او باز گویند تا رستخیز
[B][M1]ده و شش هزار دگر نامجوی
[M2]به یاری فرستاد نزدیک اوی
[B][M1]یکی نامه شاه کجا در نهان
[M2]بیآورد زی پهلوان جهان
[B][M1]که سالار فغفور چین داده بود
[M2]نهفته پیامش فرستاده بود
[B][M1]که چون با سپه گردن افراخته
[M2]بیایم ، کنم صفّ کین ساخته
[B][M1]تو زآن سو بزن بر بُنه با سپاه
[M2]به شمشیر از ایرانیان کینه خواه
[B][M1]سپهبد ورا گشت از آن مِهر دوست
[M2]بدانست کز دل هواخواه اوست
[B][M1]بسی دادش امید و چندی نواخت
[M2]هم آنجا که بُد کار لشکر بساخت
[B][M1]که بُد شهر با لشکری یار او
[M2]همه خشنو از خوب کردار او
[B][M1]چو بدخواه با لشکر اندر رسید
[M2]برابر ستاره به مه بر کشید
[B][M1]یکی پیل بُدش از سپیدی چو عاج
[M2]ببست لز برش تخت صندوق ساج
[B][M1]گزین کرد گردی هزار از سران
[M2]برافراخت از کوهه گرز گران
[B][M1]سوی چینیان رفت تا بنگرد
[M2]درفش سران یک به یک بشمرد
[B][M1]جهان دید یک سر رده در رده
[M2]شراع و درفش و ستاره زده
[B][M1]ز هر سو سرا پرده از رنگ رنگ
[M2]همان خرگه و خیمهای پلنگ
[B][M1]طلایه چو دیدش سبک تاختند
[M2]به یک جای پیکار برساختند
[B][M1]سپهبد برانگیخت پیل از نخست
[M2]ز ترکش خدنگی دو شاخه بجست
[B][M1]یکی را زد افتاد بر گردنش
[M2]سرش را چو گویی ربود از تنش
[B][M1]دگر دید تازان سواری دلیر
[M2]سبک جست با خنجر از پیل زیر
[B][M1]زدش بر سر و ترگ و خفتان کین
[M2]به دو نیم شد مری با اسپ و زین
[B][M1]طلایه چو دیدند بگریختند
[M2]کس از بیم جان در نیاویختند
[B][M1]جهان پهلوان نیز برگشت باز
[M2]که شب تنگ بُد نبد رزم ساز
[B][M1]تن کشتگان هر دو زآن دشت کین
[M2]به سالار بردند ترکان چین
[B][M1]دل هر دو سالار از آن خیره شد
[M2]جهان پیش چشم یلان تیره شد
[B][M1]بر افکند هر یک نوندی به راه
[M2]یکی نامه با کشتگان پیش شاه
[B][M1]که گفتند گرشاب سست است و پیر
[M2]ببین زخمش اینک به تیغ و به تیر
[B][M1]به پیکان سر از تن رباید همی
[M2]به تیغش ز یک تن دو آید همی
[B][M1]از ایران سپاهست بسیار مر
[M2]همه جان فروشان پیکارخر
[B][M1]سوارانش چونان که روز نبرد
[M2]ز دریا به گردون برآرند گرد
[B][M1]به نوک سنان روم بر چین زنند
[M2]به گرد مه از نیزه پرچین زنند
[B][M1]پیاده چو بندند درهم سرای
[M2]نه پیچند اگر موج خیزد ز جای
[B][M1]تو گویی که دیوار صف بسته اند
[M2]اگر چون درخت از زمین رسته اند
[B][M1]به آهون زدن در زمان از شتاب
[M2]سبکتر ز ماهی روند اندر آب
[B][M1]اگر در بیابان بَر ریگ و سنگ
[M2]نشان سازی از حلقهٔ خرد تنگ
[B][M1]به زودی ز صد میل ره بیشتر
[M2]بر آن حلقه ز آهون برآرند سر
[B][M1]سپهکش چو گرشاسب گرد دلیر
[M2]که نخچیر او گرگ و دیوست و شیر
[B][M1]ز هامون به پیل اندرون روز کین
[M2]درآید چو چابک سواری به زین
[B][M1]یکی نیزه زآهن به چنگ اندرون
[M2]تو گویی که هست آسمان را ستون
[B][M1]کجا کوفت برکوه گرز گران
[M2]در آن زخم کُه بگذرد کاروان
[B][M1]پیاده کند بیش جنگ و نبرد
[M2]بر آرد ز گردان گه حمله گرد
[B][M1]ولیکن به بخت تو شاه بلند
[M2]پَس نامه نزد تو باشد به بند
[B][M1]چو شب تیغ مَه برکشید از نیام
[M2]به ادهم برافکند زرین ستام
[B][M1]ز هر دو سپه خاست بانگ جرس
[M2]طلایه همی گشت بر پیش و پس
[B][M1]همه شب دلیران ایران و چین
[M2]در آرایش رزم بودند و کین
[A]
[B][M1]چو زد روز بر تیره شب دزدوار
[M2]سپیده برآمد چو گرد سوار
[B][M1]هوا نیلگون شد چو تیغ نبرد
[M2]چو رخسار بد دل زمین گشت زرد
[B][M1]دو لشکر به پرخاش برخاستند
[M2]برابر صف کین بیاراستند
[B][M1]برآمد دم مهرهء گاودم
[M2]خروشان شد از خام رویینه خم
[B][M1]زمین ماند از آرام و چرخ ازشتاب
[M2]به که خون گشاد از دل سنگ آب
[B][M1]دم بد دلان و تف تیغ و تیر
[M2]برآمیخت چون آتش و زمهریر
[B][M1]سر نیزه را شد ز دل مغز و ترگ
[M2]زبان کشته شمشیر و گفتار مرگ
[B][M1]تو گفتی هوا بد یکی سوکوار
[M2]زمین کشتهٔ زارش اندر کنار
[B][M1]غَوِ کوس بودی غریوش به درد
[M2]سنان ها مژه اشک خون جامه گرد
[B][M1]به هر گام بد مغفری زیر پی
[M2]پر از خون چو جامی پُر از لعل می
[B][M1]شده تیغ در مغز سر زهرسای
[M2]سنان از جگر بر دل اکحل گشای
[B][M1]دل و چشم بد دل به راه گریز
[M2]دلیران شده مرگ را هم ستیز
[B][M1]زخم کرده خرطوم پیلان کمند
[M2]به یال یلان اندر افکنده بند
[B][M1]یکی را به دندان برافراخته
[M2]یکی را به زیر پی انداخته
[B][M1]همی تاخت گرساشب بر زنده پیل
[M2]همی دوخت دل ها به تیر از دو میل
[B][M1]چنان چرخ پرگرد و پر باد کرد
[M2]که گردون که بد هفت هفتاد کرد
[B][M1]بُدش پنجه بر نیزهٔ آهنین
[M2]شدی در میان سواران کین
[B][M1]بدان نیزه از پیل درتاختی
[M2]ز زینشان به ابر اندر انداختی
[B][M1]به هر سو که از حمله کردی هوا
[M2]چو پرّنده مردم بدی در هوا
[B][M1]سوی قلب ترکان به پیکار شد
[M2]به کین جستن هر دو سالار شد
[B][M1]به نیزه یکی را هم اندر شتاب
[M2]ربود از کمین همچو آهو عقاب
[B][M1]زدش زابر بر سنگ تا گشت خُرد
[M2]بیفکند از این گونه بسیار گرد
[B][M1]همه هر سوی از حمله بر پشت پیل
[M2]بینباشت از چینیان رود نیل
[B][M1]چنین بود تا روز بیگاه شد
[M2]ز شب دامن رزم کوتاه شد
[B][M1]چو دریای قار از زمین بردمید
[M2]درو چشمهٔ زرد شد ناپدید
[B][M1]دو لشکر ز پیکار گشتند باز
[M2]طلایه همی گشت شیب و فراز
[B][M1]همه شب ز بس بیم ایرانیان
[M2]نیارست ترکی گشادن میان
[B][M1]همی هر کس از ترس آتش فروخت
[M2]یکی خسته بست و یکی کشته سوخت
[B][M1]چو چشمه ز دام دم اژدها
[M2]برافروخت وز بند شب شد رها
[B][M1]از او چرخ بر تیغ کُه رنگ زد
[M2]تو گفتی که دینار بر سنگ زد
[B][M1]دو لشکر دگر ره به کین آمدند
[M2]دلیران ز بستر به زین آمدند
[B][M1]برآمد ز کوس و تبیره غریو
[M2]ز بیم آب شد زهرهٔ نره دیو
[B][M1]پر از شیر و شمشیر شر رزمگاه
[M2]از آهن قبا و ز آهن کلاه
[B][M1]دمید از دل عیبه آتش برون
[M2]ز چشم زره چشمه بگشاد خون
[B][M1]زخشت و شل و ناوک سرکشان
[M2]ز بر چرخ گفتی شد آتش فشان
[B][M1]ز خون از در و دشت بنشت گرد
[M2] شنا بُرد در خون همی اسپ و مرد
[B][M1]ز خرطوم پیلان همه دشت و غار
[M2]به هر گام چون پوست افکنده مار
[B][M1]گراینده بازوی کندآوران
[M2]همی ریخت زهر پرند آوران
[B][M1]سپاه آهنین باره ای بُد دو میل
[M2]همه برج آن باره از زنده پیل
[B][M1]ز بس خنجر و ترگ در تیغ تیغ
[M2]ز هر قطره خون بشد میغ میغ 
[A]
[B][M1]چنین بود یک هفته پیوسته جنگ
[M2]جهان گشت بر چینیان تار و تنگ
[B][M1]بد از خیلشان جاودان بی شمار
[M2]گرفته بی اندازه پرّنده مار
[B][M1]به افسونگری بر سر تیغ کوه
[M2]شدند از پس پشت ایران گروه
[B][M1]همی مار کردند پرّان رها
[M2]نمودند ار ابر اندرون اژدها
[B][M1]تگرگ آوریدند با باد سخت
[M2]پس از باد سرما که درّد درخت
[B][M1]بد از سوی توران زمین افتاب
[M2]وز این سو ز سرما همی یخ شد آب
[B][M1]چنان گشت کز باد بفسرد شخ
[M2]همه دشت و کُه برف گسترد یخ
[B][M1]درخش جهنده جهان برفروخت
[M2]سیاه ابر با چرخ دامن بدوخت
[B][M1]بر ایرانیان خواست آمد شکست
[M2]که بیکار شدشان ز پیکار دست
[B][M1]خبر یافت از جاودان پهلوان
[M2]فرستاد چندی دلاور گوان
[B][M1]برایشان ز ناگه کمین ساختند
[M2]سرانشان به خنجر بینداختند
[B][M1]همان گه ز سرما جهان پاک شد
[M2]همه تنبل جاودان پاک شد
[B][M1]بر کار یزدان کیهان خدیو
[M2]چه دارد بها کار جادو و دیو
[B][M1]همه گیتی ار دشمن تست پاک
[M2]چو ایزد نگهدار باشد چه باک
[B][M1]سپهدار بر پیل هم در زمان
[M2]خروشید و پیش صف آمد دمان
[B][M1]که گرتان دلیریست جنگ آورید
[M2]نه در جنگ نیرنگ و رنگ آورید
[B][M1]همی اژدها ز ابر سازید و سنگ
[M2]چنان کودکان را نمایید رنگ
[B][M1]بَر ما دمان اژدهای نبرد
[M2]کمند یلان است در تیره گرد
[B][M1]همان خشت و تیرست مار بپر
[M2]فسونگر سواران پرخاشخر
[B][M1]تگرگ فشاننده باران تیر
[M2]دم بد دلان زان شده ز مهریر
[B][M1]به نام خدای سروشی سرشت
[M2]به شهریور و مهر و اردیبهشت
[B][M1]به فرّ فریدون و ارجش به هم
[M2]به گاه و گه شاه هوشنگ و جم
[B][M1]که از من رهایی در ین کار زار
[M2]نیابید کس ناشده کار زار
[B][M1]بزد خشت سالارشان را ز زین
[M2]فکند و ، به ایرانیان گفت هین
[B][M1]کرا بر سر آید دم رستخیز
[M2]به ایران نخواهید بردن گریز
[B][M1]سر از کین ابر کوهه زین نهید
[M2]به تیغ و به گرز و و تبرزین دهید
[B][M1]مرا گونه پیری ببستی به جای
[M2]به تنهایی آوردمیشان ز پای
[B][M1]دو لشکر نهادند دل ها به مرگ
[M2]بیارید تیر از دو سو چون تگرگ
[B][M1]چو بُد جنگ چندی به تیر خدنگ
[M2]پس از تیر با نیزه کردند جنگ
[B][M1]پس از نیزه زی تیغ کین آختند
[M2]پس از تیغ کشتی فرو ساختند
[B][M1]زده دست از کینه بر یکدگر
[M2]یکی در گریبان یکی در کمر
[B][M1]به دشنه یکی گشته سینه شکاف
[M2]به خشت آن دگر باز درّیده ناف
[B][M1]سرانجام شد روز ترکان درشت
[M2]به ناکام یکسر بدادند پشت
[B][M1]یکی ترکش انداخت دیگر کلاه
[M2]گریزان برفتند بی راه و راه
[B][M1]پس اندر نشستند ایرانیان
[M2]گشاده به کین دست و بسته میان
[B][M1]همه ره بد افکنده پنجاه میل
[M2]گرفتند تیرست و پنجاه پیل
[B][M1]ز خرگاه و از خیمه رنگ رنگ
[M2]ز شمشیر و از ترکش پُر خدنگ
[B][M1]ز دیبا و از آلت گونه گون
[M2]همه گرد کردند یک مه فزون
[B][M1]چنان توده ای گشت بر چرخ و ماه
[M2]که دیدی ازو دیده یکماهه راه
[B][M1]ز پیرامنش زرد و سرخ و بنفش
[M2]زده گونه گون پرنیانی درفش
[B][M1]تو گفتی که کوهیست پُر لاله زار
[M2]شکفته درخت اندرو صد هزار
[B][M1]سپهدار از او بهر شه برگزید
[M2]دگر بر گرفت آنچه او را سزید
[B][M1]ببخشید بهر د گر بر سپاه
[M2]سوی جنگ فغفور برداشت راه
[A]
[B][M1]دهی دید در راه در دشت و راغ
[M2]بی اندازه پیرامنش کشت و باغ
[B][M1]مِه ده پذیره شدش با گروه
[M2]بیاراست بزمی به فرّ و شکوه
[B][M1]ورا میهمان داشت با مهتران
[M2]پراکنده نزل و علف بی کران
[B][M1]به هر کس چنان هدیه دادن گرفت
[M2]کزاو ماند گرد سپهبد شگفت
[B][M1]چه مردی بدو گفت کاین دستگاه
[M2]شهان را بود بر فزونی و گاه
[B][M1]چنین داد پاسخ که دهقان به کار
[M2]چو از کشت شد وز گله مایه دار
[B][M1]براو بی زیان بگذرد سال پنج
[M2]بیابد بر از هر چه برداشت رنج
[B][M1]نباشد شگفت از ره باستان
[M2]که از سیم و زر باشدش آستان
[B][M1]توانگر چو من نیست ایدر کسی
[M2]ندارم کس و چیز دارم بسی
[B][M1]خورم خوش همی هر چه دارم به ناز
[M2]نپایم که گیتی نپاید دراز
[B][M1]توانگر که او را نه پوشش نه خورد
[M2]چه او و چه درویش با گرم و درد
[B][M1]همه شادی آنراست کش خواستست
[M2]کرا خواسته کارش آراستست
[B][M1]بسان درختیست گردنده دهر
[M2]گهی زهر بارش گهی پای زهر
[B][M1]به چشم سر آیدت حور بهشت
[M2]به چشم دل از دیو دارد سرشت
[B][M1]یکی خانه آباد هرگز نکرد
[M2]که از ده فزون بر نیآورد گرد
[B][M1]درو خوش دو تن راست چون بنگری
[M2]به غم نیست این هر دو را رهبری
[B][M1]یکی آنکه از رأی و دانش تهیست
[M2]دگر آنکه باچیز و با فرهیست
[B][M1]مه ده منم و این ده ایدر مراست
[M2]از ایران پدر مادرم از کجاست
[B][M1]خداوند این کشتورز و گله
[M2]به من شاه چین کرد این ده یله
[B][M1]مرا شادمان داشت فغفور چین
[M2]بر او کردم اندر جهان آفرین
[B][M1]سپهدار نیز ارش باشد پسند
[M2]ز تاراجم ایمن کند وز گزند
[B][M1]هر آنچش هوا بُد سپهدار داد
[M2]وز آنجا سپه راند هم بامداد
[B][M1]به منزل سراپرده چون برکشید
[M2]ز دهقان یکی نامه اندر رسید
[B][M1]که زنهار شاها بدین مرد پیر
[M2]ببخشای و من بنده را دست گیر
[B][M1]کنیزی بُدم چنگساز از چگل
[M2]فزاینده مهر و رباینده دل
[B][M1]به مشکوی سرو بهاری سرای 
[M2]به بزم اندر آوای بلبل سرای
[B][M1]به پیری جوان بودم از ناز او
[M2]شده دل به دستان و آواز او
[B][M1]بر او بر کسی ز آن سپه شیفتست
[M2]ز پنهانش بُر دست و بفریفتست
[B][M1]جهان پهلوانش گر آرد به دست
[M2]فرستم به جایش پرستار شست
[B][M1]اگر یابم آن زاد سرو روان
[M2]تن مرده را داده باشی روان
[B][M1]دژم شد جهان پهلوان چون شنید
[M2]بسی در سپه جست و نامد پدید
[B][M1]سرایی یکی دید کش پرده بود
[M2]پس خیمه اندر نهان کرده بود
[B][M1]به چین هر دو بگریختن خواستند
[M2]نهانی چو ره را بر آراستند
[B][M1]شد این آگهی زی سپهبد درست
[M2]سبک هر دوان را گرفت و بجست
[B][M1]کنیزک پدید آمد اندر قبای
[M2]میان بسته چون ریدگان سرای
[B][M1]زره کرده پوشش به جای حریر
[M2]کمر همچو دربسته مژگان چو تیر
[B][M1]دو مشکین کمند از بر گرد ماه
[M2]گره کرده در زیر پَرّ کلاه
[B][M1]مراو را ز صد گونه خوبی و ناز
[M2]فرستاد نزدیک بهمرد باز
[B][M1]همان جا به درگاه دهقان پیر
[M2]ببارید بر بنده باران تیر
[B][M1]سرش را ز تن برد و بردار کرد
[M2]تنش را خور گرگ و کفتار کرد
[B][M1]وز آن جا به شهر فغفور شد
[M2]بر آسود و از رنجگی دور شد
[B][M1]به بدرود کردن فرستوه شاه
[M2]در آن هفته بُد با نریمان به راه
[B][M1]همان روز کآمد سپهبد فراز
[M2]وی آمد هم از راه زی شهر باز
[B][M1]ز نزل و علف هر چه بودش توان
[M2]بیاراست و آمد بَر پهلوان
[B][M1]بسی هدیه های نوآیینش داد
[M2]همیدون یکی گاو زرینش داد
[B][M1]نگارش ز یاقوت و دُرّ خوشاب
[M2]درونش بیاکنده از مشک ناب
[B][M1]ز نو ارغوان وز سپرغم به بر
[M2]یکی افسرش برنهاده به سر
[B][M1]بدو گفت داریم ما هر کسی
[M2]در این گاو مروای فرّخ بسی
[B][M1]ورا سال گیریم از اختر به فال
[M2]بدو فرّخت باد گوییم سال
[B][M1]به زرّش چنان کاو نکاهد زرنگ
[M2]مکاه و مسای از فراوان درنگ
[B][M1]به گوهرش بادی گرامی چنوی
[M2]بدین بوی گیتی ز تو مشکبوی
[B][M1]بدینسان سپر غم چو آن ارغوان
[M2]سرت سبز و رخ لعل و بختت جوان
[B][M1]پذیرفت از او پهلوان سترگ
[M2]بر آن فال بر ساخت بزمی بزرگ
[B][M1]سه روز از می ناب برداشت بهر
[M2]به روز چهارم بیامد به شهر
[B][M1]همه کوی و بازار گشتن گرفت
[M2]به هر جای بتخانه ای بد شگفت
[B][M1]یکی بتکده دید ساده ز سنگ
[M2]چهل ناخشه هر یک ار بیر رنگ
[B][M1]به هر ناخشه بر چهل لاد نیز
[M2]ز جزع و رخام و ز هر گونه چیز
[B][M1]درو گنبدی آبنوسی بلند
[M2]ز گوهر نگار وی از زرّ بند
[B][M1]چراغ فروزنده گردش هزار
[M2]به آلت همه سیم و بسد نگار
[B][M1]ستونی میانش در از لاژورد
[M2]خروسی بر او کرده از زرّ زرد
[B][M1]ز هر سو در آن گنبد آبنوس
[M2]زدی هر زمان یک خروش آن خروس
[B][M1]چو مُردی چراغی شدی او فراز
[M2]به منقار بفروختی زود باز
[B][M1]یکی حوض زیر ستون از رخام
[M2]برش بسته دکّانی از سیم خام
[B][M1]بتی بر وی از سنگ بنشاسته
[M2]به پیرایه و افسر آراسته
[B][M1]به پیکر چو مردی نشسته به جای
[M2]سرافراخته گرد کرده دو پای
[B][M1]شمن گرد وی خیل از چینیان
[M2]سترده ز نخ پاک و بسته میان
[B][M1]دویدند زی پهلوان هر که بود
[M2]جدا هر کسش نو پرستش نمود
[B][M1]در آن انجمن دید پیری کهن
[M2]بپرسیدش از کار آن بت سخن
[B][M1]به پاسخ چنان گفت پیر آن زمان
[M2]که هست این خدای آمده ز آسمان
[B][M1]به دل هر چه داریم کام و هوا
[M2]چو خواهیم ازو زود گردد روا
[B][M1]برآورد گرشاسب از خشم جوش
[M2]چنین گفت کای گمره تیره هوش
[B][M1]یکی نا توان چون بود کردگار
[M2]نه گویا نه بینا نه دانا به کار
[B][M1]خدای جهان کردگارست و بس
[M2]که بر ما توانا جز او نیست کس
[B][M1]یکی کز سپهر روان تا به خاک
[M2]جهان یکسر او آفریدست پاک
[B][M1]نه چون کرد رنج آمدش زو به چیز
[M2]نه گر بر گِرد رنجی آیدش نیز
[B][M1]به یک بنده بدهد سراسر جهان
[M2]ندارد به کاهش زمان جهان
[B][M1]بدان تا بداند دل راهجوی
[M2]که ارجی ندارد جهان پیش اوی
[B][M1]ره بت پرستی هم از شیث خواست
[M2]که از مرگ چون گشت با خاک راست
[B][M1]به شاگردی اش هر که دلشاد بود
[M2]دل و دانش و دینش آباد بود
[B][M1]چنان پیکری را نهادند پیش
[M2]پرستیدنش ره گرفتند و کیش
[B][M1]کنون نیز هر جا که شاهی بود
[M2]دگر دانشی پیشگاهی بود
[B][M1]چو میرد بتی را به هم چهر اوی
[M2]پرستش کنند از پی مهر اوی
[B][M1]ز دوزخ ندان جاودان رستگار
[M2]کسی را که این باشدش کردگار
[B][M1]دگر ره شمن گفت کای نیکنام
[M2]خدای تو چندست و دینش کدام
[B][M1]چنین داد پاسخ که پیدا و راز
[M2]یکست ایزد داور بی نیاز
[B][M1]سپهر او برآورد و این اختران
[M2]همو ساخت بنیاد این گوهران
[B][M1]تن و جان ما را به هم یار کرد
[M2]خرد را بدین هر دو سالار کرد
[B][M1]گوا کرد بر بنده گوینده راست
[M2]دو گیتی براو مر یکی بی گواست
[B][M1]چو از پادشاهیش یاد آیدت
[M2]دگر پادشاهی به باد آیدت
[B][M1]رَه دینش آنست کز هر گناه
[M2]بتابیّ و فرمانش داری نگاه
[B][M1]به هستیش خستو شوی از نخست
[M2]یکییش ز آن پس بدانی درست
[B][M1]به پیغمبرش بگروی هر که هست
[M2]نیاویزی از شاخ بیداد دست 
[B][M1]بدانی که انگیز شست و شمار
[M2]همیدون به پول چنیود گذار
[B][M1]عنان سخن هر کسی کاو بتافت
[M2]سر رشتهٔ پاسخش کس نیافت
[B][M1]بماندند خیره دل از پیش اوی
[M2]گرفتند بسیار کس کیش اوی
[A]
[B][M1]سوی لشکرش پهلوان رفت باز
[M2]به پیکار فغفور بر کرد ساز
[B][M1]وز آن سو سپه را چو فغفور شاه
[M2]فرستاد زی پهلوان کینه خواه
[B][M1]به در بر همیشه هزاران هزار
[M2]سپه داشت گردان خنجر گزار
[B][M1]هزار و صد و شصت شه پیش اوی
[M2]بدند از سپاهش همه خویش اوی
[B][M1]ازو چارصد را به پرده سرای
[M2]زدندی همه کوس و زرّینه نای
[B][M1]بدش رسم هر روز فرشی دگر
[M2]ز شاهانه دیبای چینی به زر
[B][M1]یکی دست زیبای او جامه نیز
[M2]یکی خوب دوشیزه دلبر کنیز 
[B][M1]بد از شهر ها سیصد و شست و پنج
[M2]ز گردش سراسر چو آکنده گنج
[B][M1]خراج یکی شهر هر بامداد
[M2]رسیدی بدو از ره رسم و داد
[B][M1]هر آن کار و رایی که انداختی
[M2]بگفت ستاره شمر ساختی
[B][M1]بخوان برش هر روز چون شش هزار
[M2]بدی مرد در بزم هم زین شمار
[B][M1]به جایی که رفتی برون با سپاه
[M2]به رزم ، ار به بزم ، ار به نخچیرگاه
[B][M1]ز خویشان و از ویژگان هفت کس
[M2]بدندی ز پیرامنش پیش و پس
[B][M1]چنان یکسر از جامه و اسپ ساز
[M2]بدان تا کس از بُن نداندش باز
[B][M1]بدش کوشکی یکسر از آبنوس
[M2]بدان کوشک از زرّ هفتاد کوس
[B][M1]چو از شب شدی روی گیتی دژم
[M2]مر آن کوس ها را زدندی به هم
[B][M1]همه شهر از آواز آن سر به سر
[M2]کس از خانها شب نرفتی به در
[B][M1]که هر سو کس شاه بشتافتی
[M2]بکشتی روان هر که را یافتی
[B][M1]به رزم نریمان چو شد کار سخت
[M2]در گنج بگشاد و بر بست رخت
[B][M1]هیونان بختی ده و شش هزار
[M2]به هم ساخت با آلت کارزار
[B][M1]چهل گاو گردون ز زر بار کرد
[M2]دو صد دیگر از دیبه انبار کرد
[B][M1]بفرمود تا هر که در کشورش
[M2]شهی بود با لشکر آمد برش
[B][M1]ببستند بر پیل صندوق و کوس
[M2]ز گرد آبگون چرخ گشت آبنوس
[B][M1]سپاهی فراز آمد از چین ستان
[M2]به رزم از یلان هر یکی کین ستان
[B][M1]نه از مرگشان باک نز تیغ تیز
[M2]نه از آب بیم و نه زآتش گریز
[B][M1]به مردی یگانه به کوشش گروه
[M2]بر زخم سندان برِ حمله کوه 
[B][M1]به دل شیر تند و به تن پیل مست
[M2]به کین برق تیز و به تیر ابردست
[B][M1]فزون ز ابرشان ناوک انداختن
[M2]هم از بادشان تیزتر تاختن
[B][M1]بد اسپ از گیا بیش وز ریگ مرد
[M2]از اختر سپاهش بد از چرخ گرد
[B][M1]ز رنگین سپرها در و دشت و راغ
[M2]چنان گشت کز گل به نوروز باغ
[B][M1]ز هر پیکری بود چندان درفش
[M2]که از سایه شد روز تابان بنفش
[B][M1]یکی نیستان بود پر پیل و کرگ
[M2]ز نیزه نی اش پاک وز تیغ برگ
[B][M1]ز پیروزه تختی به زر کرده بند
[M2]نهادند بر چار پیل بلند
[B][M1]بر آن تخت بنشست فغفور شاه
[M2]ز بَر چتر و بر سر ز گوهر کلاه
[B][M1]فرازش درفشی درفشان چو شید
[M2]به پیکر طرازیده پیل سپید
[B][M1]سرش طغری و تنش یکسر ز زرّ
[M2]ز یاقوت چشم از زبرجدش بر
[B][M1]بتی بودش از زرّ گوهر نگار
[M2]فراوان بر او برده لؤلؤ به کار
[B][M1]ببردش که تا گر شود کار سخت
[M2]کندش او گه رزم پیروز بخت
[B][M1]ز پیش سپه پیل تیرست و شست
[M2]شده زیر پی شان سر کوه پست
[B][M1]همه پشت پیلان رویینه تن
[M2]پُر از ناوک انداز و آتش فکن
[B][M1]ز لشکر همی خواست گرد سوار
[M2]بر آن سان که خیزد ز دریا بخار
[B][M1]ز جندان به ده روزه راه دراز
[M2]بیآمد بر ژرف رودی فراز
[B][M1]ستاره شمر گفت از آن سوی رود
[M2]مرو لشکر آور هم ایدر فرود
[B][M1]که گر کودکی زان سوی رود پای
[M2]مرو لشکر آواره گردد ز جای
[B][M1]بُد از یک سوی رود فغفور شاه
[M2]دگر سو نریمان به یک روزه راه
[B][M1]شه آگه ز فغفور کآمد به جنگ
[M2]بیار است لشکر چو شد کار تنگ
[B][M1]به ایرانیان گفت گردان چین
[M2]هراسیده اند از شما روز کین
[B][M1]نباید که امشب شبیخون کنند
[M2]به کین از شما دشت پر خون کنند
[B][M1]چو آید شب آتش مسوزید کس
[M2]نه آواز باید نه بانگ جرس
[B][M1]بوید از کمین دیده بگماشته
[M2]زره در بر ، اسپان به زین داشته
[B][M1]به آذرشن و ارفش شیرفش
[M2]سپرد از دو لشکر کینه کش
[B][M1]فرستادشان بر چپ و دست راست
[M2]کمین کرد خود هم بدان سو که خاست
[B][M1]چو پوشید شب عاج گیتی بشیز
[M2]پراکند بر سبز مینا پشیز
[B][M1]تو گفتی که بر تخت پیروزه پوش
[M2]گهر ریخت هندوی گوهر فروش
[B][M1]ز ترکان شهی بود فرمانگزار
[M2]سپه داشت از جنگیان سی هزار
[B][M1]سوی رزم ایرانیان با شتاب
[M2]شبیخون سگالید و بگذشت از آب
[B][M1]بیآمد بی آگاهی شاه چین
[M2]کمین کرد و آگه نبود از کمین
[B][M1]سپه دید در خیمها بی هراس
[M2]نه جایی طلایه نه آواز پاس
[B][M1]بزد کوس و تن بر سپه برفکند
[M2]خروش یلان شد به ابر بلند
[B][M1]درآمد ز چپ ارفش کابلی
[M2]سوی راست آذرشن زابلی
[B][M1]پس اندر نریمان و ایرانیان
[M2]گرفتند بدخواه را در میان
[B][M1]شب قیرگون شد ز گرد سپاه
[M2]چو زنگی که پوشد پرند سیاه
[B][M1]جهان پاک چون تیره دوزخ نمود
[M2]در او تیغ چون آتش و شب چو دود
[B][M1]دلیران دشمن به بند کمند
[M2]چو دیوان شب تیره گردن به بند
[B][M1]ز ترکان نرستند جز اندکی
[M2]نشد باز جای از دو صدشان یکی
[B][M1]چو از دامن ژرف دریای قار
[M2]سپیده برآمد چو سیمین بخار
[B][M1]گیاها بد از خون تبرخون شده
[M2]دل خاره زیر تبر خون شده
[B][M1]گریزندگان نزد فغفور باز
[M2]رسیدند ، با رنج و گرم و گداز
[B][M1]ستاره شمر شد غمی ز آن شتاب
[M2]که لشکر گذر کرد نا گه ز آب
[B][M1]بدانست کافتاد خواهد شکست
[M2]سبک نزد شه رفت زیجی به دست
[B][M1]بدو گفت بر تیغ این کُه یکی
[M2]شوم بنگرم راز چرخ اندکی
[B][M1]بدین چاره بگریخت شد نا پدید
[M2]دگر تا شه چین بُد او را ندید
[B][M1]به دُمّ گریزندگان بر دمان
[M2]بیآمد نریمان هم اندر زمان
[B][M1]دو ره گُرد بودش ده و شش هزار
[M2]برآراست از گرد ره کارزار
[B][M1]ببد تند فغفور هم در شتاب
[M2]بیآمد به پیکار ازین سوی آب
[B][M1]دو لشکر رده ساختند از دو روی
[M2]جهان گشت پر گرد پرخاشجوی
[B][M1]غوکوس با مهره بر شد به هم
[M2]ز شیپور و از نای برخاست دم
[B][M1]بپوشید پهنای هامون ز مرد
[M2]ببد خشک دریای گردون ز گرد
[B][M1]ز خون گشت روی زمین پرنگار
[M2]ز پیکان دل و چشم کیوان فکار
[B][M1]زمین آنکه از بر بُد از زیر شد
[M2]جهان را دل از خویشتن سیر شد
[B][M1]ز بس گونه گونه درفش سپاه
[M2]بهاریست گفتی همه رزمگاه
[B][M1]ز تیغ اندرون برق و باران ز تیر
[M2]ز گرد ابر تیره ز خون آبگیر
[B][M1]چنان رود خون بُد که بر کوه و دشت
[M2]سوار آشناوار بر خون گذشت
[B][M1]ز بس نعل پاشیده بر دشت کین
[M2]زره داشت پوشیده گفتی زمین
[B][M1]سواران به کین گردن افراخته
[M2]یلان نیزه بر نیزه انداخته
[B][M1]ز کُه تا کُه از گرد پیوسته میغ
[M2]ز کشور به کشور چکاکاک تیغ
[B][M1]سنان را دل زنده زندان شده
[M2]بر امید ها مرگ خندان شده
[B][M1]ز خون پرندآوران پشت پیل
[M2]چو شنگرف پاشیده بر کوه نیل
[B][M1]همی تا بشد خور پس تیغ کوه
[M2]بدین گونه بُد رزم هر دو گروه
[B][M1]چو موج درفشان فرو برد سر
[M2]پراکنده بر روی دریا گهر
[B][M1]نمود از سر کوه خمیده ماه
[M2]چو از زرّ زین بر سیاه اسپ شاه
[B][M1]فروهشت شب دامن از روی جنگ
[M2]سپه بازگشت از دو سو بی درنگ
[B][M1]ببستند راه شبیخون به پیل
[M2]طلایه پراکنده شد بر دو میل
[B][M1]ز بس کز دو رو آتش افروختند
[M2]شب تیره را دیده بر دوختند
[B][M1]همی هر کسی مردم خویش جست
[M2]یکی کشته برد و یکی مرده شست
[B][M1]چو روز از جهان کارسازی گرفت
[M2]دمید آتش و زر گدازی گرفت
[B][M1]سپیده دمش گشت و کوره سپهر
[M2]هوا بوته زرّ گدازیده مهر
[B][M1]دگر باره هر دو سپه ساخته
[M2]کشیده صف و تیغ و خشت آخته
[B][M1]ز پولاد ده میل دیوار بود
[M2]بدو بر ز خشت و سنان خار بود
[B][M1]زمین پاک جنبان از آشوب و شور
[M2]زمان خیره از نعرهٔ خنگ و بور
[B][M1]هوا از درفشان درفش سران
[M2]چو باغ بهار از کران تا کران
[B][M1]چو زلف بتان شاخ منجوق باد
[M2]گهش برنوشت و گهی برگشاد
[B][M1]تو گفتی که هر یک عروسیست مست
[M2]نوان و آستیها فشانان به دست
[B][M1]گرفتند رزمی گران همگروه
[M2]هوا گرد چون قیر شد کوه کوه
[B][M1]چنان کشته بر هر سوی انبار گشت
[M2]که هر جا که بُد دشت دیوار گشت
[B][M1]ز بس نعره هر کوه نیمی بکاست
[M2]به هرکشور از خون دو صد چشمه خاست 
[B][M1]زمانه شب و تیغ مهتاب شد
[M2]دل مرد چشم و سنان خواب شد
[B][M1]برافروخت از نعل اسپان گیا
[M2]بگردید بر کُه ز خون آسیا
[B][M1]بغرّید کوس و بدرّید کوه
[M2]زمین گشت تار و زمان شد ستوه
[B][M1]بجوشید گردون بپوشید ماه
[M2]بشورید قلب و بجنبید شاه
[B][M1]یلان را جگر بُد ز کین تافته
[M2]شده بانگ سست و لبان کافته
[B][M1]ز سر سوده تیغ و ز کین زیر ترگ 
[M2]ز تن جان ستوه و ز جان سیر مرگ
[B][M1]همه کوه درع و همه دشت نعل
[M2]دل خور کبود و رخ ماه لعل
[B][M1]درفشی فراز مه افروخته
[M2]درفشی به خاک اندر انداخته
[B][M1]ز بس خشت گردان پیکار ساز
[M2]شده پیل چون در نیستان گراز
[B][M1]به قلب اندر استاده فغفور چین 
[M2]به گردان لشکر همی گفت هین
[B][M1]به هر کاو فکندی یکی کینه خواه
[M2]همی زرّ بدادی به ترگ و کلاه
[B][M1]نریمان چپ و راست اندر نبرد
[M2]همی تاخت بر گرد گردان چو گرد
[B][M1]زمین گفتی از وی بگردد همی
[M2]سمندش جهان بر نوردد همی
[B][M1]از اسپش همه دشت آوردگاه
[M2]ز ناورد بد چرخ و از نعل ماه
[B][M1]به تیغ از یکی تا بپرداختی
[M2]به نیزه سرش بر مه انداختی
[B][M1]به کین پاشنه خیز کرده سمند
[M2]بر قلب شد با کمان و کمند
[B][M1]بیفکند ده پیل و سیصد سوار
[M2]سوی شاه چین حمله برد ابروار
[B][M1]سوارانش را یکسر آواره کرد 
[M2]درفشش به نیزه همه پاره کرد
[B][M1]شد افکنده چندان ز گردان چین
[M2]که بیش از گیا کشته بُد بر زمین
[B][M1]ز بس جان که از مرگ پالوده شد
[M2]تنش سست و چنگال فرسوده شد
[B][M1]ز کشته چه گویم بر آن کس که زیست
[M2]ببخشید چرخ و ستاره گریست
[B][M1]همه شاه را خوار بگذاشتند
[M2]گریزان ز پس راه برداشتند 
[B][M1]پدر بُد که خسته پسر را به پای
[M2]سپردی همی چشم و ماندی به جای
[B][M1]زره دار بُد کز تن خویش پوست
[M2]همی کند و پنداشتی درع اوست
[B][M1]تنش بنگریدی که بر پای هست
[M2]به سر دست بردی که بر جای هست
[B][M1]چو دل جستی از تن سنان یافتی
[M2]پر از ناوک تیردان یافتی
[B][M1]دم خون چو رو مهین هین گرفت
[M2]ز غم چهرهٔ شاه چین چین گرفت
[B][M1]بُتش را که آورده بُد پیش باز 
[M2]به صد لابه هر گاه بردی نماز
[B][M1]همی خواست پیروزی اندر نبرد
[M2]نبد هیچ سودش فزون لابه کرد
[B][M1]چو لشکرش بگریخت او نیز تفت
[M2]در اسپ نبرد آمد از پیل و رفت 
[B][M1]به جندان شد و هر چه باید به کار
[M2]بیاراست از ساز جنگ و حصار
[B][M1]ز ترکان ز صد مرد ده رسته بود
[M2]وزآن ده که بُد رسته نه خسته بود
[B][M1]همه کوه و غار و در و دشت و تیغ
[M2]بُدافنده ترگ و سر و دست و تیغ
[B][M1]مرا فکنده را گرگ دل کرد پاش
[M2]گریزنده را غول گفتی که باش
[B][M1]سرا پرده و خیمه و ساز چنگ
[M2]همان جوشن و ترکش و نیملنگ
[B][M1]بت و تخت فغفور و پیلان رمه
[M2]گرفتند گردان ایران همه
[B][M1]چنین است بخش سپهر روان
[M2]یکی زو توانا دگر نا توان
[B][M1]یکی جفت تخته یکی جفت تخت
[M2]یکی تیره روز و یکی نیک بخت
[B][M1]جهان را ز تو خوی بد راز نیست
[M2]همی گویدت گرچش آواز نیست
[B][M1]نهان با تو صد گونه رنگ آورد
[M2]زبون گیردت گر به چنگ آورد
[B][M1]به خواری کشد چون به مهرت ببست
[M2]به پای افکند چون کشیدت به دست
[B][M1]چو میشت دهد پوشش و خورد و ساز
[M2]پس آن گه چو گرگان به دردت باز
[B][M1]از آهوش تا بیشتر آگهیم
[M2]به مهرش درون بیشتر گمرهیم
[A]
[B][M1]از آن پس نریمان چو شد چیره دست
[M2]پس از رزم در بزم و شادی نشست
[B][M1]ببد تا بیآمد جهان پهلوان
[M2]گرفتند شادی ز سر هردوان
[B][M1]سخن چند راندند از آن رزمگاه
[M2]وزآنجا به جندان گرفتند راه
[B][M1]ده و شهر و دز هر چه دیدند پاک
[M2]بکندند و ، با خون سرشتند خاک
[B][M1]تو گفتی زخوبان و از خواسته
[M2]بهشتیست هر خیمه آراسته
[B][M1]همی بُرد هر شیر جنگی شکار
[M2]گرفته به بر آهوی مشکسار
[B][M1]ز بازوش گرد میان کرده بند
[M2]ز گیسوش در دست مشکین کمند
[B][M1]فراوان بتان زینهاری شدند
[M2]فراوان به دزها حصاری شدند
[B][M1]رسیدند زی شهر جندان فراز
[M2]سپه خیمه زد دشت شیب و فراز
[B][M1]به چرخ از همه شهر بر شد خروش
[M2]ز جوشن وران باره آمد به جوش
[B][M1]به یک سو نریمان به کین دست بُرد
[M2]برآمد دگر سو سپهدار گرد
[B][M1]به هر گوشه عرّاده برساختند
[M2]همی دیگ جوشیده انداختند
[B][M1]کز آن دیگ چون آب جستی برون
[M2]همی سوختی جانور گونه گون
[B][M1]دگر بُد روان قلعهای نبرد
[M2]براو رزم سازنده مردان مرد
[B][M1]سر نیزه ها کرده چون چنگ شیر
[M2]که مردم کشیدندی از باره زیر
[B][M1]گرفتند گردان ایران و چین
[M2]کمان های زنبوری و چرخ کین
[B][M1]ز شاهین و طیاره بر هر گروه
[M2]همی سنگ بارید چون کوه کوه
[B][M1]ز پاشیدن آتش از هر کران
[M2]همی ریخت گفتی ز چرخ اختران
[B][M1]رخ مه ز گرد ابر پر چین گرفت
[M2]سر باره از نیزه پرچین گرفت
[B][M1]همه ترگ هاون شد از زخم سنگ
[M2]سر و مغز چون سرمه از گرز جنگ
[B][M1]بُد از تیر و پیکان های درشت
[M2]هر افکنده ای چون یکی خارپشت
[B][M1]جهان پهلوان کوشش اندر گرفت
[M2]گراینده گرز گران بر گرفت
[B][M1]چو بر باره مردم غمی شد ز جنگ
[M2]جهان پهلوان رفت گرزی به چنگ
[B][M1]در از آهن و باره از سنگ بود
[M2]به کین کرد سوی در آهنگ زود
[B][M1]همی زد چنان گرز کز زخم سخت
[M2]در و قفل و زنجیر شد لخت لخت
[B][M1]به شهر اندر افکند تن با سپاه
[M2]فروزد به باره درفش سیاه
[B][M1]به هر گوشه تاراج و پیکار خاست
[M2]خروشیدن بانگ زنهار خاست
[B][M1]همه بوم زن بُد ، همه کوی مرد
[M2]همه شهر دود و همه چرخ گرد
[B][M1]ز خون بسته شد بر کفِ پای گل
[M2]نه بر پای تن بُد ، نه بر جای دل
[B][M1]کجا خانه ای بُد به خوبی بهشت
[M2]از آتش دمان دوزخی گشت زشت
[B][M1]بتان را به خاک اندر افکنده تن
[M2]به خون غرقه پیش بت اندر شمن
[B][M1]به هر کوی جویی چنان خون گذشت
[M2]که از شهر یک میل بیرون گذشت
[B][M1]دو هفته چنین بود خون ریختن
[M2]جهان پُر ز تاراج و آویختن
[B][M1]چو چاره نبد شهری و لشکری
[M2]گرفتند زنهار و خواهشگری
[B][M1]از ایشان گنه پهلوان درگذشت
[M2]سپه را ز تاراج و خون باز داشت
[B][M1]نریمان همی رفت تا کاخ شاه
[M2]ز گردش پیاده سران سپاه
[B][M1]همه چاک خفتان زده بر کمر
[M2]گرفته به کف تیغ و خشت و سپر
[B][M1]هزاران پیاده به پیش اندرون
[M2]کشیده همه خنجر آبگون
[B][M1]پسِ پشت از ایران و زابل گروه
[M2]سواران برگستوان ور چو کوه
[B][M1]چو آمد سوی کاخ فغفور چین
[M2]ابا این بسنده دلیران کین
[B][M1]جهان دید پرخیل دلبر فغان
[M2]همه برده از پرده بر مه فغان
[B][M1]دو گلنارشان غرقه در خون شده
[M2]دو نرگس به مه بر دو جیحون شده
[B][M1]ز گل کنده شمشاد پُرتاب را
[M2]بدو رشته دُر خسته عناب را
[B][M1]به بتخانه ای بود فغفور چین
[M2]نهاده سر از پیش بُت بر زمین
[B][M1]همی خواست یاری به زارّی و درد
[M2]ز ناگه نریمان بدو باز خورد
[B][M1]بیازید و بگرفت دستش به شرم
[M2]بسی گفت شیرین سخن های گرم
[B][M1]که تاج شهی خار بنداختی
[M2]بر از پایگه سر کشی ساختی
[B][M1]شه ار چه به پایه ز هر کس فزون
[M2]نشایدش از اندازه رفتن برون
[B][M1]بیاورد بالای تا بر نشست
[M2]پیاده همی شد رکیبش به دست
[B][M1]جهان پهلوان بود بمیان شهر
[M2]به گردش بزرگان لشکر دو بهر
[B][M1]یکی تخت زیرش ز یاقوت و زر
[M2]به دیبای چین سایبانی ز بر
[B][M1]چو فغفور را دید شد پیش باز
[M2]نشاند از بَر تخت و بردش نماز
[B][M1]بسی خواست زو پوزش دلپذیر
[M2]که این بد که پیش آمد از من مگیر
[B][M1]تو دانی که پیش فریدون شاه
[M2]من از دل یکی بنده ام نیکخواه
[B][M1]نشاید به جز کام او کردنم
[M2]که فرمانش طوقیست بر گردنم
[B][M1]کسی را که روزیت بر دست اوست
[M2]توانایی دست او دار دوست
[B][M1]ترا بود از آغاز پنداشتی
[M2]که پند مرا خوار بگذاشتی
[B][M1]کنون گر ز من گشت آشفته کار
[M2]هم از من نکو گردد ، انده مدار
[B][M1]اگر چند از مار گیرند زهر
[M2]هم از وی توان یافت تریاک بهر
[B][M1]نگهبان گمارید چندی بر اوی
[M2]وزآنجا به تاراج بنهاد روی
[B][M1]پس پرده در کاخ مشکوی شاه
[M2]نه او شد نه کس را ز بُن داد راه
[B][M1]ز گنجش هم اندر زمان ده هزار
[M2]شتروار هر چیز برداشت بار
[B][M1]چه از زر چه از دیبهٔ رنگ رنگ
[M2]چه آرایش بزم و چه ساز جنگ
[B][M1]بگفتند کاین گنج کمترش بود
[M2]بگو تا نماید دگر گنج زود
[B][M1]به نیکی ورا گفت دادم نوید
[M2]مبادا کزآن پس شود ناامید
[B][M1]اگر چند خواری کند روزگار
[M2]شهان و بزرگان نباشند خوار
[B][M1]ز جندان و از گنج فغفور چین
[M2]ز تاراج آن بوم و بر همچنین
[B][M1]فراز آورید آنچه بُد در سپاه
[M2]گزین کرد ازو پنج یک بهر شاه
[B][M1]بفرمود تا نام هر یک بهم
[M2]زدند از پی یادگاری قلم
[B][M1]شتر سی هزار از درم بار کرد
[M2]دگر نیم ازین بار دینار کرد
[B][M1]ز زرینه آلت به خروارها
[M2]ز سیمینه ، چندانکه انبارها
[B][M1]شمرده شد از نافه سیصد هزار
[M2]صد از سلهٔ زعفران شصت بار
[B][M1]ز دُر چار صد تاج آراسته
[M2]گزیده همه یک یک از خواسته
[B][M1]ز یاقوت سیصد کمر بیغوی
[M2]ز گوهر چهل گرزن خسروی
[B][M1]دو صد خوان ز زرّ و ز جزع و جمست
[M2]وز آلتش خروار تیرست و شست
[B][M1]ز زرّ پیرهن سی و شش بافته
[M2]به هم پود با تار برتافته
[B][M1]طراز همه دُرّ بر زرّ ناب
[M2]گریبان و یاقوت و درّ خوشاب
[B][M1]ابا هر یکی افسری شاهوار
[M2]هم از گونه گون طوق با گوشوار
[B][M1]چهل درج پر درّ و یاره همه
[M2]که بُد نامشان دُّر واره همه
[B][M1]هزار و چهل بت ز هر پیکری
[M2]به کردار آراسته لشکری
[B][M1]ز زر بفت صد تخت بر رنگ رنگ
[M2]که بُد کمترین جامه سی من به سنگ
[B][M1]صد و سی هزار از خز و پرنیان
[M2]دو صد رزمه نو حلهٔ چینیان
[B][M1]کنیزان دگر سی هزار از چگل
[M2]پری چهره خادم هزار و چهل
[B][M1]دو ره ده هزار از بتان سرای
[M2]همه با ستور و سلیح و قبای
[B][M1]صد و سی هزار از ستور یله
[M2]که بر دشت و کُه داشت چوپان گله
[B][M1]ده و شش هزار اسپ نو کرده زین
[M2]همه زیر بر گستوان های چین
[B][M1]هزار اسپ دیگر به زرّین ستام
[M2]از ارغوان و از تازی تیزگام
[B][M1]ز خفتان و از جوش کارزار
[M2]ز درع و کژ آکند نو سی هزار
[B][M1]صد و بیست گردون همه تیغ و ترگ
[M2]دو چندان سپرهای مدهون کرگ
[B][M1]ز زر خشت تیرست و سی بار پنج
[M2]که مردی یکی بر گرفتی به رنج
[B][M1]نود بار صد جفت چینی کمان
[M2]به زر نیزه و تیر بیش از گمان
[B][M1]هزار و صد و سی جناغ پلنگ
[M2]ز هر گوهر آراسته رنگ رنگ
[B][M1]پرند آور هندویی شش هزار
[M2]تبرزین و ناخج فزون از شمار
[B][M1]صد و سی سپر گونه گونه ز زر
[M2]غلافش ز دیبا نگار از گهر
[B][M1]بی اندازه منجوق و زرّین درفش
[M2]همان چتر ها زرد و سرخ و بنفش
[B][M1]شراع و ستاره دو صد زرّ بفت
[M2]ز دیبا سراپرده هفتاد و هفت
[B][M1]دو صد خرگه اندر خور بزم و جام
[M2]نمد خز و چوبش همه عود خام
[B][M1]هم از بیکران خیمهٔ گونه گون
[M2]از اندازه شان فرش و آلت فزون
[B][M1]دگر خیمهٔ میخ او شش هزار
[M2]سراسر ز دیبای گوهر نگار
[B][M1]ز زر اندرو صد ستون ستیخ
[M2]از ابریشمش رشته و ز سیم میخ
[B][M1]ز دیبا یکی فرش زیبای او
[M2]دو پرتاب بالا و پهنای او
[B][M1]درفشان درفشی دگر از پرند
[M2]ز گوهر چو ز اختر سپهری بلند
[B][M1]که بر پیل کردندی آن را بپای
[M2]به صد مرد برداشتندی ز جای
[B][M1]بر او پیکر گرگی افراشته
[M2]به نوک سرو پیل برداشته
[B][M1]فراوان گهر زآن درفش بنفش
[M2]کشیدند در کاویانی درفش
[B][M1]سه گردون زرّین شتالنگ بود
[M2]ز هر دارویی هفتصد تنگ بود
[B][M1]فراوان دد و مرغ و نخچیر و گور
[M2]طرازیده از زرّ و سیم و بلور
[B][M1]ز عنبر یکی گنبد افراخته
[M2]به یک باره هر سو روان ساخته
[B][M1]بدودر چو کافور تختی ز عاج
[M2]فرازش فروهشته از مشک تاج
[B][M1]سرایی به بند و گشای آبنوس
[M2]هم از زر تیرست و هفتاد کوس
[B][M1]هزار و چهل جفت دندان پیل
[M2]ز پیروزه سی تخت همرنگ نیل
[B][M1]سروهای کرگ از هزاران فزون
[M2]همه چون خمانیده زآهن ستون
[B][M1]ختو هشتصد بار کز زهر بوی
[M2]چو آید فتد هر زمان خوی ازوی
[B][M1]ز کیمخت گردون دو صد بسته تنگ
[M2]همیدون طبر خون و چینی خدنگ
[B][M1]پر از نقره صندوق تیرست و شست
[M2]ز زرش همه قفل و زنجیر بست
[B][M1]پر از زر رسته چهل جفت نیز
[M2]چهل بُد طرایف ز هر گونه چیز
[B][M1]بیا کنده سی درج نو جفت جفت
[M2]ز هر گوهر سفته و نیم سفت
[B][M1]دوره چارصد تنگ قرطاس چین
[M2]پلنگینه چرم سِفن هم چین
[B][M1]ز هر موی روباه سیصد هزار
[M2]ز سنجاب و قاقم فزون از شمار
[B][M1]دوصد باره موی سمندر دگر
[M2]که آتش نباشد براو کارگر
[B][M1]دمان هفتصد پیل چون کوه نیل
[M2]به زر بسته دندان هر زنده پیل
[B][M1]دو ره چارصد یوز بد میش گیر
[M2]به تن همچو پاشیده بر قیر شیر
[B][M1]سیه گوش تیرست هریک به بند
[M2]پلنگان آمخته هشتاد و اند
[B][M1]فراوان سگ تند نخچیر در
[M2]به جل ها پرند و به زنجیر زر
[B][M1]دو صد باز و افزون ز سیصد خشین
[M2]صد و شصت طغرل همه به گزین
[B][M1]ده و شش هزار استر بارکش
[M2]به مهد و نمدزین دو صد بار شش
[B][M1]دو ره سی هزاران ز تازی هیون
[M2]ز فرش و نمد بارشان گونه گون
[B][M1]ز گاوان صد و سی هزار از شمار
[M2]ز میشان دوشا هزاران هزار
[B][M1]چو پنجه هزار دگر برده بود
[M2]که هریک به صد ناز پرورده بود
[A]
[B][M1]سپهبد گزید این همه چار ماه
[M2]یکی نامه فرمود نزدیک شاه
[B][M1]نویسنده قرطاس بر برگرفت
[M2]سر خامه در مشک و عنبر گرفت
[B][M1]بر آمد ز شاخ آن نگونسار سار
[M2]که بر سیم بارد ز منقار قار
[B][M1]سواری سه اسپه پیاده روان
[M2]تنش رومی و چهره از هندوان
[B][M1]همان شیرخواره کش از قیر شیر
[M2]ز گهواره بر جست گویا و پیر
[B][M1]همه تنش چشم و همه چشم گوش
[M2]همه گوش دل ها ، همه دل خروش
[B][M1]دویدندش با سرنگونی به راه
[M2]سخن گفتنش بر سپیدی سیاه
[B][M1]نگارید نام خدای از نخست
[M2]که بی نام او دین نیاید دُرست
[B][M1]خداوند هرچ آشکارست و راز
[M2]از آهو همه پاک و دور از نیاز
[B][M1]بری از گهر بی گزند از زمان
[M2]فزون از نشان و برون از گمان
[B][M1]دگر آفرین کرد بر شاه نو
[M2]که بادش بلند افسر و گاه نو
[B][M1]خدیو زمانه کی فرّمند
[M2]گشاینده گیتی و ضحاک بند
[B][M1]شه خاور و خسرو باختر
[M2]کیومرّثی تخم و جمشید فر
[B][M1]فرستاده از دین به کشور درود
[M2]گذارنده بی کشتی اروند رود
[B][M1]دهد شاه را بنده مژده ز بخت
[M2]که بنوشتم این دیو کش راه سخت
[B][M1]به خون بداندیش ز الماس کین
[M2]بشستم همه بوم ماچین و چین
[B][M1]ز جیحون شدم تا بد آن جا که مهر
[M2]بر آن بوم تا بد نخست از سپهر
[B][M1]به هر شاه بر باژ گردم نخست
[M2]جز از کام شه کس نیارست جست
[B][M1]به فغفور در سرکشی کار کرد
[M2]نشد رام و آهنگ پیکار کرد
[B][M1]بسی پند دادم برش خوار بود
[M2]نپذرفت کش بختِ بد یار بود
[B][M1]دل خیره در رأی فرهنگ تاب
[M2]بپیچد همی چون سرش ز آفتاب
[B][M1]فرستاد پیشم سپه چند بار
[M2]پراکنده بیش از هزاران هزار
[B][M1]همان جادوان ساخت تا روز جنگ
[M2]نمودند هرگونه افسون و رنگ
[B][M1]ز سرما و آوای دیو و هژبر
[M2]ز مار بپر و اژدهای در ابر
[B][M1]برآمد به هم بیست رزم گران
[M2]شد افکنده سیصد هزار از سران
[B][M1]سرانجام هم بخت شه بود چیر
[M2]درآمد سر بخت بدخواه زیر
[B][M1]همه بوم چین گشت بر هم زده
[M2]بتان برده ، بتخانه آتشکده
[B][M1]دگر سی هزار از گرفتاریان
[M2]جز از بردگان اند و زنهاریان
[B][M1]به بند اندرون بسته هشتاد شاه
[M2]که با کوس زریّن و گنج اند و گاه
[B][M1]مگر شاه فغفور کش نیست بند
[M2]که شه بود و بندش ندیدم پسند
[B][M1]ز گنجش یکی بهره برداشتیم
[M2] دگر دست نابرده بگذاشتم
[B][M1]مگر شاه با مهر پیش آیدش
[M2]ببخشید گناه و بخشایدش 
[B][M1]نریمان یل مژدگان آورست
[M2]که مر شاه را بنده کهترست
[B][M1]به هر رزمگه در بدادست داد
[M2]چو آید ، کند هر چه رفتست یاد
[B][M1]نشستست بنده دو دیده به راه
[M2]بدان تا نمایش چه آید ز شاه
[B][M1]چه فرمان دهد دیگر از رزم سخت
[M2]کرا دارد ارزانی این تاج و تخت
[B][M1]به عنوان بر از بنده شاه گفت
[M2]که از فرّ او هست با ماه جفت
[B][M1]همه کار فغفور زیبای او
[M2]بیاراست آن رسم دربای او
[B][M1]صد و ده شتر را درم بار کرد
[M2]چهل دیگر از بار دینار کرد
[B][M1]دگر چارصد دست زربفت چین
[M2]گزید آنچه پوشیدی از به گزین
[B][M1]سرا پرده و خیمه پیشکار
[M2]عماری و پیل و کت شاهوار
[B][M1]کنیزان دوشیزه تیرست و شست
[M2]به رخ هر یک آرایش بت پرست
[B][M1]به دستور او یک به یک برشمرد
[M2]سخن راند پس با نریمان گرد
[B][M1]که در ره چنان و دار کارش به برگ
[M2]که نبود نیازش به یک کاه برگ
[B][M1]مکن کم ز خوردش همه رسم و ساز
[M2]وز او مردمش را مدار ایچ باز
[B][M1]از آن پس چهل جفت یاره ز زر
[M2]گزین کرد و صد گوشوار از گهر
[B][M1]دو ثد دانه یاقوت و لعل آبدار
[M2]ز درّ و زبر جد دو ره صد هزار
[B][M1]بفرمود کاین با تو همراه کن
[M2]چو رفتی نثار شهنشاه کن
[B][M1]گره شد ز غم بر رخ شاه چین
[M2]ز کاهش چو افتاد بر ماه چین 
[B][M1]ز خسته دل زار و چشم دژم
[M2]سرشت آتش درد بآب بقم
[B][M1]همی گفت کای پادشاهی دریغ
[M2]که ماهت نهان شد به تاریک میغ
[B][M1]بدی باغ آراسته پرنگار
[M2]درختانت کندند یکسر ز بار
[B][M1]سپهری بُدی روشن از تو جهان
[M2]شدند اختران و آفتابت نهان
[B][M1]عروسی نو آیین بُدی گاه را
[M2]ربودند ناگه ز تو شاه را
[B][M1]ندانم که کی بینمت نیز باز
[M2]ابا روز شادی و آرام و ناز
[B][M1]دو جز عش ز لؤلؤ شده ناپدید
[M2]همی زد ز خون نقطه بر شنبلید
[B][M1]برآرد جهان سرکشان را زکار
[M2]کند نرمشان گردش روزگار
[B][M1]سپهر روانرا ببد دستبرد
[M2]بسست این چنین چند خواهی شمرد
[B][M1]یکی دایره ست آبگون چنبری
[M2]فراوان درین دایره داوری
[B][M1]نه مر پادشاه و نه مر بنده را
[M2]شناسد نه نادان نه داننده را
[B][M1]تو ای دانشی چند نالی ز چرخ
[M2]که ایزد بدی دادت از چرخ برخ
[B][M1]نگر نیک و بد تا چه کردی ز پیش
[M2]بیابی همان باز پاداش خویش
[B][M1]چو از تو بود کژی و بی رهی
[M2]گناه از چه بر چرخ گردان نهی
[B][M1]ز یزدان شمر نیک و بدها دُرست
[M2]که گردون یکی ناتوان همچو تست
[B][M1]نریمان چو دید اشک فغفور و درد
[M2]رخش گشته ماننده برگ زرد
[B][M1]بد گفت مندیش چندان به راه
[M2]شکیب آر تا من سوم پیش شاه
[B][M1]به یزدان که بنشینم آن گه ز پای
[M2]نگر کامت آرم سراسر به جای
[B][M1]شد و برد پیش آن همه خواسته
[M2]اسیران و خوبان آراسته
[B][M1]همه راه پیوسته پنجاه میل
[M2]ستور و شتر بود و گردون و پیل
[B][M1]ز گردون به گردون شده بانگ و جوش
[M2]جهان پر درای و جرس پر خروش
[B][M1]شه چین جدا بافغستان و رخت
[M2]همی رفت بر پیل با تاج و تخت
[B][M1]ورا جای بر زنده پیلی سپید
[M2]مهان بر هیونان عودی هوید
[B][M1]سخن جز به دستور سالار بار
[M2]نگفتی به ره در جهان نهان و آشکار
[B][M1]خور و پوشش و فرش و خوبان به هم
[M2]نکرد ایچ از آن رسم کش بود کم
[A]
[B][M1]ازین مژده چون آگهی یافت شاه
[M2]بر افروخت از ماه برتر کلاه
[B][M1]هزار اسپ بالای زرینه ساز
[M2]فرستاد با لشکر از پیشباز
[B][M1]دو ره پیل سیصد چو دریا به جوش
[M2]ز برگستوان دار و از درع پوش
[B][M1]ز صندوق پیلان خروشنده نای
[M2]غریوان شده زنگ و کوس و درای
[B][M1]دو صد پیل در دیبه رنگ رنگ
[M2]ز برشان درفش دلیران جنگ
[B][M1]همه پیلبانان به زرین کمر 
[M2]ز دُر تاجستان ، گوشوار از گهر 
[B][M1]پلنگان به زنجیر زرّینه بند
[M2]همان گرگ و شیر ژیان در کمند
[B][M1]شد آمل بهشتی نو آراسته
[M2]درم ریز و دیبا فشان خواسته
[B][M1]سه منزل سپه داده زی راه روی
[M2]دورویه زده صف به کردار کوی
[B][M1]تبیره زنان پیش و بازیگران
[M2]سران می دهنده به یکدیگران
[B][M1]سپر در سپر گیل مشکین کله
[M2]خروشان همه چون هژیر یله
[B][M1]ز رنگین سپرها چنان بُد زمین
[M2]کجا چرخ در چرخ دیبای چین
[B][M1]همه مردم شهر بی راه و راه
[M2]زده صف به دیدار فغفور شاه
[B][M1]طرازیده بر پیل اورنگ اوی
[M2]ز گوهر گرفته جهان رنگ اوی
[B][M1]یکی چتر طاووس رنگ از برش
[M2]ابر سر ز یاقوت و دُر افسرش
[B][M1]بَر درگه شه چو آمد فراز
[M2]چنان کش همی دید شاه از فراز 
[B][M1]ز پیل زیان آوریدند زیر
[M2]زمانی بماندند بر جای دیر
[B][M1]ببردند زی کاخ شاه بلند
[M2]نهادند بر پایش از زرّ بند
[B][M1]فریدون نیاورد ازو هیچ یاد
[M2]نپرسیدش از بُن نه امید داد
[B][M1]برش نیز یک هفته نگذاشت کس
[M2]بباد فرهش بد همین کرد بس
[B][M1]نریمان بر شه شد از گرد راه
[M2]گرفت آفرین داد نامه به شاه
[B][M1]نخست از نثار آنچه بُد پیش برد
[M2]پس آن گه دگر هدیه ها برشمرد
[B][M1]به یک هفته در هفتصد بار شش
[M2]بُد از پیش شه مردم بارکش
[B][M1]همی گفت چون کشور چین که دید
[M2]که چندین شگفت از وی آمد پدید
[B][M1]نه در گنج ماند و نه در کاخ جای
[M2]نه در باغ و ایوان و نه در سرای
[B][M1]کشنده سته مانده بی پای و پی
[M2]شمارنده از رنج خون گشت خوی
[B][M1]از آن پس نریمان به پای ایستاد
[M2]فروبست دست و زبان برگشاد
[B][M1]به بوسه نشان کرد مر خاک را
[M2]گرفت آفرین خسرو پاک را
[B][M1]ز فغفور و آرایش کشورش
[M2]سخن راند و از گنج و از لشکرش
[B][M1]که شاهی سزا افسر و گاه را
[M2]ندیدم چو او جز شهنشاه را
[B][M1]اگر بر خرد خیره بیداد کرد
[M2]شدش گنج و رنجش همه باد کرد
[B][M1]نپیچد شه از مردمی رأی خویش
[M2]فرستدش دلخوش سوی جای خویش
[B][M1]نباید بُد ایمن به بخت ارچه چیر
[M2]که دولت نماندست یک جای دیر
[B][M1]که داند که این چرخ بدساز چیست
[M2]نهانیش با هر کسی راز چیست
[B][M1]به رنجست آنکش هنرها مِهست
[M2]نکوکاری و نیکنامی بهست
[B][M1]که ماند نکونامی ایدر به جای
[M2]بود با تو نیکی به دیگر سرای
[B][M1]شمر یافه تر زندگانی تو آن
[M2]که نکنی نکویی و داری توان
[B][M1]بود دوری از بد ره بخردی
[M2]بهی نیکی و دوریت از بدی
[B][M1]به تلخی چو ز هست خشم از گزند
[M2]ولیکن چو خوردیش نوشست و قند
[B][M1]ببخشود شه ز آن سخن ها و گفت
[M2]بزرگی فغفور نتوان نهفت
[B][M1]ورا این بزرگیش بی راه کرد
[M2]که با ما به کین دست بر ماه کرد
[B][M1]ازین نیست باد فره اکنونش بیش
[M2]که یک هفته شد تا نخواندمش پیش
[B][M1]ببر خلعت و بند بردار ازوی
[M2]به پوزش دلش پاک از اندُه بشوی
[B][M1]بگویش گناه از تو آمد نخست
[M2]که فرمان ما داشتی خوار و سست
[B][M1]کمان ، گاه ضحاک بنداختی
[M2]چو گاه من آمد به زه ساختی
[B][M1]من این بد مکافات آن ساختم
[M2]نه ز آن کارج تو شاه نشناختم
[B][M1]کنون بودنی بود مندیش هیچ
[M2]امید بهی دار و رامش پسیچ
[B][M1]مر این خانه را خانه خویش دان
[M2]مرا گرچه بیگانه از خویش دان
[B][M1]به تو گر بدی کردم از آزمون
[M2]به هر بد کنم صد نکویی فزون
[B][M1]ز دیدار تو شرم دارم همی
[M2]بدین کرده ها پوزش آرم همی
[B][M1]ز خواری و رنجی کت آمد مشیب
[M2]گه گیتی چنینست بالا و شیب
[B][M1]سپهر روان با کسی رام نیست
[M2]ز نیک و بد و ماش آرام نیست
[B][M1]چو پرّنده مرغیست فرخنده بخت
[M2]جهان باغ و ماها سراسر درخت
[B][M1]به باغ اندرون مرغ پرّان ز جای
[M2]نشیند بر آن شاخ کآندیش رأی
[B][M1]بر آن باش فردا که هر دو به کام
[M2]نشینیم یک جای و گیرم جام
[B][M1]نریمان شد و برد خلعت پگاه
[M2]بپوشید و شد شاد فغفور شاه
[B][M1]گرفت آفرین پشت را داد خم
[M2]ز شادی به چشم اندر آورد نم
[B][M1]چو شاه فروزندگان از سپهر
[M2]ز پیروزه گون تخت خود دید چهر
[B][M1]فریدون پگه کرد سوری پسیچ
[M2]کز آن سان نبد دیده فغفور هیچ
[B][M1]به گلشن گهی کز دو سو داشت در
[M2]نمودند دیدار با یکدیگر
[B][M1]ز هر در درآمد یکی ، تا ز جای
[M2]نه برخاست باید یکی را به پای
[B][M1]به بر یکدیگر را گرفتند شاد
[M2]به پوزش سخن چند کردند یاد
[B][M1]نخستین گرفتند بر خوان نشست
[M2]پس از آن گه به بگماز بردند دست
[B][M1]نشستنگهی بود ایوان چهار
[M2]ز هر گونه آراسته چون بهار
[B][M1]میان اندرون خانه رنگ رنگ
[M2]ز مینا گِل او ز بیجاده سنگ
[B][M1]همه بومش از صندل و چوب عود
[M2]بدو اندر از زرّ سیصد عمود
[B][M1]معلق بدو چارصد کنگره
[M2]ز جزع و بلور و گهر یکسره
[B][M1]بساطش سراسر زبر جد نگار
[M2]همه شفشه زرّ بد پود و تار
[B][M1]ابر پیشگه تختی از لاژورد
[M2]گهر در گهر ساخته سرخ و زرد
[B][M1]دو صد طاس پر عنبر از پیش تخت
[M2]زده در میانشان ز مرجان درخت
[B][M1]ز زرّ بی کران نار و نارنج بود
[M2]که هر یک بهای یکی گنج بود
[B][M1]همه دانه نار یاقوت و دُر
[M2]ز کافور نارنج ها کرده پُر
[B][M1]طبق های نقل از عقیق یمن
[M2]پُر از مشک کرده بلورین لگن
[B][M1]ز هر سو یکی باد بیزن ز بر
[M2]فروهشته از پرّ طاووس نر
[B][M1]ز کافور شمامها ریخته
[M2]تل عود و آتش برآمیخته
[B][M1]پر از درّ و یاقوت هر جای جام
[M2]خمی پخته می هر سوی از سیم خام
[B][M1]به هر گوشه جز عین یکی آب گیر
[M2]گلاب آب و دُر سنگ و ریگش عبیر
[B][M1]ز سیم و ز زر مرغ و پیل و دده
[M2]به نیرنگ کرده روان بر رده
[B][M1]چو نخچیرگاهی به وقت بهار
[M2]در او هم گلستان و هم گل به بار
[B][M1]هزار از بزرگان خسرو پرست
[M2]تکوک بلورین و بالغ به دست
[B][M1]بتان سرایی میان بسته تنگ
[M2]به کف جام وز جامه طاووس رنگ
[B][M1]همه سرو سیمین به زرّین کمر
[M2]همه میگسار آهوی مشک سر
[B][M1]به شمشاد پوینده عنبر فروش
[M2]به یاقوت گوینده در خنده نوش
[B][M1]فروزان به مجمر یکی عود خشک
[M2]فشانان به باد آن دگر گرد مشک
[B][M1]می زرد بد در بلورین ایاغ
[M2]چو در آب پاک از نمایش چراغ
[B][M1]نوا پیشگان بر گرفتند رود
[M2]همی جام می داد جان را درود
[B][M1]بدینسان فریدون مهی بیشتر
[M2]همی ساخت هر روز بزمی دگر
[B][M1]همه یاد فغفور چین خواستی
[M2]به شادیش با جام برخاستی
[B][M1]ز هر تحفه چندانش آورد پیش
[M2]که هم چین شدش خوار و هم گنج خویش
[B][M1]از آن پس نریمان یل را نواخت
[M2]ز بهرش بسی خسروی هدیه ساخت
[B][M1]صدش بدره بخشید دینار گنج
[M2]ز هر دیبه رخت پنجاه و پنج
[B][M1]دو صد ریدگ ترک با اسپ و ساز
[M2]پری چهره سی خادم دلنواز
[B][M1]ز شمشیر و ترگ و سپر بی شمار
[M2]ز خفتان و از درع و جوشن هزار
[B][M1]ز گستردنی بار سیصد هیون
[M2]شراع و ستاره ده از گونه گون
[B][M1]زرنج و همه غور و زابلستان
[M2]هم از بلخ تا بوم کابلستان
[B][M1]بدو داد پیوسته تا مرز سند
[M2]نبشته همین عهدها بر پرند
[B][M1]سزا هر که را بود با او بهم
[M2]گهر داد و بالا و زرّ و درم
[B][M1]دگر هر چه بُد اندر آن بزمگاه
[M2]ز خوبان و از فرش وز تخت و گاه
[B][M1]ببخشود یکسر به فغفور چین
[M2]یکی کرسی نغز دادش جز این
[B][M1]ز زر بر سرش کودکی میگسار
[M2]به کف جامی از گوهر شاهوار
[B][M1]هر آن گه که شه دست بفراشتی
[M2]وی آن جام می پیش او داشتی
[B][M1]چو خوردی به آواز گفتی که نوش
[M2]ازو بستدی باز بودی خموش
[B][M1]شراعی که از پرّ سیمرغ بود
[M2]بدادش پُر از گوهر نابسود
[B][M1]دگر تاجی از گوهر شاهوار 
[M2]که شب شمع با او نبودی به کار
[B][M1]بدادش ز بیچاره تختی دگر
[M2]طرازیده بر پشت شیری ز زر
[B][M1]که هر ساعت آن شیر جستی ز جای 
[M2]زدی نعره آن گه نشستی ز پای
[B][M1]به کام اندر آتش دمیدی ز دور
[M2]شدی زو هوا پُر بخار بخور
[B][M1]دو یاقوت دادش دگر لعل رنگ 
[M2]صد و بیست مثقال هر یک به سنگ
[B][M1]چهل دّر دیگر همه نابسود
[M2]که هر یک مِه از خایه باز بود
[B][M1]به مثقال سی سرخ گوگرد پاک
[M2]به یکپاره چون اختری تابناک
[B][M1]دگر هر چه از چین بُد آورده چیز
[M2]سراسر بدو باز بخشید نیز
[B][M1]به درگاه او باز فغفور شاه
[M2]ببخشید یک یک همه بر سپاه
[B][M1]جز آن افسرین گوهر شاهوار
[M2]دگر آنچه در راهش آمد به کار
[B][M1]شه گیتی از بهر گرشاسب باز
[M2]بسی هدیه گونه گون کرد ساز
[B][M1]هم از کوس و منجوق وز تخت زر
[M2]هم از پیل و بالا و تیغ و کمر
[B][M1]قبا و کلاه گهربفت خویش
[M2]دگر هدیه هر چیز دَر گنج بیش
[B][M1]همه بوم ماهان و جای مهان
[M2]هم از قهستان تا در اصفهان
[B][M1]بدو داد تا مرز قزوین و ری
[M2]یکی عهد بر نامش افکند پی
[B][M1]مهانی که بودند با او به چین
[M2]سزا هدیه ها داد نو هم چنین
[A]
[B][M1]نبشت آن گهی پاسخش باز و گفت
[M2]رسید آن سخن های با مهر جفت
[B][M1]یکی نامه گویا چو فرّخ سروش
[M2]که از درّ معنی صدف کرده گوش
[B][M1]پیام آورش مژده را مایه بود
[M2]خرد را سخنهاش پیرایه بود
[B][M1]روان ها شد از مژده شادی سرشت
[M2]به هر دل دری بگشاد از بهشت
[B][M1]ترا تا گشادست دست بلند
[M2]بود بی گمان پای دشمن به بند
[B][M1]تو شیری و تیغ تو ز الماس ابر
[M2]روان بار ابر و عنان دار ببر
[B][M1]هوا نیست نز گرد تو تیره فام
[M2]زمین نیست نسپرده اسپت به گام
[B][M1]ز خون کف شیران به کفشیر تست
[M2]دل و رزم و کین جفت شمشیر تست
[B][M1]هنرها چنین از تو نبود شگفت
[M2]دلیری و رزم از تو باید گرفت
[B][M1]تو رنجیّ و من برخوردم از جهان
[M2]همانا که تو دستی و من دهان 
[B][M1]بیآمد به مژده نریمان گرد
[M2]همه هر چه گفتی یکایک شمرد
[B][M1]اگر چند فغفور کژّی گزید
[M2]ز ما راستکاریّ و خوبی سزید
[B][M1]بدو جون ترا نیکویی بود رأی
[M2]به نیکی فرستادمش باز جای
[B][M1]چو آید بدو باز بسپار چین
[M2]به چینش از رخ بخت بزدای چین
[B][M1]بر او باژ و ساو همه چین نخست
[M2]نبشت و ستد عهدی از وی درست
[B][M1]به نزل و علف هر که بودند شاه
[M2]بفرمود کآیند پیشش به راه
[B][M1]دو منزل شدش همره و گشت باز
[M2]سپه راند فغفور با کام و ناز
[B][M1]به بزم و به خوان هم بدان رسم پیش 
[M2]همی زیست در ره چو در شهر خویش
[B][M1]بزرگان بدین مژده برخاستند
[M2]همه چین و جندان بیاراستند
[B][M1]زمین سر به سر دیبه چین گرفت
[M2]هوا از درم ریز پروین گرفت
[B][M1]همی هر سوی آذین دیبا زدند
[M2]ز شادی ثری بر ثریّا زدند
[B][M1]همه خاک ره گل شد از بس گلاب
[M2]ز گِل گُل دمید از نرمی لعل ناب
[B][M1]صدف گشت هامون ز بس دُر نثار
[M2]شد از نافه ابر آهوی مشک بار
[B][M1]چنان بُد ز بس گرد اسپ سپاه 
[M2]که از بر ندیدند کس مهر و ماه
[B][M1]جهان پهلوان با بزرگان چین
[M2]پذیره شدش چند منزل زمین
[B][M1]چو فغفور بنهاد در کاخ پای
[M2]بیامد سَرِ خادمان سرای
[B][M1]ز گرشاسب آزادی آورد پیش
[M2]همان نیز خاتون از اندازه بیش
[B][M1]که بر ما ز تو مهر به داشتست
[M2]پس پرده بیگانه نگذاشتست
[B][M1]ز دروای ما هر چه بایست نیز
[M2]همی داد خرّم ز هر گونه چیز
[B][M1]ازین مژده فغفور شادی گرفت
[M2]چنین کار ازو گفت نبود شگفت
[B][M1]کند هر کس آن کآید از گوهرش
[M2]که هر شاخ چون تخمش آرد برش
[B][M1]دگر روز شبگیر با فرهی
[M2]چو بنشست برگاه شاهنشهی
[B][M1]بزرگان چین سر برافراختند
[M2]بَرِ شاه چین آمدن ساختند
[B][M1]سلب هر چه شان بُد کبود و سیاه
[M2]فکندند یکسر ز شادی شاه
[B][M1]چنان پادشاهی بر او راست شد
[M2]کا گاهش بر از مَه همی خواست شد
[B][M1]نخست از همه کس که بُد نامدار
[M2]جهان پهلوان برد پیشش نثار
[B][M1]خراجی که در چین ز هر سو فراز
[M2]ستد بد بدو نیز بسپرد باز
[B][M1]بدو داد باز آن همه شاه چین
[M2]بسی هدیه بخشید نیزش جز این
[B][M1]از آن پس به نزدیک شاه کیان
[M2]یکی نامه فرمود بر پرنیان
[B][M1]گه رفتنش با مهان سپاه
[M2]برون رفت پیشش دو منزل به راه
[B][M1]ورا کرد بدرود و برگشت شاد
[M2]جهان پهلوان سر سوی ره نهاد
[A]
[B][M1]وز آن سو نریمان چو یک مه ببود
[M2]به درگاه شه رفت شبگیر زود
[B][M1]کمر بستهٔ راه و بر سر کلاه
[M2]ز بهر شدن خواست فرمان شاه
[B][M1]دگر گفت کز چین چو برخاستم
[M2]بر شهریار آمدن خواستم
[B][M1]مرا عّم من پهلوان داد پند
[M2]که چون باز خانه رسی بی گزند
[B][M1]یکی جفت شایسته کن درخورت
[M2]بپیوند ازو در جهان گوهرت
[B][M1]که خواهد نژادی بزرگ از تو خاست
[M2]که گیتی بدارد به شمشیر راست
[B][M1]درختی ز تخم تو سر برکشد
[M2]که بر آسمان شاخ او می‌ کشد
[B][M1]همه پهلوانانش باشند یار
[M2]دلیران رزم و بزرگان بار
[B][M1]کنون شهریار آشکار و نهفت
[M2]شناسد که نگزیرد از روی جفت
[B][M1]به گیتی خداوند از آن شد پدید
[M2]که هر چیز را پاک جفت آفرید
[B][M1]جهان از دو حرف آمدست از نخست
[M2]سخن کم زد و حرف ناید درست
[B][M1]خطی ناورد خامه ای بی دو سر
[M2]چو مرغی نگیرد هوا بی دو پر
[B][M1]یگانه گهر گرچه زیبا بود
[M2]نکوتر چو جفتیش همتا بود
[B][M1]بزرگیست در بلخ بامی سرست
[M2]مرا نیز در تخمه هم گوهرست
[B][M1]جز از درخت او نیست زیبای من
[M2]بدو شاه روشن کند رأی من
[B][M1]مگر بنده ای زو دهد کردگار
[M2]که اندر رکیب شه آید به کار
[B][M1]نوندی هم آن گاه شه برنشاند 
[M2]به سوی شه بلخ و او را بخواند
[B][M1]بسی مژده داد از بلند اخترش
[M2]سخن راند باز آن گه از دخترش
[B][M1]مر او را ز بهر نریمان بخواست
[M2]همه دست پیمان او کرد راست
[B][M1]ز گنجش بسی هدیه بخشید و چیز
[M2]همه بلخ بامی بدو داد نیز
[B][M1]فرستادش آن گه سوی بلخ باز
[M2]که رو کار دختر بجوی و بساز
[B][M1]سوی سیستان شد نریمان گرد
[M2]بر او شه بسی هدیه ها برشمرد
[B][M1]که شادان شو و جفت خود را ببین
[M2]سوی سیستان آر و آنجا نشین
[B][M1]که آن شه که بر شهر کابل سرست
[M2]ز خویشان ضحاک بدگوهرست
[B][M1]به دل دشمنی جوی و بدخواه ماست
[M2]کز اهریمنی تخمه اژدهاست
[B][M1]بدان مرز هر سو نگهدار باش
[M2]از آن دشمن بد تو بیدار باش
[B][M1]نریمان به دامادواری چو باد
[M2]سوی سیستان رفت پیروز و شاد
[B][M1]به آوردن جفت کس رفت زود
[M2]فرستاد چیزی که شایسته بود
[B][M1]شه بلخ چندان برافشاند گنج
[M2]که ماند از کشیدن جهانی به رنج
[B][M1]چه از فرش و آلت چه از سیم و زر
[M2]چه از درّ و دیبا و سنگ و گهر
[B][M1]عماری بیاراست با مهد شست
[M2]کنیزک دو صد جام و مجمر به دست
[B][M1]به جام اندرون دُر از اندازه بیش
[M2]به مجمر همه عود سوزان ز پیش
[B][M1]دگر چارصد ریدگ دلنواز
[M2]چهل خادم ترک شمع طراز
[B][M1]جهان پُر ز خوبان چون ماه کرد
[M2]چنین هدیه با دخت همراه کرد
[B][M1]زمین از گرانی ببد سرگرای
[M2]که بیچار هگشت از پی چار پای 
[B][M1]ز بلخ آنچنان بار دربار بود
[M2]که تا سیستان ره چو دیوار بود
[B][M1]نریمان پذیره شد آراسته
[M2]جهان گشته سور سران خاسته
[B][M1]ببارید تند ابر شادی ز بر
[M2]دل شادمان از برآمد به در
[B][M1]در آیین دیبا زده کوی و بام
[M2]فروزان به هر سو تلی عود خام
[B][M1]چنان درفشان بود و عنبرفشان
[M2]که درویش زر بُد به دامن کشان
[B][M1]همه راه آذین و گنبد زده
[M2]به هر گنبدی گل فشانان رده
[B][M1]به پرواز مرغان برانگیخته
[M2]ز هر یک دگر شعری آویخته
[B][M1]ز دیبا در و دشت طاووس رنگ
[M2]دم نای هر جای و آوای چنگ
[B][M1]بزرگان همه راه با کوس و بوق 
[M2]فشانان به طشت آب مشک و خَلوق
[B][M1]نظاره دد از کوه مرغ از هوا
[M2]گه این لهو سازنده گه آن نوا
[B][M1]هم از راه در شاه با ماه خویش
[M2]در ایوان نشستند بر گاه خویش
[B][M1]ز مشک و گهر تاج بُد شاه را
[M2]ز یاقوت و دُر افسری ماه را
[B][M1]به هم هفته ای شاد بگذاشتند
[M2]بر از کام و آرام برداشتند
[B][M1]سرشک خرد چون از ابر هنر
[M2]صدف یافت آن درّ شد مایه ور
[B][M1]گرانمایه مُهر جهان کردگار
[M2]گرفت از نگین خدایی نگار
[B][M1]تن ماه چهره گرانی گرفت
[M2]روان زاد سروش نوانی گرفت
[B][M1]گلش هر زمان گشت بی رنگ تر
[M2]همان بار درش گران سنگ تر
[B][M1]چو بُد گاه زادنش بیمار گشت
[M2]بر او انده بار بسیار گشت
[B][M1]چنان سخت شد کار زادن بر اوی
[M2]کزاو زندگی خواست برتافت روی
[B][M1]به مشکوی مشکین بتان سرای
[M2]همه سر پُر از خاک و زاری فزای
[B][M1]پزشکی بُد از فیلسوفان هند
[M2]که گرشاسب آورده بودش ز سند
[B][M1]بیاراست هر داروی از بیش و کم
[M2]بدو داد با تخم کتان به هم
[B][M1]همان گه شد آسان بر آن ماه رنج
[M2]پدید آمدش دُر گویا ز گنج
[B][M1]جدا گشت تیغ شهی از نیام
[M2]برون شد خور از میغ تاریک فام
[B][M1]چراغی بُد از خود ز خوبیّ و فر
[M2]برافروخت از خود چراغی دگر
[A]
[B][M1]پسر زاد ماهی که از چرخ مهر
[M2]ز خوبی بدو آرزو کرد مهر
[B][M1]به دیدار گفتی پدر بود راست
[M2]برین برگوا کس نبایست خواست
[B][M1]نریمان یل نام او سام کرد
[M2]به مهرش روان و دل آرام کرد
[B][M1]نوندی به نزد فریدون شاه
[M2]به مژده برافکند پویان به راه
[B][M1]پرندین چنان کودکی ساختند
[M2]چو گردانش بر اسپ بنشاختند
[B][M1]کمند و کمان درفکنده با یال
[M2]یکی گرز شاهان گرفته به بال
[B][M1]یکی نیزه بر دست و خنجر به چنگ
[M2]سپر باز پشت و کمر بسته تنگ
[B][M1]فرستاد با نامه ای بر حریر
[M2]به گرشاسب گردنکش گردگیر
[B][M1]برآن نامه از دست کودک نشان
[M2]ز مشک و گلاب و می و زعفران
[B][M1]فرسته همی شد چو مرغ بپر
[M2]به هر منزلی بر هیونی دگر
[B][M1]به ره نامه مر پهلوان را سپرد
[M2]ز شادی جوان شد سپهدار گرد
[B][M1]برآن پیکر شیر بچه شگفت
[M2]فروماند ، وز دل نیایش گرفت
[B][M1]درآمد ز زین گشت غلتان به خاک
[M2]همی گفت کای راست دادار پاک
[B][M1]تو کن روزی بنده آن روزگار
[M2]که بینمش در صف همیدون سوار
[B][M1]فرستاده را داد بسیار چیز
[M2]همان جامه و یاره خویش نیز
[B][M1]وز آن ره که بُد زی بر شاه شد
[M2]فریدون شه زو چو آگاه شد
[B][M1]پذیره فرستادش از چند میل
[M2]سپه یکسر و کوس و بالای و پیل
[B][M1]برون از در کوشک از جای خویش
[M2]چو نزدیک شد رفت ده گام پیش
[B][M1]بَرِ خویش همبرش بنشاند شاد
[M2]بپرسید و از رنج ره کرد یاد
[B][M1]همی داشت یک مهش دل شاد خوار
[M2]گهی بزم و بازیّ و گاهی شکار
[B][M1]سر ماه دیبا و زرّ و درم
[M2]سلیح و دگر هدیه ها بیش و کم
[B][M1]ببخشید چندانش از گونه گون
[M2]شده توده یک کوه بالا فزون
[B][M1]سوی خانه فرمود تا شد به کام
[M2]به دیدار فرّخ نریمان و سام
[A]
[B][M1]چو شد پهلوان بسته ره را کمر
[M2]قباد آن کجا کاوه بودش پدر
[B][M1]به درگه چنین گفت پیش مهان
[M2]که این شه ندارد نهاد شهان
[B][M1]پدرم از جهان جز مر او را نخواست
[M2]به شمشیر گیتی ازو گشت راست
[B][M1]از اورنگ برکند ضحاک را
[M2]سپرد افسرش زیر پی خاک را
[B][M1]ز گرشاسب ما بیش بردیم رنج
[M2]بدو بیش بخشد همی شهر و گنج
[B][M1]شد این آگهی نزد شه آشکار
[M2]نهان داشت تا بود هنگام بار
[B][M1]چو شد بر سران بارگاه و سرای
[M2]برآورد سر شاه دانش سرای
[B][M1]چنین گفت کای نامدار انجمن
[M2]نیوشید یکسر ز دل پند من
[B][M1]به یزدان پناهید تا از گزند
[M2]بودتان به هر دو جهان سودمند
[B][M1]منازید از آن شادمانی و ناز
[M2]که آرد سرانجام درد و گداز
[B][M1]بی اندرز هر گز مباشید کس
[M2]ببینید هر کار را پیش و پس
[B][M1]مبندید با رشک و با آز رای
[M2]که این غم فزایست و آن جانگزای
[B][M1]مجویید دانش ز بی دانشان
[M2]که نادان ز دانش ندارد نشان
[B][M1]کنید آزمون ها به دانش فزون
[M2]که هست آینه مرد را آزمون
[B][M1]همیشه دل از شاه دارید شاد
[M2]به ویژه که دارد رَهِ دین و داد
[B][M1]بنازید اگرتان نوازد به مهر
[M2]بترسید چون چین درآرد به چهر
[B][M1]مگویید شه را به از بی رهی
[M2]که تان بد رسد چون رسد آگهی
[B][M1]اگرچه باشید از دور باز
[M2]بود دست شاهان به هر سو فراز
[B][M1]بود گوش با چشم شه را بسی
[M2]کجا گوش و چشمش بود هر کسی
[B][M1]چو شه دادگر باشد و ره شناس
[M2]بدو داشت باید ز یزدان سپاس
[B][M1]نباید گواژه زدن بر فسوس
[M2]نه بر یافه گفتن شدن چاپلوس
[B][M1]چنان خوش نباید بُدن کت خورند
[M2]چنان ترش نه نیز کت ننگرند
[B][M1]ز زخم سنان بیش زخم زبان
[M2]که این تن کند خسته و آن روان
[B][M1]چو دستور شد دل خرد همچو شاه
[M2]زبان چون سپهبد سخن چون سپاه
[B][M1]سپهدار دارد سپه را به جای
[M2]کز اندازه ننهد کسی پیش پای
[B][M1]بنا گفته بر چون کسی غم خورد
[M2]از آن به که بر گفته کیفر برد
[B][M1]سه چیز آورد پادشاهی به شور
[M2]کزآن هر سه شه را بود بخت شور
[B][M1]یکی با زنان رام بودن به هم
[M2]دوم زفت کاری ، سیوم دان ستم
[B][M1]شه نیک با کامرانی بود
[M2]چو بد گشت کم زندگانی بود
[B][M1]سزا پادشاهی مر آنرا سزاست
[M2]که او بر هوای دلش پادشاست
[B][M1]ز گیتی بی آهو نیابی کسی
[M2]اگرچه دارد هنرها بسی
[B][M1]شه آن به که باشد بزرگ از گهر
[M2]خرد دارد و داد و فرهنگ و فر
[B][M1]به آکندن گنج نکند ستم
[M2]نخواهد که خسبد ازو کس دژم
[B][M1]ز هر بد به دادار جوید پناه
[M2]به انداز هر کس دهد پایگاه 
[B][M1]نماند به تیغ و به تدبیر و گنج
[M2]که آید ز دشمن به کشورش رنج
[B][M1]مرا این همه هست و پاکیّ تن
[M2]دگر تا شهم بَد نیاید ز من
[B][M1]نه رنج کسی یافه بگذاشتم
[M2]نه بر بی گنه رنج بگماشتم
[B][M1]جهانبان دهد پادشاهی و تخت
[M2]نگردد کسی جز بدو نیکبخت
[B][M1]جز ایزد ندادستم این تاج کس
[M2]سپاس از جهان بر من او راست بس
[B][M1]سزد پس که بدگوی چیزی کند
[M2]به بد گفتن من دلیری کند
[B][M1]پس آن گه ابا خشم گفت ای قباد
[M2]بد مردمان از چه گویی به یاد
[B][M1]مگر رشک مغزت بکاهد همی
[M2]زبانت سرت را نخواهد همی
[B][M1]ز گرشاسب وز کاوه رانی سخن
[M2]گله هر چه کردی شنیدم ز بن
[B][M1]همه روم تا خاور و هند و چین
[M2]زبون گشت گرشاسب را روز کین
[B][M1]جهان خیره ماند ز برزش همی
[M2]به گردون کشد پیل گرزش همی
[B][M1]سته دیو و پیل از خم خام اوست
[M2]ژیان شیر و تند اژدها رام اوست
[B][M1]کجا نیزه زد در صف کارزار
[M2]پسین مرد باشد چو پیشین فکار
[B][M1]به هند ار فروکوبد از گرز بوم
[M2]ز بس زور او لرزه گیرد به روم
[B][M1]چو من هم ز جمشید دارد نژاد
[M2]تو چون کاوه دانیش گشته به باد
[B][M1]پدرت از سپاهان بُد آهنگری
[M2]نه زیبا بزرگی نه والاسری
[B][M1]چو بگزید ما را نکونام شد
[M2]به کف درش پتک گران جام شد
[B][M1]از آهنگری رست و سالار گشت
[M2]پس از کلبه داری سپهدار گشت
[B][M1]بُد آن گاه در کلبه با دود و دم
[M2]کنونست در بزم با ما به هم
[B][M1]بدادیمش اهواز و ده باره شهر
[M2]همی زین فزونتر ز ما یافت بهر
[B][M1]اگر برد رنج آمدش گنج بر
[M2]تو نیز آیدت آرزو ، رنج بر 
[B][M1]ز بهر همه کس بود شهریار
[M2]نه از بهر یک تن که باشدش یار
[B][M1]دگر تا تویی یافه زینسان مگوی
[M2]به دشتی که گمراه گردی مپوی
[B][M1]مجوی آنچت آرد سرانجام بیم
[M2]مکش پای از اندازه بیش از گلیم
[B][M1]مینداز سنگ گران از برت
[M2]که چون بازگردد فتد بر سرت
[B][M1]گر آزرم بابت نبودی ز بن
[M2]چو از رفتگان بودی از تو سخن
[B][M1]همان کردمی با تو از راه داد
[M2]که در چین نریمان به دیگر قباد
[B][M1]سخن هر چه گفتم به دانش ببین
[M2]نگاری کن این را و دل را نگین
[B][M1]شد از بیم شه زرد و ارزان قباد
[M2]به زاریّ و پوزش زبان برگشاد
[B][M1]بس گشت در خاک زنهار خواه
[M2]ببخشید خون و ببخشود شاه
[B][M1]خبر یافت کاوه پسر را بخواند
[M2]فراوان بر او خشم و خواری براند
[B][M1]به خون کرد با خنجر آهنگ او
[M2]رهاندند خویشانش از چنگ او
[B][M1]فرستاد کس شاه کشور نواز
[M2]به یک جایشان آشتی داد باز
[B][M1]وزآن سو جهان پهلوان شادکام
[M2]همی زیست خرّم به دیدار سام
[B][M1]همی گفت کاو چون گِرد زور و برز
[M2]ز من به بود گاه شمشیر و گرز
[B][M1]به یک سال از آن شادی و فرّهی
[M2]نشد دستش از جام روزی تهی
[B][M1]نوندی سر سال نو کرد راست
[M2]خراج خداوند کابل بخواست
[B][M1]شه کابلی گفت و کاین نیست داد
[M2]شهنشه به بیداد فرمان نداد
[B][M1]تو خواهی و خواهد خداوند تاج
[M2]به سالی دوباره نباشد خراج
[B][M1]بر این آرزو پهلوان سترگ
[M2]فرستاد نامه به شاه بزرگ
[B][M1]خراج همه کابل و بوم اوی
[M2]بدو داد یکسر شه نامجوی
[B][M1]جهان پهلوان از پی نام را
[M2]ببخشید باز آن همه شام را
[B][M1]ز گیتی همه سیستان ساخت جای
[M2]به رفتن نزد چند گه نزد رای
[B][M1]جهان سرگذشت نو از هر کسی
[M2]چنین گونه گون یاد دارد بسی
[B][M1]جهان خانه دیو بد پیکرست
[M2]سرایی پرآشوب و درد سرست 
[B][M1]یکی گور دانیست بر راه رو
[M2]که گوری فزون نیست هر گاه نو
[B][M1]بیابانش لهوست و ریگش نیاز
[M2]سمومش هوای دل و غول آز
[B][M1]دهی شد که باشد برو رهگذار 
[M2]درون هست و بیرون شدن نیست چار
[B][M1]دهندست و آنچ او دهد بیش و کم
[M2]ستاند همان باز با جان به هم
[B][M1]به دانندگان همچو زندان زشت
[M2]بر آن کس که نادان و بی دین بهشت
[B][M1]برش این یکی دان که دانش سرای
[M2]برد زو همی توشه آن سرای
[B][M1]وی ار ناگهانت بخواهد ربود
[M2]تو زو بهره خویش بردار زود
[A]
[B][M1]کنون از شه طنجه و پهلوان
[M2]شنو کار کین جستن هر دوان
[B][M1]بدان گه که از نزد ضحاک شاه
[M2]سوی طنجه شد پهلوان سپاه
[B][M1]ز دریا و خشک آنچه آورده بود
[M2]به دست شه طنجه بسپرده بود
[B][M1]که تا باز خواهد چه آرد هوا
[M2]بدین کرده بُد مرد چندی گوا
[B][M1]سرآمد مر آن شاه را روزگار
[M2]پسرش از پس او شده شهریار 
[B][M1]پسر نیز رفته به راه پدر
[M2]نبیره ببسته به جایش کمر
[B][M1]چنان بود رأی شه سرفراز
[M2]که آن خواسته خواهد از طنجه باز
[B][M1]بر این کار پوینده ای کرد راست
[M2]ز شاه کیان هم بدین نامه خواست
[B][M1]شه طنجه را طمع بربود و گفت
[M2]که این آگهی با دلم نیست جفت
[B][M1]گذشتست از این کار سالی دویست
[M2]مرا سال نیز از چهل بیش نیست
[B][M1]چنین دام هرگز مگستر به راه
[M2]ز گنجم گرت رأی چیزیست خواه
[B][M1]نهی پایت از پایه بیرون همی
[M2]که خرگوش گیری به گردون همی
[B][M1]سپهبد بدانست کآنست رنگ
[M2]به جنگ آید آن خواسته باز چنگ
[B][M1]ده و دو هزار از سران سپاه
[M2]گزید و برون شد به فرمان شاه
[B][M1]به فرّخ نریمان چنین کرد یاد
[M2]که کارت همه راه دین باد و داد
[B][M1]گر آیم من ار نه به هر بیش و کم
[M2]مزن جز به رآی شهنشاه دم
[B][M1]ببوسیدش از مهر و لشکر کشید
[M2]خبر چون بَرِ شاه طنجه رسید
[B][M1]پراکند بس گنج و کین کرد ساز
[M2]بی اندازه آورد لشکر فراز
[B][M1]شد از بس که بودش سپاه گران
[M2]زمین چون سپهر از کران تا کران
[B][M1]برآمد سپهدار با لشکرش 
[M2]ز گرد ابر بست از بر کشورش
[B][M1]بر طنجه نزدیک یک روز راه
[M2]به گرد دهی خیمه زد با سپاه 
[B][M1]مِه ده یکی پیر بُد نامجوی
[M2]بسی سال پیموده گردون بدوی
[B][M1]فراوان ز نزل و علف برشمرد
[M2]همه برد نزد سپهدار گرد
[B][M1]از آن خواسته دارم خبر
[M2]که در طنجه بنهادی از پیشتر
[B][M1]برادرم زندست و با من گواست
[M2]در آن نامه هم نام و هم خط ماست
[B][M1]از آن شاد شد پهلوان چون شنود
[M2]سوی طنجه شه نامه ای ساخت زود
[B][M1]سر نامه کرد از جهاندار یاد
[M2]خداوند دین و خداوند داد
[B][M1]فرازنده هفت چرخ سپهر
[M2]فروزنده گیتی از ماه و مهره
[B][M1]دگر گفت کای گمره از کردگار
[M2]چه طمع است کاندر دلت کرد کار
[B][M1]بود نزد فرزانه کمتر کس آن 
[M2]که خیره کند طمع چیز کسان
[B][M1]نکوتر بود نام زفتی بسی
[M2]ز خوانی که با طمع بنهد کسی
[B][M1]همانا به چشمت هزاک آیدم
[M2]و یا چون تو ابله فغاک آیدم
[B][M1]کزینسان سخن های غاب آوری
[M2]همی چشم دل را به خواب آوری
[B][M1]کرا رنگ چهره سیه تر ز زنگ
[M2]بدو کی پدید آید از شرم رنگ
[B][M1]هنرهام هر کس شنیدست و دید
[M2]تو از ابلهی چون کنی ناپدید
[B][M1]کجا من شتاب آورم بر درنگ
[M2]نوند زمان را شود پای لنگ
[B][M1]اگر بر زمین برزنم بانگ تیز
[M2]جهد مرده از گور بی رستخیز
[B][M1]به گهواره در هند کودک خروش
[M2]چو گیرد ، به نامم نباشد خموش
[B][M1]به چین آتشی کاید از آسمان
[M2]برند از تف تیغ تیزم گمان
[B][M1]یکی خواسته کان جهان را بهاست
[M2]چو من گردی آورده از چپ و راست
[B][M1]چو در گنجت ای زاغ رخ تیره روز
[M2]نهفتی چو اندر زمین زاغ کوز
[B][M1]کنون گویی آگه نی ام ز آن درست
[M2]همه کس شناسند کآن نزد تست
[B][M1]سرانت گواه اند بسیار و من
[M2]فرستادم اینک به نزدت دو تن
[B][M1]اگر چند باشند بسیار کس
[M2]گوا نزد داور دو آرند و بس
[B][M1]اگر باز بفرستی آن خواسته
[M2]نان هم که بو دست آراسته
[B][M1]هم از من بود پایه ات نزد شاه
[M2]هم از شاه یابی بزرگی و جاه
[B][M1]وگر ناوری آنچه رای آورم
[M2]سرو افسرت زیر پای آورم
[B][M1]بر از چرخ کیوان گر ایوان تست
[M2]وگر نام دیوان به دیوان تست
[B][M1]سرت را ز گرودن به گرد آورم
[M2]دل دوستانت به درد آورم
[B][M1]پیمبر براهیم بود آن زمان
[M2]بُدش نام زردشت از آسمان
[B][M1]به صحفش بر این خورد سوگند نیز
[M2]بدان دو گوا داد بسیار چیز
[B][M1]به هم با فرستاده شان رنجه کرد
[M2]فرستاده آهنگ زی طنجه کرد
[B][M1]چو شه نامه برخواند آن هر دو تن
[M2]گوایی بدادند بر انجمن
[B][M1]جز ایشان گوا بود دیگر بسی
[M2]ولیکن نیارست دَم زد کسی
[B][M1]دژم زی فرسته شه آورد روی
[M2]بدو گفت رو پهلوان را بگوی
[B][M1]چو دیوار بر برف سازی نخست
[M2]نگون زود گردد به بنیاد سست
[B][M1]نه هرچ آن بگویند باشد همان
[M2]بر راست گم زود گردد گمان
[B][M1]به مردی و گنج و سپاه از تو کم
[M2]نی ام، چیست این طمع پر باد و دم
[B][M1]نبودی مرا در جوانی همال
[M2]کنون چون بوی کت بفرسود سال
[B][M1]یکی مویم افتاد در کار زار
[M2]اگر بینی از بیمت آید چومار
[B][M1]مرا با شهنشاه از این نیست جنگ
[M2]به جنگم توئی آمده تیز چنگ
[B][M1]فرستادگان را به خواری براند
[M2]دو ره صد هزار از یلان را بخواند
[B][M1]در آهن بیاراست صد زنده پیل
[M2]ز طنجه برون خیمه زد بر دو میل
[B][M1]بُد از سرفرازان یکی کینه توز
[M2]سپهدار او بود نامش متوز
[B][M1]ز لشکرش نیمی بدو داد بیش
[M2]ز بهر نبردش فرستاد پیش
[B][M1]فرسته خبر زی سپهدار برد
[M2]سپهبد سبک دست پیکار برد
[B][M1]بیآورد نزدیک دشمن سپاه
[M2]به جنگ اندر آمد هم از گرد راه
[B][M1]طلایه بزد بر طلایه نخست
[M2]به خون هر سوی غرقه شد بوم و رست
[B][M1]به پیچش گرفتند گردان عنان
[M2]سوی سینه ها راست کرده سنان
[B][M1]توگفتی ز بس گرد بالا و پست
[M2]که هامون به گردون درآورد دست
[B][M1]یکی ژرف دریا شد از خون زمین
[M2]که بُد نزد او چشمه دریای چین
[B][M1]زمانه زمین را همی خون گریست
[M2]ستاره ندانست رفتن که چیست
[B][M1]گرفتند زاول گره بی شمار
[M2]سلیح و ستور اندر آن کار زار
[B][M1]چو چرخ شب آرایش از سر گرفت
[M2]ز ماه تمام آینه برگرفت
[B][M1]فرو هشت زلفین مشکین نگون
[M2]ز زر خال زد بر رخ نیلگون
[B][M1]نفرمود پیکار دیگر متوز
[M2]که شد گاه آورد و بگذشت روز
[B][M1]به گردان فرستان گرد سپاه
[M2]که دارید امشب شبیخون نگاه
[B][M1]کمین ساخت هر جای بالای و شیب
[M2]سپاهش کس آن شب نخفت از نهیب
[B][M1]همه شب ز بیم شبیخون متوز
[M2]همی بود بیدار تا گشت روز
[B][M1]چو بازی برآورد چرخ روان
[M2]به زرین و سیمین دو گوی دوان
[B][M1]یکی گوی سیمین فرو برد سر
[M2]دگر گوی زرین برآورد سر
[B][M1]دو لشکر سنان ها برافراختند
[M2]کمینگه گرفتند و صف ساختند
[B][M1]زمین را سپهر از گرانی سپاه
[M2]نداند همی داشت گفتی نگاه
[B][M1]جهان پهلوان درع گردی چو گرد
[M2]بپوشید و بگرفت گرز نبرد
[B][M1]بر او هفتصد سال بگذشته بود
[M2]ز گشت سپهری کهن گشته بود
[B][M1]خروشید گفتا مرا خیره خیر
[M2]ز بیغاره دشمن کهن خواند و پیر
[B][M1]کنون به کنم رزم و کوشش ز بُن
[M2]که بهتر کند کار تیغ کهن
[B][M1]کهن بهتر از رنگ یاقوت و زر
[M2]همیدون می از نو کهن نیکتر
[B][M1]مرا گشتِ چرخ ارچه خم داد پشت
[M2]همان بیش زورم به زخم درشت
[B][M1]بگفت این و با لشکر از چپ و راست
[M2]به جنگ آمد و گرد کوشش بخاست
[B][M1]پر از بومهن شد سراسر جهان
[M2]ستاره هویدار و گردون نهان
[B][M1]ز بس در زمین از تف نعل تاب
[M2]به دریای قلزم به جوش آمد آب
[B][M1]همی تا دو صد میل در کُه خروش
[M2]فتادی و باز آمدی باز گوش
[B][M1]ز بر آسمانی بُد از تیره گرد
[M2]زمین زیر دریا بُد از خون مرد
[B][M1]سواران در آن ژرف دریا نوان
[M2]چو کشتی درفش از برش بادبان
[B][M1]پُر از دام هامون ز خمّ کمند
[M2]به هر دام درمانده گردی به بند
[B][M1]شده لعل گرد از دم خون وتیغ
[M2]چو گاه شب از عکس خورشید میغ
[B][M1]ز بس کاینه بُد درفشان ز پیل
[M2]همی خاست آتش ز دریای نیل
[B][M1]سپهدار با گرز و نیزه به چنگ
[M2]پیاده همی تاخت هر سو به جنگ
[B][M1]به هر گنبدی جست پنجاه گام
[M2]همی کوفت گرز و همی گفت نام
[B][M1]گهی دوخت با سینه خرطوم پیل
[M2]گهی ریخت خون همچون دریای نیل
[B][M1]چه خیل پیاده چه خیل سوار
[M2]ز بد خواه چندان بیفکند خوار
[B][M1]که مر مرگ را گشت چنگال سست
[M2]شد از دست او پیش یزدان نخست
[B][M1]به درعش در از زخم مردان جنگ
[M2]به هر حلقه در بود تیری خدنگ
[B][M1]شل و ناوک و تیر در مغفرش
[M2]فزون ز انبه موی بُد بر سرش
[B][M1]که و دشت پُر کشته بُد پیش و پس
[M2]چنین تا شب از رزم ناسود کس
[B][M1]شب تیره چون شعر بافنده گشت
[M2]کبود و سه بافت بر کوه و دشت
[B][M1]مراین را به زر پود در تار زد
[M2]مر آن را به مشک آب آهار زد
[B][M1]دَرِِ جنگ هر دو سپه شد فراز
[M2]به سوی سپه پهلوان گشت باز
[B][M1]ز خون دید هر جای جویی روان
[M2]همی هر کسی گفت با پهلوان
[B][M1]که فردا اگر پیشت آید متوز
[M2]نخستین جز از وی ز کس کین متوز
[B][M1]که سالار این بیکران لشکر اوست
[M2]برین شهسواران خاور سر اوست
[B][M1]درفشش نهنگست و خفتان پلنگ
[M2]سیاه اسپ و برگستوان لعل رنگ
[B][M1]ز پولاد و دُر آژده مغفرش
[M2]پرندین نشان بسته اندر سرش
[B][M1]نبرده درفشش برون سپاه
[M2]بیاید بود هر سوی کینه خواه
[B][M1]برون آمد امروز تند از کمین
[M2]فراوان سران زد زما بر زمین
[B][M1]ندیدیم جز تو چنان نیز گُرد
[M2]به زور تن و مردی و دستبرد
[B][M1]جهان پهلوان گفت کامروز جنگ
[M2]چو شد تیز، جستمش نآمد به چنگ
[B][M1]چو خور تیغ رخشان ز تاری نیام
[M2]کشد، گردد از خون شب لعل فام
[B][M1]هر آنجا که فردا به چنگ آرمش
[M2]به یک دَم زدن زنده نگذارمش
[B][M1]وز آن سو سپه با متوز دلیر
[M2]سخن راندند از سپهدار چیر
[B][M1]که گفتند گرشاسب پیرست و سست 
[M2]جوان کی تواند چنان رزم جست
[B][M1]کنون تیز دندان تر آمد به جنگ
[M2]که دندان نماندستش از بس درنگ
[B][M1]کجا جستی از جای و جستی ستیز
[M2]چو آتش بُدی تند و چون باد تیز
[B][M1]فکندی به هر زخم پیلی نگون
[M2]بکُشتی به هر حمله ده تن فزون
[B][M1]گرفتی دُم اسپ و بفراختی
[M2]به هم با سوارش بینداختی
[B][M1]متوز جفا پیشه گفت این نبرد
[M2]همه سخت از آن باد بو دست و گرد
[B][M1]چو گردد شب از تیرگی نا امید
[M2]سپیده برآرد درفش سپید
[B][M1]من و گرز و گرشاسب و آوردگاه
[M2]سرش بر سنان آورم پیش شاه
[A]
[B][M1]سپیده چو شب را به بر درگرفت
[M2]شبش کرد بدرود و ره برگفت
[B][M1]ببد سیم دریا زمین زرّ زرد
[M2]خم آهن کُه و آسمان لاژورد
[B][M1]گرفتند گردان به کین ساختن
[M2]جهان از یلان گشت پر تاختن
[B][M1]ز غرّیدن کوس و شیپور و نای
[M2]ز بانگ جرس وز جرنگ درای
[B][M1]سته مغز کیوان و بی هوش گشت
[M2]دل و زَهره زُهره پر جوش گشت
[B][M1]دُم اسپ کوته شد و تک دراز
[M2]فرازی ببد پست و پستی فراز
[B][M1]ز بس تیرگی چهر گیتی فروز
[M2]سه گشت، گفتی شب آمد به روز
[B][M1]سَرِ گرد با جان به جوزا رسید
[M2]تن گشته با خون به دریا رسید
[B][M1]درنگ جهان گفت گیتی شتاب
[M2]از آهن روان خون چو از سنگ آب
[B][M1]یلان را به خون غرقه تیغ و سپر
[M2]یکی جان سپار و یکی تن سپر
[B][M1]پر از شیر غران ز نعره زنان
[M2]پر از مار پرّان ز خشت آسمان
[B][M1]ز خرطوم پیل و سَرِ جنگجوی
[M2]همه دشت پاشیده چوگان و گوی
[B][M1]چو مرغی شده مرگ پرش خدنگ
[M2]ز سرنیزه منقارش و خشت چنگ
[B][M1]یلان را به منقار درّنده ناف
[M2]سران را به چنگال تارک شکاف
[B][M1]در آن رزم زاول گره یکسره
[M2]شکسته شدند از سوی میسره
[B][M1]برایشان یکی گرد سالار بود
[M2]که عم زادِ فرّخ سپهدار بود
[B][M1]نهاد اندر آوردگه پای پیش
[M2]سپه را فرو داشت بر جای خویش
[B][M1]بسی کشت چندان که سرگشته شد
[M2]سرانجام در رزمگه کشته شد
[B][M1]سپهبد بر آن درد تند از کمین
[M2]به زیر آمد از پیل با گرز کین
[B][M1]دو دستی همی کوفت از پیش و پس
[M2]نیارست با زخمش اِستاد کس
[B][M1]مگر توبئی کآمد از صفّ جنگ
[M2]یکی خشت چون مار پیچان به چنگ
[B][M1]بیفکند او را و ناسود هیچ
[M2]گریزان عنان را ز پس داد پیچ
[B][M1]گرفت از هوا خشت او پهلوان
[M2]بینداخت و بردوختش پهلوان
[B][M1]متوز از کمینگه برانگیخت اسپ
[M2]عمودی به دستش چو ز آهن فرسپ
[B][M1]بیفکند چندان سر از چپ و راست
[M2]چو گرشاسب را دید بگریخت خواست
[B][M1]سپهبد به یک تک در اسپش رسید
[M2]برآورد گرز و غوی برگشید
[B][M1]چنان زدش و با اسپ برهم فکند
[M2]که از زورش اندر زمین خم فکند
[B][M1]دلیران ایران پسش هر که بود
[M2]به زین کوهه بر سر نهادند زود
[B][M1]گرفتند هر سو رَهِ کارزار
[M2]فکنده شد از طنجه ای سی هزار
[B][M1]گریزنده جان در تک پای دید
[M2]نبد پای کس کاو ز یک جای دید
[B][M1]ز درج شبه سر چو شب باز کرد
[M2]به پیرایه پیوستن آغاز کرد
[B][M1]بتی گشت گیسوش رنگ سیاه
[M2]زنخدانش ناهید و رخ گرد ماه
[B][M1]شد طنجه تازنده از جای جنگ
[M2]ز پس باز شد تا در شهر تنگ
[B][M1]سپه را ز سر باز نو ساز کرد
[M2]دل جنگیان یک به یک باز کرد
[B][M1]دگر گفت پیروز گاه نبرد
[M2]ز بختست نز گنج و مردان مرد
[B][M1]بکوشید یکدست فردا دگر
[M2]دهد بختم این بار یاری مگر
[B][M1]چو گرشاسب تنها دراید به جنگ
[M2]ز هر سو بر او ره بگیرید تنگ
[B][M1]به زخمش فرازید بازو همه
[M2]شبان کز میان شد چه باشد رمه
[B][M1]به کشتی بُنه هر چه بُد کرد بار
[M2]سپه بُرد نزدیک دریا کنار
[B][M1]که تا گر دگر بارش افتد شکست
[M2]به دریا گریزان شود دوردست
[B][M1]همه شب بدین رای بفشرد پی
[M2]درازیّ شب کرد کوته به می
[A]
[B][M1]چو شاه حبش سوی خاور گریخت
[M2]همه رخت و دینار و گوهر بریخت
[B][M1]شه روم بنشست بر تخت عاج
[M2]درآویخت زایوان پیروزه تاج
[B][M1]دو لشکر به هم کینه خواه آمدند
[M2]دلیران ناوردگاه آمدند
[B][M1]غو کوس تند شد و گرد میغ
[M2]در آن میغ خون آب شد برق تیغ
[B][M1]برآویخت یک باره با مهر خشم
[M2]خرد را سترگی فرو بست چشم
[B][M1]همی تاخت خنجر ز گرد سیاه
[M2]چو ایمان پاک از میان گناه
[B][M1]کمان شد یکی برزگر تخم کار
[M2]وزآن تخم پیگان ودل کشتزار
[B][M1]از آن تخم هر کشت کآمد دُرست
[M2]ز خون خورد آب و برش مرگ رُست
[B][M1]ز پاشیده خرطوم پیلان به تیغ
[M2]تو گفی همه مار بارد ز میغ
[B][M1]سر خشت گفتی می آشام شد
[M2]صفش بزم و می خون و دل جام شد
[B][M1]دلیران بر اسپان کفک افکنان
[M2]بدین دست گرز و ، به دیگر عنان
[B][M1]روان خون به زخم از بر پشت پیل
[M2]چو ز آب بقم چشمه بر کوه نیل
[B][M1]روان هر سوی اسپی هراسان ز جای
[M2]سوارش نه پیدا و زین زیر پای
[B][M1]سپهدار بر زنده پیلی دمان
[M2]همی تاخت آورده بر زه کمان
[B][M1]کجا بُد سری با درفشی به دست
[M2]به پیکان همی دوخت و افکند پست
[B][M1]ز تیرش تو گفتی که در مغز و ترگ
[M2]همی آشیان کرد زنبور مرگ
[B][M1]چو یک چند بر پیل پیوست جنگ
[M2]پیاده ببد تیغ و نیزه به چنگ
[B][M1]برد بر کمربند چاک زره
[M2]به نعره گسست از گریبان گره
[B][M1]به تیغ و سنان هر کجا کینه توخت
[M2]گهی دل درید و گهی سینه دوخت
[B][M1]همی داد شمشیرش اندر شتاب
[M2]هم اندر هوا کرکسان را کباب
[B][M1]به هر بار کاو گرز بفراشتی
[M2]به زنهار مَه بانگ برداشتی
[B][M1]به هر تیر کاو برگشادی ز زه
[M2]زمانه زدی نعره گفتی که زه
[B][M1]سر خنجرش لاله کارنده بود
[M2]ز درع یلان حلقه بارنده بود
[B][M1]تو گفتی به هر حلقه گردون دو نیم
[M2]همی ری نکارد ز پولاد میم 
[B][M1]هزار از دلیران جوینده کین
[M2]به گردش تنوره زدند از کمین
[B][M1]بدانسان زدندش همی چپ و راست
[M2]که در کوه ودریا چکاچاک خاست
[B][M1]شل و خنجر و گرز چندان سپاه
[M2]چه بر ترگ او بر چه بر کوه کاه
[B][M1]تو گفتی همی زخم آن سرکشان
[M2]گل افشان شمردی نه آهن فشان
[B][M1]شه طنجه آمد چو تند اژدها
[M2]بر اوکرد در گرد خشتی رها
[B][M1]نبد سود، برگاشت روی از نبرد
[M2]برادرش پیش اندر آمد چو گرد
[B][M1]بپوشیده خفتان و نیزه به دست
[M2]برادرشبه زیر اسپ چون کوه پولاد بست
[B][M1]بینداخت زی پهلان خشت و رفت
[M2]پسش پهلوان رفت چون باد تفت
[B][M1]گرفتش دُم اسپ و از جای خویش
[M2]برآورد و بنداخت سی گام پیش
[B][M1]برآنگونه زد نعره ی کوه کاف
[M2]که سیمرغ بگریخت از کوه قاف
[B][M1]تن افکند بر قلب لشکر به کین
[M2]دلیران ایران پسش هم چنین
[B][M1]چنان جنگ بر جنگیان تیز شد
[M2]که دست و گریبان هم آویز شد
[B][M1]تو گفتی ز خون چرخ جوشد همی
[M2]زمین چادر لعل پوشد همی
[B][M1]به هر گوشه آویزش سخت بود
[M2]سر و کار با گردش بخت بود
[B][M1]ز غریدن کوس ترسان هژبر
[M2]عقاب از تف تیغ پرّان در ابر
[B][M1]ز گرد آسمان در سیاهی شده
[M2]ز جوشن زمین پشت ماهی شده
[B][M1]بریده ز تن جان امید از نهیب
[M2]چو عشق از دل مهرجویان شکیب
[B][M1]گشاینده شمشیر بند از زره
[M2]چو باد از سَرِ زلف خوبان گره
[B][M1]چو ابرش شده چرمه از خون مرد
[M2]شده باز چون چرمه ابرش ز گرد
[B][M1]یلان را رخ و کام پرخون و خاک
[M2]چه خفتان چه برگستوان چاک چاک
[B][M1]بریده بر او جوشن از تیغ تیز
[M2]زره پاره و ترگ ها ریز ریز
[B][M1]فسرده به خون اندرون تیغ ز مشت
[M2]پُر از آبله کف ز زخم درشت
[B][M1]شه طنجه برگاشت روی از نهیب
[M2]سپاهش گرفتند بالا و شیب
[B][M1]گریزنده دیدی گروها گروه
[M2]چه از سوی درا چه از سوی کوه
[B][M1]چو نخچیر بر کُه یکی با شتاب
[M2]یکی همچو ماهی دوان زیر آب
[B][M1]دگر تن به شهر اندر انداختند
[M2]به باره ره جنگ برساختند
[B][M1]چو بفکند زرّین سپر آسمان
[M2]مَهِ نو به زه کرد سیمین کمان
[B][M1]خبر زان بُنه شد به گرشاسب زود
[M2]کجا شه به کشتی فرستاده بود
[B][M1]برافکند کس تا گرفتند پاک
[M2]شه طنجه را دل شده از درد چاک
[B][M1]فروهشت در شب ز باره رسن
[M2]به دریا گریزنده شد با دو تن
[B][M1]سیه پوش گیتی چو شد زرد پوش
[M2]کُه کهربا برزد از چرخ جوش
[B][M1]سپهدار با شهر برساخت جنگ
[M2]بپیوست رزمی گران بی درنگ
[B][M1]چو لشکر شد آگه که بگریخت شاه
[M2]دگر کس نیارست شد رزم خواه
[B][M1]تن از باره یکسر فکندند زیر
[M2]به کین دست ایرانیان گشت چیر
[B][M1]فکندند در شهر خرسنگ و خاک
[M2]از آن پس به آتش سپردند پاک
[B][M1]شه طنجه را نزد دریا کنار
[M2]گرفتند از ایران گروهی سوار
[B][M1]که زورقش را باد گم کرده بود
[M2]ز دریا به خشک از پس آورده بود
[B][M1]ورا زی سپهدار با آن دو تن
[M2]ببردند، در حلق بسته رسن
[B][M1]سپهدار گفت ای بد زشت کیش
[M2]خوی بد چنین آورد کار پیش
[B][M1]خوی نیک همچون فرشتست پاک
[M2]خوی بد چو دیوست بی ترس و باک
[B][M1]ز فرزند وز جفت و تخت شهی
[M2]بماندی و خواهی شد از جان تهی
[B][M1]پس آن خواسته جملگی را درست
[M2]همیدون از آن هر دو تن بازجست
[B][M1]ببریدشان گوشت یکسر به گاز
[M2]بمردند و کس هیچ نگشاد راز
[B][M1]چنینست کار طمع را نهاد
[M2]بسا کس که داد از طمع جان به باد
[B][M1]ز طمعست کوته زبان مرد آز
[M2]چو شد طمع کوته زبان شد دراز
[B][M1]چو برداشتی طمع از آنچت هواست
[M2]سخن گر ز کس برنداری رواست
[B][M1]از آن هر سه چون پهلوان دل بشست
[M2]همه کاخ شه گشت و هر سو بجست
[B][M1]ز سنگ سیه خانه ای ناگهان
[M2]بدید، اندرو کرده گنجش نهان
[B][M1]همه چیزها یک به یک برده نام
[M2]به سنگ اندرون کنده دیوار و بام
[B][M1]به در بر نوشته که این خواسته
[M2]جهان پهلوان راست ناکاسته
[B][M1]ببد شاد دل وز جهان آفرین
[M2]برآن شاه کآن ساخت کرد آفرین
[B][M1]ببرد آن هم خواسته سر به سر
[M2]از آن پس نیازرد کس را دگر
[B][M1]همه طنجه را از سر آباد کرد
[M2]اسیرانش را یکسر آزاد کرد
[B][M1]فراوان ز هر شهر و هر بوم و مرز
[M2]نشاند اندرو مردم کشت ورز
[B][M1]هم از تخم شه پادشاهی نشاست
[M2]بر او رسم باژ آنچه بُد کرد راست
[B][M1]نوندی بدین مژده زی شهریار
[M2]در افکند و ره را برآراست کار
[B][M1]چه چیز آمد این خواست کز جهان
[M2]کسی نیست بی آزش اندر نهان
[B][M1]چو باشد جهانی بدو دشمنست
[M2]چو نبود غم جان و رنج تنست
[B][M1]ایا آز را داده گردن به مهر
[M2]دوان پیش او هر زمان تازه چهر
[B][M1]به گیتی در آنست درویش تر
[M2]کش از آز بر دل گره بیش تر
[B][M1]هر آن سر که او آز را افسرست
[M2]به خاک اندرست ار ز مه برترست
[B][M1]بوی بنده آز تا زنده ای
[M2]پس آزاد هرگز نئی بنده ای
[B][M1]یکی چاه تاریک ژرفست آز
[M2]بُنش ناپدید و سرش پهن باز
[B][M1]سراییست بروی بی اندازه در
[M2]چو یک در ببندی گشاید دگر
[B][M1]به هر راه غولیست گسترده دام
[M2]منه تا توان اندرین دام گام
[B][M1]پراکنده عمر و درم گرد گشت
[M2]بخور کت به خواری بباید گذشت
[B][M1]چنان کآمدی رفت خواهی تهی
[M2]تو گنج از پی گنج بانی نهی
[B][M1]نهم گویی ازبهرفرزند چیز
[M2]مبر غم، که چیزش بود بی تو نیز
[B][M1]کسی را جهانبان ز بُن نافرید
[M2]که از پیش روزی نکردش پدید
[B][M1]ترا داد و آنکس که پیوند تست
[M2]دهد نیز آن را که فرزند تست
[A]
[B][M1]سپهبد چو از طنجه برگاشت باز
[M2]بگشت اندر آن مرز شیب و فراز
[B][M1]همی خواست تا یکسر آن بوم و بر
[M2]ببیند که کم دید بار دگر
[B][M1]چو یک هفته شد دید کوهی چو نیل
[M2]بدو رودی از آب پهنا دو میل
[B][M1]درختان رده کرده بر گرد رود
[M2]تنه لعلگون شاخهاشان کبود
[B][M1]بدان شاخ ها برگ ها سبز و تر
[M2]نه آهن نه آتش بر او کارگر
[B][M1]وزو هر که کندی به دندان برش
[M2]نبردی دگر درد دندان سرش
[B][M1]ز بهر شگفتی بزرگان و خُرد
[M2]به نی ز آن فراوان بریدند و برد
[B][M1]از آن پس بر سبزدشتی رسید
[M2]همه کو کنار و گل و سبزه دید
[B][M1]چنان بُد بزرگیّ هر کوکنار
[M2]که پر گشتی از گوشه او کنار
[B][M1]دگر دید مرغی به تن خوب رنگ
[M2]بزرگیش هم برنهاد کلنگ
[B][M1]یکی مرغ کوچکتر از فاخته
[M2]همیشه پسش تاختن ساخته
[B][M1]همه ساله بر طمع پیخال اوی
[M2]بدی مانده در سایه بال اوی
[B][M1]هر آن گه که پیخال بنداختی
[M2]وی اندر هوا آن خورش ساختی
[B][M1]سپهدار از اندیشه شد خیره سر
[M2]همی گفت کاین بخش یزدان نگر
[B][M1]بدین آن دهد کآید آن را برون
[M2]درین بخش او راه داند که چون
[B][M1]یکی گفت مرغی چو رنگی تذرو
[M2]همانجاست در بیشه بید و غرو
[B][M1]نداند ز بن برچدن دانه چیز
[M2]که کورست وکور آید از خایه نیز
[B][M1]همه روز نالان و جوشان بود
[M2]به یک جای تا شب خروشان بود
[B][M1]دگر مرغکی کوچک آید فراز
[M2]دهدش آب و چینه به روز دراز
[B][M1]چو از بس چنه پرشود ژاغرش
[M2]گرد زورمندی تن لاغرش
[B][M1]خروشنده از جای بجهد دژم
[M2]مرین کوچکک را بدرّد ز هم
[B][M1]برین بوم و بر هر کس از راستان
[M2]زند بی وفا را از او داستان
[B][M1]دهی دید جای دگر چون بهشت
[M2]ز پیرامنش باغ و بسیار کشت
[B][M1]برآورد بت خانه ای زو به ماه
[M2]درش جزع رنگین سپید و سیاه
[B][M1]زمینش به یکپاره از لاژورد
[M2]همه بوم و دیوار مینای زرد
[B][M1]درو شیری از سیم و تختی به زیر
[M2]بتی کرده از زرّ بَرِ پشت شیر
[B][M1]به دست آینه چون درفشنده مهر
[M2]بدآن آینه درهمی دید چهر
[B][M1]هرآن دردمندی که بودی تباه
[M2]چو کردی بدآن آینه در نگاه
[B][M1]چو چهرش ندیدی شدی زین سرای
[M2]ورایدون که دیدی، شدی باز جای
[B][M1]شب تیره بی آتش تابناک
[M2]بُدی روشن آن خانه چون روز پاک
[B][M1]بت آرای خیلی در آن انجمن
[M2]که بودندی از پیش آن بت شمن
[B][M1]جدا هر یکی هدیه ای کرده ساز
[M2]ببردند پیش سپهبد فراز
[B][M1]بپرسید از ایشان جهان پهلوان
[M2]کزینسان دهی و آب هر سو دوان
[B][M1]سرا و دز و کشتش ایدون بسی
[M2]چرا جز شما نیست ایدر کسی
[B][M1]دژم هر کسی گفت کز راه راست
[M2]یکی بیشه نزدیک این مرز ماست
[B][M1]ددی در وی از پیل مهتر به تن
[M2]چو تند اژدها زهر پاش از دهن
[B][M1]تن او یکی هشت پای و دو سر
[M2]سرش از دو سو، پای زیر و زبر
[B][M1]چو شد پای زیرینش از کار و ساز
[M2]بگردد برآن پای کش از فراز
[B][M1]همش چنگ شیرست و هم زور پیل
[M2]بدرّد به آواز کوه از دو میل
[B][M1]شگفتیست جویان خون آمده
[M2]ز دریای خاور برون آمده
[B][M1]به چنگ از کُه و بیشه شیر آورد
[M2]به دَم کر کس از ابر زیر آورد
[B][M1]کمینی نهد هر زمان از نهان
[M2]برد هر که یابد ز ما ناگهان
[B][M1]به راهش بویم از نهان دیده دار
[M2]گریزیم چون او شود آشکار
[B][M1]تهی شد ده از مردم و چارپای
[M2]نماندست جز ما کس ایدر به جای
[B][M1]همی شد نشاییم زن بوم و رست
[M2]که این جای بُد زادن ما نخست
[B][M1]برین بام بتخانه دلفروز
[M2]نشسته بود دیده بانی به روز
[B][M1]که تا چونش بیند زند نعره زود
[M2]ز هامون گریزیم در ده چو دود
[B][M1]سپهدار پذرفت کامروز من
[M2]رهایی دهمتان از این اهرمن
[B][M1]سپه برد تا نزد بیشه رسید
[M2]بَر بیشه صفّ سپه برکشید
[B][M1]چنان تنگ درهم یکی بیشه بود
[M2]که رفتن درو کار اندیشه بود
[B][M1]درختانش سر در کشیده به سر
[M2]چو خطّ دبیران یک اندر دگر
[B][M1]همه شاخ ها تا به چرخ کبود
[M2]به هم برشده تنگ چون تار و پود
[B][M1]تو گفتی سپاهیست در جنگ سخت
[M2]وزو هست گردی دگر هر درخت
[B][M1]کشان شاخ ها نیزه و گرز بار
[M2]سپر برگ ها و سنان نوک خار
[B][M1]ز بس برگ ریزش گه باد تیز
[M2]گرفتی جهان هر زمان رستخیز
[B][M1]نتابیدی اندر وی از چرخ هور
[M2]ز تنگی بسودی درو پوست مور
[B][M1]نی اش گفتی از برگ و خار از گره
[M2]مگر تیغ این دارد و آن زره
[B][M1]به پهلوی بیشه یکی آب کند
[M2]برش خفته دد همچون کوهی بلند
[B][M1]بپوشید خفتان کین پهلوان
[M2]برافکند بر پیل برگستوان
[B][M1]به صندوق در رفت با ساز جنگ
[M2]همی راند تا نزد او رفت تنگ
[B][M1]سوی روشن پاک برداشت دست
[M2]از او خواست زور و به زانو نشست
[B][M1]زه آورد بر چرخ پیکار بر
[M2]ز دستش گره زد به سوفار بر
[B][M1]یکی فیلکی سود سندان گذار
[M2]بزد دوخت بر هم ز فرش استوار
[B][M1]دد آن گه سر از جای بر کرد تیز
[M2]به پیل اندر آمد به خشم و ستیز
[B][M1]به چنگال بفکند خرطوم اوی
[M2]به دندان بکندش سر از تن چو گوی
[B][M1]زدش نیزه بر سینه گرد دلیر
[M2]ز صندوق با گرز کین جست زیر
[B][M1]چنان کوفت بر سرش کز زخم سخت
[M2]در آن بیشه بی برگ و بر شد درخت
[B][M1]همی چند زد بر سرش گرز جنگ
[M2]تن پیل خست او به دندان و چنگ
[B][M1]چنین تا همه ریخت مغز سرش
[M2]به زهر و به خون غرقه گشته برش
[B][M1]بمالید رخ پهلوان بر زمین
[M2]گرفت آفرین بر جهان آفرین
[B][M1]که کردش بر آن زشت پتیاره چیر
[M2]که هم اژدها بود و هم پیل و شیر
[B][M1]همان گه بیاکند چرمش به کاه
[M2]برافکند بر پیل و برداشت راه
[B][M1]به سوی بیابانی آمد شگفت
[M2]شتابان بیابان به پی برگرفت
[B][M1]به نزدیکی بادیه روز چند
[M2]چو شد، دید در ره حصاری بلند
[B][M1]هم سنگ دیوارِ برج و حصار
[M2]ز گردش روان ریگ و جای استوار
[B][M1]بر او نردبانی هم از خاره سنگ
[M2]یکی راهش از پیش دشوار و تنگ
[B][M1]از آهن دری بر سر نردبان
[M2]بر او مردی از چوب چون دیده بان
[B][M1]بر آیین تیرافکنانش نشست
[M2]کمانی و تیری گرفته به دست
[B][M1]بر آن پایه نردبان هر که پای
[M2]نهادی، سبک مرد چوبین ز جای
[B][M1]به تیرش فکندی هم اندر زمان
[M2]شدی تیر او بازسوی کمان
[B][M1]به درع و سپر چند کس رفت تفت
[M2]همین بود و شد کشته هر کس که رفت
[B][M1]جهان پهلوان خواست درع نبرد
[M2]خدنگی بینداخت بر چشم مرد
[B][M1]چنان زد که یک نیزه بفراختش
[M2]ز بالا به ریگ اندر انداختش
[B][M1]هم اندر پی آهنگ افراز کرد
[M2]ز بر قفل بشکست و در باز کرد
[B][M1]یکی شیر دید از پس دَر بپای
[M2]ز روی و ز مس کرده جنبان زجای
[B][M1]به کردار کوره پر آتش دهان
[M2]دمادم درخش از دهانش جهان
[B][M1]سپهبد ز فرازنگان باز جُست
[M2]طلسمش که چون بود شاید درست
[B][M1]یکی گفت هست آتش تیز تفت
[M2]درین سنگ‌ کش‌زیرچاهست ونفت
[B][M1]ز چشمه همی زاید آن نفت زیر
[M2]وزاو گیرد آتش همی کام شیر
[B][M1]همان جنبش مرد و تیر و کمان
[M2]ازین آتش و نفت بُد بی گمان
[B][M1]چنان ساخت فرزانه پیش بین
[M2]که تا گیتیست این بود هم چنین
[B][M1]به چاره شدند اندر آن جای تنگ
[M2]همه بوم و دیوار بُد خاره سنگ
[B][M1]ز مرمر برافراز بام و حصار
[M2]یکی قبه جزعین ستونش چهار
[B][M1]دراو تختی از زرّ و مردی دراز
[M2]برآن تخت بُد مرده از دیرباز
[B][M1]گرفته همه تنش در قیر و مشک
[M2]گهر برش و از زیر کافور خشک
[B][M1]به طمع آنکه رفتی برش ز آزمون
[M2]زدی بانگ و بی هُش فتادی نگون
[B][M1]چنان کرد فرزانه ز آن مرد یاد
[M2]کز اختوخ پیغمبرش بد نژاد
[B][M1]کجا نام اختوخ دانی همی
[M2]دگر نامش ادریس خوانی همی
[B][M1]دژم پهلوان با دلی پرشگفت
[M2]تهی رفت از آن جا و ره برگرفت
[A]
[B][M1]به ایران سوی شاه با فرّهی
[M2]چو آمد به شاه کیان آگهی 
[B][M1]پذیره شدش منزلی بیش و کم
[M2]نشست از بر تخت با او به هم
[B][M1]ببوسید و پرسید چیزی که دید
[M2]سپهبد همی گفت و شه زو شنید
[B][M1]پس آن چرم پتیاره کآورده بود
[M2]بیآورد و شاه و سپه را نمود
[B][M1]کهی بد دو سر بر وی و هشت پای
[M2]که ده زنده پیلش نبردی ز جای
[B][M1]همه کام دندان پیل و نهنگ
[M2]همه پنجه چنگال شیر و پلنگ
[B][M1]ازو خیره شد شاه با هر که بود
[M2]همی هر کسی پهلوان را ستود
[B][M1]فکندند بر درگه شهریار
[M2]بر او مردم انبوه شد صد هزار
[B][M1]پس از پهلوان باز پرسید شاه
[M2]که چون طنجه کندی و بردی سپاه
[B][M1]چرا کردی آباد بار دگر
[M2]چنین داد پاسخ یل پرهنر
[B][M1]که هنگام ضحاک گیتی ستان
[M2]نهادم یکی شهر چون سیستان
[B][M1]نشایستی اکنون که شاهی تراست
[M2]شدی شهری از بنده با خاک راست
[B][M1]چو پولی است زی آن جهان این جهان
[M2]در او عمر ماه راه و ما کاروان
[B][M1]چو از بهرم آن کاو شد آباد داشت
[M2]به دیگر کس آباد باید گذاشت
[B][M1]پس از گنج طنجه سخن کرد یاد
[M2]هر آنچ از ره آورد شه را بداد
[B][M1]نپذرفت شه زان همه هیچ چیز
[M2]دگر چیز بخشیدش از گنج نیز
[B][M1]از آن پس یکی مه ز شادیّ و می
[M2]نیاسود با وی جهاندار کی
[B][M1]همی خواست کآسوده گردد ز رنج
[M2]که تا رفت زی طنجه بُد سال پنج
[B][M1]چو شد چهره ادهم شب سپید
[M2]به زربفت روزش بپوشید شید
[B][M1]سر مه رسید از نریمان پگاه
[M2]دو نامه به نزد سپهدار و شاه
[B][M1]بسی آفرین کرد بر شاه و داد
[M2]بسی بویه پهلوان کرده یاد
[B][M1]چو برخواند نامه یل نامجوی
[M2]براند از دو دیده به رخ بر دو جوی
[B][M1]شدش موی کافوری از اشک پر
[M2]چو بر شفشه سیم خوشاب دُر
[B][M1]بدانست شه کآرزو راز کرد
[M2]دگر روز کار رهش ساز کرد
[B][M1]ز گنجش بسی گونه گون هدیه داد
[M2]سوی سیستانش فرستاد شاد
[B][M1]نریمان چو زاین مژده آگاه گشت
[M2]زد آیین و گنبد همه کوه و دشت
[B][M1]زمین رنگ باغ بهاران گرفت
[M2]هوا از درم ریز باران گرفت
[B][M1]ز دیبا تو گفتی بر آن شهر بر
[M2]بگسترد همواره سیمرغ پر
[B][M1]دو فرسنگ بد لشکر آراسته
[M2]غو کوس و نای از جهان خاسته
[B][M1]پیاده ز دو سوش دیوار بست
[M2]سپر در سپر تیغ و نیزه به دست
[B][M1]برافکنده بر پیل بر خیل خیل
[M2]چه برگستوان و چه دیبا جلیل
[B][M1]میان اندر آراسته پیل سام
[M2]به دیبای چینیّ و زرین ستام
[B][M1]بر او سام بر کتف کوبال خویش
[M2]زره از پس و گرز و خفتانش پیش
[B][M1]درفش نریمان ز بالای سر
[M2]فروهشته از پیل گرز و سپر
[B][M1]نریمان ز پس با همه سروران
[M2]تبیره زنان پیش و رامشگران
[B][M1]خزان و بهاریست گفتی به هم
[M2]ز دینار باریدن و از درم
[B][M1]چو آمد به تنگی سپهدار شیر
[M2]سبک سام گرد آمد از پیل زیر
[B][M1]گرفتش به بر پهلوان گزین
[M2]نریمان فرخنده را همچنین
[B][M1]همه راه بودند با می به دست
[M2]شدند اندر ایوان به هم شاد و مست
[B][M1]بیاسود هر کس ز شادی و کام
[M2]ز کف پهلوان نیز ننهاد جام
[B][M1]هر آنچ از ره آورد بُد نام را
[M2]سراسر ببخشید مر سام را
[B][M1]سپاس جهانبان بسی یاد کرد
[M2]که جانش به دیدار او شاد کرد
[B][M1]دل و رای از آن پس برافروختش
[M2]شکار و سواری بیاموختش
[B][M1]بدان گه که سالش ده و چار شد
[M2]سوار و دلیر و صف آوار شد
[B][M1]به هم برزدی لشکری در نبرد
[M2]ربودی به نیزه ز زین کوهه مرد
[B][M1]بدی پیل در صفّ کین رام او
[M2]شدی غرقه غوّاص در جام او
[A]
[B][M1]از آن پس جهان پهلوان گاه چند
[M2]همی زیست خرم دل و بی گزند
[B][M1]چو بر هفتصدش شد سی و سه سال
[M2]ز تن مرغ عمرش بیفکند بال
[B][M1]جهان کند بیخ درنگش ز جای
[M2]سر زندگانیش را زد به پای
[B][M1]به نخچیر بُد روزی آمد ز دشت
[M2]هم از پی بیفتاد و بیمار گشت
[B][M1]بدانست کش بست بند سپهر
[M2]جهان خواهد از جانش بگسست مهر
[B][M1]بفرمود تا بیند اختر شمار
[M2]که بهره چه ماندستش از روزگار
[B][M1]ستاره شمر دید و آن گه به درد
[M2]چنین گفت گریان و رخساره زرد
[B][M1]که ده روز اگر بگذرد بی زیان
[M2]زید شاد با کام دل سالیان
[B][M1]سپهبد بدانست راز سپهر
[M2]که از وی جهان پاک ببرید مهر
[B][M1]هر آنکس که بودش ز پیوند و خویش
[M2]همه خواند و بنشاند بر گرد خویش
[B][M1]چنین گفت کای نامداران من
[M2]همه نیکدل غمگساران من
[B][M1]مرا زایزد آمد به رفتن پیام
[M2]بر اسپ شدن کردم اکنون لگام
[B][M1]چه بر اژدها و چه بر دیو و شیر
[M2]به مردی بُدم گاه پیکار چیر
[B][M1]کنون با کسی خواستم کارزار
[M2]که پیشش نتابد چو من صدهزار
[B][M1]چرا خوار شد مرگ و ما چون چرا
[M2]به جان خوردنش نیست چون و چرا
[B][M1]دمان اژدهاییست ریزنده خون
[M2]سر و دست سیصد هزارش فزون
[B][M1]به هر سرش بر صد دهانست پیش
[M2]به هر دست بر چنگ سیصد چو بیش
[B][M1]به هر جانور چنگ تیزش دراز
[M2]به هر سرش چون دیده بان دیده باز
[B][M1]نتابد ز پیل و نترسد ز شیر
[M2]نه از کین شود مانده نز خورد سیر
[B][M1]نه بر شاه و بر بنده آرایشش
[M2]نه بر خوب و بیچاره بخشایشش
[B][M1]ز هر دوده کانگیخت او دود زود
[M2]دگر ناید از کاخ آن دوده دود
[B][M1]یکی تند تیر افکنست از کمان
[M2]که تیرش نیفتد خطا بی گمان
[B][M1]چو در باختر راند تیر از کمین
[M2]زند بر نشانه به خاور زمین
[B][M1]کنون چون نهادم سوی راه گوش
[M2]کِه ومِه نیوشید پندم به هوش
[B][M1]پس از من همه راه داد آورید
[M2]به نیکیم گه گاه یاد آورید
[B][M1] ز دل جز به یزدان منازید کس
[M2]همه نیک و بد زو شناسید و بس
[B][M1]ز یزدان و فرمان شاه و خرد
[M2]مگردید کز بن نه اندر خورد
[B][M1]مجویید همسایگی با بدان
[M2]مدارید افسوس بر بخردان
[B][M1]به درد کسان دل مدارید شاد
[M2]که گردون همیشه نگردد به داد
[B][M1]بسازید با خوی هرکس به مهر
[M2]ز نیکان به تندی متابید چهر
[B][M1]ممانید بر کهتران کار خوار
[M2]نکوهیدگان را مگیرید یار
[B][M1]به مست و به دیوانه مدهید پند
[M2]مخندید بر پیر و بر دردمند
[B][M1]مبرّید پیوند خویشان ز بن
[M2]مگویید درویش را بد سُخن
[B][M1]همه دوستان را به مهر اندرون
[M2]گه خشم و سختی کنید آزمون
[B][M1]سزاوار درخور گزینید جفت
[M2]به چیز کسان کش مباشید و زفت
[B][M1]کس از گنده پیران و بیگانه نیز
[M2]ممانید در خانه و دزد چیز
[B][M1]به نرمی چو کاری توان برد پیش
[M2]درشتی مجویید از اندازه بیش
[B][M1]مبندید دل در سرای سپنج
[M2]کش انجام مرگست و آغاز رنج
[B][M1]دو روی و فریبنده و زشت خوست
[M2]به کردار دشمن به دیدار دوست
[B][M1]یکی شادی آن گه رساند به مرد
[M2]که پیش آورد ده غم و رنج و درد
[B][M1]چنان کز نیاکان مرا هست یاد
[M2]شما را ز من یکسر این پند باد
[B][M1]شدم من، به اندرز من بگروید
[M2]ز من پاک بدرود و خشنو بوید
[B][M1]چو روز پدر یکسر آید به سر
[M2]به جایش نشاید کسی جز پسر
[B][M1]نریمان مرا از پسر برتریست
[M2]چو من رفتم او مر شمارا سرست
[B][M1]شمارید پیمانش پیمان من
[M2]که فرمان او هست فرمان من
[B][M1]بخواهید چیزی که دارید رای
[M2]از آن پیش کِم رفتن آید ز جای
[B][M1]شد آن انجمن زار و گریان بروی
[M2]برآمد غریویدن های و هوی
[B][M1]همه زار گفتند هرگز مباد
[M2]که ما بی تو باشیم یک روز شاد
[B][M1]چو ما خشندیم از تو فرزانه رای
[M2]تو جاوید خشنود باش از خدای
[A]
[B][M1]برفتند گریان و گرشاسب باز
[M2]دگر باره شد با نریمان به راز
[B][M1]بدو گفت کآمد سر امّید من
[M2]ز دیوار در رفت خورشید من
[B][M1]چو مرگ آمد و کار رفتن ببود
[M2]نه دانش نماید نه پرهیز سود
[B][M1]ره پیری و مرگ را باره نیست
[M2]به نزد کس این هر دو را چاره نیست
[B][M1]دلم زین به صد گونه ریش اندرست
[M2]که راهی درازم به پیش اندرست
[B][M1]به ره باز خوهی که پیدا و راز
[M2]نیابد کسی زو گذر بی جواز
[B][M1]یکی شهر نو ساختم چون زرنج
[M2]بسی گنج گرد آوردیم به رنج
[B][M1]به تو ماندمش چون من آباد دار
[M2]به فرزندمان همچنین یادگار
[B][M1]پس از من چنان کن که پیش خدای
[M2]بنازد روانم به دیگر سرای
[B][M1]نگر تا گناهت نباشد بسی
[M2]به یزدان ز رنجت ننالد کسی
[B][M1]فرومایه را دار دور از برت
[M2]مکن آنکه ننگی شود گوهرت
[B][M1]ازآن ترس کاو از تو ترسان بود
[M2]وگر با تو هزمان دگرسان بود
[B][M1]مکن با سخن چین دوروی راز
[M2]که نیکت به زشتی برد پاک باز
[B][M1]به کس بیش از اندازه نیکی مکن
[M2]که گردد بداندیش بشنو سخن
[B][M1]چو زاندازه تن را فزایی خورش
[M2]گرد دردمندی ز بس پرورش
[B][M1]شب و روز بر چار بهره بپای
[M2]یکی بهره دین را ز بهر خدای
[B][M1]دگر باز تدبیر و فرجام را 
[M2]سیم بزم را، چارم آرام را
[B][M1]به فرهنگ پرور چو داری پسر
[M2]نخستین نویسنده کن از هنر
[B][M1]نویسنده را دست گویا بود
[M2]گل دانش از دلش بویا بود
[B][M1]به فرمان نادان مکن هیچ کار
[M2]مشو نیز با پارسا باد سار
[B][M1]مده دل به غم تا نکاهد روان
[M2]به شادی همی دار تن را جوان
[B][M1]ببخشای بر زیردستان به مهر
[M2]برایشان به هر خشم مفروز چهر
[B][M1]که ایشان به تو پاک ماننده اند
[M2]خداوند را همچو تو بنده اند
[B][M1]چنان زی که از رشک نبوی به درد
[M2]نه عیب آورد عیب جوینده مرد
[B][M1]بود زشت در مرد جوینده رشک
[M2]چو دیدار بیماری اندر پزشک
[B][M1]سپیدی به زر اندر آهو بود
[M2]اگرچند در سیم نیکو بود
[B][M1]به گیتی آور از دل پناه
[M2]که آیی به منزل به هنگام راه
[B][M1]چو دستت رسد دوستان را بپای
[M2]که تا در غم آرند مهرت بجای
[B][M1]ز دشمن مدار ایمنی جز به دوست
[M2]که بر دشمنت چیرگی هم بدوست
[B][M1]به هر کار مر مهتران را دلیر
[M2]مکن، کانگهی بر تو گردند چیر
[B][M1]مگردان از آزادگان فرّهی
[M2]مده ناسزا را بدیشان مهی
[B][M1]به آغالش هرکسی بد مکن
[M2]نشانه مشو پیش تیر سخن
[B][M1]مخند ار کسی را سخن نادُرست
[M2]که گویایی جان نه در دست تست
[B][M1]کِرا چهره زشت ار سرشتش نکوست
[M2]مکن عیب کآن زشت چهری نه زوست
[B][M1]نکوکار با چهرهٔ زشت و تار
[M2]فراوان به از نیکوی راستکار
[B][M1]گناهی که بخشیده باشی ز بن
[M2]سخن زان دگر باره تازه مکن
[B][M1]چنان زی خردمند و دانا و راد
[M2]که تا بر بدت کس نباشند شاد
[B][M1]کرا نیست در دوستی راستی
[M2]بیفشان تو از گرد او آستی
[B][M1]مگیر ایچ مزدور را مزد باز
[M2]پرستندگان را مپیچ از نیاز
[B][M1]مکن بد که چو کردی و کار بود
[M2]پشیمانی از پس نداردت سود
[B][M1]میاسای از اندیشهٔ گونه گون
[M2]که دانش ز اندیشه گردد فزون
[B][M1]به کاری که فرجام او ناپدید
[M2]مبر دست کآن رای را کس ندید
[B][M1]به هرجای بخشایش از دل میار
[M2]نگر تا همی چون کند روزگار
[B][M1]ز یکیّ ستاند همی هوش و رای
[M2]زیکیّ سر، از دیگری دست و پای
[B][M1]برآن کوش کت سال تا بیشتر
[M2]بری پایگاه از هنر پیشتر
[B][M1]هنرها به برنایی آور پدید
[M2]ز بازی بکش سر چو پیری رسید
[B][M1]به تو هرکسی را که بگذاشتم
[M2]نکودارشان همچو من داشتم
[B][M1]بگرد از جهان راه مِهرش مپوی
[M2]از آن پیشتر کز تو برگردد اوی
[B][M1]چو رخشنده تیغم ز تاری نیام
[M2]برآید، شود لاله ام زردفام
[B][M1]تن ام را به عنبر بشوی و گلاب
[M2]بیا کن تهی گاهم از مشک ناب
[B][M1]بپوشم به جامه بر آیین جم
[M2]کفن و آبچین ده به کافور نم
[B][M1]ستوانی از سنگ خارا برآر
[M2]ز بیرون بر او نام من کن نگار
[B][M1]به گردم همه جای مجمر بنه
[M2]به آتش دمان عود و عنبر بنه
[B][M1]از آن پس دِر خوابگه سخت کن
[M2]دل از دیدنم پاک پَردَخت کن
[B][M1]ز پوشیده رویان ممان کس به کوی
[M2]که بیگانگانشان نبینند روی
[B][M1]شکیب آور از درد و بر من مشیب
[M2]که از مهر بسیار بهتر شکیب
[B][M1]به یک مه بمان سوک تا بد گمان
[M2]نگوید به مرگم بُدی شادمان
[B][M1]زکم توشه هرکس که بینی نژند
[M2]اگر پولی و چشمهٔ کندمند
[B][M1]براین هر یکی ده یک از گنج من
[M2]هزینه به مردم کن از رنج من
[B][M1]ز زندان درآور کرا نیست خون
[M2]رها کن خراج دوساله برون
[B][M1]ز بی آبی آن را که ویران ببود
[M2]نشان مرد و، دِه ساز و کشت و درود
[B][M1]چنان کن که هر کس که آید ز راه
[M2]برد توشه زورایگان سال و ماه
[B][M1]در اندرزنامه سخن هرچه گفت
[M2]نبشت و چو جان داشت اندر نهفت
[B][M1]زوی هرچه آمخت از راه دین
[M2]بیآموخت فرزند را همچنین
[A]
[B][M1]از آن پس چو روز دهم بود خواست
[M2]خورش آرزو کرد و بنشست راست
[B][M1]بخورد اندکی وز خورش بازماند
[M2]سبک سام را با نریمان بخواند
[B][M1]چنین گفت کز بهر زخمم زمان
[M2]گشاید کنون مرگ تیر از کمان
[B][M1]بوید از پی جان غمگین من
[M2]یک امروز هردو به بالین من
[B][M1]مگر کِم روان چون هراسان شود
[M2]به روی شما مرگم آسان شود
[B][M1]بگفت این و از دیده آب دریغ
[M2]ببارید چون ژاله بارد ز میغ
[B][M1]دَمش هر زمان گشت کوتاه تر
[M2]دلش زان دگر گیتی آگاه تر
[B][M1]به لب باد سردی برآورد و گفت
[M2]که ای پاک دادار بی یار و جفت
[B][M1]جهان را جهاندار و یزدان توی
[M2]برآرندهٔ چرخ گردان توی
[B][M1]زمین و زمان کردهٔ تست راست
[M2]برآن و براین پادشایی تراست
[B][M1]همه پادشاهان به تو زنده اند
[M2]توی پادشه دیگران بنده اند
[B][M1]به تو هم به پیغمبران تو پاک
[M2]گوایی دهم ترسم از تست و باک
[B][M1]پشیمانم از هرچه کردم گناه
[M2]ببخشای و نزد خودم ده پناه
[B][M1]چو گفت این سخن جان به یزدان سپرد
[M2]گرفتند زاری بزرگان و خرد
[B][M1]از ایوان به کیوان برآمد خروش
[M2]زبرزن فغان خاست و ز شهر جوش
[B][M1]بر آن خانه پاک آتش اندر زدند
[M2]همه کاخ و گلشن به هم برزدند
[B][M1]دل و جان هرکس چنان غم گرفت
[M2]که ماهی به دریاب ماتم گرفت
[B][M1]هوا زاشک مرغان پر از ژاله شد
[M2]کُه از بانگ نخچیر پرناله شد
[B][M1]همان روز بگرفت نیز آفتاب
[M2]نمود ابر از آن پی به باران شتاب
[B][M1]به هر گوشه ای گریه ای خاسته
[M2]به هر خانه ای شیون آراسته
[B][M1]زنان رخ زنان بانگ و زاری کنان
[M2]کُنان مویه و موی مشکین کنان
[B][M1]به فندق دو گلنار کرده فکار
[M2]به دُر از دو پیلسته شویان نگار
[B][M1]بزرگان همه در سیاه و کبود
[M2]ز دو دیده ابر از دورخ کرده رود
[B][M1]سرشک همه لعل و، رخسار زرد
[M2]بر از زخم نیلی و، لب لاجورد
[B][M1]بریده دُم اسپ بیش از هزار
[M2]نگون کرده زین و آلت کارزار
[B][M1]ز خون پشت صندوق پیلان بنفش
[M2]شکسته تبیره، دریده درفش
[B][M1]عقابان و بازان رها کرده پاک
[M2]بر یوز و پیلان پُر از گرد و خاک
[B][M1]در ایوانش بردند بر تخت زر
[M2]بپوشیده خفتان و بسته کمر
[B][M1]یکی گرز بر کتف و تیغ آخته
[M2]درفشش فراز سر افراخته
[B][M1]به برگستوان باره پیشش بپای
[M2]برو هرکسی گشته زاری فزای
[B][M1]همی گفت سام ای یل سرفراز
[M2]برفتی چنان کت نبینیم باز
[B][M1]درفشان مهی بودی از راستی
[M2]چو گشتی تمام آمدت کاستی
[B][M1]نبود از تو نزدیکتر کس دگر
[M2]کنون از توام نیست کس دورتر
[B][M1]به تو شادتر من بُدم زانجمن
[M2]کسی نیست غمگین تر اکنون ز من
[B][M1]ببستی دَرِ بار چون بر سپاه
[M2]شدی سوی آن برترین جایگاه
[B][M1]همانا که در خواب خوش رفته ای
[M2]چه خوابی که تا جاودان خته ای
[B][M1]نریمان همی گفت زار ای دلیر
[M2]کجات آن دل و زور و بازوی چیر
[B][M1]کات آن سواری وصف ساختن
[M2]کجات آن به هر کشوری تاختن
[B][M1]جهان گشتی و رنج برداشتی
[M2]چو گنجت بینباشت بگذاشتی
[B][M1]همه کشورت کز تو آباد شد
[M2]به باد پسین دست با باد شد
[B][M1]کهان سوی فرمانت دارند چشم
[M2]چبودت که با ما به جنگی و خشم
[B][M1]نه در بزم دینار باری همی
[M2]نه در رزم خنجر گزاری همی
[B][M1]نمودی به هر کشور آیین خویش
[M2]کشیدی ز هر دشمنی کین خویش
[B][M1]کنون باز رزم از چه آراستی
[M2]که اسپ و سلیح و کمر خواستی
[B][M1]به هند ار به چین بُرد خواهی سپاه
[M2]که بر مه کشیدی درفش سیاه
[B][M1]بُدی از دل و دست دریا و میغ
[M2]یکی مشت خاکی کنون ای دریغ
[B][M1]دریغا تهی از تو زابلستان
[M2]دریغا جهان بی تو کشور ستان
[B][M1]دریغا که بدخواه دلشاد گشت
[M2]دریغا که رنجت همه باد گشت
[B][M1]همی گرید ابر از دریغت به مهر
[M2]سلب هم به سوکت سی کرد چهر
[B][M1]کس از مرگ نرسد به مردیّ و فر
[M2]کجا تو نرستی به چندین هنر
[B][M1]چو شیون از اندازه بگذاشتند
[M2]پس انگاهش از تخت برداشتند
[B][M1]به مشک و گلابش بشستند پاک
[M2]سپردندش اندر ستودان به خاک
[B][M1]ببسند ار آن پس برش راه بار
[M2]نبد پهلوان گفتی از بیخ و بار
[B][M1]چنینست گیتی ز نزدیک و دور
[M2]گهی سوگ و ماتم گهی بزم و سور
[B][M1]به کردار دریاست کز وی به چنگ
[M2]یکی دُرّ دارد یکی ریگ و سنگ
[B][M1]سرانجام از او ایمنی نیست روی
[M2]که هر کش پرستد بمیرد در اوی
[B][M1]چو پایی تو ای پیر مانده شگفت
[M2]که بارت شد و کاروان برگرفت
[B][M1]به پیری چرا گشت آز تو بیش
[M2]چوانان نگر چند رفند پیش
[B][M1]ترا آنکه شد گوش دارد همی
[M2]وزاو دل ترا یاد نارد همی
[B][M1]چو همراه شد، توشه ساز و مییست
[M2]که دورست ره وز شدن چاره نیست
[B][M1]درین ره مدان توشه و بار نیک
[M2]به از دانش نیک و کردار نیک
[B][M1]از این گیتی ار پاک و دانا شوی
[M2]به هر گامی آنجا توانا شوی
[B][M1]که نادان بد آنجای خوارست و زشت
[M2]شه آنجاست درویش نیکو سرشت
[B][M1]به دانایی این ره به جایی بری
[M2]به بی دانشی هیچ ره نسپری
[A]
[B][M1]چو نزد فریدون ز سوگ و ز غم
[M2]رسید آگهی، گشت از انده دژم
[B][M1]همه جامه زد چاک و بنداخت تاج
[M2]غریوان به خاک آمد از تخت عاج
[B][M1]همی گفت گردا گوا سرورا
[M2]هژبرا جهانگیر نام آورا
[B][M1]که گیرد کنون گرز و شمشیر تو
[M2]چو بی کار شد بازوی چیر تو
[B][M1]به هر کشور از بهر من کارزار
[M2]که جوید، چو شد مر ترا کارزار
[B][M1]درختی بُدی سال و مه بارور
[M2]خرد بیخ و دین برگ و بارش هنر
[B][M1]درخت از زمین سرکشد برفراز
[M2]تو زیر زمین چون شدی پست باز
[B][M1]چو گنجی بُدی از هنر در جهان
[M2]نهان گشتی و گنج باشد نهان
[B][M1]جهان از پس تو مماناد دیر
[M2]شدم سیر ازاو کز تو او گشت سیر
[B][M1]روان تو زندست گر تن بمرد
[M2]ندارد خردمند مرگ تو خرد
[B][M1]بدین سوک و غم در کبود و سیاه
[M2]ببد هفته ای با سران سپاه
[B][M1]به نزد نریمان چو یک هفته بود
[M2]یکی سوکنامه فرستاد زود
[B][M1]سَر نامه نام جهاندار گفت
[M2]که با جان دانا خرد ساخت جفت
[B][M1]تن زندگان را زمین جای کرد
[M2]ز بر بیستون چرخ بر پای کرد
[B][M1]دهد جان و پس بازخواهد چو داد
[M2]بد و نیک هرچ او کند هست داد
[B][M1]دگر گفت ازآن روزِ انده فزای
[M2]رسید آگهی کند دل ها ز جای
[B][M1]به مرگ سپهبد جهان پهلوان
[M2]که یزدانش داراد روشن روان
[B][M1]ازین درد گردون به تاب اندرست
[M2]ستاره ز گریه به آب اندرست
[B][M1]گیا پشت از اندوه دارد به خم
[M2]دل خاره پرجوش و خونست و غم
[B][M1]همان طبع گیتی بگشت ای شگفت
[M2]جدا هریکی ساز دیگر گرفت
[B][M1]شد آتش به هر دل درون تف و تاب
[M2]سرشک خروشان روان خون ناب
[B][M1]زمین سر به سر سوک آن مرد شد
[M2]هوا بر جگرها دم سرد شد
[B][M1]بدان ای سپهدار خسروپرست
[M2]که غم مر مرا از تو افزونترست
[B][M1]ولیکن چو خرسند نبوم چه سود
[M2]که با مرگ چاره نخواهدت بود
[B][M1]جهان چون یکی هفت سر اژدهاست
[M2]کسی نیست کز چنگ و نابش رهاست
[B][M1]دهانش آتشست و شب و روز دم
[M2]هوا سینه، دُم آب و هامون شکم
[B][M1]براو هفت سر هفت چرخ از فراز
[M2]ستاره همه چشمش از دورباز
[B][M1]سراسر شکم هستش انباشته
[M2]ز بس گونه گون هرکس اوباشته
[B][M1]چه فرزانگان و چه مردان گرد
[M2]چه خوبان چه شاهان با دستبرد
[B][M1]چو شاهیست گردون ز ما کینه خواه
[M2]شب و روز گردش ستاره سپاه
[B][M1]نبینی که بر جنگ ما ساختن
[M2]همی هیچ ناساید از تاختن
[B][M1]به یک گردش از زیر و بر چرخ وار
[M2]کند کارها زیروبر صدهزار
[B][M1]جهان بزمگاهیست نغز از نشان
[M2]می اش عمر ما پاک و ما می کشان
[B][M1]جوانیش خوشی و مستیش ناز
[M2]غمش روز پیرست کآید فراز
[B][M1]ازین مستی آن کس که شد خفته پست
[M2]نه هُش یافت هرگز نه از خواب جست
[B][M1]اگر چند بسیار مانی بجای
[M2]هم آخر سرآید سپنجی سرای
[B][M1]نه آن ماند خواهد که بازور و گنج
[M2]نه آن کس که درویش با درد و رنج
[B][M1]بهشتی بُدی گیتی از رنگ و بوی
[M2]اگر مرگَ و پیری نبودی در اوی
[B][M1]کهن کارگاهیست برساخته
[M2]کزاو کس نشد کار پرداخته
[B][M1]تن ما چو میوه ست و او میوه دار
[M2]بچینند یک روز میوه ز دار
[B][M1]شب و روز همواره با ما به راه
[M2]دو پیک اند پویان سپید و سیاه
[B][M1]ولیکن ز پس ما بمانیم زود
[M2]شوند این دو از پیش چون باد و دود
[B][M1]یکی جامهٔ زندگانیست تن
[M2]که جان داردش پوشش خویشتن
[B][M1]بفرساید آخرش چرخ بلند
[M2]چو فرسود جامه بباید فکند
[B][M1]ز ما تا ره مرگ یک دَم رهست
[M2]اگر دَم درازست اگر کوتهست
[B][M1]چو پولیست این مرگ کانجام کار
[M2]برین پول دارند یکسر گذار
[B][M1]بمیرد هرآنکس که زاید دُرست
[M2]شود نیست چونان که بود از نخست
[B][M1]نیابی کسی کش کسی مرده نیست
[M2]دلی نیست کز گیتی آزرده نیست
[B][M1]کجا شد کیومرث شاه بلند
[M2]کجا جمّ و طمورث دیوبند
[B][M1]جهانشان به خاک اندر افکند پاک
[M2]برآورد پس گنجهاشان ز خاک
[B][M1]ازیشان نماندست جز نام چیز
[M2]برفتند و ما رفت خواهیم نیز
[B][M1]اگر مرگ بر ما نکردی کمین
[M2]ز بس جانور تنگ بودی زمین
[B][M1]تمامیّ مردم به مرگ اندرست
[M2]کجا با فرشته چو شد هم پرست
[B][M1]اگر پهلوان رفت نامش بماند
[M2]جهانبان بخواند ار جهانش براند
[B][M1]سپهر آب خود برد و او را نبرد
[M2]دلیریّ و فرهنگ مرد او نمرد
[B][M1]دهاد آفرینندهٔ خوب و زشت
[M2]ترا مزد نیکان مرورا بهشت
[B][M1]گر او شد کنون ماند گاهش ترا
[M2]سپردیم ما بارگاهش ترا
[B][M1]ز دل مهر او بر تو انگیختیم
[M2]غمش را به شادی برآمیختیم
[B][M1]که تو یادگاری از آن پهلوان
[M2]همیشه بزی شاد و روشن روان
[B][M1]چو مه نو شود جامه نو ساز کن
[M2]ببر از غم و شادی آغاز کن
[B][M1]می و یوز خلعت ز بالای خویش
[M2]فرستادم اینک به آیین به پیش
[B][M1]بدین تن بپوش و بد آن غم گسار 
[M2]بدین جوی بزم و بد آن کن شکار
[B][M1]چنان کن که در مهرگان نام را
[M2]بیاری به نزدیک ما سام را
[B][M1]که تا دل به فرزند تو خوش کنیم
[M2]بسوزیم غم را چو آتش کنیم
[B][M1]نگه کن مرا این نامه را وزفرود 
[M2]همینست گفتار و بر تو درود
[B][M1]فرسته شد و نامه و هدیه برد
[M2]بپوشید خلعت نریمان گرد
[B][M1]به شادی فرستاده برگشت باز
[M2]گه مهرگان راه را کرد ساز
[B][M1]سوی شاه با سام یل داد روی
[M2]چو آگاه شد زو کی نامجوی
[B][M1]پذیره فرستاد یکسر سپاه
[M2]پیاده شدش پیش از بارگاه
[B][M1]نشاندش بر اورنگ و پرسید چند
[M2]به خرسندی اش داد هرگونه پند
[B][M1]بدآن روز جشن گزین مهرگان
[M2]گه بزم و رود پری چهرگان
[B][M1]بفرمود تا خوان نهادند کی
[M2]پس از خوان نشستند در بزم می
[B][M1]بر اورنگ بُد پهلوان پیش شاه
[M2]سوی راستش سام بد نزدگاه
[B][M1]یکی ده منی جام زر پُر نبید
[M2]ندانستی آنرا به جز شه کشید
[B][M1]به یاد نریمان شه آن نوش کرد
[M2]نریمان همیدون به یادش بخورد
[B][M1]همان جام را سام گردن فراز
[M2]به یک دَم به از هر دو انداخت باز
[B][M1]در او خیره شد شاه و گفت این سترگ
[M2]بود به ز گرشاسب چون شد بزرگ
[B][M1]بلند آتش مهرگانی بساخت
[M2]که تفش ز چرخ اختران را بتاخت
[B][M1]درفشان درفشی برآمد به ماه
[M2]ز زر ذرها چرخ مشک سیاه
[B][M1]به هامون درش ذره سونش فشان
[M2]به گردش جهان چرخ اختر فشان 
[B][M1]زمین شد یکی پرفروغ آفتاب
[M2]ز زر رشتها چرخش از مشک ناب
[B][M1]چو کرده برن خنجر زردفام
[M2]هزاران هزار از عقیقی نیام
[B][M1]چو در زرد حُله کنیزان مست
[M2]به بازیگری دست داده به دست
[B][M1]همه پای کوبنده بر فرش چین
[M2]ز سر مشک پاشان، گل از آستین
[B][M1]چو رزمی گران زنگیان ساخته
[M2]همه غرقه در خون و تیغ آخته
[B][M1]چو لرزان کُهی یکسر از زرّ خشک
[M2]بر او بسّدین قطره ابری ز مشک
[B][M1]بزرگان به بزم آرام کزم
[M2]نشستند با می گساران به بزم
[B][M1]سر چنگ سازندهٔ جنگ شد
[M2]دم نای هم نالهٔ زنگ شد
[B][M1]به کف جام می چشمهٔ نوش گشت
[M2]هوا پُر نوای خلالوش گشت
[B][M1]ز بس رامش و خوشی مهتران
[M2]گرفتند در چرخ بزم اختران
[B][M1]ز شادی همی کوفت مریخ دست
[M2]به دستان شده زهرهٔ می پرست
[B][M1]چنین بُد مهی شاد شاه بلند
[M2]نه بر گنج مُهر و نه بر بدره بند
[B][M1]سر مه چو آمد نریمانش پیش
[M2]بسی هدیه بخشیدش از گنج خویش
[B][M1]درفشیش داد اژدهافش سیاه
[M2]جهان پهلوان خواندش اندر سپاه
[B][M1]دگر شیر پیکر درفشی به سام
[M2]بداد و سپهبدش فرمود نام
[B][M1]چنین آمد این گیتی از فرّ و ساز
[M2]بدارد به ناز، آورد مرگ باز
[B][M1]چو ماری که زرین دهد خایه بهر
[M2]پس از ناگهان باز بکشد به زهر
[B][M1]درختیست با شاخ بسیار بار
[M2]برش تازه گل یکسر و تیزخار
[B][M1]نخستین به گل شاد خوارت کند
[M2]پس آنگاه از خار خوارت کند
[B][M1]نه در وی کسی زیست کآخر نمرد
[M2]نه زاو شد کسی تا دریغی نبرد
[B][M1]ز دوران مگر مانده بیچاره ایم
[M2]گرفتار این زال پتیاره ایم
[A]
[B][M1]شد این داستان بزرگ اسپری
[M2]به پیروزی و روز نیک اختری
[B][M1]ز هجرت براوبر سپهری که گشت
[M2]شده چارصد سال و پنجاه و هشت
[B][M1]چنان اندرین سعی بردم ز بن
[M2]ز هر در بسی گرد کردم سخن
[B][M1]بدان سان که بینا چو بیند نخست
[M2]بد از نیک زاین گفته داند درست
[B][M1]ز گویندگانی کشان نیست جفت
[M2]به خوشی چنین داستان کس نگفت
[B][M1]بدین نامه گر نامم آیدت رای
[M2]به دال اسد حرفِ دَه برفزای
[B][M1]چنین نامه ای ساختم پرشگفت
[M2]که هر دانشی زاو توان برگرفت
[B][M1]چو گنجی که داننده آرد برون
[M2]به اندیشه زاو گوهر گونه گون
[B][M1]چو باغی که از وی به دست خرد
[M2]گل جان چند وهم چون بگذرد
[B][M1]چو نخچیرگاهی پر از رنگ و بوی
[M2]که نخچیر دانش نهد دل در اوی
[B][M1]بهشتیست بومش ز کافور خشک
[M2]گیاهش ز عنبر، درختانش مشک
[B][M1]بسی حور بر گردش آراسته
[M2]از اندیشه دوشیزگان خاسته
[B][M1]ز پاکی روانشان، ز فرهنگ تن
[M2]ز دانش زبان و ز معنی سخن
[B][M1]سراسر ز مشک سیه طرّه پوش
[M2]هم از طبع گوینده و هم خموش
[B][M1]به گیتی بهشت ار ندیدست کس
[M2]بهشتی پر از دانش اینست و بس
[B][M1]که وهم اندر او چون بهشتی به جای
[M2]بیابد ز رمز آنچه آیدش رای
[B][M1]همه پرگل و سبزه و میوه دار
[M2]نگردد کم ارچند چینی ز بار
[B][M1]مر این نامه را من بپرداختم
[M2]چنان کز ره نظم بشناختم
[B][M1]بدان تا بود انس خواننده را
[M2]دعا گویدم گر مُرم زنده را
[B][M1]همی جستم از خسرو ره شناس
[M2]که نیکیش را چون گزارم سپاس
[B][M1]ازین نامه من بهتر و خوبتر
[M2]سزای تو خدمت ندیدم دگر
[B][M1]ز جان زاده رزند بیش از شمار
[M2]بیاراستم هریکی چو نگار
[B][M1]سراسر ز دست هنر خورده نوش
[M2]پدرشان خرد بوده و دایه هوش
[B][M1]همه غمگسارند خواننده را
[M2]ز دل دانش آموز داننده را
[B][M1]به تو هدیه آوردم از بهر نام
[M2]پذیر از رهی تا شود شادکام
[B][M1]چنان چون به شاهی ترا یار نیست
[M2]چو من خلق را نیز گفتار نیست
[B][M1]کنون تا دراین تن مرا جان بود
[M2]زبانم به مدح تو گردان بود
[B][M1]چو نیکو شد از جاه تو کار من
[M2]بیفروخت زین خلق بازار من
[B][M1]ز تو تا بود زنده دارم سپاس
[M2]که من با خرد یارم و حق شناس
[B][M1]همی تا بود هفت کشور به جای
[M2]مبادت گزندی ز فانی سرای
[B][M1]به داد و دهش کوش و نیکی سگال
[M2]ولی را بپرور، عدو را بمال
[B][M1]مبادت به جز داد کاری دگر
[M2]به از وی مدان یادگاری دگر
[B][M1]چو از داد پرداختی رادباش
[M2]وزاین هردو پیوسته دلشاد باش
[B][M1]که بهتر هنر آدمی را سخاست
[M2]سخا در جهان پیشهٔ انبیاست
[B][M1]سخاوت درختیست اندر بهشت
[M2]که یزدانش از حکمت محض کشت
[B][M1]ازآن شاخ دارد به دنیا گذر
[M2]نصیب آمد از وی ترا بیشتر
[B][M1]الا تا بود فرّ یزدان پاک
[M2]روندست گردون و استاده خاک
[B][M1]جهان را تو بادی شه نیک بخت
[M2]که ناهید تاجت بود، ماه تخت
[B][M1]دو چاکرت بر درگه از ماه و مهر
[M2]که دارند کارت روان در سپهر
[B][M1]دو اسپت شب و روز چونانکه راست
[M2]وز ایشان رسی هر کجا کت هواست
[B][M1]ز خسرو براهیم شاه زمین
[M2]نوازنده باشی چنان کز تو دین
[B][M1]شه خسروان باد محمود تو
[M2]دل و جان از او شاد و از جود تو
[B][M1]بدان ملک فرمانت هزمان دمان
[M2]که دشمنت را دوست پژمان روان
[B][M1]هزاران درود و هزاران سلام
[M2]ز ما بر محمد علیه السلام
[END]