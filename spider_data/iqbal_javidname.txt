[START][A]
[B][M1]
خیال من به تماشای آسمان بود است
[M2]
بدوش ماه و به آغوش کهکشان بود است
[B][M1]
گمان مبر که همین خاکدان نشیمن ماست
[M2]
که هر ستاره جهان است یا جهان بود است
[A]
[B][M1]
آدمی اندر جهان هفت رنگ
[M2]
هر زمان گرم فغان مانند چنگ
[B][M1]
آرزوی هم نفس می سوزدش
[M2]
ناله های دل نواز آموزدش
[B][M1]
لیکن این عالم که از آب و گل است
[M2]
کی توان گفتن که دارای دل است
[B][M1]
بحر و دشت و کوه و که خاموش و کر
[M2]
آسمان و مهر و مه خاموش و کر
[B][M1]
گرچه بر گردون هجوم اختر است
[M2]
هر یکی از دیگری تنها تر است
[B][M1]
هر یکی مانند ، بیچاره ایست 
[M2]
در فضای نیلگون آواره ایست
[B][M1]
کاروان برگ سفر ناکرده ساز
[M2]
بیکران افلاک و شب ها دیر یاز
[B][M1]
این جهان صید است و صیادیم ما
[M2]
یا اسیر رفته از یادیم ما
[B][M1]
زار نالیدم صدائی برنخاست
[M2]
هم نفس فرزند آدم را کجاست
[B][M1]
دیده ام روز جهان چار سوی
[M2]
آنکه نورش بر فروزد کاخ و کوی
[B][M1]
از رم سیاره ئی او را وجود
[M2]
نیست الا اینکه گوئی رفت و بود
[B][M1]
ای خوش آن روزی که از ایام نیست
[M2]
صبح او را نیمروز و شام نیست
[B][M1]
روشن از نورش اگر گردد روان
[M2]
صوت را چون رنگ دیدن میتوان
[B][M1]
غیب ها از تاب او گردد حضور
[M2]
نوبت او لایزال و بی مرور
[B][M1]
ای خدا روزی کن آن روزی مرا
[M2]
وارهان زین روز بی سوزی مرا
[B][M1]
آیهٔ تسخیر اندر شأن کیست؟
[M2]
این سپهر نیلگون حیران کیست؟
[B][M1]
رازدان علم الاسما که بود
[M2]
مست آن ساقی و آن صهبا که بود
[B][M1]
برگزیدی از همه عالم کرا؟
[M2]
کردی از راز درون محرم کرا؟
[B][M1]
ای ترا تیری که ما را سینه سفت
[M2]
حرف از «ادعونی» که گفت و با که گفت؟
[B][M1]
روی تو ایمان من قرآن من
[M2]
جلوه ئی داری دریغ از جان من
[B][M1]
از زیان صد شعاع آفتاب
[M2]
کم نمیگردد متاع آفتاب
[B][M1]
عصر حاضر را خرد زنجیر پاست
[M2]
جان بیتابی که من دارم کجاست؟
[B][M1]
عمر ها بر خویش می پیچد وجود
[M2]
تا یکی بیتاب جان آید فرود
[B][M1]
گر نرنجی این زمین شوره زار
[M2]
نیست تخم آرزو را سازگار
[B][M1]
از درون این گل بی حاصلی
[M2]
بس غنیمت دان اگر روید دلی
[B][M1]
تو مهی اندر شبستانم گذر
[M2]
یک زمان بی نوری جانم نگر
[B][M1]
شعله را پرهیز از خاشاک چیست؟
[M2]
برق را از برفتادن باک چیست؟
[B][M1]
زیستم تا زیستم اندر فراق
[M2]
وانما آنسوی این نیلی رواق
[B][M1]
بسته در ها را برویم باز کن
[M2]
خاک را با قدسیان همراز کن
[B][M1]
آتشی در سینهٔ من برفروز
[M2]
عود را بگذار و هیزم را بسوز
[B][M1]
باز بر آتش بنه عود مرا
[M2]
در جهان آشفته کن دود مرا
[B][M1]
آتش پیمانهٔ من تیز کن
[M2]
با تغافل یک نگه آمیز کن
[B][M1]
ما ترا جوئیم و تو از دیده دور
[M2]
نی غلط ، ما کور و تو اندر حضور
[B][M1]
یا گشا این پردهٔ اسرار را
[M2]
یا بگیر این جان بی دیدار را
[B][M1]
نخل فکرم ناامید از برگ و بر
[M2]
یا تبر بفرست یا باد سحر
[B][M1]
عقل دادی هم جنونی ده مرا
[M2]
ره به جذب اندرونی ده مرا
[B][M1]
علم در اندیشه می گیرد مقام
[M2]
عشق را کاشانه قلب لاینام
[B][M1]
علم تا از عشق برخودار نیست
[M2]
جز تماشا خانهٔ افکار نیست
[B][M1]
این تماشا خانه سحر سامری است
[M2]
علم بی روح القدس افسونگری است
[B][M1]
بی تجلی مرد دانا ره نبرد
[M2]
از لکد کوب خیال خویش مرد
[B][M1]
بی تجلی زندگی رنجوری است
[M2]
عقل مهجوری و دین مجبوری است
[B][M1]
این جهان کوه و دشت و بحر و بر
[M2]
ما نظر خواهیم و او گوید خبر
[B][M1]
منزلی بخش ای دل آواره را
[M2]
باز ده با ماه این مهپاره را
[B][M1]
گرچه از خاکم نروید جز کلام
[M2]
حرف مهجوری نمی گردد تمام
[B][M1]
زیر گردون خویش را یابم غریب
[M2]
ز آنسوی گردون بگو «انی قریب»
[B][M1]
تا مثال مهر و مه گردد غروب
[M2]
این جهات و این شمال و این جنوب
[B][M1]
از طلسم دوش و فردا بگذرم
[M2]
از مه و مهر و ثریا بگذرم
[B][M1]
تو فروغ جاودان ما چون شرار
[M2]
یک دو دم داریم و آن هم مستعار
[B][M1]
ای تو نشناسی نزاع مرگ و زیست
[M2]
رشک بر یزدان برد این بنده کیست
[B][M1]
بندهٔ آفاق گیر و ناصبور
[M2]
نی غیاب او را خوش آید نی حضور
[B][M1]
آنیم من جاودانی کن مرا
[M2]
از زمینی آسمانی کن مرا
[B][M1]
ضبط در گفتار و کرداری بده
[M2]
جاده ها پیداست رفتاری بده
[B][M1]
آنچه گفتم از جهانی دیگر است
[M2]
این کتاب از آسمانی دیگر است
[B][M1]
بحرم و از من کم آشوبی خطاست
[M2]
آنکه در قعرم فرو آید کجاست
[B][M1]
یک جهان بر ساحل من آرمید
[M2]
از کران غیر از رم موجی ندید
[B][M1]
من که نومیدم ز پیران کهن
[M2]
دارم از روزی که میآید سخن
[B][M1]
بر جوانان سهل کن حرف مرا
[M2]
بهرشان پایاب کن ژرف مرا
[A]
[B][M1]
زندگی از لذت غیب و حضور
[M2]
بست نقش این جهان نزد و دور
[B][M1]
آنچنان تار نفس از هم گسیخت
[M2]
رنگ حیرت خانهٔ ایام ریخت
[B][M1]
هر کجا از ذوق و شوق خود گری
[M2]
نعرهٔ «من دیگرم ، تو دیگری»
[B][M1]
ماه و اختر را خرام آموختند
[M2]
صد چراغ اندر فضا افروختند
[B][M1]
بر سپهر نیلگون زد آفتاب
[M2]
خیمهٔ زر بفت با سیمین طناب
[B][M1]
از افق صبح نخستین سر کشید
[M2]
عالم نو زاده را در بر کشید
[B][M1]
ملک آدم خاکدانی بود و بس
[M2]
دشت او بی کاروانی بود و بس
[B][M1]
نی به کوهی آب جوئی در ستیز
[M2]
نی به صحرائی سحابی ریزریز
[B][M1]
نی سرود طایران در شاخسار
[M2]
نی رم آهو میان مرغزار
[B][M1]
بی تجلی های جان بحر و برش
[M2]
دود پیچان طیلسان پیکرش
[B][M1]
سبزه باد فرودین نادیده ئی
[M2]
اندر اعماق زمین خوابیده ئی
[B][M1]
طعنه ئی زد چرخ نیلی بر زمین
[M2]
روزگار کس ندیدم این چنین
[B][M1]
چون تو در پهنای من کوری کجا
[M2]
جز به قندیلم ترا نوری کجا
[B][M1]
خاک اگر الوند شد جز خاک نیست
[M2]
روشن و پاینده چون افلاک نیست
[B][M1]
یا بزی با ساز و برگ دلبری
[M2]
یا بمیر از ننگ و عار کمتری
[B][M1]
شد زمین از طعنهٔ گردون خجل
[M2]
نا امید و دل گران و مضمحل
[B][M1]
پیش حق از درد بی نوری تپید
[M2]
تا ندانی ز آنسوی گردون رسید
[B][M1]
ای امینی از امانت بی خبر
[M2]
غم مخور اندر ضمیر خود نگر
[B][M1]
روز ها روشن ز غوغای حیات
[M2]
نی از آن نوری که بینی در جهات
[B][M1]
نور صبح از آفتاب داغ دار
[M2]
نور جان پاک از غبار روزگار
[B][M1]
نور جان بی جاده ها اندر سفر
[M2]
از شعاع مهر و مه سیار تر
[B][M1]
شسته ئی از لوح جان نقش امید
[M2]
نور جان از خاک تو آید پدید
[B][M1]
عقل آدم بر جهان شبخون زند
[M2]
عشق او بر لامکان شبخون زند
[B][M1]
راه دان اندیشهٔ او بی دلیل
[M2]
چشم او بیدار تر از جبرئیل
[B][M1]
خاک و در پرواز مانند ملک
[M2]
یک رباط کهنه در راهش فلک
[B][M1]
می خلد اندر وجود آسمان
[M2]
مثل نوک سوزن اندر پرنیان
[B][M1]
داغها شوید ز دامان وجود
[M2]
بی نگاه او جهان کور و کبود
[B][M1]
گرچه کم تسبیح و خونریز است او
[M2]
روزگاران را چو مهمیز است او
[B][M1]
چشم او روشن شود از کائنات
[M2]
تا ببیند ذات را اندر صفات
[B][M1]
«هر که عاشق شد جمال ذات را
[M2]
اوست سید جمله موجودات را»
[A]
[B][M1]
فروغ مشت خاک از نوریان افزون شود روزی
[M2]
زمین ازکوکب تقدیر او گردون شود روزی
[B][M1]
خیال او که از سیل حوادث پرورش گیرد
[M2]
ز گرداب سپهر نیلگون بیرون شود روزی
[B][M1]
یکی در معنی آدم نگر از ما چه می پرسی
[M2]
هنوز اندر طبیعت می خلد موزون شود روزی
[B][M1]
چنان موزون شود این پیش پا افتاده مضمونی
[M2]
که یزدان را دل از تأثیر او پر خون شود روزی
[A]
[B][M1]عشق شور انگیز بی پروای شهر
[M2]شعلهٔ او میرد از غوغای شهر
[B][M1]خلوتی جوید بدشت و کوهسار
[M2]یا لب دریای ناپیدا کنار
[B][M1]من که در یاران ندیدم محرمی
[M2]بر لب دریا بیاسودم دمی
[B][M1]بحر و هنگام غروب آفتاب
[M2]نیلگون آب از شفق لعل مذاب
[B][M1]کور را ذوق نظر بخشد غروب
[M2]شام را رنگ سحر بخشد غروب
[B][M1]با دل خود گفتگوها داشتم
[M2]آرزوها جستجوها داشتم
[B][M1]آنی و از جاودانی بی نصیب
[M2]زنده و از زندگانی بی نصیب
[B][M1]تشنه و دور از کنار چشمه سار
[M2]می سرودم این غزل بی اختیار
[B2]غزل
[B][M1]بگشای لب که قند فراوانم آرزوست
[M2]بنمای رخ که باغ و گلستانم آرزوست
[B][M1]یک دست جام باده و یک دست زلف یار
[M2]رقصی چنین میانهٔ میدانم آرزوست
[B][M1]گفتی ز ناز بیش مرنجان مرا ، برو
[M2]آن گفتنت که بیش مرنجانم آرزوست
[B][M1]ای عقل تو ز شوق پراکنده گوی شو
[M2]ای عشق نکته های پریشانم آرزوست
[B][M1]این آب و نان چرخ چو سیل است بیوفا
[M2]من ماهیم نهنگم و عمانم آرزوست
[B][M1]جانم ملول گشت ز فرعون و ظلم او
[M2]آن نور جیب موسی عمرانم آرزوست
[B][M1]دی شیخ با چراغ همی گشت گرد شهر
[M2]کز دیو و دد ملولم و انسانم آرزوست
[B][M1]زین همرهان سست عناصر دلم گرفت
[M2]شیر خدا و رستم دستانم آرزوست
[B][M1]گفتم که یافت می نشود جسته ایم‘
[M2]گفت آنکه یافت می نشود آنم آرزوست
[B2]رومی
[B][M1]موج مضطر خفت بر سنجاب آب
[M2]شد افق تار از زیان آفتاب
[B][M1]از متاعش پاره ئی دزدید شام
[M2]کوکبی چون شاهدی بالای بام
[B][M1]روح رومی پرده ها را بر درید
[M2]از پس که پاره ئی آمد پدید
[B][M1]طلعتش رخشنده مثل آفتاب
[M2]شیب او فرخنده چون عهد شباب
[B][M1]پیکری روشن ز نور سرمدی
[M2]در سراپایش سرور سرمدی
[B][M1]بر لب او سر پنهان وجود
[M2]بند های حرف و صوت از خود گشود
[B][M1]حرف او آئینه ئی آویخته
[M2]علم با سوز درون آمیخته
[B][M1]گفتمش موجود و ناموجود چیست
[M2]معنی محمود و نامحمود چیست
[B][M1]گفت موجود آنکه می خواهد نمود
[M2]آشکارائی تقاضای وجود
[B][M1]زندگی خود را بخویش آراستن
[M2]بر وجود خود شهادت خواستن
[B][M1]انجمن روز الست آراستند
[M2]بر وجود خود شهادت خواستند
[B][M1]زنده ئی یا مرده ئی یا جان بلب
[M2]از سه شاهد کن شهادت را طلب
[B][M1]شاهد اول شعور خویشتن
[M2]خویش را دیدن بنور خویشتن
[B][M1]شاهد ثانی شعور دیگری
[M2]خویش را دیدن بنور دیگری
[B][M1]شاهد ثالث شعور ذات حق
[M2]خویش را دیدن بنور ذات حق
[B][M1]پیش این نور ار بمانی استوار
[M2]حی و قائم چون خدا خود را شمار
[B][M1]بر مقام خود رسیدن زندگی است
[M2]ذات را بی پرده دیدن زندگی است
[B][M1]مرد مؤمن در نسازد با صفات
[M2]مصطفی راضی نشد الا به ذات
[B][M1]چیست معراج آرزوی شاهدی
[M2]امتحانی روبروی شاهدی
[B][M1]شاهد عادل که بی تصدیق او
[M2]زندگی ما را چو گل را رنگ و بو
[B][M1]در حضورش کس نماند استوار
[M2]ور بماند هست او کامل عیار
[B][M1]ذره ئی از کف مده تابی که هست
[M2]پخته گیر اندر گره تابی که هست
[B][M1]تاب خود را بر فزودن خوشتر است
[M2]پیش خورشید آزمودن خوشتر است
[B][M1]پیکر فرسوده را دیگر تراش
[M2]امتحان خویش کن موجود باش
[B][M1]این چنین موجود محمود است و بس
[M2]ورنه نار زندگی دود است و بس
[B][M1]باز گفتم پیش حق رفتن چسان
[M2]کوه خاک و آب را گفتن چسان
[B][M1]آمر و خالق برون از امر و خلق
[M2]ما ز شست روزگاران خسته حلق
[B][M1]گفت اگر سلطان ترا آید بدست
[M2]می توان افلاک را از هم شکست
[B][M1]باش تا عریان شود این کائنات
[M2]شوید از دامان خود گرد جهات
[B][M1]در وجود او نه کم بینی نه بیش
[M2]خویش را بینی ازو ، او را ز خویش
[B][M1]نکتهٔ «الا بسلطان» یاد گیر
[M2]ورنه چون مور و ملخ در گل بمیر
[B][M1]از طریق زادن ای مرد نکو
[M2]آمدی اندر جهان چار سو
[B][M1]هم برون جستن بزادن میتوان
[M2]بندها از خود گشادن میتوان
[B][M1]لیکن این زادن نه از آب و گل است
[M2]داند آن مردی که او صاحبدل است
[B][M1]آن ز مجبوری است ، این از اختیار
[M2]آن نهان در پرده ها این آشکار
[B][M1]آن یکی با گریه ، این با خنده ایست
[M2]یعنی آن جوینده ، این یابنده ایست
[B][M1]آن سکون و سیر اندر کائنات
[M2]این سراپا سیر بیرون از جهات
[B][M1]آن یکی محتاج روز و شب است
[M2]وان دگر روز و شب او را مرکب است
[B][M1]زادن طفل از شکست اشکم است
[M2]زادن مرد از شکست عالم است
[B][M1]هر دو زادن را دلیل آمد اذان
[M2]آن بلب گویند و این از عین جان
[B][M1]جان بیداری چو زاید در بدن
[M2]لرزه ها افتد درین دیر کهن»
[B][M1]گفتم این زادن نمیدانم که چیست
[M2]گفت شأنی از شؤن زندگی است
[B][M1]شیوه های زندگی غیب و حضور
[M2]آن یکی اندر ثبات آن در مرور
[B][M1]گه بجلوت می گدازد خویش را
[M2]گه بخلوت جمع سازد خویش را
[B][M1]جلوت او روشن از نور صفات
[M2]خلوت او مستنیر از نور ذات
[B][M1]عقل او را سوی جلوت می کشد
[M2]عشق او را سوی خلوت می کشد
[B][M1]عقل هم خود را بدین عالم زند
[M2]تا طلسم آب و گل را بشکند
[B][M1]می شود هر سنگ ره او را ادیب
[M2]می شود برق و سحاب او را خطیب
[B][M1]چشمش از ذوق نگه بیگانه نیست
[M2]لیکن او را جرأت رندانه نیست
[B][M1]پس ز ترس راه چون کوری رود
[M2]نرم نرمک صورت موری رود
[B][M1]تا خرد پیچیده تر بر رنگ و بوست
[M2]میرود آهسته اندر راه دوست
[B][M1]کارش از تدریج می یابد نظام
[M2]من ندانم کی شود کارش تمام
[B][M1]می نداند عشق سال و ماه را
[M2]دیر و زود و نزد و دور راه را
[B][M1]عقل در کوهی شکافی میکند
[M2]یا بگرد او طوافی می کند
[B][M1]کوه پیش عشق چون کاهی بود
[M2]دل سریع السیر چون ماهی بود
[B][M1]عشق ، شبخونی زدن بر لامکان
[M2]گور را نادیده رفتن از جهان
[B][M1]زور عشق از باد و خاک و آب نیست
[M2]قوتش از سختی اعصاب نیست
[B][M1]عشق با نان جوین خیبر گشاد
[M2]عشق در اندام مه چاکی نهاد
[B][M1]کله نمرود بی ضربی شکست
[M2]لشکر فرعون بی حربی شکست
[B][M1]عشق در جان چون بچشم اندر نظر
[M2]هم درون خانه هم بیرون در
[B][M1]عشق هم خاکستر و هم اخگر است
[M2]کار او از دین و دانش برتر است
[B][M1]عشق سلطان است و برهان مبین
[M2]هر دو عالم عشق را زیر نگین
[B][M1]لا زمان و دوش فردائی ازو
[M2]لامکان و زیر و بالائی ازو
[B][M1]چون خودی را از خدا طالب شود
[M2]جمله عالم مرکب او راکب شود
[B][M1]آشکارا تر مقام دل ازو
[M2]جذب این دیر کهن باطل ازو
[B][M1]عاشقان خود را به یزدان میدهند
[M2]عقل تأویلی به قربان میدهند
[B][M1]عاشقی از سو به بی سوئی خرام
[M2]مرگ را بر خویشتن گردان حرام
[B][M1]ای مثال مرده در صندوق گور
[M2]می توان برخاستن بی بانگ صور
[B][M1]در گلو داری نواها خوب و نغز
[M2]چند اندر گل بنالی مثل چغز
[B][M1]بر مکان و بر زمان اسوار شو
[M2]فارغ از پیچاک این زنار شو
[B][M1]تیز تر کن این دو چشم و این دو گوش
[M2]هر چه می بینی نیوش از راه هوش
[B][M1]آن کسی کو بانگ موران بشنود
[M2]هم ز دوران سر دوران بشنود
[B][M1]آن نگاه پرده سوز از من بگیر
[M2]کو بچشم اندر نمیگردد اسیر
[B][M1]«آدمی دید است باقی پوست است
[M2]دید آن باشد که دید دوست است
[B][M1]جمله تن را در گداز اندر بصر
[M2]در نظر رو ، در نظر رو ، در نظر»
[B2]رومی
[B][M1]تو ازین نه آسمان ترسی ، مترس
[M2]از فراخای جهان ترسی مترس
[B][M1]چشم بگشا بر زمان و بر مکان
[M2]این دو یک حال است از احوال جان
[B][M1]تا نگه از جلوه پیش افتاده است
[M2]اختلاف دوش و فردا زاده است
[B][M1]دانه اندر گل به ظلمت خانه ئی
[M2]از فضای آسمان بیگانه ئی
[B][M1]هیچ میداند که در جای فراخ
[M2]می توان خود را نمودن شاخ شاخ
[B][M1]جوهر او چیست یک ذوق نموست
[M2]هم مقام اوست این جوهر هم اوست
[B][M1]ایکه گوئی محمل جان است تن
[M2]سر جان را در نگر بر تن متن
[B][M1]محملی نی ، حالی از احوال اوست
[M2]محملش خواندن فریب گفتگوست
[B][M1]چیست جان جذب و سرور و سوز و درد
[M2]ذوق تسخیر سپهر گرد گرد
[B][M1]چیست تن با رنگ و بو خو کردن است
[M2]با مقام چار سو خو کردن است
[B][M1]از شعور است این که گوئی نزد و دور
[M2]چیست معراج؟ انقلاب اندر شعور
[B][M1]انقلاب اندر شعور از جذب و شوق
[M2]وارهاند جذب و شوق از تحت و فوق
[B][M1]این بدن با جان ما انباز نیست
[M2]مشت خاکی مانع پرواز نیست»
[A]
[B][M1]
از کلامش جان من بیتاب شد
[M2]
در تنم هر ذره چون سیماب شد
[B][M1]
ناگهان دیدم میان غرب و شرق
[M2]
آسمان در یک سحاب نور غرق
[B][M1]
زان سحاب افرشته ئی آمد فرود
[M2]
با دو طلعت این چو آتش آن چو دود
[B][M1]
آن چو شب تاریک و این روشن شهاب
[M2]
چشم این بیدار و چشم آن بخواب
[B][M1]
بال او را رنگهای سرخ و زرد
[M2]
سبز و سیمین و کبود و لاجورد
[B][M1]
چون خیال اندر مزاج او رمی
[M2]
از زمین تا کهکشان او را دمی
[B][M1]
هر زمان او را هوای دیگری
[M2]
پر گشادن در فضای دیگری
[B][M1]
گفت «زروانم جهان را قاهرم
[M2]
هم نهانم از نگه هم ظاهرم
[B][M1]
بسته هر تدبیر با تقدیر من
[M2]
ناطق و صامت همه نخچیر من
[B][M1]
غنچه اندر شاخ می بالد ز من
[M2]
مرغک اندر آشیان نالد ز من
[B][M1]
دانه از پرواز من گردد نهال
[M2]
هر فراق از فیض من گردد وصال
[B][M1]
هم عتابی هم خطابی آورم
[M2]
تشنه سازم تا شرابی آورم
[B][M1]
من حیاتم من مماتم من نشوز
[M2]
من حساب و دوزخ و فردوس و حور
[B][M1]
آدم و افرشته در بند من است
[M2]
عالم شش روزه فرزند من است
[B][M1]
هر گلی کز شاخ می چینی منم
[M2]
ام هر چیزی که می بینی منم
[B][M1]
در طلسم من اسیر است این جهان
[M2]
از دمم هر لحظه پیر است این جهان
[B][M1]
لی مع الله هر که را در دل نشست
[M2]
آن جوانمردی طلسم من شکست
[B][M1]
گر تو خواهی من نباشم در میان
[M2]
لی مع الله باز خوان از عین جان»
[B][M1]
در نگاه او نمیدانم چه بود
[M2]
از نگاهم این کهن عالم ربود
[B][M1]
یا نگاهم بر دگر عالم گشود
[M2]
یا دگرگون شد همان عالم که بود
[B][M1]
مردم اندر کائنات رنگ و بو
[M2]
زادم اندر عالم بی های و هو
[B][M1]
رشتهٔ من زان کهن عالم گسست
[M2]
یک جهان تازه ئی آمد بدست
[B][M1]
از زیان عالمی جانم تپید
[M2]
تا دگر عالم ز خاکم بر دمید
[B][M1]
تن سبک تر گشت و جان سیار تر
[M2]
چشم دل بیننده و بیدار تر
[B][M1]
پردگی ها بی حجاب آمد پدید
[M2]
نغمهٔ انجم بگوش من رسید
[A]
[B][M1]
عقل تو حاصل حیات ، عشق تو سر کائنات
[M2]
پیکر خاک خوش بیا ، این سوی عالم جهات
[B][M1]
زهره و ماه و مشتری از تو رقیب یکدگر
[M2]
از پی یک نگاه تو کشمکش تجلیات
[B][M1]
در ره دوست جلوه هاست تازه بتازه نوبنو
[M2]
صاحب شوق و آرزو دل ندهد بکلیات
[B][M1]
صدق و صفاست زندگی نشوونماست زندگی
[M2]
«تا ابد از ازل بتاز ملک خداست زندگی» 
[B][M1]
شوق غزل سرای را رخصت های و هو بده
[M2]
باز به رند و محتسب باده سبو سبو بده
[B][M1]
شام و عراق و هند و پارس خوبه نبات کرده اند
[M2]
خوبه نبات کرده را تلخی آرزو بده
[B][M1]
تا به یم بلند موج معرکه ئی بنا کند
[M2]
لذت سیل تند رو با دل آب جو بده
[B][M1]
مرد فقیر آتش است میری و قیصری خس است
[M2]
فال و فر ملوک را حرف برهنه ئی بس است
[B][M1]
دبدبهٔ قلندری ، طنطنهٔ سکندری
[M2]
آن همه جذبهٔ کلیم این همه سحر و سامری
[B][M1]
آن به نگاه می کشد این به سپاه می کشد
[M2]
آن همه صلح و آشتی این همه جنگ و داوری
[B][M1]
هر دو جهان گشاستند هر دو دوام خواستند
[M2]
این به دلیل قاهری ، آن به دلیل دلبری
[B][M1]
ضرب قلندری بیار سد سکندری شکن
[M2]
رسم کلیم تازه کن رونق ساحری شکن
[A]
[B][M1]
این زمین و آسمان ملک خداست
[M2]
این مه و پروین همه میراث ماست
[B][M1]
اندرین ره هر چه آید در نظر
[M2]
با نگاه محرمی او را نگر
[B][M1]
چون غریبان در دیار خود مرو
[M2]
ای ز خود گم اندکی بیباک شو
[B][M1]
این و آن حکم ترا بر دل زند
[M2]
گر تو گوئی این مکن آن کن ،کند
[B][M1]
نیست عالم جز بتان چشم و گوش
[M2]
اینکه هر فردای او میرد چو دوش
[B][M1]
در بیابان طلب دیوانه شو
[M2]
یعنی ابراهیم این بتخانه شو
[B][M1]
چون زمین و آسمان را طی کنی
[M2]
این جهان و آن جهان را طی کنی
[B][M1]
از خدا هفت آسمان دیگر طلب
[M2]
صد زمان و صد مکان دیگر طلب
[B][M1]
بی خود افتادن لب جوی بهشت
[M2]
بی نیاز از حرب و ضرب خوب و زشت
[B][M1]
گر نجات ما فراغ از جستجوست
[M2]
گور خوشتر از بهشت رنگ و بوست
[B][M1]
ای مسافر جان بمیرد از مقام
[M2]
زنده تر گردد ز پرواز مدام
[B][M1]
هم سفر با اختران بودن خوش است
[M2]
در سفر یک دم نیاسودن خوش است
[B][M1]
تا شدم اندر فضاها پی سپر
[M2]
آنچه بالا بود ، زیر آمد نظر
[B][M1]
تیره خاکی برتر از قندیل شب
[M2]
سایهٔ من بر سر من ای عجب
[B][M1]
هر زمان نزدیک تر نزدیکتر
[M2]
تا نمایان شد کهستان قمر
[B][M1]
گفت «رومی از گمانها پاک شو
[M2]
خوگر رسم و ره افلاک شو
[B][M1]
ماه از ما دور و با ما آشناست 
[M2]
این نخستین منزل اندر راه ماست
[B][M1]
دیر و زود روزگارش دیدنی است
[M2]
غارهای کوهسارش دیدنی است»
[B][M1]
آن سکوت آن کوهسار هولناک
[M2]
اندرون پر سوز و بیرون چاک چاک
[B][M1]
صد جبل از خافطین و یلدرم
[M2]
بر دهانش درد و نار اندر شکم
[B][M1]
از درونش سبزه ئی سر بر نزد
[M2]
طایری اندر فضایش پر نزد
[B][M1]
ابر ها بی نم ، هوا ها تند و تیز
[M2]
با زمین مرده ئی اندر ستیز
[B][M1]
عالم فرسوده ئی بی رنگ و صوت
[M2]
نی نشان زندگی در وی نه موت
[B][M1]
نی بنافش ریشهٔ نخل حیات
[M2]
نی به صلب روزگارش حادثات
[B][M1]
گرچه هست از دودمان آفتاب
[M2]
صبح و شام او نزاید انقلاب
[B][M1]
گفت رومی «خیز و گامی پیش نه
[M2]
دولت بیدار را از کف مده
[B][M1]
باطنش از ظاهر او خوشتر است
[M2]
در قفار او جهانی دیگر است
[B][M1]
هر چه پیش آید ترا ای مرد هوش
[M2]
گیر اندر حلقه های چشم و گوش
[B][M1]
چشم اگر بیناست هر شی دیدنی است
[M2]
در ترازوی نگه سنجیدنی است
[B][M1]
هر کجا رومی برد آنجا برو
[M2]
یک دو دم از غیر او بیگانه شو»
[B][M1]
دست من آهسته سوی خود کشید
[M2]
تند رفت و بر سر غاری رسید
[A]
[B][M1]من چوکوران دست بر دوش رفیق
[M2]پا نهادم اندر آن غار عمیق
[B][M1]ماه را از ظلمتش دل داغ داغ
[M2]اندرو خورشید محتاج چراغ
[B][M1]وهم و شک بر من شبیخون ریختند
[M2]عقل و هوشم را بدار آویختند
[B][M1]راه رفتم رهزنان اندر کمین
[M2]دل تهی از لذت صدق و یقین
[B][M1]تا نگه را جلوه ها شد بی حجاب
[M2]صبح روشن بی طلوع آفتاب
[B][M1]وادی هر سنگ او زنار بند
[M2]دیو سار از نخلهای سر بلند
[B][M1]از سرشت آب و خاک است این مقام
[M2]یا خیالم نقش بندد در منام
[B][M1]در هوای او چو می ذوق و سرور
[M2]سایه از تقبیل خاکش عین نور
[B][M1]نی زمینش را سپهر لاجورد
[M2]نی کنارش از شفقها سرخ و زرد
[B][M1]نور در بند ظلام آنجا نبود
[M2]دود گرد صبح و شام آنجا نبود
[B][M1]زیر نخلی عارف هندی نژاد
[M2]دیده ها از سرمه اش روشن سواد
[B][M1]موی بر سر بسته و عریان بدن
[M2]گرد او ماری سفیدی حلقه زن
[B][M1]آدمی از آب و گل بالاتری
[M2]عالم از دیر خیالش پیکری
[B][M1]وقت او را گردش ایام نی
[M2]کار او با چرخ نیلی فام نی
[B][M1]گفت با رومی که همراه تو کیست؟
[M2]در نگاهش آرزوی زندگیست
[B2]رومی
[B][M1]مردی اندر جستجو آواره ئی
[M2]ثابتی با فطرت سیاره ئی
[B][M1]پخته تر کارش ز خامی های او
[M2]من شهید ناتمامی های او
[B][M1]شیشهٔ خود را به گردون بسته طاق
[M2]فکرش از جبریل میخواهد صداق
[B][M1]چون عقاب افتد به صید ماه و مهر
[M2]گرم رو اندر طواف نه سپهر
[B][M1]حرف با اهل زمین رندانه گفت
[M2]حور و جنت را بت و بتخانه گفت
[B][M1]شعله ها در موج دودش دیده ام
[M2]کبریا اندر سجودش دیده ام
[B][M1]هر زمان از شوق مینالد چو نال
[M2]می کشد او را فراق و هم وصال
[B][M1]من ندانم چیست در آب و گلش
[M2]من ندانم از مقام و منزلش
[B2]جهان دوست
[B][M1]عالم از رنگست و بی رنگی است حق
[M2]چیست عالم ، چیست آدم ، چیست حق؟
[B2]رومی
[B][M1]آدمی شمشیر و حق شمشیر زن
[M2]عالم این شمشیر را سنگ فسن
[B][M1]شرق حق را دید و عالم را ندید
[M2]غرب در عالم خزید از حق رمید
[B][M1]چشم بر حق باز کردن بندگی است
[M2]خویش را بی پرده دیدن زندگی است
[B][M1]بنده چون از زندگی گیرد برات
[M2]هم خدا آن بنده را گوید صلوت
[B][M1]هر که از تقدیر خویش آگاه نیست
[M2]خاک او با سوز جان همراه نیست
[B2]جهان دوست
[B][M1]بر وجود و بر عدم پیچیده است
[M2]مشرق این اسرار را کم دیده است
[B][M1]کار ما افلاکیان جز دید نیست
[M2]جانم از فردای او نومید نیست
[B][M1]دوش دیدم بر فراز قشمرود
[M2]ز آسمان افرشته ئی آمد فرود
[B][M1]از نگاهش ذوق دیداری چکید
[M2]جز بسوی خاکدان ما ندید
[B][M1]گفتمش از محرمان رازی مپوش
[M2]تو چه بینی اندر آن خاک خموش
[B][M1]از جمال زهره ئی بگداختی
[M2]دل به چاه بابلی انداختی
[B][M1]گفت «هنگام طلوع خاور است
[M2]آفتاب تازه او را در بر است
[B][M1]لعل ها از سنگ ره آید برون
[M2]یوسفان او ز چه آید برون
[B][M1]رستخیزی در کنارش دیده ام
[M2]لرزه اندر کوهسارش دیده ام
[B][M1]رخت بندد از مقام آزری
[M2]تا شود خوگر ز ترک بت گری
[B][M1]ای خوش آن قومی که جان او تپید
[M2]از گل خود خویش را باز آفرید
[B][M1]عرشیان را صبح عید آن ساعتی
[M2]چون شود بیدار چشم ملتی»
[B][M1]پیر هندی اندکی دم در کشید
[M2]باز در من دید و بی تابانه دید
[B][M1]گفت مرگ عقل؟ گفتم ترک فکر
[M2]گفت مرگ قلب؟ گفتم ترک ذکر
[B][M1]گفت تن؟ گفتم که زاد از گرد ره
[M2]گفت جان؟ گفتم که رمز لااله
[B][M1]گفت آدم؟ گفتم از اسرار اوست
[M2]گفت عالم؟ گفتم او خود روبروست
[B][M1]گفت این علم و هنر؟ گفتم که پوست
[M2]گفت حجت چیست؟ گفتم روی دوست
[B][M1]گفت دین عامیان؟ گفتم شنید
[M2]گفت دین عارفان؟ گفتم که دید
[B][M1]از کلامم لذت جانش فزود
[M2]نکته های دل نشین بر من گشود
[A]
[B][M1]
ذات حق را نیست این عالم حجاب
[M2]
غوطه را حایل نگردد نقش آب
[B][M1]
زادن اندر عالمی دیگر خوش است
[M2]
تا شباب دیگری آید بدست
[B][M1]
حق ورای مرگ و عین زندگی است
[M2]
بنده چون میرد نمیداند که چیست
[B][M1]
گرچه ما مرغان بی بال و پریم
[M2]
از خدا در علم مرگ افزون تریم
[B][M1]
وقت؟ شیرینی به زهر آمیخته 
[M2]
رحمت عامی به قهر آمیخته
[B][M1]
خالی از قهرش نبینی شهر و دشت
[M2]
رحمت او اینکه گوئی در گذشت
[B][M1]
کافری مرگست ای روشن نهاد
[M2]
کی سزد با مرده غازی را جهاد
[B][M1]
مرد مؤمن زنده و با خود به جنگ
[M2]
بر خود افتد همچو بر آهو پلنگ
[B][M1]
کافر بیدار دل پیش صنم
[M2]
به ز دینداری که خفت اندر حرم
[B][M1]
چشم کورست اینکه بیند نا صواب
[M2]
هیچگه شب را نبیند آفتاب
[B][M1]
صحبت گل دانه را سازد درخت
[M2]
آدمی از صحبت گل تیره بخت
[B][M1]
دانه از گل می پذیرد پیچ و تاب
[M2]
تا کند صید شعاع آفتاب
[B][M1]
من بگل گفتم بگو ای سینه چاک
[M2]
چون بگیری رنگ و بو از باد و خاک؟
[B][M1]
گفت گل ای هوشمند رفته هوش
[M2]
چون پیامی گیری از برق خموش؟
[B][M1]
جان به تن ما را ز جذب این و آن
[M2]
جذب تو پیدا و جذب ما نهان
[A]
[B][M1]
مرد عارف گفتگو را در ببست
[M2]
مست خود گردید و از عالم گسست
[B][M1]
ذوق و شوق او را ز دست او ربود
[M2]
در وجود آمد ز نیرنگ شهود
[B][M1]
با حضورش ذره ها مانند طور
[M2]
بی حضور او نه نور و نی ظهور
[B][M1]
نازنینی در طلسم آن شبی
[M2]
آن شبی بی کوکبی را کوکبی
[B][M1]
سنبلستان دو زلفش تا کمر
[M2]
تاب گیر از طلعتش کوه و کمر
[B][M1]
غرق اندر جلوهٔ مستانه ئی
[M2]
خوش سرود آن مست بی پیمانه ئی
[B][M1]
پیش او گردنده فانوس خیال
[M2]
ذوفنون مثل سپهر دیر سال
[B][M1]
اندر آن فانوس پیکر رنگ رنگ
[M2]
شکره بر گنجشک و بر آهو پلنگ
[B][M1]
من به رومی گفتم ای دانای راز
[M2]
بر رفیق کم نظر بگشای راز
[B][M1]
گفت «این پیکر چو سیم تابناک
[M2]
زاد در اندیشهٔ یزدان پاک
[B][M1]
باز بیتابانه از ذوق نمود
[M2]
در شبستان وجود امید فرود
[B][M1]
همچو ما آواره و غربت نصیب
[M2]
تو غریبی ، من غریبم ، او غریب
[B][M1]
شأن او جبریلی و نامش سروش 
[M2]
می برد از هوش و می آرد بهوش
[B][M1]
غنچهٔ ما را گشود از شبنمش
[M2]
مرده آتش ، زنده از سوز دمش
[B][M1]
زخمهٔ شاعر به ساز دل ازوست
[M2]
چاکها در پردهٔ محمل ازوست
[B][M1]
دیده ام در نغمهٔ او عالمی
[M2]
آتشی گیر از نوای او دمی»
[A]
[B][M1]
ترسم که تو میرانی زورق به سراب اندر
[M2]
زادی به حجاب اندر میری به حجاب اندر
[B][M1]
چون سرمه رازی را از دیده فروشستم
[M2]
تقدیر امم دیدم پنهان بکتاب اندر
[B][M1]
بر کشت و خیابان پیچ بر کوه و بیابان پیچ
[M2]
برقی که بخود پیچد میرد به سحاب اندر
[B][M1]
با مغربیان بودم پر جستم و کم دیدم
[M2]
مردی که مقاماتش ناید بحساب اندر
[B][M1]
بی درد جهانگیری آن قرب میسر نیست
[M2]
گلشن بگریبان کش ای بو بگلاب اندر
[B][M1]
ای زاهد ظاهر بین گیرم که خودی فانی است
[M2]
لیکن تو نمی بینی طوفان به حباب اندر
[B][M1]
این صوت دلاویزی از زخمهٔ مطرب نیست
[M2]
مهجور جنان حوری نالد به رباب اندر
[A]
[B][M1]
رومی آن عشق و محبت را دلیل
[M2]
تشنه کامان را کلامش سلسبیل
[B][M1]
گفت «آن شعری که آتش اندروست
[M2]
اصل او از گرمی الله هوست
[B][M1]
آن نوا گلشن کند خاشاک را
[M2]
آن نوا برهم زند افلاک را
[B][M1]
آن نوا بر حق گواهی میدهد
[M2]
با فقیران پادشاهی میدهد
[B][M1]
خون ازو اندر بدن سیار تر
[M2]
قلب از روح الامین بیدار تر
[B][M1]
ای بسا شاعر که از سحر هنر
[M2]
رهزن قلب است و ابلیس نظر
[B][M1]
شاعر هندی خدایش یار باد
[M2]
جان او بی لذت گفتار باد
[B][M1]
عشق را خنیاگری آموخته
[M2]
با خلیلان آزری آموخته
[B][M1]
حرف او چاویده و بی سوز و درد
[M2]
مرد خوانند اهل درد او را نه مرد
[B][M1]
زان نوای خوش که نشناسد مقام
[M2]
خوشتر آن حرفی که گوئی در منام
[B][M1]
فطرت شاعر سراپا جستجوست
[M2]
خالق و پروردگار آرزوست
[B][M1]
شاعر اندر سینهٔ ملت چو دل
[M2]
ملتی بی شاعری انبار گل
[B][M1]
سوز و مستی نقشبند عالمی است
[M2]
شاعری بی سوز و مستی ماتمی است
[B][M1]
شعر را مقصود اگر آدم گری است
[M2]
شاعری هم وارث پیغمبری است»
[B][M1]
گفتم از پیغمبری هم باز گوی
[M2]
سر او با مرد محرم باز گوی
[B][M1]
گفت «اقوام و ملل آیات اوست
[M2]
عصر های ما ز مخلوقات اوست
[B][M1]
از دم او ناطق آمد سنگ و خشت
[M2]
ما همه مانند حاصل ، او چو کشت
[B][M1]
پاک سازد استخوان و ریشه را
[M2]
بال جبریلی دهد اندیشه را
[B][M1]
های و هوی اندرون کائنات
[M2]
از لب او نجم و نور و نازعات
[B][M1]
آفتابش را زوالی نیست نیست
[M2]
منکر او را کمالی نیست نیست
[B][M1]
رحمت حق صحبت احرار او
[M2]
قهر یزدان ضربت کرار او
[B][M1]
گرچه باشی عقل کل از وی مرم
[M2]
زانکه او بیند تن و جان را بهم
[B][M1]
تیز تر نه پا به را یرغمید
[M2]
تا ببینی آنچه می بایست دید
[B][M1]
کنده بر دیواری از سنگ قمر
[M2]
چار طاسین نبوت را نگر»
[B][M1]
شوق راه خویش داند بی دلیل
[M2]
شوق پروازی ببال جبرئیل
[B][M1]
شوق را راه دراز آمد دو گام
[M2]
این مسافر خسته گردد از مقام
[B][M1]
پا زدم مستانه سوی یرغمید
[M2]
تا بلندیهای او آمد پدید
[B][M1]
من چه گویم از شکوه آن مقام
[M2]
هفت کوکب در طواف او مدام
[B][M1]
فرشیان از نور او روشن ضمیر
[M2]
عرشیان از سرمهٔ خاکش بصیر
[B][M1]
حق مرا چشم و دل و گفتار داد
[M2]
جستجوی عالم اسرار داد
[B][M1]
پرده را بر گیرم از اسرار کل
[M2]
با تو گویم از طواسین رسل
[A]
[B2]«توبه آوردن زن رقاصهٔ عشوه فروش» 
[B2]گوتم
[B][M1]می دیرینه و معشوق جوان چیزی نیست
[M2]پیش صاحب نظران حور جنان چیزی نیست
[B][M1]هر چه از محکم و پاینده شناسی گذرد
[M2]کوه و صحرا و بر و بحر و کران چیزی نیست
[B][M1]دانش مغربیان فلسفه مشرقیان
[M2]همه بتخانه و در طوف بتان چیزی نیست
[B][M1]از خود اندیش و ازین بادیه ترسان مگذر
[M2]که تو هستی و وجود دو جهان چیزی نیست
[B][M1]در طریقی که به نوک مژه کاویدم من
[M2]منزل و قافله و ریگ روان چیزی نیست
[B][M1]بگذر از غیب که این وهم و گمان چیزی نیست
[M2]در جهان بودن و رستن ز جهان چیزی هست
[B][M1]آن بهشتی که خدائی بتو بخشد همه هیچ
[M2]تا جزای عمل تست جنان چیزی هست
[B][M1]راحت جان طلبی راحت جان چیزی نیست
[M2]در غم همنفسان اشک روان چیزی هست
[B][M1]چشم مخمور و نگاه غلط انداز و سرود
[M2]همه خوبست ولی خوشتر از آن چیزی هست
[B][M1]حسن رخسار دمی هست و دمی دیگر نیست
[M2]حسن کردار و خیالات خوشان چیزی هست
[B2]رقاصه
[B][M1]فرصت کشمکش مده این دل بیقرار را
[M2]یک دو شکن زیاده کن گیسوی تابدار را
[B][M1]از تو درون سینه ام برق تجلئی که من
[M2]با مه و مهر داده ام تلخی انتظار را
[B][M1]ذوق حضور در جهان رسم صنم گری نهاد
[M2]عشق فریب می دهد جان امیدوار را
[B][M1]تا به فراغ خاطری نغمهٔ تازه ئی زنم
[M2]باز به مرغزار ده طایر مرغزار را
[B][M1]طبع بلند داده ئی بند ز پای من گشای
[M2]تا به پلاس تو دهم خلعت شهریار را
[B][M1]تیشه اگر بسنگ زد این چه مقام گفتگوست 
[M2]عشق بدوش می کشد این همه کوهسار را
[A]
[B2]اهریمن
[B][M1]از تو مخلوقات من نالان چو نی
[M2]از تو ما را فرودین مانند دی
[B][M1]در جهان خوار و زبونم کرده ئی
[M2]نقش خود رنگین ز خونم کرده ئی
[B][M1]زنده حق از جلوهٔ سینای تست
[M2]مرگ من اندر ید بیضای تست
[B][M1]تکیه بر میثاق یزدان ابلهی است
[M2]بر مرادش راه رفتن گمرهی است
[B][M1]زهرها در بادهٔ گلفام اوست
[M2]اره و کرم و صلیب انعام اوست
[B][M1]جز دعاها نوح تدبیری نداشت
[M2]حرف آن بیچاره تأثیری نداشت
[B][M1]شهر را بگذار و در غاری نشین
[M2]هم به خیل نوریان صحبت گزین
[B][M1]از نگاهی کیمیا کن خاک را
[M2]از مناجاتی بسوز افلاک را
[B][M1]در کهستان چون کلیم آواره شو
[M2]نیم سوز آتش نظاره شو
[B][M1]لیکن از پیغمبری باید گذشت
[M2]از چنین ملا گری باید گذشت
[B][M1]کس میان ناکسان ناکس شود
[M2]فطرتش گر شعله باشد خس شود
[B][M1]تا نبوت از ولایت کمتر است
[M2]عشق را پیغمبری درد سر است
[B][M1]خیز و در کاشانهٔ وحدت نشین
[M2]ترک جلوت گوی و در خلوت نشین
[B2]زرتشت
[B][M1]نور دریای است ظلمت ساحلش
[M2]همچو من سیلی نزاد اندر دلش
[B][M1]اندرونم موجهای بیقرار
[M2]سیل را جز غارت ساحل چه کار
[B][M1]نقش بیرنگی که او را کس ندید
[M2]جز بخون اهرمن نتوان کشید
[B][M1]خویشتن را وانمودن زندگی است
[M2]ضرب خود را آزمودن زندگیست
[B][M1]از بلا ها پخته تر گردد خودی
[M2]تا خدا را پرده در گردد خودی
[B][M1]مرد حق بین جز بحق خود را ندید
[M2]لااله می گفت و در خون می تپید
[B][M1]عشق را در خون تپیدن آبروست
[M2]اره و چوب و رسن عیدین اوست
[B][M1]در ره حق هر چه پیش آید نکوست
[M2]مرحبا نامهربانیهای دوست
[B][M1]جلوهٔ حق چشم من تنها نخواست
[M2]حسن را بی انجمن دیدن خطاست
[B][M1]چیست خلوت درد و سوز و آرزوست
[M2]انجمن دید است و خلوت جستجو است
[B][M1]عشق در خلوت کلیم اللهی است
[M2]چون بجلوت می خرامد شاهی است
[B][M1]خلوت و جلوت کمال سوز و ساز
[M2]هر دو حالات و مقامات نیاز
[B][M1]چیست آن بگذشتن از دیر و کنشت
[M2]چیست این تنها نرفتن در بهشت
[B][M1]گرچه اندر خلوت و جلوت خداست
[M2]خلوت آغازست و جلوت انتهاست
[B][M1]گفته ئی پیغمبری درد سر است
[M2]عشق چون کامل شود آدم گر است
[B][M1]راه حق با کاروان رفتن خوش است
[M2]همچو جان اندر جهان رفتن خوش است
[A]
[B2]رویای حکیم تولستوی 
[B][M1]در میان کوهسار هفت مرگ
[M2]وادی بی طایر و بی شاخ و برگ
[B][M1]تاب مه از دود گرد او چو قیر
[M2]آفاب اندر فضایش تشنه میر
[B][M1]رود سیماب ، اندر آن وادی روان
[M2]خم به خم مانند جوی کهکشان
[B][M1]پیش او پست و بلند راه هیچ
[M2]تند سیر و موج موج و پیچ پیچ
[B][M1]غرق در سیماب مردی تا کمر
[M2]با هزاران ناله های بی اثر
[B][M1]قسمت او ابر و باد و آب نی
[M2]تشنه و آبی به جز سیماب نی
[B][M1]برکران دیدم زنی نازک تنی
[M2]چشم او صد کاروان را رهزنی
[B][M1]کافری آموز پیران کنشت
[M2]از نگاهش زشت خوب و خوب زشت
[B][M1]گفتمش تو کیستی نام تو چیست
[M2]این سراپا ناله و فریاد کیست
[B][M1]گفت در چشمم فسون سامری است
[M2]نامم افرنگین و کارم ساحری است
[B][M1]ناگهان آن جوی سیمین یخ ببست
[M2]استخوان آن جوان در تن شکست
[B][M1]بانگ زد ای وای بر تقدیر من
[M2]وای بر فریاد بی تأثیر من
[B][M1]گفت افرنگین «اگر داری نظر
[M2]اندگی اعمال خود را هم نگر
[B][M1]پور مریم آن چراغ کائنات
[M2]نور او اندر جهات و بی جهات
[B][M1]آن فلاطوس آن صلیب آن روی زرد
[M2]زیر گردون تو چه کردی او چه کرد
[B][M1]ای بجانت لذت ایمان حرام
[M2]ای پرستار بتان سیم خام
[B][M1]قیمت روح القدس نشناختی
[M2]تن خریدی نقد جان در باختی»
[B][M1]طعنهٔ آن نازنین جلوه مست
[M2]آن جوان را نشتر اندر دل شکست
[B][M1]گفت «ای گندم نمای جو فروش
[M2]از تو شیخ و برهمن ملت فروش
[B][M1]عقل و دین از کافریهای تو خوار
[M2]عشق از سوداگریهای تو خوار
[B][M1]مهر تو آزار و آزار نهان
[M2]کین تو مرگ است و مرگ ناگهان
[B][M1]صحبتی با آب و گل ورزیده ئی
[M2]بنده را از پیش حق دزدیده ئی
[B][M1]حکمتی کو عقدهٔ اشیا گشاد
[M2]با تو غیر از فکر چنگیزی نداد
[B][M1]داند آن مردی که صاحب جوهر است
[M2]جرم تو از جرم من سنگین تر است
[B][M1]از دم او رفته جان آمد بتن
[M2]از تو جان را دخمه میگردد بدن
[B][M1]آنچه ما کردیم با ناسوت او
[M2]ملت او کرد با لاهوت او
[B][M1]مرگ تو اهل جهان را زندگی است
[M2]باش تا بینی که انجام تو چیست»
[A]
[B2]نوحهٔ روح ابوجهل در حرم کعبه 
[B][M1]سینهٔ ما از محمد داغ داغ
[M2]از دم او کعبه را گل شد چراغ
[B][M1]از هلاک قیصر و کسری سرود
[M2]نوجوانان را ز دست ما ربود
[B][M1]ساحر و اندر کلامش ساحری است
[M2]این دو حرف لااله خود کافری است
[B][M1]تا بساط دین آبا در نورد
[M2]با خداوندان ما کرد آنچه کرد
[B][M1]پاش پاش از ضربتش لات و منات
[M2]انتقام از وی بگیر ای کائنات
[B][M1]دل به غایب بست و از حاضر گسست
[M2]نقش حاضر را فسون او شکست
[B][M1]دیده بر غایب فرو بستن خطاست
[M2]آنچه اندر دیده می ناید کجاست
[B][M1]پیش غایب سجده بردن کوری است
[M2]دین نو کور است و کوری دوری است
[B][M1]خم شدن پیش خدای بی جهات
[M2]بنده را ذوقی نبخشد این صلوت
[B][M1]مذهب او قاطع ملک و نسب
[M2]از قریش و منکر از فضل عرب
[B][M1]در نگاه او یکی بالا و پست
[M2]با غلام خویش بر یک خوان نشست
[B][M1]قدر احرار عرب نشناخته
[M2]با کلفتان حبش در ساخته
[B][M1]احمران با اسودان آمیختند
[M2]آبروی دودمانی ریختند
[B][M1]این مساوات این مواخات اعجمی است
[M2]خوب میدانم که سلمان مزدکی است
[B][M1]ابن عبدالله فریبش خورده است
[M2]رستخیزی بر عرب آورده است
[B][M1]عترت هاشم ز خود مهجور گشت
[M2]از دو رکعت چشم شان بی نور گشت
[B][M1]اعجمی را اصل عدنانی کجاست
[M2]گنگ را گفتار سحبانی کجاست
[B][M1]چشم خاصان عرب گردیده کور
[M2]بر نیائی ای زهیر از خاک گور
[B][M1]ای تو ما را اندرین صحرا دلیل
[M2]بشکن افسون نوای جبرئیل
[B][M1]باز گوی ای سنگ اسود باز گوی
[M2]آنچه دیدیم از محمد باز گوی
[B][M1]ای هبل ، ای بنده را پوزش پذیر
[M2]خانهٔ خود را ز بی کیشان بگیر
[B][M1]گلهٔ شان را به گرگان کن سبیل
[M2]تلخ کن خرمایشان را بر نخیل
[B][M1]صرصری ده با هوای بادیه
[M2]«انهم اعجاز نخل خاویه»
[B][M1]ای منات ای لات ازین منزل مرو
[M2]گر ز منزل میروی از دل مرو
[B][M1]ای ترا اندر دو چشم ما وثاق
[M2]مهلتی ، ان کنت ازمعت الفراق»
[A]
[B][M1]مشت خاکی کار خود را برده پیش
[M2]در تماشای تجلی های خویش
[B][M1]یا من افتادم بدام هست و بود
[M2]یا بدام من اسیر آمد وجود
[B][M1]اندرین نیلی تتق چاک از من است
[M2]من ز افلاکم که افلاک از من است
[B][M1]یا ضمیرم را فلک در بر گرفت
[M2]یا ضمیر من فلک را در گرفت
[B][M1]اندرونست این که بیرون است چیست؟
[M2]آنچه می بیند نگه چون است چیست؟
[B][M1]پر زنم بر آسمانی دیگری
[M2]پیش خود بینم جهانی دیگری
[B][M1]عالمی با کوه و دشت و بحر و بر
[M2]عالمی از خاک ما دیرینه تر
[B][M1]عالمی از ابرکی بالیده ئی
[M2]دستبرد آدمی نادیده ئی
[B][M1]نقشها نابسته بر لوح وجود
[M2]خرده گیر فطرت آنجا کس نبود
[B][M1]من به رومی گفتم این صحرا خوش است
[M2]در کهستان شورش دریا خوش است
[B][M1]من نیابم از حیات اینجا نشان
[M2]از کجا می آید آواز اذان
[B][M1]گفت رومی این مقام اولیاست
[M2]آشنا این خاکدان با خاک ماست
[B][M1]بوالبشر چون رخت از فردوس بست
[M2]یک دو روزی اندرین عالم نشست
[B][M1]این فضاها سوز آهش دیده است
[M2]ناله های صبحگاهش دیده است
[B][M1]زائران این مقام ارجمند
[M2]پاک مردان از مقامات بلند
[B][M1]پاک مردان چون فضیل و بوسعید
[M2]عارفان مثل جنید و با یزید 
[B][M1]خیز تا ما را نماز آید بدست
[M2]یک دو دم سوز و گداز آید بدست
[B][M1]رفتم و دیدم دو مرد اندر قیام
[M2]مقتدی تاتار و افغانی امام
[B][M1]پیر رومی هر زمان اندر حضور
[M2]طلعتش بر تافت از ذوق و سرور
[B][M1]گفت «مشرق زین دو کس بهتر نزاد
[M2]ناخن شان عقده های ما گشود
[B][M1]سید السادات مولانا جمال
[M2]زنده از گفتار او سنگ و سفال
[B][M1]ترک سالار آن حلیم دردمند
[M2]فکر او مثل مقام او بلند
[B][M1]با چنین مردان دو رکعت طاعت است
[M2]ورنه آن کاری که مزدش جنت است»
[B][M1]قرأت آن پیر مرد سخت کوش
[M2]سوره والنجم و آن دشت خموش
[B][M1]قرأتی کز وی خلیل آید به وجد
[M2]روح پاک جبرئیل آید به وجد
[B][M1]دل ازو در سینه گردد ناصبور
[M2]شور الا الله خیزد از قبور
[B][M1]اضطراب شعله بخشد دود را
[M2]سوز و مستی میدهد داؤد را
[B][M1]آشکارا هر غیاب از قرأتش
[M2]بی حجاب ام الکتاب از قرأتش
[B][M1]من ز جا بر خاستم بعد از نماز
[M2]دست او بوسیدم از راه نیاز
[B][M1]گفت رومی «ذرهٔ گردون نورد
[M2]در دل او یک جهان سوز و درد
[B][M1]چشم جز بر خویشتن نگشاده ئی
[M2]دل بکس ناداده ئی آزاده ئی
[B][M1]تند سیر اندر فراخای وجود
[M2]من ز شوخی گویم او را زنده رود»
[B2]افغانی
[B][M1]زنده رود از خاکدان ما بگوی
[M2]از زمین و آسمان ما بگوی
[B][M1]خاکی و چون قدسیان روشن بصر
[M2]از مسلمانان بده ما را خبر
[B2]زنده رود
[B][M1]در ضمیر ملت گیتی شکن
[M2]دیده ام آویزش دین و وطن
[B][M1]روح در تن مرده از ضعف یقین
[M2]ناامید از قوت دین مبین
[B][M1]ترک و ایران و عرب مست فرنگ
[M2]هر کسی را در گلو شست فرنگ
[B][M1]مشرق از سلطانی مغرب خراب
[M2]اشتراک از دین و ملت برده تاب
[B2]افغانی
[A]
[B][M1]
لرد مغرب آن سراپا مکر و فن
[M2]
اهل دین را داد تعلیم وطن
[B][M1]
او بفکر مرکز و تو در نفاق
[M2]
بگذر از شام و فلسطین و عراق
[B][M1]
تو اگر داری تمیز خوب و زشت
[M2]
دل نبندی با کلوخ و سنگ و خشت
[B][M1]
چیست دین برخاستن از روی خاک
[M2]
تا ز خود آگاه گردد جان پاک
[B][M1]
می نگنجد آنکه گفت الله هو
[M2]
در حدود این نظام چار سو
[B][M1]
پر که از خاک و برخیزد ز خاک
[M2]
حیف اگر در خاک میرد جان پاک
[B][M1]
گرچه آدم بردمید از آب و گل
[M2]
رنگ و نم چون گل کشید از آب و گل
[B][M1]
حیف اگر در آب و گل غلطد مدام
[M2]
حیف اگر برتر نپرد زین مقام
[B][M1]
گفت تن در شو بخاک رهگذر
[M2]
گفت جان پهنای عالم را نگر
[B][M1]
جان نگنجد در جهات ای هوشمند
[M2]
مرد حر بیگانه از هر قید و بند
[B][M1]
حر ز خاک تیره آید در خروش
[M2]
زانکه از بازان نیاید کار موش
[B][M1]
آن کف خاکی که نامیدی وطن
[M2]
اینکه گوئی مصر و ایران و یمن
[B][M1]
با وطن اهل وطن را نسبتی است
[M2]
زانکه از خاکش طلوع ملتی است
[B][M1]
اندرین نسبت اگر داری نظر
[M2]
نکته ئی بینی ز مو باریک تر
[B][M1]
گرچه از مشرق برآید آفتاب
[M2]
با تجلی های شوخ و بی حجاب
[B][M1]
در تب و تاب است از سوز درون
[M2]
تا ز قید شرق و غرب آید برون
[B][M1]
بر دمد از مشرق خود جلوه مست
[M2]
تا همه آفاق را آرد بدست
[B][M1]
فطرتش از مشرق و مغرب بری است
[M2]
گرچه او از روی نسبت خاوری است
[A]
[B][M1]صاحب سرمایه از نسل خلیل
[M2]یعنی آن پیغمبری بی جبرئیل
[B][M1]زانکه حق در باطل او مضمر است
[M2]قلب او مؤمن دماغش کافر است
[B][M1]غربیان گم کرده اند افلاک را
[M2]در شکم جویند جان پاک را
[B][M1]رنگ و بو از تن نگیرد جان پاک
[M2]جز به تن کاری ندارد اشتراک
[B][M1]دین آن پیغمبری حق ناشناس
[M2]بر مساوات شکم دارد اساس
[B][M1]تا اخوت را مقام اندر دل است
[M2]بیخ او در دل نه در آب و گل است
[B][M1]هم ملوکیت بدن را فربهی است
[M2]سینهٔ بی نور او از دل تهی است
[B][M1]مثل زنبوری که بر گل میچرد
[M2]برگ را بگذارد و شهدش برد
[B][M1]شاخ و برگ و رنگ و بوی گل همان
[M2]بر جمالش نالهٔ بلبل همان
[B][M1]از طلسم رنگ و بوی او گذر
[M2]ترک صورت گوی و در معنی نگر
[B][M1]مرگ باطن گرچه دیدن مشکل است
[M2]گل مخوان او را که در معنی گل است
[B][M1]هر دو را جان ناصبور و ناشکیب
[M2]هر دو یزدان ناشناس آدم فریب
[B][M1]زندگی این را خروج آن را خراج
[M2]در میان این دو سنگ آدم زجاج
[B][M1]این به علم و دین و فن آرد شکست
[M2]آن برد جان را ز تن نان را ز دست
[B][M1]غرق دیدم هر دو را در آب و گل
[M2]هر دو را تن روشن و تاریک دل
[B][M1]زندگانی سوختن با ساختن
[M2]در گلی تخم دلی انداختن
[B2]سعید حلیم پاشا
[A]
[B][M1]غربیان را زیرکی ساز حیات
[M2]شرقیان را عشق راز کائنات
[B][M1]زیرکی از عشق گردد حق شناس
[M2]کار عشق از زیرکی محکم اساس
[B][M1]عشق چون با زیرکی همبر شود
[M2]نقشبند عالم دیگر شود
[B][M1]خیز و نقش عالم دیگر بنه
[M2]عشق را با زیرکی آمیز ده
[B][M1]شعلهٔ افرنگیان نم خورده ایست
[M2]چشم شان صاحب نظر دل مرده ایست
[B][M1]زخمها خوردند از شمشیر خویش 
[M2]بسمل افتادند چون نخچیر خویش
[B][M1]سوز و مستی را مجو از تاک شان
[M2]عصر دیگر نیست در افلاک شان
[B][M1]زندگی را سوز و ساز از نار تست
[M2]عالم نو آفریدن کار تست
[B][M1]مصطفی کو از تجدد می سرود
[M2]گفت نقش کهنه را باید زدود
[B][M1]نو نگردد کعبه را رخت حیات
[M2]گر ز افرنگ آیدش لات و منات
[B][M1]ترک را آهنگ نو در چنگ نیست
[M2]تازه اش جز کهنهٔ افرنگ نیست
[B][M1]سینه او را دمی دیگر نبود
[M2]در ضمیرش عالمی دیگر نبود
[B][M1]لا جرم با عالم موجود ساخت
[M2]مثل موم از سوز این عالم گداخت
[B][M1]طرفگی ها در نهاد کائنات
[M2]نیست از تقلید ، تقویم حیات
[B][M1]زنده دل خلاق اعصار و دهور
[M2]جانش از تقلید گردد بی حضور
[B][M1]چون مسلمانان اگر داری جگر
[M2]در ضمیر خویش و در قرآن نگر
[B][M1]صد جهان تازه در آیات اوست
[M2]عصرها پیچیده در آنات اوست
[B][M1]یک جهانش عصر حاضر را بس است
[M2]گیر اگر در سینه دل معنی رس است
[B][M1]بندهٔ مومن ز آیات خداست
[M2]هر جهان اندر بر او چون قباست
[B][M1]چون کهن گردد جهانی در برش
[M2]می دهد قرآن جهانی دیگرش
[B2]زنده رود
[B][M1]زورق ما خاکیان بی ناخداست
[M2]کس نداند عالم قرآن کجاست
[B2]افغانی
[B][M1]عالمی در سینهٔ ما گم هنوز
[M2]عالمی در انتظار قم هنوز
[B][M1]عالمی بی امیتاز خون و رنگ
[M2]شام او روشن تر از صبح فرنگ
[B][M1]عالمی پاک از سلاطین و عبید
[M2]چون دل مؤمن کرانش ناپدید
[B][M1]عالمی رعنا که فیض یک نظر
[M2]تخم او افکند در جان عمر
[B][M1]لایزال و وارداتش نو به نو
[M2]برگ و بار محکماتش نو به نو
[B][M1]باطن او از تغیر بی غمی
[M2]ظاهر او انقلاب هر دمی
[B][M1]اندرون تست آن عالم نگر
[M2]می دهم از محکمات او خبر
[A]
[B][M1]
در دو عالم هر کجا آثار عشق
[M2]
ابن آدم سری از اسرار عشق
[B][M1]
سر عشق از عالم ارحام نیست
[M2]
او ز سام و حام و روم و شام نیست
[B][M1]
کوکب بی شرق و غرب و بی غروب
[M2]
در مدارش نی شمال و نی جنوب
[B][M1]
حرف انی جاعل تقدیر او
[M2]
از زمین تا آسمان تفسیر او
[B][M1]
مرگ و قبر و حشر و نشر احوال اوست
[M2]
نور و نار آن جهان اعمال اوست
[B][M1]
او امام و او صلوت و او حرم
[M2]
او مداد و او کتاب و او قلم
[B][M1]
خرده خرده غیب او گردد حضور
[M2]
نی حدود او را نه ملکش را ثغور
[B][M1]
از وجودش اعتبار ممکنات
[M2]
اعتدال او عیار ممکنات
[B][M1]
من چه گویم از یم بی ساحلش
[M2]
غرق اعصار و دهور اندر دلش 
[B][M1]
آنچه در آدم بگنجد عالم است
[M2]
آنچه در عالم نگنجد آدم است
[B][M1]
آشکارا مهر و مه از جلوتش
[M2]
نیست ره جبریل را در خلوتش
[B][M1]
برتر از گردون مقام آدم است
[M2]
اصل تهذیب احترام آدم است
[B][M1]
زندگی ای زنده دل دانی که چیست
[M2]
عشق یک بین در تماشای دوئی است
[B][M1]
مرد و زن وابستهٔ یکدیگرند
[M2]
کائنات شوق را صورتگرند
[B][M1]
زن نگهدارندهٔ نار حیات
[M2]
فطرت او لوح اسرار حیات
[B][M1]
آتش ما را بجان خود زند
[M2]
جوهر او خاک را آدم کند
[B][M1]
در ضمیرش ممکنات زندگی
[M2]
از تب و تابش ثبات زندگی
[B][M1]
شعله ئی کز وی شرر ها در گسست
[M2]
جان و تن بی سوز او صورت نبست
[B][M1]
ارج ما از ارجمندیهای او
[M2]
ما همه از نقشبندیهای او
[B][M1]
حق ترا داد است اگر تاب نظر
[M2]
پاک شو قدسیت او را نگر
[B][M1]
ای ز دینت عصر حاضر برده تاب
[M2]
فاش گویم با تو اسرار حجاب
[B][M1]
ذوق تخلیق آتشی اندر بدن
[M2]
از فروغ او فروغ انجمن
[B][M1]
هر که بردارد ازین آتش نصیب
[M2]
سوز و ساز خویش را گردد رقیب
[B][M1]
هر زمان بر نقش خود بندد نظر
[M2]
تا نگیرد لوح او نقش دگر
[B][M1]
مصطفی اندر حرا خلوت گزید
[M2]
مدتی جز خویشتن کس را ندید
[B][M1]
نقش ما را در دل او ریختند
[M2]
ملتی از خلوتش انگیختند
[B][M1]
می توانی منکر یزدان شدن
[M2]
منکر از شأن نبی نتوان شدن
[B][M1]
گرچه داری جان روشن چون کلیم
[M2]
هست افکار تو بی خلوت عقیم
[B][M1]
از کم آمیزی تخیل زنده تر
[M2]
زنده تر جوینده تر یابنده تر
[B][M1]
علم و هم شوق از مقامات حیات
[M2]
هر دو می گیرد نصیب از واردات
[B][M1]
علم از تحقیق لذت می برد
[M2]
عشق از تخلیق لذت می برد
[B][M1]
صاحب تحقیق را جلوت عزیز
[M2]
صاحب تخلیق را خلوت عزیز
[B][M1]
چشم موسی خواست دیدار وجود
[M2]
این همه از لذت تحقیق بود
[B][M1]
لن ترانی نکته ها دارد رقیق
[M2]
اندکی گم شو درین بحر عمیق
[B][M1]
هر کجا بی پرده آثار حیات
[M2]
چشمه زارش در ضمیر کائنات
[B][M1]
در نگر هنگامهٔ آفاق را
[M2]
زحمت جلوت مده خلاق را
[B][M1]
حفظ هر نقش آفرین از خلوت است
[M2]
خاتم او را نگین از خلوت است
[A]
[B][M1]
بندهٔ حق بی نیاز از هر مقام
[M2]
نی غلام او را نه او کس را غلام
[B][M1]
رسم و راه و دین و آئینش ز حق
[M2]
زشت و خوب و تلخ و نوشینش ز حق
[B][M1]
عقل خود بین غافل از بهبود غیر
[M2]
سود خود بیند نبیند سود غیر
[B][M1]
وحی حق بینندهٔ سود همه
[M2]
در نگاهش سود و بهبود همه
[B][M1]
عادل اندر صلح و هم اندر مصاف
[M2]
وصل و فصلش لایراعی لایخاف
[B][M1]
غیر حق چون ناهی و آمر شود
[M2]
زور ور بر ناتوان قاهر شود
[B][M1]
زیر گردون آمری از قاهری است
[M2]
آمری از «ما سوی الله» کافری است
[B][M1]
قاهر آمر که باشد پخته کار
[M2]
از قوانین گرد خود بندد حصار
[B][M1]
جره شاهین تیز چنگ و زود گیر
[M2]
صعوه را در کارها گیرد مشیر
[B][M1]
قاهری را شرع و دستوری دهد
[M2]
بی بصیرت سرمه با کوری دهد
[B][M1]
حاصل آئین و دستور ملوک
[M2]
دهخدایان فربه و دهقان چو دوک
[B][M1]
وای بر دستور جمهور فرنگ
[M2]
مرده تر شد مرده از صور فرنگ
[B][M1]
حقه بازان چون سپهر گرد گرد
[M2]
از امم بر تختهٔ خود چیده نرد
[B][M1]
شاطران این گنج ور آن رنج بر
[M2]
هر زمان اندر کمین یکدگر
[B][M1]
فاش باید گفت سر دلبران 
[M2]
ما متاع و این همه سوداگران
[B][M1]
دیده ها بی نم ز حب سیم و زر
[M2]
مادران را بار دوش آمد پسر
[B][M1]
وای بر قومی که از بیم ثمر
[M2]
می برد نم را ز اندام شجر
[B][M1]
تا نیارد زخمه از تارش سرود
[M2]
می کشد نازاده را اندر وجود
[B][M1]
گرچه دارد شیوه های رنگ رنگ
[M2]
من به جز عبرت نگیرم از فرنگ
[B][M1]
ای به تقلیدش اسیر آزاد شو
[M2]
دامن قرآن بگیر آزاد شو
[A]
[B][M1]
سر گذشت آدم اندر شرق و غرب
[M2]
بهر خاکی فتنه های حرب و ضرب
[B][M1]
یک عروس و شوهر او ما همه
[M2]
آن فسونگر بی همه هم با همه
[B][M1]
عشوه های او همه مکر و فن است
[M2]
نی از آن تو نه از آن من است
[B][M1]
در نسازد با تو این سنگ و حجر
[M2]
این ز اسباب حضر تو در سفر
[B][M1]
اختلاط خفته و بیدار چیست
[M2]
ثابتی را کار با سیار چیست
[B][M1]
حق زمین را جز متاع ما نگفت
[M2]
این متاع بی بها مفت است مفت
[B][M1]
ده خدایا نکته ئی از من پذیر
[M2]
رزق و گور از وی بگیر او را مگیر
[B][M1]
صحبتش تا کی تو بود و او نبود
[M2]
تو وجود و او نمود بی وجود
[B][M1]
تو عقابی طایف افلاک شو
[M2]
بال و پر بگشا و پاک از خاک شو
[B][M1]
باطن «الارض ﷲ» ظاهر است
[M2]
هر که این ظاهر نبیند کافر است
[B][M1]
من نگویم در گذر از کاخ و کوی
[M2]
دولت تست این جهان رنگ و بوی
[B][M1]
دانه دانه گوهر از خاکش بگیر
[M2]
صید چون شاهین ز افلاکش بگیر
[B][M1]
تیشهٔ خود را به کهسارش بزن
[M2]
نوری از خود گیر و بر نارش بزن
[B][M1]
از طریق آزری بیگانه باش
[M2]
بر مراد خود جهان نو تراش
[B][M1]
دل به رنگ و بوی و کاخ و کو مده
[M2]
دل حریم اوست جز با او مده
[B][M1]
مردن بی برگ و بی گور و کفن
[M2]
گم شدن در نقره و فرزند و زن
[B][M1]
هر که حرف لااله از بر کند
[M2]
عالمی را گم بخویش اندر کند
[B][M1]
فقر جوع و رقص و عریانی کجاست؟
[M2]
فقر سلطانی است رهبانی کجاست؟
[A]
[B][M1]گفت حکمت را خدا خیر کثیر
[M2]هر کجا این خیر را بینی بگیر
[B][M1]علم حرف و صوت را شهپر دهد
[M2]پاکی گوهر به نا گوهر دهد
[B][M1]علم را بر اوج افلاک است ره
[M2]تا ز چشم مهر بر کندد نگه
[B][M1]نسخهٔ او نسخهٔ تفسیر کل
[M2]بستهٔ تدبیر او تقدیر کل
[B][M1]دشت را گوید حبابی ده ، دهد
[M2]بحر را گوید سرابی ده ، دهد
[B][M1]چشم او بر واردات کائنات
[M2]تا ببیند محکمات کائنات
[B][M1]دل اگر بندد به حق پیغمبری است
[M2]ور ز حق بیگانه گردد کافری است
[B][M1]علم را بی سوز دل خوانی شر است
[M2]نور او تاریکی بحر و بر است
[B][M1]عالمی از غاز او کور و کبود
[M2]فرودینش برگ ریز هست و بود
[B][M1]بحر و دشت و کوهسار و باغ و راغ
[M2]از بم طیارهٔ او داغ داغ
[B][M1]سینه افرنگ را ناری ازوست
[M2]لذت شبخون و یلغاری ازوست
[B][M1]سیر واژونی دهد ایام را
[M2]می برد سرمایهٔ اقوام را
[B][M1]قوتش ابلیس را یاری شود
[M2]نور ، نار از صحبت ناری شود
[B][M1]کشتن ابلیس کاری مشکل است
[M2]زانکه او گم اندر اعماق دل است
[B][M1]خوشتر آن باشد مسلمانش کنی
[M2]کشتهٔ شمشیر قرآنش کنی
[B][M1]از جلال بی جمالی الامان
[M2]از فراق بی وصالی الامان
[B][M1]علم بی عشق است از طاغوتیان
[M2]علم با عشق است از لاهوتیان
[B][M1]بی محبت علم و حکمت مرده ئی
[M2]عقل تیری بر هدف ناخورده ئی
[B][M1]کور را بیننده از دیدار کن
[M2]بولهب را حیدر کرار کن
[B2]زنده رود
[B][M1]محکماتش وانمودی از کتاب
[M2]هست آن عالم هنوز اندر حجاب
[B][M1]پرده را از چهره نگشاید چرا
[M2]از ضمیر ما برون ناید چرا
[B][M1]پیش ما یک عالم فرسوده ایست
[M2]ملت اندر خاک او آسوده ایست
[B][M1]رفت سوز سینهٔ تاتار و کرد
[M2]یا مسلمان مرد یا قرآن بمرد
[B2]سعید حلیم پاشا
[B][M1]دین حق از کافری رسوا تر است
[M2]زانکه ملا مؤمن کافر گر است
[B][M1]شبنم ما در نگاه ما یم است
[M2]از نگاه او یم ما شبنم است
[B][M1]از شگرفیهای آن قرآن فروش
[M2]دیده ام روح الامین را در خروش
[B][M1]زانسوی گردون دلش بیگانه ئی
[M2]نزد او ام الکتاب افسانه ئی
[B][M1]بی نصیب از حکمت دین نبی
[M2]آسمانش تیره از بی کوکبی
[B][M1]کم نگاه و کور ذوق و هرزه گرد
[M2]ملت از قال و اقولش فرد فرد
[B][M1]مکتب و ملا و اسرار کتاب
[M2]کور مادر زاد و نور آفتاب
[B][M1]دین کافر فکر و تدبیر جهاد
[M2]دین ملا فی سبیل الله فساد
[B][M1]مرد حق جان جهان چار سوی
[M2]آن بخلوت رفته را از من بگوی
[B][M1]ای ز افکار تو مؤمن را حیات
[M2]از نفسهای تو ملت را ثبات
[B][M1]حفظ قرآن عظیم آئین تست
[M2]حرف حق را فاش گفتن دین تست
[B][M1]تو کلیمی چند باشی سرنگون
[M2]دست خویش از آستین آور برون
[B][M1]سر گذشت ملت بیضا بگوی
[M2]با غزال از وسعت صحرا بگوی
[B][M1]فطرت تو مستنیر از مصطفی است
[M2]باز گو آخر مقام ما کجاست
[B][M1]مرد حق از کس نگیرد رنگ و بو
[M2]مرد حق از حق پذیرد رنگ و بو
[B][M1]هر زمان اندر تنش جانی دگر
[M2]هر زمان او را چو حق شانی دگر
[B][M1]رازها با مرد مؤمن باز گوی
[M2]شرح رمز «کل یوم» باز گوی
[B][M1]جز حرم منزل ندارد کاروان
[M2]غیر حق در دل ندارد کاروان
[B][M1]من نمی گویم که راهش دیگر است
[M2]کاروان دیگر نگاهش دیگر است
[B2]افغانی
[B][M1]از حدیث مصطفی داری نصیب
[M2]دین حق اندر جهان آمد غریب
[B][M1]با تو گویم معنی این حرف بکر
[M2]غربت دین نیست فقر اهل ذکر
[B][M1]بهر آن مردی که صاحب جستجوست
[M2]غربت دین ندرت آیات اوست
[B][M1]غربت دین هر زمان نوع دگر
[M2]نکته را دریاب اگر داری نظر
[B][M1]دل به آیات مبین دیگر ببند
[M2]تا بگیری عصر نو را در کمند
[B][M1]کس نمی داند ز اسرار کتاب
[M2]شرقیان هم غربیان در پیچ و تاب
[B][M1]روسیان نقش نوی انداختند
[M2]آب و نان بردند و دین در باختند
[B][M1]حق ببین حق گوی و غیر از حق مجوی
[M2]یک دو حرف از من به آن ملت بگوی
[A]
[B][M1]منزل و مقصود قرآن دیگر است
[M2]رسم و آئین مسلمان دیگر است
[B][M1]در دل او آتش سوزنده نیست
[M2]مصطفی در سینه او زنده نیست
[B][M1]بنده مؤمن ز قرآن بر نخورد
[M2]در ایاغ او نه می دیدم نه درد
[B][M1]خود طلسم قیصر و کسری شکست
[M2]خود سر تخت ملوکیت نشست
[B][M1]تا نهال سلطنت قوت گرفت
[M2]دین او نقش از ملوکیت گرفت
[B][M1]از ملوکیت نگه گردد دگر
[M2]عقل و هوش و رسم و ره گردد دگر
[B][M1]تو که طرح دیگری انداختی
[M2]دل ز دستور کهن پرداختی
[B][M1]همچو ما اسلامیان اندر جهان
[M2]قیصریت را شکستی استخوان
[B][M1]تا بر افروزی چراغی در ضمیر
[M2]عبرتی از سر گذشت ما بگیر
[B][M1]پای خود محکم گذار اندر نبرد
[M2]گرد این لات و هبل دیگر مگرد
[B][M1]ملتی می خواهد این دنیای پیر
[M2]آنکه باشد هم بشیر و هم نذیر
[B][M1]باز می آئی سوی اقوام شرق
[M2]بسته ایام تو با ایام شرق
[B][M1]تو بجان افکنده ئی سوزی دگر
[M2]در ضمیر تو شب و روزی دگر
[B][M1]کهنه شد افرنگ را آئین و دین
[M2]سوی آن دیر کهن دیگر مبین
[B][M1]کرده ئی کار خداوندان تمام
[M2]بگذر از لا جانب الا خرام
[B][M1]در گذر از لا اگر جوینده ئی
[M2]تا ره اثبات گیری زنده ئی
[B][M1]ای که می خواهی نظام عالمی
[M2]جسته ئی او را اساس محکمی؟
[B][M1]داستان کهنه شستی باب باب
[M2]فکر را روشن کن از ام الکتاب
[B][M1]با سیه فامان ید بیضا که داد
[M2]مژدهٔ لا قیصر و کسری که داد
[B][M1]در گذر از جلوه های رنگ رنگ
[M2]خویش را دریاب از ترک فرنگ
[B][M1]گر ز مکر غربیان باشی خبیر
[M2]روبهی بگذار و شیری پیشه گیر
[B][M1]چیست روباهی تلاش ساز و برگ
[M2]شیر مولا جوید آزادی و مرگ
[B][M1]جز به قرآن ضیغمی روباهی است
[M2]فقر قرآن اصل شاهنشاهی است
[B][M1]فقر قرآن اختلاط ذکر و فکر
[M2]فکر را کامل ندیدم جز به ذکر
[B][M1]ذکر ذوق و شوق را دادن ادب
[M2]کار جان است این ، کار کام و لب
[B][M1]خیزد از وی شعله های سینه سوز
[M2]با مزاج تو نمی سازد هنوز
[B][M1]ای شهید شاهد رعنای فکر
[M2]با تو گویم از تجلی های فکر
[B][M1]چیست قرآن؟ خواجه را پیغام مرگ
[M2]دستگیر بندهٔ بی ساز و برگ
[B][M1]هیچ خیر از مردک زرکش مجو،
[M2]«لن تنالوا البر حتی تنفقوا»
[B][M1]از ربا آخر چه می زاید فتن
[M2]کش نداند لذت قرض حسن
[B][M1]از ربا جان تیره دل چون خشت و سنگ
[M2]آدمی درنده بی دندان و چنگ
[B][M1]رزق خود را از زمین بردن رواست
[M2]این متاع بنده و ملک خداست
[B][M1]بندهٔ مؤمن امین ، حق مالک است
[M2]غیر حق هر شی که بینی هالک است
[B][M1]رایت حق از ملوک آمد نگون
[M2]قریه ها از دخل شان خوار و زبون
[B][M1]آب و نان ماست از یک مائده
[M2]دودهٔ آدم «کنفس واحده»
[B][M1]نقش قرآن تا درین عالم نشست
[M2]نقشهای کاهن و پایا شکست
[B][M1]فاش گویم آنچه در دل مضمر است
[M2]این کتابی نیست چیزی دیگر است
[B][M1]چون بجان در رفت جان دیگر شود
[M2]جان چو دیگر شد جهان دیگر شود
[B][M1]مثل حق پنهان و هم پیداست این
[M2]زنده و پاینده و گویاست این
[B][M1]اندرو تقدیر های غرب و شرق
[M2]سرعت اندیشه پیدا کن چو برق
[B][M1]با مسلمان گفت جان بر کف بنه
[M2]هر چه از حاجت فزون داری بده
[B][M1]آفریدی شرع و آئینی دگر
[M2]اندکی با نور قرآنش نگر
[B][M1]از بم و زیر حیات آگه شوی
[M2]هم ز تقدیر حیات آگه شوی
[B][M1]محفل ما بی می و بی ساقی است
[M2]ساز قرآن را نواها باقی است
[B][M1]زخمهٔ ما بی اثر افتد اگر
[M2]آسمان دارد هزاران زخمه ور
[B][M1]ذکر حق از امتان آمد غنی
[M2]از زمان و از مکان آمد غنی
[B][M1]ذکر حق از ذکر هر ذاکر جداست
[M2]احتیاج روم و شام او را کجاست
[B][M1]حق اگر از پیش ما برداردش
[M2]پیش قومی دیگری بگذاردش
[B][M1]از مسلمان دیده ام تقلید و ظن
[M2]هر زمان جانم بلرزد در بدن
[B][M1]ترسم از روزی که محرومش کنند
[M2]آتش خود بر دل دیگر زنند
[B2]پیر رومی به زنده رود می گوید که شعری بیار
[B][M1]پیر رومی آن سراپا جذب و درد
[M2]این سخن دانم که با جانش چه کرد
[B][M1]از درون آهی جگر دوزی کشید
[M2]اشک او رنگین تر از خون شهید
[B][M1]آنکه تیرش جز دل مردان نسفت
[M2]سوی افغانی نگاهی کرد و گفت
[B][M1]«دل بخون مثل شفق باید زدن
[M2]دست در فتراک حق باید زدن
[B][M1]جان ز امید است چون جوئی روان
[M2]ترک امید است مرگ جاودان»
[B][M1]باز در من دید و گفت ای زنده رود
[M2]با دو بیتی آتش افکن در وجود
[B][M1]ناقهٔ ما خسته و محمل گران
[M2]تلخ تر باید نوای ساربان
[B][M1]امتحان پاک مردان از بلاست
[M2]تشنگان را تشنه تر کردن رواست
[B][M1]در گذر مثل کلیم از رود نیل
[M2]سوی آتش گام زن مثل خلیل
[B][M1]نغمهٔ مردی که دارد بوی دوست
[M2]ملتی را میبرد تا کوی دوست»
[A]
[B][M1]
این گل و لاله تو گوئی که مقیم اند همه
[M2]
راه پیما صفت موج نسیم اند همه
[B][M1]
معنی تازه که جوئیم و نیابیم کجاست
[M2]
مسجد و مکتب و میخانه عقیم اند همه
[B][M1]
حرفی از خویشتن آموز و در آن حرف بسوز
[M2]
که درین خانقه بی سوز کلیم اند همه
[B][M1]
از صفا کوشی این تکیه نشینان کم گوی
[M2]
موی ژولیده و ناشسته گلیم اند همه
[B][M1]
چه حرمها که درون حرمی ساخته اند
[M2]
اهل توحید یک اندیش و دو نیم اند همه
[B][M1]
مشکل این نیست که بزم از سر هنگامه گذشت
[M2]
مشکل این است که بی نقل و ندیم اند همه
[A]
[B][M1]
در میان ما و نور آفتاب
[M2]
از فضای تو بتو چندین حجاب
[B][M1]
پیش ما صد پرده را آویختند
[M2]
جلوه های آتشین را بیختند
[B][M1]
تا ز کم سوزی شود دل سوز تر
[M2]
سازگار آید بشاخ و برگ و بر
[B][M1]
از تب او در عروق لاله خون
[M2]
آب جو از رقص او سیماب گون
[B][M1]
همچنان از خاک خیزد جان پاک
[M2]
سوی بی سوئی گریزد جان پاک
[B][M1]
در ره او مرگ و حشر و نشر و مرگ
[M2]
جز تب و تابی ندارد ساز و برگ
[B][M1]
در فضائی صد سپهر نیلگون
[M2]
غوطه پیهم خورده باز آید برون
[B][M1]
خود حریم خویش و ابراهیم خویش
[M2]
چون ذبیح الله در تسلیم خویش
[B][M1]
پیش او نه آسمان نه خیبر است
[M2]
ضربت او از مقام حیدر است
[B][M1]
این ستیز دمبدم پاکش کند
[M2]
محکم و سیار و چالاکش کند
[B][M1]
می کند پرواز در پهنای نور
[M2]
مخلبش گیرندهٔ جبریل و حور
[B][M1]
تاز «ما زاغ البصر» گیرد نصیب
[M2]
بر مقام «عبده» گردد رقیب
[B][M1]
از مقام خود نمیدانم کجاست
[M2]
این قدر دانم که از یاران جداست
[B][M1]
اندرونم جنگ بی خیل و سپه
[M2]
بیند آنکو همچو من دارد نگه
[B][M1]
بیخبر مردان ز رزم کفر و دین
[M2]
جان من تنها چو زین العابدین
[B][M1]
از مقام و راه کس آگاه نیست
[M2]
جز نوای من چراغ راه نیست
[B][M1]
غرق دریا طفلک و برنا و پیر
[M2]
جان بساحل برده یک مرد فقیر
[B][M1]
بر کشیدم پرده های این وثاق
[M2]
ترسم از وصل و بنالم از فراق
[B][M1]
وصل ار پایان شوق است الحذر
[M2]
ای خنک آه و فغان بی اثر
[B][M1]
راهرو از جاده کم گیرد سراغ
[M2]
گر بجانش سازگار آید فراغ
[B][M1]
آن دلی دارم که از ذوق نظر
[M2]
هر زمان خواهد جهانی تازه تر
[B][M1]
رومی از احوال جان من خبیر
[M2]
گفت «می خواهی دگر عالم بگیر!
[B][M1]
عشق شاطر ، ما بدستش مهره ایم
[M2]
پیش بنگر در سواد زهره ایم»
[B][M1]
عالمی از آب و خاک او را قوام
[M2]
چون حرم اندر غلاف مشک فام
[B][M1]
با نگاه پرده سوز و پرده در
[M2]
از درون میغ و ماغ او گذر
[B][M1]
اندرو بینی خدایان کهن
[M2]
می شناسم من همه را تن بتن
[B][M1]
بعل و مردوخ و یعوق و نسروفسر
[M2]
رم خن و لات و منات و عسروغسر
[B][M1]
بر قیام خویش می آرد دلیل
[M2]
از مزاج این زمان بی خلیل»
[A]
[B][M1]
آن هوای تند و آن شبگون سحاب
[M2]
برق اندر ظلمتش گم کرده تاب
[B][M1]
قلزمی اندر هوا آویخته
[M2]
چاک دامان و گهر کم ریخته
[B][M1]
ساحلش ناپید و موجش گرم خیز
[M2]
گرم خیز و با هواها کم ستیز
[B][M1]
رومی و من اندر آن دریای قیر
[M2]
چون خیال اندر شبستان ضمیر
[B][M1]
او سفر ها دیده و من نو سفر
[M2]
در دو چشمم ناصبور آمد نظر
[B][M1]
هر زمان گفتم نگاهم نارساست
[M2]
آن دگر عالم نمی بینم کجاست
[B][M1]
تا نشان کوهسار آمد پدید
[M2]
جویبار و مرغزار آمد پدید
[B][M1]
کوه و صحرا صد بهار اندر کنار
[M2]
مشکبار آمد نسیم از کوهسار
[B][M1]
نغمه های طایران هم نفس
[M2]
چشمه زار و سبزه های نیم رس
[B][M1]
تن ز فیض آن هوا پاینده تر
[M2]
جان پاک اندر بدن بیننده تر
[B][M1]
از سر که پاره ئی کردم نظر
[M2]
خرم آن کوه و کمر آن دشت و در
[B][M1]
وادی خوش بی نشیب و بی فراز
[M2]
آب خضر آرد بخاک او نیاز
[B][M1]
اندرین وادی خدایان کهن
[M2]
آن خدای مصر و این رب الیمن
[B][M1]
آن ز ارباب عرب این از عراق
[M2]
این اله الوصل و آن رب الفراق
[B][M1]
این ز نسل مهر و داماد قمر
[M2]
آن به زوج مشتری دارد نظر
[B][M1]
انم یکی در دست او تیغ دو رو
[M2]
وان دگر پیچیده ماری در گلو
[B][M1]
هر یکی ترسنده از ذکر جمیل
[M2]
هر یکی آزرده از ضرب خلیل
[B][M1]
گفت مردوخ آدم از یزدان گریخت
[M2]
از کلیسا و حرم نالان گریخت
[B][M1]
تا بیفزاید به ادراک و نظر
[M2]
سوی عهد رفته باز آید نگر
[B][M1]
می برد لذت ز آثار کهن
[M2]
از تجلی های ما دارد سخن
[B][M1]
روزگار افسانهٔ دیگر گشاد
[M2]
می وزد زان خاکدان باد مراد
[B][M1]
بعل از فرط طرب خوش میسرود
[M2]
بر خدایان رازهای ما گشود
[A]
[B][M1]آدم این نیلی تتق را بر درید
[M2]آنسوی گردون خدائی را ندید
[B][M1]در دل آدم به جز افکار چیست
[M2]همچو موج این سر کشید و آن رمید
[B][M1]جانش از محسوس می گیرد قرار
[M2]بو که عهد رفته باز آید پدید
[B][M1]زنده باد افرنگی مشرق شناس
[M2]آنکه ما را از لحد بیرون کشید
[B2]ای خدایان کهن وقت است وقت
[B][M1]در نگر آن حلقهٔ وحدت شکست
[M2]آل ابراهیم بی ذوق الست
[B][M1]صحبتش پاشیده جامش ریز ریز
[M2]آنکه بود از بادهٔ جبریل مست
[B][M1]مرد حر افتاد در بند جهات
[M2]با وطن پیوست و از یزدان گسست
[B][M1]خون او سرد از شکوه دیریان
[M2]لاجرم پیر حرم زنار بست
[B2]ای خدایان کهن وقت است وقت
[B][M1]در جهان باز آمد ایام طرب
[M2]دین هزیمت خورده از ملک و نسب
[B][M1]از چراغ مصطفی اندیشه چیست
[M2]زانکه او را پف زند صد بولهب
[B][M1]گرچه می آید صدای لااله
[M2]آنچه از دل رفت کی ماند به لب
[B][M1]اهرمن را زنده کرد افسون غرب
[M2]روز یزدان زرد رو از بیم شب
[B2]ای خدایان کهن وقت است وقت
[B][M1]بند دین از گردنش باید گشود
[M2]بندهٔ ما بندهٔ آزاد بود
[B][M1]تا صلوت او را گران آید همی
[M2]رکعتی خواهیم و آن هم بی سجود
[B][M1]جذبه ها از نغمه می گردد بلند
[M2]پس چه لذت در نماز بی سرود
[B][M1]از خداوندی که غیب او را سزد
[M2]خوشتر آن دیوی که آید در شهود
[B2]ای خدایان کهن وقت است وقت
[A]
[B][M1]
پیر روم آن صاحب «ذکر جمیل» 

[M2]
ضرب او را سطوت ضرب خلیل

[B][M1]
این غزل در عالم مستی سرود

[M2]
هر خدای کهنه آمد در سجود

[B2]
غزل 

[B][M1]
«باز بر رفته و آینده نظر باید کرد

[M2]
هله بر خیز که اندیشه دگر باید کرد

[B][M1]
عشق بر ناقهٔ ایام کشد محمل خویش

[M2]
عاشقی راحله از شام و سحر باید کرد

[B][M1]
پیر ما گفت جهان بر روشی محکم نیست

[M2]
از خوش و ناخوش او قطع نظر باید کرد

[B][M1]
تو اگر ترک جهان کرده سر او داری

[M2]
پس نخستین ز سر خویش گذر باید کرد

[B][M1]
گفتمش در دل من لات و منات است بسی

[M2]
گفت این بتکده را زیر و زبر باید کرد»

[B][M1]
باز با من گفت «بر خیز ای پسر

[M2]
جز بدامانم میاویز ای پسر

[B][M1]
آن کهستان آن جبال بی کلیم

[M2]
آنکه از برف است چون انبار سیم

[B][M1]
در پس او قلزم الماس گون

[M2]
آشکارا تر درونش از برون

[B][M1]
نی بموج و نی به سیل او را خلل

[M2]
در مزاج او سکون لم یزل

[B][M1]
این مقام سر کشان زور مست

[M2]
منکران غایب و حاضر پرست

[B][M1]
آن یکی از شرق و آن دیگر ز غرب

[M2]
هر دو با مردان حق در حرب و ضرب

[B][M1]
آن یکی بر گردنش چوب کلیم

[M2]
وان دگر از تیغ درویشی دو نیم

[B][M1]
هر دو فرعون این صغیر و آن کبیر

[M2]
هر دو در آغوش دریا تشنه میر

[B][M1]
هر کسی با تلخی مرگ آشناست

[M2]
مرگ جباران ز آیات خداست

[B][M1]
درپی من پا بنه از کس مترس

[M2]
دست در دستم بده از کس مترس

[B][M1]
سینهٔ دریا چو موسی بر درم

[M2]
من ترا اندر ضمیر او برم»

[B][M1]
بحر بر ما سینهٔ خود را گشود

[M2]
یا هوا بود و چو آبی وانمود

[B][M1]
قعر او یک وادی بیرنگ و بو

[M2]
وادی تاریکی او تو به تو

[B][M1]
پیر رومی سورهٔ طه سرود

[M2]
زیر دریا ماهتاب آمد فرود

[B][M1]
کوههای شسته و عریان و سرد

[M2]
اندر آن سر گشته و حیران دو مرد

[B][M1]
سوی رومی یک نظر نگریستند

[M2]
باز سوی یکدگر نگریستند

[B][M1]
گفت فرعون این سحر این جوی نور

[M2]
از کجا این صبح و این نور و ظهور

[B2]
رومی

[B][M1]
هر چه پنهان است ازو پیداستی

[M2]
اصل این نور از یدبیضاستی

[B2]
فرعون

[B][M1]
آه نقد عقل و دین در باختم

[M2]
دیدم و این نور را نشناختم

[B][M1]
ای جهانداران سوی من بنگرید

[M2]
ای زیانکاران سوی من بنگرید

[B][M1]
وای قومی از هوس گردیده کور

[M2]
می برد لعل و گهر از خاک گور

[B][M1]
پیکری کو در عجایب خانه ایست

[M2]
بر لب خاموش او افسانه ایست

[B][M1]
از ملوکیت خبرها می دهد

[M2]
کور چشمان را نظرها می دهد

[B][M1]
چیست تقدیر ملوکیت ، شقاق

[M2]
محکمی جستن ز تدبیر نفاق

[B][M1]
از بد آموزی زبون تقدیر ملک

[M2]
باطل و آشفته تر تدبیر ملک

[B][M1]
باز اگر بینم کلیم الله را

[M2]
خواهم از وی یک دل آگاه را

[B2]
رومی

[B][M1]
حاکمی بی نور جان خام است خام

[M2]
بی یدبیضا ملوکیت حرام

[B][M1]
حاکمی از ضعف محکومان قویست

[M2]
بیخش از حرمان محرومان قویست

[B][M1]
تاج از باج است و از تسلیم باج

[M2]
مرد اگر سنگ است میگردد زجاج

[B][M1]
فوج و زندان و سلاسل رهزنی است

[M2]
اوست حاکم کز چنین سامان غنی است

[B2]
ذوالخرطوم

[B][M1]
مقصد قوم فرنگ آمد بلند

[M2]
از پی لعل و گهر گوری نکند

[B][M1]
سر گذشت مصر و فرعون و کلیم

[M2]
می توان دیدن ز آثار قدیم

[B][M1]
علم و حکمت کشف اسرار است و بس

[M2]
حکمت بی جستجو خوار است و بس

[B2]
فرعون

[B][M1]
قبر ما را علم و حکمت بر گشود

[M2]
لیکن اندر تربت مهدی چه بود

[A]
[B][M1]
برق بیتابانه رخشید اندر آب
[M2]
موجها بالید و غلطید اندر آب
[B][M1]
بوی خوش از گلشن جنت رسید
[M2]
روح آن درویش مصر آمد پدید
[B][M1]
در صدف از سوز او گوهر گداخت
[M2]
سنگ اندر سینه کشنر گداخت
[B][M1]
گفت «ای کشنر اگر داری نظر
[M2]
انتقام خاک درویشی نگر
[B][M1]
آسمان خاک ترا گوری نداد
[M2]
مرقدی جز در یم شوری نداد
[B][M1]
باز حرف اندر گلوی او شکست
[M2]
از لبش آهی جگر تابی گسست»
[B][M1]
گفت «ای روح عرب بیدار شو
[M2]
چون نیاکان خالق اعصار شو
[B][M1]
ای فواد ای فیصل ای ابن سعود
[M2]
تا کجا بر خویش پیچیدن چو دود
[B][M1]
زنده کن در سینه آن سوزی که رفت
[M2]
در جهان باز آور آن روزی که رفت
[B][M1]
خاک بطحا خالدی دیگر بزای
[M2]
نغمه توحید را دیگر سرای
[B][M1]
ای نخیل دشت تو بالنده تر
[M2]
بر نخیزد از تو فاروقی دگر
[B][M1]
ای جهان مؤمنان مشک فام
[M2]
از تو می آید مرا بوی دوام
[B][M1]
زندگانی تا کجا بی ذوق سیر
[M2]
تا کجا تقدیر تو در دست غیر
[B][M1]
بر مقام خود نیائی تا به کی
[M2]
استخوانم در یمی نالد چو نی
[B][M1]
از بلا ترسی حدیث مصطفی است
[M2]
«مرد را روز بلا روز صفاست»
[B][M1]
ساربان یاران به یثرب ما به نجد
[M2]
آن حدی کو ناقه را آرد بوجد
[B][M1]
ابر بارید از زمین ها سبزه رست
[M2]
می شود شاید که پای ناقه سست
[B][M1]
جانم از درد جدائی در نفیر
[M2]
آن رهی کو سبزه کم دارد بگیر
[B][M1]
ناقه مست سبزه و من مست دوست
[M2]
او بدست تست و من در دست دوست
[B][M1]
آب را کردند بر صحرا سبیل
[M2]
بر جبل ها شسته اوراق نخیل
[B][M1]
آن دو آهو در قفای یکدگر
[M2]
از فراز تل فرود آید نگر
[B][M1]
یک دم آب از چشمهٔ صحرا خورد
[M2]
باز سوی راه پیما بنگرد
[B][M1]
ریگ دشت از نم مثال پرنیان
[M2]
جاده بر اشتر نمی آید گران
[B][M1]
حلقه حلقه چون پر تیهو غمام
[M2]
ترسم از باران که دوریم از مقام
[B][M1]
ساربان یاران به یثرب ما به نجد
[M2]
آن حدی کو ناقه را آرد بوجد»
[A]
[B][M1]
چشم را یک لحظه بستم اندر آب
[M2]
اندکی از خود گسستم اندر آب
[B][M1]
رخت بردم زی جهانی دیگری
[M2]
با زمان و با مکانی دیگری
[B][M1]
آفتاب ما به آفاقش رسید
[M2]
روز و شب را نوع دیگر آفرید
[B][M1]
تن ز رسم و راه جان بیگانه ایست
[M2]
در زمان و از زمان بیگانه ایست
[B][M1]
جان ما سازد بهر سوزی که هست
[M2]
وقت او خرم بهر روزی که هست
[B][M1]
می نگردد کهنه از پرواز روز
[M2]
روزها از نور او عالم فروز
[B][M1]
روز و شب را گردش پیهم ازوست
[M2]
سیر او کن زانکه هر عالم ازوست
[B][M1]
مرغزاری با رصدگاه بلند
[M2]
دور بین او ثریا در کمند
[B][M1]
خلوت نه گنبد خضراست این
[M2]
یا سواد خاکدان ماست این
[B][M1]
گاه جستم وسعت او را کران
[M2]
گاه دیدم در فضای آسمان 
[B][M1]
پیر روم آن مرشد اهل نظر
[M2]
گفت «مریخ است این عالم نگر
[B][M1]
چون جهان ما طلسم رنگ و بوست
[M2]
صاحب شهر و دیار و کاخ و کوست
[B][M1]
ساکنانش چون فرنگان ذوفنون
[M2]
در علوم جان و تن از ما فزون
[B][M1]
بر زمان و بر مکان قاهرترند
[M2]
زانکه در علم فضا ماهرترند
[B][M1]
بر وجودش آنچنان پیچیده اند
[M2]
هر خم و پیچ فضا را دیده اند
[B][M1]
خاکیان را دل به بند آب و گل
[M2]
اندرین عالم بدن در بند دل
[B][M1]
چون دلی در آب و گل منزل کند
[M2]
هر چه می خواهد به آب و گل کند
[B][M1]
مستی و ذوق و سرور از حکم جان
[M2]
جسم را غیب و حضور از حکم جان
[B][M1]
در جهان ما دو تا آمد وجود
[M2]
جان و تن آن بی نمود آن با نمود
[B][M1]
خاکیان را جان و تن مرغ و قفس
[M2]
فکر مریخی یک اندیش است و بس
[B][M1]
چون کسی را میرسد روز فراق
[M2]
چسصت تر می گردد از سوز فراق
[B][M1]
یک دو روزی پیشتر از آن مرگ
[M2]
می کند پیش کسان اعلان مرگ
[B][M1]
جانشان پروردهٔ اندام نیست
[M2]
لاجرم خو کردهٔ اندام نیست
[B][M1]
تن بخویش اندر کشیدن مردن است
[M2]
از جهان در خود رمیدن مردن است
[B][M1]
برتر از فکر تو آمد این سخن
[M2]
زانکه جان تست محکوم بدن
[B][M1]
رخت اینجا یکدو دم باید گشاد
[M2]
اینچین فرصت خدا کس را نداد
[A]
[B][M1]پیر مردی ریش او مانند برف
[M2]سالها در علم و حکمت کرده صرف
[B][M1]تیز بین مانند دانایان غرب
[M2]کسوتش چون پیر ترسایان غرب
[B][M1]دیر سال و قامتش بالا چو سرو
[M2]طلعتش تابنده چون ترکان مرو
[B][M1]آشنای رسم و راه هر طریق
[M2]آشکار از چشم او فکر عمیق
[B][M1]آدمی را دید و چون گل بر شکفت
[M2]در زبان طوسی و خیام گفت
[B][M1]«پیکر گل آن اسیر چند و چون
[M2]از مقام تحت و فوق آمد برون
[B][M1]خاک را پرواز بی طیاره داد
[M2]ثابتان را جوهر سیاره داد»
[B][M1]نطق و ادراکش روان چون آب جو
[M2]محو حیرت بودم از گفتار او
[B][M1]این همه خوابست یا افسونگری
[M2]بر لب مریخیان حرف دری
[B][M1]گفت «بود اندر زمان مصطفی
[M2]مردی از مریخیان با صفا
[B][M1]بر جهان چشم جهان بین را گشاد
[M2]دل به سیر خطه آدم نهاد
[B][M1]پر گشود اندر فضا های وجود
[M2]تا به صحرای حجاز آمد فرود
[B][M1]آنچه دید از مشرق و مغرب نوشت
[M2]نقش او رنگین تر از باغ بهشت
[B][M1]بوده ام من هم به ایران و فرنگ
[M2]گشته ام در ملک نیل و رود گنگ
[B][M1]دیده ام امریک و هم ژاپون و چین
[M2]بهر تحقیق فلزات زمین
[B][M1]از شب و روز زمین دارم خبر
[M2]کرده ام اندر بر و بحرش سفر
[B][M1]پیش ما هنگامه های آدم است
[M2]گرچه او از کار ما نامحرم است»
[B2]رومی
[B][M1]من ز افلاکم رفیق من ز خاک
[M2]سر خوش و نا خورده از رگهای تاک
[B][M1]مرد بی پروا و نامش زنده رود
[M2]مستی او از تماشای وجود
[B][M1]ما که در شهر شما افتاد ایم
[M2]در جهان و از جهان آزاده ایم
[B][M1]در تلاش جلوه های نو بنو
[M2]یک زمان ما را رفیق راه شو
[B2]حکیم مریخی
[B][M1]این نواح مرغدین برخیاست
[M2]بر خیا نام ابوآلابای ماست
[B][M1]فرز مرز ، آن آمر کردار زشت
[M2]رفت پیش برخیا اندر بهشت
[B][M1]گفت «تو اینجا چسان آسوده ئی
[M2]عمرها محکوم یزدان بوده ئی
[B][M1]از مقام تو نکوتر عالمی است
[M2]پیش او جنت بهار یکدمی است
[B][M1]آن جهان از هر جهان بالاتر است
[M2]آن جهان از لامکان بالاتر است
[B][M1]نیست یزدان را از آن عالم خبر
[M2]من ندیدم عالمی آزاد تر
[B][M1]نی خدائی در نظام او دخیل
[M2]نی کتاب و نی رسول و جبرئیل
[B][M1]نی طوافی ، نی سجودی اندرو
[M2]نی دعائی نی درودی اندرو»
[B][M1]برخیا گفت« ای فسون پرداز خیز،
[M2]نقش خود را اندر آن عالم بریز»
[B][M1]تا ابوآلابا فریب او نخورد
[M2]حق جهانی دیگری با ما سپرد
[B][M1]اندرین ملک خدا دادی گذر
[M2]مرغدین و رسم و آئینش نگر
[A]
[B][M1]مرغدین و آن عمارات بلند
[M2]من چه گویم زان مقام ارجمند
[B][M1]ساکنانش در سخن شیرین جو نوش
[M2]خوب روی و نرم خوی و ساده پوش
[B][M1]فکرشان بی درد و سوز اکتساب
[M2]رازدان کیمیای آفتاب
[B][M1]هر که خواهد سیم و زر گیرد ز نور
[M2]چون نمک گیریم ما از آب شور
[B][M1]خدمت آمد مقصد علم و هنر
[M2]کارها را کس نمی سنجد بزر
[B][M1]کس ز دینار و درم آگاه نیست
[M2]این بتان را در حرمها راه نیست
[B][M1]بر طبیعت دیو ماشین چیره نیست
[M2]آسمانها از دخانها تیره نیست
[B][M1]سخت کش دهقان چراغش روشن است
[M2]از نهاب دهخدایان ایمن است
[B][M1]کشت و کارش بی نزاع آب جوست
[M2]حاصلش بی شرکت غیری ازوست
[B][M1]اندر آن عالم نه لشکر نی قشون
[M2]نی کسی روزی خورد از کشت و خون
[B][M1]نی قلم در مرغدین گیرد فروغ
[M2]از فن تحریر و تشهیر دروغ
[B][M1]نی به بازاران ز بیکاران خروش
[M2]نی صدا های گدایان درد گوش
[B2]حکیم مریخی
[B][M1]کس در اینجا سائل و محروم نیست
[M2]عبد و مولا حاکم و محکوم نیست
[B2]زنده رود 
[B][M1]سائل و محروم تقدیر حق است
[M2]حاکم و محکوم تقدیر حق است
[B][M1]جز خدا کس خالق تقدیر نیست
[M2]چارهٔ تقدیر از تدبیر نیست
[B2]حکیم مریخی
[B][M1]گر ز یک تقدیر خون گردد جگر
[M2]خواه از حق حکم تقدیر دگر
[B][M1]تو اگر تقدیر نو خواهی رواست
[M2]زانکه تقدیرات حق لا انتهاست
[B][M1]ارضیان نقد خودی در باختند
[M2]نکتهٔ تقدیر را نشناختند
[B][M1]رمز باریکش بحرفی مضمر است
[M2]تو اگر دیگر شوی او دیگر است
[B][M1]خاک شو نذر هوا سازد ترا
[M2]سنگ شو بر شیشه اندازد ترا
[B][M1]شبنمی؟ افتندگی تقدیر تست
[M2]قلزمی؟ پایندگی تقدیر تست
[B][M1]هر زمان سازی همان لات و منات
[M2]از بتان جوئی ثبات ای بی ثبات»
[B][M1]تا بخود ناساختن ایمان تست
[M2]عالم افکار تو زندان تست
[B][M1]رنج بی گنج است تقدیر اینچنین
[M2]گنج بی رنج است تقدیر اینچنین
[B][M1]اصل دین این است اگر ای بیخبر،
[M2]می شود محتاج ازو محتاج تر
[B][M1]وای آن دینی که خواب آرد ترا
[M2]باز در خواب گران دارد ترا
[B][M1]سحر و افسون است یا دین است این
[M2]حب افیون است یا دین است این
[B][M1]می شناسی طبع دراک از کجاست
[M2]حوری اندر بنگه خاک از کجاست
[B][M1]قوت فکر حکیمان از کجاست
[M2]طاقت ذکر کلیمان از کجاست
[B][M1]این دل و این واردات او ز کیست
[M2]این فنون و معجزات او ز کیست
[B][M1]گرمی گفتار داری از تو نیست
[M2]شعله کردار داری از تو نیست
[B][M1]اینهمه فیض از بهار فطرت است
[M2]فطرت از پرودگار فطرت است
[B][M1]زندگانی چیست کان گوهر است
[M2]تو امینی صاحب او دیگر است
[B][M1]طبع روشن مرد حق را آبروست
[M2]خدمت خلق خدا مقصود اوست
[B][M1]خدمت از رسم و ره پیغمبری است
[M2]مزد خدمت خواستن سوداگری است
[B][M1]همچنان این باد و خاک و ابر و کشت
[M2]باغ و راغ و کاخ و کوی و سنگ و خشت
[B][M1]ایکه میگوئی متاع ما ز ماست
[M2]مرد نادان این همه ملک خداست
[B][M1]ارض حق را ارض خود دانی بگو
[M2]چیست شرح آیهٔ لاتفسدوا
[B][M1]ابن آدم دل به ابلیسی نهاد
[M2]من ز ابلیسی ندیدم جز فساد
[B][M1]کس امانت را بکار خود نبرد
[M2]ایخوش آنکو ملک حق با حق سپرد
[B][M1]برده ئی چیزی که از آن تو نیست
[M2]داغم از کاری که شایان تو نیست
[B][M1]گر تو باشی صاحب شی می سزد
[M2]ور نباشی خود بگو کی می سزد
[B][M1]ملک یزدان را به یزدان باز ده
[M2]تا ز کار خویش بگشائی گره
[B][M1]زیر گردن فقر و مسکینی چراست
[M2]آنچه از مولاست میگوئی ز ماست
[B][M1]بنده ئی کز آب و گل بیرون نجست
[M2]شیشهٔ خود را به سنگ خود شکست
[B][M1]ایکه منزل را نمی دانی ز ره
[M2]قیمت هر شی ز انداز نگه
[B][M1]تا متاع تست گوهر ، گوهر است
[M2]ورنه سنگ است از پشیزی کمتر است
[B][M1]نوع دیگر بین جهان دیگر شود
[M2]این زمین و آسمان دیگر شود
[A]
[B][M1]
در گذشتیم از هزاران کوی و کاخ
[M2]
بر کنار شهر میدان فراخ
[B][M1]
اندر آن میدان هجوم مرد و زن
[M2]
در میان یک زن قدش چون نارون
[B][M1]
چهره اش روشن ولی بی نور جان
[M2]
معنی او بر بیان او گران
[B][M1]
حرف او بی سوز و چشمش بی نمی
[M2]
از سرور آرزو نامحرمی
[B][M1]
فارغ از جوش جوانی سینه اش
[M2]
کور و صورت ناپذیر آئینه اش
[B][M1]
بیخبر از عشق و از آئین عشق
[M2]
صعوهٔ رد کردهٔ شاهین عشق
[B][M1]
گفت با ما آن حکیم نکته دان
[M2]
«نیست این دوشیزه از مریخیان
[B][M1]
ساده و آزاده و بی ریو و رنگ
[M2]
فرز مرز او را بدزدید از فرنگ
[B][M1]
پخته در کار نبوت ساختش،
[M2]
اندرین عالم فرو انداختش
[B][M1]
گفت نازل گشته ام از آسمان
[M2]
دعوت من دعوت آخر زمان
[B][M1]
از مقام مرد و زن دارد سخن
[M2]
فاش تر می گوید اسرار بدن
[B][M1]
نزد این آخر زمان تقدیر زیست
[M2]
در زبان ارضیان گویم که چیست»
[A]
[B][M1]ای زنان ای مادران ای خواهران
[M2]زیستن تا کی مثال دلبران
[B][M1]دلبری اندر جهان مظلومی است
[M2]دلبری محکومی و محرومی است
[B][M1]در دو گیسو شانه گردانیم ما
[M2]مرد را نخچیر خود دانیم ما
[B][M1]مرد صیادی به نخچیری کند
[M2]گرد تو گردد که زنجیری کند
[B][M1]خود گدازیهای او مکر و فریب
[M2]درد و داغ و آرزو مکر و فریب
[B][M1]گرچه آن کافر حرم سازد ترا
[M2]مبتلای درد و غم سازد ترا
[B][M1]همبر او بودن آزار حیات
[M2]وصل او زهر و فراق او نبات
[B][M1]مار پیچان از خم و پیچش گریز
[M2]زهرهایش را بخون خود مریز
[B][M1]از امومت زرد روی مادران
[M2]ای خنک آزادی بی شوهران
[B][M1]وحی یزدان پی به پی آید مرا
[M2]لذت ایمان بیفزاید مرا
[B][M1]آمد آن وقتی که از اعجاز فن
[M2]می توان دیدن جنین اندر بدن
[B][M1]حاصلی برداری از کشت حیات
[M2]هر چه خواهی از بنین و از بنات
[B][M1]گر نباشد بر مراد ما جنین،
[M2]بی محابا کشتن او عین دین
[B][M1]در پس این عصر اعصار دگر
[M2]آشکارا گردد اسرار دگر
[B][M1]پرورش گیرد جنین نوع دگر
[M2]بی شب ارحام دریابد سحر
[B][M1]تا بمیرد آن سراپا اهرمن
[M2]همچو حیوانات ایام کهن
[B][M1]لاله ها بی داغ و با دامان پاک
[M2]بی نیاز از شبنمی خیزد ز خاک
[B][M1]خود بخود بیرون فتد اسرار زیست
[M2]نغمه بی مضراب بخشد تار زیست
[B][M1]آنچه از نیسان فرو ریزد مگیر
[M2]ای صدف در زیر دریا تشنه میر
[B][M1]خیز و با فطرت بیا اندر ستیز
[M2]تا ز پیکار تو حر گردد کنیز
[B][M1]رستن از ربط دو تن توحید زن
[M2]حافظ خود باش و بر مردان متن
[B2]رومی
[B][M1]مذهب عصر نو آئینی نگر
[M2]حاصل تهذیب لادینی نگر
[B][M1]زندگی را شرع و آئین است عشق
[M2]اصل تهذیب است دین ، دین است عشق
[B][M1]ظاهر او سوزناک و آتشین
[M2]باطن او نور رب العالمین
[B][M1]از تب و تاب درونش علم و فن
[M2]از جنون ذوفنونش علم و فن
[B][M1]دین نگردد پخته بی آداب عشق
[M2]دین بگیر از صحبت ارباب عشق
[A]
[B][M1]
من فدای این دل دیوانه ئی
[M2]
هر زمان بخشد دگر ویرانه ئی
[B][M1]
چون بگیرم منزلی گوید که خیز
[M2]
مرد خود رس بحر را داند قفیز
[B][M1]
زانکه آیات خدا لا انتهاست
[M2]
ای مسافر جاده را پایان کجاست
[B][M1]
کار حکمت دیدن و فرسودن است
[M2]
کار عرفان دیدن و افزودن است
[B][M1]
آن بسنجد در ترازوی هنر
[M2]
این بسنجد در ترازوی نظر
[B][M1]
آن بدست آورد آب و خاک را
[M2]
این بدست آورد جان پاک را
[B][M1]
آن نگه را بر تجلی می زند
[M2]
این تجلی را بخود گم می کند
[B][M1]
در تلاش جلوه های پی به پی
[M2]
طی کنم افلاک و می نالم چو نی
[B][M1]
این همه از فیض مردی پاک زاد
[M2]
آنکه سوز او بجان من فتاد
[B][M1]
کاروان این دو بینای وجود
[M2]
بر کنار مشتری آمد فرود
[B][M1]
آن جهان آن خاکدانی ناتمام
[M2]
در طواف او قمر ها تیز گام
[B][M1]
خالی از می شیشه تاکش هنوز
[M2]
آرزو نارسته از خاکش هنوز
[B][M1]
نیم شب از تاب ماهان نیم روز
[M2]
نی برودت در هوای او نه سوز
[B][M1]
من چو سوی آسمان کردم نظر
[M2]
کوکبش دیدم بخود نزدیک تر
[B][M1]
هیبت نظاره از هوشم ربود
[M2]
شد دگرگون نزد و دور و دیر و زود
[B][M1]
پیش خود دیدم سه روح پاکباز
[M2]
آتش اندر سینه شان گیتی گداز
[B][M1]
در برشان حله های لاله گون
[M2]
چهره ها رخشنده از سوز درون
[B][M1]
در تب و تابی ز هنگام الست
[M2]
از شراب نغمه های خویش مست
[B][M1]
گفت رومی «این قدر از خود مرو
[M2]
از دم آتش نوایان زنده شو
[B][M1]
شوق بی پروا ندیدستی ، نگر
[M2]
زور این صهبا ندیدستی ، نگر
[B][M1]
غالب و حلاج و خاتون عجم
[M2]
شورها افکنده در جان حرم
[B][M1]
این نواها روح را بخشد ثبات
[M2]
گرمی او از درون کائنات»
[A]
[B][M1]
ز خاک خویش طلب آتشی که پیدا نیست
[M2]
تجلی دگری در خور تقاضا نیست
[B][M1]
نظر بخویش چنان بسته ام که جلوه دوست
[M2]
جهان گرفت و مرا فرصت تماشا نیست
[B][M1]
به ملک جم ندهم مصرع نظیری را
[M2]
«کسی که کشته نشد از قبیلهٔ ما نیست»
[B][M1]
اگرچه عقل فسون پیشه لشکری انگیخت
[M2]
تو دل گرفته نباشی که عشق تنها نیست
[B][M1]
تو ره شناس نئی وز مقام بیخبری
[M2]
چه نغمه ایست که در بربط سلیمی نیست
[B][M1]
ز قید و صید نهنگان حکایتی آور
[M2]
مگو که زورق ما روشناس دریا نیست
[B][M1]
مرید همت آن رهروم که پا نگذاشت
[M2]
به جاده ئی که در و کوه و دشت و دریا نیست
[B][M1]
شریک حلقهٔ رندان باده پیما باش
[M2]
حذر ز بیعت پیری که مرد غوغا نیست
[A]
[B][M1]
«بیا که قاعدهٔ آسمان بگردانیم
[M2]
قضا بگردش رطل گران بگردانیم
[B][M1]
اگر ز شحنه بود گیر و دار نندیشیم
[M2]
وگر ز شاه رسد ارمغان بگردانیم
[B][M1]
اگر کلیم شود همزبان سخن نکنیم
[M2]
وگر خلیل شود میهمان بگردانیم
[B][M1]
بجنگ باج ستانان شاخساری را
[M2]
تهی سبد ز در گلستان بگردانیم
[B][M1]
به صلح بال فشانان صبحگاهی را
[M2]
ز شاخسار سوی آشیان بگردانیم
[B][M1]
ز حیدریم من و تو ز ما عجب نبود
[M2]
گر آفتاب سوی خاوران بگردانیم»
[A]
[B][M1]گر به تو افتدم نظر چهره به چهره رو به رو[M2]شرح دهم غم تو را نکته به نکته مو به مو
[B][M1]از پی دیدن رخت همچو صبا فتاده‌ام[M2]خانه به خانه در به در، کوچه به کوچه کو به کو
[B][M1]می‌رود از فراق تو خون دل از دو دیده‌ام[M2]دجله به دجله یم به یم، چشمه به چشمه جو به جو
[B][M1]مهر تو را دل حزین بافته بر قماش جان[M2]رشته به رشته نخ به نخ، تار به تار پو به پو
[B][M1]در دل خویش طاهره ، گشت و ندید جز تو را[M2]صفحه به صفحه لا به لا پرده به پرده تو به تو
[B][M1]سوز و ساز عاشقان دردمند[M2]شورهای تازه در جانم فکند
[B][M1]مشکلات کهنه سر بیرون زدند[M2]باز بر اندیشه ام شبخون زدند
[B][M1]قلزم فکرم سراپا اضطراب[M2]ساحلش از زور طوفانی خراب
[B][M1]گفت رومی «وقت را از کف مده[M2]ای که میخواهی گشوده هر گره
[B][M1]چند در افکار خود باشی اسیر[M2]این قیامت را برون ریز از ضمیر»
[A]
[B][M1]
از مقام مؤمنان دوری چرا
[M2]
یعنی از فردوس مهجوری چرا
[B2]
حلاج
[B][M1]
مرد آزادی که داند خوب و زشت
[M2]
می نگنجد روح او اندر بهشت
[B][M1]
جنت ملا ، می و حور و غلام
[M2]
جنت آزادگان سیر دوام
[B][M1]
جنت ملا خور و خواب و سرود
[M2]
جنت عاشق تماشای وجود
[B][M1]
حشر ملا شق قبر و بانگ صور
[M2]
عشق شور انگیز خود صبح نشور
[B][M1]
علم بر بیم و رجا دارد اساس
[M2]
عاشقان را نی امید و نی هراس
[B][M1]
علم ترسان از جلال کائنات
[M2]
عشق غرق اندر جمال کائنات
[B][M1]
علم را بر رفته و حاضر نظر
[M2]
عشق گوید آنچه می آید نگر
[B][M1]
علم پیمان بسته با آئین جبر،
[M2]
چارهٔ او چیست غیر از جبر و صبر
[B][M1]
عشق آزاد و غیور و ناصبور
[M2]
در تماشای وجود آمد جسور
[B][M1]
عشق ما از شکوه ها بیگانه ایست
[M2]
گرچه او را گریهٔ مستانه ایست
[B][M1]
این دل مجبور ما مجبور نیست
[M2]
ناوک ما از نگاه حور نیست
[B][M1]
آتش ما را بیفزاید فراق
[M2]
جان ما را سازگار آید فراق
[B][M1]
بی خلشها زیستن ، نا زیستن
[M2]
باید آتش در ته پا زیستن
[B][M1]
زیستن این گونه تقدیر خودی است
[M2]
از همین تقدیر تعمیر خودی است
[B][M1]
ذره ئی از شوق بیحد رشک مهر
[M2]
گنجد اندر سینه او نه سپهر
[B][M1]
شوق چون بر عالمی شبخون زند
[M2]
آنیان را جاودانی می کند
[B2]
زنده رود
[B][M1]
گردش تقدیر مرگ و زندگیست
[M2]
کس نداند گردش تقدیر چیست
[B2]
حلاج
[B][M1]
هر که از تقدیر دارد ساز و برگ
[M2]
لرزد از نیروی او ابلیس و مرگ
[B][M1]
جبر دین مرد صاحب همت است
[M2]
جبر مردان از کمال قوت است
[B][M1]
پخته مردی پخته تر گردد ز جبر،
[M2]
جبر مرد خام را آغوش قبر
[B][M1]
جبر خالد عالمی برهم زند
[M2]
جبر ما بیخ و بن ما بر کند
[B][M1]
کار مردان است تسلیم و رضا
[M2]
بر ضعیفان راست ناید این قبا
[B][M1]
تو که دانی از مقام پیر روم
[M2]
می ندانی از کلام پیر روم
[B][M1]
«بود گبری در زمان با یزید
[M2]
گفت او را یک مسلمان سعید
[B][M1]
خوشتر آن باشد که ایمان آوری
[M2]
تا بدست آید نجات و سروری
[B][M1]
گفت این ایمان اگر هست ای مرید
[M2]
آن که دارد شیخ عالم با یزید
[B][M1]
من ندارم طاقت آن ، تاب آن
[M2]
کان فزون آمد ز کوششهای جان
[B2]
رومی
[B][M1]
کار ما غیر از امید و بیم نیست
[M2]
هر کسی را همت تسلیم نیست
[B][M1]
ایکه گوئی بودنی این بود ، شد
[M2]
کار ها پابند آئین بود ، شد
[B][M1]
معنی تقدیر کم فهمیده ئی
[M2]
نی خودی را نی خدا را دیده ئی
[B][M1]
مرد مؤمن با خدا دارد نیاز
[M2]
«با تو ما سازیم ، تو با ما بساز»
[B][M1]
عزم او خلاق تقدیر حق است
[M2]
روز هیجا تیر او تیر حق است
[B2]
زنده رود
[B][M1]
کم نگاهان فتنه ها انگیختند
[M2]
بندهٔ حق را به دار آویختند
[B][M1]
آشکارا بر تو پنهان وجود
[M2]
باز گو آخر گناه تو چه بود؟
[B2]
حلاج
[B][M1]
بود اندر سینهٔ من بانگ صور
[M2]
ملتی دیدم که دارد قصد گور
[B][M1]
مؤمنان با خوی و بوی کافران
[M2]
لااله گویان و از خود منکران
[B][M1]
«امر حق» گفتند نقش باطل است
[M2]
زانکه او وابستهٔ آب و گل است
[B][M1]
من بخود افروختم نار حیات
[M2]
مرده را گفتم ز اسرار حیات
[B][M1]
از خودی طرح جهانی ریختند
[M2]
دلبری با قاهری آمیختند
[B][M1]
هر کجا پیدا و نا پیدا خودی
[M2]
بر نمی تابد نگاه ما خودی
[B][M1]
نار ها پوشیده اندر نور اوست
[M2]
جلوه های کائنات از طور اوست
[B][M1]
هر زمان هر دل درین دیر کهن
[M2]
از خودی در پرده میگوید سخن
[B][M1]
هر که از نارش نصیب خود نبرد
[M2]
در جهان از خویشتن بیگانه مرد
[B][M1]
هند و هم ایران ز نورش محرم است
[M2]
آنکه نارش هم شناسد آن کم است
[B][M1]
من ز نور و نار او دادم خبر
[M2]
بندهٔ محرم گناه من نگر
[B][M1]
آنچه من کردم تو هم کردی بترس
[M2]
محشری بر مرده آوردی بترس
[B2]
طاهره
[B][M1]
از گناه بندهٔ صاحب جنون
[M2]
کائنات تازه ئی آید برون
[B][M1]
شوق بیحد پرده ها را بر درد
[M2]
کهنگی را از تماشا می برد
[B][M1]
آخر از دار و رسن گیرد نصیب
[M2]
بر نگردد زنده از کوی حبیب
[B][M1]
جلوهٔ او بنگر اندر شهر و دشت
[M2]
تا نپنداری که از عالم گذشت
[B][M1]
در ضمیر عصر خود پوشیده است
[M2]
اندرین خلوت چسان گنجیده است
[B2]
زنده رود
[B][M1]
ای ترا دادند درد جستجوی
[M2]
معنی یک شعر خود با من بگوی
[B][M1]
«قمری ، کف خاکستر و بلبل قفس رنگ
[M2]
ای ناله نشان جگر سوخته ئی چیست»
[B2]
غالب
[B][M1]
ناله ئی کو خیزد از سوز جگر
[M2]
هر کجا تأثیر او دیدم دگر
[B][M1]
قمری از تأثیر او وا سوخته
[M2]
بلبل از وی رنگها اندوخته
[B][M1]
اندرو مرگی به آغوش حیات
[M2]
یک نفس اینجا حیات آنجا ممات
[B][M1]
آنچنان رنگی که ارژنگی ازوست
[M2]
آنچنان رنگی که بیرنگی ازوست
[B][M1]
تو ندانی این مقام رنگ و بوست
[M2]
قسمت هر دل بقدر های و هوست
[B][M1]
یا به رنگ آ ، یا به بیرنگی گذر
[M2]
تا نشانی گیری از سوز جگر
[B2]
زنده رود
[B][M1]
صد جهان پیدا درین نیلی فضاست
[M2]
هر جهان را اولیا و انبیاست
[B2]
غالب
[B][M1]
نیک بنگر اندرین بود و نبود
[M2]
پی به پی آید جهانها در وجود
[B][M1]
«هر کجا هنگامهٔ عالم بود
[M2]
رحمة’‘ للعالمینی هم بود»
[B2]
زنده رود
[B2]
فاش تر گو زانکه فهمم نارساست
[B2]
غالب
[B2]
این سخن را فاش تر گفتن خطاست
[B2]
زنده رود
[B2]
گفتگوی اهل دل بیحاصل است
[B2]
غالب
[B2]
نکته را بر لب رسیدن مشکل است
[B2]
زنده رود
[B][M1]
تو سراپا آتش از سوز طلب
[M2]
بر سخن غالب نیائی ای عجب
[B2]
غالب
[B][M1]
خلق و تقدیر و هدایت ابتداست
[M2]
رحمة’‘ للعالمینی انتهاست
[B2]
زنده رود
[B][M1]
من ندیدم چهرهٔ معنی هنوز
[M2]
آتشی داری اگر ما را بسوز
[B2]
غالب
[B][M1]
ای چو من بینندهٔ اسرار شعر
[M2]
این سخن افزونتر است از تار شعر
[B][M1]
شاعران بزم سخن آراستند
[M2]
این کلیمان بی ید بیضاستند
[B][M1]
آنچه تو از من بخواهی کافری است
[M2]
کافری کو ماورای شاعری است
[B2]
حلاج
[B][M1]
هر کجا بینی جهان رنگ و بو
[M2]
آن که از خاکش بروید آرزو
[B][M1]
یا ز نور مصطفی او را بهاست
[M2]
یا هنوز اندر تلاش مصطفی است
[B2]
زنده رود
[B][M1]
از تو پرسم گرچه پرسیدن خطاست
[M2]
سر آن جوهر که نامش مصطفی است
[B][M1]
آدمی یا جوهری اندر وجود
[M2]
آنکه آید گاهگاهی در وجود
[B2]
حلاج
[B][M1]
پیش او گیتی جبین فرسوده است
[M2]
خویش را خود عبده فرموده است
[B][M1]
عبده‘ از فهم تو بالاتر است
[M2]
زانکه او هم آدم و هم جوهر است
[B][M1]
جوهر او نی عرب نی اعجم است
[M2]
آدم است و هم ز آدم اقدم است
[B][M1]
عبده صورتگر تقدیر ها
[M2]
اندرو ویرانه ها تعمیر ها
[B][M1]
عبده هم جانفزا هم جان ستان
[M2]
عبده هم شیشه هم سنگ گران
[B][M1]
عبد دیگر عبده چیزی دگر
[M2]
ما سراپا انتظار او منتظر
[B][M1]
عبده‘ دهر است و دهر از عبده است
[M2]
ما همه رنگیم و او بی رنگ و بوست
[B][M1]
عبده با ابتدا بی انتها است
[M2]
عبده را صبح و شام ما کجاست
[B][M1]
کس ز سر عبده آگاه نیست
[M2]
عبده جز سر الا الله نیست
[B][M1]
لااله تیغ و دم او عبده
[M2]
فاش تر خواهی بگو هو عبده
[B][M1]
عبده‘ چند و چگون کائنات
[M2]
عبده راز درون کائنات
[B][M1]
مدعا پیدا نگردد زین دو بیت
[M2]
تا نبینی از مقام «ما رمیت» 
[B][M1]
بگذر از گفت و شنود ای زنده رود
[M2]
غرق شو اندر وجود ای زنده رود
[B2]
زنده رود
[B][M1]
کم شناسم عشق را این کار چیست
[M2]
ذوق دیدار است پس دیدار چیست
[B2]
حلاج
[B][M1]
معنی دیدار آن آخر زمان
[M2]
حکم او بر خویشتن کردن روان
[B][M1]
در جهان زی چون رسول انس و جان
[M2]
تا چو او باشی قبول انس و جان
[B][M1]
باز خود را بین همین دیدار اوست
[M2]
سنت او سری از اسرار اوست
[B2]
زنده رود
[B][M1]
چیست دیدار خدای نه سپهر
[M2]
آنکه بی حکمش نگردد ماه و مهر
[B2]
حلاج
[B][M1]
نقش حق اول بجان انداختن
[M2]
باز او را در جهان انداختن
[B][M1]
جان تا در جهان گردد تمام
[M2]
می شود دیدار حق دیدار عام
[B][M1]
ای خنک مردی که از یک هوی او 
[M2]
نه فلک دارد طواف کوی او
[B][M1]
وای درویشی که هوئی آفرید
[M2]
باز لب بر بست و دم در خود کشید
[B][M1]
حکم حق را در جهان جاری نکرد
[M2]
نانی از جو خورد و کراری نکرد
[B][M1]
خانقاهی جست و از خیبر رمید
[M2]
راهبی ورزید و سلطانی ندید
[B][M1]
نقش حق داری جهان نخچیر تست
[M2]
هم عنان تقدیر با تدبیر تست
[B][M1]
عصر حاضر با تو می جوید ستیز
[M2]
نقش حق بر لوح این کافر بریز
[B2]
زنده رود
[B][M1]
نقش حق را در جهان انداختند
[M2]
من نمی دانم چسان انداختند
[B2]
حلاج
[B][M1]
یا بزور دلبری انداختند
[M2]
یا بزور قاهری انداختند
[B][M1]
زانکه حق در دلبری پیدا تر است
[M2]
دلبری از قاهری اولی تر است
[B2]
زنده رود
[B][M1]
باز گو ای صاحب اسرار شرق
[M2]
در میان زاهد و عاشق چه فرق
[B2]
حلاج
[B][M1]
زاهد اندر عالم دنیا غریب
[M2]
عاشق اندر عالم عقبی غریب
[B2]
زنده رود
[B][M1]
معرفت را انتها نابودن است
[M2]
زندگی اندر فنا آسودن است
[B2]
حلاج
[B][M1]
سکر یاران از تهی پیمانگی است
[M2]
نیستی از معرفت بیگانگی است
[B][M1]
ای که جوئی در فنا مقصود را
[M2]
در نمی یابد عدم موجود را
[B2]
زنده رود
[B][M1]
آنکه خود را بهتر از آدم شمرد
[M2]
در خم و جامش نه می باقی نه درد
[B][M1]
مشت خاک ما بگردون آشناست
[M2]
آتش آن بی سر و سامان کجاست
[B2]
حلاج
[B][M1]
کم بگو زان خواجهٔ اهل فراق
[M2]
تشنه کام و از ازل خونین ایاق
[B][M1]
ما جهول ، او عارف بود و نبود
[M2]
کفر او این راز را بر ما گشود
[B][M1]
از فتادن لذت برخاستن
[M2]
عیش افزدون ز درد کاستن
[B][M1]
عاشقی در نار او وا سوختن
[M2]
سوختن بی نار او نا سوختن
[B][M1]
زانکه او در عشق و خدمت اقدم است
[M2]
آدم از اسرار او نامحرم است
[B][M1]
چاک کن پیراهن تقلید را
[M2]
تا بیاموزی ازو توحید را
[B2]
زنده رود
[B][M1]
ای ترا اقلیم جان زیر نگین
[M2]
یک نفس با ما دگر صحبت گزین
[B2]
حلاج
[B][M1]
با مقامی در نمی سازیم و بس
[M2]
ما سراپا ذوق پروازیم و بس
[B][M1]
هر زمان دیدن تپیدن کار ماست
[M2]
بی پر و بالی پریدن کار ماست
[A]
[B][M1]
صحبت روشندلان یک دم ، دو دم
[M2]
آن دو دم سرمایهٔ بود و عدم
[B][M1]
عشق را شوریده تر کرد و گذشت
[M2]
عقل را صاحب نظر کرد و گذشت
[B][M1]
چشم بر بربستم که با خود دارمش
[M2]
از مقام دیده در دل آرمش
[B][M1]
ناگهان دیدم جهان تاریک شد
[M2]
از مکان تا لامکان تاریک شد
[B][M1]
اندر آن شب شعله ئی آمد پدید
[M2]
از درونش پیر مردی بر جهید
[B][M1]
یک قبای سرمه ئی اندر برش
[M2]
غرق اندر دود پیچان پیکرش
[B][M1]
گفت رومی خواجهٔ اهل فراق
[M2]
آن سراپا سوز و آن خونین ایاق
[B][M1]
کهنهٔ کم خندهٔ اندک سخن
[M2]
چشم او بینندهٔ جان در بدن
[B][M1]
رند و ملا و حکیم و خرقه پوش
[M2]
در عمل چون زاهدان سخت کوش
[B][M1]
فطرتش بیگانه ذوق وصال
[M2]
زهد او ترک جمال لایزال۔
[B][M1]
تا گسستن از جمال آسان نبود
[M2]
کار پیش افکند از ترک سجود
[B][M1]
اندکی در واردات او نگر
[M2]
مشکلات او ثبات او نگر
[B][M1]
غرق اندر رزم خیر و شر هنوز
[M2]
صد پیمبر دیده و کافر هنوز
[B][M1]
جانم اندر تن ز سوز او تپید
[M2]
بر لبش آهی غم آلودی رسید
[B][M1]
گفت و چشم نیم وا بر من گشود
[M2]
«در عمل جز ما که بر خوردار بود
[B][M1]
آنچنان بر کار ها پیچیده ام
[M2]
فرصت آدینه را کم دیده ام
[B][M1]
نی مرا افرشته ئی نی چاکری
[M2]
وحی من بی منت پیغمبری
[B][M1]
نی حدیث و نی کتاب آورده ام
[M2]
جان شیرین از فقیهان برده ام
[B][M1]
رشتهٔ دین چون فقیهان کس نرشت
[M2]
کعبه را کردند آخر خشت خشت
[B][M1]
کیش ما را اینچنین تأسیس نیست
[M2]
فرقه اندر مذهب ابلیس نیست
[B][M1]
در گذشتم از سجود ای بیخبر
[M2]
ساز کردم ارغنون خیر و شر
[B][M1]
از وجود حق مرا منکر مگیر
[M2]
دیده بر باطن گشا ظاهر مگیر
[B][M1]
گر بگویم نیست این از ابلهی است
[M2]
زانکه بعد از دید نتوان گفت نیست
[B][M1]
من «بلی» در پردهٔ «لا» گفته ام
[M2]
گفتهٔ من خوشتر از نا گفته ام
[B][M1]
تا نصیب از درد آدم داشتم
[M2]
قهر یار از بهر او نگذاشتم
[B][M1]
شعله ها از کشتزار من ارمن دمید
[M2]
او ز مجبوری به مختاری رسید
[B][M1]
زشتی خود را نمودم آشکار
[M2]
با تو دادم ذوق ترک و اختیار
[B][M1]
تو نجاتی ده مرا از نار من
[M2]
وا کن ای آدم گره از کار من
[B][M1]
ایکه اندر بند من افتاده ئی
[M2]
رخصت عصیان به شیطان داده ئی
[B][M1]
در جهان با همت مردانه زی
[M2]
غمگسار من ز من بیگانه زی
[B][M1]
بی نیاز از نیش و نوش من گذر
[M2]
تا نگردد نامه ام تاریک تر
[B][M1]
در جهان صیاد با نخچیرهاست
[M2]
تا تو نخچیری به کیشم تیر هاست
[B][M1]
صاحب پرواز را افتاد نیست
[M2]
صید اگر زیرک شود صیاد نیست»
[B][M1]
گفتمش «بگذر ز آئین فراق
[M2]
ابغض الاشیاء عندی الطلاق»
[B][M1]
گفت «ساز زندگی ، سوز فراق
[M2]
ای خوشا سر مستی روز فراق
[B][M1]
بر لبم از وصل می ناید سخن
[M2]
وصل اگر خواهم نه او ماند نه من»
[B][M1]
حرف وصل او را ز خود بیگانه کرد
[M2]
تازه شد اندر دل او سوز و درد
[B][M1]
اندکی غلطید اندر دود خویش
[M2]
باز گم کردید اندر دود خویش
[B][M1]
ناله ئی زان دود پیچان شد بلند
[M2]
ای خنک جانی که گردد درد مند
[A]
[B][M1]
ای خداوند صواب و ناصواب
[M2]
من شدم از صحبت آدم خراب
[B][M1]
هیچگه از حکم من سر بر نتافت
[M2]
چشم از خود بست و خود را در نیافت
[B][M1]
خاکش از ذوق ابا بیگانه ئی
[M2]
از شرار کبریا بیگانه ئی
[B][M1]
صید خود صیاد را گوید بگیر
[M2]
الامان از بندهٔ فرمان پذیر
[B][M1]
از چنین صیدی مرا آزاد کن
[M2]
طاعت دیروزهٔ من یاد کن
[B][M1]
پست ازو آن همت والای من
[M2]
وای من ، ای وای من ، ای وای من
[B][M1]
فطرت او خام و عزم او ضعیف
[M2]
تاب یک ضربم نیارد این حریف
[B][M1]
بندهٔ صاحب نظر باید مرا
[M2]
یک حریف پخته تر باید مرا
[B][M1]
لعبت آب و گل از من باز گیر
[M2]
می نیاید کودکی از مرد پیر
[B][M1]
ابن آدم چیست ، یکمشت خس است
[M2]
مشت خس را یک شرار از من بس است
[B][M1]
اندرین عالم اگر جز خس نبود
[M2]
این قدر آتش مرا دادن چه سود
[B][M1]
شیشه را بگداختن عاری بود
[M2]
سنگ را بگداختن کاری بود
[B][M1]
آنچنان تنگ از فتوحات آمدم
[M2]
پیش تو بهر مکافات آمدم
[B][M1]
منکر خود از تو می خواهم بده
[M2]
سوی آن مرد خدا راهم بده
[B][M1]
بنده ئی باید که پیچد گردنم
[M2]
لرزه اندازد نگاهش در تنم
[B][M1]
آن که گوید «از حضور من برو» 
[M2]
آنکه پیش او نیرزم با دو جو
[B][M1]
ای خدا یک زنده مرد حق پرست
[M2]
لذتی شاید که یابم در شکست
[A]
[B][M1]
پیر رومی آن امام راستان
[M2]
آشنای هر مقام راستان
[B][M1]
گفت ای گردون نورد سخت کوش
[M2]
دیده ئی آن عالم زنار پوش
[B][M1]
آنچه بر گرد کمر پیچیده است
[M2]
از دم استاره ئی دزدیده است
[B][M1]
از گران سیری خرام او سکون
[M2]
هر نکو از حکم او زشت و زبون
[B][M1]
پیکر او گرچه از آب و گل است
[M2]
بر زمینش پا نهادن مشکل است
[B][M1]
صد هزار افرشتهٔ تندر بدست
[M2]
قهر حق را قاسم از روز الست
[B][M1]
دره پیهم می زند سیاره را
[M2]
از مدارش بر کند سیاره را
[B][M1]
عالمی مطرود و مردود سپهر
[M2]
صبح او مانند شام از بخل مهر
[B][M1]
منزل ارواح بی یوم النشور
[M2]
دوزخ از احراقشان آمد نفور
[B][M1]
اندرون او دو طاغوت کهن
[M2]
روح قومی کشته از بهر دو تن
[B][M1]
جعفر از بنگال و صادق از دکن
[M2]
ننگ آدم ، ننگ دین ، ننگ وطن
[B][M1]
نا قبول و ناامید و نامراد
[M2]
ملتی از کارشان اندر فساد
[B][M1]
ملتی کو بند هر ملت گشاد
[M2]
ملک و دینش از مقام خود فتاد
[B][M1]
می ندانی خطهٔ هندوستان
[M2]
آن عزیز خاطر صاحبدلان
[B][M1]
خطه ای هر جلوه اش گیتی فروز
[M2]
در میان خاک و خون غلطد هنوز
[B][M1]
در گلش تخم غلامی را که کشت
[M2]
این همه کردار آن ارواح زشت
[B][M1]
در فضای نیلگون یکدم بایست
[M2]
تا مکافات عمل بینی که چیست
[A]
[B][M1]
آنچه دیدم می نگنجد در بیان
[M2]
تن ز سهمش بیخبر گردد ز جان
[B][M1]
من چه دیدم قلزمی دیدم ز خون
[M2]
قلزمی ، طوفان برون ، طوفان درون
[B][M1]
در هوا ماران چو در قلزم نهنگ
[M2]
کفچه شبگون بال و پر سیماب رنگ
[B][M1]
موجها درنده مانند پلنگ
[M2]
از نهیبش مرده بر ساحل نهنگ
[B][M1]
بحر ساحل را امان یک دم نداد
[M2]
هر زمان که پاره ئی در خون فتاد
[B][M1]
موج خون با موج خون اندر ستیز
[M2]
درمیانش زورقی در افت و خیز
[B][M1]
اندر آن زورق دو مرد زرد روی
[M2]
زرد رو عریان بدن آشفته موی
[A]
[B][M1]
آسمان شق گشت و حوری پاک زاد
[M2]
پرده را از چهره خود بر گشاد
[B][M1]
در جبینش نار و نور لایزال
[M2]
در دو چشم او سرور لایزال
[B][M1]
حله ئی در بر سبکتر از سحاب
[M2]
تار و پودش از رگ برگ گلاب
[B][M1]
با چنین خوبی نصبیش طوق و بند
[M2]
بر لب او ناله های درد مند
[B][M1]
گفت رومی «روح هند است این نگر
[M2]
از فغانش سوزها اندر نگر»
[A]
[B][M1]
شمع جان افسرد در فانوس هند
[M2]
هندیان بیگانه از ناموس هند
[B][M1]
مردک نامحرم از اسرار خویش
[M2]
زخمهٔ خود کم زند بر تار خویش
[B][M1]
بر زمان رفته می بندد نظر
[M2]
از تش افسرده میسوزد جگر
[B][M1]
بند ها بر دست و پای من ازوست
[M2]
ناله های نارسای من ازوست
[B][M1]
خویشتن را از خودی پرداخته
[M2]
از رسوم کهنه زندان ساخته
[B][M1]
آدمیت از وجودش دردمند
[M2]
عصر نو از پاک و ناپاکش نژند
[B][M1]
بگذر از فقری که عریانی دهد
[M2]
ای خنک فقری که سلطانی دهد
[B][M1]
الحذر از جبر و هم از خوی صبر
[M2]
صابر و مجبور را زهر است جبر
[B][M1]
این به صبر پیهمی خوگر شود
[M2]
آن به جبر پیهمی خوگر شود
[B][M1]
هر دو را ذوق ستم گردد فزون
[M2]
ورد من «یالیت قومی یعلمون»
[B][M1]
کی شب هندوستان آید بروز
[M2]
مرد جعفر ، زنده روح او هنوز
[B][M1]
تا ز قید یک بدن وا می رهد
[M2]
آشیان اندر تن دیگر نهد
[B][M1]
گاه او را با کلیسا ساز باز
[M2]
گاه پیش دیریان اندر نیاز
[B][M1]
دین او آئین او سوداگری است
[M2]
عنتری اندر لباس حیدری است
[B][M1]
تا جهان رنگ و بو گردد دگر
[M2]
رسم او آئین او گردد دگر
[B][M1]
پیش ازین چیزی دگر مسجود او
[M2]
در زمان ما وطن معبود او
[B][M1]
ظاهر او از غم دین دردمند
[M2]
باطنش چون دیریان زنار بند
[B][M1]
جعفر اندر هر بدن ملت کش است
[M2]
این مسلمانی کهن ملت کش است
[B][M1]
خند خندان است و با کس یار نیست
[M2]
مار اگر خندان شود جز مار نیست
[B][M1]
از نفاقش وحدت قومی دونیم
[M2]
ملت او از وجود او لیم
[B][M1]
ملتی را هر کجا غارتگری است
[M2]
اصل او از صادقی یا جعفری است
[B][M1]
الامان از روح جعفر الامان
[M2]
الامان از جعفران این زمان
[A]
[B][M1]«نی عدم ما را پذیرد نی وجود
[M2]وای از بی مهری بود و نبود
[B][M1]تا گذشتیم از جهان شرق و غرب
[M2]بر در دوزخ شدیم از درد و کرب
[B2]ق
[B][M1]یک شرر بر صادق و جعفر نزد
[M2]بر سر ما مشت خاکستر نزد
[B][M1]گفت دوزخ را خس و خاشاک به
[M2]شعلهٔ من زین دو کافر پاک به
[B][M1]آنسوی نه آسمان رفتیم ما
[M2]پیش مرگ ناگهان رفتیم ما
[B][M1]گفت «جان سری ز اسرار من است
[M2]حفظ جان و هدم تن کار من است
[B][M1]جان زشتی گرچه نرزد با دو جو
[M2]ایکه از من هدم جان خواهی برو
[B][M1]اینچنین کاری نمی آید ز مرگ
[M2]جان غداری نیاساید ز مرگ»
[B][M1]ای هوای تند ای دریای خون
[M2]ای زمین ای آسمان نیلگون
[B][M1]ای نجوم ای ماهتاب ای آفتاب
[M2]ای قلم ای لوح محفوظ ای کتاب
[B][M1]ای بتان ابیض ای لردان غرب
[M2]ای جهانی ، در بغل بی حرب و ضرب
[B][M1]این جهان بی ابتدا بی انتهاست
[M2]بندهٔ غدار را مولا کجاست»
[B][M1]ناگهان آمد صدای هولناک
[M2]سینهٔ صحرا و دریا چاک چاک
[B][M1]ربط اقلیم بدن از هم گسیخت
[M2]دمبدم که پاره بر که پاره ریخت
[B][M1]کوهها مثل سحاب اندر مرور
[M2]انهدام عالمی بی بانگ صور
[B][M1]برق و تندر از تب و تاب درون
[M2]آشیان جستند اندر بحر خون
[B][M1]موجها پر شور و از خود رفته تر
[M2]غرق خون گردید آن کوه و کمر
[B][M1]آنچه بر پیدا و ناپیدا گذشت
[M2]خیل انجم دید و بی پروا گذشت
[A]
[B]
[M1]
هر کجا استیزه ی بود و نبود

[M2]
کس نداند سر این چرخ کبود


[B]
[M1]
هر کجا مرگ آورد پیغام زیست

[M2]
ایخوش آنمردی که داند مرگ چیست


[B]
[M1]
هر کجا مانند باد ارزان حیات

[M2]
بی ثبات و با تمنای ثبات


[B]
[M1]
چشم من صد عالم شش روزه دید

[M2]
تا حد این کائنات آمد پدید


[B]
[M1]
هر جهان را ماه و پروینی دگر

[M2]
زندگی را رسم و آئینی دگر


[B]
[M1]
وقت هر عالم روان مانند زو

[M2]
دیر یاز اینجا و آنجا تند رو


[B]
[M1]
سال ما اینجا مهی آنجا دمی

[M2]
بیش این عالم به آن عالم کمی


[B]
[M1]
عقل ما اندر جهانی ذوفنون

[M2]
در جهان دیگری خوار و زبون


[B]
[M1]
بر ثغور این جهان چون و چند

[M2]
بود مردی با صدای دردمند


[B]
[M1]
دیدهٔ او از عقابان تیز تر

[M2]
طلعت او شاهد سوز جگر


[B]
[M1]
دمبدم سوز درون او فزود

[M2]
بر لبش بیتی که صد بارش سرود


[B]
[M1]
«نه جبریلی نه فردوسی نه حوری نی خداوندی

[M2]
کف خاکی که میسوزد ز جان آرزومندی»


[B]
[M1]
من به رومی گفتم این دیوانه کیست

[M2]
گفت« این فرزانهٔ المانوی ست


[B]
[M1]
در میان این دو عالم جای اوست

[M2]
نغمهٔ دیرینه اندر نای اوست


[B]
[M1]
باز این حلاج بی دار و رسن

[M2]
نوع دیگر گفته آن حرف کهن


[B]
[M1]
حرف او بی باک و افکارش عظیم

[M2]
غربیان از تیغ گفتارش دو نیم


[B]
[M1]
همنشین بر جذبه او پی نبرد

[M2]
بندهٔ مجذوب را مجنون شمرد


[B]
[M1]
عاقلان از عشق و مستی بی نصیب

[M2]
نبض او دادند در دست طبیب


[B]
[M1]
با پزشکان چیست غیر از ریو و رنگ

[M2]
وای مجذوبی که زاد اندر فرنگ


[B]
[M1]
ابن سینا بر بیاضی دل نهد

[M2]
رگ زند یا حب خواب آور دهد


[B]
[M1]
بود حلاجی به شهر خود غریب

[M2]
جان ز ملا برد و کشت او را طبیب


[B]
[M1]
مرد ره دانی نبود اندر فرنگ

[M2]
پس فزون شد نغمه اش از تار چنگ


[B]
[M1]
راهرو را کس نشان از ره نداد

[M2]
صد خلل در واردات او فتاد


[B]
[M1]
نقد بود و کس عیار او را نکرد

[M2]
کاردانی مرد کار او را نکرد


[B]
[M1]
عاشقی در آه خود گم گشته ئی

[M2]
سالکی در راه خود گم گشته ئی


[B]
[M1]
مستی او هر زجاجی را شکست

[M2]
از خدا ببرید و هم از خود گسست


[B]
[M1]
خواست تا بیند به چشم ظاهری

[M2]
اختلاط قاهری با دلبری


[B]
[M1]
خواست تا از آب و گل آید برون

[M2]
خوشه ئی کز کشت دل آید برون


[B]
[M1]
آنچه او جوید مقام کبریاست

[M2]
این مقام از عقل و حکمت ماوراست


[B]
[M1]
زندگی شرح اشارات خودی است

[M2]
لا و الا از مقامات خودی است


[B]
[M1]
او به لا درماند و تا الا نرفت

[M2]
از مقام عبده بیگانه رفت


[B]
[M1]
با تجلی همکنار و بی خبر

[M2]
دور تر چون میوه از بیخ شجر


[B]
[M1]
چشم او جز رؤیت آدم نخواست

[M2]
نعره بیباکانه زد «آدم کجاست»


[B2]
ق

[B]
[M1]
ورنه او از خاکیان بیزار بود

[M2]
مثل موسی طالب دیدار بود


[B]
[M1]
کاش بودی در زمان احمدی

[M2]
تا رسیدی بر سرور سرمدی


[B]
[M1]
عقل او با خویشتن در گفتگوست

[M2]
تو ره خود رو که راه خود نکوست


[B]
[M1]
پیش نه گامی که آمد آن مقام

[M2]
کاندرو بی حرف می روید کلام»


[A]
[B][M1]
در گذشتم از حد این کائنات
[M2]
پا نهادم در جهان بی جهات
[B][M1]
بی یمین و بی یسار است این جهان
[M2]
فارغ از لیل و نهار است این جهان
[B][M1]
پیش او قندیل ادراکم فسرد
[M2]
حرف من از هیبت معنی بمرد
[B][M1]
با زبان آب و گل گفتار جان
[M2]
در قفس پرواز میآید گران
[B][M1]
اندکی اندر جهان دل نگر
[M2]
تا ز نور خود شوی روشن بصر
[B][M1]
چیست دل یک عالم بی رنگ و بوست
[M2]
عالم بی رنگ و بو بی چار سوست
[B][M1]
ساکن و هر لحظه سیار است دل
[M2]
عالم احوال و افکار است دل
[B][M1]
از حقایق تا حقایق رفته عقل
[M2]
سیر او بی جاده و رفتار و نقل
[B][M1]
صد خیال و هر یک از دیگر جداست
[M2]
این بگردون آشنا آن نارساست
[B][M1]
کس نگوید این که گردون آشناست
[M2]
بر یمین آن خیال نارساست
[B][M1]
یا سروری کاید از دیدار دوست
[M2]
نیم گامی از هوای کوی اوست
[B][M1]
چشم تو بیدار باشد یا بخواب
[M2]
دل ببیند بی شعاع آفتاب
[B][M1]
آن جهان را بر جهان دل شناس
[M2]
من چگویم زانچه ناید در قیاس
[B][M1]
اندر آن عالم جهانی دیگری
[M2]
اصل او از کن فکانی دیگری
[B][M1]
لازوال و هر زمان نوع دگر
[M2]
ناید اندر وهم و آید در نظر
[B][M1]
هر زمان او را کمالی دیگری
[M2]
هر زمان او را جمالی دیگری
[B][M1]
روزگارش بی نیاز از ماه و مهر
[M2]
گنجد اندر ساحت او نه سپهر
[B][M1]
هر چه در غیب است آید روبرو
[M2]
پیش از آن کز دل بروید آرزو
[B][M1]
در زبان خود چسان گویم که چیست
[M2]
این جهان نور و حضور و زندگیست
[B][M1]
لاله ها آسوده در کهسار ها
[M2]
نهر ها گردنده در گلزار ها
[B][M1]
غنچه های سرخ و اسپید و کبود
[M2]
از دم قدوسیان او را گشود
[B][M1]
آبها سیمین ، هوا ها عنبرین
[M2]
قصرها با قبه های زمردین
[B][M1]
خیمه ها یاقوت گون زرین طناب
[M2]
شاهدان با طلعت آئینه تاب
[B][M1]
گفت رومی «ای گرفتار قیاس
[M2]
در گذر از اعتبارات حواس
[B][M1]
از تجلی کارهای خوب و زشت
[M2]
می شود آن دوزخ این گردد بهشت
[B][M1]
این که بینی قصر های رنگ رنگ
[M2]
اصلش از اعمال و نی از خشت و سنگ
[B][M1]
آنچه خوانی کوثر و غلمان و حور
[M2]
جلوهٔ این عالم جذب و سرور
[B][M1]
زندگی اینجا ز دیدار است و بس
[M2]
ذوق دیدار است و گفتار است و بس»
[A]
[B][M1]
گفتم این کاشانه ئی از لعل ناب
[M2]
آنکه میگیرد خراج از آفتاب
[B][M1]
این مقام این منزل این کاخ بلند
[M2]
حوریان بر درگهش احرام بند
[B][M1]
ای تو دادی سالکانرا جستجوی
[M2]
صاحب او کیست با من باز گوی
[B][M1]
گفت «این کاشانهٔ شرف النساست
[M2]
مرغ بامش با ملائک هم نواست
[B][M1]
قلزم ما اینچنین گوهر نزاد
[M2]
هیچ مادر اینچنین دختر نزاد
[B][M1]
خاک لاهور از مزارش آسمان
[M2]
کس نداند راز او را در جهان
[B][M1]
آن سراپا ذوق و شوق و درد و داغ
[M2]
حاکم پنجاب را چشم و چراغ
[B][M1]
آن فروغ دودهٔ عبد الصمد
[M2]
فقر او نقشی که ماند تا ابد
[B][M1]
تا ز قرآن پاک می سوزد وجود
[M2]
از تلاوت یک نفس فارغ نبود
[B][M1]
در کمر تیغ دو رو ، قرآن بدست
[M2]
تن بدن هوش و حواس الله مست
[B][M1]
خلوت و شمشیر و قرآن و نماز
[M2]
ایخوش آن عمری که رفت اندر نیاز
[B][M1]
بر لب او چون دم آخر رسید
[M2]
سوی مادر دید و مشتاقانه دید
[B][M1]
گفت اگر از راز من داری خبر
[M2]
سوی این شمشیر و این قرآن نگر
[B][M1]
این دو قوت حافظ یکدیگرند
[M2]
کائنات زندگی را محورند
[B][M1]
اندرین عالم که میرد هر نفس
[M2]
دخترت را ایندو محرم بود و بس
[B][M1]
وقت رخصت با تو دارم این سخن
[M2]
تیغ و قرآن را جدا از من مکن
[B][M1]
دل به آن حرفی که میگویم بنه
[M2]
قبر من بی گنبد و قندیل به
[B][M1]
مؤمنان را تیغ با قرآن بس است
[M2]
تربت ما را همین سامان بس است
[B][M1]
عمر ها در زیر این زرین قباب
[M2]
بر مزارش بود شمشیر و کتاب
[B][M1]
مرقدش اندر جهان بی ثبات
[M2]
اهل حق را داد پیغام حیات
[B][M1]
تا مسلمان کرد با خود آنچه کرد
[M2]
گردش دوران بساطش در نورد
[B][M1]
مرد حق از غیر حق اندیشه کرد
[M2]
شیر مولا روبهی را پیشه کرد
[B][M1]
از دلش تاب و تب سیماب رفت
[M2]
خود بدانی آنچه بر پنجاب رفت
[B][M1]
خالصه شمشیر و قرآن را ببرد
[M2]
اندر آن کشور مسلمانی بمرد»
[A]
[B][M1]حرف رومی در دلم سوزی فکند
[M2]آه پنجاب آن زمین ارجمند
[B][M1]از تپ یاران تپیدم در بهشت
[M2]کهنه غمها را خریدم در بهشت
[B][M1]تا در آب گلشن صدائی دردمند
[M2]از کنار حوض کوثر شد بلند
[B][M1]«جمع کردم مشت خاشاکی که سوزم خویش را
[M2]گل گمان دارد که بندم آشیان در گلستان»
[B2]غنی 
[B][M1]گفت رومی «آنچه می آید نگر
[M2]دل مده با آنچه بگذشت ای پسر
[B][M1]شاعر رنگین نوا طاهر غنی
[M2]فقر او باطن غنی ، ظاهر غنی
[B][M1]نغمه ئی می خواند آن مست مدام
[M2]در حضور سید والا مقام
[B][M1]سید السادات ، سالار عجم
[M2]دست او معمار تقدیر امم
[B][M1]تا غزالی درس الله هو گرفت
[M2]ذکر و فکر از دودمان او گرفت
[B][M1]مرشد آن کشور مینو نظیر
[M2]میر و درویش و سلاطین را مشیر
[B][M1]خطه را آن شاه دریا آستین
[M2]داد علم و صنعت و تهذیب و دین
[B][M1]آفرید آن مرد ایران صغیر
[M2]با هنر های غریب و دلپذیر
[B][M1]یک نگاه او گشاید صد گره
[M2]خیز و تیرش را بدل راهی بده»
[A]
[B2]زنده رود
[B][M1]از تو خواهم سر یزدان را کلید
[M2]طاعت از ما جست و شیطان آفرید
[B][M1]زشت و ناخوش را چنان آراستن
[M2]در عمل از ما نکوئی خواستن
[B][M1]از تو پرسم این فسون سازی که چه
[M2]با قمار بدنشین بازی که چه
[B][M1]مشت خاک و این سپهر گرد گرد
[M2]خود بگو می زیبدش کاری که کرد
[B][M1]کار ما ، افکار ما ، آزار ما
[M2]دست با دندان گزیدن کار ما
[B2]شاه همدان
[B][M1]بنده ئی کز خویشتن دارد خبر
[M2]آفریند منفعت را از ضرر
[B][M1]بزم با دیو است آدم را وبال
[M2]رزم با دیو است آدم را جمال
[B][M1]خویش را بر اهرمن باید زدن
[M2]تو همه تیغ آن همه سنگ فسن
[B][M1]تیز تر شو تا فتد ضرب تو سخت
[M2]ورنه باشی در دو گیتی تیره بخت
[B2]زنده رود
[B][M1]زیر گردون آدم آدم را خورد
[M2]ملتی بر ملتی دیگر چرد
[B][M1]جان ز اهل خطه سوزد چون سپند
[M2]خیزد از دل ناله های دردمند
[B][M1]زیرک و دراک و خوش گل ملتی است
[M2]در جهان تر دستی او آیتی است
[B][M1]ساغرش غلطنده اندر خون اوست
[M2]در نی من ناله از مضمون اوست
[B][M1]از خودی تا بی نصیب افتاده است
[M2]در دیار خود غریب افتاده است
[B][M1]دستمزد او بدست دیگران
[M2]ماهی رودش به شست دیکران
[B][M1]کاروانها سوی منزل گام گام
[M2]کار او نا خوب و بی اندام و خام
[B][M1]از غلامی جذبه های او بمرد
[M2]آتشی اندر رگ تاکش فسرد
[B][M1]تا نپنداری که بود است اینچین
[M2]جبهه را همواره سود است اینچنین
[B][M1]در زمانی صف شکن هم بوده است
[M2]چیره و جانباز و پر دم بوده است
[B][M1]کوههای خنگ سار او نگر
[M2]آتشین دست چنار او نگر
[B][M1]در بهاران لعل میریزد ز سنگ
[M2]خیزد از خاکش یکی طوفان رنگ
[B][M1]لکه های ابر در کوه و دمن
[M2]پنبه پران از کمان پنبه زن
[B][M1]کوه و دریا و غروب آفتاب
[M2]من خدارا دیدم آنجا بی حجاب
[B][M1]با نسیم آواره بودم در نشاط
[M2]«بشنو از نی» می سرودم در نشاط
[B][M1]مرغکی می گفت اندر شاخسار
[M2]با پشیزی می نیرزد این بهار
[B][M1]لاله رست و نرگس شهلا دمید
[M2]باد نو روزی گریبانش درید
[B][M1]عمرها بالید ازین کوه و کمر
[M2]نستر از نور قمر پاکیزه تر
[B][M1]عمر ها گل رخت بر بست و گشاد
[M2]خاک ما دیگر شهاب الدین نزاد
[B][M1]نالهٔ پر سوز آن مرغ سحر
[M2]داد جانم را تب و تاب دگر
[B][M1]تا یکی دیوانه دیدم در خروش
[M2]آنکه برد از من متاع صبر و هوش
[B][M1]«بگذر ز ما و نالهٔ مستانه ئی مجوی
[M2]بگذر ز شاخ گل که طلسمی است رنگ و بوی
[B][M1]گفتی که شبنم از ورق لاله می چکد
[M2]غافلی دلی است اینکه بگرید کنار جوی
[B][M1]این مشت پر کجا و سرود اینچنین کجا
[M2]روح غنی است ماتمی مرگ آرزوی
[B][M1]باد صبا اگر به جنیوا گذر کنی،
[M2]حرفی ز ما به مجلس اقوام باز گوی
[B][M1]دهقان و کشت و جوی و خیابان فروختند
[M2]قومی فروختند و چه ارزان فروختند»
[B2]شاه همدان
[B][M1]با تو گویم رمز باریک ای پسر
[M2]تن همه خاک است و جان والا گهر
[B][M1]جسم را از بهر جان باید گداخت
[M2]پاک را از خاک می باید شناخت
[B][M1]گر ببری پارهٔ تن را ز تن
[M2]رفت از دست تو آن لخت بدن
[B][M1]لیکن آن جانی که گردد جلوه مست
[M2]گر ز دست او را دهی آید بدست
[B][M1]جوهرش با هیچ شی مانند نیست
[M2]هست اندر بند و اندر بند نیست
[B][M1]گر نگهداری بمیرد در بدن
[M2]ور بیفشانی ، فروغ انجمن
[B][M1]چیست جان جلوه مست ای مرد راد
[M2]چیست جان دادن ز دست ایمرد راد
[B][M1]چیست جان دادن بحق پرداختن
[M2]کوه را با سوز جان بگداختن
[B][M1]جلوه مستی خویش را دریافتن
[M2]در شبان چون کوکبی بر تافتن
[B][M1]خویش را نایافتن نابودن است
[M2]یافتن خود را بخود بخشودن است
[B][M1]هر که خود را دید و غیر از خود ندید
[M2]رخت از زندان خود بیرون کشید
[B][M1]جلوه بد مستی که بیند خویش را
[M2]خوشتر از نوشینه و داند نیش را
[B][M1]در نگاهش جان چو باد ارزان شود
[M2]پیش او زندان او لرزان شود
[B][M1]تیشهٔ او خاره را بر می درد
[M2]تا نصیب خود ز گیتی می برد
[B][M1]تا ز جان بگذشت جانش جان اوست
[M2]ورنه جانش یکدو دم مهمان اوست
[B2]زنده رود
[B][M1]گفته ئی از حکمت زشت و نکوی
[M2]پیر دانا نکتهٔ دیگر بگوی
[B][M1]مرشد معنی نگاهان بوده ئی
[M2]محرم اسرار شاهان بوده ئی
[B][M1]ما فقیر و حکمران خواهد خراج
[M2]چیست اصل اعتبار تخت و تاج
[B2]شاه همدان
[B][M1]اصل شاهی چیست اندر شرق و غرب
[M2]یا رضای امتان یا حرب و ضرب
[B][M1]فاش گویم با تو ای والا مقام
[M2]باج را جز با دو کس دادن حرام
[B][M1]یا «اولی الامری» که «منکم» شأن اوست
[M2]آیهٔ حق حجت و برهان اوست
[B][M1]یا جوانمردی چو صرصر تند خیز
[M2]شهر گیر و خویش باز اندر ستیز
[B][M1]روز کین کشور گشا از قاهری
[M2]روز صلح از شیوه های دلبری
[B][M1]می توان ایران و هندوستان خرید
[M2]پادشاهی را ز کس نتوان خرید
[B][M1]جام جم را ای جوان باهنر
[M2]کس نگیرد از دکان شیشه گر
[B][M1]ور بگیرد مال او جز شیشه نیست
[M2]شیشه را غیر از شکستن پیشه نیست
[B2]غنی
[B][M1]هند را این ذوق آزادی که داد
[M2]صید را سودای صیادی که داد
[B][M1]آن برهمن زادگان زنده دل
[M2]لالهٔ احمر ز روی شان خجل
[B][M1]تیزبین و پخته کار و سخت کوش
[M2]از نگاهشان فرنگ اندر خروش
[B][M1]اصلشان از خاک دامنگیر ماست
[M2]مطلع این اختران کشمیر ماست
[B][M1]خاک ما را بی شرر دانی اگر
[M2]بر درون خود یکی بگشا نظر
[B][M1]اینهمه سوزی که داری از کجاست
[M2]این دم باد بهاری از کجاست
[B][M1]این همان باد است کز تأثیر او
[M2]کوهسار ما بگیرد رنگ و بو
[B][M1]هیچ میدانی که روزی در ولر
[M2]موجه ئی می گفت با موج دگر
[B][M1]چند در قلزم به یکدیگر زنیم
[M2]خیز تا یک دم بساحل سر زنیم
[B][M1]زادهٔ ما یعنی آن جوی کهن
[M2]شور او در وادی و کوه و دمن
[B][M1]هر زمان بر سنگ ره خود را زند
[M2]تا بنای کوه را بر می کند
[B][M1]آن جوان کو شهر و دشت و در گرفت
[M2]پرورش از شیر صد مادر گرفت
[B][M1]سطوت او خاکیان را محشری است
[M2]این همه از ماست، نی از دیگری است
[B][M1]زیستن اندر حد ساحل خطاست
[M2]ساحل ما سنگی اندر راه ماست
[B][M1]با کران در ساختن مرگ دوام
[M2]گرچه اندر بحر غلتی صبح و شام
[B][M1]زندگی جولان میان کوه و دشت
[M2]ای خنک موجی که از ساحل گذشت
[B][M1]ایکه خواندی خط سیمای حیات
[M2]ای به خاور داده غوغای حیات
[B][M1]ای ترا آهی که می سوزد جگر
[M2]تو ازو بیتاب و ما بیتاب تر
[B][M1]ای ز تو مرغ چمن را های و هو
[M2]سبزه از اشک تو می گیرد وضو
[B][M1]ایکه از طبع تو کشت گل دمید
[M2]ای ز امید تو جانها پر امید
[B][M1]کاروانها را صدای تو درا
[M2]تو ز اهل خطه نومیدی چرا
[B][M1]دل میان سینهٔ شان مرده نیست
[M2]اخگر شان زیر یخ افسرده نیست
[B][M1]باش تا بینی که بی آواز صور
[M2]ملتی بر خیزد از خاک قبور
[B][M1]غم مخور ای بندهٔ صاحب نظر
[M2]بر کش آن آهی که سوزد خشک و تر
[B][M1]شهر ها زیر سپهر لاجورد
[M2]سوخت از سوز دل درویش مرد
[B][M1]سلطنت نازکتر آمد از حباب
[M2]از دمی او را توان کردن خراب
[B][M1]از نوا تشکیل تقدیر امم
[M2]از نوا تخریب و تعمیر امم
[B][M1]نشتر تو گرچه در دلها خلید
[M2]مر ترا چونانکه هستی کس ندید
[B][M1]پردهٔ تو از نوای شاعری است
[M2]آنچه گوئی ماورای شاعری است
[B][M1]تازه آشوبی فکن اندر بهشت
[M2]یک نوا مستانه زن اندر بهشت
[B2]زنده رود
[B][M1]با نشئه درویشی در ساز و دمادم زن
[M2]چون پخته شوی خود را بر سلطنت جم زن
[B][M1]گفتند جهان ما آیا بتو می سازد
[M2]گفتم که نمی سازد گفتند که برهم زن
[B][M1]در میکده ها دیدم شایسته حریفی نیست
[M2]با رستم دستان زن با مغچه ها کم زن
[B][M1]ای لاله صحرائی تنها نتوانی سوخت
[M2]این داغ جگر تابی بر سینه آدم زن
[B][M1]تو سوز درون او تو گرمی خون او
[M2]باور نکنی چاکی در پیکر عالم زن
[B][M1]عقل است چراغ تو در راهگذاری نه
[M2]عشق است ایاغ تو با بندهٔ محرم زن
[B][M1]لخت دل پر خونی از دیده فرو ریزم
[M2]لعلی ز بدخشانم بردار و بخاتم زن
[A]
[B][M1]
حوریان را در قصور و در خیام
[M2]
ناله من دعوت سوز تمام
[B][M1]
آن یکی از خیمه سر بیرون کشید
[M2]
وان دگر از غرفه رخ بنمود و دید
[B][M1]
هر دلی را در بهشت جاودان
[M2]
دادم از درد و غم آن خاکدان
[B][M1]
زیر لب خندید پیر پاک زاد
[M2]
گفت «ای جادو گر هندی نژاد»
[B][M1]
آن نوا پرداز هندی را نگر
[M2]
شبنم از فیض نگاه او گهر
[B][M1]
نکته آرائی که نامش برتری است
[M2]
فطرت او چون سحاب آذری است
[B][M1]
از چمن جز غنچه نورس نچید
[M2]
نغمه تو سوی ما او را کشید
[B][M1]
پادشاهی با نوای ارجمند
[M2]
هم به فقر اندر مقام او بلند
[B][M1]
نقش خوبی بندد از فکر شگرف
[M2]
یک جهان معنی نهان اندر دو حرف
[B][M1]
کارگاه زندگی را محرم است
[M2]
او جم است و شعر او جام جم است‘‘
[B][M1]
ما به تعظیم هنر برخاستیم
[M2]
باز با وی صحبتی آراستیم
[B2]
زنده رود
[B][M1]
ای که گفتی نکته های دلنواز
[M2]
مشرق از گفتار تو دانای راز
[B][M1]
شعر را سوز از کجا آید بگوی
[M2]
از خودی یا از خدا آید بگوی
[B2]
برتری هری
[B][M1]
کس نداند در جهان شاعر کجاست
[M2]
پرده او از بم و زیر نواست
[B][M1]
آن دل گرمی که دارد در کنار
[M2]
پیش یزدان هم نمی گیرد قرار
[B][M1]
جان ما را لذت اندر جستجوست
[M2]
شعر را سوز از مقام آرزوست
[B][M1]
ای تو از تاک سخن مست مدام
[M2]
گر ترا آید میسر این مقام
[B][M1]
با دو بیتی در جهان سنگ و خشت
[M2]
می توان بردن دل از حور بهشت
[B2]
زنده رود
[B][M1]
هندیان را دیده ام در پیچ و تاب
[M2]
سر حق وقتست گوئی بی حجاب
[B2]
برتری هری
[B][M1]
این خدایان تنک مایه ز سنگ اند و ز خشت
[M2]
برتری هست که دور است ز دیر و ز کنشت
[B][M1]
سجده بی ذوق عمل خشک و بجائی نرسد
[M2]
زندگانی همه کردار ، چه زیبا و چه زشت
[B][M1]
فاش گویم بتو حرفی که نداند همه کس
[M2]
ای خوش آن بنده که بر لوح دل او را بنوشت
[B][M1]
این جهانی که تو بینی اثر یزدان نیست
[M2]
چرخه از تست و هم آن رشته که بر دوک تو رشت
[B][M1]
پیش آئین مکافات عمل سجده گزار
[M2]
زانکه خیزد ز عمل دوزخ و اعراف و بهشت
[B2]
برتری هری
[A]
[B2]نادر ، ابدالی ، سلطان شهید 
[B][M1]رفت در جانم صدای برتری
[M2]مست بودم از نوای برتری
[B][M1]گفت رومی «چشم دل بیدار به
[M2]پا برون از حلقهٔ افکار نه
[B][M1]کرده ئی بر بزم درویشان گذر
[M2]یک نظر کاخ سلاطین هم نگر
[B][M1]خسروان مشرق اندر انجمن
[M2]سطوت ایران و افغان و دکن
[B][M1]نادر آن دانای رمز اتحاد
[M2]با مسلمان داد پیغام وداد
[B][M1]مرد ابدالی وجودش آیتی
[M2]داد افغان را اساس ملتی
[B][M1]آن شهیدان محبت را امام
[M2]آبروی هند و چین و روم و شام
[B][M1]نامش از خورشید و مه تابنده تر
[M2]خاک قبرش از من و تو زنده تر
[B][M1]عشق رازی بود بر صحرا نهاد
[M2]تو ندانی جان چه مشتاقانه داد
[B][M1]از نگاه خواجهٔ بدر و حنین
[M2]فقر سلطان وارث جذب حسین
[B][M1]رفت سلطان زین سرای هفت روز
[M2]نوبت او در دکن باقی هنوز»
[B][M1]حرف و صوتم خام و فکرم ناتمام
[M2]کی توان گفتن حدیث آن مقام
[B][M1]نوریان از جلوه های او بصیر
[M2]زنده و دانا و گویا و خبیر،
[B][M1]قصری از فیروزه دیوار و درش
[M2]آسمان نیلگون اندر برش
[B][M1]رفعت او برتر از چند و چگون
[M2]می کند اندیشه را خوار و زبون
[B][M1]آن گل و سرو و سمن آن شاخسار
[M2]از لطافت مثل تصویر بهار
[B][M1]هر زمان برگ گل و برگ شجر
[M2]دارد از ذوق نمو رنگ دگر
[B][M1]اینقدر باد صبا افسونگر است
[M2]تا مژه برهم زنی زرد احمر است
[B][M1]هر طرف فواره ها گوهر فروش
[M2]مرغک فردوس زاد اندر خروش
[B][M1]بارگاهی اندر آن کاخی بلند
[M2]ذره او آفتاب اندر کمند
[B][M1]سقف و دیوار و اساطین از عقیق
[M2]فرش او از یشم و پرچین از عقیق
[B][M1]بر یمین و بر یسار آن وثاق
[M2]حوریان صف بسته با زرین نطاق
[B][M1]در میان بنشسته بر اورنگ زر
[M2]خسروان جم حشم بهرام فر
[B][M1]رومی آن آئینهٔ حسن ادب
[M2]با کمال دلبری بگشاد لب
[B][M1]گفت «مردی شاعری از خاور است
[M2]شاعری یا ساحری از خاور است
[B][M1]فکر او باریک و جانش دردمند
[M2]شعر او در خاوران سوزی فکند» 
[B2]نادر
[B][M1]خوش بیا ای نکته سنج خاوری
[M2]ای که می زیبد ترا حرف دری
[B][M1]محرم رازیم با ما راز گوی
[M2]آنچه میدانی ز ایران باز گوی
[B2]زنده رود
[B][M1]بعد مدت چشم خود بر خود گشاد
[M2]لیکن اندر حلقهٔ دامی فتاد
[B][M1]کشتهٔ ناز بتان شوخ و شنگ
[M2]خالق تهذیب و تقلید فرنگ
[B][M1]کار آن وارفتهٔ ملک و نسب
[M2]ذکر شاپور است و تحقیر عرب
[B][M1]روزگار او تهی از واردات
[M2]از قبور کهنه می جوید حیات
[B][M1]با وطن پیوست و از خود در گذشت
[M2]دل به رستم داد و از حیدر گذشت
[B][M1]نقش باطل می پذیرد از فرنگ
[M2]سر گذشت خود بگیرد از فرنگ
[B][M1]پیری ایران زمان یزد جرد
[M2]چهرهٔ او بی فروغ از خون سرد
[B][M1]دین و آئین و نظام او کهن
[M2]شید و تار صبح و شام او کهن
[B][M1]موج می در شیشهٔ تاکش نبود
[M2]یک شرر در تودهٔ خاکش نبود
[B][M1]تا ز صحرائی رسیدش محشری
[M2]آنکه داد او را حیات دیگری
[B][M1]اینچین حشر از عنایات خداست
[M2]پارس باقی ، رومةالکبری کجاست
[B][M1]آنکه رفت از پیکر او جان پاک
[M2]بی قیامت بر نمی آید ز خاک
[B][M1]مرد صحرائی به ایران جان دمید
[M2]باز سوی ریگزار خود رمید
[B][M1]کهنه را از لوح ما بسترد و رفت
[M2]برگ و ساز عصر نو آورد و رفت
[B][M1]آه ، احسان عرب نشناحتند
[M2]از تش افرنگیان بگداختند
[A]
[B][M1]«دست را چون مرکب تیغ و قلم کردی مدار
[M2]هیچ غم گر مرکب تن لنگ باشد یا عرن
[B][M1]از سر شمشیر و از نوک قلم زاید هنر
[M2]ای برادر ، همچو نور از نار و نار از نارون
[B][M1]بی هنر دان نزد بی دین هم قلم هم تیغ را
[M2]چون نباشد دین نباشد کلک و آهن را ثمن
[B][M1]دین گرامی شد بدانا و بنادان خوار گشت
[M2]پیش نادان دین چو پیش گاو باشد یاسمن
[B][M1]همچو کرپاسی که از یک نیمه زو الیاس را
[M2]کرته آید ، زو دگر نیمه یهودی را کفن»
[B2]ابدالی
[B][M1]آن جوان کو سلطنت ها آفرید
[M2]باز در کوه و قفار خود رمید
[B][M1]آتشی در کوهسارش بر فروخت
[M2]خوش عیار آمد برون یا پاک سوخت
[B2]زنده رود
[B][M1]امتان اندر اخوت گرم خیز
[M2]او برادر با برادر ، در ستیز
[B][M1]از حیات او حیات خاور است
[M2]طفلک ده ساله اش لشکر گر است
[B][M1]بی خبر خود را ز خود پرداخته
[M2]ممکنات خویش را نشناخته
[B][M1]هست دارای دل و غافل ز دل
[M2]تن ز تن اندر فراق و دل ز دل
[B][M1]مرد رهرو را به منزل راه نیست
[M2]از مقاصد جان او آگاه نیست
[B][M1]خوش سرود آن شاعر افغان شناس
[M2]آنکه بیند باز گوید بی هراس
[B][M1]آن حکیم ملت افغانیان
[M2]آن طبیب علت افغانیان
[B][M1]راز قومی دید و بیباکانه گفت
[M2]حرف حق با شوخی رندانه گفت
[B][M1]«اشتری یابد اگر افغان حر
[M2]با یراق و ساز و با انبار در
[B][M1]همت دونش از آن انبار در
[M2]می شود خوشنود با زنگ شتر»
[B2]ابدالی
[B][M1]در نهاد ما تب و تاب از دل است
[M2]خاک را بیداری و خواب از دل است
[B][M1]تن ز مرگ دل دگرگون می شود
[M2]در مساماتش عرق خون میشود
[B][M1]از فساد دل بدن هیچ است هیچ
[M2]دیده بر دل بند و جز بر دل مپیچ
[B][M1]آسیا یک پیکر آب و گل است
[M2]ملت افغان در آن پیکر دل است
[B][M1]از فساد او فساد آسیا
[M2]در گشاد او گشاد آسیا
[B][M1]تا دل آزاد است آزاد است تن
[M2]ورنه کاهی در ره باد است تن
[B][M1]همچو تن پابند آئین است دل
[M2]مرده از کین زنده از دین است دل
[B][M1]قوت دین از مقام وحدت است
[M2]وحدت ار مشهود گردد ملت است
[B][M1]شرق را از خود برد تقلید غرب
[M2]باید این اقوام را تنقید غرب
[B][M1]قوت مغرب نه از چنگ و رباب
[M2]نی ز رقص دختران بی حجاب
[B][M1]نی ز سحر ساحران لاله روست
[M2]نی ز عریان ساق و نی از قطع موست
[B][M1]محکمی او را نه از لادینی است
[M2]نی فروغش از خط لاتینی است
[B][M1]قوت افرنگ از علم و فن است
[M2]از همین آتش چراغش روشن است
[B2]حکمت از قطع و برید جامه نیست
[B][M1]علم و فن را ای جوان شوخ و شنگ
[M2]مغز میباید نه ملبوس فرنگ
[B][M1]اندرین ره جز نگه مطلوب نیست
[M2]این کله یا آن کله مطلوب نیست
[B][M1]فکر چالاکی اگر داری بس است
[M2]طبع دراکی اگر داری بس است
[B][M1]گرکسی شبها خورد دود چراغ
[M2]گیرد از علم و فن و حکمت سراغ
[B][M1]ملک معنی کس حد او را نبست
[M2]بی جهاد پیهمی ناید بدست
[B][M1]ترک از خود رفته و مست فرنگ
[M2]زهر نوشین خورده از دست فرنگ
[B][M1]زانکه تریاق عراق از دست داد
[M2]من چه گویم جز خدایش یار باد
[B][M1]بندهٔ افرنگ از ذوق نمود
[M2]می برد از غربیان رقص و سرود
[B][M1]نقد جان خویش در بازد به لهو
[M2]علم دشوار است می سازد به لهو
[B][M1]از تن آسانی بگیرد سهل را
[M2]فطرت او در پذیرد سهل را
[B][M1]سهل را جستن درین دیر کهن
[M2]این دلیل آنکه جان رفت از بدن
[B2]زنده رود
[B][M1]می شناسی چیست تهذیب فرنگ
[M2]در جهان او دو صد فردوس رنگ
[B][M1]جلوه هایش خانمانها سوخته
[M2]شاخ و برگ و آشیانها سوخته
[B][M1]ظاهرش تابنده و گیرنده ایست
[M2]دل ضعیف است و نگه را بنده ایست
[B][M1]چشم بیند دل بلغزد اندرون
[M2]پیش این بتخانه افتد سرنگون
[B][M1]کس نداند شرق را تقدیر چیست
[M2]دل به ظاهر بسته را تدبیر چیست
[B2]ابدالی
[B][M1]آنچه بر تقدیر مشرق قادر است
[M2]حزم و حزم پهلوی و نادر است
[B][M1]پهلوی آن وارث تخت قباد
[M2]ناخن او عقدهٔ ایران گشاد
[B][M1]نادر آن سرمایهٔ درانیان
[M2]آن نظام ملت افغانیان
[B][M1]از غم دین و وطن زار و زبون
[M2]لشکرش از کوهسار آمد برون
[B][M1]هم سپاهی هم سپه گر هم امیر
[M2]با عدو فولاد و با یاران حریر
[B][M1]من فدای آنکه خود را دیده است
[M2]عصر حاضر را نکو سنجیده است
[B][M1]غربیان را شیوه های ساحری است
[M2]تکیه جز بر خویش کردن کافری است
[B2]سلطان شهید
[B][M1]باز گو از هند و از هندوستان
[M2]آنکه با کاهش نیرزد بوستان
[B][M1]آنکه اندر مسجدش هنگامه مرد
[M2]آنکه اندر دیر او آتش فسرد
[B][M1]آنکه دل از بهر او خون کرده ایم
[M2]آنکه یادش را بجان پرورده ایم
[B][M1]از غم ما کن غم او را قیاس
[M2]آه از آن معشوق عاشق ناشناس
[B2]زنده رود
[B][M1]هندیان منکر ز قانون فرنگ
[M2]در نگیرد سحر و افسون فرنگ
[B][M1]روح را بار گران آئین غیر
[M2]گرچه آید ز آسمان آئین غیر
[B2]سلطان شهید
[B][M1]چون بروید آدم از مشت گلی
[M2]با دلی ، با آرزوی در دلی
[B][M1]لذت عصیان چشیدن کار اوست
[M2]غیر خود چیزی ندیدن کار اوست
[B][M1]زانکه بی عصیان خودی ناید بدست
[M2]تا خودی ناید بدست ، آید شکست
[B][M1]زائر شهر و دیارم بوده ئی
[M2]چشم خود را بر مزارم سوده ئی
[B][M1]ای شناسای حدود کائنات
[M2]در دکن دیدی ز آثار حیات
[B2]زنده رود
[B][M1]تخم اشکی ریختم اندر دکن
[M2]لاله ها روید ز خاک آن چمن
[B][M1]رود کاویری مدام اندر سفر
[M2]دیده ام در جان او شوری دگر
[B2]سلطان شهید
[B][M1]ای ترا دادند حرف دل فروز
[M2]از تپ اشک تو می سوزم هنوز
[B][M1]کاو کاو ناخن مردان راز
[M2]جوی خون بگشاد از رگهای ساز
[B][M1]آن نوا کز جان تو آید برون
[M2]میدهد هر سینه را سوز درون
[B][M1]بوده ام در حضرت مولای کل
[M2]آنکه بی او طی نمی گردد سبل
[B][M1]گرچه آنجا جرأت گفتار نیست
[M2]روح را کاری به جز دیدار نیست
[B][M1]سوختم از گرمی اشعار تو
[M2]بر زبانم رفت از افکار تو
[B][M1]گفت این بیتی که بر خواندی ز کیست
[M2]اندرو هنگامه های زندگی است
[B][M1]با همان سوزی که در سازد بجان
[M2]یکدو حرف از ما به کاویری رسان
[B][M1]در جهان تو زنده رود او زنده رود
[M2]خوشترک آید سرود اندر سرود
[A]
[B2]حقیقت حیات و مرگ و شهادت 
[B][M1]رود کاویری یکی نرمک خرام
[M2]خسته ئی شاید که از سیر دوام
[B][M1]در کهستان عمر ها نالیده ئی
[M2]راه خود را با مژه کاویده ئی
[B][M1]ای مرا خوشتر ز جیحون و فرات
[M2]ای دکن را آب تو آب حیات
[B][M1]آه شهری کو در آغوش تو بود
[M2]حسن نوشین جلوه از نوش تو بود
[B][M1]کهنه گردیدی شباب تو همان
[M2]پیچ و تاب و رنگ و آب تو همان
[B][M1]موج تو جز دانه گوهر نزاد
[M2]طره تو تا ابد شوریده باد
[B][M1]ای ترا سازی که سوز زندگی است
[M2]هیچ میدانی که این پیغام کیست؟
[B][M1]آنکه میکردی طواف سطوتش
[M2]بوده ئی آئینه دار دولتش
[B][M1]آنکه صحرا ها ز تدبیرش بهشت
[M2]آنکه نقش خود بخون خود نوشت
[B][M1]آنکه خاکش مرجع صد آرزوست
[M2]اضطراب موج تو از خون اوست
[B][M1]آنکه گفتارش همه کردار بود
[M2]مشرق اندر خواب و او بیدار بود
[B][M1]ای من و تو موجی از رود حیات
[M2]هر نفس دیگر شود این کائنات
[B][M1]زندگانی انقلاب هر دمی است
[M2]زانکه او اندر سراغ عالمی است
[B][M1]تار و پود هر وجود از رفت و بود
[M2]اینهمه ذوق نمود از رفت و بود
[B][M1]جاده ها چون رهروان اندر سفر
[M2]هر کجا پنهان سفر پیدا حضر
[B][M1]کاروان و ناقه و دشت و نخیل
[M2]هر چه بینی نالد از درد رحیل
[B][M1]در چمن گل میهمان یک نفس
[M2]رنگ و آبش امتحان یک نفس
[B][M1]موسم گل ماتم و هم نای و نوش
[M2]غنچه در آغوش و نعش گل بدوش
[B][M1]لاله را گفتم یکی دیگر بسوز
[M2]گفت راز ما نمی دانی هنوز
[B][M1]از خس و خاشاک تعمیر وجود
[M2]غیر حسرت چیست پاداش نمود
[B][M1]در سرای هست و بود آئی میا
[M2]از عدم سوی وجود آئی میا
[B][M1]ور بیائی چون شرار از خود مرو
[M2]در تلاش خرمنی آواره شو
[B][M1]تاب و تب داری اگر مانند مهر
[M2]پا بنه در وسعت آباد سپهر
[B][M1]کوه و مرغ و گلشن و صحرا بسوز
[M2]ماهیان را در ته دریا بسوز
[B][M1]سینه ئی داری اگر در خورد تیر
[M2]در جهان شاهین بزی شاهین بمیر
[B][M1]زانکه در عرض حیات آمد ثبات
[M2]از خدا کم خواستم طول حیات
[B][M1]زندگی را چیست رسم و دین و کیش
[M2]یک دم شیری به از صد سال میش
[B][M1]زندگی محکم ز تسلیم و رضاست
[M2]موت نیرنج و طلسم و سیمیاست
[B][M1]بندهٔ حق ضیغم و آهوست مرگ
[M2]یک مقام از صد مقام اوست مرگ
[B][M1]می فتد بر مرگ آن مرد تمام
[M2]مثل شاهینی که افتد بر حمام
[B][M1]هر زمان میرد غلام از بیم مرگ
[M2]زندگی او را حرام از بیم مرگ
[B][M1]بندهٔ آزاد را شأنی دگر
[M2]مرگ او را میدهد جانی دگر
[B][M1]او خود اندیش است مرگ اندیش نیست
[M2]مرگ آزادان ز آنی بیش نیست
[B][M1]بگذر از مرگی که سازد با لحد
[M2]زانکه این مرگست مرگ دام و دد
[B][M1]مرد مؤمن خواهد از یزدان پاک
[M2]آن دگر مرگی که بر گیرد ز خاک
[B][M1]آن دگر مرگ انتهای راه شوق
[M2]آخرین تکبیر در جنگاه شوق
[B][M1]گرچه هر مرگ است بر مؤمن شکر
[M2]مرگ پور مرتضی چیزی دگر
[B][M1]جنگ شاهان جهان غارتگری است
[M2]جنگ مؤمن سنت پیغمبری است
[B][M1]جنگ مؤمن چیست؟ هجرت سوی دوست
[M2]ترک عالم اختیار کوی دوست
[B][M1]آنکه حرف شوق با اقوام گفت
[M2]جنگ را رهبانی اسلام گفت
[B][M1]کس نداند جز شهید این نکته را
[M2]کو بخون خود خرید این نکته را
[A]
[B][M1]شیشهٔ صبر و سکونم ریز ریز
[M2]پیر رومی گفت در گوشم که خیز
[B][M1]آن حدیث شوق و آن جذب و یقین
[M2]آه آن ایوان و آن کاخ برین
[B][M1]با دل پر خون رسیدم بر درش
[M2]یک هجوم حور دیدم بر درش
[B][M1]بر لب شان زنده رود ای زنده رود
[M2]زنده رود ای صاحب سوز و سرود
[B][M1]شور و غوغا از یسار و از یمین
[M2]یکدو دم با ما نشین ، با ما نشین
[B2]زنده رود
[B][M1]راهرو کو داند اسرار سفر
[M2]ترسد از منزل ز رهزن بیشتر
[B][M1]عشق در هجر و وصال آسوده نیست
[M2]بی جمال لایزال آسوده نیست
[B][M1]ابتدا پیش بتان افتادگی
[M2]انتها از دلبران آزادگی
[B][M1]عشق بی پروا و هر دم در رحیل
[M2]در مکان و لامکان ابن السبیل
[B][M1]کیش ما مانند موج تیز گام
[M2]اختیار جاده و ترک مقام
[B2]حوران بهشت
[B][M1]شیوه ها داری مثال روزگار
[M2]یک نوای خوش دریغ از ما مدار
[A]
[B][M1]
به آدمی نرسیدی ، خدا چه میجوئی
[M2]
ز خود گریخته ئی آشنا چه می جوئی
[B][M1]
دگر بشاخ گل آویز و آب و نم در کش
[M2]
پریده رنگ ز باد صبا چه می جوئی
[B][M1]
دو قطره خون دلست آنچه مشک مینامند
[M2]
تو ای غزال حرم در ختا چه میجوئی
[B][M1]
عیار فقر ز سلطانی و جهانگیری است
[M2]
سریر جم بطلب ، بوریا چه می جوئی
[B][M1]
سراغ او ز خیابان لاله میگیرند
[M2]
نوای خون شدهٔ ما ز ما چه میجوئی
[B][M1]
نظر ز صحبت روشندلان بیفزاید
[M2]
ز درد کم بصری توتیا چه میجوئی
[B][M1]
قلندریم و کرامات ما جهان بینی است
[M2]
ز ما نگاه طلب ، کیمیا چه می جوئی
[A]
[B][M1]گرچه جنت از تجلی های اوست
[M2]جان نیاساید به جز دیدار دوست
[B][M1]ما ز اصل خویشتن در پرده ایم
[M2]طائریم و آشیان گم کرده ایم
[B][M1]علم اگر کج فطرت و بد گوهر است
[M2]پیش چشم ما حجاب اکبر است
[B][M1]علم را مقصود اگر باشد نظر
[M2]می شود هم جاده و هم راهبر
[B][M1]می نهد پیش تو از قشر وجود
[M2]تا تو پرسی چیست راز این نمود
[B][M1]جاده را هموار سازد اینچین
[M2]شوق را بیدار سازد اینچنین
[B][M1]درد و داغ و تاب و تب بخشد ترا
[M2]گریه های نیم شب بخشد ترا
[B][M1]علم تفسیر جهان رنگ و بو
[M2]دیده و دل پرورش گیرد ازو
[B][M1]بر مقام جذب و شوق آرد ترا
[M2]باز چون جبریل بگذارد ترا
[B][M1]عشق کس را کی بخلوت می برد
[M2]او ز چشم خویش غیرت می برد
[B][M1]اول او هم رفیق و هم طریق
[M2]آخر او راه رفتن بی رفیق
[B][M1]در گذشتم زان همه حور و قصور
[M2]زورق جان باختم در بحر نور
[B][M1]غرق بودم در تماشای جمال
[M2]هر زمان در انقلاب و لایزال
[B][M1]گم شدم اندر ضمیر کائنات
[M2]چون رباب آمد بچشم من حیات
[B][M1]آنکه هر تارش رباب دیگری
[M2]هر نوا از دیگری خونین تری
[B][M1]ما همه یک دودمان نار و نور
[M2]آدم و مهر و مه و جبریل و حور
[B][M1]پیش جان آئینه ئی آویختند
[M2]حیرتی را با یقین آمیختند
[B][M1]صبح امروزی که نورش ظاهر است
[M2]در حضورش دوش و فردا حاضر است
[B][M1]حق هویدا با همه اسرار خویش
[M2]با نگاه من کند دیدار خویش
[B][M1]دیدنش افزودن بی کاستن
[M2]دیدنش از قبر تن برخاستن
[B][M1]عبد و مولا در کمین یکدگر
[M2]هر دو بیتاب اند از ذوق نظر
[B][M1]زندگی هر جا که باشد جستجوست
[M2]حل نشد این نکته من صیدم که اوست
[B][M1]عشق جان را لذت دیدار داد
[M2]با زبانم جرأت گفتار داد
[B][M1]ای دو عالم از تو با نور و نظر
[M2]اندکی آن خاکدانی را نگر
[B][M1]بندهٔ آزاد را ناسازگار
[M2]بر دمد از سنبل او نیش خار
[B][M1]غالبان غرق اند در عیش و طرب
[M2]کار مغلوبان شمار روز و شب
[B][M1]از ملوکیت جهان تو خراب
[M2]تیره شب در آستین آفتاب
[B][M1]دانش افرنگیان غارتگری
[M2]دیر ها خیبر شد از بی حیدری
[B][M1]آنکه گوید لااله بیچاره ایست
[M2]فکرش از بی مرکزی آواره ایست
[B][M1]چار مرگ اندر پی این دیر میر
[M2]سود خوار و والی و ملا و پیر
[B][M1]اینچنین عالم کجا شایان تست
[M2]آب و گل داغی که بر دامان تست
[B2]ندای جمال
[B][M1]کلک حق از نقشهای خوب و زشت
[M2]هر چه ما را سازگار آمد نوشت
[B][M1]چیست بودن دانی ای مرد نجیب؟
[M2]از جمال ذات حق بردن نصیب
[B][M1]آفریدن جستجوی دلبری
[M2]وانمودن خویش را بر دیگری
[B][M1]اینهمه هنگامه های هست و بود
[M2]بی جمال ما نیاید در وجود
[B][M1]زندگی هم فانی و هم باقی است
[M2]این همه خلاقی و مشتاقی است
[B][M1]زنده ئی؟ مشتاق شو خلاق شو
[M2]همچو ما گیرندهٔ آفاق شو
[B][M1]در شکن آنرا که ناید سازگار
[M2]از ضمیر خود دگر عالم بیار
[B][M1]بندهٔ آزاد را آید گران
[M2]زیستن اندر جهان دیگران
[B][M1]هر که او را قوت تخلیق نیست
[M2]پیش ما جز کافر و زندیق نیست
[B2]ق
[B][M1]از جمال ما نصیب خود نبرد
[M2]از نخیل زندگانی بر نخورد
[B][M1]مرد حق برنده چون شمشیر باش
[M2]خود جهان خویش را تقدیر باش
[B2]زنده رود
[B][M1]چیست آئین جهان رنگ و بو
[M2]جز که آب رفته می ناید بجو
[B][M1]زندگانی را سر تکرار نیست
[M2]فطرت او خوگر تکرار نیست
[B][M1]زیر گردون رجعت او را نارواست
[M2]چون ز پا افتاد قومی برنخاست
[B][M1]ملتی چون مرد ، کم خیزد ز قبر
[M2]چارهٔ او چیست غیر از قبر و صبر
[B2]ندای جمال
[B][M1]زندگانی نیست تکرار نفس
[M2]اصل او از حی و قیوم است و بس
[B][M1]قرب جان با آنکه گفت «انی قریب»
[M2]از حیات جاودان بردن نصیب
[B][M1]فرد از توحید لاهوتی شود
[M2]ملت از توحید جبروتی شود
[B][M1]بایزید و شبلی و بوذر ازوست
[M2]امتان را طغرل و سنجر ازوست
[B][M1]بی تجلی نیست آڈم را ثبات
[M2]جلوهٔ ما فرد و ملت را حیات
[B][M1]هر دو از توحید می گیرد کمال
[M2]زندگی این را جلال ، آنرا جمال
[B][M1]این سلیمانی است آن سلمانی است
[M2]آن سراپا فقر و این سلطانی است
[B][M1]آن یکی را بیند ، این گردد یکی
[M2]در جهان با آن نشین با این بزی
[B][M1]چیست ملت ایکه گوئی لااله
[M2]با هزاران چشم بودن یک نگه
[B][M1]اهل حق را حجت و دعوی یکیست
[M2]خیمه های ما جدا دلها یکی است
[B][M1]ذره ها از یک نگاه آفتاب
[M2]یک نگه شو تا شود حق بی حجاب
[B][M1]یک نگاهی را بچشم کم مبین
[M2]از تجلی های توحید است این
[B][M1]ملتی چون می شود توحید مست
[M2]قوت و جبروت می آید بدست
[B][M1]روح ملت را وجود از انجمن
[M2]روح ملت نیست محتاج بدن
[B][M1]تا وجودش را نمود از صحبت است
[M2]مرد چون شیرازهٔ صحبت شکست
[B][M1]مرده ئی از یک نگاهی زنده شو
[M2]بگذر از بی مرکزی پاینده شو
[B][M1]وحدت افکار و کردار آفرین
[M2]تا شوی اندر جهان صاحب نگین
[B2]زنده رود
[B][M1]من کیم تو کیستی عالم کجاست
[M2]در میان ما و تو دوری چراست
[B][M1]من چرا در بند تقدیرم بگوی
[M2]تو نمیری من چرا میرم بگوی
[B2]ندای جمال
[B][M1]بوده ئی اندر جهان چار سو
[M2]هر که گنجد اندرو میرد درو
[B][M1]زندگی خواهی خودی را پیش کن
[M2]چار سو را غرق اندر خویش کن
[B][M1]باز بینی من کیم تو کیستی
[M2]در جهان چون مردی و چون زیستی
[B2]زنده رود
[B][M1]پوزش این مرد نادان در پذیر
[M2]پرده را از چهرهٔ تقدیر گیر
[B][M1]انقلاب روس و آلمان دیده ام
[M2]شور در جان مسلمان دیده ام
[B][M1]دیده ام تدبیر های غرب و شرق
[M2]وانما تقدیر های غرب و شرق
[B2]افتادن تجلی جلال
[B][M1]ناگهان دیدم جهان خویش را
[M2]آن زمین و آسمان خویش را
[B][M1]غرق در نور شفق گون دیدمش
[M2]سرخ مانند طبر خون دیدمش
[B][M1]زان تجلی ها که در جانم شکست
[M2]چون کلیم الله فتادم جلوه مست
[B][M1]نور او هر پردگی را وانمود
[M2]تاب گفتار از زبان من ربود
[B][M1]از ضمیر عالم بی چند و چون
[M2]یک نوای سوزناک آمد برون
[B][M1]«بگذر از خاور و افسونی افرنگ مشو
[M2]که نیرزد بجوی اینهمه دیرینه و نو
[B][M1]آن نگینی که تو با اهرمنان باخته ئی
[M2]هم به جبریل امینی نتوان کرد گرو
[B][M1]زندگی انجمن آرا و نگهدار خود است
[M2]ای که در قافله ئی ، بی همه شو با همه رو
[B][M1]تو فروزنده تر از مهر منیر آمده ئی
[M2]آنچنان زی که بهر ذره رسانی پرتو
[B][M1]چون پرکاه که در رهگذر باد افتاد
[M2]رفت اسکندر و دارا و قباد و خسرو
[B][M1]از تنک جامی تو میکده رسوا گردید
[M2]شیشه ئی گیر و حکیمانه بیاشام و برو»
[A]
[B2]سخنی به نژاد نو 
[B][M1]این سخن آراستن بیحاصل است
[M2]بر نیاید آنچه در قعر دل است
[B][M1]گرچه من صد نکته گفتم بی حجاب
[M2]نکته ئی دارم که ناید در کتاب
[B][M1]گر بگویم می شود پیچیده تر
[M2]حرف و صوت او را کند پوشیده تر
[B][M1]سوز او را از نگاه من بگیر
[M2]یا ز آه صبحگاه من بگیر
[B][M1]مادرت درس نخستین با تو داد
[M2]غنچهٔ تو از نسیم او گشاد
[B][M1]از نسیم او ترا این رنگ و بوست
[M2]ای متاع ما بهای تو ازوست
[B][M1]دولت جاوید ازو اندوختی
[M2]از لب او لااله آموختی
[B][M1]ای پسر ذوق نگه از من بگیر
[M2]سوختن در لااله از من بگیر
[B][M1]لااله گوئی بگو از روی جان
[M2]تا ز اندام تو آید بوی جان
[B][M1]مهر و مه گردد ز سوز لااله
[M2]دیده ام این سوز را در کوه و که
[B][M1]این دو حرف لااله گفتار نیست
[M2]لااله جز تیغ بی زنهار نیست
[B][M1]زیستن با سوز او قهاری است
[M2]لااله ضرب است و ضرب کاری است
[B][M1]مؤمن و پیش کسان بستن نطاق
[M2]مؤمن و غداری و فقر و نفاق
[B][M1]با پشیزی دین و ملت را فروخت
[M2]هم متاع خانه و هم خانه سوخت
[B][M1]لااله اندر نمازش بود و نیست
[M2]نازها اندر نیازش بود و نیست
[B][M1]نور در صوم و صلوت او نماند
[M2]جلوه ئی در کائنات او نماند
[B][M1]آنکه بود الله او را ساز و برگ
[M2]فتنهٔ او حب مال و ترس مرگ
[B][M1]رفت ازو آن مستی و ذوق و سرور
[M2]دین او اندر کتاب و او بگور
[B][M1]صحبتش با عصر حاضر در گرفت
[M2]حرف دین را از دو «پیغمبر» گرفت
[B][M1]آن ز ایران بود و این هندی نژاد
[M2]آن ز حج بیگانه و این از جهاد
[B][M1]تا جهاد و حج نماند از واجبات
[M2]رفت جان از پیکر صوم و صلوت
[B][M1]روح چون رفت از صلوت و از صیام
[M2]فرد ناهموار و ملت بی نظام
[B][M1]سینه ها از گرمی قرآن تهی
[M2]از چنین مردان چه امید بهی
[B][M1]از خودی مرد مسلمان در گذشت
[M2]ای خضر دستی که آب از سر گذشت
[B][M1]سجده ئی کزوی زمین لرزیده است
[M2]بر مرادش مهر و مه گردیده است
[B2]ق
[B][M1]سنگ اگر گیرد نشان آن سجود
[M2]در هوا آشفته گردد همچو دود
[B][M1]این زمان جز سر بزیری هیچ نیست
[M2]اندر و جز ضعف پیری هیچ نیست
[B][M1]آن شکوه ربی الاعلی کجاست
[M2]این گناه اوست یا تقصیر ماست
[B][M1]هر کسی بر جادهٔ خود تند رو
[M2]ناقهٔ ما بی زمام و هرزه دو
[B][M1]صاحب قرآن و بی ذوق طلب؟
[M2]العجب ثم العجب ثم العجب!
[B][M1]گر خدا سازد ترا صاحب نظر
[M2]روزگاری را که می آید نگر
[B][M1]عقلها بیباک و دلها بی گداز
[M2]چشمها بی شرم و غرق اندر مجاز
[B][M1]علم و فن دین و سیاست ، عقل و دل
[M2]زوج زوج اندر طواف آب و گل
[B][M1]آسیا آن مرز و بوم آفتاب
[M2]غیر بین از خویشتن اندر حجاب
[B][M1]قلب او بی واردات نو بنو
[M2]حاصلش را کس نگیرد باد و جو
[B][M1]روزگارش اندرین دیرینه دیر
[M2]ساکن و یخ بسته و بی ذوق سیر
[B][M1]صید ملایان و نخچیر ملوک
[M2]آهوی اندیشه او لنگ و لوک
[B][M1]عقل و دین و دانش و ناموس و ننگ
[M2]بسته فتراک لردان فرنگ
[B][M1]تاختم بر عالم افکار او
[M2]بر دریدم پردهٔ اسرار او
[B][M1]در میان سینه دل خون کرده ام
[M2]تا جهانش را دگرگون کرده ام
[B][M1]من بطبع عصر خود گفتم دو حرف
[M2]کرده ام بحرین را اندر دو ظرف
[B][M1]حرف پیچاپیچ و حرف نیش دار
[M2]تا کنم عقل و دل مردان شکار
[B][M1]حرف ته داری باند از فرنگ
[M2]نالهٔ مستانه ئی از تار چنگ
[B][M1]اصل این از ذکر و اصل آن ز فکر
[M2]ای تو بادا وارث این فکر و ذکر
[B][M1]آب جویم از دو بحر اصل من است
[M2]فصل من فصل است و هم وصل من است
[B][M1]تا مزاج عصر من دیگر فتاد
[M2]طبع من هنگامهٔ دیگر نهاد
[B][M1]نوجوانان تشنه لب خالی ایاغ 
[M2]شسته رو تاریک جان روشن دماغ
[B][M1]کم نگاه و بی یقین و نا امید
[M2]چشم شان اندر جهان چیزی ندید
[B][M1]ناکسان منکر ز خود مؤمن به غیر
[M2]خشت بند از خاکشان معمار دیر
[B][M1]مکتب از مقصود خویش آگاه نیست
[M2]تا بجذب اندرونش راه نیست
[B][M1]نور فطرت راز جانها پاک شست
[M2]یک گل رعنا ز شاخ او نرست
[B][M1]خشت را معمار ما کج می نهد
[M2]خوی بط با بچهٔ شاهین دهد
[B][M1]علم تا سوزی نگیرد از حیات
[M2]دل نگیرد لذتی از واردات
[B][M1]علم جز شرح مقامات تو نیست
[M2]علم جز تفسیر آیات تو نیست
[B][M1]سوختن میباید اندر نار حس
[M2]تا بدانی نقرهٔ خود را ز مس
[B][M1]علم حق اول حواس آخر حضور
[M2]آخر او می نگنجد در شعور
[B][M1]صد کتاب آموزی از اهل هنر
[M2]خوشتر آن درسی که گیری از نظر
[B][M1]هر کسی زان می که ریزد از نظر
[M2]مست می گردد بانداز دگر
[B][M1]از دم باد سحر میرد چراغ
[M2]لاله زان باد سحر ، می در ایاغ
[B][M1]کم خور و کم خواب و کم گفتار باش
[M2]گرد خود گردنده چون پرگار باش
[B][M1]منکر حق نزد ملا کافر است
[M2]منکر خود نزد من کافر تر است
[B][M1]آن به انکار وجود آمد «عجول،
[M2]این «عجول» و هم «ظلوم» و هم «جهول»
[B][M1]شیوهٔ اخلاص را محکم بگیر
[M2]پاک شو از خوف سلطان و امیر
[B][M1]عدل در قهر و رضا از کف مده
[M2]قصد در فقر و غنا از کف مده
[B][M1]حکم دشوار است تأویلی مجو
[M2]جز به قلب خویش قندیلی مجو
[B][M1]حفظ جانها ذکر و فکر بی حساب
[M2]حفظ تنها ضبط نفس اندر شباب
[B][M1]حاکمی در عالم بالا و پست
[M2]جز به حفظ جان و تن ناید بدست
[B][M1]لذت سیر است مقصود سفر
[M2]گر نگه بر آشیان داری مپر
[B][M1]ماه گردد تا شود صاحب مقام
[M2]سیر آدم را مقام آمد حرام
[B][M1]زندگی جز لذت پرواز نیست
[M2]آشیان با فطرت او ساز نیست
[B][M1]رزق زاغ و کرکس اندر خاک گور
[M2]رزق بازان در سواد ماه و هور
[B][M1]سر دین صدق مقال اکل حلال
[M2]خلوت و جلوت تماشای جمال
[B][M1]در ره دین سخت چون الماس زی
[M2]دل بحق بر بند و بی وسواس زی
[B][M1]سری از اسرار دین بر گویمت
[M2]داستانی از مظفر گویمت
[B][M1]اندر اخلاص عمل فرد فرید
[M2]پادشاهی با مقام با یزید
[B][M1]پیش او اسبی چو فرزندان عزیز
[M2]سخت کوش چون صاحب خود در ستیز
[B][M1]سبزه رنگی از نجیبان عرب
[M2]باوفا ، بی عیب ، پاک اندر نسب
[B][M1]مرد مؤمن را عزیز ای نکته رس
[M2]چیست جز قرآن و شمشیر و فرس
[B][M1]من چه گویم وصف آن خیر الجیاد
[M2]کوه و روی آبها رفتی چو باد
[B][M1]روز هیجا از نظر آماده تر
[M2]تند بادی طایف کوه و کمر
[B][M1]در تک او فتنه های رستخیز
[M2]سنگ از ضرب سم او ریز ریز
[B][M1]روزی آن حیوان چو انسان ارجمند
[M2]گشت از درد شکم زار و نژند
[B][M1]کرد بیطاری علاجش از شراب
[M2]اسب شه را وارهاند از پیچ و تاب
[B][M1]شاه حق بین دیگر آن یکران نخواست
[M2]شرع تقوی از طریق ما جداست
[B][M1]ای ترا بخشد خدا قلب و جگر
[M2]طاعت مرد مسلمانی نگر
[B][M1]دین سراپا سوختن اندر طلب
[M2]انتهایش عشق و آغازش ادب
[B][M1]آبروی گل ز رنگ و بوی اوست
[M2]بی ادب ، بی رنگ و بو ، بی آبروست
[B][M1]نوجوانی را چو بینم بی ادب
[M2]روز من تاریک می گردد چو شب
[B][M1]تاب و تب در سینه افزاید مرا
[M2]یاد عهد مصطفی آید مرا
[B][M1]از زمان خود پشیمان میشوم
[M2]در قرون رفته پنهان میشوم
[B][M1]ستر زن یا زوج یا خاک لحد
[M2]ستر مردان حفظ خویش از یار بد
[B][M1]حرف بد را بر لب آوردن خطاست
[M2]کافر و مؤمن همه خلق خداست
[B][M1]آدمیت ، احترام آدمی
[M2]با خبر شو از مقام آدمی
[B][M1]آدمی از ربط و ضبط تن به تن
[M2]بر طریق دوستی گامی بزن
[B][M1]بندهٔ عشق از خدا گیرد طریق
[M2]می شود بر کافر و مؤمن شفیق
[B][M1]کفر و دین را گیر در پهنای دل
[M2]دل اگر بگریزد از دل وای دل
[B][M1]گرچه دل زندانی آب و گل است
[M2]اینهمه آفاق آفاق دل است
[B][M1]گرچه باشی از خداوندان ده
[M2]فقر را از کف مده از کف مده
[B][M1]سوز او خوابیده در جان تو هست
[M2]این کهن می از نیاگان تو هست
[B][M1]در جهان جز درد دل سامان مخواه
[M2]نعمت از حق خواه و از سلطان مخواه
[B][M1]ای بسا مرد حق اندیش و بصیر
[M2]می شود از کثرت نعمت ضریر
[B][M1]کثرت نعمت گداز از دل برد
[M2]ناز می آرد نیاز از دل برد
[B][M1]سالها اندر جهان گردیده ام
[M2]نم به چشم منعمان کم دیده ام
[B][M1]من فدای آنکه درویشانه زیست
[M2]وای آنکو از خدا بیگانه زیست
[B][M1]در مسلمانان مجو آن ذوق و شوق
[M2]آن یقین آن رنگ و بو آن ذوق و شوق
[B][M1]عالمان از علم قرآن بی نیاز
[M2]صوفیان درنده گرگ و مو دراز
[B][M1]گرچه اندر خانقاهان های و هوست
[M2]کو جوانمردی که صهبا در کدوست 
[B][M1]هم مسلمانان افرنگی مآب
[M2]چشمهٔ کوثر بجویند از سراب
[B][M1]بی خبر از سر دین اند این همه
[M2]اهل کین اند اهل کین اند این همه
[B][M1]خیر و خوبی بر خواص آمد حرام
[M2]دیده ام صدق و صفا را در عوام
[B][M1]اهل دین را باز دان از اهل کین
[M2]هم نشین حق بجو با او نشین
[B][M1]کرکسان را رسم و آئین دیگر است
[M2]سطوت پرواز شاهین دیگرست
[B][M1]مرد حق از آسمان افتد چو برق
[M2]هیزم او شهر و دشت غرب و شرق
[B][M1]ما هنوز اندر ظلام کائنات
[M2]او شریک اهتمام کائنات
[B][M1]او کلیم و او مسیح و او خلیل
[M2]او محمد او کتاب او جبرئیل
[B][M1]آفتاب کائنات اهل دل
[M2]از شعاع او حیات اهل دل
[B][M1]اول اندر نار خود سوزد ترا
[M2]باز سلطانی بیاموزد ترا
[B][M1]ما همه با سوز او صاحبدلیم
[M2]ورنه نقش باطل آب و گلیم
[B][M1]ترسم این عصری که تو زادی درآن
[M2]در بدن غرق است و کم داند ز جان
[B][M1]چون بدن از قحط جان ارزان شود
[M2]مرد حق در خویشتن پنهان شود
[B][M1]در نیابد جستجو آن مرد را
[M2]گرچه بیند روبرو آن مرد را
[B][M1]تو مگر ذوق طلب از کف مده
[M2]گرچه در کار تو افتد صد گره
[B][M1]گر نیابی صحبت مرد خبیر
[M2]از اب وجد آنچه من دارم بگیر
[B][M1]پیر رومی را رفیق راه ساز
[M2]تا خدا بخشد ترا سوز و گداز
[B][M1]زانکه رومی مغز را داند ز پوست
[M2]پای او محکم فتد در کوی دوست
[B][M1]شرح او کردند و او را کس ندید
[M2]معنی او چون غزال از ما رمید
[B][M1]رقص تن از حرف او آموختند
[M2]چشم را از رقص جان بر دوختند
[B][M1]رقص تن در گردش آرد خاک را
[M2]رقص جان برهم زند افلاک را
[B][M1]علم و حکم از رقص جان آید بدست
[M2]هم زمین هم آسمان آید بدست
[B][M1]فرد ازوی صاحب جذب کلیم
[M2]ملت ازوی وارث ملک عظیم
[B][M1]رقص جان آموختن کاری بود
[M2]غیر حق را سوختن کاری بود
[B][M1]تا ز نار حرص و غم سوزد جگر
[M2]جان برقص اندر نیاید ای پسر
[B][M1]ضعف ایمانست و دلگیریست غم
[M2]نوجوانا «نیمه پیری است غم»
[B][M1]می شناسی حرص «فقر حاضر» است
[M2]من غلام آنکه بر خود قاهر است
[B][M1]ای مرا تسکین جان ناشکیب
[M2]تو اگر از رقص جان گیری نصیب 
[B][M1]سر دین مصطفی گویم ترا
[M2]هم به قبر اندر دعا گویم ترا
[END]