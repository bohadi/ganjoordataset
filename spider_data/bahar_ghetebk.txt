[START][A]
[B][M1]هرکرا دوست شدم دشمن جان گشت مرا
[M2]بخت من دشمن من بود عیان گشت مرا
[A]
[B][M1]باشدکه پای سفله به گنجی فرو رود
[M2]زان گنج‌، قیمتی نفزاید لئیم را
[B][M1]بی‌قیمت ‌است گرچه ‌به ‌زر برکشی لئیم
[M2]ارزنده است اگر بفروشی کریم را
[B][M1]هرگز بهای خر نفزاید به نزد عقل
[M2]گر برنهی به خر طبق زرّ و سیم را
[A]
[B][M1]سکته کرد و مرد ایرج میرزا
[M2]قلب ما افسرد ایرج میرزا
[B][M1]بود مانند می صاف طهور
[M2]خالی از هر درد ایرج میرزا
[B][M1]سعدی ای ‌نو بود و چون سعدی‌ به ‌دهر
[M2]شعر نو آورد ایرج میرزا
[B][M1]از دل یاران به اشعار لطیف
[M2]زنگ غم بسترد ایرج میرزا
[B][M1]دائما در شادی یاران خویش
[M2]پای می‌افشرد ایرج میرزا
[B][M1]برخلاف آخر ز مرگ خویشتن
[M2]خلق را آزرد ایرج میرزا
[B][M1]ای دریغا کانچه را آورده بود
[M2]رفت و با خود برد ایرج میرزا
[B][M1]گورکن فضل و ادب را گل گرفت
[M2]چون به گل بسپرد ایرج میرزا
[B][M1]سکته کرد و از پس پنجاه و پنج
[M2]لحظه‌ای نشمرد ایرج میرزا
[B][M1]مرد آسان لیک مشکل کردکار
[M2]بر بزرگ و خرد ایرج میرزا
[B][M1]گفت بهر سال تاریخش بهار:
[M2]وه چه راحت مرد ایرج میرزا
[A]
[B][M1]دربغ و درد که از کید فتنهٔ گردون
[M2]بشد صبوری ازما چوشد صبوری ما
[B][M1]دریغ از آن دل آگاه و خاطر دانا
[M2]که بردرند ز غم جامه صبوری ما
[B][M1]صبوری آن ملک شاعران طوس برفت
[M2]به خانقاه غم آمد دل سروری ما
[B][M1]تنم بسوخت ز اندوه هجر و دوری او
[M2]چگونه ساخت ندانم به هجر و دوری ما
[B][M1]چو نور باصره امد ز چشم ما پنهان
[M2]فغان و ناله که شد دور دور کوری ما
[B][M1]بهار با دل غمگین خود چنین می گفت
[M2]که مصرعی است به تاریخ او ضروری ما
[B][M1]سری‌ ز جان برآورد و این‌ چنین‌ به‌سرود
[M2]بشد صبوری از ما چو شد صبوری ما
[A]
[B][M1]هشت تن در هشت معنی شهره‌اند اندر ادب
[M2]چار شاعر در عجم پس چار شاعر در عرب
[B][M1]درگه رامش «‌ظهیر» و «‌نابغه‌» هنگام خوف
[M2]گاه کین «‌اعشی قیس‌» و «‌عنتره‌» گاه غضب
[B][M1]ور ز اشعار عجم خواهی و استادان خاص
[M2]رو ز شعر چار تن کن چار معنی منتخب
[B][M1]وصف را از «‌طوسی‌» و اندرز را از «‌پارسی»
[M2]عشق‌را از «‌سجزی‌» و هجو از«‌ابیوردی‌» طلب
[B][M1]اولی وصفی حقیقتی‌، دومی پندی دقیق
[M2]سومی عشقی طبیعی‌، چارمی هجوی عجب
[A]
[B][M1]مادر باباشمل رفت از جهان
[M2]هفته‌ای باباشمل بربست لب
[B][M1]مرگ مادر خاطرش افسرده کرد
[M2]گشت خاموش آن تنور ملتهب
[B][M1]لیک با این‌ سوگواری‌های سخت
[M2]ماتم مادر نباشد بلعجب
[B][M1]با غم کشور، غم مادرکجاست‌؟‌!
[M2]چون که‌ مرگ آمد فرامش گشت‌ تب
[B][M1]کشوری ویران و دزدان گرم کار
[M2]از خراسان تا لب شط‌ّ العرب
[B][M1]داغ میهن داغ مادر را ز دل
[M2]بسترد ، کان‌ واجبست‌ این‌ مستحب
[B][M1]ایها البابا برفت ار مادرت
[M2]جهد کن و آمرزش مادر طلب
[B][M1]از پی تاریخ فوت مام تو
[M2]دوستان جستند بیتی منتخب
[B][M1]گوشه گیری از ادب برداشت سر
[M2]گفت‌: مرگ مادر ذوق و ادب
[A]
[B][M1]گو، ز من باد سحرگه به صفاهانی زشت
[M2]که کیی تو که به رخ بسته‌ای از حیله نقاب
[B][M1]غیرت از جنس تو برخیزد اگر برخیزد
[M2]سنبل از شوره‌، می از سرکه و ماهی ز سراب
[B][M1]تیر در چشم تو چونان که به چشم تو مژه
[M2]تیز بر ریش تو چونان که به‌ ریش تو گلاب
[B][M1]پنجه‌ات باد قلم تا که به‌ دست تو قلم
[M2]در پیت باد بلا تا که به پیش تو کتاب
[B][M1]کشور از جنس کثیف تو چو جنس تو کثیف
[M2]وطن از فکر خراب تو چو فکر تو خراب
[B][M1]خبث‌، پنهان به ضمیر تو چو آتش به حجر
[M2]فحش‌، پیدا ز کلام تو چو باران ز سحاب
[B][M1]تو و ناهید پدر سوخته چون عود و سلیم
[M2]نر و ماده بهم افتاده چو در کوی کلاب
[B][M1]نامهٔ تو ببرت چون ببر مرده کفن
[M2]خامهٔ او به کفش چون به کف قحبه خضاب
[B][M1]تو هجا گویی و ناهید ز تو نقل کند
[M2]نیک بنگر به‌ چه ماند عمل آن دو جناب
[B][M1]چون یکی خر که بره پشگلکی اندازد
[M2]پس جعل نقل کند پشگل او را به‌ شتاب
[B][M1]تو چو بوجهلی وناهید چو حمال حطب
[M2]ای سر و گردنتان درخور شمشیر و طناب
[B][M1]ای سیه نامهٔ ناهید و طرفدار ...
[M2]آلت آلت بدخواه وطن در هر باب
[B][M1]ورق سرخ و سیاه تو بود کهنهٔ حیض
[M2]یا رخ فاحشه ی پیرکه مالد سرخاب
[B][M1]شغل کناسی و قصابی با هم نسزد
[M2]ای اجانب راکناس و وطن را قصاب
[B][M1]زر ز «‌هاوارد» بگیری و دهی فحش به‌خلق
[M2]زبر آوار بمانی تو و یا لیت تراب
[B][M1]ز انگلستان مستان پول و ضیا را مستای
[M2]گول «‌نرمان‌» مخور و سوی خیانت مشتاب
[B][M1]زان که او خاک وطن را به اجانب دادست
[M2]بگرفته زر و امروز بترسد ز حساب
[B][M1]بهر مشروطه یکی ... تراشیده ز سنگ
[M2]مالشش داده و شق کرده به‌ دست اصحاب
[B][M1]باش تا روز به شب نامده آن‌...
[M2]تا حجامتگه تو بر درد از یک شپشاب
[B][M1]قدر مشروطه ندانستی و غافل که خدای
[M2]کافر نعمت را وعده نمودست عذاب
[B][M1]برشکن شاخهٔ‌ آزادی و چون گاو بخور
[M2]برفکن ریشهٔ مشروطه و چون‌ خرس به‌ خواب
[B][M1]می‌شود زور ز شومی ضیا روز تو شب
[M2]می‌شود زود ز بیداد رضا قلب تو آب
[A]
[B][M1]اگر مدار بهم نیست کار آتش و آب
[M2]یکی به تیغ ملک بین مدار آتش و آب[A]
[B][M1]رفیقی داشتم بل اوستادی
[M2]که‌صرف ‌صحبتش می گشت اوقات
[B][M1]علوم روح را تدربس می کرد
[M2]برین سرگشتهٔ جهل و خرافات
[B][M1]بهم دادیم قولی صادقانه
[M2]که از ما هرکه گردد زودتر مات
[B][M1]شب هفتم رفیق خوبشتن را
[M2]کند در عالم رویا ملاقات
[B][M1]بگ شمه‌ای از عالم روح
[M2]ز راه و رسم پاداش و مجازات
[B][M1]قضا را دوست پیشی جست از من
[M2]به مینو رخت بربست از خرابات
[B][M1]شب هفتم به خواب من درآمد
[M2]گرفتم دستش از روی مصافات
[B][M1]بگفتم چیست آنجا حال وما را
[M2]چه بایست از عبادات و ریاضات
[B][M1]بگفت اینجا بود روح عوالم
[M2]نه شیادی بکار آید نه طامات
[B][M1]حجاب‌صورت‌اینجا برگرفته است
[M2]نباشد چشم‌پوشی و مماشات
[B][M1]نیاید احتیالات از ریاکار
[M2]نگیرد بر جوانمرد اتهامات
[B][M1]نشاید سفله‌ای را خواند حاتم
[M2]نشاید احمقی را خواند سقرات
[B][M1]صفات اینجا تبرز جسته در روح
[M2]عیوب اینجا تجسم جسته بالذات
[B][M1]چنان کانجا مساواتی نباشد
[M2]در اینجا هم نمی‌باشد مساوات
[B][M1]تفاوت‌های هول‌انگیز ارواح
[M2]کند بیننده را در هر نظر مات
[B][M1]بود جان یکی ردف خراطین
[M2]بود روح یکی جفت سموات
[B][M1]توانایی روح اینجا بکار است
[M2]شود این برتری تنها مراعات
[B][M1]چو روحی مقتدر آید شتابند
[M2]به استقبال وی ارواح اموات
[B][M1]به اوج لامکانش برنشانند
[M2]به‌سر بر تاجی از فخر و مباهات
[B][M1]مکان و مدت اینجا بالاراده است
[M2]نه‌ میعادی‌ است ‌محسوس و نه میقات
[B][M1]بگفتم قدرت روح از چه خیزد
[M2]بفرما تاکنم جبران مافات
[B][M1]جوابم گفت یک جو رحم و انصاف
[M2]به است از سال‌ها ذکر و مناجات
[B][M1]محبت کن‌، مروت کن‌، کرم کن
[M2]به انسان و به حیوان و نباتات
[B][M1]چراکاین هر سه ذیروحند بی‌شک
[M2]فرستد روحشان سوی تو سوقات
[B][M1]چو بر افتاده‌ای رحمی نمایی
[M2]سروری در نهادت گردد اثبات
[B][M1]همانا آن‌ خوشی‌ سوقات روح است
[M2]که بخشندت به عنوان مکافات
[B][M1]بدی را همچنان پاداش باشد
[M2]که از امروز نگذارد به فردات
[B][M1]ترحم کن به مخلوق خداوند
[M2]که ‌قوت روح رحم است و مواسات
[A]
[B][M1]هرکه او نغمهٔ شوری بنواخت
[M2]ضرر و زحمت «‌شوری‌» نشناخت
[B][M1]کار اسلام خراب آن کس کرد
[M2]که پس‌ازمرگ ‌نبی شوری ساخت
[B][M1]قتل عثمان شد از آن روز درست
[M2]که عمر کار به شوری انداخت
[B][M1]هرکه در بازی خود شوری کرد
[M2]تجربت شدکه در آن بازی باخت
[B][M1]عجز را پرده کشید از تلبیس
[M2]گر بزی کاو علم شور افراخت
[B][M1]شور، تزویر ضعیف است‌، بلی
[M2]عزم در کورهٔ شوری بگداخت
[B][M1]هر مزور که بدی اندیشید
[M2]قصد بنهفت و سوی‌ شوری تاخت
[B][M1]هرکه خواهدکه مراد خود را
[M2]بشنود از تو، به شوری پرداخت
[B][M1]مشورت قاعدهٔ تردید است
[M2]نرسد مرد مردد بنواخت
[A]
[B][M1]بنده را جایگه دو داد خدای
[M2]هم بدین‌،‌ نیک بنده را بنواخت
[B][M1]تا بدان جایگه کشاند جان
[M2]چون ازین جای تن همی پرداخت
[B][M1]چون در اینجاش خانه بایستی
[M2]هم در آنجاش خانه باید ساخت
[B][M1]ای دربغ آن که خانه ناکرده
[M2]هم به‌ناگاه مرگش اندر تاخت
[B][M1]کرد از این خانه جای خویش تهی
[M2]وندران خانه جای خود نشناخت
[A]
[B][M1]دوش در انجمن رای‌فروشان‌، یکتن
[M2]آدمیزادهٔ دانا به نصیحت برخاست
[B][M1]گفت کای باشرفان رأی به کس مفروشید
[M2]که به آیین شرف رأی‌فروشی نه رواست
[B][M1]رای خود را به خردمند وطنخواه دهید
[M2]که وطنخواه خردمند هوادار شماست
[B][M1]وان که زر بخش کند تا که نماینده شود
[M2]نه وکیل است که غارتگر سیم و زر ماست
[B][M1]کرسی مجلس شوراست نه پاچال دکان
[M2]کز پی بیع و شری هرکس و ناکس را جاست
[B][M1]وان که او بندهٔ مطواع ستمکاران بود
[M2]جز ستمکاری ازو هیچ نمی‌باید خواست
[B][M1]جمع گفتند که از نامزدان نام ببر
[M2]تا که‌ منفک‌ شود از هم‌ بد و خوب‌ و کج ‌و راست
[B][M1]گفت‌: من ناطق و گویا و ادیبم زبن‌رو
[M2]میل من با ادبا و شعرا و خطباست
[B][M1]من هوادار فلانم که درین ملک امروز
[M2]به بیان و به بنان و به هنر بیهمتاست
[B][M1]او خطیب ‌است ولیکن هنرش کم‌حرفی است
[M2]او فقیر است ولیکن صفتش استغناست
[B][M1]در شهامت همه دانیم که بیمانند است
[M2]در رفاقت همه دیدیم که بی‌روی و ریاست
[B][M1]هست با مرتجع و ظالم و جبار طرف
[M2]اندرین ملک چنین مرد فداکار کجاست
[B][M1]با فلان کس به رفاقت نهراسید از مرگ
[M2]تاکنون هم به هواداری او پا برجاست
[B][M1]با فلان آقا یار است از ایام قدیم
[M2]همچنین ثابت و با او به سرعهد و وفاست
[B][M1]هر که مردانه بسر برد رفاقت با دوست
[M2]لاجرم در همه احوال به یاد رفقاست
[B][M1]ناگهان جست علی کور ز پایین اطاق
[M2]گفت خوبست ولی دیدهٔ او نابیناست
[B][M1]ممّد لنگ ز یک گوشه درآمد لنگان
[M2]گفت گویند که لنگست و قیامش به عصاست
[B][M1]وز دگر گوشه بگفتا رجب سفلیسی
[M2]که ز سفلیس همانا به تنش استر خاست
[B][M1]تاجری گفت که آقای فلان محتکر است
[M2]گنجه‌هایش همگی پر ز کتاب اعلاست
[B][M1]قلدر ملیونری گفت که آقای فلان
[M2]جعبه‌ها دارد و هر جعبه پر از شمش طلاست
[B][M1]شاعری گفت که مداح فلانی بوده است
[M2]صله‌هایی که گرفتست بر این حال گواست
[B][M1]بی‌شعوری که ندارد پر و پایی سخنش
[M2]گفت گویند سخن‌های فلان بی پر و پاست
[B][M1]گفت آخوند رداپوش عمامه به سری
[M2]که فلان سخت طرفدار عمامه است و عباست
[B][M1]از کله‌ پوستیان گفت جوانی که فلان
[M2]متعصب به فلان طرز کلاهست و قباست
[B][M1]ماجراجویی پرخاشگری بد عنقی
[M2]گفت آقای فلان با همه کس در دعواست
[B][M1]گفت بدکارهٔ رسوا شده بدنامی
[M2]که فلان در بر خاصان و عوامان رسواست
[B][M1]آن که یاران همه از خوی بدش در تعبند
[M2]گفت رفتار فلان با رفقا جان فرساست
[B][M1]زشتخو مردی گفتا که فلان بدخویست
[M2]زشترو شخصی گفتا که فلان نازیباست
[B][M1]آن که‌هم‌صحبتیش‌زحمت‌و رنجست و عذاب
[M2]گفت آقای فلان صحبت وی رنج‌افزاست
[B][M1]گفت چاقوکشی این عیب بزرگ یارو است
[M2]که شبان روزان چاقوی فلان خون‌پالاست
[B][M1]بود از دولتیان رشوه‌خوری بی‌پروا
[M2]گفت در رشوه‌خوری حیف که او بی‌پرواست
[B][M1]متجدد پسری گفت که آقای فلان
[M2]در تجدد ره افراط بپیماید راست
[B][M1]داهیئی پشت هم انداز، چنین گفت که وی
[M2]پادو و پشت‌هم‌انداز و پر از مکر و دهاست
[B][M1]عارفی از طرفی گفت چه خوبست که ما
[M2]کج نشینیم و بگوییم درین مجلس راست
[B][M1]آشکار است که ‌هست ‌این‌ سخنان ‌ضد و نقیض
[M2]جمع‌ اضداد محالست و خلافست و خطاست
[B][M1]در حق وی همه از نفس نمودید قیاس
[M2]وین حقیقت ز سخن‌های مخالف پیداست
[B][M1]چون که پای غرض آمد، مرض آید بوجود
[M2]گفتهٔ سعدی شیراز بر این حال گواست
[B][M1]گر تو با چشم ارادت نگری جانب دیو
[M2]دیوت اندر نظر افرشته‌وش و حور لقاست
[B][M1]وگر از دیدهٔ انکار به یوسف نگری
[M2]یوسف اندر نظرت زشت‌رخ و نازبباست
[A]
[B][M1]به باغ در، به مه دی خمیده خاربنی
[M2]به پیشم آمدگفتم درین چه خاصیت است
[B][M1]نه تیر قامت او را ز غنچه پیکانست
[M2]نه صدر حشمت او را ز برگ حاشیت است
[B][M1]بسان تیغی کان‌را نه قبضه و نه نیام
[M2]بسان شعری کان را نه وزن و قافیت است
[B][M1]میان برف یکی خاربن تو گفتی راست
[M2]میانهٔ دل پاک‌، ازکژی یکی نیت است
[B][M1]هوای او به دل اندر غم آورد، گویی
[M2]ز طبع خسته یکی پر ملال مرثیت است
[B][M1]به نوبهاران زان پس بدیدمش خوش و خوب
[M2]چو توبه‌ای خوش کاندر قفای معصیت است
[B][M1]شکفته سرخ گلی بر فرازآن گفتی
[M2]فراز قصر سعادت درفش عافیت است
[B][M1]شگفتم آمد زان حال و فکرتم جنبید
[M2]بلی شگفتی آغاز فکر و تزکیت است
[B][M1]نگاه کردم هر سو و راز آن جستم
[M2]که آن‌چه خاصیتی بود و این چه کیفیت است
[B][M1]بسیط خاک بنگشود راز من آری
[M2]بسیط خاک چراگاه راز و تعمیت است
[B][M1]برآسمان نگرستم وزآفتاب بلند
[M2]سئوال کردم‌، گفت این فروغ تربیت است
[A]
[B][M1]خارندگلبنان‌، چمنا پس گلت کجاست
[M2]پر شد ز زاغ صحن چمن بلبلت کجاست
[B][M1]استنبلا! خلافت اسلامیت چه شد
[M2]عثمانیا! جلالت استنبلت کجاست
[B][M1]خون شد قلوب خلق زتهران وانقره
[M2]ای شرع پاک مصطفوی‌!کابلت کجاست
[B][M1]زد لطمه فیل هند به قرآن‌، محمدا!
[M2]محمود شیر پرکنه زاولت کجاست
[B][M1]ایران خراب‌شد ز غزان‌،‌سنجرت چه‌شد
[M2]تهران زکفر محو شد ار طغرلت کجاست
[A]
[B][M1]پادشاها همی نگویی هیچ
[M2]نامهٔ نغز نوبهار کجاست
[B][M1]آن که می‌داد مدح خسرو را
[M2]در همه گیتی انتشار کجاست
[B][M1]آن که با مهر شاه گیتی داشت
[M2]بر همه گیتی افتخار کجاست
[B][M1]آن که از دشمنان شاه نخواست
[M2]زر و نفروخت اعتبارکجاست
[B][M1]آن که درپیشگاه ملت و ملک
[M2]داشت جان از پی نثارکجاست
[B][M1]آن که‌در دهر زن طبیعت داشت
[M2]خوی مردان نامدار کجاست
[B][M1]زینهارش قضا نداد و کسی
[M2]کز قضا جسته زبنهارکجاست
[B][M1]تیره‌بختی به دادخواهی گفت
[M2]عدل‌سلطان کامکارکجاست 
[B][M1]گنه او گرفت دامن من
[M2]همچو من کس گناهکار کجاست
[B][M1]شهریارا ستم شدست به من
[M2]رأفت شاه تاجدار کجاست
[B][M1]گیرم این جرم از منست آخر
[M2]عفو و اغماض شهریار کجاست
[A]
[B][M1]یارم از خوابگاه من برخاست
[M2]فتنه بیدار شد که زن برخاست
[B][M1]بت من سر ز خوابگه برکرد
[M2]وز چمن شاخ یاسمن برخاست
[B][M1]پیش زلف سیاهش آهوی چین
[M2]از سر نافهٔ ختن برخاست
[B][M1]وان که بسپرد دل بدان سر زلف
[M2]از سر جان بستن برخاست
[A]
[B][M1]خلیل‌زادهٔ آزاده‌ای که دیرگهیست
[M2]که حسنت از رخ چون برگ ارغوان پیداست
[B][M1]در آشکار و نهان کام دل بجو ز جهان
[M2]که خوبروی جهانی تو تا جهان پیداست
[B][M1]سرین نرم تو از امتحان برآمده خوب
[M2]خود امتحان‌ چه که ‌ناکرده‌ امتحان پیداست
[B][M1]زگونهٔ تو به کون تو ره بریم بلی
[M2]صفای هر چمن از روی باغبان پیداست
[A]
[B][M1]چه شد که نرگس مستش ز آب دیده تر است
[M2]چه شد که لالهٔ رویش به رنگ معصفر است
[B][M1]چرا سعادت از‌بن تازه دختر ناکام
[M2]بریده مهر و از او سال و ماه بی‌خبر است
[B][M1]نه روی خانه - نه یارای دیدن یاران
[M2]اسیر کنج خرابات و خوار و دربدر است
[B][M1]ز بیوفایی صیاد بلهوس این مرغ
[M2]از آشیانه جدا، خسته‌بال و کنده‌پر است
[B][M1]چه شد که این چمن نوشکفته گشته خراب
[M2]«‌بهار» این همه تقصیر مادر و پدر است
[A]
[B][M1]غداری و مکاری و زور از من دور است
[M2]دولت همه غداری و مکاری و زور است
[B][M1]جهل‌است‌ و غرور است‌ در دولت‌ و زان در
[M2]بیرون‌ شود آن‌ را که‌ نه‌ جهل و نه غرور است
[A]
[B][M1]گرت اندر صفت جن و ملک هیچ شک است
[M2]بین به نادان و خردمند که جن و ملک است
[B][M1]مردم نادان بر خاک بماند چون دیو
[M2]وآن که آموخت خرد همچو ملک بر فلک است
[B][M1]از پی مردم عالم همه جا عائله‌هاست
[M2]مردم جاهل در عائلهٔ خویش تک است
[B][M1]باغ دانایی باغی است که فردوس آنجاست
[M2]چاه نادانی چاهی است که قعرش درک است
[B][M1]ملک‌ها را همه از پی درک و مدعی است
[M2]ملک دانایی بی‌مدعی و بی‌درک است
[B][M1]درد بی‌علمی دردی است که درمانش نیست
[M2]شاخ‌نادانی شاخی‌است که‌ بارش‌خسک است
[A]
[B][M1]ازجواهر،‌لعل‌خوش‌تر زان که‌ همرنگ‌ دل‌ است
[M2]زان دل من بر جواهر لعل نهرو مایل است
[A]
[B][M1]این که بینی در مقابل‌،‌ نیست آن قوس قزح
[M2]بهر ما دست‌ طبیعت‌ طاق‌ نصرت‌ بسته‌ است‌
[B][M1]گر رعیت‌ بسته‌ بود آن‌ طاق‌ را لطفی نداشت
[M2]خُرّمم کان‌ طاق‌ را دست‌ طبیعت‌ بسته است
[A]
[B][M1]کردم عبور دی ز در شعبهٔ چهار
[M2]دیدم که کامران بسردم نشسته است
[B][M1]درپشت میز با علم وطبل و عر و تیز
[M2]بهر فنای تودهٔ مردم نشسته است
[A]
[B][M1]چشم بهی مدار از این بدسگال قوم
[M2]کاینجا شرافت همه کس دست خوردنی‌ است
[B][M1]تاج غرور و فخر ز سرها فتادنی
[M2]نقش وفا و مهر ز دل‌ها ستردنی است
[B][M1]جز نقش نابکار «‌زر» آن‌ هم ز دست غیر
[M2]دیگر نقوششان همه از یاد بردنی است
[B][M1]اقوام روزگار به اخلاق زنده‌اند
[M2]قومی که گشت‌ فاقد اخلاق‌، مردنی است
[A]
[B][M1]ای مدیری که ز نوک قلمت
[M2]تیر در دیدهٔ اهل نظرست
[B][M1]هیکل نحس تو و اخلاقت
[M2]هر یکی از دگری زشت‌ترست
[B][M1]تویی آن حلقهٔ مفقوده که او
[M2]بین بوزبنه وجنس‌ بشرست
[B][M1]هرگزافی که به عالم علمست
[M2]هر دروغی که به گیتی سمرست
[B][M1]در سیه‌نامهٔ تو مندرجست
[M2]در ورق‌پارهٔ نو منتشرست
[B][M1]فکرهای کج و بی‌معنی تو
[M2]همچو احکام ستاره شمرست
[B][M1]هرکرا مدح کنی منفعلست
[M2]هرکرا قدح کنی مفتخرست
[B][M1]با تو ای مظهر خر، چتوان کرد
[M2]تف به گور پدر هرچه خرست‌!
[A]
[B][M1]گرم به خنجر بیداد خون بریزد دوست
[M2]ازو به‌ حق نبرم شکوه زان که حق با اوست
[B][M1]ز دست دشمن اگر صد قفا خورم شاید
[M2]به‌ یک خطا که ز من رفت در ارادت دوست
[A]
[B][M1]ای حضرت والا تو نه جنی نه فرشته
[M2]چونست که یک‌لحظه به یک‌جا نکنی زیست
[B][M1]بالا تلفون کردم گفتند فلان رفت
[M2]پایین تلفون کردم گفتند فلان نیست
[B][M1]باری به تو زورم نرسد اکنون اما
[M2]گور پدر هرچه خر بلد تلفونچی است
[A]
[B][M1]بگرفتم آفتابه که گیرم ره مبال
[M2]آژان گرفت راهم و گفتا اجازه نیست
[B][M1]گفتم تو تا اجازه فراز آری از رئیس
[M2]من‌ریده‌ام‌به‌خوٻش‌،‌بگفتاکه چاره‌چیست
[B][M1]یاران نظرکنیدکه جز من به روزگار
[M2]آن کس که بی‌اجازهٔ‌دولت ریده کیست
[A]
[B][M1]سختم عجب آید ز خلقت زن
[M2]کایزد را زبن کرده ملتمس چیست
[B][M1]دوشیزه به شوهر چو رفت‌، دیگر
[M2]او را به پسر زادن این هوس چیست
[B][M1]زهدان چو شود از جنین گرانبار
[M2]آن شادی حبلی بهر نفس چیست
[B][M1]با آن همه سنگینی و مشقت
[M2]این بستگی و انقیاد کس چیست
[B][M1]چون مرغ جنین از قفس برآمد
[M2]دیگر بوی این علقهٔ قفس چیست
[B][M1]از بهر یکی کودکی‌، عروسی
[M2]از هیچ تحمل نکرده بس‌، چیست
[B][M1]شب گوش نهادن به ناله طفل
[M2]چون قافله بر نالهٔ جرس چیست
[B][M1]لالایی محزون که از سموات
[M2]صوت ‌ملکش ‌داده باز پس چیست
[B][M1]تا دست بجنباندش دمادم
[M2]گهواره نهادن به دسترس چیست
[B][M1]گر نیمشبی از تبی بجنبد
[M2]جنبیدن‌ و جستن ‌به‌ خار و خس چیست
[B][M1]رفتن پی داروی او شبانه
[M2]چون موس عمران‌ پی قبس چیست
[B][M1]در پاس وی از خواب و خورگذشتن
[M2]مانند یکی نامور عسس چیست
[B][M1]تا طفل کلان گردد و شود پیر
[M2]دل بازنهادن بدو و بس چیست
[B][M1]من ‌سخت فرومانده‌ام در این راز
[M2]کاین‌معنی‌اگرعشق‌نیست‌پس‌چیست‌؟
[B][M1]ور عشق نزاید از این میانه
[M2]خود زاین‌همه پیرایه ملتمس چیست‌؟‌!
[A]
[B][M1]جهادا فراموش کردی مرا
[M2]ولی از تو زبن‌رو دلم تنگ نیست
[B][M1]مدیحی نوشتم به سردار جنگ
[M2]که در وزن و معنی کم از سنگ نیست
[B][M1]به پایان آن چامه بد نکته‌ای
[M2]که هر کان نداند به فرهنگ نیست
[B][M1]نفهمید سردار آن نکته را
[M2]اگر لر نفهمد سخن‌، ننگ نیست
[B][M1]وگر دید و دانست و ناکرده ماند
[M2]مرا با چنان مهتری جنگ نیست
[B][M1]ولی از تو انسان دانش‌پژوه
[M2]تجاهل بدین حد خوش‌آهنگ نیست
[B][M1]که شعرم نفهمیده خوانی به خلق
[M2]ازین زشت‌تر در جهان رنگ نیست
[B][M1]به سردار برگوکه حکم حکیم
[M2]کم از امر سرتیپ و سرهنگ نیست
[B][M1]صفاهان اگر نیست شیراز هست
[M2]خدا جهان را جهان تنگ نیست
[A]
[B][M1]بدتر ز دورویی به جهان منقصتی نیست
[M2]وز صدق نکوتر به دو عالم صفتی نیست
[B][M1]آن را که به نزدیک خدا منزلتی هست
[M2]غم نیست گرش نزد شهان منزلتی نیست
[B][M1]رحم آر بر آن قوم که در پنجهٔ ظالم
[M2]هر روز جز آزردنشان امنیتی نیست
[B][M1]چیزی که در او فایدتی هست بماند
[M2]نابود شود آنچه در او فایدتی نیست
[B][M1]گر رتبت والا طلبی علم طلب کن
[M2]کز علم برون زیر فلک مرتبتی نیست
[A]
[B][M1]فغان که ترک مرا تیره گشت رومی روی
[M2]دگر به گرد دل خسته ترکتازی نیست
[B][M1]برفت‌ شوکت‌ و طی‌ شد جمال و طلعت‌ او
[M2]مرا دگر به رخ انورش نیازی نیست
[A]
[B][M1]فلان سفیه که بر فضل من نهاد انگشت
[M2]به مجمع فضلا باز شد مراورا مشت
[B][M1]فضیحت ‌است که ‌تسخر زند به کهنه ‌شراب
[M2]عصیر تازه که‌نابرده‌ زحمت چرخشت
[B][M1]خطاست کز پس چل سال شاعری شنوم
[M2]ز بیست ساله ی ... نادرست حرف درشت
[B][M1]ز خدمت وطنی هیچ گونه دم نزنم
[M2]که گوژ گشت ز اندوه حادثاتم پشت
[B][M1]به نظم و نثر مجرّد چرا نیارم فخر
[M2]که تابناک ‌ترند از دلایل زردشت
[B][M1]فنون شاعری و نثر خوب‌ و نظم بدیع
[M2]مرا به ‌دست‌ چو انگشتری ‌است ‌در انگشت
[B][M1]برای خاطر پروین و اعتصام‌الملک
[M2]من و رشید و دگر خلق را نباید کشت
[A]
[B][M1]دیشب آن شوخ‌چشم پاریسی
[M2]رقص را پایهٔ نکو برداشت
[B][M1]گاه دستی به اشتها افشاند
[M2]گاه پایی به آرزو برداشت
[B][M1]قصه کوته حجاب عفت را
[M2]ماهرانه ز پشت و رو برداشت
[B][M1]ناگهان پای نازکش لغزید
[M2]بر زمین‌خورد و های‌وهو برداشت
[B][M1]دل‌زجا جست‌و همچوگل‌ز زمین
[M2]بدن نازنین او برداشت
[B][M1]دل مسکین ز بیم زحمت یار
[M2]گفتگوکرد و جستجو برداشت
[B][M1]یار دستی کشید در بن ناف
[M2]پرده از روی گفتگو برداشت
[B][M1]گفتم‌ای‌دوست‌حقه‌ات بشکست
[M2]گفت نشکست لیک مو برداشت
[A]
[B][M1]شعر دانی چیست‌، مرواربدی از دیای عقل
[M2]شاعر آن‌ افسونگری کاین ‌طرفه‌ مروارید سفت
[B][M1]صنعت‌ و سجع‌ و قوافی‌ هست‌ نظم‌ و نیست شعر
[M2]ای بسا ناظم که نظمش نیست الا حرف مفت
[B][M1]شعر آن باشد که خیزد از دل و جوشد ز لب
[M2]باز در دل‌ها نشیند هرکجاگوشی شنفت
[B][M1]ای ‌بسا شاعرکه ‌او در عمرخود نظمی نساخت
[M2]وی بسا ناظم که ‌او در عمر خود شعری نگفت
[A]
[B][M1]دوش زندانبان بگشاد در و با من گفت
[M2]مژده ای خواجه که امروز گل سرخ شکفت
[B][M1]ناگهان اشگم از دیده روان شد زبرا
[M2]یادم از خانه ی خویش آمد و مغزم آشفت
[B][M1]خادمی آمد و از خانه بیاورد خورش
[M2]مرد زندانبان آن گریه ی من با وی گفت
[B][M1]یادم آمدکه به فصل گل با دلبر خویش
[M2]پیش هر گلبن بودیم به گفت و به‌ شنفت
[B][M1]که گلی رنگین چیدم من و دلبر بگرفت
[M2]ساق آن گل را زیر شکن زلف نهفت
[B][M1]گه یکی چید نگار من و بر سینهٔ من
[M2]نصب کرد آن گل و بوسیدم دستش هنگفت
[B][M1]بجز این دو نشد از باغ گلی چیده که هست
[M2]گل به گلبن‌خوش و بلبل به کل و مرد به جفت
[B][M1]دلم آزرده شد از دیدن آن خرمن گل
[M2]بیم آن بود که بر لب گذرد حرفی مفت
[A]
[B][M1]آن شمع دل‌افروز من از خانهٔ من رفت
[M2]پروای گلم نیست که پروانهٔ من رفت
[B][M1]دارم‌ صدف‌آسا کف‌ خالی و لب خشک
[M2]تا ازکفم آن گوهر یکدانهٔ من رفت
[B][M1]چون باغ خزان دیده ز پیرایه فتادم
[M2]زبن شاخه پرگل که زگلخانهٔ من رفت
[A]
[B][M1]هرکسی را به بر شاه جهان واسطه‌ایست
[M2]بنده را واسطه‌ای نیست بغیر از کرمت
[B][M1]گر ز احسان تو یک عائله معمور شوند
[M2]به که یک عائله معدوم شوند از ستمت
[A]
[B][M1]ابری به خروش آمد چون قلزم مواج
[M2]بر روی زمین بیخت هزاران ورق عاج
[B][M1]گویا فلک امروز بریزد به سر خلق
[M2]پس ماندهٔ آن شیر برنج شب معراج
[B][M1]حلاج شدست ابر و زند برف چو پنبه
[M2]لرزان من ازین حادثه چون خایهٔ حلاج
[B][M1]گویی که یکی سید، مندیل عوض کرد
[M2]زان برف فراوان که نشسته به سرکاج
[A]
[B][M1]چو ازگشت زمان آلمان و اتریش
[M2]به چنگ حزب نازی اندر افتاد
[B][M1]بپا گردید جنگی خانمان‌سوز
[M2]که مانندش ندارد آدمی یاد
[B][M1]ز ده کشور فزون در چنگ آلمان
[M2]به یک ضربت شدند از هستی آزاد
[B][M1]عروس دهر پاربس نکوروی
[M2]بخفت اندر بر این تازه داماد
[B][M1]به پیش این قضای آسمانی
[M2]به تنها انگلستان اندر استاد
[B][M1]ولی ملک عراق اندر میانه
[M2]ز ناگه کودتایی کرد بنیاد
[B][M1]«‌رشید عالی‌» از اعیان تازی
[M2]به‌آشوب و به‌شورش‌دست بگشاد
[B][M1]وزان پیمان که با انگلستان بود
[M2]گذرکرد و ندای حرب درداد
[B][M1]به قصد پادگان انگلستان
[M2]سپاه از هر طرف بیرون فرستاد
[B][M1]برای یاربش آمد ز محورا
[M2]*‌اببما به هفتاد به هشتاد
[B][M1]بپا شد طرفه جنگی کز نهیبش
[M2]برآمد از جوان و پیر فریاد
[B][M1]رشید ازترک‌و ایران‌یاوری‌خواست
[M2]به دست‌آویز عهد سعدآباد
[B][M1]در این اثنا سپاه انگلستان
[M2]مظفرگشت در آغاز خرداد
[B][M1]رشید عالی از بغداد بگریخت
[M2]هزیمت راگرفته پیشی از باد
[B][M1]سوی خاک عجم از آب بگذشت
[M2]دل از غم‌، پر ز آتش‌، لب پر از باد
[B][M1]بلی‌بی‌شک‌هزیمت جست خواهد
[M2]چو شاگردی بجوید کین استاد
[B][M1]نبود این‌، جز یکی آشوب ناچیز
[M2]کزان آشوب جنگی بلعجب زاد
[B][M1]هم از این بلعجب‌تر نکته اینست
[M2]که تاریخش بود «‌آشوب بغداد»
[A]
[B][M1]به کشتزار نگه کن که در برابر باد
[M2]چولشکریست هزیمت گرفته از بر خصم
[A]
[B][M1]شد سیه‌پوش از غم مرگ صبا بدرالملوک
[M2]زین مصیبت ملت اسلام قرمزپوش باد
[B][M1]کرد با نیکان ستیزه‌ تا که شد همدوش مرگ
[M2]هرکه با نیکان ستیزد با اجل همدوش باد
[B][M1]عیب پاکان کرد تا خاموش گشت او را زبان
[M2]هر زبان کاو عیب پاکان می کند خاموش باد
[B][M1]هرکه بار دوش ملت گشت مانند صبا
[M2]بار نعشش رهروان مرگ را بر دوش باد
[B][M1]بدسگال ملک و ملت بود از آن منفور شد
[M2]بدسگالان را صدای مرگ او درگوش باد
[B][M1]نفرت ملی ‌نمایان شد به پای نعش او
[M2]بر سر این ماجرا ای دوستان سرپوش باد
[B][M1]پتک نفرت خورد زیرا سکه ‌مغشوش بود
[M2]پتک نفرت بر سر هر سکه مغشوش باد
[B][M1]بهر تاریخش رقم زد کلک مشکین بهار
[M2]از قفای بدسگالان آب راحت نوش باد
[A]
[B][M1]حضرت سالار بهر مرغ گرفتار
[M2]از ره اکرام آب و دانه فرستاد
[B][M1]آب حیات اندرون کوزهٔ مینا
[M2]تا دهدم عمر جاودانه‌، فرستاد
[B][M1]هفت عددکوزهٔ نبات کرم کرد
[M2]سه خم شیرین می‌ مغانه ‌فرستاد
[B][M1]از سر انصاف‌، تلک عشرکامل
[M2]تا نزنم در نقیصه‌چانه‌، فرستاد
[B][M1]یاشد رمزی گر امتنان رهی را
[M2]خربزه‌بخشید و هندوانه‌فرستاد
[B][M1]دانست‌این بنده تشنهٔ سخن اوست
[M2]کاهلی طبع را بهانه فرستاد
[B][M1]خشک‌لبم یافت‌، زان قبل شکر تر
[M2]در عوض شکرین ترانه فرستاد
[B][M1]شکر کنم زو که این‌ همه شکر تر
[M2]در خم سربسته بی‌نشانه فرستاد
[B][M1]یا بدل شعر تازه نزلی موزون
[M2]شهد و شکر کرده در میانه فرستاد
[B][M1]بختش خواهم بلند و هیچ نبینم
[M2]کاو بفرستاد هدیه یا نفرستاد
[A]
[B][M1]ادیب‌الممالک ز طبع شکرزا
[M2]سوی بنده قند و عسل می‌فرستد
[B][M1]طمع‌دار روحم من از صحبت او
[M2]وی از شعر نعم‌البدل می‌فرستد
[B][M1]به قوس از برایم غزل می‌سراید
[M2]به جد از برایم حمل می‌فرستد
[B][M1]به شیرینی کام تریاک‌خواران
[M2]شکرها زقول وغزل می‌فرستد
[B][M1]غذا می‌فرستد دوا می‌فرستد
[M2]عسل می‌فرستد مثل می‌فرستد
[B][M1]ز افزون هدایا ز موجز قصاید
[M2]فزون وفره قل ودل می‌فرستد
[B][M1]دلم شد علیل از گزند حوادث
[M2]ز تریاق دفع علل می‌فرستد
[B][M1]به تسکین این قلب آشفته من
[M2]ز حکمت‌سطور و جمل می‌فرستد
[B][M1]تو گویی خدا آیت صلح کل را
[M2]سوی‌جنگ‌بین الملل می‌فرستد
[B][M1]ببال ای فرهمند دانا که گردون
[M2]نویدت به‌جاه و محل می‌فرستد
[B][M1]به جاه تو قدر و علو می‌فزاید
[M2]به جاه عدویت خلل می‌فرستد
[B][M1]فروپوش عیبش به ذیل عطوفت
[M2]بهار ار سخن مبتذل می‌فرستد
[B][M1]همین‌است‌حسنش که‌درحضرت‌تو
[M2]نه مسروق ونی منتحل می‌فرستد
[A]
[B][M1]پافشاری و استقامت میخ
[M2]سزد ار عبرت بشر گردد
[B][M1]هر چه کوبند بیش بر سر او
[M2]پافشاریش بیشتر گردد
[A]
[B][M1]سخن چوگویی سنجیده گوی در مجلس
[M2]که از کلام نسنجیده خوار گردد مرد
[B][M1]درست گوی و ادب ورز و بر گزافه مرو
[M2]صریح باش و به‌ جد کوش و گرد هزل مگرد
[B][M1]بسا سخن که ازو خاست بحث و جنگ و قتال
[M2]بسا عمل که از او زاد رشگ و کین و نبرد
[B][M1]گر آنچه گویی دانی‌، بری فراوان سود
[M2]ور آنچه دانی گویی‌، کشی فراوان درد 
[B][M1]نه هرکه هرچه توانست کفت‌، بایدگفت‌!
[M2]نه هرکه هرچه توانست کرد، بایدکرد!
[A]
[B][M1]صبا روزی که عصرش کرد سکته
[M2]به‌ یک‌ مجلس‌ دو من‌ سیب و هلو خورد
[B][M1]هلوی مفت و سیب آمد به‌دستش
[M2]ز حرص آن جمله را یکجا فرو برد
[B][M1]دگر سی تخم‌مرغ نیم‌رو را
[M2]یکایک در میان معده افشرد
[B][M1]سپس ده شیشه لیموناد نوشید
[M2]زهی پرخور، زهی پردل‌ زهی گرد
[B][M1]پس آنگه مدتی خسبید و آخر
[M2]همان‌جا سکته کرد و خونش افسرد
[B][M1]زن بیچاره‌اش با حالت یأس
[M2]به بالینش طبیبی چند آورد
[B][M1]به قصد فصد او بودند اما
[M2]نجستند اندر آن هیکل رگی خرد
[B][M1]به هرجا شد زدندش چند نشتر
[M2]نه‌خون آمد نه رنگ جنباند تا مرد
[B][M1]به مرگش شورها کردند مخلوق
[M2]که او مخلوق را بسیار آزرد
[B][M1]جلو افتاد سالی بیست مرگش
[M2]شتابان رفت سوی گور بافرد
[B][M1]دل یاران به درد آورد از این‌رو
[M2]بدل شد صاف برناییش با درد
[B][M1]به من بهتان بسی زد تا به نفرین
[M2]بر او تیری زدم کش بر جگر خورد
[B][M1]به طمع جیفهٔ دنیا بدی کرد
[M2]به دنیا هم در آخر جیفه بسپرد
[B][M1]به تارب‌بخ وفاتش طبع بنده
[M2]مکرر سفر اشعار گسترد
[B][M1]مصارپع مناسب را مکرر
[M2]ز روی امتحان بنوشت و بشمرد
[B][M1]خود او ازگور آخرکرد بیرون
[M2]سرو گفتا «‌صبا از پرخوری مرد»
[A]
[B][M1]دل موری میازار ار چه خرد است
[M2]که خردک نالشی سازد تو را خرد
[B][M1]جوانمرگی است قسم مردم آزار
[M2]اگر کنت ‌است اگر دوک است اگر لرد
[A]
[B][M1]عمری به باد رفت و به جا ماند این کتاب
[M2]باشدکشی بخواند وآمرزش آورد
[B][M1]ای مهربان رفیق که خواندی کتاب من
[M2]شاید به چشم ذوق تو صد عیب برخورد
[B][M1]گر عیبی اندر آن نگری عیب‌پوش باش
[M2]زبرا تو زود بگذری‌، این نیز بگذرد
[B][M1]با این همه معانی و این سبک و انسجام
[M2]چشم حسودکورکه جز عیب ننگرد
[B][M1]با مردگان خویش مروت کنید از آنک
[M2]او نیست تا جواب شما را بیاورد
[A]
[B][M1]در خوردن بشر خاک از بس که حرص دارد
[M2]از سنگ قبر هر روز دندان نوگذارد
[B][M1]سنگ مزار عاشق سرپوش نامرادیست
[M2]این سنگ را کس ای کاش از جای برندارد
[B][M1]بهتر بود ز سیصد الحمد قل هو اله
[M2]صاحبدلی کز اخلاص ما را به حق سپارد
[B][M1]ماکودکان خاکیم این خاک مادر ماست
[M2]زبن رو بودکه ما را در سینه می‌فشارد
[B][M1]پاداش اشک حسرت کامد ز چشم عاشق
[M2]ابریست کز پس مرگ بر تربتش ببارد
[B][M1]در دل ز طاعت حق تخمی جدیدکشتیم
[M2]ارجو گل جدیدی زین خاک سر برآرد
[A]
[B][M1]به ‌پوز این مجیدک ریش گویی
[M2]کلاغی پشم در منقار دارد
[B][M1]چو بینی کلهٔ سرخ کلش را
[M2]شترگوبی چقندر بار دارد
[A]
[B][M1]نه هرکه درد دیار و غم وطن دارد
[M2]به‌ راستی خیر از درد و داغ من دارد
[B][M1]ز روزگار خرابم کسی شود آگاه
[M2]که خار در جگر و قفل بر دهن دارد
[B][M1]به‌حق‌شام‌غریبان نگاهدار ای زلف
[M2]دل مراکه پریشانی از وطن دارد
[A]
[B][M1]آه کامسال آسمان در خطهٔ افغان زمین
[M2]بر رخ روشندلان باب فغان مفتوح کرد
[B][M1]پادشاهی دادگستر را به تیر ظالمی
[M2]کشت و قلب عالمی را زین عزا مجروح کرد
[B][M1]در عزای شاه غازی بود دل‌ها داغدار
[M2]مرگ «‌مستغنی‌» ز نو آن داغ را مقروح کرد
[B][M1]شهسواری از ادب گم شد که با تیغ زبان
[M2]پیشتاز جهل را از پشت زین مطروح کرد
[B][M1]هست مستغنی‌، علی‌رغم فلک‌، باقی به‌دهر
[M2]در فنایش چرخ باری حرکتی مذبوح کرد
[B][M1]گرچه ازگرداب هستی رست مستغنی ولیک
[M2]اشک چشم دوستان را رشک سیل نوح کرد
[B][M1]عاقبت‌، چون مادح پیغمبر و اصحاب بود
[M2]مدح‌خوانان روح او عزم در ممدوح کرد
[B][M1]در عزایش گرچه کلکم قطعهٔ مجمل سرود
[M2]در فراغش لیک روحم ندبهٔ مشروح کرد
[B][M1]بهر تاربخ وفاتش زد رقم کلک بهار
[M2]عاقبت «‌مستغنی‌» بی «‌دل‌» وداع «‌روح‌» کرد
[A]
[B][M1]بنگر برنج را که به چندین حقارتش
[M2]آهنگ شهر علوی از بن شهر بند کرد
[B][M1]افکند قشر صورت و شد کوفته بدنگ
[M2]وانگاه پخته گشت و جهانش بلند کرد
[A]
[B][M1]در عهد شهنشه خردمند
[M2]کز لطف علاج ملک جم کرد
[B][M1]شاهنشه پهلوی کزین ملک
[M2]معدوم طریقهٔ ستم کرد.
[B][M1]آن شاه که احترام نامش
[M2]ما را به زمانه محترم کرد
[B][M1]زان‌ لحظه که تکیه زد بر اورنگ
[M2]شورش بجهید وفتنه رم کرد
[B][M1]آباد به کشوری کش ایزد
[M2]چونین سر و سروری کرم کرد
[B][M1]شهری که ز بضعهٔ پیمبر(‌ص‌)
[M2]صد فخر به روضهٔ ارم کرد
[B][M1]می‌خواست مریضخانه و ایزد
[M2]این منقصتش ز مهر کم کرد
[B][M1]ب‌ن فاطمه فاطمی محمد
[M2]کایزد به فضیلتش علم کرد
[B][M1]آسایش و احتیاج قم را
[M2]این نقشهٔ خیر مرتسم کرد
[B][M1]مار ستانی ز راه خیرات
[M2]آن دانشمند محتشم کرد
[B][M1]شایسته مریضخانه‌ای ساخت
[M2]باغی به مریضخانه ضم کرد
[B][M1]پس کلک «‌بهار» سال آن را
[M2]«‌خیرات محمدی‌» رقم کرد
[A]
[B][M1]وه که عشقی در صباح زندگی
[M2]از خدنگ دشمن شبرو بمرد
[B][M1]پرتوی بود ازفروغ آرزو
[M2]آن فروغ افسرد وآن پرتو بمرد
[B][M1]شاعری نوبود وشعرش نیزنو
[M2]شاعر نو رفت و شعر نو بمرد
[A]
[B][M1]سال‌ها در فرنگ می گفتند
[M2]قوهٔ « کهربا» چها باشد
[B][M1]چون بدیدند قدرتش گفتند
[M2]این چنین قوه ازکجا باشد
[B][M1]گو بیایند خیا برق‌شناس
[M2]کاین کرامات پیش ما باشد
[B][M1]رنگ زرد من و اشارهٔ دوست
[M2]قوهٔ برق وکهربا باشد
[A]
[B][M1]خمش‌منشین‌و چون مردم سخنگوی
[M2]سخن گوید جوان گر اهل باشد
[B][M1]سخن شایسته می گوی و میندیش
[M2]سخن شایسته گفتن سهل باشد
[B][M1]زمن بشنو به خاموشی مکن خوی
[M2]که خاموشی دلیل جهل باشد
[A]
[B][M1]بی‌زحمت و دردسر چه جاییست
[M2]جایی که در آن بشر نباشد
[B][M1]کانجاکه در آن بشر نهاد پای
[M2]بی‌زحمت و دردسر نباشد
[A]
[B][M1]بد نکند هیچ کس به مردم و هم نیز
[M2]با بد مردم کسی شریک نباشد
[B][M1]بیتی خواندم به یک کتاب که هرگز
[M2]نیک‌تر از آن زر سبیک نباشد
[B][M1]« گر تو بدانی که‌بدچگونه‌قبیح است
[M2]هیچ نیاید زتوکه نیک نباشد» 
[A]
[B][M1]بگفتم چامه‌ای بهر دماوند
[M2]که اندر عالمش ثانی نباشد
[B][M1]کرا بهتر از آن گوید، ز دینار
[M2]کم از پنجاه ارزانی نباشد
[B][M1]ولی یک شرط باشد اندرین کار
[M2]که گوینده خراسانی نباشد
[A]
[B][M1]شه شبهه نمود درحق من
[M2]بگذار در اشتباه باشد
[B][M1]ای کاش چو من هر آدمی را
[M2]توفیق چنین گناه باشد
[B][M1]من دانایی ضعیفم و وی
[M2]بر دانا کینه‌خواه باشد
[B][M1]من بی کسم و فقیر و او را
[M2]خیل و خدم و سپاه باشد
[B][M1]من مانده فقیر و ناکسان را
[M2]آسایش و مال و جاه باشد
[B][M1]اجلاف‌، سفیدبخت و احرار
[M2]گو طالعشان سیاه باشد
[B][M1]از جمله جهان طمع بریدم
[M2]تا حامی من اله باشد
[B][M1]گر زان که‌ سر من‌ است‌ این سر
[M2]بگذار که بی کلاه باشد
[B][M1]بگذار به زیر تیغ جلاد
[M2]آویزهٔ قتلگاه باشد
[B][M1]بگذار نباشدم به کف آه
[M2]وین سینه تنور آه باشد
[B][M1]بگذار که چشم کودکانم
[M2]بر یاد پدر به‌راه باشد
[B][M1]بگذار به مرگ عندلیبان
[M2]جغدان را قاه قاه باشد
[B][M1]حق است اجل بمان که حالم
[M2]ازگفتن حق تباه باشد
[B][M1]بگذار به‌جرم حفظ سوگند
[M2]جایم به سیاه‌چاه باشد
[B][M1]دشمن به گناه مهر ایران
[M2]ازکین به منش نگاه باشد
[B][M1]گرچه بر تندباد اندوه
[M2]هستیم چو پرکاه باشد
[B][M1]بر سفله فرو نیاورم سر
[M2]هرچند که پادشاه باشد
[A]
[B][M1]در زمان پهلوی شاهنشه ایران‌، کزو
[M2]کشور ایران ز قید هرج و مرج آزاد شد
[B][M1]هرکسی آشفته بود از شفقتش آسوده گشت
[M2]هرکجا ویرانه بود از همتش آباد شد
[B][M1]هر دل افسرده از او شعلهٔ شادی کشید
[M2]هر دژ مخروبه از او غیرت نوشاد شد
[B][M1]عزت عصر قدیم و ذلت عهد اخیر
[M2]آن‌ یکی با یاد آمد وین یکی از یاد شد
[B][M1]کی کند جیش حوادث رخنه دراین مرز و بوم
[M2]زان که ایران را حصار از آهن و پولاد شد
[B][M1]وز نفاذ امر خسرو، کوهکن را در عمل
[M2]مته شیرین‌کارتر از تیشهٔ فرهاد شد
[B][M1]گر بساط جم برفتی بر سر باد و هوا
[M2]زین شه جم رتبه خاک کوه‌ها بر باد شد
[B][M1]دیگران‌ در جهل کوشیدند و شه کوشد به‌ علم
[M2]زان که داند که‌ ارتقای کشور از استاد شد
[B][M1]نی به بابل بلکه در هر نقطهٔ کشور ز علم
[M2]ریخته بنیادها زین شهریار راد شد
[B][M1]بر مراد شاه‌، فارغ چون که دستور علوم
[M2]زبن دبیرستان‌.خوش‌بنیاد محکم لاد شد
[B][M1]کلک مشکین بهار از بهر تاریخش نوشت
[M2]این دبیرستان به یمن پهلوی بنیاد شد
[A]
[B][M1]چون همه درکینه با من چرخ نیلی‌رنگ شد
[M2]سنگ گشتم‌شیشه گرشد،‌شیشه گشتم سنگ شد
[A]
[B][M1]حسین دانش آن سرخیل ابرار
[M2]که در عالم به دانایی علم شد
[B][M1]درختی سایه گستر بود افسوس
[M2]که پیش تندباد مرگ خم شد
[B][M1]ز بنیان ادب رکنی فرو ریخت
[M2]ز بستان هنر نخلی قلم شد
[B][M1]دل روشندلان از فرقت وی
[M2]قرین حرقت و رنج و الم شد
[B][M1]نپنداری که دانش از میان رفت
[M2]وجودش سوی اقلیم عدم شد
[B][M1]نمی آب از یم ایجاد برخاست
[M2]تکاپو کرد و آخر سوی یم شد
[B][M1]وجودش‌ با وجود گل قرین کشت
[M2]مزاجش با مزاج دهر ضم شد
[B][M1]دلم سوزد به حال اهل تحقیق
[M2]که فردی کامل از آن جمع کم شد
[B][M1]به‌مرگ او «‌بهار» اشگ غم افشاند
[M2]همان بر تربت پاکش رقم شد
[B][M1]بیا تا اشگ غم بر وی فشانیم
[M2]که تاریخ وفاتش «‌اشک غم‌» شد
[A]
[B][M1]صدر اعظم حضرت تیمورتاش
[M2]بشنود یک نکته از این مستمند
[B][M1]حق‌صحبت‌هست‌حقی‌معتبر
[M2]بود می‌باید بدین حق پای‌بند
[B][M1]بنده‌را با خواجه حق صحبت است
[M2]صحبتی دیرینه و بی‌زرق و فند
[B][M1]دوست در سختی بباید پایمرد
[M2]واندر این معنی روایاتی است چند
[B][M1]خود تو دانی بوده‌ام در این دو سال
[M2]پایکوب انزوا و حبس و بند
[B][M1]گه به چنگ شحنگانی دیوخوی
[M2]گه اسیر ناکسانی خودپسند
[B][M1]جاهلان خشنود و من مانده غمی
[M2]ناکسان برکار و من مانده نژند
[B][M1]ورنه بر هنجار بودم پیش از این
[M2]یافتم زین انزوا و بند پند
[B][M1]فکر من دعوی آزادی گذاشت
[M2]کلک‌ من شمشیر حریت فکند
[B][M1]مردی و آزادگی در طبع من
[M2]چون‌ زنان افکند بر رخ روی بند
[B][M1]مرگ و پیری همچو گرک گرسنه
[M2]می‌زند هر دم به رویم زهرخند
[B][M1]محنت و تیمار مشتی کودکان
[M2]بر دلم پیکان زهرآگین فکند
[B][M1]روزگارم دست استغنا ببست
[M2]آسمانم ریشهٔ مردی بکند
[B][M1]قصه کوته‌، بین چه گوید بنت کعب
[M2]قطعه‌ای چون همت صوفی بلند:
[B][M1]«‌عاشقی خواهی که تا پایان بری
[M2]بس که بپسندید باید ناپسند
[B][M1]زشت باید دید و انگارید خوب
[M2]زهر باید خورد و انگارید قند
[B][M1]توسنی کردم ندانستم همی
[M2]کز کشیدن سخت‌تر گردد کمند»
[A]
[B][M1]مرد باید که ز گشت فلک و اختر
[M2]تن به‌اندوه و به‌غم خیره نرنجاند
[B][M1]صبر بایدکه به آلام ظفر یابی
[M2]ور نه آلام تن مرد بسنباند
[B][M1]مرد را شاید در محنت روزافزون
[M2]صبر ایوب نبی لختی برخواند
[B][M1]رنجه از بازی گردون نتوان بودن
[M2]کاسمان‌بازی‌از اینگونه‌بسی داند
[B][M1]پایداری کن در حادثهٔ گیتی
[M2]تا دم حادثه ازکار فروماند
[B][M1]این‌نبینی که کند شاخهٔ کوچک را
[M2]باد و آن شاخ قوی را بنجنباند
[A]
[B][M1]چه یادگار نوبسم من اندرین دفتر
[M2]که ازکدورت دل خامه را قرار نماند
[B][M1]بدین خوشیم که از خوب و زشت کار جهان
[M2]به روزگار جز این چند یادگار نماند
[B][M1]یکی سوار درآمد به دشت و شوخی کرد
[M2]ولی دریغ که جزگرد از آن سوار نماند
[B][M1]تو ای رفیق که خواندی خط بهار امروز
[M2]بمان به کام دل خویش اگر بهار نماند
[A]
[B][M1]بهر بهار بازو وکون وکفل نماند
[M2]کزسیل‌ «‌استرپ تومیسین» ‌دشت و تل نماند
[B][M1]گیرم که خواستند رهی را عمل کنند
[M2]باقی تنی بجا ز برای عمل نماند
[B][M1]باید خرید هرکرمی بیست سی فرانک
[M2]بایع فرنگی است ر مجال جدل نماند
[B][M1]پولی که بود خرج عروسی سینه شد
[M2]چیزی پی هزینه ماه عسل نماند
[B][M1]دولت فقیر و ما همه از او فقیرتر
[M2]نقدی بجا ز غارت دزد و دغل نماند
[B][M1]هرکس برای خ‌بش کلاهی تهیه دید
[M2]بهر حقیر جز سر سخت کچل نماند
[B][M1]یاران به ملک و مال رسیدند و بهر ما
[M2]جز زخم سینه حاصل سعی و عمل نماند
[A]
[B][M1]نماند درد و درمان هم نماند
[M2]نماند وصل و هجران هم نماند
[B][M1]بهارا غم مخورکاندر زمانه
[M2]نماند عیش و خذلان هم نماند
[B][M1]به تهران در منال ازیاد استخر
[M2]که رفت استخر وتهران هم نماند
[B][M1]شود ایران بسی آباد و ویران
[M2]همان آباد و وبران هم نماند
[B][M1]نپاید چین و ژاپون هم نپاید
[M2]نماند روس و آلمان هم نماند
[B][M1]نماند انگلیسی خردمند
[M2]همان هندوی نادان هم نماند
[B][M1]بمیرد مرغ و ماهی هم بمیرد
[M2]نماند وحش و انسان هم نماند
[B][M1]اگرچه دیر ماند نام نیکو
[M2]سرانجام ای پسر آن هم نماند
[B][M1]بتوفد پردهٔ این نجم ساکن
[M2]زمین گرد گردان هم نماند
[B][M1]بر این افراشته سقف مرصع
[M2]قنادیل فروزان هم نماند
[B][M1]بجز یک‌ذات کاصل کاینات است
[M2]صور و اسماء و اعیان هم نماند
[B2]بد و خوب‌ جهان اندر زوال استپس‌ این‌ جنگ و جدال ما خیال ‌است
[A]
[B][M1]شنیدم در امربکا گروهی
[M2]دل از عشق زنان یکسو کشیدند
[B][M1]ز دست بیوفایی‌های نسوان
[M2]در آغوش جوانان آرمیدند
[B][M1]همانگه دسته‌ای در شهر پاریس
[M2]سوی ابن ماجرا با سر دوبدند
[B][M1]چنان شد رسم کار بچه‌بازی
[M2]که گفتی زن از اول نافربدند
[B][M1]زنان از دیدن این غبن فاحش
[M2]سرانگشت پشیمانی گزیدند
[B][M1]پس آنگه بهر استرضای مردان
[M2]به فرم امردان کسوت گزیدند
[B][M1]به بر کردند رخت تنگ و کوتاه
[M2]سراسر زلف با مقراض چیدند
[B][M1]شد این‌مد درجهان‌مقبول‌وهرجا
[M2]زنان گیسوی مشک‌افشان بریدند
[B][M1]به ایران هم سرایت کرد این کار
[M2]زنان فرمودهٔ شیطان شنیدند
[B][M1]طلایین طرّه و مشکین کلاله
[M2]درو کردند و قلب ما دریدند
[B][M1]سر خود را کچل کردند و زین غم
[M2]دل ما را به خاک وخون کشیدند
[B][M1]به یک تقلید بیجا این بلا را
[M2]دودستی بر سر خود آوربدند
[B][M1]سخن کوته کنم دور از عزیزان
[M2]زنان یکسر به گیس خویش ریدند
[A]
[B][M1]هر شب میان خانه افسر زن ...
[M2]نامحرمان صلای خبردار می کشند
[B][M1]مرد و زن و پدرزن و مادرزن و عروس
[M2]در بزم عیش باده کلنار می کشند
[B][M1]کدبانوان و دخترکان و عروسکان
[M2]در نزد غیر پرده ز رخسار می کشند
[B][M1]از بس غربو و هلهله‌، ‌گویی میان جمع
[M2]نایب حسین را به سردار می کشند
[B][M1]ضرب و غریو و کف زدن خارج از اصول
[M2]کوبی که خرس را سوی بازار می کشند
[B][M1]مشدی عباد و قربده و دنبلی ...
[M2]برگرد کمان و دف و تار می کشند
[B][M1]هرکس که نیم‌شب ز خیابان گذرکند
[M2]او را میان خانه به اصرار می کشند
[B][M1]کف می‌زنند وهلهله بسیار می کنند
[M2]می می‌خورند و عربده بسیار می کشند
[B][M1]همسایگان‌خستهء‌مسکین ز خواب خوش
[M2]برجسته فحش داده و سیگار می کشند
[B][M1]دنبک روان و دایره گرم و رنودمست
[M2]تا صبحدم ز گردهٔ هم کار می کشند
[B][M1]پرسیدم‌از پلیس‌محل کاین سرا زکیست‌؟
[M2]کانجا حجب‌، ز چهرهٔ اسرار می کشند
[B][M1]نرمک جواب داد که هست این حرمسرا
[M2]بازار ... فروشی و ... جار می کشند
[A]
[B][M1]دانشوران غرب نمودند اختراع
[M2]نوری‌قوی که پرتوش از قلب سرکند
[B][M1]دل را بدان معاینه سازند وانگهی
[M2]درمان چنان کنندکه در وی ثمرکند
[B][M1]زان بی‌خبرکه نور جمال نگار ما
[M2]از قلب‌هاگذشته به‌جان‌ها اثرکند
[B][M1]تنها تفاوتی است که قلب شکسته را
[M2]آن پر نشاط سازد و این پر شررکند
[A]
[B][M1]باد صبا خوش است شهیدان رشت را
[M2]از ماجرای قاتل ایشان خبرکند
[B][M1]این بیت را که از اثر طبع دیگریست
[M2]بر قبرشان نثار چو عقد گهرکند
[B][M1]«‌دیدی که خون ناحق پروانه شمع را»
[M2]«‌چندان امان نداد که شب را سحرکند»
[A]
[B][M1]آسمان با کسی وفا نکند
[M2]تا به هفتادکس جفا نکند
[B][M1]نکند پادشا گدایی را
[M2]تا دوصد پادشا گدا نکند
[B][M1]آنچنان کارها شدست خراب
[M2]که دگرگپ زدن کرا نکند
[B][M1]ور زنی بانگ بر کریوهٔ کوه
[M2]کوه در پاسخت صدا نکند
[B][M1]نیست‌ایزدبه فکرنوع‌بشر
[M2]یا همین فکرکارما نکند
[A]
[B][M1]بنگر آن غول راکز هول او
[M2]دیو لاحول دمادم می کند
[B][M1]گر کشی عکسش به دیوار خلا
[M2]لولئین از هیبتش رم می کند
[A]
[B][M1]به حیرتم که اجانب ز ما چه می‌خواهند؟
[M2]ملوک عصر ز مشتی گدا چه می‌خواهند؟
[B][M1]ز فقر مردیم‌، از نان ما چه می‌شکنند
[M2]به جان رسیدیم‌، از جان ما چه می‌خواهند؟
[B][M1]نوا نوای کسی بود و رقص رقص کسی
[M2]درین میان ز من بینوا چه می‌خواهند؟
[B][M1]خطا نمود شه و اجنبی سزایش داد
[M2]ز ملتی که نکرده خطا چه می‌خواهند؟
[B][M1]اگر به مسکو و باکو کسی گناهی کرد
[M2]ز بصره و نجف وکربلا چه می‌خواهند؟
[B][M1]ز هند و بصره گرفتند تا به مصر و حجاز
[M2]خدا قبول کند! از خدا چه می‌خواهند؟
[B][M1]به بیع قطع خریدند مملکت را مفت
[M2]درتن معامله غیر از رضا چه‌می‌خواهند؟
[B][M1]از آب حمام اینان گرفته‌اند رفیق
[M2]زآبروی چنین آشنا چه می‌خواهند؟
[B][M1]روا بود که بمیرند مردم از زن و مرد
[M2]ز عزتی که ندارد بقا چه می‌خواهند؟
[A]
[B][M1]درست گوی و به هنگام گوی و نیکوگوی
[M2]که سخت مشکل کاربست کارگفت و شنود
[B][M1]اگر سلامت خواهی به هر مقام‌، زبان
[M2]مکن درازکه آن خنجریست خون‌آلود
[B][M1]خموش باش‌، چه بسیار دیده‌ایم که داد
[M2]زبان سرخ سر سبز را به تیغ کبود
[A]
[B][M1]بنگر بدان درخش که با قوت شمال
[M2]برجست و روی ابر به‌ناخن همی شخود
[B][M1]چون طفل خردسال که با خامه طلا
[M2]کج‌مج خطی کشد بهٔکی صفحهٔ کبود
[A]
[B][M1]نهفته روی به برگ اندرون گلی محجوب
[M2]ز باغبان طبیعت ملول و غمگین بود
[B][M1]زتاب و جلوه اگر چند مانده بود جدا
[M2]ولی ز نکهت او باغ عنبرآگین بود
[B][M1]ز اوستادی خورشید و دایگانی ماه
[M2]جدا به سایهٔ اشجار، فرد و مسکین بود
[B][M1]نه با تحیت نوری ز خواب برمی‌خاست
[M2]نه به افسانهٔ مرغی سرش به بالین بود
[B][M1]فسرده عارض بی‌رنگ او به سایه‌، ولیک
[M2]فروغ شهرت او رونق بساتین بود
[B][M1]کمال ظاهر او پرورش گر ازهار
[M2]جمال باطنش آرایش ریاحین بود
[B][M1]به جای چهره‌فروزی به بوستان وجود
[M2]نصیب او ز طبیعت وقار و تمکین بود
[B][M1]چگونه ‌چهره‌ فروزد تنی که سوزی داشت
[M2]چگونه جلوه فروشد دلی که خونین بود
[B][M1]ز ازدحام هواها مصون که برگردش
[M2]ز دور باش حقیقت مدام پرچین بود
[B][M1]چه غم که بر سر باغ مجاز جلوه نکرد
[M2]گلی که از نفسش طبع دهر مشکین بود
[B][M1]به‌ خسروان‌ سخن ناز اگر فروخت رواست
[M2]شکر لبی که خداوند طبع شیرین بود
[B][M1]کسی که عقد سخن را به لطف داد نظام
[M2]ز جمع پردگیان بی‌خلاف‌، پروین بود
[B][M1]جلیس بیت‌ حزن‌ شد چو یوسفش کم گشت
[M2]غم فراق پدر هرچه بود سنگین بود
[B][M1]به نوبهار حیات از خزان مرگ، به‌ باد
[M2]شد آن گلی که نه در انتظار گلچین بود
[B][M1]اگرچه آرزوی زندگی ببرد به گور
[M2]ولی به زندگی امیدوار و خوش‌بین بود
[B][M1]اگرچه‌ حجلهٔ‌ رنگین‌ به کام خویش نساخت
[M2]ولی ز شعر خوشش روی دهر رنگین بود
[B][M1]ندیده کام جوانی جوانه مرگش کرد
[M2]سپهر پیرکه با اهل معنی اش کین بود
[B][M1]شگفت‌ و عطر برافشاند و خنده کرد و بریخت
[M2]نتیجهٔ گل افسرده عاقبت این بود
[A]
[B][M1]مثقلی با من ز روی طنز گفت
[M2]صحبت از فضلت به کشور می‌رود
[B][M1]گر ترا دستی است درعلم سیر
[M2]کشف این رمزت میسر می‌رود
[B][M1]این جهان چه‌؟ گاو چه‌؟ ماهی کدام
[M2]کز خیالش عقلم از سر می‌رود
[B][M1]گفتم اندر بی‌ثباتی‌های دهر
[M2]زبن اشارت‌ها مکرر می‌رود
[B][M1]یعنی این دنیاست روی شاخ گاو
[M2]پشت کردی‌، تا به آخر می‌رود
[A]
[B][M1]اهتمام و شوق اگر یاور شود
[M2]مرد خامل ذکر نام‌آور شود
[B][M1]شوق را باطل مکن در خویشتن
[M2]تا ز نورش خاطرت انور شود
[B][M1]کاتش تابان به خاکستر درون
[M2]گر بماند دیر، خاکستر شود
[B][M1]کودکی نقاش بشناسم که داشت
[M2]آرزو تا قائد کشور شود
[B][M1]چون که‌قائد گشت‌لشگر گرد کرد
[M2]تا به گیتی بر سران سرور شود
[B][M1]پس عجب نی گرز گشت روزگار
[M2]مردک نقاش اسکندر شود
[B][M1]دیده‌شدکاندر جهان‌از فیض رب
[M2]کودکی نجارپیغمبر شود
[B][M1]تاکه اوضاع جهان بر باطل است
[M2]کی تواند حق ضیاگستر شود
[B][M1]تا بود قدر و شرف محکوم زر
[M2]هرکه ناکس‌تر، مقدس‌تر شود
[B][M1]علم باید تا جهان گیرد نظام
[M2]کار باید تا جهان چون زر شود
[B][M1]فکر دیگر باید و مردی دگر
[M2]تاکه اوضاع جهان دیگر شود
[B][M1]خدمت استاد باید دیرگاه
[M2]تاکه دانشجوی دانشور شود
[A]
[B][M1]آن که کمتر شنید پند پدر
[M2]روزگارش زیاده پند دهد
[B][M1]وان که را روزگار پند نداد
[M2]تیغ زهر آبداده پند دهد
[A]
[B][M1]سنبل صد برگ رنگارنگ پنداری مگر
[M2]چار چیز از چار حیوان گشته در یکجا پدید
[B][M1]غبغب رنگین کبوتر، گردن طاوس نر
[M2]روی بوقلمون مست و دُمّ روباه سپید
[B][M1]در حقیقت یک گلستان گل خرید از گلفروش
[M2]آن که از این سنبل صد برگ یک گلدان خرید
[B][M1]شامه‌اش گردد عبیرآمیز و چشمش پرنگار
[M2]هرکه او یکبار گوشش وصف این سنبل شنید
[A]
[B][M1]ز البرز بزرگ در شمال ری
[M2]هر شب دم دلکش شمال آید
[B][M1]از باد شمال مشکبو هر دم
[M2]جان‌ رقصد و دل‌ به‌ وجد و حال‌آید
[B][M1]وز عطر خوش گل و ریاحینش
[M2]آفات سموم را زوال آید
[B][M1]برفش بگدازد و به شهر اندر
[M2]بس چشمه دلکش زلال آید
[B][M1]امشب ز نسیم‌، سخت خشنودم
[M2]کز سوی شمال بی‌ملال آید
[B][M1]جنبد به جنوب از شمال آسان
[M2]و آزاد به بزم اهل حال آید
[B][M1]در محفل ما هوای جانبخشش
[M2]با روح به فعل وانفعال آید
[B][M1]همراه شمال جانفزا زی ما
[M2]پیوسته قوافل کمال آید
[B][M1]من رشک برم بدو چو از شوخی
[M2]با طرهٔ یار در جدال آید
[B][M1]گاهی صف چپ ازو برآشوبد
[M2]گه درصف راست اختلال آید
[B][M1]آشوب فتد به زلف یار اما
[M2]این فتنه مؤید جمال آید
[B][M1]باری نکنم نهان که سوی ما
[M2]هر فیض که آید ازشمال آید
[A]
[B][M1]ای جناب میرزا .. از بهر چه
[M2]حکم بر کفر من دلریش محزون داده‌اید؟
[B][M1]اشتباهات عجیب و انتسابات خنک
[M2]همچو آروغ از درون سینه بیرون داده‌اید
[B][M1]چون منی در آستانه باعث ضعف شماست
[M2]زان سبب در عزل من دستور معجون داده‌اید
[B][M1]گر برای هجو اول بود، کان هجوی نبود
[M2]کز غضب رخساره را رنگ طبرخون داده‌اید
[B][M1]ور برای دست‌بوسی بود، کان روز آمدم
[M2]لیک دیدم صلح را ترتیب وارون داده‌اید
[B][M1]خود سراپا جوهر هجوید و بهر هجو خویش
[M2]زین خریت‌ها به دست خلق مضمون داده‌اید
[B][M1]داد نتوان شرح نسبت‌هاکه بر این بیگناه
[M2]آنچه سابق داده‌اید و آنچه اکنون داده‌اید
[B][M1]من ز شفقت هجو را هرچندکمترگفته‌ام
[M2]از لجاجت لفت را هر لحظه افزون داده‌اید
[B][M1]شاعران طوس ملعونند ای عالی‌جناب
[M2]چون ندای جنگ با این قوم ملعون داده‌اید
[B][M1]گفته‌اید این شخص باشد دشمن دین مبین
[M2]این‌چنین نسبت به من یاسیدی چون داده‌اید؟
[B][M1]در بزرگی این همه کین و لجاج از بهر چیست
[M2]حضرتعالی مکر در بچگی کون داده‌اید
[A]
[B][M1]قطعهٔ شعر ز شوریده شنیدم که در آن
[M2]گفته تبریک به شهزاده در این عید سعید
[B][M1]سخنش بس که بلند است هم از راه سخن
[M2]می‌توان بر لب او بوسه زد از راه بعید
[B][M1]شعر شیرین‌ ز فصیح‌الملک‌ امروز خوش‌ است
[M2]که بود رسم که نقل و شکر آرند به عید
[A]
[B][M1]حبذا خاک روان‌بخش و زهی تربت پاک
[M2]که از او خاک ز افلاک فزون یافته فر
[B][M1]آشناتر به دل خلق که دانش در دل
[M2]پاک‌تر در نظر مرد که بینش به نظر
[B][M1]درد را کاین شد درمان چه زیان و چه گزند
[M2]رنج را کاین شد دارو چه مقام و چه خطر
[B][M1]گنج اسرار خدائیست همانا که خدای
[M2]کرده گنجور وی این خواجهٔ پاکیزه سیر
[B][M1]نایب‌التولیه کزگوهر او فخر بود
[M2]آل‌ثابت را چونان که صدف را زگهر
[B][M1]شه دین و شه دنیاش دو فرخ پدرند
[M2]آفرین بر پسری کش پدرند این دو پدر
[B][M1]چند از این‌پیش که بگشود «‌وهابی‌» ز ستم
[M2]دست بیداد در این خاک که خاکش بر سر
[B][M1]خواست بر باد همی دادن این خاک ولی
[M2]آب خود برد و به خود خیره‌برافروخت شرر
[B][M1]گرچه بیداد بسی کرد ولی کیفر یافت
[M2]نیک در یابد بیدادگران را کیفر
[B][M1]سید پاک‌نسب ثابت‌ چون دیدکه خصم
[M2]این چنین برد به سربا پسرپیغمبر
[B][M1]به میان آمد و بربست میان تا بگشود
[M2]ره زوار و بیاراست ز نوساز دگر
[B][M1]زان سپس مشتی بگرفت از آن تربت پاک
[M2]که بود داروی بیمار و شفای مضطر
[B][M1]گفت‌از این‌دوده نبایست‌برون‌رفت‌این خاک
[M2]کابروئی است که چون او نتوان یافت دگر
[B][M1]به بر خویشتن این خاک بدارید نهان
[M2]که زپنهانی پیداست چنین آب خضر
[B][M1]هم ازآن روز سر سلسله ومهتر قوم
[M2]بسته در خدمت این تربت پاکندکمر
[B][M1]وندران سلسله می‌بود همی تا به کنون
[M2]وزکنون نیز بماناد همی تا محشر
[B][M1]هله این فخر نیاکان پی این نادره گنج
[M2]ساخت گنجینه‌ای از سیم بدین زینت و فر
[B][M1]خازن او است بهین دخت عمادالدوله
[M2]اشرف‌السلطنه عزت ملک نیک اختر
[B][M1]آن ملک‌زادهٔ آزاده که بر درگه او
[M2]به شب و روز ببوسند زمین شمس وقمر
[B][M1]فلک عزت و حشمت نه چنو یافته ماه
[M2]شجر عصمت و عفت نه چنو دیده ثمر
[B][M1]باد آن خازن وگنجینه وگنجور به‌جای
[M2]تاکه از آب نشان باشد و از خاک اثر
[B][M1]زد رقم از پی تاربخ فنون کلک بهار
[M2]نایب‌التولیه آورده در این گنج‌، گهر
[A]
[B][M1]خواجهٔ فرخ سیر محمد دانش
[M2]ای که سخن گستری و دانش‌پرور
[B][M1]نثر تو چون بر صحیفه خامهٔ بهزاد
[M2]نظم تو چون در قنینه بادهٔ خلر
[B][M1]چون تو ندیدم سخنوری به ‌فصاحت
[M2]دیده و سنجیده‌ام هزار سخنور
[B][M1]همسر رنجم از آن که خاطر پاکت
[M2]رنجه شد از مرگ ناگهانی همسر
[B][M1]بود معزای آن کریمهٔ مغفور
[M2]پر ز خلایق بسان عرصهٔ محشر
[B][M1]آه و دریغا که من در آن شب و آن روز
[M2]بودم رنجور و اوفتاده به بستر
[B][M1]کاش که سر برنکردمی و ندیدی
[M2]خاطر آن خواجه را ملول و مکدر
[B][M1]دیدن یاران خوشست لیک به‌ شادی
[M2]نه بغمان کرده هر دو گونه معصفر
[B][M1]کار قضا بود شاد زی و مخور غم
[M2]هل که بداندیش تو بود به‌ غم اندر
[B][M1]بزم بیارای از دو آتش سوزان
[M2]ایدون کاندر رسید لشکر آذر
[B][M1]آن‌ یک در مرزغن چو گونهٔ معشوق
[M2]وان دگر اندر بلور چون لب دلبر
[B][M1]زخمه شهنازی و نوای قمر خواه
[M2]وان سخنان کز بهار دارند از بر
[B][M1]گاه بنوشند و گاه پای بکوبند
[M2]گاه ز بوسه دهند قند مکرر
[B][M1]گفت‌ حکیمی‌ جهان‌ سراسر وهم‌ است
[M2]گفت آن دیگر که بودنی است سراسر
[B][M1]گر همگی بودنی‌است غم نکند سود
[M2]ور همه وهم‌است‌باز شادی خوش‌تر
[A]
[B][M1]والدین ار به روی فرزندان
[M2]نگشایند از فضایل در
[B][M1]ضرر این جنایت آخر کار
[M2]بازگردد به مادر و به پدر
[B][M1]قصهٔ مجرمی است بی‌تقصیر
[M2]کرده در وی گناه غیر اثر
[B][M1]صورتی چون قمر دمیده به‌شب
[M2]سیرتی چون به شب گرفته قمر
[B][M1]شاخ نیکیش مانده بی‌حاصل
[M2]نخل زشتیش گشته بارآور
[B][M1]سالش از بیست ناگذشته هنوز
[M2]کرده دزدی ز شصت افزون‌تر
[B][M1]روزی آنجا که بود یلخی شاه
[M2]شتر و مادیان و قاطر و خر
[B][M1]حمله‌ای برد و ییش کرد بسی
[M2]بختی و ناقه‌، اشهب و استر
[B][M1]راه‌داران شه گرفتندش
[M2]ازپس حرب و کوشش منکر
[B][M1]حبس کردند و از پس دو سه روز
[M2]حکم قتلش برآمد از محضر
[B][M1]رقم قتل از زبان قلم
[M2]برنگردد مگر به قوت زر
[B][M1]هست قانون نوشته بهر عوام
[M2]که همه بی کسند و بی‌یاور
[B][M1]امر شد تا به‌دارش آویزند
[M2]که گنه کار بود و زشت‌سیر
[B][M1]پس به کشتنگهش همی شحنه
[M2]برد و دادش ز حکم قتل خبر
[B][M1]مادری بیوه داشت خانه‌نشین
[M2]بشنید این قضیه از دختر
[B][M1]سر و سینه‌زنان به میدان تاخت
[M2]آن کجا بود دست بسته پسر
[B][M1]زان که در زیر دشنهٌ جلاد
[M2]بودش افتاده پاره‌ای ز جگر
[B][M1]چون گریبان خود جماعت را
[M2]بردرید آن عجوزهٔ مضطر
[B][M1]کوچه دادند مادر او را
[M2]کوچه گردان بی‌پدر مادر
[B][M1]بیوه‌ زن رفت و دید معرکه‌ای
[M2]که بترسد از او هر آدم نر
[B][M1]پسرش بسته دست و یاز‌یده
[M2]هیبت مرگ بردلش خنجر
[B][M1]خوانده قاضی ز نامهٔ عملش
[M2]دزدی اسب و اشتر و استر
[B][M1]چوبهٔ دار، گفت کیفر اوست
[M2]بهر آسایش گروه بشر
[B][M1]مادرش بانگ الامان برداشت
[M2]خاصه بعد از شنیدن کیفر
[B][M1]پسر آنجاکه بودگفت بلند
[M2]که بیا مادر عزیز ایدر
[B][M1]صبر میکن به‌مرگ من چونانک
[M2]صبر کردی به مردن شوهر
[B][M1]مرگ تلخست و بهرتسکینش
[M2]بر لبم نه زبان چون شکر
[B][M1]مادر پیر چانه پیش آورد
[M2]به دهانش زبان نمود اندر
[B][M1]پور بدبخت نیش‌ها بفشرد
[M2]بر زبان عجوز خاک بسر
[B][M1]زیر دندان زبان مادر کند
[M2]ریخت خون از دهان هر دو نفر
[B][M1]مادرش از هوش‌رفت و فرزندنش
[M2]گفت با مردم ای مهین معشر
[B][M1]لب به دشنام من میالایید
[M2]به حق پاک ایزد داور
[B][M1]پیشتر زان که شرح حال مرا
[M2]یک بهٔک بشنوید تا آخر
[B][M1]پدرم بود شخص نوکر باب
[M2]مهربان و به خانه نان‌آور
[B][M1]داشتم من دو سال تا او مرد
[M2]آیدم صورتش کمی به‌نظر
[B][M1]مادرم ماند با دو طفل صغیر
[M2]من و از من بزرگ‌تر خواهر
[B][M1]در همان روزها که می‌رفتم
[M2]خرد خردک ز خانه تا دم در
[B][M1]تخم‌مرغی به خفیه دزدیدم
[M2]از فروشندهٔ کنارگذر
[B][M1]مادرم دید و بر رخم خندید
[M2]نه به من زد طپانچه ونه‌تشر
[B][M1]نه به‌ من گفت کاین عمل دزدیست
[M2]شاخ دزدی فضاحت آرد بر
[B][M1]خندهٔ مادر و خموشی او
[M2]پسرش را ز راه برد بدر
[B][M1]تا به اینجا کشید کار او را
[M2]که شتر دزد‌ گشت و غارت‌گر
[B][M1]لاجرم من زبان مادر را
[M2]قطع کردم چو اره شاخهٔ تر
[B][M1]زان که هست این زبان بی‌معنی
[M2]قاتل من به معنی دیگر
[B][M1]اگر او عیب کار دزدی را
[M2]به من آمخته بود گاه صغر
[B][M1]کی به این کار می‌نهادم پای
[M2]کی به این دار می کشیدم سر
[A]
[B][M1]به عهد شاه محمدرضا که بر سر او
[M2]گرفته طالع بیدار چتر فتح و ظفر
[B][M1]در آن زمان که ز تدبیر و اهتمام قوام
[M2]تهی ز لشکر بیگانه گشت این کشور
[B][M1]به سعی و همت زردشتیان ایرانی
[M2]بنای این هنرستان نو رسید بسر
[B][M1]بنام کیسخرو پور شاهرخ آن را
[M2]لقب نهادند آزادگان نیک‌سیر
[B][M1]هماره شاد بماناد روح کیخسرو
[M2]که جز به‌راه وطن‌دوستی نکرد گذر
[B][M1]بود امید که دوشیزگان روشندل
[M2]ز علم و عفت ازین بوستان برند ثمر
[B][M1]زیمن پرورش نیک و حسن آموزش
[M2]بپرورند به هر سال عده‌ای مادر
[B][M1]چو شد تمام بنا، خواستند تاربخش
[M2]به رسم سنت دیرینه زین سخن گستر
[B][M1]رقم زد از پی تاریخ سال کلک بهار
[M2]که‌: «‌باد این هنرستان مطاف علم و هنر»
[A]
[B][M1]رنج و زحمت طلبی‌، باش معاشر با خلق
[M2]حشر با خلق بلی رحمت و رنج آرد بار
[B][M1]خواهی از دغدغه و رنج فراغت یابی
[M2]ترک صحبت کن و در خانه نشین صوفی‌وار
[B][M1]باش مأنوس به یاری که نپرسد ز تو چیز
[M2]هم نگوید به تو چیزی که نپرسی ناچار
[B][M1]گر سخن خواهی با تو سخن آرد به میان
[M2]ور خمش باشی خاموش نشیند به کنار
[B][M1]هرچه زو خواهی آرد به برت از هر باب
[M2]هرچه زو پرسی پاسخ دهدت در هر کار
[B][M1]نه سخن سازد و نز خلق نماید غیبت
[M2]نه خبر پرسد و نی کشف نماید اسرار
[B][M1]تا تو در خوابی او نیز بماند خفته
[M2]تا تو بیداری او نیز بماند بیدار
[B][M1]آن‌چنان محرم و یکدل که نباید ببرش
[M2]نه تعارف‌، نه تکلف‌، نه تحفظ‌، نه وقار
[B][M1]با تو در خانه بود تا تویی اندر خانه
[M2]هم به گلزار بود تا تو اندرگلزار
[B][M1]ور به زندان فکنندت به مثل آنجا نیز
[M2]مونس روز غم تست و انیس شب تار
[B][M1]لیک در صحبت مخلوق تو را ترک کند
[M2]هست عذرشکه‌بهٔک دل نسزد عشق دویار
[B][M1]او حکیمست و فقیه است و طبیبست و ادیب
[M2]کیمیاوی و رباضی‌، فلکی و معمار
[B][M1]واعظ و زاهد و صنعتگر و نقاش و خطیب
[M2]حاسب و کاتب و خطاط و سپاهی و سوار
[B][M1]داند اسرار نباتات و علاج حیوان
[M2]که بود اهل گل و اهل مل و اهل شکار
[B][M1]گر ز جغرافی پرسی به تو بنماید راست
[M2]عرض و طول و جهت و مردم هر شهر و دیار
[B][M1]گر ز تاریخ بپرسی بنماید تاریخ
[M2]ور ز اشعار بپرسی بسراید اشعار
[B][M1]نکنی گر سخنی از سخنانش را فهم
[M2]بر تو تکرار کند گر تو بخواهی صد بار
[B][M1]همه خط داند از چینی و از سنسکریت
[M2]پهلوی و گرگ و مصری و خط مسمار
[B][M1]ور ز انساب ملل خواهی گوید به تو باز
[M2]ز آریایی و ز سامی و ز حامی و تتار
[B][M1]این‌چنین دوست کتابست از او روی متاب
[M2]این چنین یار کتابست ازو دست مدار
[B][M1]به چنین شاهد زیبا به بطالت منگر
[M2]بشنو از من به کس او را به امانت مسپار
[B][M1]ور امانت بسپردیش ازو چشم بپوش
[M2]دیگری خواه ز بازار و به جایش بگذار
[B][M1]لله الحمد که در خانهٔ ما حرفی نیست
[M2]که بهار است و کتابست و کتابست و بهار
[B][M1]با چنین حال شدم حبس‌، ز من عبرت گیر
[M2]ای که با خلقی محشوربه لیل وبه نهار
[A]
[B][M1]برکش مراکه گوهر شمشیر آبدار
[M2]تا از نیام برنکشندش پدید نیست
[A]
[B][M1]بشنید بها شعر دل‌افزای بهار
[M2]گفتاکه منم به شعرهمتای بهار
[B][M1]همتای بهار می‌توان بود بها
[M2]درکون بها اگر بود پای بهار
[A]
[B][M1]چون خصم قوی گشت از او دست نگهدار
[M2]و آزرده مکن مشت گرامی به حجر بر
[B][M1]بگذار که پیش آیدش از بخت فتوری
[M2]آنگه‌ بکنش‌ پوست به‌ یک‌ لمح بصر بر
[B][M1]زان پیش که بدخواه به تو چاشت گذارد
[M2]بگذار بر او شام و ممان تا به سحر بر
[B][M1]گویند که نادان را عقل از عقب آید
[M2]آنگه که فرو ماند مسکین به خطر بر
[B][M1]بر مردم احمق چو رود سالی گوید
[M2]من پار بدم احمق و ماندم به ضرر بر
[B][M1]وین طرفه که هرسال نو این گفته شود نو
[M2]تا بگذردش عمر به بوک و به مگر بر
[B][M1]فرصت‌ مده‌ از دست‌ و نگه کن که‌ چه‌ خوش گفت
[M2]آن مشت‌زن پیر به فرزانه پسر بر
[B][M1]مشتی که پس از جنگ فرا یاد تو آید
[M2]باید زدن آن مشت ز تشویر بسر بر
[A]
[B][M1]تکیه منمای به حسن و به ‌جمال ای دختر
[M2]سعی کن در طلب علم و کمال ای دختر
[B][M1]ذره‌ای علم اگرت در وسط مغز بود
[M2]به که در کنج لبت دانهٔ خال ای دختر
[B][M1]بی‌ هنر نیست موثر صفت غنج و دلال
[M2]با هنر جلوه کند غنج و دلال ای دختر
[A]
[B][M1]مژه از سر نیزهٔ فوج بهادر تیزتر
[M2]ابرو از شمشیر سردار سپه خونریزتر
[B][M1]فارسی شوخی‌ است‌ یارم کز غم لعل لبش
[M2]هست چشمم از خلیج فارس گوهربیزتر
[B][M1]معتدل‌تر قامتش از طبع موزون بهار
[M2]لعلش ازکلک کمال‌الملک رنگ‌آمیزتر
[A]
[B][M1]میوه به صفاهان در و رامش به ری اندر
[M2]باده به ارومی در و دانش به خراسان
[A]
[B][M1]دو علم است معلوم نزد بشر
[M2]یکی علم خیر و دگر علم شر
[A]
[B][M1]داشت‌ شخصی ‌از همه‌ عالم‌ سه‌ دوست
[M2]هرسه با او جور و او با هر سه جور
[B][M1]اولین‌، آن ثروتی کز روی سعی
[M2]کرده حاصل در سنین و در شهور
[B][M1]دومین‌، حوری‌وشی کاو را نبود
[M2]یک سر مو در دلارایی قصور
[B][M1]سومین‌، مجموع خوبی‌ها که او
[M2]کرده با مردم به‌تدریج و مرور
[B][M1]چون زمان احتضارش دررسید
[M2]خواجه داد آن هر سه را اذن حضور
[B][M1]کرد با ثروت وداعی سوزناک
[M2]گفت کای سرمایهٔ عیش و سرور
[B][M1]از پس مرگم چه خواهی کرد؟ گفت‌:
[M2]چون تو بگذشتی اپن دارالغرور،
[B][M1]بر مزارت شمع‌ها روشن کنم
[M2]تا شود روحت سراسر غرق نور
[B][M1]گفت با محبوبه کای آرام جان
[M2]بعد مرگم باش آرام و صبور
[B][M1]گفت بر قبرت چنان شیون کنم
[M2]کزلحد جستن کنند اهل قبور
[B][M1]گفت آخر بار با کردار خویش
[M2]کای به خوبی غیرت غلمان وحور
[B][M1]تو پس ‌از مرگم چه‌خواهی کرد؟ گفت‌:
[M2]من نخواهم شد ز نزدیک تو دور
[B][M1]چون که دمساز تو بودم روز و شب
[M2]با تو خواهم بود تا یوم النشور
[B][M1]محتضر جان ‌داد و دادند آن سه دوست
[M2]نعش او را سوی قبرستان عبور
[B][M1]آن یکی شمعی نهاد از روی کوه
[M2]وان دگر اشکی فشاند از روی زور!
[B][M1]ثروت و زن هر دو برگشتند، لیک
[M2]رفت خوبی‌های او با او به گور!
[A]
[B][M1]آن چشم‌ سفیدی که بود چشمش کور
[M2]درکشور ما گشته به بینش مشهور
[B][M1]بیهوده کنند نام کاکا الماس
[M2]برعکس نهند نام زنگی کافور
[A]
[B][M1]غذای میر ندیدم ولی به گاه غذا
[M2]بر اوگذشتم و دیدم که چاکران امیر
[B][M1]کمان گروهه به کف گرد سفره‌خانه او
[M2]کمین گشاده مگس ها همی زنند به تیر
[A]
[B][M1]یکی نصیحت آزادگان ز جان بپذیر
[M2]که از طریقهٔ آزادگی نمانی باز
[B][M1]اگر توانگر گشتی ز عجب دست بکش
[M2]وگر فقیر شدی بر زمانه سر بفراز
[B][M1]که نیست در بر آزادگان بتر چیزی
[M2]به روزگار، ز عجب غنا و ذل نیاز
[A]
[B][M1]خواجه برفت و خفت به خاک وتو ز ابلهی
[M2]در ماتمش به ناله و آه اندری هنوز
[B][M1]بزدود خاک تیره از او آب و رنگ و تو
[M2]در جامه کبود و سیاه اندری هنوز
[B][M1]مگری برآن که رخت به منزل کشید و رفت
[M2]بر خویشتن گری که به راه اندری هنوز
[A]
[B][M1]کاش بودم زان کسان کاندر جهان
[M2]سازگار آیند با هر خار و خس
[B][M1]یا از آن مردم که گرد آیند زود
[M2]نزد هرشیرینیئی همچون مگس
[B][M1]آن کسم منکر سر خودکامگی
[M2]سر فرو نارم به نزد هیچ کس
[B][M1]باهمه خوبی بس آیم من ولیک
[M2]نیستم با این دل خودکامه بس
[B][M1]آن عقابم من که باشد جای من
[M2]یا به دست خسروان یا در قفس
[B][M1]کل ما فی الدهر عندی قذره
[M2]غیر رکض الرمح فی ظل الفرس
[A]
[B][M1]ای بزرگان به من جواب دهید
[M2]کاخر این ملک راکه دارد پاس
[B][M1]ای هژیران ری به من گویید
[M2]کیست مسئول این خرابه اساس
[B][M1]از پس هجده سال سعی هنوز
[M2]صید فقریم و بستهٔ افلاس
[B][M1]چشم بسته بریده ره شب و روز
[M2]باز بر جای‌، همچو گاو خراس
[B][M1]ما به کریاس در به جنگ و جدل
[M2]دشمنان سرکشیده در کریاس
[B][M1]جنگ و غوغای ما بدان ماند
[M2]با چنین حال و با چنین احساس
[B][M1]که ز غفلت به مغزهم کوبند
[M2]در تک چاه چند تن کناس
[B][M1]اهرمن داسی از نفاق به‌دست
[M2]همه گردن نهاده‌ایم به داس
[B][M1]همه ماریم و چرخ‌، مارافسای
[M2]همه موریم و بخت‌، لغزان طاس
[B][M1]آن‌، همی نالد از خواص القوم
[M2]این همی موید از عوام الناس
[B][M1]آن‌، همه خلق را کند تکفیر
[M2]از سر شک و شبهه و وسواس
[B][M1]این‌، همه قوم را نماید هو
[M2]از سر نفی صرف و ضعف حواس
[B][M1]آن یکی شرم مردم دیندار
[M2]این دگر ننگ مردم حساس
[B][M1]قلب از این گفتگو شود مجروح
[M2]مغز از این ماجرا کند آماس
[B][M1]اگر این احمر است و آن ابیض
[M2]وگر این کنگر است و آن‌ ریواس
[B][M1]همه هستیم بنت یک وادی
[M2]همه هستیم نسج یک کرباس
[A]
[B][M1]فعل در راستی گواهم بس
[M2]راست گفتم همین گناهم بس
[B][M1]گفتم از راستی بزرگ شوم
[M2]در جهان این یک اشتباهم بس
[B][M1]ترک سرکرده‌ام به راه وطن
[M2]دست در آستین گواهم بس
[A]
[B][M1]این ناکسان که کوس بزرگی همی زنند
[M2]ممتاز نیستند ز کس جز به مال خوبش
[B][M1]بستان و باغ دارند اما نمی‌دهند
[M2]هرگز یکی چغاله به طفل چغال خویش
[B][M1]خاتون اگر خیال خیاری کند، نهد
[M2]سر چون‌خیار بر سر فکر و خیال خویش
[B][M1]محصول باغ و باغچهٔ خانه را دهند
[M2]بقال راکه بارکند بر بغال خویش
[B][M1]وز بهر اهل خانه فرستدگه غروب
[M2]زانگور غژم گشته و آلوی کال خویش
[B][M1]چون کوت کش بیاورد از بهر باغ کوت
[M2]مزدیش نیست تا نتکاند جوال خویش
[B][M1]حمالی ار زغال بیارد برایشان
[M2]باید که خاکه بسترد از دست و بال خویش
[B][M1]ور دست و بال او نشد ازگرد خاکه پاک
[M2]بایست یک درم فکند از زغال خویش
[B][M1]گر سائلی بخواهد از آن قوم حاجتی
[M2]نادم کنندش از جبروت و نکال خوبش
[B][M1]چیزی طلب کنند ز سائل به دست مزد
[M2]گر خواست پس بگیرد از آنان سؤال خویش
[B][M1]اندر پیش دوند و بلیسند دست و پاش
[M2]بینند اگر یکی مگس اندر مبال خوبش
[B][M1]چون گربهٔ گرسنه که جسته است طعمه‌ای
[M2]غرند پای سفره به اهل و عیال خوبش
[B][M1]یک لقمه نان خود را دارد عزیزتر
[M2]از دختر و زن و پسر و عم و خال خویش
[B][M1]آنان که فکر لقمهٔ نانشان به‌سر پزند
[M2]جان می‌نهند بر سر فکر محال خوبش
[B][M1]کاش این مواظبت که زنان حرام خود
[M2]دارند، داشتند ز جفت حلال خویش!
[A]
[B][M1]ای نازدانه یار سر از مهر بازکش
[M2]بسیار ناز داری و بسیار نازکش
[B][M1]فرماندهی‌است‌چشم‌تو زابروکشیده تیغ
[M2]ییشش سپاه مژه‌، به حال درازکش
[A]
[B][M1]ای برادر ز بهر لذت نفس
[M2]سر ز هر شهوتی که هست مکش
[B][M1]از زنا و لواط روی متاب
[M2]وز شراب و قمار دست مکش
[B][M1]غسل جز در زلال خمر مکن
[M2]مسح جز بر کدوی مست‌مکش
[B][M1]نار جز بر حریم کعبه مزن
[M2]آب جز بهر بت‌پرست مکش
[B][M1]چرس و تریاک و شیره را با هم
[M2]کمتر از صد هزار بست مکش
[B][M1]از بدی کن هرآنچه خواهی لیک
[M2]منت از مردمان پست مکش
[A]
[B][M1]بنگر به گردن کج و چشمان احولش
[M2]گویی به قعر چاه نگه می‌کند خروس
[A]
[B][M1]گو، ز من بر حاجی ارزن‌ فروش
[M2]ارزنت را می‌فروشی می‌خرم
[A]
[B][M1]زبن خداوندان گر یک تن بیتی گوید
[M2]که ز نادانی خود نیز نداند معنیش
[B][M1]میر قابوس ببایدش نوشتن و آنگاه
[M2]ز افسر سنجر سازند به تذهیب طلیش
[B][M1]پس بیارایند او را به دو صدگونه نگار
[M2]که همی گویی آراسته مانا مانیش
[B][M1]چاپلوسان چو ببینند بر او بر ناچار
[M2]خوب‌تر خوانند از نظم جریر و اعشیش
[B][M1]آن‌یکی گوید خود وحی خداوند است این
[M2]که فرود آورد از چرخ چهارم عیسیش
[B][M1]خواجه خودگوید زبن گونه فزون دارم شعر
[M2]که مرا وقت نباشد پی شرح و املیش
[B][M1]ور یکی شاعرکی خسته سراید شعری
[M2]که به گوش فلک آویزه نماید شعریش
[B][M1]چون فرو خواند بر خلق به صدگونه امید
[M2]مردم نادان صدگونه کنند استهزیش
[B][M1]آن یکی گوبدکاین شاعرک بی‌سروپای
[M2]کیست تا مرد بیندیشد از مدح و هجیش
[B][M1]وآن دگر گوید بر گفتهٔ او گوش مدار
[M2]که بسی باشد از قدر خود افزون دعویش
[B][M1]ور به اعجاز سخن‌، سحر فروشد به کلیم
[M2]عاقبت گردد در کام‌، زبان چون افعیش
[B][M1]حالت مرد دنیا است بر این گونه بهار
[M2]ای‌خوش آن‌مردکه در دیده نیاید دنییش
[A]
[B][M1]دختری خرد بدیدم به گدایی مشغول
[M2]کرده در جامهٔ صدپاره نهان پیکر خویش
[B][M1]بود مکشوف به تاراجگه دزد نگاه
[M2]گرچه در ژنده نهان ساخته بد گوهر خویش
[B][M1]ورچه ز اهل دل و دین رحم طمع داشت ولی
[M2]بود خصم دل و دین از نگه کافر خویش
[B][M1]حبه‌ای سیم بدو دادم و بگذشتم و سوخت
[M2]برق چشم تر او خرمنم از آذر خویش
[B][M1]شامگاهان به یکی بیشه شدم بر لب رود
[M2]ناگهان دیدمش آنجا به سر معبر خویش
[B][M1]با لبی خنده‌زنان می‌شد و می‌خواند سرود
[M2]به خلاف لب خشکیده و چشم تر خویش
[B][M1]گفتم ای شوخ نبودی تو که یک‌ ساعت پیش
[M2]سوختی خرمن اهل نظر از منظر خویش
[B][M1]ای ترشرو چه شد آن گریه تلخت که چنین
[M2]خنده را، کان نمک ساخته از شکر خویش
[B][M1]گفت دارم پدری عاجز و مامی بیمار
[M2]که نیارند بپا خاستن از بستر خویش
[B][M1]هست این خنده‌ام از بهر دل خود لیکن
[M2]گریه‌ام بود برای پدر و مادر خویش
[A]
[B][M1]دیدم به بصره دخترکی اعجمی نسب
[M2]روشن نموده شهر به نور جمال خویش
[B][M1]می‌خواند درس قرآن در پیش شیخ شهر
[M2]وز شیخ دل ربوده به غنج و دلال خویش
[B][M1]می‌داد شیخ‌، درس ضلال مبین بدو
[M2]و آهنگ ضاد رفته به اوج کمال خویش
[B][M1]دختر نداشت طاقت گفتار حرف ضاد
[M2]با آن دهان کوچک غنچه مثال خویش
[B][M1]می‌داد شیخ را به «‌دلال مبین‌» جواب
[M2]وان شیخ می‌نمود مکرر مقال خویش
[B][M1]گفتم به شیخ راه ضلال این‌قدر مپوی
[M2]کاین شوخ منصرف نشود از خیال خویش
[B][M1]بهتر همان بودکه بمانید هر دوان
[M2]او در دلال خویش و تو اندر ضلال خویش
[A]
[B][M1]ای دربغا میرزا طاهرکه بود
[M2]فضل و تقوی را جناب او مناص
[B][M1]مدرسش دایم به درس و بحث گرم
[M2]مجلسش یکسر به اهل فضل غاص
[B][M1]بود ثابت مدت پنجاه سال
[M2]منت استادیش بر عام و خاص
[B][M1]توشه گیر از خلق نیکویش، عوام
[M2]خوشه‌چین‌ از خرمن‌ فضلش‌، خواص
[B][M1]بود در عرفان و حکمت مقتدا
[M2]داشت در معقول و منقول اختصاص
[B][M1]آن چنان لولو نیارد هر صدف
[M2]آن‌ چنان گوهر ندارد هر مغاص
[B][M1]سال‌ها در بوتهٔ تبعید و حبس
[M2]ماند تا شد زر عرفانش خلاص
[B][M1]دید از خصم ستمگر قصدها
[M2]لیک نگذشتش به دل قصد تقاص
[B][M1]لاجرم زان پیشتر کاید اجل
[M2]راند بر خصمش فلک حکم قصاص
[B][M1]ناله‌ در سویش چه حاصل زان که دهر
[M2]گوش خویش آکنده دارد از رصاص
[B][M1]از پی تاریخ فوت او «‌بهار»
[M2]زد رقم‌: «‌طاهر شد از زندان خلاص‌»
[A]
[B][M1]رفت از ایران قوام‌ السظه زانک
[M2]پهنه کوچک بدُ و نبرد بزرگ
[B][M1]روی ازین ره بتافت زبرا بود
[M2]راه باربک و ره‌نورد بزرگ
[B][M1]پاره شد نسخهٔ پزشک‌، آری
[M2]خسته‌بود این‌مریض و درد بزرگ
[B][M1]او نگنجید در عمل که بدند
[M2]فکرها خرد وکارکرد بزرگ
[B][M1]او خردمند بود و خلق عوام
[M2]مملکت‌ تنگ بود و مرد بزرگ
[A]
[B][M1]شاد باش ای وثوق دولت و دین
[M2]که تو را روزگار کرد بزرگ
[B][M1]گر مهمات سخت ییش آید
[M2]سهل گیرش که شد نبرد بزرگ
[B][M1]کارهای بزرگ و صعب و درشت
[M2]رخ نماید چوگشت مرد بزرگ
[B][M1]کاین مثل یادگار پیشین است
[M2]هرکرا سر بزرگ درد بزرگ
[A]
[B][M1]به هر سخن که شنیدی گمار دل زنهار
[M2]که آیتی است سخن از مهیمن ذی‌الطول
[B][M1]به‌قول خویش عمل کن مباش از آن مردم
[M2]که قولشان بود اندر مثل برابر بول
[B][M1]به حول و قوهٔ کس کار خویشتن مسپار
[M2]به خویش تکیه کن و دار بر زبان لاحول
[B][M1]ظریف‌باش و مصاحب نه زفت و هول وگران
[M2]که هست مرد سبک‌روح به ز مردم هول
[B][M1]نه هرچه دانی گوی و نه هرچه تانی کن
[M2]که قتل زادهٔ فعل است و حرب‌.زادهٔ قول
[A]
[B][M1]هرکه خواهدکه ادیبی کند از روی کتاب
[M2]زو فراوان غلط و تصحیف افتد به کلام
[B][M1]آن که خواهدکه طبابت کند از روی کتاب
[M2]از طبابتش همه ساله بمیرند انام
[B][M1]و آن که خواهد که منجم شود از روی کتاب
[M2]اختلافات پدید آورد اندر ایام
[B][M1]و آن که خواهد که فقیهی کند از روی کتاب
[M2]شود البته ازو باطل و ضایع احکام
[B][M1]بر استاد رو و خدمت استاد پذیر
[M2]تا که در هر هنر وعلم شوی مرد تمام
[A]
[B][M1]حاجی قیطونی از زیتون بی‌ معنای تو
[M2]معده‌ام فاسد شده همرنگ زیتون ریده‌ام
[B][M1]از پنیر شورت ای حاجی مزاحم گشته یبس
[M2]دور از ریش ‌سفیدت‌ همچو قیطون‌ ریده‌ام
[A]
[B][M1]همای فضیلت همایی که او را
[M2]دعاها پی راحت جان فرستم
[B][M1]قناعت به گلدان گل کرد و اینک
[M2]به‌ تشویر گل زی گلستان فرستم
[B][M1]به‌شرم اندرم کز سر ساده‌لوحی
[M2]گلی مختصر سوی رضوان فرستم
[B][M1]چه پوزش گزارم که شوخ‌رویی
[M2]به باغ ادب چند گلدان فرستم
[A]
[B][M1]به گلگشت جنان گل می‌فرستم
[M2]به رضوان شاخ سنبل می‌فرستم
[B][M1]به هندستان فضل و خلر علم
[M2]می و موز قرنفل می‌فرستم
[B][M1]ستاک نرگس وشاخ بنفشه
[M2]به ساری و به آمل می‌فرستم
[B][M1]حدیث خوش به قمری می‌سرایم
[M2]سرود خوش به بلبل می‌فرستم
[B][M1]به امریکی تمول می‌فروشم
[M2]به پاریسی تجمل می‌فرستم
[B][M1]به قابوس و به صابی از رعونت
[M2]خط و شعر و ترسل می‌فرستم
[B][M1]ز خودبینی و رعنایی و شوخی است
[M2]که جزوی را سوی کل می‌فرستم
[B][M1]به جلفای صفاهان از سر جهل
[M2]شراب صافی و مل می‌فرستم
[B][M1]به تبت مشک اذفر می‌گشایم
[M2]به ماچین تار کاکل می‌فرستم
[A]
[B][M1]من با تو حق صحبت دیرینه داشتم
[M2]گنجی نهان ز مهر تو در سینه داشتم
[B][M1]با دوستان خواجه مرا بود دوستی
[M2]وز دشمنان خواجه به دل کینه داشتم
[B][M1]در شادی و مصیبت و در عزل و در عمل
[M2]با خواجه حشر شنبه و آدینه داشتم
[B][M1]روشن‌دل و موافق و یکروی و راستگوی
[M2]در محضر تو صورت آئینه داشتم
[B][M1]از دشمنان خواجه کشیدم جفا، ولی
[M2]با دوستان خواجه حسابی نداشتم
[B][M1]تنها برای خدمت و غمخواری تو بود
[M2]گر رغبتی به شرکت کابینه داشتم‌
[B][M1]خوردی فریب حاسد و دیوانه و سفیه
[M2]کز هر سه برخلاف تو پیشینه داشتم
[A]
[B][M1]به صاحبقرانیه جزء وزیران
[M2]نشستم ولی یک قِران هم ندارم
[B][M1]بجز ملک و مکنت به جز کید و حیلت
[M2]ز دیگر وزیران جوی کم ندارم
[B][M1]به نزد گروهی است حرمت به ثروت
[M2]ولیکن من آن را مسلم ندارم
[B][M1]از این‌روی در عین فقر اعتنایی
[M2]به تحصیل دینار و درهم ندارم
[B][M1]رفیقان همه ملک دارند و مکنت
[M2]ولی من به جز صدراعظم ندارم
[A]
[B][M1]منت خدای را که من از نسل برمکم
[M2]بتوان شمرد جد و پدر تا فرامکم
[B][M1]جز خاندان حیدر کرار در جهان
[M2]یک خانواده نیست به تعظیم‌، هم تکم
[B][M1]در ملک خویش و در همه آفاق‌، مشتهر
[M2]بر خانوادهٔ خود و بر خود مبارکم
[A]
[B][M1]این شنیدم بینشا در بزم رندان گفته‌ای
[M2]یافته ره سستیئی در نظم و نثر متقنم
[B][M1]در سیاست‌ هرچه گفتی‌ دارمت‌ معذور از آنک
[M2]بوده‌ای مزدور و بر مزدور نرم است آهنم
[B][M1]این زمان بر نظم و نثرم چرب‌دستی می کنی
[M2]دست کوته کن که سوزانست اینجا روغنم
[B][M1]ره نیابد هیچ پستی در من از توفیر وقت
[M2]من نه شمع شامگاهم کآفتاب معلنم
[B][M1]گردش ایام از حالت نگرداند مرا
[M2]کهنه چو خایی نیم ای خواجه زرین ‌جوشنم
[B][M1]پاک و روشن شبچراغم ایمن از نقص و فتور
[M2]خود نه فانوسم که سوزد شعله‌ای پیراهنم
[B][M1]دامنم چون دامن عیسی است پاک از هر عوار
[M2]کی کند آلوده طعن این یهودان دامنم
[B][M1]تو به نور من مرا بینی به تاریکی مقیم
[M2]خندی و گویی که تاریک است نجم روشنم
[B][M1]من چراغ نوربخشم بر سر دریای ژرف
[M2]نور هر سو رانده و مانده سیه پیرامنم
[B][M1]تشنه میرد شیر و به آبشخوار خوکان نگذرد
[M2]چون سخن گویی تو باری من زنخ کمتر زنم
[B][M1]این خموشی را غنیمت دان که گر از لابدی
[M2]در سخن آیم بسی همچون تو را خامش کنم
[B][M1]چون قلم در دست گیرم لوح مکنونات را
[M2]گرد سرگردانم و آنجا که خواهم افکنم
[B][M1]گاه بیخ نیتت را از نهادت برکشم
[M2]گاه تخم فکرتت را درکلاهت بشکنم
[B][M1]چشم بهروزی مدار از رنجش من زان که من
[M2]چون برنجم خاک در چشم فلک بپراکنم
[B][M1]صعب دریایی خطیرم لیک آرام و خموش
[M2]آوخ ار انگیزش خشمی بلرزاند تنم
[B][M1]سنگ بر شهلان میفکن خشت بر دریا مزن
[M2]یال شیر نر مپیرا، دم فروکش‌، کاین منم
[A]
[B][M1]ز خوبرویان بر من همی گذشت ستم
[M2]از آن زمان که پدر برد درد بستانم
[B][M1]به کام من شد از آن روزگار، تلخی عشق
[M2]که برد مادر در کام تلخ پستانم
[A]
[B][M1]چون سرابند سفلگان از دور
[M2]که نمایند بحرهای علوم
[B][M1]هرچه نزدیک‌تر شوی سویشان
[M2]لاجرم بیشتر شوی محروم
[B][M1]رادمردان ز دور همچون کوه
[M2]ناپدیدند و قدرشان مکتوم
[B][M1]سویشان هرچه می‌شوی نزدیک
[M2]قدرشان بیشتر شود معلوم
[B][M1]گر نجومت به چشم خرد آیند
[M2]گنه از چشم تو است نی ز نجوم
[A]
[B][M1]چندکار سخت و مشکل را برایت بشمرم
[M2]بشمر ار مشکل‌تر از این پنج داری‌، ای حکیم
[B][M1]اولا از شهر تهران تا لب بحر خزر
[M2]کندن از توچال شمران شاهراهی مستقیم
[B][M1]ثانیا ازکوه شمران بی‌وجود تکیه‌گاه
[M2]پل کشیدن تا به کوه حضرت عبدالعظیم
[B][M1]ثالثا بی‌زحمت غواص از بحر خزر
[M2]صید با کج بیل کردن نیمه‌شب‌، دُرّ یتیم
[B][M1]رابعاً از روی چالاکی به یک‌دم ساختن
[M2]قلهٔ هیمالیا را با دم چاقو دو نیم
[B][M1]خامسا در قعر دریا آتشی افروختن
[M2]وز شرارش آسمان را با زمین کردن لحیم
[B][M1]صعب‌تر زین پنج دانی چیست‌؟ از روی طمع
[M2]آش کشکی سور بگرفتن از آقای قویم
[B][M1]هست ممکن فرض هر معدوم‌،‌ لیک این فرض سور
[M2]در جهان باشد عدیم اندر عدیم اندر عدیم‌!
[A]
[B][M1]تبارک الله از این فرخ آستان که بود
[M2]به پاس درگه او آسمان همیشه مقیم
[B][M1]حریم زادهٔ موسی که چون دم عیسی
[M2]روان فزاید خاک درش به عظم رمیم
[B][M1]به چشم زایر این آستان بود روشن
[M2]هرآنچه گشت به سینا نهان ز چشم کلیم
[B][M1]به است فرش ره او ز مرغزار بهشت
[M2]چنان که خاک در او زکوثر و تسنیم
[B][M1]چراست پشت سپهر این چنین خمیده و گوژ
[M2]اگر ندارد پیش درش سر تعظیم
[B][M1]زهی بر آن که نهد روی دل بر این درگاه
[M2]برای صافی و دین درست و قلب سلیم
[B][M1]چنان که خادم این در، بهار مدح‌سرای
[M2]که هست بندهٔ دیرین و خاکسار قدیم
[B][M1]کمینه چاکر این آستان که از ره عجز
[M2]نهاده است به کوی رضا سر تسلیم
[B][M1]مگر ستاند روزی ز خاک این درگاه
[M2]دوای جان علیل و شفای قلب سقیم
[B][M1]ز پاک یزدان بادا دمی هزار درود
[M2]بر این‌ حریم و خداوند این‌ خجسته حریم
[A]
[B][M1]دیده‌ای کس درون خلد مقیم
[M2]خاطرش بستهٔ عذاب الیم
[B][M1]منم اندر سویس جسته مقام
[M2]دل به تهران و امجدیه مقیم
[B][M1]عقل گوید که در بهشت بپای
[M2]عشق گوبد برو به‌سوی جحیم
[B][M1]من نخواهم بهشت بی‌احباب
[M2]دوست بهتر زکوثر و تسنیم
[A]
[B][M1]سودهٔ سیم همی پاشد بر دشت‌، نسیم
[M2]تا در و دشت توانگر شود از سودهٔ سیم
[A]
[B][M1]گفتند فروتن شو تا زر به کف آری
[M2]زرگرد شود چون که شود مرد فروتن
[B][M1]گفتم که فروتن نشود مرد جوانمرد
[M2]ننهد ز پی مال به بدنامی گردن
[B][M1]زان مال عزیز است کزان عزت زاید
[M2]عزت را با ذلت حاصل نکنم من
[B][M1]نزدیک فقیرانم خوشخوار چو حلوا
[M2]نزدیک امیرانم دشخوار چو آهن
[B][M1]گر دوست ندارند مرا دولتمندان
[M2]بهتر که تهیدستان دارندم دشمن
[A]
[B][M1]مگِری سردار، زان که گریه و زاری
[M2]سود ندارد در این زمانهٔ ریمن
[B][M1]رفته‌، به زاری وگریه باز نگردد
[M2]جز که‌ بخوشد دو چشم‌ و خسته‌ شود تن
[B][M1]مادر پرهیزگارت ار ز میان رفت
[M2]عز تو پاینده باد و بخت تو روشن
[B][M1]ور ز میان رفت مهر سلطنت تو
[M2]زنده به مانند ایلخانی و بهمن
[B][M1]ما همه ماندیم و آن عزیزان رفتند
[M2]درکنف رحمت خدای میهن
[B][M1]یکسره بایست راند تا سر منزل
[M2]هرکه ز من زودتر رسید به ازمن
[B][M1]ور غم هجران دل تو را بشکافد
[M2]مرهمی از صبر بر جریحه برافکن
[B][M1]گر به دل از صبر مرهمی ننهادی
[M2]کی ز بن چه برآمدی تن بیژن
[B][M1]جامه ی نیلی برآور از تن و درپوش
[M2]بر تنت از صبر و بردباری‌، جوشن
[B][M1]کسوت مردان مرد پوش و قوی باش
[M2]پیش بلیات این جهان کم از زن
[B][M1]گوش ندارد فلک به گریه و زاری
[M2]هیچ نیرزد جهان به ناله و شیون
[A]
[B][M1]گیو تاجر نموده این اوقات
[M2]چارقی چند وارد از لندن
[B][M1]مورد آزمون هر نادان
[M2]مایه امتحان هر چلمن
[B][M1]رویه‌اش وصله‌ای ز چکمه زال
[M2]زیره‌اش تخت چارق بهمن
[B][M1]سپر طوس بوده کز دم تیغ
[M2]رفته ازکار، روز جنگ پشن
[B][M1]نوک آن تیز همچو نیزهٔ گیو
[M2]دهنش باز چون چه بیژن
[B][M1]رنگ آن همچو چهرهٔ عفریت
[M2]پوزه‌اش همچو پوز اهریمن
[B][M1]شوم‌چون کفش شرحبیل عرب 
[M2]کهنه چون موزهٔ اویس قرن
[B][M1]مایهٔ نقرس و کفیدن پای
[M2]همچو کفشی که باشد از آهن
[B][M1]درخور پوشش حسن ...
[M2]کج و معوج چو اصل پای حسن
[B][M1]هر که آن را بدید و خنده نکرد
[M2]یا بود کور یا بود کودن
[B][M1]وآنگه آن را خرند وکریه نکرد
[M2]یا ز سنگ است پاش یا ز چدن
[B][M1]و آنکه پوشید و پای او نشکست
[M2]هرچه دارد گنه به گردن من
[A]
[B][M1]فانی‌، کز زادن چنو سخن آرای
[M2]مادر ایام شد عقیم و سترون
[B][M1]خوشا زبن چامهٔ بدیع که باشد
[M2]باغی پریاسمین و خیری و سوسن
[B][M1]هر ورقی راکزو دو بیت نگاری
[M2]گردد بیغارهٔ پرند ملوّن
[B][M1]دیدم ازبن یک قصیده پاکی طبعش
[M2]دید توان نور آفتاب ز روزن
[B][M1]لیک من و فانی‌ایم بندهٔ ناصر
[M2]آنکه سروده است این چکامهٔ متقن
[B][M1]«‌دیر بماندم در این سرای کهن من‌»
[M2]«‌تاکهنم کرد صحبت دی و بهمن‌»
[A]
[B][M1]دربغ و دردکه ازکید چرخ و فتنه دهر
[M2]بشد صبوری و ازکف ربود صبر جهان
[B][M1]دربغ از آن دل دانا که از جفای سپهر
[M2]گزید خاک سیه را ز بهر خویش مکان
[B][M1]صبوری آن ملک شاعران طوس برفت
[M2]بجای ماند همه ملک شعر بی‌سلطان
[B][M1]شد از میانه ادیبی که ملک دانش را
[M2]حیات بود بدو چون حیات جسم به جان
[B][M1]شد از میانه یکی فاضلی معانی‌سنج
[M2]که داشت نامهٔ دانش بنام او عنوان
[B][M1]دگر نیابد گیتی شبیهش از اشباه
[M2]دگر نیارد دوران قرینش از اقران
[B][M1]بغیر طبع و دل راد او ندیده کسی
[M2]نهفته گردد در خاک‌، قلزم و عمان
[B][M1]بغیر رای رزینش کسی ندارد یاد
[M2]که آفتاب شود زیر خاک تیره نهان
[B][M1]چو بود گنج خرد در زمین نهان گردید
[M2]بلی هماره بود گنج در زمین پنهان
[B][M1]شکست رونق بازار فضل ازین سودا
[M2]ببست دکهٔ علم و هنر ازبن خسران
[B][M1]به سوگواری او بین به نامه و خامه
[M2]یکی دریده قبا و یکی بریده زبان
[B][M1]نبود در سر او جز هوای آل رسول
[M2]نبود در دل او جز محبت اینان
[B][M1]ز دار فانی بگرفت ره سوی باقی
[M2]که گفته است خدا « کل من علیها فان‌»
[A]
[B][M1]هست صوتی بس مهیب و خوفناک
[M2]بانگ توپ و نعرهٔ فرماندهان
[B][M1]سخت‌تر زانست بانگ صاعقه
[M2]کاندر آید نیم شب از آسمان
[B][M1]هست از آن بسیار هول‌انگیزتر
[M2]غرٌش طوفان به بحر بی‌کران
[B][M1]باشد از آشوب طوفان سخت‌تر
[M2]نعره‌های موحش آتش‌فشان
[B][M1]هست از اینها جمله خوف‌انگیزتر
[M2]نالهٔ یک ملت بی‌خانمان
[A]
[B][M1]چون پیشه‌ای شدست سیاست به‌ملک ری
[M2]شایدکه هیچ نارم ازین پیشه بر زبان
[B][M1]از خوان و از خورش بکشم دست ناشتا
[M2]چون اوفتد یکی مگس اندر میان خوان
[B][M1]از تشنگی بمیرد اگر شیر بنگرد
[M2]بر چشمه‌ای که سگ زده است اندرو دهان
[A]
[B][M1]در عهد شهنشاه جوانبخت رضا شاه
[M2]کاز وی شده این کشور دیرینه گلستان
[B][M1]نخل فتن از پای درافتاد چو برخاست
[M2]این شاه جوانبخت به پیرایش بستان
[B][M1]چون امن شد ایران به‌ره علم کمر بست
[M2]دانشگه و دانشکده بگشود و دبستان
[B][M1]وانگاه بفرمود که دستور معارف
[M2]ریزد ز پی موزه چنین نادره بنیان
[B][M1]از پهلوی و حکمت او هیچ عجب نیست
[M2]کین کشور فرخنده شود روضهٔ رضوان
[B][M1]احسنت زهی موزه کز ایوان بلندش
[M2]گشتست پر از ریگ حسد موزهٔ کیوان
[B][M1]این موزه نماینده اعصار و قرونست
[M2]ممتاز از این رو شد از امثال و ز اقران
[B][M1]گنجینهٔ ذوق است و هنرنامهٔ تاریخ
[M2]آیینهٔ علمست و نمایندهٔ عرفان
[B][M1]خواهند ازین موزه به دریوزه تحف‌ها
[M2]شاهان پی آرایش کاشانه و ایوان
[B][M1]القصه چو بنیاد شد این موزهٔ عالی
[M2]کاز فرّ شه آباد بماناد به دوران
[B][M1]بنوشت «‌بهار» از پی تاریخ بنایش
[M2]«‌این موزهٔ عالی شود آرایش ایران‌»
[A]
[B][M1]کربم و باذل ابری برآمد از بر کوه
[M2]بغارتیده همه بار خانهٔ عمان
[B][M1]صلای داد و جبین برگشاد و کرد نثار
[M2]به‌دشت گوهر سیراب و بر افق مرجان
[A]
[B][M1]دو رویه زبر نیش مار خفتن
[M2]سه پشته روی شاخ مور رفتن
[B][M1]تن روغن‌زده با زحمت و زور
[M2]میان لانهٔ زنبور رفتن
[B][M1]به کوه بیستون بی‌ره‌نمایی
[M2]شبانه با دو چشم کور رفتن
[B][M1]برهنه زخم‌های سخت خوردن
[M2]پیاده راه‌های دور رفتن
[B][M1]میان لرز وتب با جسم پر زخم
[M2]زمستان توی آب شور رفتن
[B][M1]به پیش من هزاران بار بهتر
[M2]که یک جو زیر بار زور رفتن
[A]
[B][M1]شنیده‌ام پسری را جنایتی افتاد
[M2]از اتفاق که شرحش نمی‌توان دادن
[B][M1]قضات محکمه دادند حکم قتلش را
[M2]که رسم نیست به بیچارگان امان دادن
[B][M1]به‌دست و پای درافتاد مادرش که مگر
[M2]توان نجاتش از آن مرگ ناگهان دادن
[B][M1]بود علاقهٔ مادر به حالت فرزند
[M2]حکایتی که محال است شرح آن دادن
[B][M1]از آن که بود مقصر جوان و دشوار است
[M2]رضا به فاجعهٔ مرگ نوجوان دادن
[B][M1]به صورتش دم تیغ آشنا نگشته جفاست
[M2]گلوش را به دم تیغ خونفشان دادن
[B][M1]بهار زندگیش ناشکفته حیف بود
[M2]گلش به دست جفاکاری خزان دادن
[B][M1]ولی دربغ که قانون حرام می‌دانست
[M2]چنان شکار حلالی به رایگان دادن
[B][M1]بود شکستن قانون گناه و نیست گناه
[M2]عزیز جانی در دست جان‌ستان دادن
[B][M1]فقیر بود زن و ناله‌اش نداشت اثر
[M2]کجا به ناله توان سنگ را تکان دادن
[B][M1]همه رسوم و قوانین نوشته بر فقراست
[M2]بجز مراتب احسان و رسم نان دادن
[B][M1]وسیله‌ای به ضمیر زن فقیرگذشت
[M2]که باید آن را یاد جهانیان دادن
[B][M1]گرفت رخصت و در حبسگه پسر را دید
[M2]چه مشکل است تسلی در آن مکان دادن
[B][M1]بگفت غم مخور ای نور دیده کاسانست
[M2]ترا نجات ازین بحر بیکران دادن
[B][M1]به رهن داده‌ام اسباب خانه را امروز
[M2]که لازمست تعارف به این و آن دادن
[B][M1]ز پای دار به آن غرفه بلند نگر
[M2]مرا ببینی آنجا به امتحان دادن
[B][M1]گرم سپیدبود رخت مطمئن گشتن
[M2]وگر سیاه‌، به چنگ اجل عنان دادن
[B][M1]شبی گذاشت‌پسر در امید وگفت رواست
[M2]زمام کار به اشخاص کاردان دادن
[B][M1]صباح مرگ یکی دار دید و میدانی
[M2]پر ازدحام‌، چو لشکر به وقت سان دادن
[B][M1]به غرفه مادر خود دید در لباس سفید
[M2]دلش قوی شد از آن عهد و آن زبان دادن
[B][M1]نشاط کرد و بشد شادمانه تا در مرگ
[M2]چو داد باید جان‌، به که شادمان دادن
[B][M1]فتاد رشتهٔ دارش به گردن و جان داد
[M2]به‌رغم مادر و آن وعدهٔ نهان دادن
[B][M1]یکی بگفت به آن داغدیده مادر زار
[M2]به وقت تسلیت وتعزیت نشان دادن
[B][M1]چرا تو وعدهٔ آزادی پسر دادی
[M2]مگر نبود خطا وعده‌ای چنان دادن
[B][M1]جواب داد چو نومیدگشتم این گفتم
[M2]که بچه‌ام نخورد غم به‌وقت جان دادن
[A]
[B][M1]زمانه کرد چو در بر شعار دین و وطن
[M2]شدند مردم مسکین شکار دین و وطن
[B][M1]به میر و کاهن روز نخست لعنت باد
[M2]کز آن دوگشت بپا یادگار دین و وطن
[B][M1]ز پیش گرسنگان بهر پاس عزت خویش
[M2]گریختند به پشت حصار دین و وطن
[B][M1]بر اختلاف خلایق بنای دولت خویش
[M2]نهاد هرکه نمود ابتکار دین و وطن
[B][M1]به خیر محض نباشد جهان ولیک افتاد
[M2]بشر به دام شرور از شرار دین و وطن
[B][M1]خدا نیای بشر بود و خاک مادر او
[M2]فغان ز قیم نااستوار دین و وطن
[A]
[B][M1]سر حلقهٔ صاحبدلان حسین
[M2]ای سرور عالیجناب من
[B][M1]دارم سخنانی صواب چند
[M2]بشنو سخنان صواب من
[B][M1]توخود ملکی برملوک عصر
[M2]زین رو به‌تو هست انتساب من
[B][M1]یاد آر که ورزید باب تو
[M2]پیوسته ارادت به باب من
[B][M1]شد صرف خلوص و مودتت
[M2]سرمایهٔ عهد شباب من
[B][M1]بود ارچه مهیا به فضل حق
[M2]از سعی و عمل نان و آب من
[B][M1]لیکن به سرای تو بد ز صدق
[M2]پیوسته ایاب و ذهاب من
[B][M1]دیدار تو اصل سرور من
[M2]اخلاص تو فصل الخطاب من
[B][M1]در خطهٔ ری بس شباکه بود
[M2]در باغ صبا خورد و خواب من
[B][M1]در امر تو بود انقیاد من
[M2]وز نهی تو بود اجتناب من
[B][M1]بی‌هیچ طمع مخلص وشفیق
[M2]تا آن که ببردی کتاب من
[B][M1]چون حبس شدم نامه کردمت
[M2]باشدکه فرستی حساب من
[B][M1]ز انصاف مرمت کنی بفور
[M2]بنیاد وجود خراب من
[B][M1]وندر حق اطفال من کنی
[M2]لطف و پدری در غیاب من
[B][M1]ظنم به خطا رفت کامدی
[M2]فارغ ز عذاب و عقاب من
[B][M1]چون‌سوی‌صفاهان شدم ز حبس
[M2]گشتی غمی از فتح باب من
[B][M1]بس نامه فرستادم و پیام
[M2]یک نامه ندادی جواب من
[B][M1]هرگز نسزد از تو رادمرد
[M2]کافیون کنی اندر شراب من
[B][M1]زیبنده نباشد اکرکند
[M2]سیمرغ تو قصد ذباب من
[B][M1]با گنج کتابی که مر توراست
[M2]بندی طمع اندرکتاب من
[A]
[B][M1]سر دفتر آزادگان حسین
[M2]برد از دل من صبر و تاب من
[B][M1]وی با قلم آتشین خویش
[M2]بر خاک جفا ریخت آب من
[B][M1]ده سال کتاب مرا نداد
[M2]وز خاطر او شد حساب من
[B][M1]وز دیدن من هم کرانه کرد
[M2]سرچشمهٔ من شد سراب من
[B][M1]نامه بنوشتم به حضرتش
[M2]سربسته پس آمدکتاب من
[B][M1]گفتم بود این خواجهٔ کریم
[M2]در قحط و شداید سحاب من
[B][M1]معمار عنایات او کند
[M2]آباد بنای خراب من
[B][M1]در جاهلی ار کرده‌ام خطا
[M2]عفوش ندراند حجاب من
[B][M1]پیوسته نگوید ‌به نظم ‌و نثر
[M2]کردی تو چرا، هجو باب من
[B][M1]زیرا پس از آن شعر ، مدح ‌ها
[M2]زاده است ز طبع چو آب من
[B][M1]ظنم به خطا رفت و عاقبت
[M2]شد اختر بختم شهاب من
[B][M1]هم‌ دوست ‌زکف ‌رفت ‌و هم کتاب
[M2]با سرکه بدل شد شراب من
[B][M1]با این همه جز شکوه وگله
[M2]نشنید کس اندر خطاب من
[B][M1]ناچار فرستادی آن کتاب
[M2]چون سخت گران شد تکاب من
[B][M1]سیمت نگرفتم از آن که نیست
[M2]سویت پی سیم اقتراب من
[B][M1]چون شمس‌ برون ‌آی ‌و چون ‌سحاب
[M2]میبار به کشت یباب‌ من
[B][M1]دو نامه و دو رشتهٔ گهر
[M2]بنگاشتی اندر عتاب من
[B][M1]وان قطعه شیوا که ساختی
[M2]چون عقد پرن در جواب من
[B][M1]فرسود روان مرا و برد
[M2]از قلب پریش انقلاب من
[B][M1]تقدیم درت کردم آن کتاب
[M2]تا آن که بگویی کتاب من
[B][M1]لیکن نگرایم به باب تو
[M2]تا تو نگرایی به باب من
[A]
[B][M1]زین بیش بها مجوی آزردن من
[M2]دینی مفکن زهجو برگردن من
[B][M1]تو هجوی‌ و من‌ تو را فزون خواهم کرد
[M2]اینست طریقه هجاکردن من
[A]
[B][M1]ای دختر خوب نازنین من
[M2]پروانه ماه مه جبین من
[B][M1]تو بخت منی در آستان من
[M2]تو دست منی در آستین من
[B][M1]از مادر مهربان جدا گشتی
[M2]گشتی به سویس همنشین من
[B][M1]دیدی پدرت ز رنج نالانست
[M2]از روی وفا شدی قرین من
[B][M1]می کوشی و یک‌زمان نه‌ای فارغ
[M2]از تسلیت دل غمین من
[B][M1]ای مرهم سینهٔ فکار من
[M2]و ای مونس خاطر حزین من
[B][M1]هرچند بهار من ز من دور است
[M2]هستی تو بهار دلنشین من
[B][M1]دیدار تو هست لاله‌زار من
[M2]رخسار تو هست فرودین من
[B][M1]موی تو خمیده ضیمران من
[M2]روی تو شکفته یاسمین من
[B][M1]با مهر تو از فلک ندارم باک
[M2]برخیزد اگر فلک به کین من
[B][M1]هرچندکه کودکی‌، بزرگ آمد
[M2]قدر تو به چشم تیزبین من
[B][M1]با این خرد وکمال و زیبایی
[M2]فرزند منی و جانشین من
[B][M1]خوی تو و روبت ای پری آمد
[M2]شایستهٔ مدح و آفرین من
[B][M1]یزدانت جزای خیر فرماید
[M2]ای دختر خوب نازنین من
[A]
[B][M1]فکر مرا سخت مشون کند
[M2]نعره این دخترک بی‌سکون
[B][M1]مال نه وگشته ز بخت سیاه
[M2]خانه لبالب ز بنات و بنون
[B][M1]صبر مرا بردند از قال و قیل
[M2]مغز مرا خوردند از چند و چون
[A]
[B][M1]دریغ و درد که در عین نیکخواهی و مهر
[M2]نهفت رخ ز رفیقان نیکخواه‌، امین
[B][M1]دریغ و آه که در نیم‌شب به مرگ فجا
[M2]رسید روز حیاتش به شامگاه، امین
[B][M1]جدا شد از بر یاران به نیمه‌راه حیات
[M2]نبود اگرچه ز یاران نیمه‌راه‌، امین
[B][M1]امین تجار آن سید ستوده که بود
[M2]تمام عمر به نزد گدا و شاه‌، امین
[B][M1]پناه خلق‌، سر خاندان‌، حبیب‌الله
[M2]غنوده در کنف رحمت اله‌، امین
[B][M1]نبرده بود ز راهش چو خواجگان دگر
[M2]غرور دولت و سودای مال و جاه‌، امین
[B][M1]بعین عزّ و غنا می‌توان شدن درویش
[M2]گر این سخن نپذیری بود گواه‌، امین
[B][M1]به روز حادثه داد امتحان بسی‌، که کند
[M2]پی دفاع وطن کار صد سپاه‌، امین
[B][M1]ز جان‌ و مال‌ و کسان‌ جمله‌ دست‌ شست‌ و برفت‌
[M2]زمان هجرت و آن دورهٔ سیاه‌، امین
[B][M1]ز حبس و نفی نرنجید و راه کج نگرفت
[M2]که صدق و راستیش بود تکیه‌گاه، امین
[B][M1]شمار سال وفاتش یکی ز یاران خواست
[M2]بهار غمزده گفتا: «‌دریغ و آه امین‌»
[A]
[B][M1]به عهد پهلوی شاه جوانبخت
[M2]که بادش دولت و اقبال همراه
[B][M1]بیامد لشکری تا قوم لر را
[M2]به آداب تمدن سازد آگاه
[B][M1]هم از مرز لرستان شاه‌راهی
[M2]کشد تا خاک خوزستان به‌دلخواه
[B][M1]به ره در پافشاری کرد این کوه
[M2]گرفت از فرط نادانی سر راه
[B][M1]به امر خسروش در هم شکستند
[M2]وز آن پیدا شد این عالی گذرگاه
[B][M1]به‌ تاریخش‌ بهار از حق‌ مدد خواست
[M2]بگفتندش ز نام شه مدد خواه
[B][M1]چو شد ز امر رضا شه کنده این کوه
[M2]بجو تاریخش از لفظ «‌رضا شاه‌»
[A]
[B][M1]گفتم به‌ دل چرا طربت شد بدل به غم
[M2]گفتا پس از صبوریم از دل طرب مخواه
[B][M1]گفتم چه ‌خواهی‌ از دل ‌و جان بعد او بگوی
[M2]گفتا ز جان و دل‌، جز رنج و تعب مخواه
[B][M1]گفتم سبب چه شد که به غم مبتلا شدی
[M2]گفتا خدای داند از من سبب مخواه
[B][M1]گفتم که چرخ‌، قامت من چنبری نمود
[M2]گفتا ز چرخ غیر جفا و کرب مخواه
[B][M1]گفتم ز روزگار چه باید امید داشت
[M2]گفتا دگر ز شاخ صنوبر رطب مخواه
[B][M1]گفتم مگر به فضل و ادب آفتی رسید
[M2]گفتا دگر نشانه ز فضل و ادب مخواه
[B][M1]گفتم مگر نیارد روز و شبش نظیر
[M2]گفتا دگر نظیر وی از روز و شب مخواه
[B][M1]گفتم مگر خرد را خوشیده بوستان
[M2]گفتا ز بوستان خرد جز حطب مخواه
[B][M1]گفتم چگونه او ملک آمد به شاعران
[M2]گفتا به جز حقیقت از این لقب مخواه
[B][M1]گفتم مگر که مادح سلطان دین رضاست
[M2]گفتا بلی بغیر ویش منتسب مخواه
[B][M1]گفتم که دستگیر وی آیا به حشر کیست
[M2]گفتا جز از محمد و آل این طلب مخواه
[B][M1]گفتم که مصرعی پی تاریخ او بگوی
[M2]گفتا: «‌پس‌از صبوریم از دل طرب مخواه‌»
[A]
[B][M1]با نی گفتا بلوط شرمت باد
[M2]زان جسم نوان و پیکر ساده
[B][M1]از مادر دهر رو شکایت کن
[M2]تا از چه تو را بدین نمط زاده
[B][M1]بر من بنگرکه پیکرم چون کوه
[M2]پیش صف حادثات استاده
[B][M1]کالای مرا همی برد دهقان
[M2]برکتف ستور و پشت عراده
[B][M1]غرید بسی زکبر و استغنا
[M2]چو غرش مست ازتف باده
[B][M1]نی گفت ز صد توانگر والا
[M2]بهتر یک ناتوان افتاده
[B][M1]من خود نی‌ام و به‌نیستی شاکر
[M2]وز محنت هست و نیست آزاده
[B][M1]ناگه بادی قوی وزیدن را
[M2]آغاز نمود و نی شد آماده
[B][M1]خم گشت‌و سجود برد نی‌برخاک
[M2]چون سجدهٔ زاهدان به سجاده
[B][M1]استاد بلوط پیش باد اندر
[M2]چون دیوی دست و پا به‌قلاده
[B][M1]و آخر ز هجوم‌ باد پیچان گشت
[M2]و افتاد ز پای‌، سر ز کف داده
[B][M1]بشکست‌وفتادو جان‌به‌مالک داد
[M2]لب بسته ز عجز و دیده بگشاده
[B][M1]دیدیم پس از دمی که باد استاد
[M2]استاده نی و بلوط افتاده
[A]
[B][M1]تا هست همی خوریم باده
[M2]چون‌نیست نمی‌خوربم باده
[B][M1]روزی که بهای می کم آید
[M2]آن روزکمی خوریم باده
[B][M1]ما از پی جلب اشتهایی
[M2]یا دفع غم‌، خوربم باده
[B][M1]ور جام به ماکند تعارف
[M2]زیبا صنمی‌، خوریم باده
[A]
[B][M1]از چاه عموی شه اگر جست خراسان
[M2]در چالهٔ جد شه جمجاه فتاده
[B][M1]جست ازکف فرزند مظفرشه و امروز
[M2]گیر پسر ناصر دین شاه فتاده
[B][M1]در دامن آن پور، به‌دلخواه شد اما
[M2]در بستر این پیر به اکراه فتاده
[B][M1]ای شاه به شهنامه درون هست که بیژن
[M2]در چاه به فرموده بدخواه فتاده
[B][M1]امروز خراسان به مثل بیژن وقت است
[M2]کاندر چه ناکامی‌، ناگاه فتاده
[B][M1]مپسند که گویند که این بیژن مسکین
[M2]در چاه به فرمان شهنشاه فتاده
[B][M1]القصه چه گویم که از آن عزل و ازبن نصب
[M2]صد زمزمه در السن و افواه فتاده
[B][M1]زان‌جمله یکی آمده و گفته به تاربخ
[M2]بیرون شده از چاله و در چاه فتاده
[A]
[B][M1]پادشاها نصیحتم شنو
[M2]مملکت را به دست روس مده
[B][M1]نوعروسی است ملک وتو داماد
[M2]به کسی دست نوعروس مده
[B][M1]روس اهریمنی است خونخواره
[M2]به کف اهرمن دبوس مده
[B][M1]تا تقاضای دیگری نکند
[M2]به نخستش مخوان و بوس مده
[A]
[B][M1]دلم از مردم ری سخت ملول است که نیست
[M2]هیچ پوشیده زکس کفرنمایان همه
[B][M1]لذت روح برم چون به خراسان گذرم
[M2]ز آن که محکم نگرم پایهٔ ایمان همه
[B][M1]مردمش ساکن اقلیم جنانند و بود
[M2]بقعهٔ سبط نبی روضهٔ رضوان همه
[B][M1]همت و غیرت این قوم نگهبان بودست
[M2]ملک جم را، که خدا باد نگهبان همه
[A]
[B][M1]ای فلک رتبه شریف السلطان
[M2]که نظیرت به جهان پیدا نه
[B][M1]شمس و این نور و تجلی باشد
[M2]شمع ایوان تو را پروانه
[B][M1]چرخ با این‌همه رفعت گردد
[M2]کاخ اجلال تو را هم‌شانه
[B][M1]می‌رود قصر خورنق بشمار
[M2]پیش درگاه تو یک کاشانه
[B][M1]سخنی هست مرا با تو کنون
[M2]خود گمان می‌نبریش افسانه
[B][M1]حال خود را همگی شرح دهم
[M2]گر که هستم به برت بیگانه
[B][M1]پدرم بود صبوری که ببرد
[M2]به جنان رخت از این وبرانه
[B][M1]یادگارش منم اینک برجای
[M2]خود جوان‌، لیک ز سر ییرانه
[B][M1]بالله از مدح کسم عاری نیست
[M2]بالله از هجو کسم پروا نه
[B][M1]اختر طبع بلندم زده است
[M2]بر سر هفت فلک شش خانه
[B][M1]اندکی عقل بسر هست مرا
[M2]نیستم چون دگران دیوانه
[B][M1]داشتن‌، نیک نباشد زین بیش
[M2]بلبل طبع مرا بی‌دانه
[B][M1]روز پیدا نه‌ای اندر بازار
[M2]شب هویدا نه‌ای اندر خانه
[B][M1]مر مرا تاکی‌، ازین آمد و رفت
[M2]بار خفت فکنی بر شانه
[B][M1]ترسم از بس که تو پیمان‌شکنی
[M2]بشکند چرخ‌، تو را پیمانه
[B][M1]گویم آن دم‌؛ هاراگدسن مشدی
[M2]تو بگویی، گذرم تهرانه
[B][M1]هان دهی غلهٔ من‌، یا ندهی
[M2]جان من راست بگو رندانه
[B][M1]این تقاضا بسرودم بهرت
[M2]وآن دگر نیز بگویم یا نه
[A]
[B][M1]چندین هزار آینه بینی پر از نقوش
[M2]گر برنهی برابر یکدیگر آینه
[B][M1]چون نیک بنگری همهٔ نقش‌ها یکی‌ست
[M2]بر تو یکی هزار نماید هر آینه
[A]
[B][M1]گفت صوفی تن بود زندان جان
[M2]چون قفس کانجا نشانی بلبلی
[B][M1]گفتمش در اشتباهی ای رفیق
[M2]کی شود تن در بر جان حایلی‌؟
[B][M1]جسم‌، اضدادیست درهم بیخته
[M2]کی کنند اضداد کار قابلی‌؟
[B][M1]هریک از اجزا شتابان سوی اصل
[M2]چون به سوی بحرغیث هاطلی‌ا
[B][M1]جان نگهدارست این اضداد را
[M2]همچو اندرگارگاهی عاقلی
[B][M1]جان همی گردآورد زین چار جنس
[M2]پیکری‌، تا سازد آنجا منزلی
[B][M1]ساخته جان آشیانی بهر خویش
[M2]از هوایی و آتش و آب و گلی
[B][M1]خود فرو آسوده در آن آشیان
[M2]چون بر اورنگی امیر مقبلی
[B][M1]تن همی خواهدکه هر ساعت ز هم
[M2]بگسلد چون دولت مستعجلی
[B][M1]هردم از بیرون مدد خواهد همی
[M2]تا فرو ریزد چو کاخ هایلی
[B][M1]وز طبایع می‌رسد او را مدد
[M2]گه صداعی گه زکامی گه سلی
[B][M1]لیک‌ جان با ورزش و با خواب و خورد
[M2]روز و شب بنهاده بر پایش غلی
[B][M1]نیز هر ساعت به تدبیری صواب
[M2]دفع سازد آجلی یا عاجلی
[B][M1]امتلایی را برد با احتما
[M2]رفع اسهالی کند با مسهلی
[B][M1]مفسدان را دور سازد از بدن
[M2]چون به ملکی پادشاه عادلی
[B][M1]هست قصد جان که در این آشیان
[M2]دیر پاید تا که گردد کاملی
[B][M1]تن چو هست از عالم کون و فساد
[M2]فرصت اندوزد که یابد مدخلی
[B][M1]لیک جان با قوت عقل و تمیز
[M2]زود گردد چیره بر هر مشکلی
[B][M1]کهنه اجزا را به نو سازد به دل
[M2]در همه تن خارجی یا داخلی
[B][M1]هم به آخر بهر جان آید پدید
[M2]روزگاری باز شغل شاغلی
[B][M1]اندر آن هنگامه و آن گیر و دار
[M2]تن فتد از پای همچون مثقلی
[B][M1]شغل جان هرچند باشد بیشتر
[M2]رنج بیماری فزون باشد، بلی
[B][M1]آخشیجان از برون نیرو کند
[M2]تا ببندد عقدهٔ لاینحلی
[B][M1]جان چو شد نومید از اصلاح تن
[M2]دورش اندازد چو جسم باطلی
[B][M1]جانب جان‌ها رود تا ز امر حق
[M2]بازگردد در دگرگون هیکلی
[B][M1]نوبت دیگر پدید آید به خاک
[M2]در زمان عاجلی یا آجلی
[B][M1]مقصد تن مرگ و فصل و تجزیه است
[M2]بسته هرجزیی سوی کل محملی
[B][M1]قصد جان سیر است و ادراک کمال
[M2]تا دهندش ره به والا محفلی
[B][M1]محفلی کانجا نیابد هیچ راه
[M2]جز وجود کاملی یا اکملی
[B][M1]زود ره یابد درین محفل‌، مگر
[M2]عاجزی یا جاهلی یا کاهلی
[B][M1]عاجز و جاهل هم آیند و روند
[M2]تا بر افروزند در جان مشعلی
[B][M1]جسم‌ها را نیز ازین آمد شدن
[M2]ارتقایی هست و سیر اطولی
[B][M1]هر جمادی عاقبت نامی شود
[M2]وین کمال او راست گام اولی
[B][M1]جمله هستی می‌رود سوی کمال
[M2]عاقبت ماضی است هر مستقبلی
[B][M1]باشد آنجا حربگاهی کاندرو
[M2]هست مقتولی رهین قاتلی
[B][M1]بهتر است از پهلوانی تیغ زن
[M2]کشتهٔ افتاده اندر مقتلی
[B][M1]جزء دریا گشت باید لاجرم
[M2]غرقه والاتر که پا بر ساحلی
[B][M1]از یکی زادیم و باز آن یک شویم
[M2]تیره جانی باش یا روشندلی
[A]
[B][M1]مرا درست به یاد اندرست عهد صبی
[M2]به روزگار لطیف تفرج و بازی
[B][M1]فتاد پارهٔ مومی ز دامن دایه
[M2]من آن ربودم و جستم چو آهو از تازی
[B][M1]چو سنگ بودم درآغاز و نرم گشت آخر
[M2]گهی ز فرط فشردن گهی ز دمسازی
[B][M1]از او بساختم امثال مار و موش و وزغ
[M2]به‌حجره چیدمشان چون بساط خرازی
[B][M1]پدر درآمد و دید آن صنایع از فرزند
[M2]بگفت زه‌! که درین پیشه فرد ممتازی
[B][M1]نصیحتی است مگر بشنوی وگیری یاد
[M2]کازین سپس بجزاز نیکویی نیاغازی
[B][M1]چو دست‌از تو و موم‌از تو و خیال‌از تست
[M2]به جای پیکر انسان چرا وزغ سازی‌؟
[B][M1]ایاکسی که زمام امور درکف تواست
[M2]به حال خلق سزد بیش از این بپردازی
[B][M1]بسان شیشهٔ عکسند مردم ایران
[M2]که هر نگارکه خواهی بر آن بیندازی
[B][M1]چو موم تابع دست تواند کایشان را
[M2]به ذوق خویش بسازی و باز بگذاری
[B][M1]تو مار و موش بسازی‌زخلق‌وگیری خشم
[M2]که‌موش و مار شد این خلق اینت ناسازی
[B][M1]تو پاکباش و ازبن موم شکل پاکان ساز
[M2]که با تو از سر پاکی کنند انبازی
[B][M1]ندانی از چه به گرد بساط عالی تواست
[M2]فریب و دزدی و جبن و فساد و غمازی
[B][M1]چرا نشسته گروهی مخنث و بیدین
[M2]به جای مردم دیندار صفدر و غازی
[B][M1]چرا بزرگ‌ترین چاکران توگیرند
[M2]طریق کید و نفاق و فسوس و طنازی
[B][M1]چرا ستند امیران و خواجگان درت
[M2]ازین حریص گدایان پست یک غازی
[B][M1]مثل بودکه چو شد مرد خانه دنبک‌زن
[M2]زکودکان نه عجب گرکنند پابازی 
[A]
[B][M1]عدل کن عدل که گفتند حکیمان جهان
[M2]مملکت بی‌مدد عدل نماند بر جای
[B][M1]پادشاهان جهان را سه فضیلت یار است
[M2]یا یکی زین سه بودشان به عمل راهنمای
[B][M1]اول آن پادشهی پاکدلی دادگری
[M2]دین‌پژوهی که به‌هرکار بترسد ز خدای
[B][M1]یاکریمی که بیندیشد از آوازهٔ زشت
[M2]بر اسان شرف و فضل شود ملک‌آرای
[B][M1]یا خردمندی صاحب‌نظری کاندر وقت
[M2]بنگرد عاقبت کار به تدبیر و به رای
[B][M1]وآن‌تبه کارکه‌شد زین سه فضیلت محروم
[M2]نره دیویست هوسناک و ددی مردم‌خای
[B][M1]نز خدا خوفی و نه بیم زوال شرفی
[M2]نه چراغ خردی بر سر ره کرده بپای
[B][M1]مختصرعقل غریزیش هم ازنشأهٔ عجب
[M2]رفته وجهل مرکب شده ازسرتا پای
[B][M1]بیوفا، خام‌طمع‌، مال‌ربا، تنگ‌نظر
[M2]ترشرو، زشت‌ادا، تلخ‌سخن‌، هرزه‌درای
[B][M1]در حیاتش همه نفربن رسد ازپیر و جوان
[M2]وز پس مرگش لعنت بود از شاه و گدای
[B][M1]نه کسش گوید در چنبر ازین باد مبند
[M2]نه کسش کوبد در هاون از این آب مسای
[B][M1]همچو سنگی‌است گران گشته‌فرود از برکوه
[M2]می‌دود نعره‌زنان تا که بیفتد از پای
[B][M1]هرچه پیش آیدش آزرده و نابودکند
[M2]نه توان داشتش از ره‌، نه توان گفت بپای
[B][M1]کشوری را که به نکبت فتد از طالع شوم
[M2]زین یکی غول برو افتد و بفشارد نای
[B][M1]همچو آن‌خفته که کابوس بر او چیره شود
[M2]ماندش بسته زبان از شغب و وایا وای
[A]
[B][M1]گویند مرکز وطن ما بود خراب
[M2]از بس فساد و خدعه در آنجا گرفته جای
[B][M1]انکار ازین فساد نداریم و روشن است
[M2]تاربکی و خرابی این ملعنت ‌سرای
[B][M1]لیکن خدا گواست که در مهد عافیت
[M2]پاک و نجیب و راد بپروردمان خدای
[B][M1]در پرتو فضیلت و آزادگی شرق
[M2]نیکو نهاد بودیم از شاه تا گدای
[B][M1]بنیادها فکندیم از هند تا به روم
[M2]دستورها نهادیم از مصر تا ختای
[B][M1]اغیار حیله‌ساز و دغل‌باز ناگهان
[M2]در ما فرو شدند و دگر گشت روی و رای
[B][M1]آن روز باخت این وطن پابرهنه‌، سر
[M2]کاینجا نهاد اجنبی سر برهنه‌، پای
[A]
[B][M1]ویحک ای مرغ آسمان‌ پیمای
[M2]از بر بام آسمانت جای
[B][M1]تو همایی که گفته‌اند از پیش
[M2]که هما آیتی بود ز خدای
[B][M1]میغ‌ پیکر یکی هیونی تو
[M2]سر میغ سیه سپرده بپای
[B][M1]سایه‌افکن به ما که سایهٔ تو
[M2]بس مبارک بود چو فرّ همای
[A]
[B][M1]افسرا قطعهٔ تو را خواندم
[M2]که ز میخ رهی دژم گشتی
[B][M1]از کی‌ای خواجه با اُ‌بات‌الضیم
[M2]هم‌ترازو و هم‌قدم گشتی
[B][M1]تو نبودی که چون دگر یاران
[M2]با رضا یار و هم‌قسم گشتی
[B][M1]میخ چو ایستاد و در بر زور
[M2]خم نشد، گرد هجو و ذم کشتی
[B][M1]تو خود از میخ کمتری زیرا
[M2]زیر پتک حریف خم گشتی
[A]
[B][M1]دوش گفتم به دست غیب وکیل
[M2]کای مثل در بلند فی‌بادی
[B][M1]در کمیسیون خارجه بنویس
[M2]نام این بنده را به‌استادی
[B][M1]داد پاسخ‌: سفید خواهم داد
[M2]که چنین است شرط آزادی
[B][M1]گفتمش مایهٔ تعجب نیست
[M2]تو همیشه سفید می‌دادی
[A]
[B][M1]ای تازی‌! ترک معنوی از چه شدی
[M2]وی ترک محقق نبوی از چه شدی
[B][M1]ور بودی ترک و بعد سید گشتی
[M2]ای‌سید ترک‌!کسروی از چه شدی
[A]
[B][M1]گر هیچ دلم راز به یاران بگشودی
[M2]مردم زتهیدستی من واقف بودی
[B][M1]استغنا جستم من و مستغنی گشتند
[M2]ورنه غم من بر غم یاران بفزودی
[B][M1]شرم آبروی بنده نگهداشتی و کس
[M2]از من سخنی جز به مدارا نشنودی
[B][M1]ور روی بیفکندی اندر طلب مال
[M2]بس مال‌فراوان که به من روی نمودی
[A]
[B][M1]گر به آزادی زبان بودی
[M2]کار آزادگان روان بودی
[B][M1]وگر این سفلگی سخن گفتی
[M2]مردم سفله بی‌نشان بودی
[B][M1]چه شدی فضل اگر بدی ارزان
[M2]چه شدی جهل اگر ران بودی
[B][M1]چه شدی گر حقایق پنهان
[M2]بر خلق جهان عیان بودی
[B][M1]تا که نادان ز جهل و تیره‌ دلیش
[M2]شرمگین پیش این و آن بودی
[B][M1]چه شدی گر دل خردمندان
[M2]ایمن از محنت زمان بودی
[B][M1]گر ز دانش کسی بلند شدی
[M2]سر دانا بر آسمان بودی
[B][M1]وگر آزادگی فزودی عمر
[M2]مرد آزاده جاودان بودی
[B][M1]کاش اخلاق خلق را هر سال
[M2]پرسش و فحص و امتحان بودی
[B][M1]آن که را خوی خوب راهبر است
[M2]به کفش سر خط امان بودی
[B][M1]وان که را خوی بد سرشته به طبع
[M2]بر جبینش یکی نشان بودی
[B][M1]کاش نفس پلید بهتان‌بند
[M2]چون سگان از ییش دوان بودی
[B][M1]یا ستمکاره بر مثال گراز
[M2]رُسته دونابش از دهان بودی
[A]
[B][M1]سینهٔ خویش کن فراخ و سترگ
[M2]وندر آن جای ده دلی هنری
[B][M1]باز مانی ز کارهای بزرگ
[M2]گر به هر کار خرد درنگری
[A]
[B][M1]آقای جلیل بی‌جلالی و فری
[M2]از مردمی و مهر و وفا بی‌خبری
[B][M1]ای کاشی نوخاسته بر خوبش مبال
[M2]کز کاشی نو ساخته بی‌قدرتری
[A]
[B][M1]شنیده‌ای تو که سنجر به عمد یا به خطا
[M2]بزد به سینه سر خیل شاعران تیری
[B][M1]بلی معزی کش بود در جگر پیکان
[M2]نبست لب ز ثنا گرچه بود دلگیری
[B][M1]نماند شاعر از آن زخم تا به سال دگر
[M2]ولی بماند به سنجر بزرگ تشویری
[B][M1]*‌
[M2]*‌‌
[B][M1]زمانه نیز مرا زد به سینه چندین تیر
[M2]که نیست بهر علاجش به دست تدبیری
[B][M1]زمانه گویم و اهل زمانه را خواهم
[M2]زمانه را نبود قدرتی وتاثیری
[B][M1]...............................
[M2]...............................
[B][M1]گذشت عهد جوانیم زیرپنجهٔ شاه
[M2]چو زیر پنجهٔ شیری ضعیف نخجیری
[B][M1]...............................
[M2]...............................
[B][M1]بجای آنکه نهد زخم کهنه را مرهم
[M2]ز زخم‌های نو انگیخت خشم و تکدیری
[B][M1]به بینوایی و حرمان من نشد خرسند
[M2]ولیک نوع ستم‌هاش یافت توفیری
[B][M1]ز درد و رنج کمان شد قدم بسان کسی
[M2]که بسته آرزوی خوبش بر پر تیری
[B][M1]گماشت بر من و بر عرض‌ من‌ سفیهی چند
[M2]ازین دروغ‌زنی‌، فاسقی‌، زبونگیری
[B][M1]نبشته این پی رسواییم مقالاتی
[M2]کشیده آن پی بدنامیم تصاویری
[B][M1]گرفته سیم و زر از... و کرده هجو بهار
[M2]هجای گنده‌تر از گندنایی و سیری
[B][M1]علو قدر مرا اینت برترین برهان
[M2]که‌... راست ز من وحشتی و تشویری
[B][M1]...............................
[M2]...............................
[B][M1]اگر چه‌ زخم زبان مولم است‌، لیک خوشم
[M2]از آنکه نیست د‌رین ترهات تاثیری
[B][M1]مرا که دامان از آفتاب پاک‌تر است
[M2]سیاه رو نکند تهمتی و تکفیری
[B][M1]کسی که شصت بهارش گذشت کج نکند
[M2]رهش‌، نه سردی مهری نه گرمی تیری
[B][M1]ز عهد باز نگردم ز خوف دشنامی
[M2]ز گفته دست نشویم به سوء تعبیری
[B][M1]به ترک دوست نگویم به هیچ تهدیدی
[M2]به راه غیر نپویم به هیچ تحذیری
[B][M1]به پیشگاه جلال خدا معاذالله
[M2]نکرده‌ام گنهی کآوردم معاذیری
[B][M1]نه زبن حسودان در آرزوی تحسینی
[M2]نه زین عوانان در انتظار تقدیری
[B][M1]به‌رغم سنت دیرین و راه و رسم مهان
[M2]نداشت‌..... حرمت چو من پیری
[B][M1].. ... .. ... ...... .. .. ...... ..
[M2]..............................
[B][M1]هر آنچه پند بدادم نداشت آثاری
[M2]هرآنچه موعظه کردم نکرد تاثیری
[B][M1]بسی حقایق گفتم‌، ولیک در بر...
[M2]نبود یکسره جز حیلتی و تزویری
[B][M1]نه‌راست گفت و نه گفتار بنده داشت به‌راست
[M2]جز آن که شد تلف از عمر ما مقادیری
[B][M1]به ماه بهمن گفتم یکی قصیده که بود
[M2]ز راه و رسم بزرگی‌، بزرگ تصویری
[B][M1]گر آن سخن‌ها بر سنگ خاره گشتی نقش
[M2]شدی ز سنگ عیان پاسخی و تقریری
[B][M1]گمانم آن که برنجید نیز از آن سخنان
[M2]چو بود منتظر مدحتی ز نحریری
[B][M1]یکی نگفت بهار است شهره در فن خویش
[M2]چنان که هست بهرکشوری مشاهیری
[A]
[B][M1]مانده بود از امتیاز دارسی
[M2]با حساب پارو با پیرار سی
[B][M1]خلق ایران سرگران زین امتیاز
[M2]ز آذری و مشهدی و فارسی
[B][M1]اهل آبادان فقیر و پر ز نفت
[M2]لندن و پاریس و ناپل و مارسی
[B][M1]پهلوی آن کهنه کاغذ بردرید
[M2]چون برنده تیغ‌، نسج گارسی
[B][M1]شاعری دانا که بود استاد کل
[M2]درکلام پهلوی و پارسی
[B][M1]سال تاربخش بپرسید از خرد
[M2]در جوابش گفت‌: «‌لغو دارسی‌»
[A]
[B][M1]بنام ایزد که نو شد در جهان عنوان فردوسی
[M2]به دوران شهنشه تازه شد دوران فردوسی
[B][M1]زبان بسته گوبا شد، ادب را دهر جویا شد
[M2]ز نو بشکفت و بویا شد، گل بستان فردوسی
[B][M1]اگر گشتش دل محزون ز شاه غزنوی پر خون
[M2]ز شاه پهلوی اکنون برقصد جان فردوسی
[B][M1]اگر بودی کنون زنده درین دوران فرخنده
[M2]ز مدحش‌ بودی آکنده همه دیوان فردوسی
[B][M1]به امر خسرو ایران مزارش گشت آبادان
[M2]ز رفعت بود با کیوان سر ایوان فردوسی
[B][M1]بنامش‌ جشن ‌برپا شد جهان‌ پرشور و غوغا شد
[M2]سرودی عالم‌آرا شد حدیث شأن فردوسی
[B][M1]به‌ زینت‌ بخشی ایران شهنشاه فلک دربان
[M2]بپا کرد این دبیرستان به‌ شهرستان فردوسی
[B][M1]بمان کز همت‌ خسرو درین‌ حکمت‌ سرای ‌نو
[M2]فضیلت افکند پرتو به فرزندان فردوسی
[B][M1]برین دوران بهروزی درآید روز پیروزی
[M2]شود ایران امروزی به از ایران فردوسی
[B][M1]چو ختم این یادگار آمد گل حکمت ببار آمد
[M2]به‌تاریخش‌ «‌بهار»‌ آمد مدیحت‌خوان فردوسی
[B][M1]هنرمند آفرین راند چو این تاریخ برخواند:
[M2]«‌به‌دنیا جاودان ماند دبیرستان فردوسی‌»
[A]
[B][M1]خون سیاوش ریز در کف موسی
[M2]قبلهٔ زردشت زن به خیمهٔ رستم
[A]
[B][M1]ابوسعید که اوراست اختر مسعود
[M2]به اوج عزت چون شمس تابناک و جلی
[B][M1]حسین اسم و حسن رسم آن که طینت او
[M2]خود از ازل بسرشته است با ولای علی
[B][M1]به جان اوست مرکب سعادت ابدی
[M2]به ذات اوست مخمر شرافت ازلی
[B][M1]خدایگانا ای آن که در جمال وکمال
[M2]به‌ عصر خویش کنون بی‌شبیه و بی‌بدلی
[B][M1]فروغ دیدهٔ ملکی و دودهٔ شرفی
[M2]چراغ دیدهٔ مجدی و دیدهٔ دولی
[B][M1]شنیده‌ام یکی از شاعران ستوده تو را
[M2]که کارها همه را می کنی تو زبر جلی
[B][M1]هماره کم‌محلی بایدت بدین اشخاص
[M2]که نیست چارهٔ ایشان بغیر کم‌ محلی
[B][M1]خدایگانا از من بگو به آن شاعر
[M2]که گفته بود: مر او را نه قیمی نه ولی
[B][M1]مرا ولی است ولی خدا و حجت عصر
[M2]مراست قیم و قیوم‌، رب لم‌یزلی
[B][M1]ز بعد لطف خدا و ائمهٔ اطهار
[M2]مرا تو قبلهٔ امید و کعبهٔ املی
[B][M1]بلی اگر نظری باید از امام مرا
[M2]به تو کنند حوالت که خالی از خللی
[B][M1]به‌حق خالق یکتا هرآن که خصم تو شد
[M2]دو تا شود قدش از ضرب ذوالفقار علی
[A]
[B][M1]ای خواجه آزاده که مفتون توکشتند
[M2]قومی به جوابی و گروهی به سئوالی
[B][M1]نگزیدم بهتر ز بساط تو بساطی
[M2]نشنیدم خوش‌تر ز مقال تو مقالی
[B][M1]هنکام‌بهار است و سبک بکذد این‌فصل
[M2]چونان که نماند زو، جز خواب و خیالی
[B][M1]زین روی مرا خود هوس سیر بهار است
[M2]با ماهی کز عشقش زارم چو هلالی
[B][M1]حوری چو به باغ اندر نازنده تذروی
[M2]ماهی چو به دشت اندر تازنده غزالی
[B][M1]بیرون شدنی باید با او به دو فرسنگ
[M2]ارجو که پس از هجر برم ره به وصالی
[B][M1]اسبی دو ببایدمان با زین و لگامی
[M2]غرنده چو شیری و رونده چو مرالی
[B][M1]آسوده ستانم ز تو و آسوده دهم باز
[M2]زبراکه مرا نیست نه باری نه جوالی
[B][M1]دانم که فرستی‌شان فردا به‌ بر ‌من
[M2]گر خادم نفروشند غنجی و دلالی
[B][M1]ارجو که کنی شاد بهاری به بهاری
[M2]ای گشته ز تو شاد جهانی به نوالی
[A]
[B][M1]من و تو هر دو ای ...
[M2]دو جوانیم شوخ و مندیلی
[B][M1]تو کنون از وجوه هندوستان
[M2]زر ستاندستی و کنی پیلی
[B][M1]به رخ خود پی فریب عوام
[M2]شکلکی بسته‌ای تو تبدیلی
[B][M1]تو مرا حبس می‌کنی آوخ
[M2]شرم بادت ز ننگ فامیلی
[B][M1]چون مرا بینی و تو را بینم
[M2]هر دومان می‌شویم پاتیلی
[B][M1]تو از آن اخم‌های اجمالی
[M2]من ازین خنده‌های تفصیلی
[B][M1]خندهٔ من چو شی رشرزهٔ نر
[M2]اخم تو چون جهود تنزیلی
[B][M1]کاین پس از اخم می کند نغ‌نغ
[M2]وآن پس از خنده می‌زند سیلی
[A]
[B][M1]تندی مکن که رشتهٔ چل ساله دوستی
[M2]در حال بگسلد چو شود تند آدمی
[B][M1]هموار و نرم باش که شیر درنده را
[M2]زیر قلاده برد توان با ملایمی
[B][M1]مرد اراده باش که دیوار آهنین
[M2]چون نیم جو اراده‌، نباشد به محکمی
[B][M1]رمز است‌ هرچه ‌هست و ‌حقیقت‌ جز این ‌دو نیست
[M2]ای نور چشم این دو بود عین مردمی
[B][M1]یا راه خیر خلق سپردن به حسن خلق
[M2]یا راه خیر خویش سپردن به خُرّمی
[B][M1]ور زان که همت تو به آزار مردمست
[M2]شیری به هر طریق نکوتر ز کژدمی
[A]
[B][M1]سهمگین‌ سمجی چو تاری مسکنی
[M2]بسته برروبش دری چون آهنی
[B][M1]پاسبانانی در آنجا صف زده
[M2]هریکی از خشم چون اهریمنی
[B][M1]کیست گویی اندربن در بسته سمج
[M2]رستمی آنجاست یا روبین‌تنی
[A]
[B][M1]غرٌنده و سهمناک و توفنده
[M2]بر دشت گذشت تند طوفانی
[B][M1]تخمی زبنفشه برگرفت از دشت
[M2]وافکند ورا به طرف بستانی
[B][M1]بر بستر وی بتافت خورشیدی
[M2]بر مدفن وی چکید بارانی
[B][M1]شد زنده و ریشه داد و ساق آورد
[M2]وز ساق دمید سبز پیکانی
[B][M1]بشکفت کبودچشم و نیلی‌چهر
[M2]لاغر تنی و ضعیف ستخوانی
[B][M1]این‌سو نگرست‌، دید بنشسته
[M2]بر تخت بنفشه‌ای چو سلطانی
[B][M1]فربه بری و گشاده رخساری
[M2]خندان لبی و سپید دندانی
[B][M1]بنهاده به فرق بر مهین تاجی
[M2]گسترده به مرز بر تنک‌خوانی
[B][M1]خم گشت و خجل‌، بنفشه بری
[M2]چون در بر پادشاه دهقانی
[B][M1]حیرت‌زده گشت‌ و گفت کز یک جنس
[M2]چون خاسته صعوه‌ای و ترلانی
[B][M1]شهری بچه دید خجلت او را
[M2]کافتاده به‌دست بوستان‌بانی
[B][M1]بوده‌ است‌ نیای‌ من‌ یکی چون تو
[M2]زاینگونه به ما سری و سامانی
[B][M1]اقلیم و غذا و تربیت‌، داده است
[M2]زاین گونه به ما سری و سامانی
[B][M1]تأثیر مربی طبیعی را
[M2]بهتر ز من وتو نیست برهانی
[A]
[B][M1]بهار قطعهٔ فرخ شنید وخرم گشت
[M2]چوکشت خشک ز ترشیح ابر نیسانی
[B][M1]و یا چو عاشق نومیدگشته از دیدار
[M2]که یار سر زده ییش آیدش به مهمانی
[B][M1]فسرده بودم و از عمر خوبشتن بیزار
[M2]که کرد شعر توام روح تازه ارزانی
[B][M1]سخن‌ز حبس چه گویم که زندگی حبس است
[M2]به کشوری که ذلیلند عالی و دانی
[B][M1]درون حبس بسی خوب‌ترگذشت به من
[M2]ز اختلاط فرومایگان تهرانی
[B][M1]همه دوروی و سخن‌چین و دزد و بی‌ایمان
[M2]عبید اجنبی و خصم جان ایرانی
[B][M1]نه هوش فطری ونی رسم وراه مکتبسی
[M2]نه حس ملی ونی شیوهٔ مسلمانی
[B][M1]چوکبک کرده سر خود به زبر برف نهان
[M2]مگر نبیندشان کس ز فرط نادانی
[B][M1]به‌راستی که وزبر و وکیل جمله خرند
[M2]خران بارکش پشت ریش پالانی
[B][M1]به حیرتم که چرا در بسیط ری دانا
[M2]پیاده می‌رود و خر بدین فراوانی
[B][M1]همه ز قدرت شه سوء استفاده کنند
[M2]به فاش ساختن کینه‌های پنهانی
[B][M1]به زور بازوی شه مغز عاجزان کوبند
[M2]زهی فقیرکشی و ضعیف‌رنجانی
[B][M1]همیشه در پی آزار اهل مملکت‌اند
[M2]گمان برندکه این است مملکت‌رانی
[B][M1]زکارهای سیاسی جدا شدم امسال
[M2]که بود یکسره طنازی وتن‌آسانی
[B][M1]به کار علم و معارف به‌جد شدم مشغول
[M2]که هست معرفت وعلم قوت انسانی
[B][M1]مرا زمشغلهٔ درس وبحث هیچ نبود
[M2]خبر ز قصهٔ شیرازی و صفاهانی
[B][M1]پی خوش‌آمد شه ناگهم درافکندند
[M2]به محبسی که بود جای سارق و جانی
[B][M1]«‌به حسب حال خود این بیت کرده‌ام تضمین
[M2]ز قول رودکی آن شاعر خراسانی
[B][M1]«‌به حسن صوت چو بلبل مقید قفسم
[M2]به جرم حسن چو یوسف اسیر و زندانی‌»
[B][M1]هر آن بدی که رسد از زمانه خرسندم
[M2]به شکر آن که ندارم عذاب وجدانی
[B][M1]ز حال بنده غرض فرخا مشو نگران
[M2]که راستکار بود رستگار خود دانی
[A]
[B][M1]دوش آمد پی عیادت من
[M2]ملکی در لباس انسانی
[B][M1]گفتمش چیست نام پاک تو، گفت
[M2]خواجه عبدالحمید عرفانی‌
[A]
[B][M1]به شهر شروان بُد شاعری بهار بنام
[M2]که شهره بود به مطبوعی و سخن‌دانی
[B][M1]از آن سخنور جز اندکی ندانم شعر
[M2]هم آنچه دانم دانند عالی و دانی
[B][M1]به شعر خویش هم‌اکنون مفاخرت نکنم
[M2]که فخر بر هنر خود بود ز نادانی
[B][M1]به دیو مردم نادان همی نبندم دل
[M2]کزین گروه نبینم به جز گران جانی
[B][M1]ولی از اینان یک‌تن شدست خصمی من
[M2]به رای ابلیسی و به خوی شیطانی
[B][M1]همی چه گوید گوید کزان بهار توراست
[M2]ز شعر دفتری انباشته به پنهانی
[B][M1]چه بازگویم با ابلهی چنین که ز جهل
[M2]نکو نداند شروانی از خراسانی
[B][M1]چه رنجه دارم تن در ستیز آن که بود
[M2]به ... خوردنش آسایش و تن‌آسانی
[B][M1]در‌بغ باشد پرداختن به چونین دیو
[M2]مراکه هست به ملک سخن سلیمانی
[B][M1]ایا فسانه به جهل و دریده ک.. و کفل
[M2]چنان که سلمان در پاکی و مسلمانی
[B][M1]به ک.. خویش فرو بر سطبر ک‌.. بهار
[M2]سپس بسنج که‌طوسی‌است‌یاکه شروانی
[A]
[B][M1]سحرگه به راهی یکی پیر دیدم
[M2]سوی خاک خم گشته از ناتوانی
[B][M1]بگفتم چه گم کرده‌ای اندربن ره‌؟
[M2]بگفتا: جوانی‌، جوانی‌، جوانی
[A]
[B][M1]نگرجزخوب صد درصد نبینی
[M2]که گر بدبین شوی جز بد نبینی
[B][M1]چو نیکو بنگری در ملک هستی
[M2]بغیر از جلوه ایزد نبینی
[B][M1]ز نابخرد جهان را روز تیره است
[M2]نگرتا روی نابخرد نبینی
[B][M1]حقایق را ز چشم دیگران بین
[M2]که گر خودبین‌شوی جز خود نبینی
[B][M1]مسلم شد مرا کز حسن نیت
[M2]بغیر از حسن پیشامد نبینی
[B][M1]دد و دیوند خودبینان مغرور
[M2]همان بهتر که دیو و دد نبینی
[A]
[B][M1]آن خوبروی دلبر همچون سبیک زر
[M2]آمد به مجلس اندرو بنشست پیش روی
[B][M1]لعلش به لب مزیدم طعم شراب داد
[M2]بی‌دردسر شرابی در صندلین سبوی
[B][M1]آتش بر او گرفتم بوی عبیر داد
[M2]یارب که دیده هرگز زر عبیر بوی
[A]
[B][M1]زینت مرد به عقل است و هنر
[M2]نی به پوشاک وجلال و فرّهی
[B][M1]دیده‌ام دانشورانی با خرد
[M2]در لباس ژنده چون عبد رهی
[B][M1]نیز دیدم سفلگانی بی کمال
[M2]کرده بر تن جامهٔ شاهنشهی
[B][M1]پوشش عالی نشان عقل نیست
[M2]فرق باشد از ورم تا فربهی
[B][M1]بی‌بها باشد لباسی کاندر او
[M2]نیست غیر از احمقی و ابلهی
[B][M1]کیسهٔ کرباس باشد پر بها
[M2]چون در او ریزند زرّ دهدهی
[B][M1]جاهل اندر جامهٔ فاخر بود
[M2]کیسهٔ ابریشمین‌، اما تهی
[A]
[B][M1]چون برکه‌های دشت عرب دان تو حال خلق
[M2]گاهی ز آب پر شود و نوبتی تهی
[B][M1]این برکهٔ حیات مسلم تهی شود
[M2]از آب زندگانی و از فر و فرهی
[B][M1]دیر است و زود مرگ نباشد از آن گریز
[M2]فرخنده نیکنامی و خوشبخت آگهی
[END]