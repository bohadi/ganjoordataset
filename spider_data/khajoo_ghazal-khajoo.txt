[START][A]
[B][M1]ای غره ماه از اثر صنع تو غرا[M2]وی طره شب از دم لطف تو مطرا
[B][M1]نوک قلم صنع تودر مبدا فطرت[M2]انگیخته برصفحهٔ کن صورت اشیا
[B][M1]سجاده نشینان نه ایوان فلک را[M2]حکم تو فروزنده قنادیل زوایا
[B][M1]هم رازق بی ریبی و هم خالق بی عیب[M2]هم ظاهر پنهانی و هم باطن پیدا
[B][M1]مامور تو از برگ سمن تا بسمندر[M2]مصنوع تو از تحت ثری تا بثریا
[B][M1]توحید تو خواند بسحر مرغ سحر خوان[M2]تسبیح تو گوید بچمن بلبل گویا
[B][M1]برقلهٔ کهسار زنی بیرق خورشید[M2]برپردهٔ زنگار کشی پیکر جوزا
[B][M1]از عکس رخ لاله عذران سپهری[M2]چون منظر مینو کنی این چنبر مینا
[B][M1]بید طبری را کند از امر تو بلبل[M2]وصف الف قامت ممدودهٔ حمرا
[B][M1]از رایحهٔ لطف تو ساید گل سوری[M2]در صحن چمن لخلخهٔ عنبر سارا
[B][M1]تا از دم جان پرور او زنده شود خاک[M2]در کالبد باد دمی روح مسیحا
[B][M1]خواجو نسزد مدح و ثنا هیچ ملک را[M2]آلا ملک العرش تبارک و تعالی
[A]
[B][M1]صل علی محمد دره تاج الاصطفا[M2]صاحب جیش الاهتدا ناظم عقد الاتقا
[B][M1]بلبل بوستان شرع اختر آسمان دین[M2]کوکب دری زمین دری کوکب سما
[B][M1]تاج ده پیمبران باج ستان قیصران[M2]کارگشای مرسلین راهنمای انبیا
[B][M1]سید اولین رسل مرسل آخرین زمان[M2]صاحب هفتمین قرآن خواجهٔ هشتمین سرا
[B][M1]طیب طیبه آستان طایر کعبه آشیان[M2]گوهر کان لامکان اختر برج کبریا
[B][M1]منهدم از عروج او قبهٔ قصر قیصران[M2]منهزم از خروج او خسرو خطهٔ خطا
[B][M1]روی تو قبلهٔ ملک کوی تو کعبه فلک[M2]مختلف تو قد هلک معتقد تو قد نجا
[B][M1]شاه نشان قدسیان تخت‌نشین شهر قدس[M2]ای شه ملک اصطفا وی لقب تو مصطفی
[B][M1]آینهٔ سپهر را مهر رخ تو صیقلی[M2]دیده آفتاب را خاک در تو توتیا
[B][M1]شاه فلک چو بنگرد طلعت ماه پیکرت[M2]ذره صفت در او فتد بر سربامت از هوا
[B][M1]ای شده آب زمزم از خاک در سرای تو[M2]کعبه ز تست با شرف مروه زتست با صفا
[B][M1]خواجو اگرنداشتی برگ بهار عشق تو[M2]بلبل باغ طبع او هیچ نداشتی نوا
[A]
[B][M1]ای صبح صادقان رخ زیبای مصطفی[M2]وی سرو راستان قد رعنای مصطفی
[B][M1]آئینهٔ سکندر و آب حیات خضر[M2]نور جبین و لعل شکر خای مصطفی
[B][M1]معراج انبیا و شب قدر اصفیا[M2]گیسوی روز پوش قمرسای مصطفی
[B][M1]ادریس کو معلم علم الهی است[M2]لب بسته پیش منطق گویای مصطفی
[B][M1]عیسی که دیر دایر علوی مقام اوست[M2]خاشاک روب حضرت اعلی مصطفی
[B][M1]بر ذروه دنا فتدلی کشیده سر[M2]ایوان بارگاه معلای مصطفی
[B][M1]وز جام روح‌پرور ما زاغ گشته مست[M2]آهوی چشم دلکش شهلای مصطفی
[B][M1]خیاط کارخانهٔ لو لاک دوخته[M2]دراعه ابیت ببالای مصطفی
[B][M1]شمس و قمر که لولوی دریای اخضرند[M2]از روی مهر آمده لالای مصطفی
[B][M1]خالی ز رنگ بدعت و عاری ز زنگ شرک[M2]آئینه ضمیر مصفای مصطفی
[B][M1]کحل الجواهر فلک و توتیای روح[M2]دانی که چیست خاک کف پای مصطفی
[B][M1]قرص قمر شکسته برین خوان لاجورد[M2]وقت صلای معجزه ایمای مصطفی
[B][M1]روح الامین که آیت قربت بشان اوست[M2]قاصر ز درک پایه ادنی مصطفی
[B][M1]در برفکنده زهره بغلطاق نیلگون[M2]از سوک زهر خوردهٔ زهرای مصطفی
[B][M1]گومه بنور خویش مشو غره زانک او[M2]عکسی بود ز غره غرای مصطفی
[B][M1]بر بام هفت منظر بالا کشیده‌اند[M2]زین چار صفه رایت آلای مصطفی
[B][M1]خواجه گدای درگه او شو که جبرئیل[M2]شد با کمال مرتبه مولای مصطفی
[A]
[B][M1]طوبی لک ای پیک صبا خرم رسیدی مرحبا[M2]بالله قل لحاشتی ما بال رکب قد سری
[B][M1]یاران برون رفتند و من در بحرخون افتاده‌ام[M2]طرفی علی هجرانهم تبکی و ما تغنی البکا
[B][M1]بار سفر بستند و من چون صید وحشی پای بند[M2]ساروا و من آماقنا اجروا ینا بیع الدما
[B][M1]افتان و خیزان میروم تاکی رسم در کاروان[M2]و الرکب قد ساروا الی الایحاد و الحادی حدا
[B][M1]محمل برون بردند و من چون ناقه میراندم ز پی[M2]قلبی هوی فی هوة و الدهر، ملق فی الهوی
[B][M1]چون تیره نبود روز من کز آه عالم سوز من[M2]مد الغمام سرادقا اعلی شماریخ الذری
[B][M1]راضی شدم کز کاروان بانگ درائی بشنوم[M2]اکبو و اقفوا اثرهم والعیس تحدی فی الزبی
[B][M1]چون محمل سلطان شرق از سوی شام آمد برون[M2]ریح الصبا سارت الی نجد و قلبی قد صبا
[B][M1]خواجو به شبگیر از هوا هر دم نوائی میزند[M2]والورق اوراق المنی یتلو علی اهل الهوی
[A]
[B][M1]این چه خلدست که چندین همه حورست اینجا[M2]چه غم از نار که در دل همه نورست اینجا
[B][M1]گل سوری که عروس چمنش می‌خوانند[M2]گو بده باده درین حجله که سورست اینجا
[B][M1]موسم عشرت و شادی و نشاطست امروز[M2]منزل راحت و ریحان و سرورست اینجا
[B][M1]اگر آن نور تجلیست که من می‌بینم[M2]روشنم گشت چو خورشید که طورست اینجا
[B][M1]آنکه در باطن ما کرد دو عالم ظاهر[M2]ظاهر آنست که در عین ظهورست اینجا
[B][M1]یار هم غایب و هم حاضر و چون درنگری[M2]خالی از غیبت و عاری ز حضورست اینجا
[B][M1]سخن از خرقه و سجاده چه گوئی خواجو[M2]جام می نوش که از صومعه دورست اینجا
[A]
[B][M1]بگذر ای خواجه و بگذار مرا مست اینجا[M2]که برون شد دل سرمست من از دست اینجا
[B][M1]چون توانم شد از اینجا که غمش موی کشان[M2]دلم آورد و به زنجیر فرو بست اینجا
[B][M1]تا نگوئی که من اینجا ز چه مست افتادم[M2]هیچ هشیار نیامد که نشد مست اینجا
[B][M1]کیست این فتنهٔ نوخاسته کز مهر رخش[M2]این دل شیفته حال آمد و بنشست اینجا
[B][M1]دل مسکین مرا نیست در اینجا قدری[M2]زانک صد دل چو دل خسته من هست اینجا
[B][M1]دوش کز ساغر دل خون جگر میخوردم[M2]شیشه نا گه بشد از دستم و بشکست اینجا
[B][M1]نام خواجو مبر ای خواجه درین ورطه که هست[M2]صد چو آن خستهٔ دلسوخته در شست اینجا
[A]
[B][M1]گر راه بود بر سر کوی تو صبا را[M2]در بندگیت عرضه کند قصه ما را
[B][M1]ما را به سرا پردهٔ قربت که دهد راه[M2]برصدر سلاطین نتوان یافت گدا را
[B][M1]چون لاله عذاران چمن جلوه نمایند[M2]سر کوفته باید که بدارند گیا را
[B][M1]گر ره بدواخانهٔ مقصود نیابیم[M2]در رنج بمیریم و نخواهیم دوا را
[B][M1]مرهم ز چه سازیم که این درد که ما راست[M2]دانیم که از درد توان جست دوا را
[B][M1]فریاد که دستم نگرفتند و به یکبار[M2]از پای فکندند من بی سر و پا را
[B][M1]از تیغ بلا هر که بود روی بتابد[M2]جز من که به جان میطلبم تیغ بلا را
[B][M1]هنگام صبوحی نکشد بی گل و بلبل[M2]خاطر بگلستان من بی برگ و نوا را
[B][M1]روی از تو نپیچم وگر از شست تو آید[M2]همچون مژه در دیده کشم تیغ بلا را
[B][M1]بیرون نرود یک سر مو از دل خواجو[M2]نقش خط و رخسار تو لیلا و نهارا
[A]
[B][M1]چو در نظر نبود روی دوستان ما را[M2]به هیچ رو نبود میل بوستان ما را
[B][M1]رقیب گومفشان آستین که تا در مرگ[M2]به آستین نکند دور از آستان ما را
[B][M1]به جان دوست که هم در نفس بر افشانیم[M2]اگر چنانکه کند امتحان به جان ما را
[B][M1]چه مهره باخت ندانم سپهر دشمن خوی[M2]که دور کرد بدستان ز دوستان ما را
[B][M1]به بیوفائی دور زمان یقین بودیم[M2]ولی نبود فراق تودر گمان ما را
[B][M1]چو شد مواصلت و قرب معنوی حاصل[M2]چه غم ز مدت هجران بیکران ما را
[B][M1]گهی که تیغ اجل بگسلد علاقهٔ روح[M2]بود تعلق دل با تو همچنان ما را
[B][M1]اگر چنان که ز ما سیل خون بخواهی راند[M2]روا بود به جدائی ز در مران ما را
[B][M1]وگر حکایت دل با تو شرح باید داد[M2]گمان مبر که بود حاجت زبان ما را
[B][M1]شدیم همچو میانت نحیف و نتوان گفت[M2]که نیست با کمرت هیچ در میان ما را
[B][M1]گهی کز آن لب شیرین سخن کند خواجو[M2]ز نوش ناب لبالب شود دهان ما را
[A]
[B][M1]وقت صبوح شد بیار آن خورمه نقاب ار[M2]از قدح دو آتشی خیز و روان کن آب را
[B][M1]ماه قنینه آسمان چون بفروزد از افق[M2]در خوی خجلت افکند چشمهٔ آفتاب را
[B][M1]وقت سحر که بلبله قهقهه بر چمن زند[M2]ساغر چشم من بخون رنگ دهد شراب را
[B][M1]بسکه بسوزد از غمش ایندل سوزناک من[M2]دود برآید از جگر ز آتش دل کباب را
[B][M1]چون بت رود ساز من چنگ بساز در زند[M2]من به فغان نواگری یاد دهم رباب را
[B][M1]گر به خیال روی او در رخ مه نظر کنم[M2]مردم چشمم از حیا آب کند سحاب را
[B][M1]دست امید من عجب گر به وصال او رسد[M2]پشه کسی ندید کو صید کند عقاب را
[B][M1]چون مه مهربان من تاب دهد نغوله را[M2]در خم عقربش نگر زهرهٔ شب نقاب را
[B][M1]خواجو اگر ز چشم تو خواب ببرد گو ببر[M2]زانکه ز عشق نرگسش خواب نماند خواب را
[A]
[B][M1]همچو بالات بگویم سخنی راست ترا[M2]راستی را چه بلائیست که بالاست ترا
[B][M1]تا چه دیدست ز من دیده که هردم گوید[M2]کاین همه آب رخ از رهگذر ماست ترا
[B][M1]ایکه بر گوشهٔ چشمم زده‌ئی خیمه ز موج[M2]مشو ایمن که وطن بر لب دریاست ترا
[B][M1]پیش لعلت که از او آب گهر میریزد[M2]وصف لؤلؤ نتوان کرد که لالاست ترا
[B][M1]این چه سحرست که در چشم خوشت میبینم[M2]وین چه شورست که در لعل شکر خاست ترا
[B][M1]دل دیوانه چه جائیست که باشد جایت[M2]بر سر و چشمم اگر جای کنی جاست ترا
[B][M1]جان بخواه از من بیدل که روانت بدهم[M2]بجز از جان ز من آخر چه تمناست ترا
[B][M1]ایدل ار راستی از زلف سیاهش طلبی[M2]همه گویند مگر علت سوداست ترا
[B][M1]در رخ شمعی خواجو چو نظر کرد طبیب[M2]گفت شد روشنم این لحظه که صفر است ترا
[A]
[B][M1]آن نقش بین که فتنه کند نقش‌بند را[M2]و آن لعل لب که نرخ شکستت قند را
[B][M1]پندم مده که تا بشنیدم حدیث دوست[M2]در گوش من مجال نماندست پند را
[B][M1]چون از کمند عشق امید خلاص نیست[M2]رغبت بود بکشته شدن پای بند را
[B][M1]آنرا که زور پنجهٔ زور آوری نماند[M2]شرطست کاحتمال کند زورمند را
[B][M1]گر پند میدهندم و گر بند مینهند[M2]ما دست داده‌ایم بهر حال بند را
[B][M1]نگریزد از کمند تو وحشی که گاه صید[M2]راحت رسد ز بند تو سر در کمند را
[B][M1]برکشته زندگی دگر از سر شود پدید[M2]گر بر قتیل عشق برانی سمند را
[B][M1]هر چند کز تو ضربت خنجر گزند نیست[M2]عاشق باختیار پذیرد گزند را
[B][M1]خواجو چو نیست زانکه ستم می کند شکیب[M2]هم چاره احتمال بود مستمند را
[A]
[B][M1]رام را گر برگ گل باشد نبیند ویس را[M2]ور سلیمان ملک خواهد ننگرد بلقیس را
[B][M1]زندهٔ جاوید گردد کشته شمشیر عشق[M2]زانکه از کشتن بقا حاصل شود جرجیس را
[B][M1]جان بده تا محرم خلوتگه جانان شوی[M2]تا نمیرد کی به جنت ره دهند ادریس را
[B][M1]گرنه در هر جوهری از عشق بودی شمه‌ئی[M2]کی کشش بودی به آهن سنگ مغناطیس را
[B][M1]همچو خورشید ار برآید ماه بی مهرم ببام[M2]مهر بفزاید ز ماه طلعتش برجیس را
[B][M1]دامن محمل براندازی مه محمل نشین[M2]یا بگو با ساربان تا بازدارد عیس را
[B][M1]چون بتلبیسم بدام آوردی اکنون چاره نیست[M2]بگذر از تزویر و بگذار ای پسر تلبیس را
[B][M1]تا نپنداری که گویم لاله چون رخسار تست[M2]کی به گل نسبت کند رامین جمال ویس را
[B][M1]خواجو ار در بزم خوبان از می یاقوت رنگ[M2]کاس را خواهی که پر باشد تهی کن کیس را
[A]
[B][M1]ای ماه قیچاقی شبست از سر بنه بغطاق را[M2]بگشای بند یلمه و در بند کن قبچاق را
[B][M1]در جان خانان ختا کافر نمیکرد این جفا[M2]ای بس که در عهد تو ما یاد آوریم آن جاق را
[B][M1]شد کویت ای شمع چگل اردوی جان کریاس دل[M2]چون میکشی چندین مهل در بحر خون مشتاق را
[B][M1]تاراج دلها میکنی در شهر یغما میکنی[M2]بر خسته غوغا میکنی نشنیده‌ئی یاساق را
[B][M1]در پرده از ناراستی راه مخالف میزنی[M2]بنواز باری نوبتی چون میزنی عشاق را
[B][M1]ای ساقی سوقی بیار آن آفتاب راوقی[M2]باشد که در چرخ آوریم آنماه سیمین ساق را
[B][M1]هر صبحدم کاندر غمش جام دمادم در کشم[M2]چشمم بیاد لعل او در خون کشد آیاق را
[B][M1]سلطان گردون از شرف در پای شبرنگش فتد[M2]چون ماه عقرب زلف من برسر نهد بنطاق را
[B][M1]تا آن نگار سیمبر در وی وطن سازد مگر[M2]بنگارم از خون جگر خلوتگاه آماق را
[B][M1]نوئین بت رویان چین خورشید روی مه جبین[M2]گر زانکه پیمان بشکند من نشکنم میثاق را
[B][M1]گفتم که یک راه ای صنم بر چشم خواجو نه قدم[M2]گفت از سرشک دیده‌اش پرخون کنم بشماق را
[A]
[B][M1]
مگذار مطرب را دمی کز چنگ بنهد چنگ را

[M2]
در آبگون ساغر فکن آن آب آتش رنگ را

[B][M1]
جام صبوحی نوش کن قول مغنی گوش کن

[M2]
درکش می و خاموش کن فرهنگ بی‌فرهنگ را

[B][M1]
عامان کالانعام را در کنج خلوت ره مده

[M2]
الا ببزم عاشقان خوبان شوق شنگ را

[B][M1]
ساقی می چون زنگ ده کائینهٔ جان منست

[M2]
باشد که بزداید دلم ز آئینه جان زنگ را

[B][M1]
پر کن قدح تا رنگ زرق از خود فرو شویم به می

[M2]
کز زهد ودلق نیلگون رنگی ندیدم رنگ را

[B][M1]
آهنگ آن دارد دلم کز پرده بیرون اوفتد

[M2]
مطرب گر این ره میزند گو پست گیر آهنگ را

[B][M1]
فرهاد شورانگیز اگر در پای سنگی جان بداد

[M2]
گفتار شیرین بی سخن در حالت آرد سنگ را

[B][M1]
آهوی چشمت با من ار در عین روبه بازی است

[M2]
سر پنجهٔ شیر ژیان طاقت نباشد رنگ را

[B][M1]
خواجو چو نام عاشقان ننگست پیش اهل دل

[M2]
گر نیک‌نامی بایدت در باز نام و ننگ را

[B2]
خواجو چو این ایام را دیگر نخواهی یافتن
باری بهر نوعی چرا ضایع کنی ایام را

[B2]
گر کامرانی بایدت کام از لب ساغر طلب
ور جان رسانیدی بلب از دل طلب کن کام را

[A]
[B][M1]دست گیرید درین واقعه کافتاد مرا[M2]که نماندست کنون طاقت بیداد مرا
[B][M1]راز من جمله فرو خواند بر دشمن و دوست[M2]اشک ازین واسطه از چشم بیفتاد مرا
[B][M1]هرگز از روز جوانی نشدم یکدم شاد[M2]مادر دهر ندانم به چه میزاد مرا
[B][M1]دامنم دجلهٔ بغداد شد از حسرت آن[M2]که نسیمی رسد از جانب بغداد مرا
[B][M1]آنکه یک لحظه فراموش نگشت از یادم[M2]ظاهر آنست که هرگز نکند یاد مرا
[B][M1]من نه آنم که ز کویش به جفا برگردم[M2]گر براند زدر آن حور پریزاد مرا
[B][M1]این خیالست که وصل تو به ما پردازد[M2]هم خیالت کند از چنگ غم آزاد مرا
[B][M1]گر بگوشت نرسد صبحدمی فریادم[M2]که رسد در شب هجران تو فریاد مرا
[B][M1]بر سر کوی تو چون خواجو اگر خاک شوم[M2]به نسیم تو مگر زنده کند باد مرا
[A]
[B][M1]یاد باد آنکه بروی تو نظر بود مرا[M2]رخ و زلفت عوض شام و سحر بود مرا
[B][M1]یاد باد آنکه ز نظارهٔ رویت همه شب[M2]در مه چارده تا روز نظر بود مرا
[B][M1]یاد باد آنکه ز رخسار تو هر صبحدمی[M2]افق دیده پر از شعلهٔ خور بود مرا
[B][M1]یاد باد آنکه ز چشم خوش و لعل لب تو[M2]نقل مجلس همه بادام و شکر بود مرا
[B][M1]یاد باد آنکه ز روی تو و عکس می ناب[M2]دیده پر شعشعهٔ شمس و قمر بود مرا
[B][M1]یاد باد آنکه گرم زهرهٔ گفتار نبود[M2]آخر از حال تو هر روز خبر بود مرا
[B][M1]یاد باد آنکه چو من عزم سفر میکردم[M2]بر میان دست تو هر لحظه کمر بود مرا
[B][M1]یاد باد آنکه برون آمده بودی بوداع[M2]وز سر کوی تو آهنگ سفر بود مرا
[B][M1]یاد باد آنکه چو خواجو ز لب و دندانت[M2]در دهان شکر و در دیده گهر بود مرا
[A]
[B][M1]ساقیا وقت صبوح آمد بیار آن جام را[M2]می پرستانیم در ده بادهٔ گلفام را
[B][M1]زاهدانرا چون ز منظوری نهانی چاره نیست[M2]پس نشاید عیبت کردن رند درد آشام را
[B][M1]احتراز از عشق میکردم ولی بیحاصلست[M2]هر که از اول تصور میکند فرجام را
[B][M1]من ببوی دانهٔ خالش بدام افتاده‌ام[M2]گر چه صید نیکوان دولت شمارد دام را
[B][M1]هر که او را ذره‌ئی با ماهرویان مهر نیست[M2]بر چنین عامی فضیلت می‌نهند انعام را
[B][M1]شام را از صبح صادق باز نشناسم ز شوق[M2]چون مهم پرچین کند برصبح صادق شام را
[B][M1]گر بدینسان بر در بتخانهٔ چین بگذرد[M2]بت‌پرستان پیش رویش بشکنند اصنام را
[B][M1]بر گدایان حکم کشتن هست سلطانرا ولیک[M2]هم بلطف عام او امید باشد عام را
[B][M1]چون به هر معنی که بینی تکیه بر ایام نیست[M2]حیف باشد خواجو ار ضایع کنی ایام را
[A]
[B][M1]ای ترک آتش رخ بیار آن آب آتش فام را[M2]وین جامهٔ نیلی ز من بستان و در ده جام را
[B][M1]چون بندگان خاص را امشب به مجلس خوانده‌ئی[M2]در بزم خاصان ره مده عامان کالانعام را
[B][M1]خامی چو من بین سوخته و آتش ز جان افروخته[M2]گر پخته‌ئی خامی مکن وان پخته در ده خام را
[B][M1]در حلقهٔ دردی کشان بخرام و گیسو برفشان[M2]در حلقهٔ زنجیر بین شیران خون‌آشام را
[B][M1]چون من برندی زین صفت بدنام شهری گشته‌ام[M2]آن جام صافی در دهید این صوفی بدنام را
[B][M1]یک راه در دیر مغان برقع براندازی صنم[M2]تا کافران از بتکده بیرون برند اصنام را
[B][M1]گر در کمندم میکشی شکرانه را جان میدهم[M2]کان دل که صید عشق شد دولت شمارد دام را
[A]
[B][M1]مگذر ای یار و درین واقعه مگذار مرا[M2]چون شدم صید تو بر گیر و نگهدار مرا
[B][M1]اگرم زار کشی می‌کش و بیزار مشو[M2]زاریم بین و ازین بیش میازار مرا
[B][M1]چون در افتاده‌ام از پای و ندارم سر خویش[M2]دست من گیر و دل خسته بدست آر مرا
[B][M1]بی گل روی تو بس خار که در پای منست[M2]کیست کز پای برون آورد این خار مرا
[B][M1]برو ای بلبل شوریده که بی گلروئی[M2]نکشد گوشهٔ خاطر سوی گلزار مرا
[B][M1]هر که خواهد که بیک جرعه مرا دریابد[M2]گو طلب کن بدر خانهٔ خمار مرا
[B][M1]تا شوم فاش بدیوانگی و سرمستی[M2]مست وآشفته برآرید ببازار مرا
[B][M1]چند پندم دهی ای زاهد و وعظم گوئی[M2]دلق و تسبیح ترا خرقه و زنار مرا
[B][M1]ز استانم ز چه بیرون فکنی چون خواجو[M2]خاک را هم ز سرم بگذر و بگذار مرا
[A]
[B][M1]میرود آب رخ از بادهٔ گلرنگ مرا[M2]میزند راه خرد زمزمهٔ چنگ مرا
[B][M1]دلق از رق به می لعل گرو خواهم کرد[M2]که می لعل برون آورد از رنگ مرا
[B][M1]من که بر سنگ زدم شیشهٔ تقوی و ورع[M2]محتسب بهر چه بر شیشه زند سنگ مرا
[B][M1]مستم از کوی خرابات ببازار برید[M2]تا همه خلق ببینند بدین رنگ مرا
[B][M1]نام و ننگ ار برود در طلبش باکی نیست[M2]من که بدنام جهانم چه غم از ننگ مرا
[B][M1]ای رخت آینهٔ جان می چون زنگ بیار[M2]تا ز آئینهٔ خاطر ببرد زنگ مرا
[B][M1]مطرب آهنگ چنین تیز چه گیری که کند[M2]جان شیرین بلب لعل تو آهنگ مرا
[B][M1]نشد از گوش دلم زمزمهٔ نغمهٔ چنگ[M2]تا عنان دل شیدا بشد از چنگ مرا
[B][M1]چون تو در خاطر خواجو بزدی کوس نزول[M2]دو جهان خیمه برون زد ز دل تنگ مرا
[A]
[B][M1]کجا خبر بود از حال ما حبیبانرا[M2]که از مرض نبود آگهی طبیبانرا
[B][M1]گر از بنفشه و سنبل وفا طلب دارند[M2]معینست که سوداست عندلیبانرا
[B][M1]ز خوان مرحمت آنها که می‌دهند نصیب[M2]به تیغ کین ز چه رانند بی نصیبان را
[B][M1]اگر ز خاک محبان غبار برخیزد[M2]مؤآخذت نکند هیچکس حبیبان را
[B][M1]گذشت محمل و ما در خروش و ناله ولیک[M2]چه التفات ببانگ جرس نجیبان را
[B][M1]گهی که عاشق و معشوق را وصال بود[M2]گمان مبر که بود آگهی رقیبان را
[B][M1]میان لیلی و مجنون نه آن مواصلتست[M2]که اطلاع برآن اوفتد لبیبانرا
[B][M1]عجب نباشد اگر در ادای خطبهٔ عشق[M2]مفارقت کند از تن روان خطیبانرا
[B][M1]غریب نبود اگر یار آشنا خواجو[M2]مراد خویش مهیا کند غریبانرا
[A]
[B][M1]بگوئید ای رفیقان ساربان را[M2]که امشب باز دارد کاروان را
[B][M1]چو گل بیرون شد از بستان چه حاصل[M2]زغلغل بلبل فریاد خوان را
[B][M1]اگر زین پیش جان میپروریدم[M2]کنون بدرود خواهم کرد جان را
[B][M1]بدار ای ساربان محمل که از دور[M2]ببینم آن مه نامهربان را
[B][M1]دمی بر چشمهٔ چشمم فرود آی[M2]کنون فرصت شمار آب روان را
[B][M1]گر آن جان جهان را باز بینم[M2]فدای او کنم جان و جهان را
[B][M1]چو تیر ار زانکه بیرون شد ز شستم[M2]نهم پی بر پی آن ابرو کمان را
[B][M1]شکر بر خویشتن خندد گر آن ماه[M2]بشکر خنده بگشاید دهان را
[B][M1]چو روی دوستان باغست و بستان[M2]بروی دوستان بین بوستان را
[B][M1]چو می‌دانی که دورانرا بقا نیست[M2]غنیمت دان حضور دوستان را
[A]
[B][M1]آخر ای یار فراموش مکن یارانرا[M2]دل سرگشته بدست آر جگر خوارانرا
[B][M1]عام را گر ندهی بار بخلوتگه خاص[M2]ز آستان از چه کنی دور پرستارانرا
[B][M1]وصل یوسف ندهد دست به صد جان عزیز[M2]این چه سودای محالست خریدارانرا
[B][M1]گر نه یاری کند انفاس روان‌بخش نسیم[M2]خبر از مقدم یاران که دهد یارانرا
[B][M1]آنکه چون بنده بهر موی اسیری دارد[M2]کی رهائی دهد از بند گرفتارانرا
[B][M1]دست در دامن تسلیم و رضا باید زد[M2]اگر از پای در آرند گنه کارانرا
[B][M1]روز باران نتوان بار سفر بست ولیک[M2]پیش طوفان سرشکم چه محل بارانرا
[B][M1]دستگاهیست پر از نافه آهوی تتار[M2]حلقهٔ سنبل مشکین تو عطارانرا
[B][M1]حال خواجو ز سر کوی خرابات بپرس[M2]که نیابی به در صومعه خمارانرا
[A]
[B][M1]ای بناوک زده چشم تو یک اندازانرا[M2]کشته افعی تو در حلقه فسون سازانرا
[B][M1]جان ز دست تو ندانم به چه بازی ببرم[M2]پشه آن نیست که بازیچه دهد بازانرا
[B][M1]دل چو دادم بتو عقلم ز کجا خواهد ماند[M2]مال کی جمع شود خانه براندازانرا
[B][M1]عندلیبان سحر خوان چو در آواز آیند[M2]می بیارید و بخوانید خوش آوازانرا
[B][M1]پای کوپان چو در آیند بدست افشانی[M2]دست گیرند بیک جرعه سراندازانرا
[B][M1]زیردستان که ندارند به جز باد بدست[M2]هر نفس در قدم افتند سرافرازانرا
[B][M1]با تو خواجو چه شد ار زانکه نظر می‌بازد[M2]دیده نتوان که بدوزند نظر بازان را
[A]
[B][M1]شبی که راه هم آه آتش افشان را[M2]ز دود سینه کنم تیره چشم کیوان را
[B][M1]ببر طبیب صداع از سرم که این دل ریش[M2]ز بهر درد فدا کرده است درمان را
[B][M1]مگر حکایت طوفان چو اشک ما بینی[M2]که ما ز چشم بیفکنده‌ایم طوفان را
[B][M1]بقصد جان من آن کس که میکشد شمشیر[M2]نثار خنجر خون‌ریز او کنم جان را
[B][M1]عجب نباشد اگر تشنهٔ جمال حرم[M2]ز آب دیده لبالب کند بیابان را
[B][M1]بعزم کعبه چو محمل برون برد مشتاق[M2]بسوزد از نفس آتشین مغیلان را
[B][M1]نوباد پای زمین کوب را بجلوه درآر[M2]که ما به دیده زنیم آب خاک میدان را
[B][M1]مگو بگوی که سرگشته از چه میگردی[M2]اگر چنانکه ندانی بپرس چوگان را
[B][M1]مکن ملامت خاجو که از گل صد برگ[M2]مجال صبر نباشد هزار دستان را
[A]
[B][M1]اگر در جلوه میری سمند باد جولانرا[M2]بفرما تا فرو روبم به مژگان خاک میدانرا
[B][M1]مکن عیب تهی دستان که در بازار سرمستان[M2]گدا باشد که بفروشد بجامی ملک سلطانرا
[B][M1]چرا از کعبه برگردم که گر خاری بود در ره[M2]برآرم آه و در یکدم بسوزانم مغیلانرا
[B][M1]اگرهمچون خضر خواهی که دایم زنده‌دل باشی[M2]روان در پای جانان ریز اگر دستت دهد جانرا
[B][M1]بفردوسم مکن دعوت که بی آن حور مه پیکر[M2]کسی کو آدمی باشد نخواهد باغ رضوانرا
[B][M1]ببوی لعل میگونش بظلماتی در افتادم[M2]که گر میرم ز استسقا نجویم آب حیوانرا
[B][M1]چمن پیرا اگر چشمش برآنسرو دوان افتد[M2]دگر بر چشمه ننشاند ز خجلت سرو بستانرا
[B][M1]مگر باد سحرگاهی هواداری کند ور نی[M2]نسیم یوسف مصری که آرد پیر کنعانرا
[B][M1]چو مستان حرم خواجو جمال کعبه یاد آرد[M2]ز آب چشم خون‌افشان کند دریا بیابانرا
[A]
[B][M1]چو در گره فکنی آن کمند پر چین را[M2]چوتاب طره به هم بر زنی همه چین را
[B][M1]بانتظار خیال تو هر شبی تا روز[M2]گشوده‌ام در مقصورهٔ جهان‌بین را
[B][M1]کجا تو صید من خسته دل شوی هیهات[M2]مگس چگونه تواند گرفت شاهین را
[B][M1]چو روی دوست بود گو بهار و لاله مروی[M2]چه حاجتست به گل بزم ویس و رامین را
[B][M1]غنیمتی شمرید ای برادران عزیز[M2]ببوی یوسف گمگشته ابن یامین را
[B][M1]به شعله‌ئی دم آتشفشان بر افروزم[M2]چراغ مجلس ناهید و شمع پروین را
[B][M1]اگر ز غصه بمیرند بلبلان چمن[M2]چه غم شقایق سیراب و برگ نسرین را
[B][M1]بحال زار جگر خستگان بازاری[M2]چه التفات بود حضرت سلاطین را
[B][M1]روا مدار که سلطان ندیده هیچ گناه[M2]ز خیل خانه براند گدای مسکین را
[B][M1]مرا بتیغ چه حاجت که جان برافشانم[M2]گهی که بنگرم آن ساعد نگارین را
[B][M1]چرا ملامت خواجو کنی که چون فرهاد[M2]بپای دوست در افکند جان شیرین را
[A]
[B][M1]آنکه بر هر طرفی منتظرانند او را[M2]ننگرد هیچ که خلقی نگرانند او را
[B][M1]سرو را بر سر سرچشمه اگر جای بود[M2]جای آن هست که بر چشم نشانند او را
[B][M1]حیف باشد که چنان روی ببیند هرکس[M2]زانک کوته‌نظران قدر ندانند او را
[B][M1]هست مقصود دلم زان لب شیرین شکری[M2]بود آیا که بمقصود رسانند او را
[B][M1]راز عشاق چو از اشک نماند پنهان[M2]فرض عینست که از دیده برانند او را
[B][M1]هر که جان در قدمش بازد و قدری داند[M2]اهل دل عاشق جانباز نخوانند او را
[B][M1]خواجو ار تشنه بمیرد به جز از مردم چشم[M2]آبی این طایفه برلب نچکانند او را
[A]
[B][M1]رحم بر گدایان نیست ماه نیمروزی را[M2]مهرماش چندان نیست ماه نیمروزی را
[B][M1]روی پر نگارش بین چشم پرخمارش بین[M2]لعل آبدارش بین ماه نیمروزی را
[B][M1]آن مهست یار رخسار شکرست یا گفتار[M2]عارضست یا گلزار ماه نیمروزی را
[B][M1]جعد مشکبارش گیر زلف تابدارش گیر[M2]خیز و در کنارش گیر ماه نیمروزی را
[B][M1]لعبت بری پیکر و آفتاب شب زیور[M2]گر ندیده‌ئی بنگر ماه نیمروزی را
[B][M1]موسم سحر شد خیز باده در صراحی ریز[M2]در کمند زلف آویز ماه نیمروزی را
[B][M1]می به می پرستان آر باده سوی مستان آر[M2]خیز و در شبستان آر ماه نیمروزی را
[B][M1]یار جز جفاجو نیست گو مکن که نیکونیست[M2]هیچ مهر خواجو نیست ماه نیمروزی را
[A]
[B][M1]بده آن راح روان پرور ریحانی را[M2]که به کاشانه کشیم آن بت روحانی را
[B][M1]من بدیوانگی ار فاش شدم معذورم[M2]کان پری صید کند دیو سلیمانی را
[B][M1]سر به پای فرسش در فکنم همچون گوی[M2]چون برین در کشد آن ابلق چوگانی را
[B][M1]برو ای خواجه اگر زانکه بصد جان عزیز[M2]میفروشند بخر یوسف کنعانی را
[B][M1]گر تو انکار کنی مستی ما را چه عجب[M2]کافران کفر شمارند مسلمانی را
[B][M1]ابر چشمم چو شود سیل فشان از لاله[M2]کوه در دوش کشد جامهٔ بارانی را
[B][M1]کام درویش جزین نیست که بر وفق مراد[M2]باز بیند علم دولت سلطانی را
[B][M1]چشم خواجو چو سر طبلهٔ در بگشاید[M2]از حیا آب کند گوهر عمانی را
[B][M1]دل این سوخته بربود و بدربان گوید[M2]که بران از درم آن شاعر کرمانی را
[A]
[B][M1]خرقه رهن خانهٔ خمار دارد پیر ما[M2]ای همه رندان مرید پیر ساغر گیر ما
[B][M1]گر شدیم از باده بدنام جهان تدبیر چیست[M2]همچنین رفتست در عهد ازل تقدیر ما
[B][M1]سرو را باشد سماع از نالهٔ دلسوز مرغ[M2]مرغ را باشد صداع از نالهٔ شبگیر ما
[B][M1]داوری پیش که شاید برد اگر بی موجبی[M2]خون درویشان بی طاقت بریزد میر ما
[B][M1]هم مگر لطف تو گردد عذر خواه بندگان[M2]ورنه معلومست کز حد میرود تقصیر ما
[B][M1]صید آن آهوی روبه باز صیاد توئیم[M2]ما شکار افتاده و شیر فلک نخجیر ما
[B][M1]تا دل دیوانه در زنجیر زلفت بسته‌ایم[M2]ای بسا عاقل که شد دیوانهٔ زنجیر ما
[B][M1]از خدنگ آه عالم سوز ما غافل مشو[M2]کز کمان نرم زخمش سخت باشد تیر ما
[B][M1]ره مده در خانقه خواجو کسی را کاین نفس[M2]با جوانان عشرتی دارد بخلوت پیر ما
[A]
[B][M1]آب آتش میبرد خورشید شب‌پوش شما[M2]میرود آب حیات از چشمهٔ نوش شما
[B][M1]شام را تا سایبان روز روشن دیده‌ام[M2]تیره شد شام من از صبح سحرپوش شما
[B][M1]در شب تاریک خورشیدم در آغوش آمدی[M2]همچو زلف ار بودمی یک شب در آغوش شما
[B][M1]از چه رو هندوی مه پوش شما در تاب شد[M2]گر به مستی دوشم آمد دوش بر دوش شما
[B][M1]ای ز روبه بازی آهوی شما در عین خواب[M2]شیر گیران گشته مست از خواب خرگوش شما
[B][M1]مردم چشم عقیق افشان لؤلؤ بار من[M2]گشته در پاش از لب در پوش خاموش شما
[B][M1]حلقهٔ گوش شما را تا بود مه مشتری[M2]مشتری باشد غلام حلقه در گوش شما
[B][M1]عیب نبود چون بخوان وصل نبود دسترس[M2]گر به درویشی رسد بوئی ز سر جوش شما
[B][M1]آب حیوانست یا گفتار خواجو یا شکر[M2]ماه تابانست یا گل یا بناگوش شما
[A]
[B][M1]آن تن ماست یا میان شما[M2]وان دل ماست یا دهان شما
[B][M1]اگرآن ابرو است و پیشانی[M2]نکشد هیچکس کمان شما
[B][M1]جز کمر کیست آنکه میگنجد[M2]یک سرموی در میان شما
[B][M1]آب رخ پیش ما کسی دارد[M2]که بود خاک آستان شما
[B][M1]میکند مرغ جان ما پرواز[M2]دمبدم سوی آشیان شما
[B][M1]چه بود گر بما رساند باد[M2]بوئی از طرف بوستان شما
[B][M1]خواب خوش را بخواب میبینم[M2]از غم چشم ناتوان شما
[B][M1]زلف دلبند اگر بر افشانند[M2]برفشانیم جان بجان شما
[B][M1]دل خواجو نگر که چون زده است[M2]چنگ در زلف دلستان شما
[A]
[B][M1]اگر سرم برود در سر وفای شما[M2]ز سر برون نرود هرگزم هوای شما
[B][M1]بخاک پای شما کانزمان که خاک شوم[M2]هنوز بر نکنم دل ز خاک پای شما
[B][M1]چو مرغ جان من از آشیان هوا گیرد[M2]کند نزول بخاک در سرای شما
[B][M1]در آن زمان که روند از قفای تابوتم[M2]بود مرا دل سرگشته در قفای شما
[B][M1]شوم نشانهٔ تیر قضا بدان اومید[M2]که جان ببازم و حاصل کنم رضای شما
[B][M1]کرا بجای شما در جهان توانم دید[M2]چرا که نیست مرا هیچکس بجای شما
[B][M1]ز بندگی شما صد هزارم آزادیست[M2]که سلطنت کند آنکو بود گدای شما
[B][M1]گرم دعای شما ورد جان بود چه عجب[M2]که هست روز و شب اوراد من دعای شما
[B][M1]کجا سزای شما خدمتی توانم کرد[M2]جز اینکه روی نپیچم ز ناسزای شما
[B][M1]غریب نیست اگر شد ز خویش بیگانه[M2]هر آن غریب که گشستست آشنای شما
[B][M1]اگر بغیر شما می‌کند نظر خواجو[M2]چو آب می شودش دیده از حیای شما
[A]
[B][M1]آن ماه مهر پیکر نامهربان ما[M2]گفت ای بنطق طوطی شکرستان ما
[B][M1]وقت سحر شدی بتماشای گل بباغ[M2]شرمت نیامد از رخ چون گلستان ما
[B][M1]در باغ سرو را ز حیا پای در گلست[M2]از اعتدال قد چو سرو روان ما
[B][M1]برگ بنفشه کز چمن آید نسیم او[M2]تابیست از دو سنبل عنبر فشان ما
[B][M1]آب حیات کز ظلماتش نشان دهند[M2]آبیست پیش کوثر آتش نشان ما
[B][M1]مائیم فتنه‌ئی که در آخر زمان بود[M2]ور نی کدام فتنه بود در زمان ما
[B][M1]بنمود چشم مست و بر مزم عتاب کرد[M2]کاخر چنین بود غمت از ناتوان ما
[B][M1]در باغ وصل اگر نبود چون تو بلبلی[M2]کم گیر پشه‌ئی ز همای آشیان ما
[B][M1]میکرد در کرشمه به ابرو اشارتی[M2]یعنی گمان مبر که کشد کس کمان ما
[B][M1]کس با میان ما نکند دست در کمر[M2]الا کمر که حلقه شود برمیان ما
[B][M1]خواجو اگر چه در سر سودای ما رود[M2]تا باشدش سری سر او و آستان ما
[A]
[B][M1]مغنی وقت آن آمد که بنوازی رباب[M2]صبوحست ای بت ساقی بده شراب
[B][M1]اگر مردم بشوئیدم به آب چشم جام[M2]وگر دورم بخوانیدم به آواز رباب
[B][M1]فلک در خون جانم رفت و ما در خون دل[M2]می لعل آب کارم برد و ما در کار آب
[B][M1]مرا بر قول مطرب گوش و مطرب در سماع[M2]من از بادام ساقی مست و ساقی مست خواب
[B][M1]چو هندو زلف دود آسای او آتش نشین[M2]چو طوطی لعل شکر خای او شیرین جواب
[B][M1]دل از چشمم به فریادست و چشم از دست دل[M2]که هم پر عقابست آفتاب جان عقاب
[B][M1]کبابم از دل پرخون بود وقت صبوح[M2]که مست عشق را نبود برون از دل کباب
[B][M1]سر کویت ز آب چشم مهجوران فرات[M2]سرانگشتت به خون جان مشتاقان خضاب
[B][M1]دلم چون مار مپیچد ز مهرم سرمپیچ[M2]رخت چون ماه می‌تابد ز خواجو رخ متاب
[A]
[B][M1]ای دل نگفتمت که ز زلفش عنان بتاب[M2]کاهنگ چین خطا بود از بهر بهر مشک ناب
[B][M1]ای دل نگفتمت که ز لعلش مجوی کام[M2]هر چند کام مست نباشد مگر شراب
[B][M1]ای دل نگفتمت که به چشمش نظر مکن[M2]کز غم چنان شوی که نبینی بخواب خواب
[B][M1]ای دل نگفتمت که ز ترکان بتاب روی[M2]زانرو که ترک ترک ختائی بود و صواب
[B][M1]ای دل نگفتمت که مرو در کمند عشق[M2]آخر بقصد خویش چرا میکنی شتاب
[B][M1]ای دل نگفتمت که اگر تشنه مرده‌ئی[M2]سیراب کی شود جگر تشنه از شراب
[B][M1]ای دل نگفتمت که منال ار چه روشنست[M2]کز زخم گوشمال فغان میکند رباب
[B][M1]ای دل نگفتمت که مریز آبروی خویش[M2]پیش رخی کزو برود آبروی آب
[B][M1]ای دل نگفتمت که ز خوبان مجوی مهر[M2]زانرو که ذره مهر نجوید ز آفتاب
[B][M1]ای دل نگفتمت که درین باغ دل مبند[M2]کز این مدت جوی نگشاید به هیچ باب
[B][M1]ای دل نگفتمت که مشو پای‌بند او[M2]زیرا که کبک را نبود طاقت عناب
[B][M1]ای دل نگفتمت که مرو در هوای دل[M2]طاوس را چه غم ز هواداری ذباب
[B][M1]ای دل نگفتمت که طمع بر کن از لبش[M2]هر چند بی نمک نبود لذت کباب
[B][M1]ایدل نگفتمت که سر از سنبلش مپیچ[M2]کافتی از آن کمند چو خواجو در اضطراب
[A]
[B][M1]طلع الصبح من وراء حجاب[M2]عجلو بالرحیل یا اصحاب
[B][M1]کوس رحلت زدند و منتظران[M2]بر سر راه میکنند شتاب
[B][M1]وقت کوچست و کرده مهجوران[M2]خاک ره را بخون دیده خضاب
[B][M1]نور شمعست یا فروغ جبین[M2]می‌نمایند مه رخان ز نقاب
[B][M1]ناقه بگذشت و تشنگان در بند[M2]کاروان رفت و خستگان در خواب
[B][M1]من چنان بیخودم که بانگ جرس[M2]هست در گوش من خروش رباب
[B][M1]جگرم تشنه و منازل دوست[M2]از سرشکم فتاده بر سر آب
[B][M1]کنم از خون دل بروز وداع[M2]دامن کوه پر عقیق مذاب
[B][M1]هر دم از کوچگه ندا خیزد[M2]کی رفیق از طریق روی متاب
[B][M1]بر نشستند همرهان برخیز[M2]باد بستند دوستان دریاب
[B][M1]هیچ دانسته‌ئی که دوزخ چیست[M2]دل بریان و داغ هجر عذاب
[B][M1]از مغیلان چگونه اندیشد[M2]هر که سازد نهالی از سنجاب
[B][M1]بر فشان طره‌ای مه محمل[M2]تا برآید ز تیره شب مهتاب
[B][M1]دل خواجو ز تاب هجر بسوخت[M2]مکن آتش که او نیارد تاب
[A]
[B][M1]دیشب خبرت هست که در مجلس اصحاب[M2]تا روز نخفتیم من و شمع جگرتاب
[B][M1]از دست دل سوخته و دیده خونبار[M2]یک لحظه نبودیم جدا ز آتش و از آب
[B][M1]من در نظرش سوختمی ز آتش سینه[M2]و او ساختی از بهر من سوخته جلاب
[B][M1]از بسکه فشاندیم در از چشم گهرریز[M2]شد صحن گلستان صدف لؤلؤی خوشاب
[B][M1]در پاش فکندم سرشوریده از آنروی[M2]کو بود که میسوخت دلش برمن از اصحاب
[B][M1]یاران بخور و خواب بسر برده همه شب[M2]وان سوخته فارغ ز خور و چشم من از خواب
[B][M1]او خون جگر خورده و من خون‌دل ریش[M2]او می به قدح داده و من دل به می ناب
[B][M1]او بر سر من اشک فشان گشته چو باران[M2]و افتاده من دلشده از دیده بغرقاب
[B][M1]من باغم دل ساخته و سوخته در تب[M2]و او از دم دود من دلسوخته در تاب
[B][M1]چون دید که خون دلم از دیده روان بود[M2]میداد روان شربتم از اشک چو عناب
[B][M1]جز شمع جگر سوز که شد همدم خواجو[M2]کس نیست که او را خبری باشد از این باب
[A]
[B][M1]ای خط سبز تو همچون برگ نیلوفر در آب[M2]قند مصر از شور یاقوت تو چون شکر در آب
[B][M1]عنبرین خطت که چون مشک سیه بر آتشست[M2]مینماید گرد آتش گردی از عنبردرآب
[B][M1]بر گل خودروی رویت کبروی حسن از اوست[M2]سبزهٔ سیراب را بنگر چو نیلوفر در آب
[B][M1]تا بر آب افکند زلفت چنبر از سیلاب چشم[M2]پیکرم بین غرقه در خونست چون چنبر در آب
[B][M1]مردم دریا نیندیشد ز طوفان زان سبب[M2]مردم چشمم فرو بردست دایم سر در آب
[B][M1]گر چه زر در خاک میجویم که از خاکست زر[M2]روی زردم بین در آب دیده همچون زر در آب
[B][M1]عیب مجنون گو مکن لیلی که شرط عقل نیست[M2]گر نداند حال دردش گو برو بنگر در آب
[B][M1]کشتیی برخشک میرانیم در دریای عشق[M2]وین تن خاکی ز چشم افتاده چون لنگر در آب
[B][M1]چون بنوک خامه خواجو شرح مشتاقی دهد[M2]چشم خونبارش دراندازد روان دفتر در آب
[A]
[B][M1]ساقی سیمبر بیار شراب[M2]مطرب خوش نوا بساز رباب
[B][M1]مست عشقیم عیب ما مکنید[M2]فاتقوا الله یا اولی الالباب
[B][M1]عقل چون دید اهل میکده را[M2]گفت طوبی لهم و حسن مب
[B][M1]بی گل روی او چرا یکدم[M2]نشود چشم من تهی ز گلاب
[B][M1]همچو خالش که دید در بستان[M2]باغبانی نشسته بر سر آب
[B][M1]چشم او جز بخواب نتوان دید[M2]گر چه بی او خیال باشد خواب
[B][M1]لب و گفتار و زلف و عارض اوست[M2]باده و شکر و شب و مهتاب
[B][M1]همچو چشمش کسی نشان ندهد[M2]جادوئی مست خفته در محراب
[B][M1]در غریبی شکسته شد خواجو[M2]آن غریب شکسته را دریاب
[A]
[B][M1]ای جان من به یاد لبت تشنه بر شراب[M2]هر دم بجام لعل لبت تشنه‌تر شراب
[B][M1]در ده قدح که مردم چشمم نشسته است[M2]در آرزوی نرگس مست تو در شراب
[B][M1]ما را ز جام باده لعلت گریز نیست[M2]آری مراد مست نباشد مگر شراب
[B][M1]بر من بخاک پات که مانند آتشست[M2]گر آب میخورم بهوایت وگر شراب
[B][M1]هر دم که در دلم گذرد نیش غمزه‌ات[M2]گردد ز غصه بردل من نیشتر شراب
[B][M1]در گردش آرم جام طرب تا مرا دمی[M2]از گردش زمانه کند بیخبر شراب
[B][M1]هر دم بروی زرد فرو ریزدم سرشک[M2]چشمم نگر که میدهد از جام زر شراب
[B][M1]خواجو ز بسکه جام میش یاد میکنی[M2]در جان می پرست تو کردست اثر شراب
[B][M1]بازا بغربت از می و مستی که نزد عقل[M2]بر خستگان غریب بود در سفر شراب
[A]
[B][M1]هر که در عهد ازل مست شد از جام شراب[M2]سر ببالین ابد باز نهد مست وخراب
[B][M1]بیدلان را رخ زیبا ننمائی به چه وجه[M2]عاشقانرا ز در خویش برانی ز چه باب
[B][M1]می پرستان همه مخمور و عقیقت همه می[M2]عالمی مرده ز بی آبی و عالم همه آب
[B][M1]سر کوی خط و قدت چمن و سنبل و سرو[M2]سمن و عارض و لعلت شکر و جام شراب
[B][M1]دل ما بی لب لعل تو ندارد ذوقی[M2]همه دانند که باشد ز نمک ذوق کباب
[B][M1]هر که درآتش سودای تو امروز بسوخت[M2]ظاهر آنست که فردا بود ایمن ز عذاب
[B][M1]گر چه نقش تو خیالیست که نتوان دیدن[M2]همه شب چشم توام مست نمایند بخواب
[B][M1]ترشود دم به دمم خرقه ز خون دل ریش[M2]زانک رسمست که برجامه فشانند گلاب
[B][M1]پیر گشتی بجوانی و همانی خواجو[M2]دو سه روزی دگر ایام بقا را دریاب
[A]
[B][M1]ای لب میگون تو هم شکر و هم شراب[M2]وی دل پر خون من هم نمک و هم کباب
[B][M1]خط و لب دلکشت طوطی و شکر ستان[M2]زلف و رخ مهوشت تیره شب و ماهتاب
[B][M1]موی تو و شخص من پر کره و پر شکن[M2]چشم تو و بخت من مست می و مست خواب
[B][M1]گر تو بتیغم زنی کز نظرم دور شو[M2]سایه نگردد جدا ذره‌ئی از آفتاب
[B][M1]لعل تو در چشم من باده بود در قدح[M2]مهر تو در جان من گنج بود در خراب
[B][M1]صعب‌تر از درد من در غم هجران او[M2]دوزخیانرا بحشر هیچ نباشد عذاب
[B][M1]ای تن اگر بیدلی سر ز کمندش مپیچ[M2]وی دل اگر عاشقی روی ز مهرش متاب
[B][M1]لعبت چشمم دمی دور نگردد ز اشک[M2]زانکه نگیرد کنار مردم دریا ز آب
[B][M1]روی ز خواجو مپوش ورنه برآرد خروش[M2]بردر دستور شرق آصف گردون جناب
[A]
[B][M1]من مستم و دل خراب جان تشنه و ساغر آب[M2]برخیز و بده شراب بنشین و بزن رباب
[B][M1]ای سام تو بر سحر وی شور تو در شکر[M2]در سنبله‌ات قمر در عقربت آفتاب
[B][M1]برمشک مزن گره برآب مکش ز ره[M2]یا ترک خطا بده یا روی ز ما متاب
[B][M1]در بر رخ ما مبند بر گریهٔ ما مخند[M2]بگشای ز مه کمند بردار ز رخ نقاب
[B][M1]من بنده‌ام و تو شاه من ابر سیه تو ماه[M2]من آه زنم تو راه من ناله کنم تو خواب
[B][M1]ای فتنهٔ صبح‌خیز! آمد گه صبح، خیز![M2]درجام عقیق ریز آن بادهٔ لعل ناب
[B][M1]آمد گه طوف و گشت بخرام بسوی دشت[M2]چون دور بقا گذشت بگذر ز ره عتاب
[B][M1]عطار چمن صباست پیراهن گل قباست[M2]تقوی و ورع خطاست مستی و طرب صواب
[B][M1]دردی کش ازین سپس وندیشه مکن ز کس[M2]فرصت شمر این نفس با همنفسان شراب
[B][M1]خواجو می ناب خواه چون تشنه‌ئی آب خواه[M2]از دیده شراب خواه وز گوشهٔ دل کباب
[A]
[B][M1]دیشب درآمد آن بت مه روی شب نقاب[M2]بر مه کشید چنبر و درشب فکند تاب
[B][M1]رخسارش آتش و دل بیچارگان سپند[M2]لعل لبش می و جگر خستگان کباب
[B][M1]برمشتری کشیده ز مشک سیه کمان[M2]برآفتاب بسته ز ریحان تر طناب
[B][M1]در بر قبای شامی پیروزه گون چو ماه[M2]بر سر کلاه شمعی زرکش چو آفتاب
[B][M1]آتشن گرفته آب رخ وی ز تاب می[M2]آبش نهان در آتش و آتش عیان ز آب
[B][M1]هم شمع برفروخته از چهره هم چراغ[M2]هم نقل ریخته ز لب لعل و هم شراب
[B][M1]بنهاده دام بر مه تابان ز عود خام[M2]و افکنده دانه برگل سوری ز مشک ناب
[B][M1]میزد گلاله بر گل و هر لحظه می‌شکست[M2]برمن بعشوه گوشهٔ بادام نیم خواب
[B][M1]از راه طنز گفت که خواجو چرا برفت[M2]گفتم ز غصه گفت ذهابا بلا ایاب
[A]
[B][M1]ای کرده ماه را از تیره شب نقاب[M2]در شب فکنده چین بر مه فکنده تاب
[B][M1]مشک است یا خط است یا شام شب نمای[M2]ماه است یا رخ است یا صبح شب نقاب
[B][M1]با سرو قامتت شمشاد گو مروی[M2]با ماه طلعت خورشید گو متاب
[B][M1]ای برده آب من زان لعل آبدار[M2]وی بسته خواب من زان چشم نیم‌خواب
[B][M1]چون آتش رخت برد آبروی من[M2]زان آب آتشی بر آتشم زن آب
[B][M1]زلف تو بر رخت شام است برسحر[M2]عشق تو در دلم گنج است در خراب
[B][M1]ای سرو سیمتن صبح است در فکن[M2]در جام آبگون آن آتش مذاب
[B][M1]خادم! بسوز عود، مطرب! بساز چنگ،[M2]بلبل! بزن نوا، ساقی! بده شراب
[B][M1]صوفی چو صافئی درد مغان بنوش[M2]خواجو چو عارفی روی از بتان متاب
[A]
[B][M1]برقع از رخ برفکن ای لعبت مشکین نقاب[M2]در دم صبح از شب تاریک بنمای آفتاب
[B][M1]عالم از لعل تو پر شورست و لعلت پرشکر[M2]فتنه از چشم تو بیدارست و چشمت مست خواب
[B][M1]هر سؤالی کن ز دریا میکنم در باب موج[M2]دیده میبینم که میگوید یکایک را جواب
[B][M1]هم عفی الله مردم چشمم که با این ضعف دل[M2]می فشاند دمبدم بر چهره زردم گلاب
[B][M1]چون بیاد نرگس مستت روم در زیر خاک[M2]روز محشر سر بر آرم از لحد مست و خراب
[B][M1]هر چه نتوان یافت در ظلمت ز آب زندگی[M2]من همان در تیره شب می‌یابم از جام شراب
[B][M1]هیچکس بر تربت مستان نگرید جز قدح[M2]هیچکس درماتم رندان ننالد جز رباب
[B][M1]پیش ازین کیخسرو ار شبرنگ بر جیحون دواند[M2]اشک ما راند بقطره دم بدم گلگون برآب
[B][M1]هر که آرد شرح آب چشم خواجو در قلم[M2]از سر کلکش بریزد رستهٔ در خوشاب
[A]
[B][M1]رفت دوشم نفسی دیدهٔ گریان در خواب[M2]دیدم آن نرگس پرفتنهٔ فتان در خواب
[B][M1]خیمه برصحن چمن زن که کنون در بستان[M2]نتوان رفت ز بوی گل و ریحان در خواب
[B][M1]بود آیا که شود بخت من خسته بلند[M2]کایدم قامت آن سرو خرامان درخواب
[B][M1]ای خوشا با تو صبوحی و ز جام سحری[M2]پاسبان بیخبر افتاده و دربان در خواب
[B][M1]فتنه برخاسته و باده پرستان در شور[M2]شمع بنشسته و چشم خوش مستان درخواب
[B][M1]آیدم زلف تو درخواب و پریشانم ازین[M2]که بود شور و بلا دیدن ثعبان درخواب
[B][M1]صبر ایوب بباید که شبی دست دهد[M2]که رود چشمم از اندیشهٔ کرمان در خواب
[B][M1]بلبل دلشده چون در کف صیاد افتاد[M2]باز بیند چمن و طرف گلستان درخواب
[B][M1]دوش خواجو چو حریفان همه در خواب شدند[M2]نشد از زمزمهٔ مرغ سحرخوان در خواب
[A]
[B][M1]ای ز چشمت رفته خواب از چشم خواب[M2]وآب رویت برده آب از روی آب
[B][M1]از شکنج زلف و مهر طلعتت[M2]تاب بر خورشید و در خورشید تاب
[B][M1]بینی ار بینی در آب و آینه[M2]آفتاب روی و روی آفتاب
[B][M1]بر نیندازی بنای عقل و دین[M2]تا ز عارض برنیندازی نقاب
[B][M1]تشنگان وادی عشقت ز چشم[M2]بر سر آبند و از دل بر سراب
[B][M1]پیکرم در مهر ماه روی تو[M2]گشته چون تار قصب بر ماهتاب
[B][M1]زلف و رخسارت شبستانست و شمع[M2]شکر و بادام تو نقل و شراب
[B][M1]خواب را در دور چشم مست تو[M2]ای دریغ ار دیدمی یک شب بخواب
[B][M1]بسکه خواجو سیل می‌بارد ز چشم[M2]خانه صبرش شد از باران خراب
[A]
[B][M1]ای چشم نیم‌خواب تو از من ربوده خواب[M2]وی زلف تابدار تو بر مه فکنده تاب
[B][M1]بر مه فکنده برقع شبرنگ روز پوش[M2]مه را که دید ساخته از تیره شب نقاب
[B][M1]روزم شبست بیتو و چون روز روشنست[M2]کان لحظه شب بود که نهان باشد آفتاب
[B][M1]خورشید را بروی تو تشبیه چون کنم[M2]کو همچو بندگان دهدت بوسه بر جناب
[B][M1]بر روی چون مه ار چه بتابی کمند زلف[M2]باری به هیچ روی ز من روی بر متاب
[B][M1]گفتم مگر بخواب توان دیدنت ولیک[M2]دانم که خواب را نتوان دید جز بخواب
[B][M1]یک ساعتم از آن لب میگون شکیب نیست[M2]سرمست را شکیب کجا باشد از شراب
[B][M1]چشمم بقصد ریختن خون دل مقیم[M2]افکنده است چون سر زلفت سپر بر آب
[B][M1]در آرزوی روی تو خواجو چو بیدلان[M2]هر شب بخون دیده کند آستین خضاب
[A]
[B][M1]ای لب لعلت ز آب زندگانی برده آب[M2]ما ز چشم می پرستت مست و چشمت مست خواب
[B][M1]گر کنم یک شمه در وصف خط سبزت سواد[M2]روی دفتر گردد از نوک قلم پر مشک ناب
[B][M1]در بهشت ار زانکه برقع برنیندازی ز رخ[M2]روضهٔ رضوان جهنم باشد و راحت عذاب
[B][M1]وقت رفتن گر روم با آتش عشقت بخاک[M2]روز محشر در برم بینی دل خونین کباب
[B][M1]صبحدم چون آسمان در گردش آرد جام زر[M2]در گمان افتم که خورشیدست یا جام شراب
[B][M1]جان سرمستم برقص آید ز شادی ذره‌وار[M2]هر نفس کز مشرق ساغر برآید آفتاب
[B][M1]کی به آواز مؤذن بر توانم خاستن[M2]زانکه می‌باشم سحرگه بیخود از بانگ رباب
[B][M1]در خرابات مغان از می خراب افتاده‌ام[M2]گر چه کارم بی می و میخانه می باشد خراب
[B][M1]هر دمی روی از من مسکین بتابی از چه روی[M2]هر زمان از درگه خویشم برانی از چه باب
[B][M1]گر دلی داری دل از رندان بیدل برمگیر[M2]ور سری داری سر از مستان بیخود برمتاب
[B][M1]از تو خواجو غایبست اما تو با او در حضور[M2]عالمی در حسرت آبی و عالم غرق آب
[A]
[B][M1]گوئیا عزم ندارد که شود روز امشب[M2]یا درآید ز در آن شمع شب افروز امشب
[B][M1]گر بمیرم به جز از شمع کسی نیست که او[M2]برمن خسته بگرید ز سر سوز امشب
[B][M1]مرغ شب خوان که دم از پردهٔ عشاق زند[M2]گو نوا از من شب‌خیز بیاموز امشب
[B][M1]چون شدم کشتهٔ پیکان خدنک غم عشق[M2]بردلم چند زنی ناوک دلدوز امشب
[B][M1]همچو زنگی بچهٔ خال تو گردم مقبل[M2]گرشوم بر لب یاقوت تو پیروز امشب
[B][M1]هر که در شب رخ چون ماه تو بیند گوید[M2]روز عیدست مگر یا شب نوروز امشب
[B][M1]بی لب لعل و رخت خادم خلوتگه انس[M2]گو صراحی منه و شمع میفروز امشب
[B][M1]تا که آموختت از کوی وفا برگشتن[M2]خیز و باز آی علی‌رغم بداموز امشب
[B][M1]بنشان شمع جگر سوخته را گر چه کسی[M2]منشیناد بروز من بد روز امشب
[B][M1]اگر آن عهدشکن با تو نسازد خواجو[M2]خون دل میخور و جان میده و میسوز امشب
[B][M1]تا مگر صبح تو سر برزند از مطلع مهر[M2]دیده بر چرخ چو مسمار فرود و ز امشب
[A]
[B][M1]چند سوزیم من و شمع شبستان همه شب[M2]چند سازیم چنین بی سر و سامان همه شب
[B][M1]تا به شب بر سر بازار معلق همه روز[M2]تا دم صبح سرافکنده و گریان همه شب
[B][M1]سوختم ز آتش هجران و دلم بریان شد[M2]ور نسازم چکنم با دل بریان همه شب
[B][M1]رشتهٔ جان من سوخته بگسیخته باد[M2]گر ز عشق سر زلفت ندهم جان همه شب
[B][M1]هر شبی کز خم گیسوی توام یاد آید[M2]در خیالم گذرد خواب پریشان همه شب
[B][M1]تا تودر چشم منی از نظرم دور نشد[M2]ذره‌ئی چشمه خورشید درخشان همه شب
[B][M1]خبرت هست که در بادیهٔ هجر تو نیست[M2]تکیه گاهم به جز از خار مغیلان همه شب
[B][M1]بخیال رخ و زلف تو بود تا دم صبح[M2]بستر خواب من از لاله و ریحان همه شب
[B][M1]در هوای گل روی تو بود خواجو را[M2]همنفس بلبل شب خیز خوش الحان همه شب
[A]
[B][M1]طمع مدار که دوری گزینم از رخ خوب[M2]که نیست شرط محبت جدائی از محبوب
[B][M1]چو هست در ره مقصود قرب روحانی[M2]چه احتیاج بارسال قاصد و مکتوب
[B][M1]چو اتصال حقیقی بود میان دو دوست[M2]کجا ز یوسف مصری جدا بود یعقوب
[B][M1]توقعست که از عاشقان بیدل و دین[M2]نظر دریغ ندارند مالکان قلوب
[B][M1]چگونه گوش توان کرد بر خردمندان[M2]گهی که عشق شود غالب و خرد مغلوب
[B][M1]ز صورت تو کند نور معنوی حاصل[M2]دل شکسته که هم سالکست و هم مجذوب
[B][M1]ترا بتیغ چه حاجت که قتل جانبازان[M2]کنی بساعد سیمین و پنجهٔ مخضوب
[B][M1]بیار جام و مکن نسبتم به زهد و ورع[M2]که من به ساغر و پیمانه گشته‌ام منصوب
[B][M1]ببخش بر من مسکین که از خداوندان[M2]همیشه عفو شود صادر و ز بنده ذنوب
[B][M1]دلا در ابروی خوبان نظر مکن پیوست[M2]ز روی دوست بحاجب چرا شوی محجوب
[B][M1]گهی که جان بلب آرد درین طلب خواجو[M2]کند بدیدهٔ طالب نگاه در مطلوب
[A]
[B][M1]طره مشکین نباشد بر رخ جانان غریب[M2]زانک نبود سنبل سیراب در بستان غریب
[B][M1]ای که گفتی گرد لعلش خط مشگین از چه روست[M2]خضر نبود برکنار چشمهٔ حیوان غریب
[B][M1]گر بنالم در هوای طلعتش عیبم مکن[M2]در بهاران نبود از مرغ چمن افغان غریب
[B][M1]سنبلش بی‌وجه نبود گر بود شوریده حال[M2]زانک افتادست چون هند و بترکستان غریب
[B][M1]ور دلم در چین زلفش بس غریب افتاده است[M2]در دلم نبود غمش چون گنج در ویران غریب
[B][M1]برغریبان رحمت آور چون غریبی در جهان[M2]زانک نبود از خداوند کرم احسان غریب
[B][M1]چشم مستت گر بریزد خون هر بیچاره‌ئی[M2]چاره نبود زانک نبود فتنه از مستان غریب
[B][M1]گر به شمشیرم کشی حکمت روان باشد ولیک[M2]بر گدا گر رحمت آرد نبود از سلطان غریب
[B][M1]در رهت خواجو بتلخی جان شیرین داد و رفت[M2]هر گز آمد در دلت کایا کجا رفت آن غریب
[A]
[B][M1]ای که از سرچشمهٔ نوشت برفت آب نبات[M2]مردهٔ مرجان جان‌افزای تست آب حیات
[B][M1]از چمن زیباتر از قدت کجا خیزد نهال[M2]وز شکر شیرین‌تر از خطت کجا روید نبات
[B][M1]عنبر زلف تو بر کافور میبندد نقاب[M2]سنبل خط تو بر یاقوت میرد برات
[B][M1]پرده بر رخ میکشی وز ما نمیداری حجاب[M2]خستگان را میکشی وز کس نمیباشد حیات
[B][M1]حال مجنون شرح دادن با دلم دیوانگیست[M2]همچون پیش طرهایت ذکر لیلی ترهات
[B][M1]تا برفتی همچو آب از چشم دریا بار من[M2]پیش جیحون سرشکم میرود آب فرات
[B][M1]بنده‌ام تا زنده‌ام گر میکشی ور میکشی[M2]زخم پیکان تو مرهم باشد و بندت نجات
[B][M1]از دهانت بوسه‌ئی جستم زکوة حسن را[M2]گفت خاموش ای گدا برهیچ کی باشد زکوة
[B][M1]با خیالت دوش می‌گفتم که مردم از غمت[M2]گفت خواجو گوئیا نشنیده‌ئی من عاش مات
[A]
[B][M1]ای که شهد شکربن تو برد آب نبات[M2]خاک خاک کف پای تو شود آب حیات
[B][M1]بشکر خنده ز تنک شکر شورانگیز[M2]تا شکر ریخته‌ئی ریخته‌ئی آب نبات
[B][M1]از دل تنگ شکر شور برآمد روزی[M2]که برآمد ز لب چشمهٔ نوش تو نبات
[B][M1]گر بخونم بخط خویش برات آوردی[M2]نکشم سر ز خطت زانک بوجهست برات
[B][M1]منکه جز آب فراتم نشود دامنگیر[M2]پیش جیحون سرشکم برود آب فرات
[B][M1]آنچنان درصفت ذات تو حیران شده‌ام[M2]که نخواهم که رود جز سخن از ذات و صفات
[B][M1]در وفا چشم ندارم که ثباتت باشد[M2]که توقع نتوان داشتن از عمر ثبات
[B][M1]گر ز کوتی بود این نعمت زیبائی را[M2]روی زیبا بنما یک نظر از وجه زکوة
[B][M1]خواجو از عشق تو چون از سرهستی بگذشت[M2]بوفات آمد و برخاک درت کرد وفات
[A]
[B][M1]پیش اسبت رخ نهم ز آنرو که غم نبود زمات[M2]در وفایت جان ببازم تا کجا یابم وفات
[B][M1]دی طبیبم دید و دردم را دوا ننوشت و گفت[M2]خون دل میخور که این ساعت نمی‌یابم دوات
[B][M1]چون روان بی خط برات آورده بودم از چه وجه[M2]خط برون آوردی و گفتی که آوردم برات
[B][M1]در عری شاه ماتم ای پری‌رخ رخ مپوش[M2]کانک رخ بر رخ نهی او را چه غم باشد ز مات
[B][M1]راستی را تا صلای عشق در عالم زدی[M2]قامتت را سجده آرد عرعر از بانک صلوة
[B][M1]چون ترا گویم که لالای توام گوئی که لا[M2]جان ببازم بی سخن چون بت پرستان پیش لات
[B][M1]نغمهٔ عشاق در نوروز خوش باشد ولیک[M2]ایدریغ ارعیش ما را دست میدادی ادات
[B][M1]گرحیا داری برو خواجو ودست از جان بشوی[M2]زانک لعل جان فزایش میبرد آب حیات
[A]
[B][M1]تا کی ندهی داد من ای داد ز دستت[M2]رحم آر که خون در دلم افتاد ز دستت
[B][M1]تا دور شدی از برم ای طرفه بغداد[M2]شد دامن من دجلهٔ بغداد ز دستت
[B][M1]از دست تو فردا بروم داد بخواهم[M2]تا چند کشم محنت و بیداد ز دستت
[B][M1]بی شکر شیرین تو در درگه خسرو[M2]بر سینه زنم سنگ چو فرهاد ز دستت
[B][M1]گر زانک بپای علمم راه نباشد[M2]از دور من و خاک ره و داد ز دستت
[B][M1]تا چند کنم ناله و فریاد که در شهر[M2]فریاد رسی نیست که فریاد ز دستت
[B][M1]هر چند که سر در سر دستان تو کردیم[M2]با این همه دستان نتوان داد ز دستت
[B][M1]از خاک سر کوی تو چون دور فتادم[M2]دادیم دل سوخته بر باد ز دستت
[B][M1]زینسان که به غم خوردن خواجو شده‌ئی شاد[M2]شک نیست که هرگز نشود شاد ز دستت
[A]
[B][M1]ای درد تو درمان دل و رنج تو راحت[M2]اشکم نمک آب و جگر خسته جراحت
[B][M1]موج ار چه زند لاف تبحر نزند دم[M2]با مردمک چشم من از علم سباحت
[B][M1]یکدم نشود نقش تو از دیده ما دور[M2]زانرو که توئی گوهر دریای ملاحت
[B][M1]دستی ز سر لطف بنه بردل ریشم[M2]زیرا که بود در کف کافی تو راحت
[B][M1]مستسقی درویش که نم در جگرش نیست[M2]او را که دهد قطره‌ئی از بحر سماحت
[B][M1]در مذهب صاحب‌نظران باده مباحست[M2]زینسان که دهد چشم تو فتوای اباحت
[B][M1]از شرم شود غرق عرق صبح جهانتاب[M2]پیش رخ زیبای تو از روی صباحت
[B][M1]در دیدهٔ خورشید چو یک ذره حیا نیست[M2]آید بسر بام تو از راه وقاحت
[B][M1]از پسته تنگت ندهد یکسر مو شرح[M2]خواجو که کند موی شکافی بفصاحت
[A]
[B][M1]چو بر قمر ز شب عنبری نقاب انداخت[M2]دل شکسته ما را در اضطراب انداخت
[B][M1]بخون دیدهٔ ما تشنه شد جهان و رواست[M2]که دیده بود که ما را درین عذاب انداخت
[B][M1]کباب شد دلم از سوز سینه و آتش عشق[M2]ببرد آبم و خون در دل کباب انداخت
[B][M1]چه دیده دیدهٔ خونبار من که یکباره[M2]بقصد خونم ازینسان سپر بر آب انداخت
[B][M1]دل ار بلحقهٔ شوریدگان کشد چه عجب[M2]مرا که زلف تو در حلق جان طناب انداخت
[B][M1]بیا که ساقی چشمم بیاد لعل لبت[M2]ز اشک در قدح آبگون شراب انداخت
[B][M1]عروس مهوش ساغر نگر که وقت صبوح[M2]نمود طلعت و آتش در آفتاب انداخت
[B][M1]گذشت نغمهٔ مطرب ز ابر و غلغل ما[M2]خروش دردل نالندهٔ رباب انداخت
[B][M1]چو زهره دید رخ زرد و اشک خواجو گفت[M2]که مهر در قدح زر شراب ناب انداخت
[A]
[B][M1]بسکه مرغ سحری در غم گلزار بسوخت[M2]جگر لاله بر آن دلشدهٔ زار بسوخت
[B][M1]حبذا شمع که از آتش دل چون مجنون[M2]در هوای رخ لیلی به شب تار بسوخت
[B][M1]دیشب آن رند که در حلقهٔ خماران بود[M2]بزد آهی و در خانهٔ خمار بسوخت
[B][M1]ایکه از سر انا الحق خبری یافته‌ئی[M2]چه شوی منکر منصور که بر دار بسوخت
[B][M1]تو که احوال دل سوختگان میدانی[M2]مکن انکار کسی کز غم اینکار بسوخت
[B][M1]صبر بسیار مفرمای من سوخته را[M2]که دل ریشم ازین صبر جگر خوار بسوخت
[B][M1]زان مفرح که جگرسوختگان را سازد[M2]قدحی ده که دل خستهٔ بیمار بسوخت
[B][M1]داروی درد دل اکنون ز که جویم که طبیب[M2]دل بیمار مرا در غم تیمار بسوخت
[B][M1]تاری از زلف تو افتاد به چین وز غیرت[M2]خون دل در جگر نافهٔ تاتار بسوخت
[B][M1]بلبل سوخته دل را که دم از گل میزد[M2]آتش عشق بزد شعله و چون خار بسوخت
[B][M1]اگر از هستی خواجو اثری باقی بود[M2]این دم از آتش عشق تو بیکبار بسوخت
[A]
[B][M1]آه کز آهم مه و پروین بسوخت[M2]اختر بخت من مسکین بسوخت
[B][M1]آتش مهرم چو در دل شعله زد[M2]برفلک بهرام را زوبین بسوخت
[B][M1]سوختم در آتش هجران او[M2]پشه را بین کز غم شاهین بسوخت
[B][M1]ای بسا خسرو که او فرهادوار[M2]در هوای شکر شیرین بسوخت
[B][M1]شمع را بنگر که با سیلاب اشک[M2]هر شبم تا روز بر بالین بسوخت
[B][M1]چند سوزی ایکه میسازی کباب[M2]بس کن آخر کاین دل خونین بسوخت
[B][M1]کام جان از قبلهٔ زردشت خواه[M2]گر دلت چون آذر برزین بسوخت
[B][M1]چون تو در بستان برافکندی نقاب[M2]لاله را دل بر گل و نسرین بسوخت
[B][M1]همچو خواجو کس نمی‌بینم که او[M2]در فراق روی کس چندین بسوخت
[A]
[B][M1]صبح کز چشم فلک اشک ثریا می‌ریخت[M2]مهر دل آب رخم ز آتش سودا می‌ریخت
[B][M1]آن سهی سرو خرامان ز سر زلف سیاه[M2]دل شوریده‌دلان می‌شد و در پا می‌ریخت
[B][M1]چین گیسوی دوتا را چو پریشان می‌کرد[M2]مشک در دامن یکتائی والا می‌ریخت
[B][M1]شعر شیرین مرا ماه مغنی می‌خواند[M2]و آب شکر بلب لعل شکر خا می‌ریخت
[B][M1]در قدمهای خیال تو بدامن هر دم[M2]چشم دریا دل من لل لالا می‌ریخت
[B][M1]قدح از لعل تو هر لحظه حدیثی می‌راند[M2]وز لب روح‌فزا راح مصفا می‌ریخت
[B][M1]چون صبا شرح گلستان جمالت می‌داد[M2]از هوا دامن گل برسرصحرا می‌ریخت
[B][M1]اشک از آنروی ز ما رفت و کناری بگرفت[M2]کاب او دمبدم از رهگذر ما می‌ریخت
[B][M1]موج خون دل فرهاد چو می‌زد بر کوه[M2]ای بسا لعل که در دامن خارا می‌ریخت
[B][M1]عجب ار مملکت مصر نمی‌رفت برود[M2]زان همه سیل که از چشم زلیخا می‌ریخت
[B][M1]مردم دیدهٔ خواجو چو قدح می‌پیمود[M2]خون دل بود که در ساغر صهبا می‌ریخت
[A]
[B][M1]یاد باد آن روز کز لب بوی جان می‌آمدت[M2]خط بسوی خاور از هندوستان می‌آمدت
[B][M1]هر زمان از قلب عقرب کوکبی می‌تافتت[M2]هر نفس سنبل نقاب ارغوان می‌آمدت
[B][M1]چون خدنگ چشم جادو می‌نهادی در کمان[M2]ناوک مژگان یکایک برنشان می‌آمدت
[B][M1]چون ز باغ عارضت هر دم بهاری می‌شکفت[M2]هر زمان مرغی بطرف گلستان می‌آمدت
[B][M1]در چمن هر دم که چون عرعر خرامان می‌شدی[M2]خنده بر بالای سرو بوستان می‌آمدت
[B][M1]چون جهان را برخ آرام جان می‌آمدی[M2]از جهان جان ندا جان و جهان می‌آمدت
[B][M1]در تکلم لعل شیرینت چو می‌شد در فشان[M2]چشمه‌های آب حیوان از دهان می‌آمدت
[B][M1]چون میان بوستان از دوستان رفتی سخن[M2]گاه گاهی نام خواجو بر زبان می‌آمدت
[A]
[B][M1]از سر جان درگذر گر وصل جانان بایدت[M2]بر در دل خیمه زن گر عالم جان بایدت
[B][M1]داروی درد محبت ترک درمان کردنست[M2]دردی دردی بنوش ار زانک درمان بایدت
[B][M1]داده‌ئی خاتم بدست دیو و شادروان بباد[M2]وانگه از دیوانگی ملک سلیمان بایدت
[B][M1]راه تاریکی نشاید قطع کردن بی‌دلیل[M2]خضر راهی برگزین گر آب حیوان بایدت
[B][M1]از سر یکدانه گندم در نمی‌آری گذشت[M2]وز برای نزهت دل باغ رضوان بایدت
[B][M1]راه دریا گیر اگر لؤلؤی عمانت هواست[M2]دست دربان بوس اگر تشریف سلطان بایدت
[B][M1]حکم یونان یابد آنکش حکمت یونان بود[M2]حکمت یونان طلب گر حکم یونان بایدت
[B][M1]دل بناکامی بنه گر کام جانت آرزوست[M2]ترک مستوری بده گر عیش مستان بایدت
[B][M1]بی سر و سامان درآ خواجو اگر داری سری[M2]وز سر سر در گذر گر زانک سامان بایدت
[A]
[B][M1]ساقیا ساغر شراب کجاست[M2]وقت صبحست آفتاب کجاست
[B][M1]خستگی غالبست مرهم کو[M2]تشنگی بیحدست آب کجاست
[B][M1]درد نوشان درد را به صبوح[M2]جز دل خونچکان کباب کجاست
[B][M1]همه عالم غمام غم بگرفت[M2]خور رخشان مه نقاب کجاست
[B][M1]لعل نابست آب دیده ما[M2]آن عقیقین مذاب ناب کجاست
[B][M1]تا بکی اشک بر رخ افشانیم[M2]آخر آن شیشه گلاب کجاست
[B][M1]بسکه آتش زبانه زد در دل[M2]جگرم گرم شد لعاب کجاست
[B][M1]از تف سینه و بخار خمار[M2]جانم آمد بلب شراب کجاست
[B][M1]دلم از چنگ می‌رود بیرون[M2]نغمهٔ زخمهٔ رباب کجاست
[B][M1]بجز از آستان باده فروش[M2]هر شبم جایگاه خواب کجاست
[B][M1]دل خواجو ز غصه گشت خراب[M2]مونس این دل خراب کجاست
[A]
[B][M1]ای باغبان بگو که ره بوستان کجاست[M2]در بوستان گلی چو رخ دوستان کجاست
[B][M1]وی دوستان چه باشد اگر آگهی دهید[M2]کان سرو گلعذار مرا بوستان کجاست
[B][M1]تا چند تشنه بر سر آتش توان نشست[M2]آن آب روح‌پرور آتش نشان کجاست
[B][M1]در دم بجان رسید و طبیبم پدید نیست[M2]دارو فروش خسته دلانرا دکان کجاست
[B][M1]من خفته همچو چشم تو رنجور و در دلت[M2]روزی گذر نکرد که آن ناتوان کجاست
[B][M1]چون ز آب دیده ناقه ما در وحل بماند[M2]با ما بگو که مرحله کاروان کجاست
[B][M1]از بس دل شکسته که برهم افتاده است[M2]پیدا نمی‌شود که ره ساربان کجاست
[B][M1]در وادی فراق به جز چشمهای ما[M2]روشن بگو که چشمهٔ آب روان کجاست
[B][M1]خواجو ز بحر عشق کران چون توان گرفت[M2]زیرا که کس نگفت که آنرا کران کجاست
[A]
[B][M1]منزلگه جانست که جانان من آنجاست[M2]یا روضهٔ خلدست که رضوان من آنجاست
[B][M1]هردم بدلم می‌رسد از مصر پیامی[M2]گوئیکه مگر یوسف کنعان من آنجاست
[B][M1]پر می‌زند از شوق لبش طوطی جانم[M2]آری چکنم چون شکرستان من آنجاست
[B][M1]هر چند که در دم نشود قابل درمان[M2]درد من از آنست که درمان من آنجاست
[B][M1]شاهان جهان را نبود منزل قربت[M2]آنجا که سراپردهٔ سلطان من آنجاست
[B][M1]جائیکه عروسان چمن جلوه نمایند[M2]گل را چه محل چونکه گلستان من آنجاست
[B][M1]برطرف چمن سرو سهی سر نفرازد[M2]امروز که آن سرو خرامان من آنجاست
[B][M1]بستان دگر امروز بهشتست ولیکن[M2]هرجا که توئی گلشن و بستان من آنجاست
[B][M1]مرغان چمن‌باز چو من عاشق و مستند[M2]کان نرگس مست و گل خندان من آنجاست
[B][M1]گر نیست وصولم به سراپردهٔ وصلت[M2]زینجا که منم میل دل و جان من آنجاست
[B][M1]از زلف تو کوته نکنم دست چو خواجو[M2]زیرا که مقام دل حیران من آنجاست
[A]
[B][M1]این باد کدامست که از کوی شما خاست[M2]وین مرغ چه نامست که از سوی سبا خاست
[B][M1]باد سحری نکهت مشک ختن آورد[M2]یا بوئی از آن سلسله غالیه‌سا خاست
[B][M1]گوئی مگر انفاس روان‌بخش بهشتست[M2]این بوی دلاویز که از باد صبا خاست
[B][M1]برخاسته بودی و دل غمزده می‌گفت[M2]یا رب که قیامت ز قیام تو چرا خاست
[B][M1]بنشین نفسی بو که بلا را بنشانی[M2]زان رو که ز بالای تو پیوسته بلا خاست
[B][M1]شور از دل یکتای من خسته برآورد[M2]هر فتنه و آشوب کز آن زلف دوتا خاست
[B][M1]این شمع فروزنده ز ایوان که افروخت[M2]وین فتنه نو خاسته آیا ز کجا خاست
[B][M1]از پرده برون شد دل پرخون من آندم[M2]کز پرده‌سرا زمزمهٔ پرده‌سرا خاست
[B][M1]خواجو به جز از بندگی حضرت سلطان[M2]کاری نشنیدیم که از دست گدا خاست
[A]
[B][M1]ایکه از باغ رسالت چو تو شمشاد نخاست[M2]کار اسلام ز بالای بلندت بالاست
[B][M1]شکل گیسوی و دهان تو بصورت حامیم[M2]حرف منشور جلال تو بمعنی طاهاست
[B][M1]شب که داغ خط هندوی تو دارد چو بلال[M2]دلش از طره عنبرشکنت پر سود است
[B][M1]زمزم از خجلت الفاظ تو غرق عرقست[M2]مروه از پرتو انوار تو در عین صفاست
[B][M1]هر که او مشتریت گشت زهی طالع سعد[M2]وانک در مهر تو چون ماه بیفزود بکاست
[B][M1]پیش آن سنبل مشکین عبیر افشانت[M2]سخن نافهٔ تاتار نگویم که خطاست
[B][M1]در شب قدر خرد با خم گیسویت گفت[M2]«ایکه از هر سر موی تو دلی اندرو است
[B][M1]از تو موئی بجهانی نتوان دادن از آنک[M2]«یک سر موی ترا هردو جهان نیم بهاست »
[B][M1]قطره‌ئی بخش ز دریای شفاعت ما را[M2]کاب سرچشمهٔ مهرت سخن دلکش ماست
[B][M1]در تو بستیم بیک موی دل از هر دو جهان[M2]که بیک موی تو کار دو جهان گردد راست
[B][M1]مکن از خاک درخویش جدا خواجو را[M2]که بود خاک ره آنکس که ز کوی تو جداست
[A]
[B][M1]این بوی بهارست که از صحن چمن خاست[M2]یا نکهت مشکست کز آهوی ختن خاست
[B][M1]انفاس بهشتست که آید به مشامم[M2]یا بوی اویسست که از سوی قرن خاست
[B][M1]این سرو کدامست که در باغ روان شد[M2]وین مرغ چه نامست که از طرف چمن خاست
[B][M1]بشنو سخنی راست که امروز در آفاق[M2]هر فتنه که هست از قد آن سیم بدن خاست
[B][M1]سودای دل سوختهٔ لاله سیراب[M2]در فصل بهار از دم مشکین سمن خاست
[B][M1]تا چین سر زلف بتان شد وطن دل[M2]عزم سفرش از گذر حب وطن خاست
[B][M1]آن فتنه که چون آهوی وحشی رمد از من[M2]گوئی ز پی صید دل خستهٔ من خاست
[B][M1]هر چند که در شهر دل تنگ فراخست[M2]دل تنگیم از دوری آن تنگ دهن خاست
[B][M1]عهدیست که آشفتگی خاطر خواجو[M2]از زلف سراسیمهٔ آن عهدشکن خاست
[A]
[B][M1]گر نه مرغ چمن از همنفس خویش جداست[M2]همچو من خسته و نالنده و دل ریش چراست
[B][M1]آن چه فتنه‌ست که در حلقه رندان بنشست[M2]وین چه شورست که از مجلس مستان برخاست
[B][M1]گر از آن سنبل گلبوی سمن فرسا نیست[M2]چیست این بوی دلاویز که با باد صباست
[B][M1]تا برفتی نشدی از دل تنگم بیرون[M2]گر چه تحقیق ندانم که مقام تو کجاست
[B][M1]شادی وصل نباید من دلسوخته را[M2]اگرش این همه اندوه جدائی ز قفاست
[B][M1]بوصال تو که گر کوه تحمل بکند[M2]این همه بار فراق تو که برخاطر ماست
[B][M1]محمل آن به که ازین مرحله بیرون نبرم[M2]که ره بادیه از خون دلم ناپیداست
[B][M1]به رضا از سر کوی تو نرفتم لیکن[M2]ره تسلیم گرفتم چو بدیدم که قضاست
[B][M1]چه بود گر به نمی نامه دلم تازه کنی[M2]چه شود گر به خمی خامه کنی کارم راست
[B][M1]گر دهد باد صبا مژدهٔ وصلت خواجو[M2]مشنو کان همه چون درنگری باد هواست
[A]
[B][M1]دلبرا سنبل هندوی تو در تاب چراست[M2]زین صفت نرگس سیراب تو بیخواب چراست
[B][M1]چشم جادوی تو کز بادهٔ سحرست خراب[M2]روز و شب معتکف گوشه محراب چراست
[B][M1]نرگس مست تو چون فتنه ازو بیدارست[M2]همچو بخت من دل سوخته در خواب چراست
[B][M1]مگر از خط سیاه تو غباری دارد[M2]ورنه هندوی رسن باز تو در تاب چراست
[B][M1]جزع خون‌خوار تو گر خون دلم می‌ریزد[M2]مردم دیدهٔ من غرقهٔ خوناب چراست
[B][M1]از درم گر تو بر آنی که برانی سهلست[M2]این همه جور تو با خواجو ازین باب چراست
[A]
[B][M1]کار ما بی قد زیبات نمی آید راست[M2]راستی را چه بلائیست که کارت بالاست
[B][M1]چون قد سرو خرام تو بگویم سخنی[M2]در چمن سرو ببالای تو می‌ماند راست
[B][M1]بخطا مشک ختن لاف زد از خوش‌بوئی[M2]با سر زلف تو پیداست که اصلش ز ختاست
[B][M1]زیر هر موی چو زنجیر تو دیوانه دلیست[M2]روی بنمای که چندین دل خلقت ز قفاست
[B][M1]با تو یکتاست هنوز این دل شوریدهٔ من[M2]چون سر زلف کژت قامتم ار زانک دوتاست
[B][M1]رسم باشد که بانگشت نمایند هلال[M2]ابرویت چون مه نوزان سبب انگشت‌نماست
[B][M1]نرگس جادوی مست تو بهنگام صبوح[M2]فتنه‌ئی بود که از خواب صبوحی برخاست
[B][M1]متحیر نه در آن شکل و شمایل شده‌ام[M2]حیرتم در قلم قدرت بیچون خداست
[B][M1]بحقیقت نه مجازست بمعنی دیدن[M2]صورتی را که درو نور حقیقت پیداست
[B][M1]نبود شرط محبت که بنالند از دوست[M2]زانک هر درد که از دوست بود عین دواست
[B][M1]خواجو ار زانک ترا منصب لالائی نیست[M2]زادهٔ طبع ترا لل لالا لالاست
[A]
[B][M1]با منت کینه و با جمله صفاست[M2]اینهم از طالع شوریدهٔ ماست
[B][M1]راستی را صنما بی قد تو[M2]کار ما هیچ نمی‌آید راست
[B][M1]هر گیاهی که بروید پس ازین[M2]از سر تربت ما مهر گیاست
[B][M1]می کشم درد بامید دوا[M2]گر چه درد از قبلت عین دواست
[B][M1]این چه بویست که ناگه بدمید[M2]وین چه فتنه ست که دیگر برخاست
[B][M1]باز از نالهٔ مرغان سحر[M2]صبحدم صحن چمن پر غوغاست
[B][M1]گر چه در پرورش نطفهٔ خاک[M2]بوی زلفت مدد باد صباست
[B][M1]خیز کز نکهت انفاس نسیم[M2]هر سحر پیرهن غنچه قباست
[B][M1]گر نه خواجوست که دور از رخ تست[M2]زلف هندوی تو آشفته چراست
[A]
[B][M1]با تو نقشی که در تصور ماست[M2]به زبان قلم نیاید راست
[B][M1]حاجت ما توئی چرا که ز دوست[M2]حاجتی به ز دوست نتوان خواست
[B][M1]ماه تا آفتاب روی تو دید[M2]اثر مهر در رخش پیداست
[B][M1]سخن باده با لبت بادست[M2]صفت مشک باخط تو خطاست
[B][M1]در چمن ذکر نارون می‌رفت[M2]قامتت گفت بر کشیدهٔ ماست
[B][M1]سرو آزاد پیش بالایت[M2]راستی را چو بندگان بر پاست
[B][M1]او چو آزاد کردهٔ قد تست[M2]لاجرم دست او چنان بالاست
[B][M1]فتنه بنشان و یک زمان بنشین[M2]که قیامت ز قامتت برخاست
[B][M1]هر که بینی بجان بود قائم[M2]جان وامق چو بنگری عذراست
[B][M1]از صبا بوی روح می‌شنوم[M2]دم عیسی مگر نسیم صباست
[B][M1]عمر خواجو بباد رفت و رواست[M2]زانک بی دوست عمر باد هواست
[A]
[B][M1]طائر طوریم و خاک آستانت طور ماست[M2]پرتو نور تجلی در دل پر نور ماست
[B][M1]ما به حور و روضهٔ رضوان نداریم التفات[M2]زانک مجلس روضهٔ رضوان و شاهد حور ماست
[B][M1]عاقبت غیبت گزیند هر که آید در نظر[M2]وانک او غایب نگردد از نظر منظور ماست
[B][M1]پیش ما هر روز بی او رستخیزی دیگرست[M2]و آه دلسوز نفیر و سینه نفخ صور ماست
[B][M1]ما بدار الملک وحدت کوس شاهی می‌زنیم[M2]وین که بر زر می‌نویسد اشک ما منشور ماست
[B][M1]کرده‌ایم از ملک هستی کنج عزلت اختیار[M2]وین دل ویرانه گنج و نیستی گنجور ماست
[B][M1]آنک دایم در خرابات فنا ساغر کشد[M2]در هوای چشم مست او دل مخمور ماست
[B][M1]تختگاه عشق ما داریم و از دار ایمنیم[M2]زانک دار از روی معنی رایت منصور ماست
[B][M1]تا چو خواجو عالم رندی مسخر کرده‌ایم[M2]زلف ساقی دستگیر و جام می دستور ماست
[A]
[B][M1]کفر سر زلف تو ایمان ماست[M2]درد غم عشق تو درمان ماست
[B][M1]مجلس ما بی تو ندارد فروغ[M2]زان که رخت شمع شبستان ماست
[B][M1]ای که جمالت ز بهشت آیتیست[M2]آیت سودای تو در شان ماست
[B][M1]تا دل ما در غم چوگان توست[M2]هر دو جهان عرصهٔ میدان ماست
[B][M1]زلف سیاه تو در آشفتگی[M2]صورت این حال پریشان ماست
[B][M1]چون نرسد دست به لعل لبت[M2]خاک درت چشمهٔ حیوان ماست
[B][M1]گفت خیال تو که خواجو هنوز[M2]عاشق و سرگشته و حیران ماست
[A]
[B][M1]عقل مرغی ز آشیانهٔ ماست[M2]چرخ گردی ز آستانهٔ ماست
[B][M1]شمس مشرق فروز عالمتاب[M2]شمسهٔ طاق تا بخانهٔ ماست
[B][M1]خون چشم شفق که می‌بینی[M2]جرعه‌های می شبانه ماست
[B][M1]صید ما کیست آنک صیادست[M2]دام ما چیست آنچه دانهٔ ماست
[B][M1]تیر ما بگذرد ز جوشن چرخ[M2]زانکه قلب فلک نشانهٔ ماست
[B][M1]ما به افسون کجا رویم از راه[M2]که دو عالم پر از فسانهٔ ماست
[B][M1]گر چه ز اهل زمانه شاد نئیم[M2]شادی آنک در زمانهٔ ماست
[B][M1]جنت ار هست خاک درگه اوست[M2]زانکه ماوای جاودانه ماست
[B][M1]در بسیط جهان کنون خواجو[M2]همه آوازهٔ ترانه ماست
[A]
[B][M1]کاف و نون جزوی از اوراق کتب خانه ماست[M2]قاف تا قاف جهان حرفی از افسانهٔ ماست
[B][M1]طاق پیروزه که خلوتگه قطب فلک است[M2]کمترین زاویه‌ئی بر در کاشانهٔ ماست
[B][M1]گر چراغ دل ما از نفس سرد بمرد[M2]شمع این طارم نه پنجره پروانهٔ ماست
[B][M1]گنج معنی که طلسم است جهان بر راهش[M2]چون به معنی نگری این دل ویرانهٔ ماست
[B][M1]آب رو ریخته‌ایم از پی یک جرعه شراب[M2]گر چه کوثر نمی از جرعهٔ پیمانهٔ ماست
[B][M1]ما به دیوانگی ار زانک به عالم فاشیم[M2]عقل کل قابل فیض دل دیوانهٔ ماست
[B][M1]آشنائیم به بی خویشی و بیگانه ز خویش[M2]وانک بیگانه نگشت از همه بیگانهٔ ماست
[B][M1]هر کسی را تو اگر زنده به جان می‌بینی[M2]جان هر زنده دلی زنده به جانانهٔ ماست
[B][M1]گر چه در مذهب ما کعبه و بتخانه یکیست[M2]خواجو از کعبه برون آی که بتخانهٔ ماست
[A]
[B][M1]مائیم آن گدای که سلطان گدای ماست[M2]ما زیر دست مهر و فلک زیر پای ماست
[B][M1]تا بر در سرای شما سر نهاده‌ایم[M2]اقبال بندهٔ در دولتسرای ماست
[B][M1]بودی بسیط خاک پر از های و هوی ما[M2]و کنون جهان ز گریه پر از های هاست ماست
[B][M1]زین‌سان که در قفای تو از غم بسوختیم[M2]گوئی که دود سوخته‌ئی در قفای ماست
[B][M1]تا کی زنید تیغ جفا بر شکستگان[M2]سهلست اگر بقای شما در فنای ماست
[B][M1]گر برکشی وگر بکشی رای رای تست[M2]هر چیز کان نه رای تو باشد نه رای ماست
[B][M1]آن کاشنای تست غریبست در جهان[M2]وان کو غریب گشت ز خویش آشنای ماست
[B][M1]ما را اگر تو مشترییی این سعادتیست[M2]بنمای رخ که دیدن رویت بهای ماست
[B][M1]خواجو که خاک پای گدایان کوی تست[M2]شاهی کند گرش تو بگوئی گدای ماست
[A]
[B][M1]جمشید بنده در دولتسرای ماست[M2]خورشید شمسهٔ حرم کبریای ماست
[B][M1]جعد عروس ماهرخ حجلهٔ ظفر[M2]گیسوی پرچم علم سدره‌سای ماست
[B][M1]آن اطلس سیه که شب تار نام اوست[M2]تاری ز پردهٔ در خلوتسرای ماست
[B][M1]کیوان که هست برهمن دیر شش دری[M2]با آن علو مرتبه مامور رای ماست
[B][M1]گر زیر دست ما بود آفاق دور نیست[M2]کافلاک را چو درنگری زیر پای ماست
[B][M1]بنمای ملکتی که نباشد خلل‌پذیر[M2]ور زانک هست مملکت دیرپای ماست
[B][M1]تا چتر ما همای هوای ممالکست[M2]فر همای سایهٔ پر همای ماست
[B][M1]ما تاج تارک خلفای زمانه‌ایم[M2]وآئینهٔ جمال خلافت لقای ماست
[B][M1]خورشید آتشین رخ گیتی فروز چرخ[M2]عکسی ز جام خاطر گیتی نمای ماست
[B][M1]خواجو سزد که بندهٔ درگاه ما بود[M2]چون شاه هفت کشور گردون گدای ماست
[A]
[B][M1]رنج از کسی بریم که دردش دوای ماست[M2]زخم از کسی خوریم که رنجش شفای ماست
[B][M1]جائی سرای تست که جای سرای نیست[M2]وانگه در سرای تو خلوتسرای ماست
[B][M1]گر ما خطا کنیم عطای تو بیحدست[M2]نومیدی از عطای تو حد خطای ماست
[B][M1]روزی گدای کوی خودم خوان که بنده را[M2]این سلطنت بسست که گوئی گدای ماست
[B][M1]حاجت بخونبها نبود چون تو می‌کشی[M2]مقتول خنجر تو شدن خونبهای ماست
[B][M1]ما را بدست خویش بکش کان نوازشست[M2]دشنام اگر ز لفظ تو باشد دعای ماست
[B][M1]گر می‌کشی رهینم وگر می‌کشی رهی[M2]هر ناسزا که آن ز تو آید سزای ماست
[B][M1]زهر ار چنانکه دوست دهد نوش دارو است[M2]درد ار چنانک یار فرستد دوای ماست
[B][M1]گفتم که ره برد به سرا پردهٔ تو گفت[M2]خواجو که محرم حرم کبریای ماست
[A]
[B][M1]منزل پیر مغان کوی خرابات فناست[M2]آخر ای مغبچگان راه خرابات کجاست
[B][M1]دست در دامن رندان قلندر زده‌ایم[M2]زانک رندی و قلندر صفتی پیشه ماست
[B][M1]هر که در صبحت آن شاخ صنوبر بنشست[M2]همچوباد سحری از سر بستان برخاست
[B][M1]پیش آنکس که چو نرگس نبود اهل بصر[M2]صفت سرو به تقریر کجا آید راست
[B][M1]گر نمی‌خواست که آرد دل مجنون در قید[M2]لیلی آن زلف مسلسل به چه رو می‌پیراست
[B][M1]هر چه در عالم تحقیق صفاتش خوانند[M2]چو نکو درنگری آینهٔ ذات خداست
[B][M1]گر چه صورت نتوان‌بست که جان را نقشیست[M2]نقش جانست که در آینه دل پیداست
[B][M1]تلخ از آن منطق شیرین چو شکر نوش کنم[M2]زانک دشنام که محبوب دهد عین دعاست
[B][M1]طلب از یار به جز یار نمی‌باید کرد[M2]حاجت از دوست به جز دوست نمی‌شاید خواست
[B][M1]آنک نقش رخ خورشید عذاران می‌بست[M2]چون نظر کرد رخ مهوش خود می‌آراست
[B][M1]گر توان حور پریچهره جدائی خواجو[M2]تو مپندار که او یک سر موی از تو جداست
[A]
[B][M1]گر از جور جانان ننالی رواست[M2]که دردی که از دوست باشد دواست
[B][M1]چه بویست کارام دل می‌برد[M2]مگر بوی زلف دلارام ماست
[B][M1]عجب دارم از جعد مشکین او[M2]که با اوست دایم پریشان چراست
[B][M1]نه تنها بدامش نهم پای بند[M2]بهر تار مویش دلی مبتلاست
[B][M1]تو گوئی که صد فتنه بیدار شد[M2]چو جادویش از خواب مستی بخاست
[B][M1]بتابیش ازین قصد آزار من[M2]مکن زانک هر نیک و بد را جزاست
[B][M1]گدائی چو خواجو چه قدرش بود[M2]که درخیل خوبان سلیمان گداست
[A]
[B][M1]شامش از صبح فروزنده درآویخته است[M2]شبش از چشمهٔ خورشید برانگیخته است
[B][M1]گوئیا آنک گلستان رخش می‌آراست[M2]سنبل افشانده و بر برگ سمن ریخته است
[B][M1]یا نه مشاطه ز بیخویشتنی گرد عبیر[M2]گرد آئینه چینش بخطا بیخته است
[B][M1]تا چه دیدست که آن سنبل گل‌فرسا را[M2]دستها بسته و از سرو درآویخته است
[B][M1]نتوان در خم ابروی سیاهش پیوست[M2]آنک پیوند من سوخته بگسیخته است
[B][M1]تا زدی در دل من خیمه باقبال غمت[M2]شادی از جان من غمزده بگریخته است
[B][M1]جان خواجو ز غبار قدمت خالی نیست[M2]زانک با خاک سر کوت برآمیخته است
[A]
[B][M1]شوریده‌ئیست زلف تو کز بند جسته است[M2]خط تو آن نبات که از قند رسته است
[B][M1]آن هندوی سیه که تواش بند کرده‌ئی[M2]بسیار قلب صف‌شکنان کو شکسته است
[B][M1]گر زانک روی و موی تو آشوب عالمست[M2]ما را شبی مبارک و روزی خجسته است
[B][M1]هر چند نیست با کمرت هیچ در میان[M2]خود را به زر نگر که چنان بر تو بسته است
[B][M1]با من مکن به پستهٔ شیرین مضایقت[M2]آخر نه شهر جمله پر از قند و پسته است
[B][M1]دانی که برعذار تو خال سیاه چیست[M2]زاغی که بر کنارهٔ باغی نشسته است
[B][M1]من چون ز دام عشق رهائی طلب کنم[M2]کانکس که خسته است بتیغ تو رسته است
[B][M1]گفتم که چشم مست تو خونم بریخت گفت[M2]یک لحظه تن بزن که بخسبد که خسته است
[B][M1]خواجو چنین که اشک تو بینم ز تاب مهر[M2]گوئی مگر که رشتهٔ پروین گسسته است
[A]
[B][M1]روی زمین و خون دلم نم گرفته است[M2]پشت فلک ز بار غمم خم گرفته است
[B][M1]اشکم چه دیده است که مانند خونیان[M2]پیوسته دامن من پرغم گرفته است
[B][M1]مسکین دلم که حلقهٔ آن زلف تابدار[M2]بگرفت و غافلست که ارقم گرفته است
[B][M1]انفاس روح می‌دمد از باد صبحدم[M2]گوئی که بوی عیسی مریم گرفته است
[B][M1]چون جام می‌گرفت نگارم زمانه گفت[M2]خورشید بین که ماه محرم گرفته است
[B][M1]همدم به جز صراحی و جام شراب نیست[M2]خرم کسی که دامن همدم گرفته است
[B][M1]هر کو ز دست یار گرفتست جام می[M2]روشن بدان که مملکت جم گرفته است
[B][M1]ملک دلم گرفت و بجورش خراب کرد[M2]آری غریب نیست مگر کم گرفته است
[B][M1]خواجو ز پا درآمد و هیچش بدست نیست[M2]جز دامن امید که محکم گرفته است
[B][M1]از وی متاب روی که مانند آفتاب[M2]تیغ زبان کشیده و عالم گرفته است
[A]
[B][M1]هیچ می‌دانی چرا اشکم ز چشم افتاده است[M2]زانک پیش هرکسی راز دلم بگشاده است
[B][M1]کارم از دست سر زلف تو در پای اوفتاد[M2]چاره کارم بساز اکنون که کار افتاده است
[B][M1]هر زمان از اشک میگون ساغرم پر می‌شود[M2]خون دل نوشم تو پنداری مگر کان باده است
[B][M1]بیوفائی چون جهان دل بر تو نتوانم نهاد[M2]ای خوشا آنکس که او دل بر جهان ننهاده است
[B][M1]حیرت اندر خامهٔ نقاش بیچونست کو[M2]راستی در نقش رویت داد خوبی داده است
[B][M1]از سرشکت آب رویم پیش هر کس زان سبب[M2]بر دو چشمش جای می‌سازم که مردم زاده است
[B][M1]دست کوته کن چو خواجو از جهان آزاده‌وار[M2]سرو تا کوتاه دستی پیشه کرد آزاده است
[A]
[B][M1]گرت چو مورچه گرد شکر برآمده است[M2]تو خوش برآی که با جان برابر آمده است
[B][M1]بنوش لعل روان چون زمرد سبزت[M2]نگین خاتم یاقوت احمر آمده است
[B][M1]بگرد چشمهٔ نوش تو سبزه گر بدمید[M2]ترش مشو که نبات از شکر برآمده است
[B][M1]ز خط سبز تو نسخم خوش آمدی و کنون[M2]خط غبار تو خود زان نکوتر آمده است
[B][M1]تو خوش درآ و مشو در خط از من مسکین[M2]که خط بگرد عذار تو خوش درآمده است
[B][M1]شه حبش که ز سرحد شام بیرون راند[M2]کنون بتاختن ملک خاور آمده است
[B][M1]ز سهم ناوک ترکان غمزه‌ات گوئی[M2]که هندوئیست که نزد زره گر آمده است
[B][M1]کند بسنبل گردنکشت زمانه خطاب[M2]که خادمی تو در شان عنبرآمده است
[B][M1]میان مشک و خطت فرق نیست یک سر موی[M2]ولیک موی تو از مشک برسرآمده است
[B][M1]گمان مبر که برفت آب لعلت از خط سبز[M2]که لعل را خط پیروزه زیور آمده است
[B][M1]بیا بدیدهٔ خواجو نگر که خط سیاه[M2]بگرد روی چو ماهت چه در خور آمده است
[A]
[B][M1]چو سرچشمهٔ چشم من دیده است[M2]لب غنچه برچشمه خندیده است
[B][M1]بدان وجهم از دیده خون می‌رود[M2]که از روی خوب تو ببریده است
[B][M1]چرا کینه‌ورزی کنون با کسی[M2]که مهر تو پیش از تو ورزیده است
[B][M1]نهان کی کند خامه رازم که او[M2]تراشیدهٔ ناتراشیده است
[B][M1]مرا غیرت آید که مکتوب تو[M2]چنین در حدیث تو پیچیده است
[B][M1]اگر جور برما پسندی رواست[M2]پسند تو ما را پسندیده است
[B][M1]از آن از لب خویشتن در خطم[M2]که خطت بحکم که بوسیده است
[B][M1]قلم را قدم زان قلم کرده‌ام[M2]که بر گرد نام تو گردیده است
[B][M1]دریغ از خیالت که شب تا بروز[M2]مرا مونس مردم دیده است
[B][M1]چو نام تو در نامه بیند دبیر[M2]بچشم بصیرت ترا دیده است
[B][M1]از آن چشم خواجو گهربار شد[M2]که خط تو بر دیده مالیده است
[A]
[B][M1]مسیح روح را مریم حجابست[M2]بهشت وصل را آدم حجابست
[B][M1]دلا در عاشقی محرم چه جوئی[M2]که پیش عاشقان محرم حجابست
[B][M1]برو خود همدم خود باش اگر چه[M2]برصاحبدلان همدم حجابست
[B][M1]مکش جعدش که پیش روی جانان[M2]شکنج طره پرخم حجابست
[B][M1]ز هستی در گذر زیرا که در عشق[M2]نه هستی شور و مستی هم حجابست
[B][M1]اگر دم در کشی عیسی وقتی[M2]که در راه مسیحا دم حجابست
[B][M1]به خون در کعبه باید غسل کردن[M2]که آب چشمهٔ زمزم حجابست
[B][M1]بخاتم ملک جم نتوان گرفتن[M2]که پیش اهل دل خاتم حجابست
[B][M1]ز یم حاصل نگردد گوهر عشق[M2]که در راه حقیقت یم حجابست
[B][M1]اگر مرد رهی بگذر ز عالم[M2]که نزد رهروان عالم حجابست
[B][M1]برو خواجو که پیش روی بلقیس[M2]اگر نیکو ببینی جم حجابست
[A]
[B][M1]دلا جان در ره جانان حجابست[M2]غم دل در جهان جان حجابست
[B][M1]اگر داری سری بگذر ز سامان[M2]که در این ره سر و سامان حجابست
[B][M1]ز هستی هر چه در چشم تو آید[M2]قلم در نقش آن کش کان حجابست
[B][M1]زلال از مشرب جان نوش چون خضر[M2]که آب چشمهٔ حیوان حجابست
[B][M1]عصا بفکن که موسی را درین راه[M2]چو نیکو بنگری ثعبان حجابست
[B][M1]بحاجب چون توان محجوب گشتن[M2]که حاجب بر در سلطان حجابست
[B][M1]بحکمت ملک یونان کی توان یافت[M2]که حکمت در ره یونان حجابست
[B][M1]بایمان کفر باشد باز ماندن[M2]ز ایمان در گذر کایمان حجابست
[B][M1]ترا ای بلبل خوش نغمه باگل[M2]گر از من بشنوی دستان حجابست
[B][M1]میان عندلیب و برگ نسرین[M2]هوای گلبن و بستان حجابست
[B][M1]ز درمان بگذر و با درد می‌ساز[M2]که صاحب درد را درمان حجابست
[B][M1]حدیث جان مکن خواجو که درعشق[M2]ز جان اندیشهٔ جانان حجابست
[A]
[B][M1]رخش با آب و آتش در نقابست[M2]لبش با آتش اندر عین آبست
[B][M1]شکنج طره‌اش برچهره گوئی[M2]که از شب سایبان برآفتابست
[B][M1]لب شیرین او یا جان شیرین[M2]خط مشکین او یا مشگ نابست
[B][M1]عقیقش کاتش اوآب لعلست[M2]عذارش کاب او آتش نقابست
[B][M1]شکردر اهتمام پر طوطیست[M2]قمر در سایهٔ پر غرابست
[B][M1]ز چشمش فتنه بیدارست و چشمش[M2]چو بختم روز و شب در عین خوابست
[B][M1]عقیق اشک من در جام یاقوت[M2]شراب لعل یا لعل مذابست
[B][M1]سر انگشت نگارینت نگارا[M2]بخون جان مشتاقان خضابست
[B][M1]اگر شورم کنی ورتلخ گوئی[M2]چو طوطی شکرت شیرین جوابست
[B][M1]تن خواجو نگر در مهر رویت[M2]که چون تار قصب بر ماهتابست
[A]
[B][M1]یاران همه مخمور و قدح پر می نابست[M2]ما جمله جگر تشنه و عالم همه آبست
[B][M1]مرغ دل من در شکن زلف دلارام[M2]یا رب چه تذرویست که در چنگ عقابست
[B][M1]چشم من سودازده یا درج عقیقست[M2]اشک من دلسوخته یا لعل مذابست
[B][M1]ورد سحرم زمزمهٔ نغمهٔ چنگست[M2]و آهنگ مناجات من آواز ربابست
[B][M1]دور از تو مپندار که هنگام صبوحم[M2]با این جگر سوخته حاجت بکبابست
[B][M1]سرمست می عشق تو در جنت و دوزخ[M2]از نار و نعیم ایمن و فارغ زعذابست
[B][M1]با روی بتان کعبهٔ دل دیر مغانست[M2]در دیر مغان زمزم جان جام شرابست
[B][M1]کار خرد از باده خرابست ولیکن[M2]صاحب خرد آنست که او مست و خرابست
[B][M1]دست از فلک سفله فرو شوی چو خواجو[M2]کاین نیل روان در ره تحقیق سرابست
[A]
[B][M1]هنوزت نرگس اندر عین خوابست[M2]هنوزت سنبل اندر پیچ و تابست
[B][M1]هنوزت آب درآتش نهانست[M2]هنوزت آتش اندر عین آبست
[B][M1]هنوزت خال هندو بت پرستست[M2]هنوزت چشم جادو مست خوابست
[B][M1]هنوزت سنبل مشگین سمن‌ساست[M2]هنوزت برگ گل سنبل نقابست
[B][M1]هنوزت ماه در عقر مقیمست[M2]هنوزت عقرب اندر اضطرابست
[B][M1]هنوزت گرد گل گرد عبیرست[M2]هنوزت لاله در مشگین حجابست
[B][M1]هنوزت بر مه از شب سایبانست[M2]هنوزت برگل از سنبل طنابست
[B][M1]هنوزت لب دوای درد دلهاست[M2]هنوزت رخ برای شیخ و شابست
[B][M1]هنوزت ماه در اوج جمالست[M2]هنوزت شب نقاب آفتابست
[B][M1]هنوزت شکر اندر پر طوطیست[M2]هنوزت برقمر پر غرابست
[B][M1]هنوزت در دل خواجو مقامست[M2]هنوزت با دل خواجو عتابست
[A]
[B][M1]آنزمان مهر تو می‌جست که پیمان می‌بست[M2]جان من با گره زلف تو در عهد الست
[B][M1]نو عروسان چمن را که جهان آرایند[M2]با گل روی تو بازار لطافت بشکست
[B][M1]دلم از زلف کژت جان نبرد زانک درو[M2]هندوانند همه کافر خورشیدپرست
[B][M1]چشم مخمور تو گر زانکه ببیند درخواب[M2]هیچ هشیار دگر عیب نگیرد برمست
[B][M1]خسروانند گدایان لب شیرینت[M2]خسرو آنست که او را چو تو شیرینی هست
[B][M1]دلم از روی تو چون می‌نشکیبد ز آنروی[M2]ببرید از من و در حلقهٔ زلفت پیوست
[B][M1]دوش گفتم که بنشین زانک قیامت برخاست[M2]فتنه برخاست چون آن سرو خرامان بنشست
[B][M1]زادهٔ خاطر خواجو که بمعنی بکرست[M2]حیف باشد که برندش بجهان دست بدست
[A]
[B][M1]رخسار تو شمع کایناتست[M2]وز قند تو شور در نباتست
[B][M1]ریحان خط سیاه شیرین[M2]پیرامن شکرت نباتست
[B][M1]خضرست مگر که سرنوشتش[M2]برگوشهٔ چشمهٔ حیاتست
[B][M1]برعرصه حسن شاه گردون[M2]پیش دو رخ تو شاه ماتست
[B][M1]یک قطره ز اشک ما محیطست[M2]یک چشمه ز چشم ما فراتست
[B][M1]عنوان سواد خط سبزت[M2]برنامهٔ نامهٔ نجاتست
[B][M1]وجهی ز برات دلربائی[M2]یا نسخه‌ئی از شب براتست
[B][M1]آخر به زکوة حسن ما را[M2]دریاب که موسم زکوتست
[B][M1]خواجو ز تو کی ثبات جوید[M2]ز آنروی که عمر بی ثباتست
[A]
[B][M1]ما هم از شب سایبان برآفتاب انداختست[M2]سروم از ریحان تر برگل نقاب انداختست
[B][M1]برکنار لاله‌زار عارضش باد صبا[M2]سنبل سیراب را در پیچ وتاب انداختست
[B][M1]حلقه‌های جعد چین بر چین مه‌فرسای را[M2]یک بیک در حلق جانم چون طناب انداختست
[B][M1]تا کند مرغ دلم را چون کبوتر پای بند[M2]برکنار دانه دام از مشک ناب انداختست
[B][M1]آندو هندوی سیه کار کمند انداز را[M2]همچو دزدان بسته و برآفتاب انداختست
[B][M1]منکه چون زلفش شدم سرحلقهٔ شوریدگان[M2]حلقه وارم بردر آیا از چه باب انداختست
[B][M1]مردم چشم ار ز چشم من بیفتد دور نیست[M2]چون بخونریزی سپر بر روی آب انداختست
[B][M1]ساقی مستان که هوش می پرستان می‌برد[M2]گوئیا بیهوش دارو در شراب انداختست
[B][M1]در رهش خواجو به آب دیده و خون جگر[M2]دل چو دریا کرده و خر در خلاب انداختست
[A]
[B][M1]ایکه لبت آب شکر ریختست[M2]بر سمنت مشگ سیه بیختست
[B][M1]نقش ترا خامهٔ نقاش صنع[M2]بر ورق جان من انگیختست
[B][M1]ساقی از آن آب چو آتش بیار[M2]کاتش دل آب رخم ریختست
[B][M1]با تو محالست برآمیختن[M2]گرچه غمت با گلم آمیختست
[B][M1]در سر زلف تو ز آشفتگی[M2]باز بموئی دلم آویختست
[B][M1]خانهٔ دل عشق بتاراج داد[M2]عقل ازین واقعه بگریختست
[B][M1]خون دل از دیدهٔ خواجو مگر[M2]عقد ثریاست که بگسیختست
[A]
[B][M1]کارم از دست دل فرو بستست[M2]عقلم از جام عشق سرمستست
[B][M1]زلف او در تکسرست ولیک[M2]دل شوریده حال من خستست
[B][M1]با دلم کس نمی کند پیوند[M2]بجز از حاجبش که پیوستست
[B][M1]هر کجا در زمانه دلبندیست[M2]دل در آن زلف دلگسل بستست
[B][M1]یا رب این حوری از کدام بهشت[M2]همچو مرغ از چمن برون جستست
[B][M1]با منش هر که دید می‌گوید[M2]فتنه بنگر که با که بنشستست
[B][M1]عجب از سنبل تو می‌دارم[M2]که چه شوریدهٔ زبر دستست
[B][M1]دل ریشم چو در غمت خون شد[M2]مردم دیده دست ازو شستست
[B][M1]گرچه بگسسته‌ئی دل از خواجو[M2]بدرستی که عهد نشکستست
[A]
[B][M1]خطی کز تیره شب برخور نوشتست[M2]چه خطست آن که بس در خور نوشتست
[B][M1]اگر چه در خورست آن خط ولیکن[M2]خطا کردست کان برخور نوشست
[B][M1]خطا گفتم مگر سلطان حسنش[M2]براتی بر شه خاور نوشتست
[B][M1]و گر نی اجری خیل حبش را[M2]خراج روم بر قیصر نوشتست
[B][M1]و یا توقیع ملک دلبری را[M2]مثالی بر مه از عنبر نوشتست
[B][M1]بشیرینی بتم بستست گوئی[M2]بدان افسون که برشکر نوشتست
[B][M1]همه راز نهانم مردم چشم[M2]بیاقوت روان بر زر نوشتست
[B][M1]تو گوئی منشی دیوان تقدیر[M2]مرا این در ازل بر سر نوشتست
[B][M1]بچشم عیب در خواج می‌بینید[M2]چو می‌دانید کاینش سرنوشتست
[A]
[B][M1]جان ما بر آتش و گیسوی جانان تافتست[M2]سنبلش در پیچ و ما را رشتهٔ جان تافتست
[B][M1]آن دو افعی سیاه مهره بازش از چه روی[M2]همچو ثعبان برکف موسی عمران تافتست
[B][M1]جادوی مردم فریب او چو خوابم بسته است[M2]زلف هندویش چرا نعلم بدانسان تافتست
[B][M1]گر نمی‌خواهد که ما را رشتهٔ جان بگسلد[M2]آن طناب چنبری بهر چه چندان تافتست
[B][M1]مهر رخسار تو در جان من شوریده دل[M2]همچون ماه چارده در کنج ویران تافتست
[B][M1]آن بنا گوش دل افروزست یا مه یا چراغ[M2]کز شب زلف تو چون شمع شبستان تافتست
[B][M1]باده پیش آور که از عکس می و مهر رخت[M2]در دلم گوئی که صد خورشید تابان تافتست
[B][M1]بنده تا دست طلب در دامن عشق تو زد[M2]هرگزت روزی زغفلت سر ز فرمان تافتست ؟
[B][M1]همچو زلفت کار خواجو روز و شب آشفته بود[M2]با تو گر یک روز روی از مهر و پیمان تافتست
[A]
[B][M1]ایکه زلف سیهت برگل روی آشفتست[M2]زآتش روی تو آب گل سوری رفتست
[B][M1]در دهانت سخنست ار چه بشیرین سخنی[M2]لب شکر شکنت عذر دهانت گفتست
[B][M1]همچو خورشید رخ اندر پس دیوار مپوش[M2]زانکه کس چشمهٔ خورشید به گل ننهفتست
[B][M1]دل گم گشته که بر خاک درت می‌جستم[M2]گوئیا زلف تو دارد که بسی آشفتست
[B][M1]چون توانم که ز کویت بملامت بروم[M2]کاب چشم آمده و دامن من بگرفتست
[B][M1]از سر زلف درازت نکنم کوته دست[M2]که بهر تار سر زلف تو ماری خفتست
[B][M1]احتیاجت به چمن نیست که بر سرو قدت[M2]گل دمیدست و همه ساله بهار اشکفتست
[B][M1]بسکه خواجو همه شب خاک سر کوی ترا[M2]بدو چشم آب فشاندست و بمژگان رفتست
[B][M1]گر کسی گفت که شعرش گهر ناسفتست[M2]چه زند گوهر ناسفته که گوهر سفتست
[A]
[B][M1]جانم از غم بلب رسیدهٔ تست[M2]دلم از دیده خون چکیدهٔ تست
[B][M1]راستی را قد خمیدهٔ من[M2]نقشی از ابروی خمیدهٔ تست
[B][M1]طوطی جانم از پی شکرت[M2]زآشیان بدن پریدهٔ تست
[B][M1]با لب لعل روح پرور تو[M2]جوهر روح پروریدهٔ تست
[B][M1]شاید ار سر نهند سرداران[M2]پیش رویت که برکشیدهٔ تست
[B][M1]دل شوریدگان بی آرام[M2]در سر زلف آرمیدهٔ تست
[B][M1]دیده نادیده می‌کنی و مرا[M2]دیده پیوسته در دو دیدهٔ تست
[B][M1]بنده را کو به زر کنند بها[M2]بی‌بها بنده زر خریدهٔ تست
[B][M1]دل خواجو بجان رسید و مرا[M2]جان غمگین بلب رسیدهٔ تست
[A]
[B][M1]گر حرص زیردست و طمع زیر پای تست[M2]سلطان وقت خویشی و سلطان گدای تست
[B][M1]ای صاحب اجل که روی در قفای دل[M2]رخش امل مران که اجل در قفای تست
[B][M1]گر نفس راه می‌زندت کاین طریق نیست[M2]از ره مرو که پیر خرد رهنمای تست
[B][M1]زین تابخانه رخت برون بر که کاینات[M2]یک غرفه بر در حرم کبریای تست
[B][M1]جای وقوف نیست درین دامگاه دیو[M2]بگذر که این مزابل سفلی نه جای تست
[B][M1]از ره مرو بنغمه سرائیدن غراب[M2]چون مرغ روح بلبل بستانسرای تست
[B][M1]بر فرش خاک تکیه زدن شرط عقل نیست[M2]چون تختگاه عالم جان متکای تست
[B][M1]ای یار آشنا که دم از خویش می‌زنی[M2]بیگانه شو ز خویش چو یار آشنای تست
[B][M1]خواجو اگر بقا طلبی از فنا مترس[M2]چون بنگری فنای تو عین بقای تست
[A]
[B][M1]مگذر ز ما که خاطر ما در قفای تست[M2]دل بر امید وعده وجان در قفای تست
[B][M1]سهلست اگر رضای تو ترک رضای ماست[M2]مقصود ما ز دنیی و عقبی رضای تست
[B][M1]زین پس چو سرفدای قفای تو کرده‌ایم[M2]ما را مران ز پیش که دل در قفای تست
[B][M1]گردن ببند مینهم و سر ببندگی[M2]خواهی ببخش و خواه بکش رای رای تست
[B][M1]تنها نه دل بمهر تو سرگشته گشته است[M2]هر ذره‌ئی ز آب و گلم در هوای تست
[B][M1]آزاد گشت از همه آنکو غلام تست[M2]بیگانه شد ز خویش کسی کاشنای تست
[B][M1]ای در دلم عزیزتر از جان که در تنست[M2]جانی که در تنست مرا از برای تست
[B][M1]این خسته دل که دعوی عشق تو می‌کند[M2]سوگند راستش بقد دلربای تست
[B][M1]خواجو که رفت در سر جور و جفای تو[M2]جانش هنوز بر سرمهر و وفای تست
[A]
[B][M1]دلبرا خورشیدتابان ذره‌ئی از روی تست[M2]اهل دلرا قبله محراب خم ابروی تست
[B][M1]تا شبیخون برد هندوی خطت بر نیمروز[M2]شاه هفت اقلیم گردون بندهٔ هندوی تست
[B][M1]شهسوار گنبد پیروزه یعنی آفتاب[M2]بارها افتاده در پای سگان کوی تست
[B][M1]ذره‌ئی گفتم ز مهرت سایه از من برمگیر[M2]کافتاب خاوری در سایهٔ گیسوی تست
[B][M1]نافهٔ خشک ختن گر زانکه می‌خیزد ز چین[M2]زلف را بفشان که صد چین در شکنج موی تست
[B][M1]هر زمان نعلم در آتش می‌نهد زلفت ولیک[M2]جان ما خود در بلای غمزهٔ جادوی تست
[B][M1]از پریشانی چو مویت در قفا افتاده‌ام[M2]نیکبخت آن زلف هندویت که هم زانوی تست
[B][M1]با تو چیزی در میان دارد مگر بند قبا[M2]زان سبب پیوسته او را تکیه بر پهلوی تست
[B][M1]نکهت انفاس خلدست این نسیم مشگ بیز[M2]یا ز چین طرهٔ مشکین عنبر بوی تست
[B][M1]گر ترا هر دم بسوئی میل ودل با دیگریست[M2]هر کجا خواجوست او را میل خاطر سوی تست
[A]
[B][M1]پیش صاحب‌نظران ملک سلیمان بادست[M2]بلکه آنست سلیمان که ز ملک آزادست
[B][M1]آنکه گویند که برآب نهادست جهان[M2]مشنو ای خواجه که چون درنگری بر بادست
[B][M1]هر نفس مهر فلک بر دگری می‌افتد[M2]چه توان کرد چون این سفله چنین افتادست
[B][M1]دل درین پیرزن عشوه گر دهر مبند[M2]کاین عروسیست که در عقد بسی دامادست
[B][M1]یاد دار این سخن از من که پس از من گوئی[M2]یاد باد آنکه مرا این سخن از وی یادست
[B][M1]آنکه شداد در ایوان ز زر افکندی خشت[M2]خشت ایوان شه اکنون ز سر شدادست
[B][M1]خاک بغداد به مرگ خلفا می‌گرید[M2]ورنه این شط روان چیست که در بغدادست
[B][M1]گر پر از لاله سیراب بود دامن کوه[M2]مرو از راه که آن خون دل فرهادست
[B][M1]همچو نرگس بگشا چشم و ببین کاندر خاک[M2]چند روی چو گل وقامت چون شمشادست
[B][M1]خیمهٔ انس مزن بردر این کهنه رباط[M2]که اساسش همه بی موقع و بی بنیادست
[B][M1]حاصلی نیست به جز غم ز جهان خواجو را[M2]شادی جان کسی کو ز جهان آزادست
[A]
[B][M1]جانم از بادهٔ لعل تو خراب افتادست[M2]دلم از آتش هجر تو کباب افتادست
[B][M1]گر چه خواب آیدت ای فتنهٔ مستان در چشم[M2]هر که از چشم و رخت بی خور و خواب افتادست
[B][M1]باز مرغ دل من در گره زلف کژت[M2]همچو کبکیست که در چنگ عقاب افتادست
[B][M1]ای که بالای بلند تو بلای دل ماست[M2]دلم از چشم تو در عین عذاب افتادست
[B][M1]دست گیرید که در لجه دریای سرشک[M2]تن من همچو خسی بر سر آب افتادست
[B][M1]خبر من بسر کوی خرابات برید[M2]که خرابی من از بادهٔ ناب افتادست
[B][M1]تا چه مرغم که مرا هر که ببیند گوید[M2]بنگر این پشه که در جام شراب افتادست
[B][M1]خرم آن صید که در قید تو گشتست اسیر[M2]حبذا دعد که در چنگ رباب افتادست
[B][M1]ای حریفان بشتابید که مسکین خواجو[M2]برسرکوی خرابات خراب افتادست
[A]
[B][M1]بستهٔ بند تو از هر دو جهان آزادست[M2]وانکه دل بر تو نبستست دلش نگشادست
[B][M1]عارضت در شکن طره بدان می‌ماند[M2]کافتابیست که در عقدهٔ راس افتادست
[B][M1]زلف هندو صفتت لیلی و عقلم مجنون[M2]لب جانبخش تو شیرین و دلم فرهادست
[B][M1]سرو را گر چه ببالای تو مانندی نیست[M2]بنده با قد تواز سرو سهی آزادست
[B][M1]هیچکس نیست که با هیچکسش میلی نیست[M2]بد نهادست که سر بر قدمی ننهادست
[B][M1]هرگز از چرخ بد اختر نشدم روزی شاد[M2]مادر دهر مرا خود بچه طالع زادست
[B][M1]دل من بیتو جهانیست پر از فتنه و شور[M2]بده آن بادهٔ نوشین که جهان بر بادست
[B][M1]در غمت همنفسی نیست به جز فریادم[M2]چه توان کرد که فریاد رسم فریادست
[B][M1]بیش ازین ناوک بیداد مزن برخواجو[M2]گر چه بیداد تو از روی حقیقت دادست
[A]
[B][M1]رمضان آمد و شد کار صراحی از دست[M2]بدرستی که دل نازک ساغر بشکست
[B][M1]من که جز باده نمی‌بود بدستم نفسی[M2]دست گیرید که هست این نفسم باد بدست
[B][M1]آنکه بی مجلس مستان ننشستی یکدم[M2]این زمان آمد و در مجلس تذکیر نشست
[B][M1]ماه نو چون ز لب بام بدیدم گفتم[M2]ایدل از چنبر این ماه کجا خواهی جست
[B][M1]در قدح دل نتوان بست مگر صبحدمی[M2]که تو گوئی رمضان بار سفر خواهد بست
[B][M1]خون ساغر بچنین روز نمی‌شاید ریخت[M2]رک بربط بچنین وقت نمی‌باید خست
[B][M1]ماه روزه ست و مرا شربت هجران روزی[M2]روز توبه‌ست و ترا نرگس جادو سرمست
[B][M1]هیچکس نیست که با شحنه بگوید که چرا[M2]کند ابروی تو سرداری مستان پیوست
[B][M1]وقت افطار به جز خون جگر خواجو را[M2]تو مپندار که در مشربه جلابی هست
[A]
[B][M1]بشکست دل تنگ من خسته کزین دست[M2]مشاطه سر زلف پریشان تو بشکست
[B][M1]دارم ز میان تو تمنای کناری[M2]خود را چو کمر گر چه به زر بر تو توان بست
[B][M1]عمری و بافسوس ز دستت نتوان داد[M2]عمر ار چه به افسوس برون می‌رود از دست
[B][M1]از دیده بیفتاده سرشکم که بشوخی[M2]بر گوشهٔ چشم آمد و برجای تو بنشست
[B][M1]تا حاجب ابروت چه در گوش تو گوید[M2]کارد همه سر سوی بنا گوش تو پیوست
[B][M1]ای دانه مشکین تو دام دل عشاق[M2]از دام سر زلف تو آسان نتوان جست
[B][M1]معذورم اگر نیستم از وصل تو آگاه[M2]کانرا خبرست از تو کش از خود خبری هست
[B][M1]گویند که خواجو برو از عشق بپرهیز[M2]پرهیز کجا چشم توان داشتن از مست
[A]
[B][M1]زلال مشربم از لفظ آبدار خودست[M2]نثار گوهرم از کلک در نثار خودست
[B][M1]من ار چه بندهٔ شاهم امیر خویشتنم[M2]که هر که فرض کنی شاه و شهریار خودست
[B][M1]اگر حدیث ملوک از زبان تیغ بود[M2]مرا ز تیغ زبان سخن گزار خودست
[B][M1]نظر بقلت مالم مکن که نازش من[M2]بمطمح نظر و طبع کان یسار خودست
[B][M1]توام بهیچ شماری ولی بحمدالله[M2]که فخر من بکمالات بیشمار خودست
[B][M1]چو هست ملک قناعت دیار مالوفم[M2]عنان عزمم از آنرو سوی دیار خودست
[B][M1]ز چرخ سفله چه باید مرا که نام بلند[M2]ز حسن مخبر و فرهنگ نامدار خودست
[B][M1]چرا بیاری هر کس توقعم باشد[M2]که هر که هست درین روزگار یار خودست
[B][M1]جهان اگر چه مرا برقرار خود نگذاشت[M2]گمان مبر که جهان نیز برقرار خودست
[B][M1]مرا بغیر چه حاجت که در جمیع امور[M2]معولم همه برلطف کردگار خودست
[B][M1]اگر در آتش سوزان روم درست آیم[M2]که نقد من بهمه حال برعیار خودست
[B][M1]چه نسبتم ببزرگان کنی که منصب من[M2]بنفس نامی و نام بزرگوار خودست
[B][M1]مرا ز بهر چه بردل بود غبار کسی[M2]که گرد خاطر هرکس ز رهگذار خودست
[B][M1]چرا شکایت از ابنای روزگار کنم[M2]که محنت همه از دست روزگار خودست
[B][M1]باختیار ز شادی جدا نشد خواجو[M2]چه بختیار کسی کو باختیار خودست
[A]
[B][M1]چو طلعت تو مرا منتهای مقصودست[M2]بیا که عمر من این پنجروز معدودست
[B][M1]مقیم کوی تو گشتم که آستان ایاز[M2]بنزد اهل حقیقت مقام محمودست
[B][M1]دلم ز مهر رخت می‌کشد بزلف سیاه[M2]چرا که سایهٔ زلف تو ظل ممدودست
[B][M1]من از وصال تو عهدیست کارزو دارم[M2]که کام دل بستانم چنانکه معهودست
[B][M1]ز بسکه دل بربودی چو روی بنمودی[M2]گمان مبر که دلی در زمانه موجودست
[B][M1]اگر چنانکه کسی را ز عشق مقصودیست[M2]مرا ز عشق تو مقصود ترک مقصودست
[B][M1]دلم ز زلف تو بر آتشست و می‌دانم[M2]که سوز سینه پر دود مجمر از عودست
[B][M1]چه نکهتست مگر بوی لاله و سمنست[M2]چه زمزمه‌ست مگر بانک زخمه عودست
[B][M1]اگر مراد نبخشد بدوستان خواجو[M2]خموش باش که امساک نیکوان جودست
[A]
[B][M1]هر که او دیدهٔ مردم کش مستت دیدست[M2]بس که برنرگس مخمور چمن خندیدست
[B][M1]مردم از هر طرفی دیده در آنکس دارند[M2]که مرا مردم این دیدهٔ حسرت دیدست
[B][M1]ایکه گفتی سر ببریده سخن کی گوید[M2]بنگر این کلک سخن گو که سرش ببریدست
[B][M1]گوئی ان سنبل عنبرشکن مشک‌فروش[M2]بخطا مشک ختن بر سمنت پاشیدست
[B][M1]زان بود زلف تو شوریده که چونرفت به چین[M2]شده زنجیری و بر کوه و کمر گردیدست
[B][M1]سر آن زلف نگونسار سزد گر ببرند[M2]که دل ریش پریشان مرا دزدیدست
[B][M1]خبرت هست که اشکم چو روان می‌گشتی[M2]در قفای تو دویدست و بسر غلتیدست
[B][M1]دم ز مهر تو زنم گر نزنم تا بابد[M2]که دلم مهر تودر عهد ازل ورزیدست
[B][M1]هر چه در باب لب لعل تو گوید خواجو[M2]جمله در گوش کن ای دوست که مرواریدست
[A]
[B][M1]وه که از دست سر زلف سیاهت چه کشیدست[M2]آنکه دزدیده در آن دیده خونخوار تو دیدست
[B][M1]چون کشد وسمه کمان دو کمان خانه ابروت[M2]گر چه پیوسته کمان بر مه و خورشید کشیدست
[B][M1]جفت این طاق زمرد شد از آنروی چو گیسو[M2]طاق فیروزهٔ ابروی تو پیوسته خمیدست
[B][M1]سر زلفت ببریدند و ببالات خوش افتاد[M2]یا رب آن شعر سیه برقد خوبت که بریدست
[B][M1]آن خط سبز که از شمع رخت دود برآورد[M2]دود آهیست که در آتش روی تو رسیدست
[B][M1]ای خوش آن صید که وقتی بکمند تو در افتاد[M2]خرم آنمرغ که روزی بهوای تو پریدست
[B][M1]باد را بر سر کوی تو مجالست و مرا نیست[M2]خنک آن باد که بر خاک سر کوت وزیدست
[B][M1]رقمی چند بسرخی که روان در قلم آمد[M2]اشک شنگرفی چشمست که بر نامه چکیدست
[B][M1]خواجو از شوق رخت بسکه کند سیل فشانی[M2]همه پیرامنش از خون جگر لاله دمیدست
[A]
[B][M1]چو از برگ گلش سنبل دمیدست[M2]ز حسرت در چمن گل پژمریدست
[B][M1]به عشوه توبهٔ شهری شکستست[M2]به غمزه پردهٔ خلقی دریدست
[B][M1]ز روبه بازی چشم چو آهوش[M2]دلم چون آهوی وحشی رمیدست
[B][M1]چه رویست آنکه در اوصاف حسنش[M2]کمال قدرت بیچون پدیدست
[B][M1]چو نقاش ازل نقش تومی‌بست[M2]ز کلکش نقطه ئی بر گل چکیدست
[B][M1]تو گوئی در کنارت مادر دهر[M2]بشیر بیوفائی پروریدست
[B][M1]ز گلزار جنان رضوان بصد سال[M2]گلی چون عارض خوبت نچیدست
[B][M1]پریشانست زلفت همچو حالم[M2]مگر حال پریشانم شنیدست
[B][M1]مسلمانان چه زلفست آن که خواجو[M2]بدان هندوی کافر بگرویدست
[A]
[B][M1]گرهٔ زلف بهم بر زده کاین مشک تتارست[M2]رقم از غالیه بر گل زده کاین خط غبارست
[B][M1]رشته‌ئی برقمر انداخته کاین مار سیاهست[M2]نقطه‌ئی برشکر افکنده که این مهرهٔ مارست
[B][M1]مشک بر برگ سمن بیخته یعنی شب قدرست[M2]زلف شبرنگ بهم بر زده یعنی شب تارست
[B][M1]لل از پستهٔ خود ریخته کاین چیست حدیثست[M2]لاله در مشک نهان کرده که این چیست عذارست
[B][M1]نرگسش خفته و آوازه در افکنده که مستست[M2]وندرو باده اثر کرده که در عین خمارست
[B][M1]باد بویش بچمن برده که این نکهت مشکست[M2]وز چمن نکهتی آورده که این نفخهٔ یارست
[B][M1]مرغ برطرف چمن شیفته کاین کوی حبیبست[M2]باد بر برگ سمن فتنه که این روی نگارست
[B][M1]سر موئی بصبا داده که این نافهٔ چینست[M2]بوئی از طره فرستاده که این باد بهارست
[B][M1]نرگسش خون دلم خورده که این جام صبوحست[M2]غمزه‌اش قصد روان کرده که هنگام شکارست
[B][M1]تهمتی بر شکر افکنده که این گفتهٔ خواجوست[M2]برقعی برقمر انداخته کاین لیل و نهارست
[A]
[B][M1]شعاع چشمهٔ مهر از فروغ رخسارست[M2]شراب نوشگوار از لب شکر بارست
[B][M1]کمند عنبری از چنین زلف دلبندست[M2]فروغ مشتری از عکس روی دلدارست
[B][M1]نوای نغمه مرغ از سرود رود زنست[M2]شمیم باغ بهشت از نسیم گلزارست
[B][M1]چه منزلست مگر بوستان فردوسست[M2]چه قافله‌ست مگر کاروان تاتارست
[B][M1]چه لعبتست که از مهر ماه رخسارش[M2]چو تار طره او روز من شب تارست
[B][M1]بسرسری سر زلفش کجا بدست آید[M2]چو سر ز دست برون شد چه جای دستارست
[B][M1]تو یوسفی که فدای تو باد جان عزیز[M2]بیا که جان عزیز منت خریدارست
[B][M1]بنقش روی تو هر آدمی که دل ندهد[M2]من آدمیش نگویم که نقش دیوارست
[B][M1]چو چشم مست ترا عین فتنه می‌بینم[M2]چگونه چشم تو در خواب و فتنه بیدارست
[B][M1]درون کعبه عبادت چه سود خواجو را[M2]که او ملازم دردی کشان خمارست
[B][M1]عجب مدار ز انفاس عنبرآمیزش[M2]که آن شمامه ئی از طبله‌های عطارست
[A]
[B][M1]به بوستان جمالت بهار بسیارست[M2]ولیک با گل وصل تو خار بسیارست
[B][M1]مدام چشم تو مخمور و ناتوان خفتست[M2]چه حالتست که او را خمار بسیارست
[B][M1]میم ز لعل دل افروز ده که جان‌افزاست[M2]وگرنه جام می خوشگوار بسیارست
[B][M1]خط غبار چه حاجت بگرد رخسارت[M2]که از تو بردل ما خود غبار بسیارست
[B][M1]مرا بجای توای یار یار دیگر نیست[M2]ولی ترا چو من خسته یار بسیارست
[B][M1]بروزگار مگر حال دل کنم تقریر[M2]که بردلم ستم روزگار بسیارست
[B][M1]زخون دیدهٔ فرهاد پاره‌های عقیق[M2]هنوز بر کمر کوهسار بسیارست
[B][M1]صفیر بلبل طبعم شنو وگرنه بباغ[M2]نوای قمری و بانگ هزار بسیارست
[B][M1]چه آبروی بود بر در تو خواجو را[M2]که در ره تو چو او خاکسار بسیارست
[A]
[B][M1]نعلم نگر نهاده برآتش که عنبرست[M2]وز طره طوق کرده که از مشک چنبرست
[B][M1]تعویذ دل نوشته که خط مسلسلست[M2]شکر به می سرشته که یاقوت احمرست
[B][M1]زلف سیه گشوده که این قلب عقربست[M2]روی چو مه نموده که این مهر انورست
[B][M1]در خواب کرده غمزه که جادوی بابلست[M2]در تاب کرده طره که هندوی کافرست
[B][M1]برقع ز رخ گشاده که این باغ جنتست[M2]وز لب شراب داده که این آب کوثرست
[B][M1]برطرف مه نشانده سیاهی که سنبلست[M2]بر برگ گل فشانده غباری که عنبرست
[B][M1]موئی بباد داده که عود قماری است[M2]زاغی بباغ برده که خال معنبرست
[B][M1]سیمین علم فراخته کاین سرو قامتست[M2]وز قند حقه ساخته کاین تنگ شکرست
[B][M1]قوس قزح نموده که ابروی دلکشست[M2]ابر سیه کشیده که گیسوی دلبرست
[B][M1]از شمع چهره داده فروغی که آتشست[M2]برگوشوار بسته دروغی که اخترست
[B][M1]در جوش کرده چشمهٔ چشمم که قلزمست[M2]در گوش کرده گفته خواجو که گوهرست
[A]
[B][M1]سحر بگوش صبوحی کشان باده‌پرست[M2]خروش بلبله خوشتر زبانک بلبل مست
[B][M1]مرا اگر نبود کام جان وعمر دراز[M2]چه باک چون لب جانبخش و زلف جانان هست
[B][M1]اگر روم بدود اشک و دامنم گیرد[M2]که از کمند محبت کجا توانی جست
[B][M1]امام ما مگر از نرگس تو رخصت یافت[M2]چنین که مست بمحراب می‌رود پیوست
[B][M1]ز بسکه در رمضان سخت گفت عالم شهر[M2]چو آبگینه دل نازک قدح بشکست
[B][M1]چگونه از رجام شراب برخیزد[M2]کسی که در صف رندان دردنوش نشست
[B][M1]بمحشرم ز لحد بی خبر برانگیزند[M2]بدین صفت که شدم بیخود از شراب الست
[B][M1]عجب نباشد اگر آب رخ بباد رود[M2]مرا که باد بدستست و دل برفت از دست
[B][M1]کنون ورع نتوان بست صورت از خواجو[M2]که باز بر سر پیمانه رفت و پیمان بست
[A]
[B][M1]ای لبت باده‌فروش و دل من باده‌پرست[M2]جانم از جام می عشق تو دیوانه و مست
[B][M1]تنم از مهر رخت موئی و از موئی کم[M2]صد گره در خم هر مویت و هر موئی شست
[B][M1]هر که چون ماه نو انگشت‌نما شد در شهر[M2]همچو ابروی تو در باده‌پرستان پیوست
[B][M1]تا ابد مست بیفتد چو من از ساغر عشق[M2]می پرستی که بود بیخبر از جام الست
[B][M1]تو مپندار که از خودخبرم هست که نیست[M2]یا دلم بستهٔ بند کمرت نیست که هست
[B][M1]آنچنان در دل تنگم زده‌ئی خیمهٔ انس[M2]که کسی را نبود جز تو درو جای نشست
[B][M1]همه را کار شرابست و مرا کار خراب[M2]همه را باده بدستست و مرا باد بدست
[B][M1]چو بدیدم که سر زلف کژت بشکستند[M2]راستی را دل من نیز بغایت بشکست
[B][M1]کار یاقوت تو تا باده فروشی باشد[M2]نتوان گفت بخواجو که مشو باده پرست
[A]
[B][M1]ای لبت میگون و جانم می پرست[M2]ما خراب افتاده و چشم تو مست
[B][M1]همچو نقشت خامهٔ نقاش صنع[M2]صورتی صورت نمی‌بندد که بست
[B][M1]دین و دنیا گر نباشد گو مباش[M2]چون تو هستی هر چه مقصودست هست
[B][M1]در سر شاخ تو ای سرو بلند[M2]کی رسد دستم بدین بالای پست
[B][M1]تا نگوئی کاین زمان گشتم خراب[M2]می نبود آنگه که بودم می پرست
[B][M1]مست عشق آندم که برخیزد سماع[M2]یکنفس خاموش نتواند نشست
[B][M1]آنکه از دستش ز پا افتاده‌ام[M2]کی بدست آید چو من رفتم ز دست
[B][M1]دل درو بستیم و از ما درگسست[M2]عهد نشکستیم و از ما برشکست
[B][M1]باز ناید تا ابد خواجو به هوش[M2]هر که سرمست آمد از عهد الست
[A]
[B][M1]گفتمش روی تو صد ره ز قمر خوبترست[M2]گفت خاموش که آن فتنه دور قمرست
[B][M1]گفتم آن زلف و جبینم بچنین روز نشاند[M2]گفت کان زلف و جبین نیست که شام و سحرست
[B][M1]گفتم ای جان جهان از من مسکین بگذر[M2]گفت بگذر ز جهان زانکه جهان بر گذرست
[B][M1]گفتمش قد بلندت بصنوبر ماند[M2]گفت کاین دلشده را بین که چه کوته نظرست
[B][M1]گفتمش خون جگر چند خورم در غم عشق[M2]گفت داروی دلت صبر و غذایت جگرست
[B][M1]گفتمش درد من از صبر بتر می‌گردد[M2]گفت درد دل این سوخته دلمان تبرست
[B][M1]گفتمش ناله شبهای مرا نشیندی[M2]گفت از افغان توام شب همه شب دردسرست
[B][M1]گفتمش کار من از دست تو در پا افتاد[M2]گفت این سر سبک امروز ز دستی دگرست
[B][M1]گفتمش کام دل خسته خواجو لب تست[M2]گفت شک نیست که کام دل طوطی شکرست
[A]
[B][M1]لب شیرین تو هر دم شکر انگیزترست[M2]زلف دلبند تو هر لحظه دلاویزترست
[B][M1]برسرآمد ز جهان جزع تو در خونخواری[M2]گر چه چشم من دل سوخته خونریزترست
[B][M1]ایکه از تنگ شکر شور برآورد لبت[M2]هر زمان پسته تنگت شکر آویزترست
[B][M1]همچو سرچشمهٔ نوش تو ز بهر سخنم[M2]چشمم از درج عقیقت گهر انگیزترست
[B][M1]نشنود پند تو ای زاهد تردامن خشک[M2]هرکش از درد مغان دامن پرهیزترست
[B][M1]آتشست این دل شوریده من پنداری[M2]زانکه هر چند که او سوخته تر تیزترست
[B][M1]تا هوای گل رخسار تو دارد خواجو[M2]هر شب از بلبل دلسوخته شب خیزترست
[A]
[B][M1]بیمار چشم مست تو رنجور خوشترست[M2]لفظ خوشت ز لؤلؤ منثور خوشترست
[B][M1]عکس رخ تو در شکن طرهٔ سیاه[M2]از نور شمع در شب دیجور خوشترست
[B][M1]صحبت خوشست لیکن اگر نیک بنگری[M2]جادوی ناتوان تو رنجور خوشترست
[B][M1]بشکن خمار من بلب لعل جان‌فزای[M2]کان چشم مست تست که مخمور خوشترست
[B][M1]مشنو که روضه بی می و معشوق خوش بود[M2]زیرا که نالهٔ دهل از دور خوشترست
[B][M1]عشرت خوشست خاصه در ایام نوبهار[M2]لیکن بدور دختر انگور خوشترست
[B][M1]در پای گل ترنم بلبل خوشست لیک[M2]آواز چنگ و نغمهٔ طنبور خوسترست
[B][M1]منظور اگر نظر بودش با تو خوش بود[M2]اما نظر بطلعت منظور خوشترست
[B][M1]گفتم کمند زلف تو معذورم ار کشم[M2]در تاب رفت و گفت که معذور خوشترست
[B][M1]خواجو کنونکه موکب سلطان گل رسید[M2]بستان خوشست و مجلس دستور خوشترست
[A]
[B][M1]در خنده آن عقیق شکرریز خوشترست[M2]در حلقه آن کمند دلاویز خوشترست
[B][M1]فرهاد را ز شکر شیرین حکایتی[M2]از خسروی ملکت پرویز خوشترست
[B][M1]بر روی خاک تکیه گه دردمند عشق[M2]از خوابگاه اطلس گلریز خوشترست
[B][M1]دیگر حدیث کوثر و سرچشمهٔ حیات[M2]مشنو که بادهٔ طرب انگیز خوشترست
[B][M1]گو پست باش نالهٔ مرغان صبح خیز[M2]لیکن نوای چنگ سحر تیز خوشترست
[B][M1]صبحست خیز کاین نفس از گلشن بهشت[M2]بزم صبوحیان سحرخیز خوشترست
[B][M1]اول بنوش ساغر و وانگه بده شراب[M2]زیرا که بادهٔ شکرآمیز خوشترست
[B][M1]گر دیگران ز میکده پرهیز می‌کنند[M2]ما را خلاف توبه و پرهیز خوشترست
[B][M1]خواجو کنار دجلهٔ بغداد جنتست[M2]لیکن میان خطهٔ تبریز خوشترست
[A]
[B][M1]زاهد مغرور اگر در کعبه باشد فاجرست[M2]وانکه اقرارش به بت‌رویان نباشد کافرست
[B][M1]چون توانم کز حضورش کام دل حاصل کنم[M2]کانزمان از خویش غائب می‌شوم کو حاضرست
[B][M1]زنده دل آن کشته کو جان پیش چشمش داده است[M2]تندرست آن خسته کو بر درد عشقش صابرست
[B][M1]عاقبت بینی که کارش در هوا گردد بلند[M2]ذرهٔ سرگشته کو در مهرورزی ماهرست
[B][M1]هر کرا خاطر بزلف ماهرویان می‌کشد[M2]عیب نتوان کرد اگر چون من پریشان خاطرست
[B][M1]عاقلان دانند کادراک خرد قاصر بود[M2]زانچه بر مجنون ز سر حسن لیلی ظاهرست
[B][M1]در هوایت زورقی برخشک می‌رانم ولیک[M2]جانم از طوفان غم در قعر بحری زاخرست
[B][M1]کی سر موئی زبانم گردد از ذکرت جدا[M2]کز وجودم هر سر موئی زبانی ذاکرست
[B][M1]ایکه فرمائی که خواجو عشق را پوشیده دار[M2]چون توانم گر چه دانم کان لباسی فاخرست
[A]
[B][M1]فروغ عارض او یا سپیده سحرست[M2]که رشک طلعت خورشید و طیرهٔ قمرست
[B][M1]لطیفه‌ئیست جمالش که از لطافت و حسن[M2]ز هر چه عقل تصور کند لطیف‌ترست
[B][M1]برون ز نرگس پرخواب و روی چون خور دوست[M2]گمان مبر که مرا آرزوی خواب و خورست
[B][M1]ز هر که از رخ زیبای او خبر پرسم[M2]چونیک بنگرم آنهم ز شوق بیخبرست
[B][M1]اگر چه مایهٔ خوبی لطافتست ولیک[M2]ترا ورای لطافت لطیفهٔ دگرست
[B][M1]بدین صفت زتکبر بدوستان مگذر[M2]اگر چه عمر عزیزی و عمر بر گذرست
[B][M1]بهر کجا که نظر می‌کنم ز غایت شوق[M2]خیال روی توام ایستاده در نظرست
[B][M1]اگر تو شور کنی من ترش نخواهم شد[M2]که تلخ از آن لب شیرین مقابل شکرست
[B][M1]ز بی زریست که آب رخم رود بر باد[M2]اگر چه کار رخ از سیم اشک همچو زرست
[B][M1]مرا هر آینه لازم بود جلای وطن[M2]چرا که مصلحت کار بیدلان سفرست
[B][M1]ز بحر شعر مر او را بسی غنیمتهاست[M2]که از لطافت خواجو سفینه پرگهرست
[A]
[B][M1]این همه مستی ما مستی مستی دگرست[M2]وین همه هستی ما هستی هستی دگرست
[B][M1]خیز و بیرون ز دو عالم وطنی حاصل کن[M2]که برون از دو جهان جای نشستی دگرست
[B][M1]گفتم از دست تو سرگشتهٔ عالم گشتم[M2]گفت این سر سبک امروز ز دستی دگرست
[B][M1]تا صبا قلب سر زلف تو در چین بشکست[M2]هر زمان بر من دلخسته شکستی دگرست
[B][M1]کس چو من مست نیفتاد ز خمخانهٔ عشق[M2]گر چه در هر طرف از چشم تو مستی دگرست
[B][M1]تا برآمد ز بناگوش تو خورشید جمال[M2]هر سر زلف تو خورشید پرستی دگرست
[B][M1]چون سپر نفکند از غمزهٔ خوبان خواجو[M2]زانکه آن ناوک دلدوز ز شستی دگرست
[A]
[B][M1]جان هر زنده دلی زنده بجانی دگرست[M2]سخن اهل حقیقت ز زبانی دگرست
[B][M1]خیمه از دایرهٔ کون و مکان بیرون زن[M2]زانکه بالاتر ازین هر دو مکانی دگرست
[B][M1]در چمن هست بسی لاله سیراب ولی[M2]ترک مه روی من از خانهٔ خانی دگرست
[B][M1]راستی راز لطافت چو روان می‌گردی[M2]گوئیا سرو روان تو روانی دگرست
[B][M1]عاشقان را نبود نام و نشانی پیدا[M2]زانکه این طایفه را نام و نشانی دگرست
[B][M1]یک زمانم بخدا بخش و ملامت کم گوی[M2]کاین جگر سوخته موقوف زمانی دگرست
[B][M1]تو نه مرد قدح و درد مغانی خواجو[M2]خون دل نوش که آن لعل زکانی دگرست
[A]
[B][M1]بوستان طلعتش را نوبهاری دیگرست[M2]چشمم از عکس جمالش لاله زاری دیگرست
[B][M1]از میان جان من هرگز نمی‌گیرد کنار[M2]گر چه هر ساعت میانش در کناری دیگرست
[B][M1]تا لب میگون او در داد جان را جام می[M2]چشم مست نیم‌خوابش را خماری دیگرست
[B][M1]عاشقانرا با طریق زهد و تقوی کار نیست[M2]زاهدی در مذهب عشاق کاری دیگرست
[B][M1]ایکه در حسن و لطافت در جهانت یار نیست[M2]تا نپنداری که ما را جز تو یاری دیگرست
[B][M1]زلف مشکینت چرا آشفته شد چون کار من[M2]یا ترا کاریست کو آشفته کاری دیگرست
[B][M1]بارها گفتم که دل برگیرم از مهرت ولیک[M2]بار عشقت بر دلم این بار باری دیگرست
[B][M1]گرچه چین پیوسته در ابروی مشکینت خطاست[M2]در خم زلف تو هر چین زنگباری دیگرست
[B][M1]شیرمردانرا اگر آهو شکارست این عجب[M2]کاهوی چشم ترا هر دم شکاری دیگرست
[B][M1]از جهان خواجو طریق عاشقی کرد اختیار[M2]بختیار آنکس که او را اختیاری دیگرست
[A]
[B][M1]آن نه رویست مگر فتنهٔ دور قمرست[M2]وان نه زلفست و بنا گوش که شام و سحرست
[B][M1]ز آرزوی کمرت کوه گرفتم هیهات[M2]کوه را گرچه ز هر سوی که بینی کمرست
[B][M1]مردم چشمم ارت سرو سهی می‌خواند[M2]روشنم شد که همان مردم کوته نظرست
[B][M1]اشک را چونکه بصد خون جگر پروردم[M2]حاصلم از چه سبب زو همه خون جگرست
[B][M1]نسبت روی تو با ماه فلک می‌کردم[M2]چو بدیدم رخ زیبای تو چیز دگرست
[B][M1]حیف باشد که بافسوس جهان می‌گذرد[M2]مگذر ای جان جهان زانکه جهان برگذرست
[B][M1]اشک خونین مرا کوست جگر گوشهٔ دل[M2]زین صفت خوار مدارید که اصلی گهرست
[B][M1]قصهٔ آتش دل چون به زبان آرم از آنک[M2]شمع اگر فاش شود سر دلش بیم سرست
[B][M1]هر کرا شوق حرم باشد از آن نندیشد[M2]که ره بادیه از خار مغیلان خطرست
[B][M1]گر بشمشیر جفا دور کنی خواجو را[M2]همه سهلست ولی محنت دوری بترست
[B][M1]همه سرمستیش از شور شکر خندهٔ تست[M2]شور طوطی چه عجب گر ز برای شکرست
[A]
[B][M1]ز آتشکده و کعبه غرض سوز ونیازست[M2]وانجا که نیازست چه حاجت بنمازست
[B][M1]بی عشق مسخر نشود ملک حقیقت[M2]کان چیز که جز عشق بود عین مجازست
[B][M1]چون مرغ دل خستهٔ من صید نگردد[M2]هرگاه که بینم که درمیکده بازست
[B][M1]آنکس که بود معتکف کعبهٔ قربت[M2]در مذهب عشاق چه محتاج حجازست
[B][M1]هر چند که از بندگی ما چه برآید[M2]ما بنده آنیم که او بنده نوازست
[B][M1]دائم دل پرتاب من از آتش سودا[M2]چون شمع جگر تافته در سوز و گدازست
[B][M1]می‌سوزم و می‌سازم از آن روی که چون عود[M2]کار من دلسوخته از سوز بسازست
[B][M1]حال شب هجر از من مهجور چه پرسی[M2]کوتاه کن ای خواجه که آن قصه درازست
[B][M1]خواجو چکند بیتو که کام دل محمود[M2]از مملکت روی زمین روی ایازست
[A]
[B][M1]از لعل آبدار تو نعلم برآتشست[M2]زان رو دلم چو زلف سیاهت مشوشست
[B][M1]دیشب بخواب زلف خوشت را کشیده‌ام[M2]زانم هنوز رشتهٔ جان در کشاکشست
[B][M1]هر لحظه دل به حلقهٔ زلفت کشد مرا[M2]یا رب کمند زلف سیاهت چه دلکشست
[B][M1]چون لعل آبدار تو از روی دلبری[M2]آبیست عارض تو که در عین آتشست
[B][M1]ساقی بده ز جام جم ارباب شوق را[M2]آن می که در پیاله چو خون سیاوشست
[B][M1]گر بگذرد ز جوشن جانم عجب مدار[M2]پیکان غمزهٔ تو که چون تیر آرشست
[B][M1]تا نقش بست روی ترا نقش بند صنع[M2]در چشم من خیال جمالت منقشست
[B][M1]آن مشک سوده یا خط مشکین دلبرست[M2]وان آفتاب یا رخ زیبای مهوشست
[B][M1]خواجو اگر چه روضهٔ خلدست بوستان[M2]گلزار و بوستان برخ دوستان خوشست
[A]
[B][M1]ترا که نرگس مخمور و زلف مهپوشست[M2]وفا و عهد قدیمت مگر فراموشست
[B][M1]ز شور زلف تو دوشم شبی دراز گذشت[M2]اگر چه زلف سیاهت زیادت از دوشست
[B][M1]بقصد خون دل من کمان ابرو را[M2]کشیده چشم تو پیوسته تا بناگوشست
[B][M1]ز تیره غمزهٔ عاشق کش تو ایمن نیست[M2]و گرنه هندوی زلفت چرا زره پوشست
[B][M1]کنار سبزهٔ سیراب و طرف جوی مجوی[M2]ترا که سبزه براطراف چشمهٔ نوشست
[B][M1]چگونه گوش توان کرد پند صاحب هوش[M2]مرا که قول مغنی هنوز در گوشست
[B][M1]حدیث حسن بهاران ز هوشیاران پرس[M2]چرا که بلبل بیچاره مست و مدهوشست
[B][M1]زبان سوسن آزاد بین که هست دراز[M2]ولیک برخی آزاده‌ئی که خاموشست
[B][M1]دو چشم آهوی شیرافکنش نگر خواجو[M2]که همچو بخت تو در عین خواب خرگوشست
[A]
[B][M1]باغ و صحرا با سهی سروان نسرین برخوشست[M2]خلوت ومهتاب باخوبان مه پیکر خوشست
[B][M1]غنچه چون زر دارد ار خوش دل بود عیبش مکن[M2]راستی را هر چه بینی در جهان با زر خوشست
[B][M1]کاشکی بودی مرا شادی اگر دینار نیست[M2]زانکه با دینار وشادی ملکت سنجر خوشست
[B][M1]چون خلیل ار درمیان آتش افتادم چه باک[M2]کاتش نمرود ما را با بت آذر خوشست
[B][M1]ایکه می‌گوئی مرا با ماهرویان سرخوشیست[M2]پای در نه گر حدیث خنجرت در سر خوشست
[B][M1]بی لب شیرین نباید خسروی فرهاد را[M2]زآنکه شاهی با لب شیرین چون شکر خوشست
[B][M1]گر چمن خلدست ما را بی لبش مطلوب نیست[M2]تشنه را در باغ رضوان برلب کوثر خوشست
[B][M1]هر کرا بینی بعالم دل بچیزی خوش بود[M2]عاشقانرا دل بیاد چهرهٔ دلبر خوشست
[B][M1]باده در ساغر فکن خواجو که بر یاد لبش[M2]جام صافی برکف و لب بر لب ساغر خوشست
[A]
[B][M1]شکنج زلف سیاه تو بر سمن چو خوشست[M2]دمیده سنبلت از برک نسترن چه خوشست
[B][M1]گرم ز زلف دراز تو دست کوتاهست[M2]دراز دستی آن زلف پرشکن چه خوشست
[B][M1]نمی‌رود سخنی بر زبان من هیهات[M2]مگر حدیث تو یا رب که این سخن چه خوشست
[B][M1]سپیده‌دم که گل از غنچه می‌نماید رخ[M2]نوای بلبل شوریده در چمن چه خوشست
[B][M1]ز جام بادهٔ دوشینه مست و لایعقل[M2]فتاده بر طرف سرو و نارون چه خوشست
[B][M1]چو جای چشمه که بر جویبار دیدهٔ من[M2]خیال قامت آنسرو سیمتن چه خوشست
[B][M1]چه گویمت که بهنگام آشتی کردن[M2]میان لاغر او در کنار من چه خوشست
[B][M1]مپرس کز هوس روی دوست خواجو را[M2]دل شکسته برآن زلف پرشکن چه خوشست
[A]
[B][M1]در شب زلف تو مهتابی خوشست[M2]در لب لعل تو جلایی خوشست
[B][M1]پیش گیسویت شبستانی نکوست[M2]طاق ابروی تو محرابی خوشست
[B][M1]حلقهٔ زلف کمند آسای تو[M2]چنبری دلبند و قلابی خوشست
[B][M1]پیش رویت شمع تا چند ایستد[M2]گو دمی بنشین که مهتابی خوشست
[B][M1]گر دلم در تاب رفت از طره‌ات[M2]طیره نتوان شد که آن تابی خوشست
[B][M1]آتش رویت که آب گل بریخت[M2]در سواد چشم من آبی خوشست
[B][M1]مردم چشمم که در خون غرقه شد[M2]دمبدم گوید که غرقابی خوشست
[B][M1]بردر میخانه خوانم درس عشق[M2]زانکه باب عاشقی با بی خوشست
[B][M1]بخت خواجو همچو چشم مست تو[M2]روزگاری شد که در خوابی خوشست
[A]
[B][M1]رخ دل‌فروز تو ماهی خوشست[M2]خط عنبرینت سیاهی خوشست
[B][M1]شب گیسویت هست سالی دراز[M2]ولی روز روی تو ماهی خوشست
[B][M1]از آن چین زلف تو شد جای دل[M2]که هندوستان جایگاهی خوشست
[B][M1]اگر نیست ضعفی در آن چشم مست[M2]چرا گاه بیمار و گاهی خوشست
[B][M1]از آن مه بروی تو آرد پناه[M2]که روی تو پشت و پناهی خوشست
[B][M1]صبوحی گناهست در پای سرو[M2]ولی راستی را گناهی خوشست
[B][M1]اگر چه ره عقل و دین می‌زنی[M2]بزن مطرب این ره که راهی خوشست
[B][M1]گرت اسب بر سر دواند رواست[M2]بنه پیش او رخ که شاهی خوشست
[B][M1]بچشم کرم سوی خواجو نگر[M2]که در چشم مستت نگاهی خوشست
[A]
[B][M1]بوقت صبح چو آن سرو سیمتن بنشست[M2]ز رشک طلعت او شمع انجمن بنشست
[B][M1]فشاند سنبل و چون گل زغنچه رخ بنمود[M2]کشید قامت و چون سرو در چمن بنشست
[B][M1]ز برگ لالهٔ سیراب و شاخ شمشادش[M2]بریخت آب گل و باد نارون بنشست
[B][M1]نشست و مشعله از جان بیدلان برخاست[M2]برفت و مشعلهٔ عمر مرد و زن بنشست
[B][M1]بگوی کان مگس عنبرین ببوی نبات[M2]چرا برآن لب لعل شکرشکن بنشست
[B][M1]چه خیزدار بنشینی که تا تو خاسته‌ئی[M2]کسی ندید که یکدم خروش من بنشست
[B][M1]مگر بروی تو بینم جهان کنون که مرا[M2]چراغ این دل تاریک ممتحن بنشست
[B][M1]خبر برید بخسرو که در ره شیرین[M2]غبار هستی فرهاد کوهکن بنشست
[B][M1]ز خانه هیچ نخیزد سفر گزین خواجو[M2]که شمع دل بنشاند آنکه در وطن بنشست
[A]
[B][M1]بیش ازین بی همدمی در خانه نتوانم نشست[M2]بر امید گنج در ویرانه نتوانم نشست
[B][M1]در ازل چون با می و میخانه پیمان بسته‌ام[M2]تا ابد بی باده و پیمانه نتوانم نشست
[B][M1]ایکه افسونم دهی کز مار زلفش سر مپیچ[M2]بر سر آتش بدین افسانه نتوانم نشست
[B][M1]مرغ جان را تا نسوزد ز آتش دل بال و پر[M2]پیش روی شمع چون پروانه نتوانم نشست
[B][M1]در چنین دامی که نتوان داشت اومید خلاص[M2]روز و شب در آرزوی دانه نتوانم نشست
[B][M1]منکه در زنجیرم از سودای زلف دلبران[M2]بی پریروئی چنین دیوانه نتوانم نشست
[B][M1]آتش عشقش دلم را زنده می‌دارد چو شمع[M2]ورنه زینسان مرده دل در خانه نتوانم نشست
[B][M1]یکنفس بی‌اشک می‌خواهم که بنشینم ولیک[M2]در میان بحر بی دردانه نتوانم نشست
[B][M1]اهل دل گویند خواجو از سر جان برمخیز[M2]چون نخیرم زانکه بی‌جانانه نتوانم نشست
[A]
[B][M1]خطر بادیهٔ عشق تو بیش از پیشست[M2]این چه دامست که دور از تو مرا در پیشست
[B][M1]ایکه درمان جگر سوختگان می‌سازی[M2]مرهمی بردل ما نه که بغایت ریشست
[B][M1]دیده هر چند بر آتش زند آبم لیکن[M2]حدت آتش سودای تو از حد بیشست
[B][M1]باده می‌نوشم و خون از جگرم می‌جوشد[M2]زانکه بی لعل توام باده نوشین نیشست
[B][M1]عاشق اندیشهٔ دوری نتواند کردن[M2]دوربینی صفت عاقل دور اندیشست
[B][M1]گر مراد دل درویش برآری چه شود[M2]زانکه سلطان بر صاحب‌نظران درویشست
[B][M1]آشنایان همه بیگانه شدند از خواجو[M2]لیکن او را همه این محنت و درد از خویشست
[A]
[B][M1]بهار روی تو بازار مشتری بشکست[M2]فریب چشم تو ناموس سامری بشکست
[B][M1]رخ تو پردهٔ دیبای ششتری بدرید[M2]لب تو نامزد قند عسکری بشکست
[B][M1]قد تو هوش جهانی بچابکی بربود[M2]خط تو توبهٔ خلقی بدلبری بشکست
[B][M1]چو حسن روی تو آوازه در جهان افکند[M2]دل فرشته و هنگامهٔ پری بشکست
[B][M1]چو شام زلف تو مشاطه از قمر برداشت[M2]رخ تو رونق خورشید خاوری بشکست
[B][M1]دلم ببتکده می‌رفت پیش ازین لیکن[M2]خلیل ما همه بتهای آزری بشکست
[B][M1]چو برگ نسترن از شاخ ضمیران بنمود[M2]بعشوه گوشهٔ بادام عبهری بشکست
[B][M1]ببرد گوی ز مه طلعتان دور قمر[M2]چو بر قمر سر چوگان عنبری بشکست
[B][M1]بنوک ناوک آه سحرگهی خواجو[M2]طلسم گنبد نه طاق چنبری بشکست
[B][M1]ز بسکه می‌کند از دیده سیم پالائی[M2]بچهره قیمت بازار زرگری بشکست
[A]
[B][M1]ای بر عذار مهوشت آن زلف پرشکست[M2]چون زنگئی گرفته بشب مشعلی بدست
[B][M1]وی طاق آسمانی محراب ابرویت[M2]پیوسته گشته خوابگه جادوان مست
[B][M1]همچون بلال برلب کوثر نشسته است[M2]خال لب تو گر چه سیاهیست بت پرست
[B][M1]بنشستی و فغان ز دل ریش من بخاست[M2]قامت بلند و دستهٔ ریحان تازه پست
[B][M1]مشنو که از تو هست گزیرم چرا که نیست[M2]یا نیست از تو محنت و رنجم چرا که هست
[B][M1]سروی براستی چو تو از بوستان نخاست[M2]برخاستی و نیش غمم در جگر نشست
[B][M1]صد دل شکار آهوی صیاد شیرگیر[M2]صد جان اسیر عنبر عنبرفشان مست
[B][M1]مخمور سر ز خاک برآرد بروز حشر[M2]مستی که گشت بیخبر از بادهٔ الست
[B][M1]نگشاد چشم دولت خواجو بهیچ روی[M2]تا دل برآن کمند گره در گره نبست
[A]
[B][M1]ترا با ما اگر صلحست جنگست[M2]نمی دانم دگر بار این چه ینگست
[B][M1]به نقلی زان دهان کامم برآور[M2]نه آخر پسته در بازار تنگست
[B][M1]چرا این قامت همچون کمانم[M2]ز چشم افکنده‌ئی گوئی خدنگست
[B][M1]ز اشکم سنگ می‌گردد ولیکن[M2]نمی‌گردد دلت یا رب چه سنگست
[B][M1]بده ساقی که آن آئینه جان[M2]کند روشن شراب همچو زنگست
[B][M1]بدار ای مدعی از دامنم چنگ[M2]ترا باری عنان دل بچنگست
[B][M1]زبان درکش که ما را رهزن دل[M2]نوای مطرب و آواز چنگست
[B][M1]از آن از اشک خالی نیست چشمم[M2]که پندارم شراب لاله رنگست
[B][M1]اگر در دفتری وقتی بیابی[M2]قلم در نام خواجو کش که ننگست
[A]
[B][M1]ابروی تو طاقست که پیوسته هلالست[M2]ز آنرو که هلال ار نشود بدر محالست
[B][M1]بر روی تو خال حبشی هر که ببیند[M2]گوید که مگر خازن فردوس بلالست
[B][M1]پیوسته هلالست ترا حاجب خورشید[M2]وین طرفه که چشم سیهت ابن هلالست
[B][M1]آن دل که سفر کرده بچین سر زلفت[M2]یا رب که در آن شام غریبان به چه حالست
[B][M1]هندو به چهٔ خال سیاه تو به صد وجه[M2]هندوچهٔ بستان جمالست نه خالست
[B][M1]گفتم که خیال تو کند مرهم ریشم[M2]لیکن چو نظر می‌کنم این نیز خیالست
[B][M1]مستسقی سرچشمهٔ نوش تو برآتش[M2]می‌سوزد و چشمش همه در آب زلالست
[B][M1]گردن مکش ای شمع گرت در قدم افتد[M2]پروانهٔ دلسوخته چون سوخته بالست
[B][M1]امروز که مرغان چمن در طیرانند[M2]مرغ دل من بی پر و بالست و بالست
[B][M1]نون شد قد همچون الفم بیتو ولیکن[M2]برحال پریشانی من زلف تودالست
[B][M1]از دیدهٔ خواجو نرود گلشن رویت[M2]زانرو که جمالت گل بستان کمالست
[A]
[B][M1]رخت خورشید را یات جمالست[M2]خطت تفسیر آیات کمالست
[B][M1]هلال ارزانکه هر مه بدر گردد[M2]چرا پیوسته ابرویت هلالست
[B][M1]خیالت بسکه می‌آید بچشمم[M2]اگر خوابم بچشم آید خیالست
[B][M1]چو داند حال او کز تشنگی مرد[M2]کسی کو برلب آب زلالست
[B][M1]بگو ای باغبان با باد شبگیر[M2]که بلبل در قفس بی پر و بالست
[B][M1]نسیم نافه یا بوی عبیرست[M2]شمیم روضه یا باد شمالست
[B][M1]مقیم ار بنگری در عالم جان[M2]میان لیلی و مجنون وصالست
[B][M1]اگر در عالم صورت فراقست[M2]بمعنی با تو ما را اتصالست
[B][M1]چرا وصل تو برخواجو حرامست[M2]نه آخر خون مسکینان حلالست
[A]
[B][M1]حسن تو نهایت جمالست[M2]لطف تو بغایت کمالست
[B][M1]با زلف تو هر که را سری هست[M2]سر در قدم تو پایمالست
[B][M1]بی روی تو زندگی حرامست[M2]وز دست تو جام می حلالست
[B][M1]باز آی که بی رخ تو ما را[M2]از صحبت خویشتن ملالست
[B][M1]جانم که تذر و باغ عشقست[M2]زین گونه شکسته پر و بالست
[B][M1]مرغ دل من هوا نگیرد[M2]زانرو که چنین شکسته بالست
[B][M1]این نفحهٔ روضهٔ بهشتست[M2]یا نکهت گلشن وصالست
[B][M1]این خود چه شمامهٔ شمیمست[M2]وین خود چه شمایل شمالست
[B][M1]خواجو بلب تو آرزومند[M2]چون تشنه بشربت زلالست
[A]
[B][M1]خطت که کتابهٔ جمالست[M2]سرنامهٔ نامه کمالست
[B][M1]ماهی تو و مشتریت مهرست[M2]شاهی تو و حاجبت هلالست
[B][M1]آن خال سیاه هندو آسا[M2]هندوچهٔ گلشن جمالست
[B][M1]از مویه تنم بسان مویست[M2]وز ناله دلم بشکل نالست
[B][M1]آنجا که توئی اگر فراقست[M2]اینجا که منم همه وصالست
[B][M1]در عالم صورت ار چه هجرست[M2]در عالم معنی اتصالست
[B][M1]آنرا که نبوده است حالی[M2]این حال بنزد او محالست
[B][M1]هر چند که مهر رازوالیست[M2]مهر رخ دوست بی زوالست
[B][M1]خواجو که شد از غمت خیالی[M2]گردل ز تو برکند خیالست
[A]
[B][M1]هرکه مجنون نیست از احوال لیلی غافلست[M2]وانکه مجنون را بچشم عقل بیند عاقلست
[B][M1]قرب صوری در طریق عشق بعد معنویست[M2]عاشق ار معشوق را بی وصل بیند واصلست
[B][M1]اهل معنی را از او صورت نمی‌بندد فراق[M2]وانکه این صورت نمی‌بندد ز معنی غافلست
[B][M1]کی بمنزل ره بری تا نگذری از خویش ازآنک[M2]ترک هستی در ره مستی نخستین منزلست
[B][M1]گر چه من بد نامی از میخانه حاصل کرده‌ام[M2]هر که از میخانه منعم می‌کند بی حاصلست
[B][M1]ایکه دل با خویش داری رو بدلداری سپار[M2]کانکه دلداری ندارد نزد ما دور از دلست
[B][M1]یاد ساحل کی کند مستغرق دریای عشق[M2]زانکه این معنی نداند هر که او بر ساحلست
[B][M1]عاشقانرا وعظ دانا عین نادانی بود[M2]کانکه سرعشق را عالم نباشد جاهلست
[B][M1]ترک جانان گیر خواجو یا برو جان برفشان[M2]ترک جان سهلست از جانان صبوری مشکلست
[A]
[B][M1]این چنین صورت گر از آب و گلست[M2]چون بمعنی بنگری جان و دلست
[B][M1]نرگسش خونخواره‌ئی بس دلرباست[M2]سنبلش شوریده‌ئی بس پر دلست
[B][M1]هندوی زلفش سیه کاری قویست[M2]زنگی خالش سیاهی مقبلست
[B][M1]هر چه گفتم جز ثنایش ضایعست[M2]هر چه جستم جز رضایش باطلست
[B][M1]تا برفت از چشم من بیرون نرفت[M2]زانکه برآن روانش منزلست
[B][M1]خاطرم با یار ودل با کاروان[M2]دیده بر راه و نظر بر محملست
[B][M1]دل کجا آرام گیرد در برم[M2]چون مرا آرام دل مستعجلست
[B][M1]می‌روم افتان و خیزان در پیش[M2]گر چه ز آب دیده پایم درگلست
[B][M1]من میان بحر بی پایان غریق[M2]آنکه عیبم می‌کند برساحلست
[B][M1]دوستان گویند خواجو صبر کن[M2]چون کنم کز جان صبوری مشکلست
[A]
[B][M1]ای من ز دو چشم نیم مستت مست[M2]وز دست تو رفته عقل و دین از دست
[B][M1]بنشین که نسیم صبحدم برخاست[M2]برخیز که نوبت سحر بنشست
[B][M1]با روی تو رونق قمر گم شد[M2]وز لعل تو قیمت شکر بشکست
[B][M1]گوئی در فتنه و بلا بگشود[M2]نقاش ازل که نقش رویت بست
[B][M1]برداشت دل شکسته از من دل[M2]واندر سر زلف دلکشت پیوست
[B][M1]از لعل تو یکزمان شکیبم نیست[M2]بی باده کجا قرار گیرد مست
[B][M1]در عشق تو ز آب دیده خواجو را[M2]آخر بر هر کس آبروئی هست
[A]
[B][M1]ترا که موی میان هم وجود و هم عدمست[M2]دو زلف افعی ضحاک و چهره جام جمست
[B][M1]بتیرگی شده آشفته‌تر حقیقت شرع[M2]سواد زلف تو گوئی که رای بوالحکمست
[B][M1]ز دور چرخ شبی این سوال می‌کردم[M2]که از زمانه مرا خود نصیب جمله غمست
[B][M1]بطیره گفت نبینی سپهر کاسه مثال[M2]ز بهر خوردن خون تو جمله تن شکمست
[B][M1]گر آبروی نه در خاک کوش می‌طلبند[M2]چو زلف یار قد عاشقان چرا بخمست
[B][M1]دلم بغمزه و ابروی او بمکتب عشق[M2]امیدوار چو طفلان بنون و القلمست
[B][M1]ز شام زلف سیه چون نمود طلعت صبح[M2]زمانه گفت که ای عاشقان سپیده‌دمست
[B][M1]مجال نطق ندارم چرا که بیش از پیش[M2]میان لاغر او در کنار کم ز کمست
[B][M1]ز لعل او شکری التماس می‌کردم[M2]که مدتی است که جانم مقید المست
[B][M1]جواب داد که بر هیچ دل منه خواجو[M2]که چون میان دهنم را وجود در عدمست
[A]
[B][M1]دوش پیری ز خرابات برون آمد مست[M2]دست در دست جوانان و صراحی در دست
[B][M1]گفت عیبم مکن ای خواجه که ترسا به چه‌ئی[M2]توبهٔ من چو سر زلف چلیپا بشکست
[B][M1]هرکه کرد از در میخانه گشادی حاصل[M2]چون تواند دل سودا زده در تقوی بست
[B][M1]من اگر توبه شکستم مکن انکارم از آنک[M2]خود پرستی نکند هر که بود باده پرست
[B][M1]گر بپیری هدف ناوک خلقی گشتم[M2]چه توان کرد که تیر خردم رفت از شست
[B][M1]مستم آندم که بمیرم بسر خاک برید[M2]تا سر از خاک بر آرم به قیامت سرمست
[B][M1]کس ازین قید بتدبیر نرفتست برون[M2]زانکه از چنبر تقدیر نمی‌شاید جست
[B][M1]مست و مدهوش برندش ز لحد بر عرصات[M2]هر که شد همقدح باده گساران الست
[B][M1]جان فشانان که چو شمع از سر سر برخیزند[M2]یکنفس بی می نوشین نتوانند نشست
[B][M1]همچو ابروی بتان صید کند خاطر خلق[M2]آنکه نشکیبدش ازصحبت مستان پیوست
[B][M1]گر شود بزمگهت عالم بالا خواجو[M2]تو مپندار که بالاتر ازین کاری هست
[A]
[B][M1]سحرگه ماه عقرب زلف من مست[M2]درآمد همچو شمعی شمع در دست
[B][M1]دو پیکر عقربش را زهره در برج[M2]کمانکش جادوش را تیر در شست
[B][M1]شبش مه منزل و ماهش قصب پوش[M2]سهی سروش بلند و سنبلش پست
[B][M1]بلالش خازن فردوس جاوید[M2]هلالش حاجب خورشید پیوست
[B][M1]نقاب عنبری از چهره بگشود[M2]طناب چنبری بر مشتری بست
[B][M1]به فندق ضیمرانرا تاب در داد[M2]بعشوه گوشهٔ بادام بشکست
[B][M1]سرشک از آرزوی خاکبوسش[M2]روان از منظر چشمم برون جست
[B][M1]بلابه گفتمش بنشین که خواجو[M2]زمانی از تو خالی نیست تا هست
[B][M1]فغان از جمع چون بنشست برخاست[M2]چراغ صبح چون برخاست بنشست
[A]
[B][M1]دیشب درآمد از درم آنماه چهره مست[M2]مانند دستهٔ گل و گلدسته‌ئی بدست
[B][M1]خطش نبات و پستهٔ شکرشکن شکر[M2]سروش بلند و سنبل پرتاب و پیچ مست
[B][M1]زلف سیاه سرکش هندوش داده عرض[M2]در چین هزار کافر زنگی بت پرست
[B][M1]از دیده محو کرد مرا هر چه هست و نیست[M2]سودای آن عقیق گهر پوش نیست هست
[B][M1]در بست راه عقل چو آن بت قبا گشود[M2]بگشود کار حسن چو آن مه کمر ببست
[B][M1]در مشگ می‌فکند بفندق شکنج و تاب[M2]وز نار و عشوه گوشهٔ بادام می‌شکست
[B][M1]پر کرد جامی از می گلگون و درکشید[M2]وانگه ببست بند بغلطان و برنشست
[B][M1]گفتم زکوة لعل درافشان نمی‌دهی[M2]یاقوت روح پرور شیرین بدر بخست
[B][M1]گفتم ز پیش تیر تو خواجو کجا جهد[M2]گفتا ز نوک ناوک ما هیچکس نرست
[A]
[B][M1]اگر چه بلبل طبعم هزار دستانست[M2]حدیث من گل صد برگ گلشن جانست
[B][M1]ز بیم چنگل شاهین جان شکار فراق[M2]دلم چو مرغ چمن روز و شب در افغانست
[B][M1]چو تاب زلف عروسان حجله خانهٔ طبع[M2]روان خسته‌ام از دست دل پریشانست
[B][M1]چو از سر قلمم برگذشت آب سیاه[M2]سفینه ساز و میندیش ازینکه طوفانست
[B][M1]کسی که ملکت جم پیش همتش بادست[M2]اگر نظر بحقیقت کنی سلیمانست
[B][M1]دوای دل ز دواخانهٔ محبت جوی[M2]که نزد اهل مودت ورای درمانست
[B][M1]دل خراب من از عشق کی شود خالی[M2]چرا که جایگه گنج کنج ویرانست
[B][M1]چو چشمهٔ خضر ار شعر من روان افزاست[M2]عجب مدار که آن عین آن حیوانست
[B][M1]ورش بمصر چو یوسف عزیز می‌دارند[M2]غریب نیست که اورنگ ماه کنعانست
[B][M1]نه هر که تیغ زبان می‌کشد جهانگیرست[M2]نه هر که لاف سخن می‌زند سخندانست
[B][M1]اگر ز عالم صورت گذشته‌ئی خواجو[M2]بگیر ملکت معنی که مملکت آنست
[A]
[B][M1]نظری کن اگرت خاطر درویشانست[M2]که جمال تو ز حسن نظر ایشانست
[B][M1]روی ازین بندهٔ بیچارهٔ درویش متاب[M2]زانکه سلطان جهان بندهٔ درویشانست
[B][M1]پند خویشان نکنم گوش که بی خویشتنم[M2]آشنایان غمت را چه غم از خویشانست
[B][M1]بده آن بادهٔ نوشین که ندارم سرخویش[M2]کانکه از خویش کند بیخبرم خویش آنست
[B][M1]حاصل از عمر به جز وصل نکورویان نیست[M2]لیکن اندیشه ز تشویش بد اندیشانست
[B][M1]نکنم ترکش اگر زانکه به تیرم بزند[M2]خنک آن صید که قربان جفا کیشانست
[B][M1]مرهمی بردل خواجو که نهد زانکه طبیب[M2]فارغ از درد دل خستهٔ دل ریشانست
[A]
[B][M1]آن جوهر جانست که در گوهر کانست[M2]یا می که درو خاصیت جوهر جانست
[B][M1]یاقوت روان در لب یاقوتی جامست[M2]یا چشم قدح چشمهٔ یاقوت روانست
[B][M1]زین پس من و میخانه که در مذهب عشاق[M2]خاک در خمخانه به از خانهٔ خانست
[B][M1]در جام عقیقین فکن ای لعبت ساقی[M2]لعلی که ازو خون جگر در دل کانست
[B][M1]یک شربت از آن لعل مفرح بمن آور[M2]کز فرط حرارت دل من در خفقانست
[B][M1]ما غافل و آن عمر گرامی شده از دست[M2]افسوس ز عمری که بغفلت گذرانست
[B][M1]هر کش غم آن نادره دور زمان کشت[M2]او را چه غم از حادثهٔ دور زمانست
[B][M1]در روی تو بیرون ز نکوئی صفتی نیست[M2]کانست که دلها همه سرگشتهٔ آنست
[B][M1]خواجو سخن یار چه گوئی بر اغیار[M2]خاموش که شمع آفت جانش ز زبانست
[A]
[B][M1]دلم با مردم چشمت چنانست[M2]که پنداری که خونشان در میانست
[B][M1]خطت سرنامهٔ عنوان حسنست[M2]رخت گلدستهٔ بستان جانست
[B][M1]شبت مه پوش و ماهت شب نقابست[M2]گلت خود روی و رویت گلستانست
[B][M1]گلستان رخت در دلستانی[M2]بهشتی بر سر سرو روانست
[B][M1]چرا خورشید روز افروز رویت[M2]نهان در چین شبگون سایبانست
[B][M1]کمان داران چشم دلکشت را[M2]خدنک غمزه دایم در کمانست
[B][M1]بساز آخر زمانی با ضعیفان[M2]که حسنت فتنه آخر زمانست
[B][M1]چرا خفتست چشم نیم مستت[M2]ز مخموری تو گوئی ناتوانست
[B][M1]ز زلفت موبمو خواجو نشانداد[M2]از آن انفاس او عنبر فشانست
[A]
[B][M1]مرا یاقوت او قوت روانست[M2]ولی اشکم چو یاقوت روانست
[B][M1]رخش ماهست یا خورشید شب پوش[M2]خطش طوطیست یا هندوستانست
[B][M1]صبا از طره‌اش عنبر نسیمست[M2]نسیم از سنبلش عنبر فشانست
[B][M1]میانش یکسر مو در میان نیست[M2]ولیکن یک سر مویش دهانست
[B][M1]شنیدم کان صنم با ما چنان نیست[M2]ولیکن چون نظر کردم چنانست
[B][M1]ز چشمش چشم پوشش چون توان داشت[M2]که یکچندست کوهم ناتوانست
[B][M1]بیا آن آب آتش رنگ در ده[M2]که گر خود آتشست آتش نشانست
[B][M1]بدان ماند که خونش می‌دواند[M2]بدینسان کز پیت اشکم روانست
[B][M1]چو مرغی زیرک آمد جان خواجو[M2]که او را دام زلفت آشیانست
[A]
[B][M1]یاقوت روان بخش تو تا قوت روانست[M2]چشمم ز غمت چشمهٔ یاقوت روانست
[B][M1]آن موی میان تو که سازد کمر از موی[M2]موئی بمیان آمده یا موی میانست
[B][M1]در موی میانت سخنی نیست که خود نیست[M2]لیکن سخن ار هست در آن پسته دهانست
[B][M1]تا پشت کمان می‌شکند ابروی شوخت[M2]پیوسته ز ابروی تو پشتم چو کمانست
[B][M1]با ما به شکر خنده درآ زانکه یقینم[M2]کز پستهٔ تنگ تو یقینم بگمانست
[B][M1]گفتند که آن جان جهان با تو چنان نیست[M2]گوئی که چنانست که با ما نچنانست
[B][M1]پنداشت که ما را غم جانست ولیکن[M2]ما در غم آنیم که او در غم آنست
[B][M1]عمری بتمنای رخش می‌گذرانیم[M2]در محنت و غم گرچه که دنیا گذرانست
[B][M1]در کنج صوامع مطلب منزل خواجو[M2]کو معتکف کوی خرابات مغانست
[A]
[B][M1]گفتم که چرا صورتت از دیده نهانست[M2]گفتا که پری را چکنم رسم چنانست
[B][M1]گفتم که نقاب از رخ دلخواه برافکن[M2]گفتا مگرت آرزوی دیدن جانست
[B][M1]گفتم همه هیچست امیدم ز کنارت[M2]گفتا که ترا نیز مگر میل میانست
[B][M1]گفتم که جهان بر من دلتنک چه تنگست[M2]گفتا که مرا همچو دلت تنک دهانست
[B][M1]گفتم که بگو تا بدهم جان گرامی[M2]گفتا که ترا خود ز جهان نقد همانست
[B][M1]گفتم که بیا تا که روان بر تو فشانم[M2]گفتا که گدا بین که چه فرمانش روانست
[B][M1]گفتم که چنانم که مپرس از غم عشقت[M2]گفتا که مرا با تو ارادت نه چنانست
[B][M1]گفتم که ره کعبه بمیخانه کدامست[M2]گفتا خمش این کوی خرابات مغانست
[B][M1]گفتم که چو خواجو نبرم جان ز فراقت[M2]گفتا برو ای خام هنوزت غم آنست
[A]
[B][M1]روز رخسار تو ماهی روشنست[M2]خال هندویت سیاهی روشنست
[B][M1]منظر چشمم که خلوتگاه تست[M2]راستی را جایگاهی روشنست
[B][M1]گر برویت کرده‌ام تشبیه ماه[M2]شرمسارم کاین گناهی روشنست
[B][M1]مه برخسارت پناه آرد از آنک[M2]روی تو پشت و پناهی روشنست
[B][M1]بت پرستانرا رخ زیبای تو[M2]روز محشر عذر خواهی روشنست
[B][M1]موی و رویت روز و شب در چشم ماست[M2]زانکه گه تاریک و گاهی روشنست
[B][M1]گر کنم دعوی که اشکم گوهرست[M2]چشم من بر این گواهی روشنست
[B][M1]می‌پزد سودای دربانی تو[M2]خسرو انجم که شاهی روشنست
[B][M1]یوسف مصر مرا چاه زنخ[M2]گر چه دلگیرست چاهی روشنست
[B][M1]ذره‌ئی خواجو قدم بیرون منه[M2]از ره مهرش که راهی روشنست
[A]
[B][M1]بوقت صبح می روشن آفتاب منست[M2]بتیره شب در میخانه جای خواب منست
[B][M1]اگر شراب نباشد چه غم که وقت صبوح[M2]دو چشم اشک فشان ساغر شراب منست
[B][M1]وگر کباب نیابم تفاوتی نکند[M2]بحکم آنکه دل خونچکان کباب منست
[B][M1]براه بادیه‌ای ساربان چه جوئی آب[M2]که منزلت همه در دیدهٔ پر آب منست
[B][M1]مرا مگوی که برگرد وترک ترکان گیر[M2]که گر چه راه خطا می‌روم صواب منست
[B][M1]چگونه در تو رسم تا ز خود برون نروم[M2]چرا که هستی من در میان حجاب منست
[B][M1]بیا که بی تو رسم تا زخود برون نروم[M2]چرا که هستی من در میان حجاب منست
[B][M1]بیا که بی تو ملولم ز زندگانی خویش[M2]که در فراق رخت زندگی عذاب منست
[B][M1]تو گنج لطفی و دانم کزین بتنگ آئی[M2]که روز و شب وطنت در دل خراب منست
[B][M1]خروش و نالهٔ خواجو و بانگ بلبل مست[M2]نوای باربد و نغمه رباب منست
[A]
[B][M1]سحاب سیل فشان چشم رودبار منست[M2]سموم صاعقه سوز آه پرشرار منست
[B][M1]غم ار چه خون دلم می‌خورد مضایقه نیست[M2]که اوست در همه حالی که غمگسار منست
[B][M1]هلال اگر چه به ابروی یار می‌ماند[M2]ولی نمونه‌ئی از این تن نزار منست
[B][M1]چو اختیار من از کاینات صحبت تست[M2]گمان مبر که جدائی باختیار منست
[B][M1]خیال لعل تو هر جا که می‌کنم منزل[M2]مقیم حجرهٔ چشم گهر نگار منست
[B][M1]کنار چون کنم از آب دیده گوهر شب[M2]برزوی تو تا روز در کنار منست
[B][M1]مرا ز دیده می‌فکن که آبروی محیط[M2]ز فیض مردمک چشم در نثار منست
[B][M1]فرونشان بنم جام گرد هستی من[M2]اگر غبار حریفان ز رهگذر منست
[B][M1]طمع مدار که خواجو ز یار برگردد[M2]که از حیات ملول آمدن نه کار منست
[A]
[B][M1]گل بستان خرد لفظ دلارای منست[M2]بلبل باغ سخن منطق گویای منست
[B][M1]منم آن طوطی خوش نغمه که هنگام سخن[M2]طوطیانرا شکر از لفظ شکر خای منست
[B][M1]بلبل آوای گلستان فلک را همه شب[M2]گوش بر زمزمهٔ نغمه و آوای منست
[B][M1]پیش طبعم که ازو لؤلؤ لالا خیزد[M2]نام لؤلؤ نتوان برد که لالای منست
[B][M1]سخنم زادهٔ جانست و گهر زادهٔ کان[M2]بلکه دریا خجل از طبع گهر زای منست
[B][M1]الف قامتم ارزانکه بصورت نونست[M2]کاف و نون نکته ئی از حرف معمای منست
[B][M1]سخنم سحر حلالست ولی گاه سخن[M2]خجلت بابلیان از ید بیضای منست
[B][M1]گر چه در عالم خاکست مقامم لیکن[M2]برتر از چرخ برین منزل و ماوای منست
[B][M1]چشمهٔ آب حیاتی که خضر تشنهٔ اوست[M2]کمترین قطره‌ئی از طبع چو دریای منست
[B][M1]گر چه آن ترک ختا هندوی خویشم خواند[M2]ترک مه روی فلک هندوی کرای منست
[B][M1]دولت صدر جهان باد که از دولت او[M2]برتر از صدرنشینان جهان جای منست
[B][M1]چکنم ساغر صهبا که چو خواجو بصبوح[M2]قدح دیدهٔ من ساغر صهبای منست
[A]
[B][M1]زلف لیلی صفتت دام دل مجنونست[M2]عقل بر دانهٔ خال سیهت مفتونست
[B][M1]تا خیال لب و دندان تو در چشم منست[M2]مردم چشم من از لعل و گهر قارونست
[B][M1]پیش لؤلؤی سرشکم ز حیا آب شود[M2]در ناسفته که در جوف صدف مکنونست
[B][M1]عاقل آنست که منکر نشود مجنون را[M2]کانکه نظارهٔ لیلی نکند مجنونست
[B][M1]خون شد از رشک خطت نافهٔ آهوی ختا[M2]گر چه در اصل طبیعت چو ببینی خونست
[B][M1]عقل را کنه جمالت متصور نشود[M2]زانکه حسن تو ز ادراک خرد بیرونست
[B][M1]می پرستان اگر از جام صبوحی مستند[M2]مستی ما همه زان چشم خوش می‌گونست
[B][M1]تا جدا مانده‌ام از روی تو هرگز گفتی[M2]کان جگر خستهٔ دل سوخته حالش چونست
[B][M1]رحمتی کن که ز شور شکرت خواجو را[M2]سینه آتشکده و دیده ز غم جیحونست
[A]
[B][M1]آن ترک پریچهره مگر لعبت چینست[M2]یا ماه شب چارده بر روی زمینست
[B][M1]در ابر سیه شعشهٔ بدر منیرست[M2]یا در شکن کاکل او نور جبینست
[B][M1]آن ماه تمامست که برگوشه بامست[M2]یا شاه سپهرست که بر چرخ برینست
[B][M1]گویند که زیباست بغایت مه نخشب[M2]لیکن نتوان گفت که زیباتر از اینست
[B][M1]آن لعل گهر پوش مگر چشمهٔ نوشست[M2]یا درج عقیقست که بر در ثمینست
[B][M1]هر چند نمک چون شکرت شور جهانیست[M2]لیکن لب لعلت نمکی بس شکرینست
[B][M1]این نکهت مشکین نفس باد بهارست[M2]یا چین سر زلف تو یا نافهٔ چینست
[B][M1]بالای بلندت که ازو کارتو بالاست[M2]بالاش نگویم که بلای دل و دینست
[B][M1]خواجو اگرش تیغ زنی روی نپیچد[M2]زیرا که تو سلطانی و او ملک یمینست
[A]
[B][M1]آن حور ماه چهره که رضوان غلام اوست[M2]جنت فراز سرو قیامت قیام اوست
[B][M1]گر زانکه مشک ناب ز چین می‌شود پدید[M2]صد چین در آن دو سلسلهٔ مشک‌فام اوست
[B][M1]مقبل کسی کش او بغلامی کند قبول[M2]ای من غلام دولت آنکو غلام اوست
[B][M1]عامی چو من بحضرت سلطان کجا رسد[M2]لیکن امید بنده بانعام عام اوست
[B][M1]پروانه گر چو شمع بسوزد عجب مدار[M2]کان سوختن ز پختن سودای خام اوست
[B][M1]مشتاق را بکعبه عبادت حلال نیست[M2]الا بکوی دوست که بیت الحرام اوست
[B][M1]وحشی ببوی دانه بدام اوفتد ولیک[M2]خرم دلی که دانه خال تو دام اوست
[B][M1]هر کو کند بماه تمامت مشابهت[M2]این روشنست کز نظر ناتمام اوست
[B][M1]خواجو بترک نام نکو گفت و ننگ داشت[M2]از ننگ و نام اگر چه که ننگم ز نام اوست
[A]
[B][M1]گر سردر آورد سرم آنجا که پای اوست[M2]ور سر کشد تنعم من در جفای اوست
[B][M1]گر می‌برد ببندگی و می‌کشد ببند[M2]آنست رای اهل مودت که رای اوست
[B][M1]هر چند دورم از رخ او همچو چشم بد[M2]پیوسته حرز بازوی جانم دعای اوست
[B][M1]هیچم بدست نیست که در پایش افکنم[M2]الا سری که پیشکش خاک پای اوست
[B][M1]گر مدعای کشتهٔ شاهد شهادتست[M2]دعوی چه حاجتست که شاهد گوای اوست
[B][M1]از هر چه بر صحایف عالم مصورست[M2]حیرت در آن شمایل حیرت فزای اوست
[B][M1]تا دیده دیده است رخ دلربای او[M2]دل در بلای دیده و جان در بلای اوست
[B][M1]در هر زبان که می‌شنوم گفتگوی ماست[M2]در هر طرف که می‌شنوم ماجرای اوست
[B][M1]خواجو کسی که مالک ملک قناعتست[M2]شاه جهان بعالم معنی گدای اوست
[A]
[B][M1]من بقول دشمنان هرگز نگیرم ترک دوست[M2]کز نکورویان اگر بد در وجود آید نکوست
[B][M1]گر عرب را گفتگوئی هست با ما در میان[M2]حال لیلی گو که مجنون همچنان در جستجوست
[B][M1]چون عروس بوستان از چهره بگشاید نقاب[M2]بلبل ار وصف گل سوری نگوید هرزه گوست
[B][M1]گر چه جانان دوست دارد دشمنی با دوستان[M2]دشمن جان خودست آنکس که برگردد ز دوست
[B][M1]همچو گوی ارزانکه سرگردان چوگان گشته‌ئی[M2]سر بنه چون در سر چوگان هوای زخم گوست
[B][M1]کاشگی از خاک کویش من غباری بودمی[M2]کانکه او را آبروئی هست پیشش خاک کوست
[B][M1]چشمهٔ جانبخش خضرست آن که آبش جانفرانست[M2]روضهٔ بستان خلدست این که بادش مشکبوست
[B][M1]چون صبا حال پریشانی زلفت شرح داد[M2]هیچ می‌دانی کز آنساعت دلم در بند اوست
[B][M1]با تو خواجو را برون از عشق چیزی دیگرست[M2]ورنه در هر گوشه ماهی سرو قد لاله روست
[A]
[B][M1]عنبرست آن دام دل یا زلف عنبرسای دوست[M2]شکرست آن کام جان یا لعل شکرخای دوست
[B][M1]پرتو مهرست یا مهر رخ زیبای یار[M2]قامت سروست یا سرو قد رعنای دوست
[B][M1]آیت حسنست یا توقیع ملک دلبری[M2]یا بخون ما خطی یا خط مشک آسای دوست
[B][M1]عکس پروینست یا قندیل مه یا شمع مهر[M2]یا چراغ زهره یا روی جهان آرای دوست
[B][M1]مار ضحاکست یا شب یا طناب چنبری[M2]یا نقاب عنبری یا جعد مه فرسای دوست
[B][M1]چشمهٔ نوشست یا کان نمک یا جام می[M2]یا زلال خضر یا مرجان جان افزای دوست
[B][M1]آهوی مستست یا جزع یمن یا عین سحر[M2]یا فریب عقل و دین یا نرگس شهلای دوست
[B][M1]شاخ شمشادست یا سرو سهی یا نارون[M2]یا صنوبر یا بلای خلق یا بالای دوست
[B][M1]قامت خواجوست یا قوس قزح یا برج قوس[M2]یا هلال عید یا ابروی چون طغرای دوست
[B][M1]بزم دستورست یا بتخانه چین یا چمن[M2]یا ارم یا جنت فردوس یا ماوای دوست
[A]
[B][M1]ای فدای قامتت هر سرو بستانی که هست[M2]در حیا از چشم من هر ابر نیسانی که هست
[B][M1]باز داده خط بخون وز شرمساری گشته آب[M2]جام یاقوت ترا هر راح ریحانی که هست
[B][M1]نرگس سرمست مخمور تو بیمارست از آن[M2]سر در افکندست زلفت از پریشانی که هست
[B][M1]خاتم لعل ترا چون شد مسخر ملک جم[M2]صید زلفت گشت هر دیو سلیمانی که هست
[B][M1]راستی را بندهٔ شمشاد بالای توام[M2]ورنه من آزادم از هر سرو بستانی که هست
[B][M1]لشکر عشق توام تا خیمه زد در ملک دل[M2]کس درو منزل نمی‌سازد ز ویرانی که هست
[B][M1]چون شود یاقوت لؤلؤ پرورت گوهرفشان[M2]آب گردد از حیا هر گوهر کانی که هست
[B][M1]هندوی آتش پرست کافر زلفت مقیم[M2]خون خلقی می‌خورد از نا مسلمانی که هست
[B][M1]در دلت مهر از چه رو جویم چو می‌دانم که چیست[M2]بنده را بیدل چرا گوئی چو می‌دانی که هست
[B][M1]ناشنیده از کمال حسن لیلی شمه‌ئی[M2]عیب مجنون می‌کند دانا ز نادانی که هست
[B][M1]چشم خواجو چون شود دور از رخت گوهرفشان[M2]اوفتد خون در دل هر لعل رمانی که هست
[B][M1]روح را در حالت آرد چون شود دستانسرای[M2]بلبل بستان طبعش از خوش الحانی که هست
[A]
[B][M1]ایکه از دفتر حسنت مه تابان بابیست[M2]آتش روی تو در عین لطافت آبیست
[B][M1]نیست در دور خطت دور تسلسل باطل[M2]که خط سبز تو از دور تسلسل بابیست
[B][M1]تا شد ابروی کژت فتنهٔ هر گوشه نشین[M2]ای بسا فتنه که در گوشهٔ هر محرابیست
[B][M1]زلف هندوی توام دوش بخواب آمده بود[M2]بس پریشانم ازین رانک پریشان خوابیست
[B][M1]پرتو روی چو ماه تودر آن زلف سیاه[M2]راستی را چه شب تیره و خوش مهتابیست
[B][M1]آنک گوید که عناب نشاند خون را[M2]بی تو هر قطره‌ئی از خون دلم عنابیست
[B][M1]آفتابیست که از اوج شرف می‌تابد[M2]یا بت ماست که در هر خم زلفش تابیست
[B][M1]من ازین در نروم زانکه بهر باب که هست[M2]پیش خواجو درش از روضه رضوان بابیست
[A]
[B][M1]از روضهٔ نعیم جمالش روایتیست[M2]و آشوب چین زلف تو در هر ولایتیست
[B][M1]گویند بر رخ تو جنایت بود نظر[M2]لیکن نظر بغیر تو کردن جنایتیست
[B][M1]فرهاد را چو از لب شیرین گزیر نیست[M2]در گوش او ملامت دشمن حکایتیست
[B][M1]گفتم که چیست آنخط مشکین برآفتاب[M2]گفتا بسان روی من از حسن آیتیست
[B][M1]ارباب عقل گر چه نظر نهی کرده‌اند[M2]لیکن ز جان صبور شدن تا بغایتیست
[B][M1]آمد کنون بدایت عمرم بمنتها[M2]لیکن گمان مبر که غمش را نهایتیست
[B][M1]گفتم مرا بکشت غمت گفت زینهار[M2]خواجو خموش باش که این خود عنایتیست
[B][M1]در تنگنای حبس جدائی توقعم[M2]از آستان حضرتعالی حمایتیست
[A]
[B][M1]ای پیک صبا حال پری چهرهٔ ما چیست[M2]وی مرغ سلیمان خبر آخر ز سبا چیست
[B][M1]در سلسلهٔ زلف سراسیمهٔ لیلی[M2]حال دل مجنون پراکندهٔ ما چیست
[B][M1]برخاک رهش سر بنهادیم ولیکن[M2]سلطان خبرش نیست که احوال گدا چیست
[B][M1]با آنکه طبیب دل ریشست بگوئید[M2]کز درد بمردیم بفرما که دوا چیست
[B][M1]گر زانکه نرنجیده‌ئی از ما بخطائی[M2]چین در خم ابروی تو ای ترک ختا چیست
[B][M1]چون دل ز پیت رفت و خطا کرد سزا یافت[M2]دزدیده اگر دیده ترا دید سزا چیست
[B][M1]گر تیغ زنی ور بنوازی بمرادت[M2]دادیم رضا تا پس ازین حکم قضا چیست
[B][M1]دی نرگست از عربده می‌گفت که خواجو[M2]کام دل یکتای تو ز آن زلف دوتا چیست
[B][M1]در حضرت سلطان چمن چون همه بادست[M2]چندین همه آمد شدن پیک صبا چیست
[A]
[B][M1]ز زلفش نافهٔ تاتار تاریست[M2]که هر تار از سر زلفش تتاریست
[B][M1]ز شامش صد شکن بر زنگبارست[M2]ولی هر چین ز شامش زنگباریست
[B][M1]از آن دردانه تا من بر کنارم[M2]کنارم روز و شب دریا کناریست
[B][M1]مروساقی که بی آن لعل میگون[M2]قدح نوشیدنم امشب خماریست
[B][M1]کسی کز خاک کوی دوست ببرید[M2]برو زو در گذر کو خاکساریست
[B][M1]رسن بازی کنم با سنبلت لیک[M2]پریشانم که بس آشفته کاریست
[B][M1]قوی جعدت پریشانست و درتاب[M2]ز ریحان خطت گوئی غباریست
[B][M1]هرآنکو برک گلبرک تو دارد[M2]به چشمش هر گلی مانند خاریست
[B][M1]گهی کز خاک خواجو بردمد خار[M2]یقین میدان که بازش خار خاریست
[A]
[B][M1]برسر کوی عشق بازاریست[M2]که رخی همچو زر بدیناریست
[B][M1]دل پرخون بسی بدست آید[M2]زانکه قصاب کوچه دلداریست
[B][M1]نخرد هیچکس دلی بجوی[M2]بنگر ای خواجه کاین چه بازاریست
[B][M1]برسر چار سوی خطهٔ عشق[M2]رو بهر سو که آوری داریست
[B][M1]سر که هست از برای پای انداز[M2]بر سر دوش عاشقان باریست
[B][M1]یوسف مصر را بجان عزیز[M2]بر سر هر رهی خریداریست
[B][M1]زلف را گر سرت نهد بر پای[M2]برمکش زانکه اوسیه کاریست
[B][M1]غمزه را پند ده که غمازیست[M2]طره را بند نه که طراریست
[B][M1]آنکه خواجو ازو پریشانست[M2]زلف آشفته کار عیاریست
[A]
[B][M1]ترا که طرهٔ مشکین و خط زنگاریست[M2]چه غم ز چهره زرد و سرشک گلناریست
[B][M1]فغان ز مردم چشمت که خون جانم ریخت[M2]چه مردمیست که در عین مردم آزاریست
[B][M1]از آن دو چشم توانای ناتوان عجبست[M2]که خون خسته دلانش غذای بیماریست
[B][M1]بیا که در غم هجر تو کار دیدهٔ من[M2]ز شوق لعل روان برقدت گهرباریست
[B][M1]ندانم این نفس روح بخش جان پرور[M2]نسیم زلف تو یا بوی مشک تاتاریست
[B][M1]شنیده‌ام که ز زر کارها چو زر گردد[M2]مرا چو زر نبود چاره ناله و زاریست
[B][M1]به حضرتی که شهانرا مجال گفتن نیست[M2]چه جای زاری سرگشتگان بازاریست
[B][M1]مده بدست سر زلف دوست خواجو دل[M2]که کار سنبل هندوی او سیه کاریست
[B][M1]چنین که طرهٔ او را شکسته می‌بینی[M2]بزیر هر سرمویش هزار طراریست
[A]
[B][M1]جان من جان مرا چون ضرر از بیماریست[M2]نظری کن که بجانم خطر از بیماریست
[B][M1]حال من نرگس بیمار تو داند زآنروی[M2]که در او همچو دل من اثر از بیماریست
[B][M1]هرطبیبی که علاج دل بیمار کند[M2]تو مپندار که او را خبر از بیماریست
[B][M1]تا جدا مانده‌ام از روی تو ای سیمین بر[M2]رنگ روی من بیدل چو زر از بیماریست
[B][M1]چه شود گر به عیادت قدمی رنجه کنی[M2]که فغانم همه شب تا سحر از بیماریست
[B][M1]من پرستار دو چشم خوش بیمار توام[M2]گرچه بیمار پرستی بتر از بیماریست
[B][M1]تا دلم فتنهٔ آن نرگس بیمار تو شد[M2]بر من این واقعه نوعی دگر از بیماریست
[B][M1]چشم بیمار تو پیوسته چو در چشم منست[M2]دل پر درد مرا ناگزر از بیماریست
[B][M1]ایکه از چشم تو در هر طرفی بیماریست[M2]قامتم چون سر زلفت مگر از بیماریست
[B][M1]عیب خواجو نتوان کردن اگر بیمارست[M2]هر کسی را که تو بینی گذر از بیماریست
[B][M1]همه بیماری او روز و شب از نرگس تست[M2]ورنه پیوسته مر او را حذر از بیماریست
[A]
[B][M1]نفسی همدم ما باش که عالم نفسیست[M2]کان کسی نیست که هرلحظه دلش پیش کسیست
[B][M1]تو کجا صید من سوخته خرمن باشی[M2]که شنیدست عقابی که شکار مگسیست
[B][M1]نه من دلشده دارم هوس رویت و بس[M2]هر کرا هست سری در سر او هم هوسیست
[B][M1]از دل ما نشود یاد تو خالی نفسی[M2]حاصل از عمر گرانمایهٔ ما خود نفسیست
[B][M1]تو نه آنی که شوی یک نفس از چشمم دور[M2]کانکه او هر نفسی بر سر آبیست خسیست
[B][M1]دمبدم محترز از سیل سرشکم می‌باش[M2]زانکه هر قطره‌ئی از چشمهٔ چشمم ارسیست
[B][M1]چون گرفتار توام دام دگر حاجت نیست[M2]چه روی در پی مرغی که اسیر قفسیست
[B][M1]بت محمول مرا خواب ندانم چون برد[M2]زانکه در هر طرفش ناله و بانگ جرسیست
[B][M1]کمترین بنده درگاه تو گفتم خواجوست[M2]گفت گو بگذر از این در که مرا بنده یکیست
[A]
[B][M1]غرهٔ ما جز آن عارض شهرآرا نیست[M2]شاخ شمشاد چو آن قامت سروآسا نیست
[B][M1]روج بخشست نسیم نفس باد بهار[M2]لیک چون نکهت انفاس تو روح‌افزا نیست
[B][M1]باغ و صحرا اگر از روضهٔ رضوان بابیست[M2]بی تو ما ار هوس باغ و سر صحرا نیست
[B][M1]در چمن سرو سرافراز که کارش بالاست[M2]سرفرازست ولی چون تو سهی بالا نیست
[B][M1]گرچه دانم که تو داری دل ریشم یارا[M2]با تو چون فاش بگویم که مرا یارانیست
[B][M1]بر وچودم به خیال سرزلف سیهت[M2]نیست موئی که درو حلقه‌ئی از سودانیست
[B][M1]امشب از دست مده وقت و ز فردا بگذر[M2]که شب تیرهٔ سودازده را فردا نیست
[B][M1]چند گوئی که ز گیسوی بتان دست بدار[M2]که ترا قصهٔ درازست و مرا پروا نیست
[B][M1]مدتی شد که ز دل نام و نشان نشنیدم[M2]زانکه عمریست کزو نام و نشان پیدا نیست
[B][M1]زشت خوئی نپسندند ز ارباب جمال[M2]کانکه زیباست ازو عادت بد زیبا نیست
[B][M1]تا شدی حلقه بگوش لب لعلش خواجو[M2]کیست کو لؤلؤی الفاظ ترا لالا نیست
[A]
[B][M1]نشان بی نشانان بی نشانیست[M2]زبان بی زبانان بی زبانیست
[B][M1]دوای دردمندان دردمندیست[M2]سزای مهربانان مهربانیست
[B][M1]ورای پاسبانی پادشاهیست[M2]بجای پادشاهی پاسبانیست
[B][M1]چو جانان سرگران باشد بپایش[M2]سبک جان در نیفشاندن گرانیست
[B][M1]خوش آن آهوی شیرافکن که دایم[M2]توانائی او در ناتوانیست
[B][M1]مگر پیروزهٔ خط تو خضرست[M2]که لعلت عین آب زندگانیست
[B][M1]بلی صورت بود عنوان معنی[M2]نه اینصورت که سر تا سر معانیست
[B][M1]سحر فریاد شب خیزان درین راه[M2]تو پنداری درای کاروانیست
[B][M1]خط زرنگاریت بر صفحهٔ ماه[M2]سوادی از مثال آسمانیست
[B][M1]مغان زنده دلرا خوان که در دیر[M2]مراد از زندخوانی زنده خوانیست
[B][M1]چو خواجو آستین برعالم افشان[M2]که شرط رهروان دامن فشانیست
[A]
[B][M1]بتی که طره او مجمع پریشانیست[M2]لب شکر شکنش گوهر بدخشانیست
[B][M1]به عکس روی چو مه قبله مسیحائیست[M2]به کفر زلف سیه فتنهٔ مسلمانیست
[B][M1]مرا که ناوک مژگانش از جگر بگذشت[M2]عجب مدار که اشکم چو لعل پیکانیست
[B][M1]خطی که مردم چشمم نبشته است چو آب[M2]محققست که او ابن مقله ثانیست
[B][M1]دل شکسته که مجذوب سالکش خوانند[M2]ز کفر زلف بتان در حجاب ظلمانیست
[B][M1]نظر بعین طبیعت مکن که از خوبان[M2]مراد اهل نظر اتصال روحانیست
[B][M1]پری رخا چکنم گر نخوانمت شب و روز[M2]چرا که چارهٔ دیوانگان پری خوانیست
[B][M1]بیا که جان عزیزم فدای لعل لبت[M2]که با لب تو دلم را محبتی جانیست
[B][M1]تو شاه کشور حسنی و حاجبت ابرو[M2]ولی خموش که بس حاجبی به پیشانیست
[B][M1]چنین که می‌کند از قامت تو آزادی[M2]کمینه بنده قد تو سرو بستانیست
[B][M1]مپوش چهره که از طلعت تو خواجو را[M2]غرض مطالعهٔ سر صنع یزدانیست
[A]
[B][M1]زلف هندوی تو در تابست و ما را تاب نیست[M2]چشم جادوی تو در خوابست و ما را خواب نیست
[B][M1]با لبت گر باده لاف جانفزائی می‌زند[M2]پیش ما روشن شد این ساعت که او را آب نیست
[B][M1]نرگست در طاق ابرو از چه خفتد بی خبر[M2]زانکه جای خواب مستان گوشهٔ محراب نیست
[B][M1]ساکن کوی خرابات مغان خواهم شدن[M2]کز در مسجد مرا امید فتح الباب نیست
[B][M1]خاک ره بر من شرف دارد اگر مست و خراب[M2]بر درمیخانه خفتن خوشتر از سنجاب نیست
[B][M1]پیش رویش ز آتش دل سوختم پروانه وار[M2]زانکه شمعی چون رخش در مجلس اصحاب نیست
[B][M1]گفتمش کاخر دل گمگشته‌ام را باز ده[M2]گفت باری این بضاعت در جهان نایاب نیست
[B][M1]روضهٔ رضوان بدان صورت که وصفش خوانده‌ئی[M2]چون بمعنی بنگری جز منزل احباب نیست
[B][M1]ایکه خواجو را ز تاب آتش غم سوختی[M2]این همه آتش چه افروزی که او را تاب نیست
[A]
[B][M1]بدایت غم عشاق را نهایت نیست[M2]نهایت ره مشتاقرا بدایت نیست
[B][M1]سخن بگوی که پیش لب شکر بارت[M2]حدیث شکر شیرین به جز حکایت نیست
[B][M1]بسی شکایتم از فرقت تو در جانست[M2]وگرنه از غم عشقت مرا شکایت نیست
[B][M1]گرم بتیغ جفا می‌کشی حیات منست[M2]چرا که قصد حبیبان به جز عنایت نیست
[B][M1]چنین شنیده‌ام از راویان آیت عشق[M2]که در قرائت دلدادگان روایت نیست
[B][M1]کدام رند خرابات دیده‌ئی کو را[M2]هزار زاهد صد ساله در حمایت نیست
[B][M1]مباش منکر احوال عاشقان خواجو[M2]که قطع بادیهٔ عشق بی هدایت نیست
[A]
[B][M1]هیچ روئی نیست کز چرخ سیه رو زرد نیست[M2]کار هیچ آزاده‌ئی زین آسیا برگرد نیست
[B][M1]در جهان مردی نمی‌بینم که از دردی جداست[M2]یک طربناکست برگردون و آنهم مرد نیست
[B][M1]گر نه بوی دوستان آرد نسیم بوستان[M2]باد پندارش که آخر گنج باد آورد نیست
[B][M1]سرد باشد هر که او بی مهرروئی دم زند[M2]چون دم مهر از دل گرمست از آنرو سرد نیست
[B][M1]درد دل را گفتم از وصلش دوا سازم ولیک[M2]دردمندان محبت را دوا جز درد نیست
[B][M1]بی فروغ طلعتش گو مه ز مشرق بر میا[M2]کامشبم پروای آن تنها رو شبگرد نیست
[B][M1]چون غبار هستیم بنشست گفتم روشنست[M2]کز من خاکی کنون برهیچ خاطر گرد نیست
[B][M1]کی گمان بردم که هر چند از جهان خون می‌خورم[M2]در جهان کس نیست کو خون منش در خورد نیست
[B][M1]تا نپنداری که خواجو با رخ زردست و بس[M2]هیچ روئی نیست کز چرخ سیه رو زرد نیست
[A]
[B][M1]کو دل که او بدام غمت پای بند نیست[M2]صیدی بدست کن که سرش در کمند نیست
[B][M1]با دلبری سمتگر و سرکش فتاده‌ام[M2]کو را خبر ز حال من مستمند نیست
[B][M1]پر می‌زند ز شوق لبش مرغ جان من[M2]عیب مگس مکن که شکیبش ز قند نیست
[B][M1]گویند صبر در مرض عشق نافعست[M2]باری درین هوا که منم سودمند نیست
[B][M1]گر بند می‌نهی و گرم پند می‌دهی[M2]هستم سزای بند ولی جای پند نیست
[B][M1]هر کس که سرو گفت قدت را براستی[M2]او را معینست که همت بلند نیست
[B][M1]تا بسته شد ز عشق تو بر دل طریق عقل[M2]در شهر کو کسی که کنون شهر بند نیست
[B][M1]گر رد کنی مرا نکند هیچکس قبول[M2]زیرا که ناپسند تو کس را پسند نیست
[B][M1]خواجو مگر بزخم فراقت شود قتیل[M2]ورنی ز ضرب تیغ تو او را گزند نیست
[A]
[B][M1]هیچکس نیست که منظور مرا ناظر نیست[M2]گر چه بر منظرش ادارک نظر قادر نیست
[B][M1]ایکه از ذکر بمذکور نمی‌پردازی[M2]حاصل از ذکر زبان چیست چو دل ذاکر نیست
[B][M1]نسبت ما مکن ای زاهد نادان به فجور[M2]زانکه سرمست می عشق بتان فاجر نیست
[B][M1]گر چه خلقی شده‌اند از غم لیلی مجنون[M2]هیچکس برصفت قیس بنی عامر نیست
[B][M1]هر دل خسته که او صدرنشین غم تست[M2]غمش از وارد و اندیشه‌اش از صادر نیست
[B][M1]زآتش عشق تو آن سوز که در باطن ماست[M2]ظاهر آنست که بر اهل خرد ظاهر نیست
[B][M1]گر ز سودای تو ای نادرهٔ دور زمان[M2]خبر از دور زمانم نبود نادر نیست
[B][M1]چون توانم که بپایان برم این دفتر ازآنک[M2]قصهٔ عشق من و حسن ترا آخر نیست
[B][M1]من بغیرتو اگر کافرم انکار مکن[M2]کانکه دین در سر آن کار کند کافر نیست
[B][M1]به صبوری نتوان جستن ازین درد خلاص[M2]زانکه نافع نبود صبر چو دل صابر نیست
[B][M1]ای عزیزان اگر آن یوسف کنعانی ماست[M2]هر که او را به دو عالم بخرد خاسر نیست
[B][M1]قاصرست از خرد آنکس متصور باشد[M2]که ز اوصاف تو ادراک خرد قاصر نیست
[B][M1]گر چه خواجو ز تو یک لحظه نگردد غائب[M2]آندمم با تو حضورست که او حاضر نیست
[B][M1]نه من دلشده دارم سر پیوندت و بس[M2]کیست آنکش سر پیوند تو در خاطر نیست
[A]
[B][M1]عشق سلطانیست کو را حاجت دستور نیست[M2]طائران عشق را پرواز گه جز طور نیست
[B][M1]کس نمی‌بینم که مست عشق را پندی دهد[M2]زانکه کس در دور چشم مست او مستور نیست
[B][M1]دور شو کز شمع عشق آتش بنزدیکان رسد[M2]وانکه او نزدیک باشد گر بسوزد دور نیست
[B][M1]من به مهر دل به پایان می‌رسانم روز را[M2]زانکه بی آتش درون تیره‌ام را نور نیست
[B][M1]ملک دل را تا بکی بینم چنین ویران ولیک[M2]تا نمی‌گردد خراب آن مملکت معمور نیست
[B][M1]بزم بی شاهد نمی‌خواهم که پیش اهل دل[M2]دوزخی باشد هر آن جنت که در وی حور نیست
[B][M1]رهروان عشق را جز دل نمی‌شاید دلیل[M2]وانکه این ره نسپرد نزد خرد معذور نیست
[B][M1]تا نپنداری که ما با او نظر داریم و بس[M2]هیچ ناظر را نمی‌بینم که او منظور نیست
[B][M1]چشم میگونش نگر سرمست و خواجو در خمار[M2]شوخ چشم آن مست کورا رحم بر مخمور نیست
[A]
[B][M1]اینجا نماز زنده‌دلان جز نیاز نیست[M2]وآنرا که در نیاز نبینی نماز نیست
[B][M1]مشتاق را بقطع منازل چه حاجتست[M2]کاین ره بپای اهل طریقت دراز نیست
[B][M1]رهبانت ار بدیر مغان راه می‌دهد[M2]آنجا مقام کن که در کعبه باز نیست
[B][M1]گر زانکه راه سوختگان می‌زنی رواست[M2]چیزی بگو بسوز که حاجت بساز نیست
[B][M1]بازار قتل ما که چو نیکو نظر کنی[M2]صیاد صعوه جز نظر شاهباز نیست
[B][M1]دردیکشان جام فنا را ز بی نیاز[M2]جز نیستی بهیچ عطائی نیاز نیست
[B][M1]محمود را رسد که زند کوس سلطنت[M2]کز سلطنت مراد دلش جز ایاز نیست
[B][M1]عشق مجاز در ره معنی حقیقتست[M2]عشق ار چه پیش اهل حقیقت مجاز نیست
[B][M1]آن یار نازنین اگرت تیغ می‌زند[M2]خواجو متاب روی که حاجت بناز نیست
[A]
[B][M1]مرغ جانرا هر دو عالم آشیانی بیش نیست[M2]حاصلم زین قرص زرین نیم نانی بیش نیست
[B][M1]از نعیم روضهٔ رضوان غرض دانی که چیست[M2]وصل جانان ورنه جنت بوستانی بیش نیست
[B][M1]گفتم از خاک درش سر بر ندارم بنده‌وار[M2]باز می‌گویم سری بر آستانی بیش نیست
[B][M1]آنچنان در عالم وحدت نشان گم کرده‌ام[M2]کز وجودم اینکه می‌بینی نشانی بیش نیست
[B][M1]چند گویم هر نفس کاهم ز گردون درگذشت[M2]کاسمان از آتش آهم دخانی بیش نیست
[B][M1]در غمش چون دانهٔ نارست آب چشم من[M2]وز لبش کام روانم ناردانی بیش نیست
[B][M1]گفتمش چشمت بمستی خون جانم ریخت گفت[M2]گر چه خونخوارست آخر ناتوانی بیش نیست
[B][M1]گر بجان قانع شود در پایش افشانم روان[M2]کانچه در دستست حالی نیم جانی بیش نیست
[B][M1]یک زمان خواجو حضور دوستان فرصت شمار[M2]زانکه از دور زمان فرصت زمانی بیش نیست
[A]
[B][M1]روضهٔ خلد برین بستانسرائی بیش نیست[M2]طوطی خوش خوان جان دستانسرائی بیش نیست
[B][M1]گنبد گردندهٔ پیروزه یعنی آسمان[M2]در جهان آفرینش آسیائی بیش نیست
[B][M1]بگذر از کیوان که آن هندوی پیر سالخورد[M2]با علو قدر وتمکین بز بهائی بیش نیست
[B][M1]قاضی دیوان اعلی را که خوانی مشتری[M2]در حقیقت چون ببینی پارسائی بیش نیست
[B][M1]صفدر خیل کواکب گر چه ترکی پردلست[M2]نام آخر خونی مبر کو بد لقائی بیش نیست
[B][M1]قیصر قصر ز برجد را که شاه انجمست[M2]گر بدانی روشن او هم بی‌حیائی بیش نیست
[B][M1]مطرب بربط نواز مجلس سیارگان[M2]در گلستان فلک بلبل نوائی بیش نیست
[B][M1]اصف ثانی چرا خوانی دبیر چرخ را[M2]زانکه او در کوی دانش کدخدائی بیش نیست
[B][M1]شهره شهرست مه در راه‌پیمائی ولیک[M2]بر سر میدان قدرت بادپائی بیش نیست
[B][M1]حاجت از حق جوی خواجو زانکه ملک هردو کون[M2]با وجود جود او حاجت روائی بیش نیست
[A]
[B][M1]حذر کن ز یاری که یاریش نیست[M2]بشودست از آنکو نگاریش نیست
[B][M1]چه ذوقش بود بلبل ار در چمن[M2]گلی دارد و گلعذاریش نیست
[B][M1]خرد راستی را نهالی خوشست[M2]ولیکن به جز صبر باریش نیست
[B][M1]مبر نام مستی که شرب مدام[M2]بود کار آنکس که کاریش نیست
[B][M1]مده دل بدنیا که در باغ عمر[M2]گلی کس نبیند که خاریش نیست
[B][M1]نیابی به جز بادهٔ نیستی[M2]شرابی که رنج خماریش نیست
[B][M1]مرا رحمت آید بر آنکو چو من[M2]غمی دارد و غمگساریش نیست
[B][M1]بدینسان که کافور او در خطت[M2]عجب گر زعنبرغباریش نیست
[B][M1]به بازار او نقد قلبم درست[M2]روانست لیکن عیاریش نیست
[B][M1]کجا اوفتم زین میان بر کنار[M2]که بحر مودت کناریش نیست
[B][M1]اگر زانکه خواجو بری شد ز خویش[M2]چه شد حسرت خویش باریش نیست
[A]
[B][M1]ورطهٔ پر خطر عشق ترا ساحل نیست[M2]راه پر آفت سودای ترا منزل نیست
[B][M1]گر شوم کشته بدانید که در مذهب عشق[M2]خونبهای من دلسوخته بر قاتل نیست
[B][M1]نشود فرقت صوری سبب منع وصال[M2]زانکه در عالم معنی دو جهان حائل نیست
[B][M1]میل خوبان نه من بی سر و پا دارم و بس[M2]کیست آنکو برخ سرو قدان مایل نیست
[B][M1]هیچ سائل ز درت باز نگردد محروم[M2]گرچه در کوی تو جز خون جگر سائل نیست
[B][M1]چه دهم شرح جمال تو که در معنی حسن[M2]آیتی نیست که در شان رخت نازل نیست
[B][M1]بنده از بندگیت خلعت شاهی یابد[M2]که غلامی که قبولت نبود مقبل نیست
[B][M1]هیچ کامی ز دهان تو نکردم حاصل[M2]چکنم کز تو مرا یک سر مو حاصل نیست
[B][M1]چه نصیحت کنی ای غافل نادان که مرا[M2]پند عاقل نکند سود چو دل قابل نیست
[B][M1]اگرت عقل بود منکر مجنون نشوی[M2]کانکه دیوانه لیلی نشود عاقل نیست
[B][M1]غم دل با که تواند که بگوید خواجو[M2]مگر آنکس که غمی دارد و او را دل نیست
[A]
[B][M1]آن نگینی که منش می‌طلبم با جم نیست[M2]وان مسیحی که منش دیده‌ام از مریم نیست
[B][M1]آنکه از خاک رهش آدم خاکی گردیست[M2]ظاهرآنست که از نسل بنی آدم نیست
[B][M1]گر چه غم دارم و غمخوار ندارم لیکن[M2]شاد از آنم که مرا از غم عشقش غم نیست
[B][M1]دوش رفتم بدر دیر و مرا مغبچگان[M2]چون سگ از پیش براندند که این محرم نیست
[B][M1]چه غم از دشمن اگر دست دهد صحبت دوست[M2]مهره گر زانکه بدستست غم از ارقم نیست
[B][M1]در چنین وقت که دیوان همه دیوان دارند[M2]کی دهد ملک جمت دست اگر خاتم نیست
[B][M1]در نیاری بکف ار زانکه ز دریا ترسی[M2]لیکن آن در که توئی طالب آن در یم نیست
[B][M1]مده از دست و غنیمت شمر این یکدم را[M2]که جهان یکدم و آندم به جز از این دم نیست
[B][M1]کژ مرو تا چو کمان پی نکنندت خواجو[M2]روش تیر از آنست که در وی خم نیست
[A]
[B][M1]اگر ترا غم امثال ما بود غم نیست[M2]که درد را چو امید دوا بود غم نیست
[B][M1]دوا پذیر نباشد مریض علت شوق[M2]ولی چو روی مرض در شفا بود غم نیست
[B][M1]کنون که کشتی ما در میان موج افتاد[M2]اگر چنانکه مجال شنا بود غم نیست
[B][M1]صفا ز بادهٔ صافی طلب که صوفی را[M2]بجای جامه صوف ار صفا بود غم نیست
[B][M1]براستان که گدایان آستان توایم[M2]وگر ترا غم کار گدا بود غم نیست
[B][M1]غمت چو ساغر اگر خون دل بجوش آرد[M2]چو همدم تو می جانفزا بود غم نیست
[B][M1]گرت فراق بزخم قفای غم بکشد[M2]مدار غم که چو وصل از قفا بود غم نیست
[B][M1]بغربتم چو کسی آشنا نمی‌باشد[M2]بشهر خویشم اگر آشنا بود غم نیست
[B][M1]چنین که مرغ دلم در غمش هوا بگرفت[M2]بسوی ما اگر او را هوا بود غم نیست
[B][M1]چو اقتضای قضا محنتست و غم خواجو[M2]اگر بحکم قضایت رضا بود غم نیست
[A]
[B][M1]اهل دل را از لب شیرین جانان چاره نیست[M2]طوطی خوش نغمه را از شکرستان چاره نیست
[B][M1]گر دلم نشکیبد از دیدار مه رویان رواست[M2]ذره را از طلعت خورشید رخشان چاره نیست
[B][M1]صبحدم چون گل بشکر خنده بگشاید دهن[M2]از خروش و نالهٔ مرغ سحرخوان چاره نیست
[B][M1]تا تودر چشمی مرا از گریه خالی نیست چشم[M2]ماه چون در برج آبی شد ز باران چاره نیست
[B][M1]رشتهٔ دندانت از چشمم نمی‌گردد جدا[M2]لؤلؤ شهوار را از بحر عمان چاره نیست
[B][M1]از دل تنگم کجا بیرون توانی رفت از آنک[M2]گنج لطفی گنج را در کنج ویران چاره نیست
[B][M1]دور گردون چون مخالف می‌شود عشاق را[M2]در عراق ار راست گوئی از سپاهان چاره نیست
[B][M1]مردم از اندوه از کرمان نمی‌یابم خلاص[M2]ای عزیزان هر که مرد او را ز کرمان چاره نیست
[B][M1]خواجو ار درظلمت شب باده نوشد گو بنوش[M2]خضر را در تیرگی از آب حیوان چاره نیست
[A]
[B][M1]کدام دل که گرفتار و پای بند تو نیست[M2]کدام صید که در آرزوی بند تو نیست
[B][M1]نه من به بند کمند تو پای بندم و بس[M2]کسی بشهر نیامد که شهر بند تو نیست
[B][M1]ترا بقید چه حاجت که صید وحشی را[M2]بهیچ روی خلاص از خم کمند تو نیست
[B][M1]ضرورتست که پیش تو پنجه نگشایم[M2]مرا که قوت بازوی زورمند تو نیست
[B][M1]گرم گزند رسانی بضرب تیغ فراق[M2]مکن که بیشم از این طاقت گزند تو نیست
[B][M1]چو سروم از دو جهان گر چه دست کوتاهست[M2]ولی شکیبم از آن قامت بلند تو نیست
[B][M1]دلم برآتش عشقت بسوخت همچو سپند[M2]بیا که صبرم از آنخال چون سپند تو نیست
[B][M1]عجب ز عقل تو دارم که می‌دهی پندم[M2]خموش باش که این لحظه وقت پند تو نیست
[B][M1]ز شور بختی خواجوست اینکه چون فرهاد[M2]نصیبش از لب شیرین همچو قند تو نیست
[A]
[B][M1]در سر زلف سیاه تو چه سوداست که نیست[M2]وز غم عشق تو در شهر چه غوغاست که نیست
[B][M1]گفتی از لعل من امروز تمنای تو چیست[M2]در دلم زان لب شیرین چه تمناست که نیست
[B][M1]بجز از زلف کژت سلسله جنبان دلم[M2]خم زلف تو گواه من شیداست که نیست
[B][M1]پای بند غم سودای تو مسکین دل من[M2]نتوان گفت که این طلعت زیباست که نیست
[B][M1]در چمن نیست ببالای بلندت سروی[M2]راستی در قد زیبای تو پیداست که نیست
[B][M1]با جمالت نکنم میل تماشای بهار[M2]زانکه در گلشن رویت چه تماشاست که نیست
[B][M1]گر کسی گفت که چون قد تو شمشادی نیست[M2]اگر آن قامت و بالاست بگو راست که نیست
[B][M1]گفتی از نرگس رعنای منت هست شکیب[M2]شاهد حال من آن نرگس رعناست که نیست
[B][M1]ایکه خواجو ز سر زلف تو شد سودائی[M2]در سر زلف سیاه توچه سوداست که نیست
[A]
[B][M1]شمع ما مامول هر پروانه نیست[M2]گنج ما محصول هر ویرانه نیست
[B][M1]کی شود در کوی معنی آشنا[M2]هر که او از آشنا بیگانه نیست
[B][M1]ترک دام و دانه کن زیرا که مرغ[M2]هیچ دامی در رهش جز دانه نیست
[B][M1]در حقیقت نیست در پیمان درست[M2]هر که او با ساغر و پیمانه نیست
[B][M1]پند عاقل کی کند دیوانه گوش[M2]زانکه عاقل نیست کو دیوانه نیست
[B][M1]نیست جانش محرم اسرار عشق[M2]هر کرا در جان غم جانانه نیست
[B][M1]گر چه ناید موئی از زلفش بدست[M2]کیست کش موئی از و در شانه نیست
[B][M1]گفتمش افسانه گشتم در غمت[M2]گفت این دم موسم افسانه نیست
[B][M1]گفتمش بتخانه ما را مسجدست[M2]گفت کاینجا مسجد و بتخانه نیست
[B][M1]گفتمش بوسی بده گفتا خموش[M2]کاین سخنها هیچ درویشانه نیست
[B][M1]گفتمش شکرانه را جان می‌دهم[M2]گفت خواجو حاجت شکرانه نیست
[A]
[B][M1]شمع ما شمعیست کو منظور هر پروانه نیست[M2]گنج ما گنجیست کو در کنج هر ویرانه نیست
[B][M1]هر کرا سودای لیلی نیست مجنون آنکسست[M2]ورنه مجنون را چو نیکو بنگری دیوانه نیست
[B][M1]چشم صورت بین نبیند روی معنی را بخواب[M2]زانکه در هر کان درو در هر صدف دردانه نیست
[B][M1]حاجیانرا کعبه بتخانه‌ست و ایشان بت پرست[M2]ور بینی در حقیقت کعبه جز بتخانه نیست
[B][M1]مرغ وحشی گر ببوی دانه در دام اوفتد[M2]تا چه مرغم زانکه دامی در رهم جز دانه نیست
[B][M1]هر کرا بینی در اینجا مسکن و کاشانه است[M2]جای ما جائیست کانجا مسکن و کاشانه نیست
[B][M1]گر سر شه مات داری پیش اسبش رخ بنه[M2]کانگه پیش شه دم از فرزین زند فرزانه نیست
[B][M1]گفتمش پروای درویشان نمی‌باشد ترا[M2]گفت ازین بگذر که اینها هیچ درویشانه نیست
[B][M1]گر چه باشد در ره جانانه جسم و جان حجاب[M2]جان خواجو جز حریم حضرت جانانه نیست
[A]
[B][M1]گرچه کاری چو عشقبازی نیست[M2]بگذر از وی که جای بازی نیست
[B][M1]بحقیقت بدان که قصه عشق[M2]پیش صاحبدلان مجازی نیست
[B][M1]چون نواهای دلکش عشاق[M2]هیچ دستان بدلنوازی نیست
[B][M1]ملک محمودی از کجا یابی[M2]اگرت سیرت ایازی نیست
[B][M1]توسن طبع را عنان درکش[M2]که روانی به تیز تازی نیست
[B][M1]شمع را زان زبان برند که او[M2]عادتش جز زبان درازی نیست
[B][M1]بادهٔ صاف کو که صوفی را[M2]جامه بی جام می نمازی نیست
[B][M1]دل دستانسرای مستانرا[M2]پرده سوزی به پرده سازی نیست
[B][M1]خیز خواجو که نزد مشاقان[M2]مهر ورزی به مهره بازی نیست
[A]
[B][M1]مشنو که مرا با لب لعلت هوسی نیست[M2]کاندر شکرستان شکری بی مگسی نیست
[B][M1]کس نیست که در دل غم عشق تو ندارد[M2]کانرا که غم عشق کسی نیست کسی نیست
[B][M1]باز آی که با هم نفسی خوش بنشینیم[M2]کز عمر کنون حاصل ما جز نفسی نیست
[B][M1]تنها نه مرا با رخ و زلفت هوسی هست[M2]کامروز کسی نیست که صاحب هوسی نیست
[B][M1]شب نیست که فریاد بگردون نرسانم[M2]لیکن چه توان کرد که فریاد رسی نیست
[B][M1]برطرف چمن ناله‌اش آن سوز ندارد[M2]هر بلبل دلسوخته کاندر قفسی نیست
[B][M1]از قافلهٔ عشق به جز نالهٔ خواجو[M2]در وادی هجران تو بانگ جرسی نیست
[A]
[B][M1]هیچ دل نیست که میلش بدلارائی نیست[M2]ضایع آن دیده که برطلعت زیبائی نیست
[B][M1]اگر از دوست تمنای تو چیز دگرست[M2]اهل دل را به جز از دوست تمنائی نیست
[B][M1]ای تماشاگه جان عارض شهرآرایت[M2]بجز از روی تو در شهر تماشائی نیست
[B][M1]ظاهر آنست که برصفحهٔ منشور جمال[M2]مثل ابروی دلارای تو طغرائی نیست
[B][M1]در هوای گل رخسار تو شب تا سحرم[M2]بجز از بلبل شوریده هم آوائی نیست
[B][M1]هر سری لایق سودای تو نبود لیکن[M2]از تو در هیچ سری نیست که سودائی نیست
[B][M1]جای آن هست که بنوازی و دستم گیری[M2]که به جز سایهٔ لطف تو مرا جائی نیست
[B][M1]نه که چون لعل شکر بار تو نبود شکری[M2]که به هنگام سخن چون تو شکر خائی نیست
[B][M1]خواجو از عشق تو تا منصب لالائی یافت[M2]همچو الفاظ خوشش لؤلؤ لالائی نیست
[A]
[B][M1]بر سر کوی خرابات محبت کوئیست[M2]که مرا بر سر آن کوی نظر بر سوئیست
[B][M1]دهنش یکسر مویست و میانش یک موی[M2]وز میان تن من تا بمیانش موئیست
[B][M1]ابروی او که ز چشمم نرود پیوسته[M2]نه کمانیست که شایستهٔ هر بازوئیست
[B][M1]مرهمی از من مجروح مدارید دریغ[M2]که دلم خستهٔ پیکان کمان ابروئیست
[B][M1]گر من از خوی بد خویش نگردم چه عجب[M2]هر کسی را که در آفاق ببینی خوئیست
[B][M1]ز آتش دوزخم از بهر چه می‌ترسانید[M2]دوزخ آنست که خالی ز بهشتی روئیست
[B][M1]نسخهٔ غالیه یا رایحهٔ گلزارست[M2]نکهت سنبل تر یا نفس گلبوئیست
[B][M1]هر که از زلف دراز تو نگوید سخنی[M2]دست کوته کن ازو زانکه پریشان گوئیست
[B][M1]اگر از کوی تو خواجو بملامت نرود[M2]مکنش هیچ ملامت که ملامت جوئیست
[A]
[B][M1]دیشب دلم ز ملک دو عالم خبر نداشت[M2]جانم ز غم برآمد و از غم خبر نداشت
[B][M1]آنرا که بود عالم معنی مسخرش[M2]دیدم به صورتی که ز عالم خبر نداشت
[B][M1]دلخسته‌ئی که کشته شمشیر عشق شد[M2]زخمش بجان رسید و ز مرهم خبرنداشت
[B][M1]مستسقی که تشنهٔ دریای وصل بود[M2]بگذشت آبش از سر و از یم خبر نداشت
[B][M1]دل صید عشق او شد وآگه نبود عقل[M2]افتاد جام و خرد شد و جم خبر نداشت
[B][M1]جم را چو گشت بی خبر از جام مملکت[M2]خاتم ز دست رفت و ز خاتم خبر نداشت
[B][M1]عیسی که دم ز روح زدی گو ببین که من[M2]دارم دمی که آدم از آن دم خبر نداشت
[B][M1]خواجو که گشت هندوی خال سیاه دوست[M2]دل را به مهره داد و ز ارقم خبر نداشت
[A]
[B][M1]کاروان خیمه به صحرا زد و محمل بگذشت[M2]سیلم از دیده روان گشت و ز منزل بگذشت
[B][M1]ناقه بگذشت و مرا بیدل و دلبر بگذاشت[M2]ای رفیقان بشتابید که محمل بگذشت
[B][M1]ساربان گو نفسی با من دلخسته بساز[M2]کاین زمان کار من از قطع منازل بگذشت
[B][M1]نتواند که بدوزد نظر از منظر دوست[M2]هر کرا در نظر آن شکل و شمایل بگذشت
[B][M1]سیل خونابه روان شد چو روان شد محمل[M2]عجب از قافله زانگونه که بر گل بگذشت
[B][M1]نه من دلشده در قید تو افتادم و بس[M2]کاین قضا بر سر دیوانه و عاقل بگذشت
[B][M1]قیمت روز وصال تو ندانست دلم[M2]تا ازین گونه شبی برمن بیدل بگذشت
[B][M1]هرکه شد منکر سودای من و حسن رخت[M2]عالم آمد بسر کویت و جاهل بگذشت
[B][M1]جان فدای تو اگر قتل منت در خور دست[M2]خنک آن کشته که در خاطر قاتل بگذشت
[B][M1]دوش بگذشتی و خواجو بتحسر می‌گفت[M2]آه ازین عمر گرامی که به باطل بگذشت
[A]
[B][M1]ای قمر تابی از بناگوشت[M2]شکر آبی ز چشمهٔ نوشت
[B][M1]جاودان مست چشم می گونت[M2]واهوان صید خواب خرگوشت
[B][M1]خسرو آسمان حلقه نمای[M2]حلقه در گوش حلقه در گوشت
[B][M1]آن خط سبز هیچ دانی چیست[M2]که دمید از عقیق در پوشت
[B][M1]از زمرد ز دست خازن حسن[M2]قفل بر درج لعل خاموشت
[B][M1]ایکه هرگز نمی‌کنی یادم[M2]نکنم یک نفس فراموشت
[B][M1]کاش کامشب بدیدمی در خواب[M2]مست از آنسان که دیده‌ام دوشت
[B][M1]گر چه ما بیتو زهر می‌نوشیم[M2]باد هرمی که می‌خوری نوشت
[B][M1]تو از آن برتری بزیبائی[M2]که رسد دست ما در آغوشت
[B][M1]چهرهٔ خویش را در آینه بین[M2]تا ببینیم مست و مدهوشت
[B][M1]باده امشب چنان مخور خواجو[M2]که چو دیشب برند بر دوشت
[A]
[B][M1]لعل شیرین تو وصفش بر شکر باید نوشت[M2]مهر رخسار تو شرحش بر قمر باید نوشت
[B][M1]ماجرای اشکم از روی تناسب یک بیک[M2]مردم دریا نشین را بر گهر باید نوشت
[B][M1]هر چه در باب در میخانه چشمم نظم داد[M2]گو مغان بر دیر بنویسند اگر باید نوشت
[B][M1]ایکه وصف روی زردم در قلم می‌آوری[M2]سیم اگر بی وجه می‌باشد بزر باید نوشت
[B][M1]خونبهای جان شیرین من شوریده حال[M2]برلب یاقوت آن شیرین پسر باید نوشت
[B][M1]از میانش چون سر موئی ندیدم در وجود[M2]هیچ اگر خواهی نوشتن مختصر باید نوشت
[B][M1]هر که گردد کشتهٔ تیغ فراق این داستان[M2]برسر خاکش بخوناب جگر باید نوشت
[B][M1]و آنچه فرهاد از فراق طلعت شیرین کشید[M2]تا بروز حشر بر کوه و کمر باید نوشت
[B][M1]شرح خمریات خواجو جز در دردی فروش[M2]تا نپنداری که برجای دگر باید نوشت
[A]
[B][M1]منزل ار یار قرینست چه دوزخ چه بهشت[M2]سجده گه گر بنیازست چه مسجد چه کنشت
[B][M1]جای آسایش مشتاق چه هامون و چه کوه[M2]رهزن خاطر عشاق چه زیبا و چه زشت
[B][M1]عشقبازی نه ببازیست که دانندهٔ غیب[M2]عشق در طینت آدم نه به بازیچه سرشت
[B][M1]تا چه کردم که ز بدنامی و رسوائی من[M2]ساکن دیر مغانم بخرابات نهشت
[B][M1]گر سر تربت من بازگشائی بینی[M2]قالبم سوخته و گل شده از خون همه خشت
[B][M1]همچو بالای تو در باغ کسی سرو ندید[M2]همچو رخسار تو دهقان به چمن لاله نکشت
[B][M1]بر گل روی تو آن خال معنبر که نشاند[M2]بر مه عارضت آن خط مسلسل که نوشت
[B][M1]هر که بیند که تو از باغ برون می‌آئی[M2]گوید این حور چرا خیمه برون زد ز بهشت
[B][M1]تا به چشمت همه پاکیزه نماید خواجو[M2]خاک شو بر گذر مردم پاکیزه سرشت
[A]
[B][M1]ز کفر زلفت ایمان می‌توان یافت[M2]ز لعلت آب حیوان می‌توان یافت
[B][M1]قدت را رشک طوبی می‌توان گفت[M2]رخت را باغ رضوان می‌توان یافت
[B][M1]ز نقشت صورت جان می‌توان بست[M2]ز لعلت جوهر جان می‌توان یافت
[B][M1]بگاه جلوه برطرف گلستان[M2]ترا سرو خرامان می‌توان یافت
[B][M1]در آن مجمع که خلوتگاه خوبیست[M2]ترا شمع شبستان می‌توان یافت
[B][M1]بزیر سایهٔ زلف سیاهت[M2]بشب خورشید رخشان می‌توان یافت
[B][M1]ز زلفت گرچه کافر می‌توان شد[M2]زعکس رویت ایمان می‌توان یافت
[B][M1]بهر موئی از آن زلف پریشان[M2]دل جمعی پریشان می‌توان یافت
[B][M1]از آن با درد می‌سازم که دل را[M2]هم از درد تو درمان می‌توان یافت
[B][M1]برو خواجو صبوری کن که از صبر[M2]دوای درد هجران می‌توان یافت
[A]
[B][M1]هیچ داری خبر ای یار که آن یار برفت[M2]یا شنیدی ز کسی کان بت عیار برفت
[B][M1]غم کارم بخور امروز که شد کار از دست[M2]دلم این لحظه نگهدار که دلدار برفت
[B][M1]که کند چاره‌ام این لحظه که بیچاره شدم[M2]که دهد یاریم امروز که آن یار برفت
[B][M1]جهد کردم که ز دل بو که برآید کاری[M2]چکنم کاین دل محنت زده از کار برفت
[B][M1]این زمان بلبل دلسوخته گو دم در کش[M2]زانکه آن طوطی خوش نغمه ز گلزار برفت
[B][M1]درد بیمار عجب گر بدوائی برسد[M2]خاصه اکنون که طبیب از سر بیمار برفت
[B][M1]همچو آن فتنه که دیوانه‌ام از رفتارش[M2]آدمی زاده ندیدم که پری وار برفت
[B][M1]بت ساغر کش من تا بشد از مجلس انس[M2]آبروی قدح و رونق خمار برفت
[B][M1]آن چه می‌بود که تا ساقی از آن می‌پیمود[M2]کس ندیدیم که از میکده هشیار برفت
[B][M1]بوی انفاس تو خواجو همه عالم بگرفت[M2]این چه عطرست که آب رخ عطار برفت
[A]
[B][M1]ترک من ترک من بی سر و پا کرد و برفت[M2]جگرم را هدف تیر بلا کرد و برفت
[B][M1]چون سر زلف پریشان من سودائی را[M2]داد بر باد و فرو هشت و رها کرد و برفت
[B][M1]خلعت وصل چو بر قامت من راست ندید[M2]برتنم پیرهن صبر قباکرد و برفت
[B][M1]عهد می‌کرد که از کوی عنایت نروم[M2]عاقبت قصد دل خسته ما کرد و برفت
[B][M1]هدهد ما دگر امروز نه بر جای خودست[M2]باز گوئی مگر آهنگ سبا کرد و برفت
[B][M1]ما نه آنیم که از کوی وفایش برویم[M2]گر چه آن ترک ختا ترک وفا کرد و برفت
[B][M1]چون مرا دید که بگداختم از آتش مهر[M2]همچو ماه نوم انگشت نما کرد و برفت
[B][M1]می‌زدم در طلبش داو تمامی لیکن[M2]مهرهٔ مهر برافشاند و دغا کرد و برفت
[B][M1]آن ختائی بچه چون از برخواجو برمید[M2]همچو آهوی ختن عزم ختا کرد و برفت
[A]
[B][M1]ابر نیسان باغ را در لؤلؤی لالا گرفت[M2]باد بستان دشت را در عنبر سارا گرفت
[B][M1]چون گل صد برگ بزم خسروانی ساز کرد[M2]بلبل خوش نغمه آهنگ هزار آوا گرفت
[B][M1]زاهد خلوت نشین چون غنچه خرگه زد بباغ[M2]از صوامع رخت بربست و ره صحرا گرفت
[B][M1]ابر را بنگر که لاف در فشانی می‌زند[M2]بسکه از چشمم بدامن لؤلؤی لالا گرفت
[B][M1]در دلم خون جگر جایش بغایت تنگ بود[M2]از ره چشمم برون جست و ره دریا گرفت
[B][M1]ایکه پیش قامتت آید صنوبر در نماز[M2]راستی را کار بالایت قوی بالا گرفت
[B][M1]چون سواد زلف شبرنگ تو آوردم بیاد[M2]از سرم تا پای چون شمع آتش سودا گرفت
[B][M1]منکه از کافر شدن ترسی ندارم لاجرم[M2]مؤمنم کافر شمرد و کافرم ترسا گرفت
[B][M1]چشم خواجو بین که گوید هردم از دریا دلی[M2]کای بسا گوهر که باید ابر را از ما گرفت
[A]
[B][M1]سنبلش برگ ارغوان بگرفت[M2]سبزه‌اش طرف گلستان بگرفت
[B][M1]برشکر طوطیش نشیمن کرد[M2]بر قمر زاغش آشیان بگرفت
[B][M1]دور از آن روی بوستان افروز[M2]لاله را دل ز بوستان بگرفت
[B][M1]چون شبش گرد ماه خرمن کرد[M2]آه من راه کهکشان بگرفت
[B][M1]هندوی قیرگون او بکمند[M2]قیروان تا بقیروان بگرفت
[B][M1]چون زتنگ شکر شکر می‌ریخت[M2]سخنش تنگ در دهان بگرفت
[B][M1]دل بیمار من بخونخواری[M2]خوی آن چشم ناتوان بگرفت
[B][M1]آتش طبع و آب دیدهٔ من[M2]همچو باد صبا جهان بگرفت
[B][M1]خواجو از جان خسته دل برداشت[M2]زانکه بی او دلش ز جان بگرفت
[A]
[B][M1]بر مه از سنبل پر چین تو پر چین بگرفت[M2]چه خطا رفت که ابروی کژت چین بگرفت
[B][M1]گرد مشکست که گرد گل رویت بدمید[M2]یا بنفشه‌ست که پیرامن نسرین بگرفت
[B][M1]لشکر زنگ ز سرحد ختن بیرون تاخت[M2]بختا برد خط و مملکت چین بگرفت
[B][M1]بسکه در دیدهٔ من کرد خیال تو نزول[M2]راه بر مردمک چشم جهان بین بگرفت
[B][M1]جان شیرین بلب آورد بتلخی فرهاد[M2]نه چو پرویز که کام از لب شیرین بگرفت
[B][M1]آخر ای صبح جگر سوختگان رخ بنمای[M2]که مرا بیتو ملال از مه و پروین بگرفت
[B][M1]همچو خواجو سزد ار ترک دل و دین گیرم[M2]که دلم در غم عشقت ز دل و دین بگرفت
[A]
[B][M1]چو آن فتنه از خواب سر بر گرفت[M2]صراحی طلب کرد و ساغر گرفت
[B][M1]سمن قرطهٔ فستقی چاک زد[M2]چو او پرنیان در صنوبر گرفت
[B][M1]بنفشه ببرگ سمن برشکست[M2]جهان نافهٔ مشک اذفر گرفت
[B][M1]برآتش فکند از خم طرهٔ عود[M2]نسیم صبا بوی عنبر گرفت
[B][M1]ببوسید لعلش لب جام را[M2]می راوقی طعم شکر گرفت
[B][M1]چوشد سرگران از شراب گران[M2]دگر نرگسش مستی از سرگرفت
[B][M1]چو مرغ صراحی نوا ساز کرد[M2]مه چنگ زن چنگ در بر گرفت
[B][M1]بسی اشک من طعنه بر سیم زد[M2]بسی رنگ من خرده بر زر گرفت
[B][M1]چو خواجو چراغ دلش مرده بود[M2]بزد آه و شمع فلک درگرفت
[A]
[B][M1]سپیده دم که جهان بوی نوبهار گرفت[M2]صبا نسیم سر زلف آن نگار گرفت
[B][M1]بگاه بام دلم در نوای زیر آمد[M2]چو بلبل سحری نالهای زار گرفت
[B][M1]چو آن نگار جفا پیشه دست من نگرفت[M2]بسا که چهره‌ام از خون دل نگار گرفت
[B][M1]سرشک بود که او روی ما نگه می‌داشت[M2]چه اوفتاد که او هم ز ما کنار گرفت
[B][M1]مگیر زلف سیاهش ببوی دانه خال[M2]که بهر مهر نشاید میان مار گرفت
[B][M1]دلم چو بی رخ زیبای او کنار نداشت[M2]قرار در خم آن زلف بیقرار گرفت
[B][M1]ز روزگار نه بس بود جور و غصه مرا[M2]که چشم شوخ تو هم خوی روزگار گرفت
[B][M1]شکنج موی تو آورد ماه را در دام[M2]کمند زلف تو خورشید را شکار گرفت
[B][M1]بخواب نرگس مست تو ناتوان دیدم[M2]ز جام بادهٔ سحرش مگر خمار گرفت
[B][M1]درون خاطر خواجو حریم حضرت تست[M2]بجز تو کس نتواند درو قرار گرفت
[A]
[B][M1]دردا که یار در غم و دردم بماند و رفت[M2]ما را چو دود بر سر آتش نشاند و رفت
[B][M1]مخمور بادهٔ طرب انگیز شوق را[M2]جامی نداد و زهر جدائی چشاند و رفت
[B][M1]گفتم مگر بحیله بقیدش در آورم[M2]از من رمید و توسن بختم رماند و رفت
[B][M1]چون صید او شدم من مجروح خسته را[M2]در بحر خون فکند و جنیبت براند و رفت
[B][M1]جانم چو رو به خیمه روحانیان نهاد[M2]تن را در این حظیره سفلی بماند و رفت
[B][M1]خون جگر چون در دل من جای تنگ یافت[M2]گلگون ز راه دیده ز صحرا براند رفت
[B][M1]گل در حجاب بود که مرغ سحرگهی[M2]آمد بباغ و آنهمه فریاد خواند و رفت
[B][M1]چون بنده را سعادت قربت نداد دست[M2]بوسید آستانه و خدمت رساند و رفت
[B][M1]برخاک آستان تو خواجو ز درد عشق[M2]دامن برین سراچه خاکی فشاند و رفت
[A]
[B][M1]نوبت زدند و مرغ سحر بانگ صبح گفت[M2]مطرب بگوی نوبت عشاق در نهفت
[B][M1]دل را چو لاله از می‌گلگون شکفته دار[M2]اکنون که لاله پرده برافکند و گل شکفت
[B][M1]خواهی که سرفراز شوی همچو زلف یار[M2]در پای یار سرکش خورشید چهره افت
[B][M1]هر کس که دید قامت آنسرو سیمتن[M2]ای بس که خاک پای صنوبر بدیده رفت
[B][M1]از کوی او چگونه توانم که بگذرم[M2]بلبل کسی نگفت که ترک چمن بگفت
[B][M1]شد مدتی که دیده اختر شمار من[M2]یک شب ز عشق نرگس پر خواب او نخفت
[B][M1]ای آنکه چشم شوخ کماندار دلکشت[M2]ما را به تیر غمزهٔ دل خون چکان بسفت
[B][M1]شامست گیسوی تو و تا صبح بسته عقد[M2]طاقست ابروی تو و با ماه گشته جفت
[B][M1]خواجو بزیر جامه نهان چون کند سرشک[M2]دریا شنیده‌ئی که بدامن توان نهفت
[A]
[B][M1]ای جان جهان جان وجهان برخی جانت[M2]داریم تمنای کناری ز میانت
[B][M1]چون وصف دهان تو کنم زانکه در آفاق[M2]من هیچ ندیدم به لطافت چو دهانت
[B][M1]گو شرح تو ای آیت خوبی دگری گوی[M2]زان باب که من عاجزم از کنه بیانت
[B][M1]گرمدعی از نوک خدنگت سپر انداخت[M2]من سینه سپر ساخته‌ام پیش سنانت
[B][M1]ای گلبن خندان بچنین حسن و لطافت[M2]کی رونق بستان ببرد باد خزانت
[B][M1]هر لحظه ترا با دگران گفت و شنیدی[M2]وز دور من خسته به حسرت نگرانت
[B][M1]گر خلق کنندم سپر تیرملامت[M2]من باز نگیرم نظر از تیر و کمانت
[B][M1]تا رخت تصوف بخرابات نیاری[M2]در بتکده کی راه دهد پیر مغانت
[B][M1]باید که نشان در میخانه بپرسی[M2]ورنی ز جهان محو شود نام و نشانت
[B][M1]خواجو نکشد میل دلت سوی صنوبر[M2]گر دست دهد صحبت آن سرو روانت
[B][M1]زینسان که توئی غرقهٔ دریای مودت[M2]گر خاک شوی باد نیارد بکرانت
[A]
[B][M1]بحز از کمر ندیدم سر موئی از میانت[M2]بجز از سخن نشانی نشنیدم از دهانت
[B][M1]تو چه معنی که هرگز نرسیده‌ام بکنهت[M2]تو چه آیتی که هرگز نشنیده‌ام بیانت
[B][M1]تو کدام شاهبازی که ندانمت نشیمن[M2]چه کنم که مرغ فکرت نرسد بشیانت
[B][M1]اگرم هزار جان هست فدای خاک پایت[M2]که اگر دلت نجویم ندهد دلم بجانت
[B][M1]چه بود گرم بپرسش قدمی نهی ولیکن[M2]تو که ناتوان نبودی چه خبر ز ناتوانت
[B][M1]چو کسی نمی‌تواند که ببوسد آستینت[M2]برویم و رخت هستی ببریم از آستانت
[B][M1]چه گلی که بلبلی را نبود مجال با تو[M2]که دمی برآرد از دل ز نهیب باغبانت
[B][M1]چه شود که بینوائی که زند دم از هوایت[M2]دل خسته زنده دارد بنسیم بوستانت
[B][M1]بچه رو کناره گیری ز میان ما که خواجو[M2]چو کمر شدست راضی بکناری از میانت
[A]
[B][M1]ز عشق غمزه و ابروی آن صنم پیوست[M2]امام شهر بمحراب می‌رود سرمست
[B][M1]جمال او در جنت بروی من بگشود[M2]خیال او گذر صبر بر دلم در بست
[B][M1]کنون نشانهٔ تیر ملامتم مکنید[M2]که رفته است عنانم ز دست و تیر از شست
[B][M1]مرا چو مست بمیرم بهیچ آب مشوی[M2]مگر بجرعهٔ دردی کشان باده پرست
[B][M1]برند دوش بدوشش بخوابگاه ابد[M2]کسی که کرد صبوحی به بزمگاه الست
[B][M1]به جام باده چراغ دلم منور کن[M2]که شمع شادیم از تند باد غم بنشست
[B][M1]در آن مصاف که چشم تو تیغ کینه کشید[M2]بسا که زلف تو چشم دلاوران بشکست
[B][M1]بود لطایف خواجو بهار دلکش شوق[M2]از آن چو شاخ گلش می‌برند دست بدست
[A]
[B][M1]خنک آن باد که باشد گذرش بر کویت[M2]روشن آن دیده که افتد نظرش بر رویت
[B][M1]صید آن مرغ شوم کو گذرد بر بامت[M2]خاک آن باد شوم کو به من آرد بویت
[B][M1]زلف هندوی تو باید که پریشان نشود[M2]زانکه پیوسته بود همره و هم زانویت
[B][M1]سحر اگر زانکه چنینست که من می‌نگرم[M2]خواب هاروت ببندد به فسون جادویت
[B][M1]بیم آنست که دیوانه شوم چون بینم[M2]روی آن آب که زنجیر شود چون مویت
[B][M1]عین سحرست که هر لحظه بروبه بازی[M2]شیرگیری کند و صید پلنگ آهویت
[B][M1]روز محشر که سر از خاک لحد بردارند[M2]هرکسی روی بسوئی کند و من سویت
[B][M1]مرغ دل صید کمانخانهٔ ابروی تو شد[M2]چه کمانست که پیوسته کشد ابرویت
[B][M1]بر سر کوی تو خواجو ز سگی کمتر نیست[M2]گاه گاهی چه بود گر گذرد در کویت
[A]
[B][M1]برون ز جام دمادم مجوی این دم هیچ[M2]بجز صراحی و مطرب مخوا همدم هیچ
[B][M1]بیا و بادهٔ نوشین روان بنوش که هست[M2]بجنب جام می لعل ملکت جم هیچ
[B][M1]مجوی هیچ که دنیا طفیل همت اوست[M2]که پیش همت او هست ملک عالم هیچ
[B][M1]غمست حاصلم از عشق و من بدین شادم[M2]که گر چه هست غمم نیست از غمم غم هیچ
[B][M1]دلم ز عشق تو شد قطره‌ئی و آنهم خون[M2]تنم ز مهر تو شد ذره‌ای و آنهم هیچ
[B][M1]غمم بخاک فرو برد و هست غمخور باد[M2]دلم بکام فرو رفت و نیست همدم هیچ
[B][M1]تنم چوموی پر از تاب و رنج و دوری خم[M2]ولی میان تو یک موی اندر و خم هیچ
[B][M1]از آن دوای دل خسته در جهان تنگست[M2]که نیستش به جز از پستهٔ تو مرهم هیچ
[B][M1]دم از جهان چه زنی همدمی طلب خواجو[M2]بحکم آنکه جهان یکدمست و آندم هیچ
[A]
[B][M1]میانش موئی و شیرین دهان هیچ[M2]ازین موئی می بینم وز آن هیچ
[B][M1]دهانش گوئی از تنگی که هیچست[M2]بدان تنگی ندیدم در جهان هیچ
[B][M1]میانش یک سر مویست و گوئی[M2]ندارد یک سر مو در میان هیچ
[B][M1]دهانش بی گمان همچون دلم تنگ[M2]میانش بی سخن همچون دهان هیچ
[B][M1]بجز وصف دهان نیست هستش[M2]نمی‌آید حدیثم بر زبان هیچ
[B][M1]میانش چون تنم در بی نشانی[M2]دهانش چون دلم وز وی نشان هیچ
[B][M1]خوشا با دوستان در بوستان عیش[M2]که باشد بوستان بی دوستان هیچ
[B][M1]گل سوری نبینم در بهاران[M2]چو روی دلستان در گلستان هیچ
[B][M1]برون از اشک از چشمم نیابد[M2]کنارسبزه و آب روان هیچ
[B][M1]برو خواجو که باگل درنگیرد[M2]خروش بلبل فریاد خوان هیچ
[B][M1]سحرگه خوش بود گل چیدن از باغ[M2]ولیکن گر نگوید باغبان هیچ
[A]
[B][M1]بنوش لعل مذاب از زمردین اقداح[M2]ببین که جوهر روحست در قدح یا راح
[B][M1]خوشا بروی سمن عارضان سیم اندام[M2]عقیق ناب مروق ز سیمگران اقداح
[B][M1]بریز خون صراحی که در شریعت عشق[M2]شدست خون حریفان سبیل و خمر مباح
[B][M1]بشوی دلق مرقع به آب دیدهٔ جام[M2]که بی قدح نبود در صلاح و تو به صلاح
[B][M1]لب تو باده گساران روح را ساقیست[M2]رخ تو خلوتیان صبوح را مصباح
[B][M1]در تو زمرهٔ ارباب شوق را منزل[M2]غم تو مخزن اسرار عشق را مفتاح
[B][M1]فروغ روی چو ماه تو مشرق الانوار[M2]کمند زلف سیاه تو قابض الارواح
[B][M1]دهد دو دیدهٔ من شرح مجمع البحرین[M2]کند جمال تو تقریر فالق الاصباح
[B][M1]بساز بزم صبوحی کنون که خواجو را[M2]لب تو جام صبوحست و طلعت تو صباح
[A]
[B][M1]حیات بخش بود باده خاصه وقت صبوح[M2]که راح را بود آندم خواص جوهر روح
[B][M1]فکنده مرغ صراحی خروش در مجلس[M2]چو بلبلان سحر در چمن بوقت صبوح
[B][M1]مباش بی لب یاقوت و جام یاقوتی[M2]که نیست بی می و معشوق در زمانه فتوح
[B][M1]مرا چو توبه گنه بود توبه کردم از آن[M2]که گر نکرد گناه از چه توبه کرد نصوح
[B][M1]نوشته‌اند بر اوراق کارنامهٔ عشق[M2]که رند را نبود در صلاح و توبه صلوح
[B][M1]مرا که از درت امید فتح بابی نیست[M2]در دو لختی چشمست بر رهت مفتوح
[B][M1]خیال نرگس مستت چو در دلم گذرد[M2]شود ز خنجر خونریز او دلم مجروح
[B][M1]فشاند برجگر ریش من غم تو نمک[M2]نبشت دفتر حسن ترا خط تو شروح
[B][M1]گر آب دیده ز سر برگذشت خواجو را[M2]گمان مبر که بطوفان هلاک گردد نوح
[A]
[B][M1]ببوی زلف تو دادم دل شکسته بباد[M2]بیا که جان عزیزم فدای بوی تو باد
[B][M1]ز دست ناله و آه سحر بفریادم[M2]اگر نه صبر بفریاد من رسد فریاد
[B][M1]چو راز من بر هرکس روان فرو می‌خواند[M2]سرشک دیده از این رو ز چشم من بفتاد
[B][M1]هنوز در سر فرهاد شور شیرینست[M2]اگر چه رفت بتلخی و جان شیرین داد
[B][M1]ز مهر و کینه و بیداد و داد چرخ مگوی[M2]که مهر او همه کینست و داد او بیداد
[B][M1]ببست بر رخ خور آسمان دریچه بام[M2]چو پرده زان رخ چون ماه آسمان بگشاد
[B][M1]ز بندگی تو دارم چو سوسن آزادی[M2]ولی تو سرو خرامان ز بندگان آزاد
[B][M1]گمان مبر که ز خاطر کنم فراموشت[M2]ز پیش می‌روی اما نمی‌روی از یاد
[B][M1]ز باد حال تو می‌پرسم و چو می‌بینم[M2]حدیث باد صبا هست سربسر همه باد
[B][M1]اگر تو داد دل مستمند من ندهی[M2]به پیش خسرو ایران برم ز دست تو داد
[B][M1]برآستان محبت قدم منه خواجو[M2]که هر که پای درین ره نهاد سر بنهاد
[A]
[B][M1]یاد باد آنکو مرا هرگز نگوید یاد باد[M2]کی رود از یادم آنکش من نمی‌آیم بیاد
[B][M1]آه از آن پیمان شکن کاندیشه از آهم نکرد[M2]داد از آن بیدادگر کز سرکشی دادم نداد
[B][M1]از حیای چشمهٔ نوشش شد آب خضرآب[M2]با نسیم خاک کویش هست باد صبح باد
[B][M1]نیکبخت آنکو ز شادی و نشاط آزاد شد[M2]زانکه تا من هستم از شادی نیم یک لحظه شاد
[B][M1]بندهٔ آن سرو آزادم وگر نی راستی[M2]مادر فطرت ز عالم بنده را آزاد زاد
[B][M1]در هوایش چون برآمد خسرو انجم ببام[M2]ذره‌وار از مهر رخسارش ز روزن در فتاد
[B][M1]چون بدین کوتاه دستی دل بر ابرویش نهم[M2]کاتش سوزنده را برطاق نتوانم نهاد
[B][M1]برگشاد ناوکش دل بسته‌ایم از روی آنک[M2]پای بندانرا ز شست نیکوان باشد گشاد
[B][M1]گفتمش دور از تو خواجو را که باشد همنفس[M2]گفت باد صبحگاهی کافرین بر باد باد
[A]
[B][M1]پیه سوز چشم من سرشمع ایوان تو باد[M2]جان من پروانهٔ شمع شبستان تو باد
[B][M1]هر پریشانی که آید روز و شب در کار من[M2]از سر زلف دلاویز پریشان تو باد
[B][M1]مرغ دل کو طائر بستانسرای عشق شد[M2]همدم بلبل نوایان گلستان تو باد
[B][M1]جان سرمستت که گشت از صافی وصلت خراب[M2]بی نصیب از دردی دلگیر هجران تو باد
[B][M1]سرمهٔ چشم جهان بین من خاکی نهاد[M2]از غبار رهنورد باد جولان تو باد
[B][M1]تا بود گوی کواکب در خم چوگان چرخ[M2]گوی دلها در خم زلف چو چوگان تو باد
[B][M1]ای رخ بستان فروزت لاله برگ باغ حسن[M2]عندلیب باغ جان مرغ خوش الحان تو باد
[B][M1]آنکه همچون لاله از مهرش دل پرخون بسوخت[M2]سایه پرورد سهی سرو خرامان تو باد
[B][M1]هرکه چون خواجو صف آرای سپاه بیخودیست[M2]چشم خون افشان او سقای میدان تو باد
[A]
[B][M1]نسیم باد صبا جان من فدای تو باد[M2]بیا گرم خبری زان نگار خواهی داد
[B][M1]حدیث سوسن و گل با من شکسته مگوی[M2]که بنده با گل رویش ز سوسنست آزاد
[B][M1]ز دست رفتم و در پا فتاد کار دلم[M2]بساز چارهٔ کارم کنون که کار افتاد
[B][M1]چو غنچه گاه شکر خند سرو گلرویم[M2]زبان ناطقه دربست چون دهان بگشاد
[B][M1]چو از تموج بحرین چشمم آگه شد[M2]چو نیل گشت ز رشک آب دجلهٔ بغداد
[B][M1]بخون لعل فرو رفت کوه سنگین دل[M2]چودر محبت شیرین هلاک شد فرهاد
[B][M1]کدام یار که چون دروصال کعبه رسد[M2]زکشتگان بیابان فرقت آرد یاد
[B][M1]روم بخدمت یرغوچیان حضرت شاه[M2]که تا از آن بت بیدادگر بخواهم داد
[B][M1]اگر چه رنج تو با دست در غمش خواجو[M2]بباد ده دل دیوانه هر چه بادا باد
[A]
[B][M1]تا دلم در خم آن زلف سمن‌سا افتاد[M2]کار من همچو سر زلف تو در پا افتاد
[B][M1]بسکه دود دل من دوش ز گردون بگذشت[M2]ابر در چشم جهان بین ثریا افتاد
[B][M1]راستی را چو ز بالای توام یاد آمد[M2]ز آه من غلغله در عالم بالا افتاد
[B][M1]چشم دریا دل ما چون ز تموج دم زد[M2]شور در جان خروشنده دریا افتاد
[B][M1]اشکم از دیده از آن روی فتادست کزو[M2]راز پنهان دل خسته بصحرا افتاد
[B][M1]گویدم مردمک دیدهٔ گریان که کنون[M2]کار چشم تو چه اندیشه چو با ما افتاد
[B][M1]بلبل سوخته از بسکه برآورد نفیر[M2]دود دل در جگر لالهٔ حمرا افتاد
[B][M1]کوکب حسن چو گشت از رخ یوسف طالع[M2]تاب در سینهٔ پر مهر زلیخا افتاد
[B][M1]دل خواجو که چو وامق ز جهان فارد گشت[M2]مهره‌ئی بود که در ششدر عذرا افتاد
[A]
[B][M1]چوعکس روی تو در ساغر شراب افتاد[M2]چه جای تاب که آتش در آفتاب افتاد
[B][M1]بجام باده کنون دست می پرستان گیر[M2]چرا که کشتی دریا کشان درآب افتاد
[B][M1]بسی بکوی خرابات بیخود افتادند[M2]ولی که دید که چون من کسی خراب افتاد
[B][M1]چو کرد مطرب عشاق نوبتی آغاز[M2]خروش و ناله من در دل رباب افتاد
[B][M1]بب چشم قدح کو کسی که دریابد[M2]مرا که خون جگر در دل کباب افتاد
[B][M1]دل رمیدهٔ دعد آنزمان برفت از چنگ[M2]که پرده از رخ رخشندهٔ رباب افتاد
[B][M1]خدنگ چشم تو در جان خاص و عام نشست[M2]کمند زلف تو درحلق شیخ وشاب افتاد
[B][M1]نسیم صبح چودر گیسوی تو تاب افکند[M2]دل شکستهٔ خواجو در اضطراب افتاد
[A]
[B][M1]دلبرم را پر طوطی بر شکر خواهد فتاد[M2]مرغ جانم آتشش در بال و پر خواهد فتاد
[B][M1]هر نفس کو جلوهٔ کبک دری خواهد نمود[M2]نالهٔ کبک دری در کوه و در خواهد فتاد
[B][M1]چون بدیدم لعل او گفتم دل شوریده‌ام[M2]همچو طوطی زین شکر در شور وشر خواهد فتاد
[B][M1]از سرشک و چهره دارم وجه سیم و زر ولی[M2]کی چو نرگس چشم او بر سیم و زر خواهد فتاد
[B][M1]بسکه چون فرهادم آب دیدگان از سر گذشت[M2]کوه را سیل عقیقین برکمر خواهد فتاد
[B][M1]دشمن ار با ما بمستوری در افتد باک نیست[M2]زانک با مستان در افتد هر که برخواهد فتاد
[B][M1]تشنه‌ام ساقی بده آبی روان کز سوز عشق[M2]همچو شمعم آتش دل در جگر خواهد فتاد
[B][M1]دل بنکس ده که او را جان بلب خواهد رسید[M2]دست آنکس گیر کو از پای در خواهد فتاد
[B][M1]بگذر ای زاهد که جز راه ملامت نسپرد[M2]هر که روزی در خراباتش گذر خواهد فتاد
[B][M1]باده نوش اکنون که چین در زلف گلرویان باغ[M2]از گذار باد گلبوی سحر خواهد فتاد
[B][M1]کار خواجو با تو افتاد از جهان وین دولتیست[M2]هیچ کاری در جهان زین خوبتر خواهد فتاد ؟
[A]
[B][M1]گهی که شرح فراقت کنم بدیده سواد[M2]شود سیاهی چشمم روان بجای مداد
[B][M1]کجا قرار توانم گرفت در غربت[M2]که گشته‌ام بهوای تو در وطن معتاد
[B][M1]هر آنکسی که کند عزم کعبهٔ مقصود[M2]گر از طریق ارادت رود رسد بمراد
[B][M1]در آن زمان که وجودم شود عظام رمیم[M2]ز خاک من شنوی بوی بوستان وداد
[B][M1]مریز خون من خسته دل بتیغ جفا[M2]مکن نظر بجگر خستگان بعین عناد
[B][M1]بهر چه امر کنی آمری و من مامور[M2]بهر چه حکم کنی حاکمی و من منقاد
[B][M1]کسی که سرکشد از طاعتت مسلمان نیست[M2]که بغض و حب توعین ضلالتست و رشاد
[B][M1]بسا که وصف عقیق تو مردم چشمم[M2]بخون لعل کند بر بیاض دیده سواد
[B][M1]مخوان براه رشاد ای فقیه و وعظ مگوی[M2]مرا که پیر خرابات می‌کند ارشاد
[B][M1]من و شراب و کباب و نوای نغمهٔ چنگ[M2]تو و صیام و قیام و صلاح و زهد و سداد
[B][M1]چو سوز سینه برد با خود از جهان خواجو[M2]ز خاک او نتوان یافتن برون ز رماد
[A]
[B][M1]چون سنبل تو سلسله بر ارغوان نهاد[M2]آشوب در نهاد من ناتوان نهاد
[B][M1]چشمت بقصد کشتن من می‌کند کمین[M2]ورنی خدنگ غمزه چرا در کمان نهاد
[B][M1]هیچش بدست نیست که تا در میان نهد[M2]سری که داشت با تو کمر در میان نهاد
[B][M1]بر سرو کس نگفت که طوطی شکر شکست[M2]بر ماه کس ندید که زاغ آشیان نهاد
[B][M1]در تابم از دو سنبل هندوت کز چه روی[M2]سر برکنار نسترن و ارغوان نهاد
[B][M1]ای جان من جهان لطافت توئی ولیک[M2]دل بر وفای عهد جهان چون توان نهاد
[B][M1]زانرو که در جهان بجمالت نظیر نیست[M2]هر کس که دید روی تو سر در جهان نهاد
[B][M1]الفاظ من به لفظ تو شیرین ز شکرست[M2]گوئی لب تو هم شکر اندر دهان نهاد
[B][M1]خواجو چو نام لعل لبت راند بر زبان[M2]نامش زمانه طوطی شکر زبان نهاد
[A]
[B][M1]بدان ورق که صبا در کف شکوفه نهاد[M2]بدان عرق که سحر بر عذار لاله فتاد
[B][M1]بدان نفس که نسیم بهار چهره گشای[M2]نقاب نسترن و گیسوی بنفشه گشاد
[B][M1]ببرد باری خاک و بحدت آتش[M2]به نقش بندی آب و بعطر سائی باد
[B][M1]به سحر نرگس جادوی دلبر کشمیر[M2]به چین سنبل هندوی لعبت نوشاد
[B][M1]به تاب طره لیلی و شورش مجنون[M2]به شور شکر شیرین و تلخی فرهاد
[B][M1]به قامت تو که شد سرو سرکشش بنده[M2]به خدمت تو که از بنده گشته‌ئی آزاد
[B][M1]به نیم‌شب که مرا همزبان شود خامه[M2]بصبحدم که مرا همنفس بود فریاد
[B][M1]به اشک من که زند دم ز مجمع البحرین[M2]بچشم من که برد آب دجلهٔ بغداد
[B][M1]که آن چه در غم هجر تو می‌کشد خواجو[M2]گمان مبر که بصد سال شرح شاید داد
[A]
[B][M1]یاد باد آنکه نیاورد ز من روزی یاد[M2]شادی آنکه نبودم نفسی از وی شاد
[B][M1]شرح سنگین دلی و قصه شیرین باید[M2]که بکوه آید و برسنگ نویسد فرهاد
[B][M1]گر بمرغان چمن بگذری ای باد صبا[M2]گو هم آوای شما باز گرفتار افتاد
[B][M1]سرو هر چند ببالای تو می‌ماند راست[M2]بنده تا قد ترا دید شد از سروآزاد
[B][M1]تا چه کردم که بدین روز نشستم هیهات[M2]کس بروز من سرگشتهٔ بد روز مباد
[B][M1]گوئیا دایه‌ام از بهر غمت می‌پرورد[M2]یا مگر مادرم از بهر فراقت می‌زاد
[B][M1]نه تو آنی که بفریاد من خسته رسی[M2]نه من آنم که بکیوان نرسانم فریاد
[B][M1]تا چه حالست که هر چند کزو می‌پرسم[M2]حال گیسوی کژت راست نمی‌گوید باد
[B][M1]ایکه خواجو نتواند که نیارد یادت[M2]یاد می‌دار که از مات نمی‌آید یاد
[A]
[B][M1]دل من زحمت جان برنتابد[M2]که در ملکی دو سلطان برنتابد
[B][M1]گرش همچون سگان کو برانند[M2]عنان از کوی جانان برنتابد
[B][M1]کجا در خلوت وصلش بود بار[M2]کسی کو بار هجران برنتابد
[B][M1]سری کز سر عشقش نیست خالی[M2]یقین میدان که سامان برنتابد
[B][M1]نگارا تکیه برحسن وجوانی[M2]مکن چندین که چندان برنتابد
[B][M1]دلا در باز جان در پای جانان[M2]که عاشق زحمت جان برنتابد
[B][M1]چو خواجو در غمش می‌سوز و می‌ساز[M2]که درد عشق درمان برنتابد
[A]
[B][M1]هندوئی را باغبان سوی گلستان می‌فرستد[M2]یا به یاقوت تو سنبل خط ریحان می‌فرستد
[B][M1]یا شب شامی ز روز خاوری رخ می‌نماید[M2]یا خضر خطی بسوی آب حیوان می‌فرستد
[B][M1]جان بجانان می‌فرستادم دلم می‌رفت و می‌گفت[M2]مفلسی نزلی بخلوتگاه سلطان می‌فرستد
[B][M1]می‌رساند رنج و پندارم که راحت می‌رساند[M2]می‌فرستد درد و می‌گویم که درمان می‌فرستد
[B][M1]هر که جانی دارد و در دل ندارد ترک جانان[M2]دل بدلبر می‌سپارد جان بجانان می‌فرستد
[B][M1]با وجودم هر که روی چشم پرخون می‌نماید[M2]زربکان می‌آورد لل بعمان می‌فرستد
[B][M1]همچو خواجو هر که جان در پای جانان می‌فشاند[M2]روح پاکش را ز جنت حور رضوان می‌فرستد
[A]
[B][M1]چون مرا دیده بر آن آتش رخسار افتد[M2]آتشم بردل پرخون جگر خوار افتد
[B][M1]مکن انکار من ایخواجه گرم کار افتاد[M2]زانکه معذور بود هر که در این کار افتد
[B][M1]برمن خسته مزن تیر ملامت بسیار[M2]که درین منزل ازین واقعه بسیار افتد
[B][M1]گر چو فرهاد ز مژگان گهرافشان گردم[M2]ای بسا لعل که در دامن کهسار افتد
[B][M1]ور چو منصور ز من بانگ انا الحق خیزد[M2]آتشم از جگر سوخته در دار افتد
[B][M1]چون بیاد خط سبز تو برآرم نفسی[M2]دودم از سینه برین پردهٔ زنگار افتد
[B][M1]هر دم از آرزوی گوشه چشمت سرمست[M2]زاهدی گوشه نشین بر در خمار افتد
[B][M1]گر برد باد صبا نکهت زلف تو بچین[M2]خون دل در جگر نافهٔ تاتار افتد
[B][M1]پیش آن نرگس بیمار بمیرد خواجو[M2]اگرش دیده برآن نرگس بیمار افتد
[A]
[B][M1]از باد صبا در سر زلفش چو خم افتد[M2]صد عاشق دلسوخته در بحر غم افتد
[B][M1]مشتاق حرم گر بزند آه جگر سوز[M2]آتش بمغیلان و دخان در حرم افتد
[B][M1]در هر طرفت هست بسی خسته و مجروح[M2]لیکن چو منت عاشق دلخسته کم افتد
[B][M1]چون قصهٔ اندوه فراق تو نویسم[M2]گر دم بزنم آتش دل در قلم افتد
[B][M1]پیش لب ضحاک تو بس فتنه وآشوب[M2]کز مار سر زلف تو در ملک جم افتد
[B][M1]هنگام سحر گر بخرامی سوی بستان[M2]چون زلف کژت سرو سهی در قدم افتد
[B][M1]خم در قد چون چنبر خواجو فتد آن دم[M2]کز باد صبا در سر زلف تو خم افتد
[A]
[B][M1]چون طره عنبر شکنش در شکن افتد[M2]از سنبل تر سلسله برنسترن افتد
[B][M1]دانی که عرق بر رخ خوبش بچه ماند[M2]چون ژاله که بر برگ گل یاسمن افتد
[B][M1]کام دل شوریده ز لعل تو برآرم[M2]گر چین سر زلف تو در دست من افتد
[B][M1]چون وقت سحر گل بشکر خنده درآید[M2]از بلبل شوریده فغان در چمن افتد
[B][M1]طوطی که شکر می‌شکند در شکرستان[M2]نادر فتد ار همچو تو شیرین سخن افتد
[B][M1]لعل لب در پوش تو چون در سخن آید[M2]خون در جگر ریش عقیق یمن افتد
[B][M1]هر کو چو من از عشق تو بی خویشتن افتاد[M2]در دام غم از درد دل خویشتن افتد
[B][M1]خواجو چو برد سوز غم هجر تو در خاک[M2]آتش ز دل سوخته‌اش در کفن افتد
[A]
[B][M1]هر کرا یار یار می‌افتد[M2]مقبل و بختیار می‌افتد
[B][M1]ای بسا در که از محیط سرشک[M2]هر دمم در کنار می‌افتد
[B][M1]عقرب او چو حلقه می‌گردد[M2]تاب در جان مار می‌افتد
[B][M1]شام زلفش چو می‌رود در چین[M2]شور در زنگبار می‌افتد
[B][M1]گر نه مستست جادوش ز چه روی[M2]بریمین و یسار می‌افتد
[B][M1]گل صد برگ را دگر در دام[M2]همچو بلبل هزار می‌افتد
[B][M1]در چمن ز آب چشمهٔ چشمم[M2]سیل در جویبار می‌افتد
[B][M1]چون خیال تو می‌کنم تحریر[M2]بخیه بر روی کار می‌افتد
[B][M1]دلم از شوق چشم سرمستت[M2]دم بدم در خمار می‌افتد
[B][M1]رحم بر آن پیاده کو هر دم[M2]در کمند سوار می‌افتد
[B][M1]هر که او خوار می‌فتد خواجو[M2]همچو ما باده خوار می‌افتد
[A]
[B][M1]مه چنین دلستان نمی‌افتد[M2]سرو از اینسان روان نمی‌افتد
[B][M1]زان دهان نکته‌ئی نمی‌شنوم[M2]که یقین درگمان نمی‌افتد
[B][M1]هیچ از او در میان نمی‌آید[M2]که کمر در میان نمی‌افتد
[B][M1]عجب از پادشه که سایهٔ او[M2]بر سر پاسبان نمی‌افتد
[B][M1]نام دل در نشان نمی‌آید[M2]تیر از او برنشان نمی‌افتد
[B][M1]عشق سریست کافرینش را[M2]چشم فکرت برآن نمی‌افتد
[B][M1]کشتی ما چنان شکست کز او[M2]تخته‌ئی بر کران نمی‌افتد
[B][M1]نرود یک نفس که از دل من[M2]دود در آسمان نمی‌افتد
[B][M1]چشم من تا نمی‌فتد پر اشک[M2]دیده پر ناردان نمی‌افتد
[B][M1]مرغ دل تا هوا گرفت و رمید[M2]باز با آشیان نمی‌افتد
[B][M1]خامه چون شرح می‌دهد غم دل[M2]کاتشش در زبان نمی‌افتد
[B][M1]گشت خواجو مریض و چشم طبیب[M2]هیچ برناتوان نمی‌افتد
[A]
[B][M1]لطافت دهنش در بیان نمی‌گنجد[M2]حلاوت سخنش در زبان نمی‌گنجد
[B][M1]معانئی که مصور شود ز صورت دوست[M2]ز من مپرس که آن در بیان نمی‌گنجد
[B][M1]از آن چو کلک ز شستم بجست و گوشه گرفت[M2]که تیرقامت اودر کمان نمی گنجد
[B][M1]جهان پرست ز دردیکشان مجلس او[M2]اگر چه مجلس او در جهان نمی‌گنجد
[B][M1]درین چمن که منم بلبل خوش الحانش[M2]شکوفه‌ئیست که در بوستان نمی‌گنجد
[B][M1]چو در کنار منی گو کمر برو ز میان[M2]که هیج با تو مرا در میان نمی‌گنجد
[B][M1]چگونه نام من خسته بگذرد بزبان[M2]ترا که هیچ سخن در دهان نمی‌گنجد
[B][M1]چو آسمان دل از مهر تست سرگردان[M2]اگر چه مهر تو در آسمان نمی‌گنجد
[B][M1]ندانم آنکه ز چشمت نمی‌رود خواجو[M2]چه گوهریست که در بحر و کان نمی‌گنجد
[A]
[B][M1]اگر آن ماه مهربان گردد[M2]غم دل غمگسار جان گردد
[B][M1]آنکه چون نامش آورم بزبان[M2]همه اجزای من زبان گردد
[B][M1]ور کنم یاد ناوک چشمش[M2]مو بر اعضای من سنان گردد
[B][M1]چون کنم نقش ابرویش بردل[M2]قد چون تیر من کمان گردد
[B][M1]مه ز شرم جمال او هرماه[M2]در حجاب عدم نهان گردد
[B][M1]یا رب این آسیاب دولابی[M2]چند برخون عاشقان گردد
[B][M1]چون دلم با غم تو گوید راز[M2]در میان خامه ترجمان گردد
[B][M1]از لبت هر که او نشان پرسد[M2]چون دهان تو بی نشان گردد
[B][M1]چون ز لعلت سخن کند خواجو[M2]شکر از منطقش روان گردد
[A]
[B][M1]ز جام عشق تو عقلم خراب می‌گردد[M2]ز تاب مهر تو جانم کباب می‌گردد
[B][M1]مرا دلیست که دائم بیاد لعل لبت[M2]بگرد ساقی و جام شراب می‌گردد
[B][M1]هلاک خود بدعا خواستم ولی چکنم[M2]که دیر دعوت من مستجاب می‌گردد
[B][M1]دلست کاین همه خونم ز دیده می‌بارد[M2]پرست کافت جان عقاب می‌گردد
[B][M1]تو خود چه آب و گلی کاب زندگی هردم[M2]ز شرم چشمهٔ نوش تو آب می‌گردد
[B][M1]چو برتو می‌فکنم دیده اشگ گلگونم[M2]ز عکس گلشن رویت گلاب می‌گردد
[B][M1]بجام باده چه حاجت که پیر گوشه نشین[M2]بیاد چشم تو مست و خراب می‌گردد
[B][M1]عجب نباشد اگر شد سیاه و سودائی[M2]چنین که زلف تو بر آفتاب می‌گردد
[B][M1]چو بر درت گذرم گوئیم که خواجو باز[M2]بگرد خانهٔ ما از چه باب می‌گردد
[A]
[B][M1]چه بادست اینکه می‌آید که بوی یار ما دارد[M2]صبا در جیب گوئی نافهٔ مشک ختا دارد
[B][M1]بطرف بوستان هرکس بیاد چشم می‌گونش[M2]مدام ار می نمی‌نوشد قدح بر کف چرا دارد
[B][M1]چو یار آشنا از ما چنان بیگانه می‌گردد[M2]شود جانان خویش آنکس که جانی آشنا دارد
[B][M1]از آن دلبستگی دارد دل ما با سر زلفش[M2]که هرتاری ز گیسویش رگی با جان ما دارد
[B][M1]من از عالم به جز کویش ندارم منزلی دیگر[M2]ولی روشن نمی‌دانم که او منزل کجا دارد
[B][M1]برآنم کابر گرینده از این پس پیش اشک من[M2]حدیث چشم سیل افشان نراند گر حیا دارد
[B][M1]مرا در مجلس خوبان سماع انس کی باشد[M2]که چون سروی برقص آید مرا از رقص وا دارد
[B][M1]اگر برگ گلت باشد نوا از بینوائی زن[M2]که از بلبل عجب دارم اگر برگ و نوا دارد
[B][M1]وگر مرغ سلیمانرا بجای خود نمی‌بینم[M2]بجای خود بود گر باز آهنگ سبا دارد
[B][M1]اگر چون من بسی داری بدلسوزی و غمخواری[M2]بدین بیچاره رحم آور که در عالم ترا دارد
[B][M1]ز خواجو کز جهان جز تو ندارد هیچ مطلوبی[M2]اگر دوری روا داری خدا آخر روا دارد
[A]
[B][M1]در راه قربت ما ره‌بان چه کار دارد[M2]در خلوت مسیحا رهبان چه کار دارد
[B][M1]در داستان نیاید اسرار عشقبازان[M2]کانجا که قاف عشقست دستان چه کار دارد
[B][M1]با حکم الهی بگذرد ز حکم یونان[M2]با بحر لامکانی عمان چه کار دارد
[B][M1]در ملک بی‌نیازی کون و مکان چه باشد[M2]با سر لن ترانی هامان چه کار دارد
[B][M1]گر خویشتن پرستی کی ره بری بایمان[M2]در دین خودپرستان ایمان چه کار دارد
[B][M1]حاکم چو عشق باشد فرمان عقل مشنو[M2]کشتی چو نوح سازد کنعان چه کار دارد
[B][M1]عاقل کجا دهد جان در آرزوی جانان[M2]در خانهٔ بخیلان مهمان چه کار دارد
[B][M1]در دیر درد نوشان درس ورع که خواند[M2]در ملت مطیعان عصیان چه کار دارد
[B][M1]جان بیجمال جانان پیوند جان نجوید[M2]چیزی که دل نخواهد با جان چه کار دارد
[B][M1]ما را بباغ رضوان کی التفات باشد[M2]در روضهٔ محبت رضوان چه کار دارد
[B][M1]خواجو سرشک خونین بر چهره چند باری[M2]جائی که مهر باشد باران چه کار دارد
[A]
[B][M1]با درد دردنوشان درمان چه کار دارد[M2]با نالهٔ خموشان الحان چه کار دارد
[B][M1]در شهر بی نشانان سلطان چه حکم داند[M2]در ملک بی زبانان فرمان چه کار دارد
[B][M1]دریا کشان غم را از موج خون مترسان[M2]با اهل نوح مرسل طوفان چه کار دارد
[B][M1]از دفتر معانی نقش صور فرو شوی[M2]با نامهٔ الهی عنوان چه کار دارد
[B][M1]زلف سیه چه آری در پیش چشم جادو[M2]با ساحران بابل ثعبان چه کار دارد
[B][M1]عیبی نباشد ار من سامان خود ندانم[M2]با آنکه سر ندارد سامان چه کار دارد
[B][M1]بر خاک کوی جانان بگذر ز آب حیوان[M2]کانجا که خضر باشد حیوان چه کار دارد
[B][M1]خسرو چگونه سازد منزل بصدر شیرین[M2]بر مسند سلاطین دربان چه کار دارد
[B][M1]ریحان گلشن جان عقلست و نزد جانان[M2]چون روح در نگنجد ریحان چه کار دارد
[B][M1]از مهر خان چه داری چشم وفا و یاری[M2]در دست زند خوانان فرقان چه کار دارد
[B][M1]گفتم که جان خواجو قربان تست گفتا[M2]در کیش پاکدینان قربان چه کار دارد
[A]
[B][M1]درد محبت درمان ندارد[M2]راه مودت پایان ندارد
[B][M1]از جان شیرین ممکن بود صبر[M2]اما ز جانان امکان ندارد
[B][M1]آنرا که در جان عشقی نباشد[M2]دل بر کن از وی کوجان ندارد
[B][M1]ذوق فقیران خاقان نیابد[M2]عیش گدایان سلطان ندارد
[B][M1]ایدل ز دلبر پنهان چه داری[M2]دردی که جز او درمان ندارد
[B][M1]باید که هر کو بیمار باشد[M2]درد از طبیبان پنهان ندارد
[B][M1]در دین خواجو مؤمن نباشد[M2]هر کو بکفرش ایمان ندارد
[A]
[B][M1]کسی کو دل بر جانان ندارد[M2]دلی دارد ولیکن جان ندارد
[B][M1]هر آنکو با سر زلف سیاهش[M2]سری دارد سر و سامان ندارد
[B][M1]ز غرقاب غمش کی جان توان برد[M2]که دریا نیست کان پایان ندارد
[B][M1]بهر موئی دلی دارد ولیکن[M2]ز چندین دل غمی چندان ندارد
[B][M1]قمر گفتم چو رویش دلفروزست[M2]ولیکن چون بدیدم آن ندارد
[B][M1]نسیم باغ جنت چون عذارش[M2]گلی در روضهٔ رضوان ندارد
[B][M1]چو قدش باغبان گر راست خواهی[M2]خرامان سرو در بستان ندارد
[B][M1]ترا با مه کنم نسبت ولی ماه[M2]شکنج زلف مشک افشان ندارد
[B][M1]چه درمان خواجو ار در درد میری[M2]که درد عاشقی درمان ندارد
[A]
[B][M1]آن پریچهره که جور و ستم آئین دارد[M2]چه خطا رفت که ابروش دگر چین دارد
[B][M1]نافهٔ مشگ ز چین خیزد و آن ترک ختا[M2]ای بسا چین که در آن طره مشگین دارد
[B][M1]دل غمگین مرا گر چه بتاراج ببرد[M2]شادمانم که وطن در دل غمگین دارد
[B][M1]عجب از چشم کماندار تو دارم که مقیم[M2]مست خفتست و کمان برسر بالین دارد
[B][M1]ای خوشا آهوی چشمت که بهر گوشه که هست[M2]خوابگه برطرف لاله و نسرین دارد
[B][M1]مرغ دل کز سر زلفت نشکیبد نفسی[M2]باز گوئی هوس چنگل شاهین دارد
[B][M1]گر چه فرهاد به تلخی ز جهان رفت ولیک[M2]همچنان شور شکرخندهٔ شیرین دارد
[B][M1]دل گمگشته ز چشم تو طلب می‌کردم[M2]کرد اشارت بسر زلف سیه کاین دارد
[B][M1]خواجو از چشمهٔ نوشت چو حکایت گوید[M2]همه گویند سخن بین که چه شیرین دارد
[A]
[B][M1]هر کو بصری دارد با او نظری دارد[M2]با او نظری دارد هر کو بصری دارد
[B][M1]آنکو خبری دارد در بیخبری کوشد[M2]در بیخبری کوشد هر کو خبری دارد
[B][M1]شیرین شکری دارد آن خسرو بت رویان[M2]آن خسرو بت رویان شیرین شکری دارد
[B][M1]چون ما دگری دارد آن فتنه بهر جائی[M2]آن فتنه بهر جائی چون ما دگری دارد
[B][M1]هر کس که سری دارد جان در قدمش بازد[M2]جان در قدمش بازد هر کس که سری دارد
[B][M1]دل گر خطری دارد از جان خطرش نبود[M2]از جان خطرش نبود دل گر خطری دارد
[B][M1]مهر قمری دارد باز این دل هر جائی[M2]باز این دل هر جائی مهر قمری دارد
[B][M1]عزم سفری دارد از ملک درون جانم[M2]از ملک درون جانم عزم سفری دارد
[B][M1]آنکو هنری دارد از عیب نیندیشد[M2]از عیب نیندیشد آنکو هنری دارد
[B][M1]روشن گهری دارد چشمی که ترا بیند[M2]چشمی که ترا بیند روشن گهری دارد
[B][M1]خواجو نظری دارد با طلعت مه رویان[M2]با طلعت مه رویان خواجو نظری دارد
[A]
[B][M1]دل من باز هوای سر کوئی دارد[M2]میل خاطر دگر امروز بسوئی دارد
[B][M1]هیچ دارید خبر کان دل سرگشتهٔ من[M2]مدتی شد که وطن بر سر کوئی دارد
[B][M1]بگسست از من و در سلسله موئی پیوست[M2]که دل خلق جهان در خم موئی دارد
[B][M1]ایکه از سنبل مشکین توعنبر بوئیست[M2]خنک آن باد که از زلف تو بوئی دارد
[B][M1]ما بیک کاسه چنین مست و خراب افتادیم[M2]حال آن مست چه باشد که سبوئی دارد
[B][M1]شاخ را بین که چه سرمست برون آمده است[M2]گوئیا او هم ازین باده کدوئی دارد
[B][M1]ایکه گوئی که مکن خوی بشاهد بازی[M2]هر کرا فرض کنی عادت و خوئی دارد
[B][M1]خیز چون پرده ز رخسار گل افکند صبا[M2]روی گل بین که نشان گل روئی دارد
[B][M1]خوش بیا برطرف دیدهٔ خواجو بنشین[M2]همچو سروی که وطن برلب جوئی دارد
[A]
[B][M1]کدام یار که ما را پیام یار آرد[M2]از آن دیار حدیثی بدین دیار آرد
[B][M1]که می‌رود که ز یاران مهربان خبری[M2]بدین غریب پریشان دلفگار آرد
[B][M1]بتشنگان بیابان برد بشارت آب[M2]ببلبلان چمن مژدهٔ بهار آرد
[B][M1]اگر نه لطف نماید نسیم باد صبا[M2]بمرغ زار که بوئی ز مرغزار آرد
[B][M1]خیال روی نگارم اگر نگیرد دست[M2]که طاقت غم هجران آن نگار آرد
[B][M1]بسی تحمل خار جفا بباید کرد[M2]که تا نهال مودت گلی ببار آرد
[B][M1]ز بهر دفع خمارم که می‌تواند رفت[M2]که جرعه‌ئی می نوشین خوشگوار آرد
[B][M1]بجای سرمه‌ام از خاک کوی او گردی[M2]برای روشنی چشم اشکبار آرد
[B][M1]سلام و خدمت خواجو بدان دیار برد[M2]پیام یار سفر کرده سوی یار آرد
[A]
[B][M1]چون صبا نکهت آن زلف پریشان آرد[M2]دل پر درد مرا مژدهٔ درمان آرد
[B][M1]جان بشکرانه کنم پیشکش خدمت او[M2]هر نسیمی که مرا مژدهٔ جانان آرد
[B][M1]چه تفاوت کند از نکهت انفاس نسیم[M2]بلبل دلشده را بوی گلستان آرد
[B][M1]زلف چوگان صفت ار حلقه کند بر رخسار[M2]هر زمان گوی دلم در خم چوگان آرد
[B][M1]هر که را دست دهد حاصل اوقات عزیز[M2]حیف باشد که بافسوس بپایان آرد
[B][M1]در ره عشق مسلمان حقیقی آنست[M2]که به زنار سر زلف تو ایمان آرد
[B][M1]زاهد صومعه را هر نفسی مست و خراب[M2]نرگس مست تو در حلقهٔ مستان آرد
[B][M1]اگر از چشمهٔ نوش تو زلالی یابد[M2]کی خضر یاد بد آب چشمهٔ حیوان آرد
[B][M1]باز صورت نتوان بست که نقاش ازل[M2]صورتی مثل تو در صفحهٔ امکان آرد
[B][M1]دیگران سبزه ز گلزار ببازار برند[M2]خط سبزت بچه رو سبزه ببستان آرد
[B][M1]گرخیال سر زلف تو نگیرد دستم[M2]کی دل خستهٔ من طاقت هجران آرد
[B][M1]هر که با منطق خواجو کند اظهار سخن[M2]در به دریا برد و زیره به کرمان آرد
[A]
[B][M1]خدنگ غمزهٔ جادو چو در کمان آرد[M2]هزار عاشق دلخسته را بجان آرد
[B][M1]در آن دقیقهٔ باریک عقل خیره شود[M2]دلم حدیث میانش چو در میان آرد
[B][M1]حلاوت سخنش کام جان کند شیرین[M2]عبارتی ز لبش هر که در بیان آرد
[B][M1]از آن دو نرگس مخمور ناتوان عجبست[M2]که تیر غمزه بدینگونه در کمان آرد
[B][M1]اگر چو خامه سرش تا به سینه بشکافند[M2]نه عاشقست که یک حرف بر زبان آرد
[B][M1]کدام قاصد فرخنده می‌رود که مرا[M2]حدیثی از لب آن ماه مهربان آرد
[B][M1]ز راه بنده نوازی مگر نسیم صبا[M2]ز دوستان خبری سوی دوستان آرد
[B][M1]چرا حرام کند خواب بر دو دیدهٔ من[M2]اگر نسیم سحر خواب پاسبان آرد
[B][M1]کسی که وصف لب و عارض کند خواجو[M2]شکر بمصر برد گل بگلستان آرد
[A]
[B][M1]نقاش که او صورت ارژنگ نگارد[M2]کی چهرهٔ گلچهر چو او رنگ نگارد
[B][M1]فرهاد چو از صورت شیرین نشکیبد[M2]صد نقش برانگیزد و بر سنگ نگارد
[B][M1]صورتگر چین نقش نبندم که نگاری[M2]چون آن صنم سنگدل شنگ نگارد
[B][M1]حنا مگر امروز درین مرحله تنگست[M2]کو پنجه بخون من دلتنگ نگارد
[B][M1]نقاش بصورتگری ار موی شکافد[M2]صورت نتوان بست کزین رنگ نگارد
[B][M1]چنگی همه از پردهٔ عشاق سراید[M2]گر نقش نگارین تو بر چنگ نگارد
[B][M1]ور چنگ و سرانگشت تو ناهید ببیند[M2]نقش سر انگشت تو بر چنگ نگارد
[B][M1]در جنب جمال تو بود صورت دیوار[M2]هر نقش که صورتگر ارژنگ نگارد
[B][M1]خواجو چه عجب باشد اگر شیر دلاور[M2]سرپنجه بخون جگر رنگ نگارد
[A]
[B][M1]کاروان ختنی مشک ختا می‌آرد[M2]یا صبا نکهت آن زلف دوتا می‌آرد
[B][M1]لاله دل در دم جانبخش سحر می‌بندد[M2]غنچه جان پیشکش باد صبا می‌آرد
[B][M1]مرغ را گل باشارت چه سخن می‌گوید[M2]باز هدهد چه بشارت ز سبا می‌آرد
[B][M1]می‌رسد قاصدی از راه و چنان می‌شنوم[M2]که ز سلطان خبری سوی گدا می‌آرد
[B][M1]ای عزیزان چه بشیرست که از جانب مصر[M2]مژده یوسف گمگشتهٔ ما می‌آرد
[B][M1]ظاهر آنست که مرغ دل مشتاقانرا[M2]دانهٔ خال تو در دام بلا می‌آرد
[B][M1]می‌گشاید مگر از نافهٔ زلفت کارش[M2]ورنه باد این دم مشکین ز کجا می‌آرد
[B][M1]هندوی پر دل شوریده که داری ز قفا[M2]ای بسا دل که کشانت ز قفا می‌آرد
[B][M1]خواجو از قول مغنی نشکیبد ز آنروی[M2]هر زمان پرده‌سرا را بسرا می‌آرد
[A]
[B][M1]دل من جان ز غم عشق تو آسان نبرد[M2]وین عجبتر که اگر جان ببرد جان نبرد
[B][M1]گر ازین درد بمیرم چه دوا شاید کرد[M2]کانک رنج تو کشد راه بدرمان نبرد
[B][M1]شب دیجور جدائی دل سودائی من[M2]بی خیال سر زلف تو بپایان نبرد
[B][M1]هر کرا ساعت سیمین تو آید در چشم[M2]دست حیرت نتواند که بدندان نبرد
[B][M1]ره بمنزلگه قربت ندهندم که کسی[M2]رخت درویش به خلوتگاه سلطان نبرد
[B][M1]پادشاهی تو هر حکم که خواهی فرمود[M2]بنده آن نیست که سر پیچد و فرمان نبرد
[B][M1]غارت دل کندم غمزهٔ کافر کیشت[M2]وانکه کافر نبود مال مسلمان نبرد
[B][M1]ای عزیزان به جز از باد صبا هیچ بشیر[M2]خبر یوسف گمگشته بکنعان نبرد
[B][M1]گر نسیم سحر قطع مسافت نکند[M2]هیچکس قصهٔ دردم بخراسان نبرد
[B][M1]جان چه ارزد که برم تحفه بجانان هیهات[M2]همه دانند که کس زیره بکرمان نبرد
[B][M1]شکر از گفته خواجو بسوی مصر برند[M2]گر چه کس قند بسوی شکرستان نبرد
[A]
[B][M1]قصه غصه فرهاد بشیرین که برد[M2]نامه ویس گلندام برامین که برد
[B][M1]خضر را شربتی از چشمهٔ حیوان که دهد[M2]مرغ را آگهی از لاله و نسرین که برد
[B][M1]خبر انده اورنگ جدا گشته ز تخت[M2]به سراپردهٔ گلچهر خور آئین که برد
[B][M1]گر چه بفزود حرارت ز شکر خسرو را[M2]از شرش شور شکر خنده شیرین که برد
[B][M1]مرغ دل باز چو شد صید سر زلف کژش[M2]گفت جان این نفس از چنگل شاهین که برد
[B][M1]ناز آن سرو قد افراخته چندین که کشد[M2]جور آن شمع دل افروخته چندین که برد
[B][M1]می چون زنگ اگر دست نگیرد خواجو[M2]زنگ غم ز آینهٔ خاطر غمگین که برد
[A]
[B][M1]پیغام بلبلان بگلستان که می‌برد[M2]و احوال درد من سوی درمان که می‌برد
[B][M1]یعقوب را ز مصر که می‌آورد پیام[M2]یا زو خبر به یوسف کنعان که می‌برد
[B][M1]ما را خیال دوست بفریاد می‌رسد[M2]ورنی شب فراق بپایان که می‌برد
[B][M1]مشتاق کعبه گر نکشد رنج بادیه[M2]چندین جفای خار مغیلان که می‌برد
[B][M1]گه گاه اگر نه بنده نوازی کند نسیم[M2]از ما خبر بملک خراسان که می‌برد
[B][M1]از بلبلان بیدل شوریده آگهی[M2]جز باد صبحدم بگلستان که می‌برد
[B][M1]گفتم مکن که باز نمایم بطعنه گفت[M2]یرغونگر بحضرت قا آن که می‌برد
[B][M1]در خورد خدمتش چو ندارم بضاعتی[M2]جان ضعیف هست بجانان که می‌برد
[B][M1]خواجو اگر چه بیش نخیزد ز دست تو[M2]پای ملخ بنزد سلیمان که می‌برد
[A]
[B][M1]توئی که لعل تو دست از عقیق کانی برد[M2]فراقت از دل من لذت جوانی برد
[B][M1]ز چین زلف تو باد صبا بهر طرفی[M2]نسیم مشک تتاری بارمغانی برد
[B][M1]چه نیکبخت سیاهست خال هندویت[M2]که نیک پی بلب آب زندگانی برد
[B][M1]بساکه جان بلب آمد بانتظار لبت[M2]ولیکن از لب من جان بلب توانی برد
[B][M1]بسا که مردمک چشم من ز خون جگر[M2]بتحفه پیش خیال تو لعل کانی برد
[B][M1]خرد نشان دهان تو در نمی‌یابد[M2]چرا که نام و نشانش ز بی نشانی برد
[B][M1]چو گشت حلقهٔ زلفت خمیده چون چوگان[M2]ز دلبران جهان گوی دلستانی برد
[B][M1]به غمزه نرگس مستت بریخت خون دلم[M2]ولیکن از بر من جان به ناتوانی برد
[B][M1]کمال شوق ز خواجو نگر که دیدهٔ او[M2]سبق ز ابر بهاری بدرفشانی برد
[A]
[B][M1]سپیده‌دم که صبا دامن سمن بدرد[M2]ز مهر روی تو گل جیب پیرهن بدرد
[B][M1]اگر ز پستهٔ تنگ تو دم زند غنچه[M2]نسیم باد صبا در دمش دهن بدرد
[B][M1]چو در محاوره آید لب گهربارت[M2]عقیق پیرهن لعل بر بدن بدرد
[B][M1]ز وصف کوی تو گر شمه‌ئی نسیم بهار[M2]بباغ عرضه دهد زهرهٔ چمن بدرد
[B][M1]اگر ز مهر تو یک ذره بر سپهر افتد[M2]عروس قصر فلک ستر خویشتن بدرد
[B][M1]مگر ز پرده نیاید نگار من بیرون[M2]وگرنه پردهٔ ناموس مرد و زن بدرد
[B][M1]اگر ز غیرت بلبل صبا خبر یابد[M2]شگفت باشد اگر شقهٔ سمن بدرد
[B][M1]گهی که پرده برافتد ز طلعت شیرین[M2]زمانه پردهٔ فرهاد کوهکن بدرد
[B][M1]بروز حشر چو بوی تو بشنود خواجو[M2]ز خاک مست برون افتد و کفن بدرد
[A]
[B][M1]تاجداری کند آنکس که ز سردر گذرد[M2]ره بمنزل برد آنکو ز سفر در گذرد
[B][M1]کوه سنگین دل اگر قلزم چشمم بیند[M2]موج طوفان سرشکش ز کمر در گذرد
[B][M1]نکند ترک شکر خندهٔ شیرین خسرو[M2]لیک پیش لب شیرین ز شکردر گذرد
[B][M1]دیده دریا دلی از خون دلم می‌بیند[M2]کو تواند که روان از سر زر در گذرد
[B][M1]نتواند که نهد بر سر کوی تو قدم[M2]مگر آنکس که نخست از سر سر در گذرد
[B][M1]باد را بر سر زلف تو اگر باشد دست[M2]بهوایت ز سر سنبل تر در گذرد
[B][M1]خنک آن خسته که در کوی تو بی بیم رقیب[M2]دهدش دست که چون باد سحردر گذرد
[B][M1]چرخ را بر سر میدان محبت هر دم[M2]ناوک آه من از هفت سپر در گذرد
[B][M1]گرقدم پیش نهی در صف عشقش خواجو[M2]تیر دلدوز فراقت ز جگر در گذرد
[A]
[B][M1]خنک آن باد که برخاک خراسان گذرد[M2]خاصه برگلشن آن سرو خرامان گذرد
[B][M1]واجب آنست که از حال گدا یاد کنند[M2]هر که بر طرف سراپردهٔ سلطان گذرد
[B][M1]بلبل دلشده را مژده رساند ز بهار[M2]باد شبگیر چو بر صحن گلستان گذرد
[B][M1]که رساند ز دل خستهٔ جمعی پیغام[M2]جز نسیمی که برآن زلف پریشان گذرد
[B][M1]هیچ در خاطر یوسف گذرد کز غم هجر[M2]چه بلا بر سر محنت کش کنعان گذرد
[B][M1]خضر بر حال سکندر مگرش رحم آید[M2]گر دگر بر لب سرچشمهٔ حیوان گذرد
[B][M1]عمر شیرین گذرانیم به تلخی لیکن[M2]نبود عمر که بی صحبت جانان گذرد
[B][M1]قصهٔ آن نتوان گفت مگر روز وصال[M2]هر چه برخسته دلان درشب هجران گذرد
[B][M1]پیش طوفان سرشکم ز حیا آب شود[M2]ابر گرینده که بر ساحل عمان گذرد
[B][M1]بگذشت آن مه و جان با دل ریشم می‌گفت[M2]بنگر این عمر گرامی که بدینسان گذرد
[B][M1]حاجی از کعبه کجا روی بتابد خواجو[M2]گر همه بادیه بر خار مغیلان گذرد
[A]
[B][M1]ترک من ترک من گرفت و خطا کرد[M2]جامهٔ صبر من برفت و قبا کرد
[B][M1]همچو زلف سیاه سرکش هندو[M2]بر سر آتشم فکند و رها کرد
[B][M1]صبح رویش بدید و سورهٔ والشمس[M2]از سرصدق در دمید و دعا کرد
[B][M1]خط زنگارگون آن بت چین را[M2]هر که مشک تتار خواند خطا کرد
[B][M1]بدرستی که در حدیث نیاید[M2]آنچه غم با دل شکسته ما کرد
[B][M1]آنکه بیرون ازو طبیب نداریم[M2]دردمان کی شنیدئی که دوا کرد
[B][M1]اشک می‌خواست تا برون جهد از چشم[M2]خون دل کام او برفت و روا کرد
[B][M1]چون بروز وصال شکر نکردم[M2]اخترم در شب فراق سزا کرد
[B][M1]نیست برجای خویش مرغ سلیمان[M2]باز گوئی مگر هوای سبا کرد
[B][M1]بر حدیث صبا چگونه نهم دل[M2]زانکه با دست هر سخن که صبا کرد
[B][M1]سرو سیمین من ز صحبت خواجو[M2]گر نه آزاد شد کناره چرا کرد
[A]
[B][M1]چو شام شد بشبستان باید کرد[M2]ز ماه نو طلب آفتاب باید کرد
[B][M1]لباس ازرق صوفی که عین زراقیست[M2]بخون چشم صراحی خضاب باید کرد
[B][M1]لب پیاله و رخسار مردم دیده[M2]ز عکس باده چو یاقوت ناب باید کرد
[B][M1]مفرح جگر خسته و دوای خمار[M2]ز لعل ساقی و جام شراب باید کرد
[B][M1]مدام بهر جگر خوارگان دردیکش[M2]دل پر آتش خونین کباب باید کرد
[B][M1]مهی که منزل او در میان جان منست[M2]کناره از در او از چه باب باید کرد
[B][M1]چو آفتاب کشد روی در حجاب عدم[M2]نظارهٔ قمری شب نقاب باید کرد
[B][M1]برآتش دل ما ریز آب آتش فام[M2]که دفع آتش سوزان به آب باید کرد
[B][M1]اگر بکوی خرابات می‌کنی مسکن[M2]نخست خانه هستی خراب باید کرد
[B][M1]وگر بچنگ نمی‌آیدت خوش آوازی[M2]بکنج میکده ساز رباب باید کرد
[B][M1]بروی دوست بروز آور امشب ای خواجو[M2]که در بهشت برین ترک خواب باید کرد
[A]
[B][M1]به دشمنان گله از دوستان نشاید کرد[M2]بمهرگان صفت بوستان نشاید کرد
[B][M1]بترک آن مه نامهربان نباید گفت[M2]کنار از آن بت لاغر میان نشاید کرد
[B][M1]مگر بموسم گل باغبان نمی‌داند[M2]که منع بلبل شیرین زبان نشاید کرد
[B][M1]بخواه دل که من خسته دل روان بدهم[M2]بدل مضایقه با دوستان نشاید کرد
[B][M1]کسی که بیتو نخواهد جان و هر چه دروست[M2]بجان ممتحنش امتحان نشاید کرد
[B][M1]بنوک خامه اگر شرح آن دهم صد سال[M2]ز سرعشق تو رمزی بیان نشاید کرد
[B][M1]بدان دیار روان‌تر ز آب دیدهٔ من[M2]بهیچ روی رسولی روان نشاید کرد
[B][M1]من آن نیم که ز جانان عنان بگردانم[M2]بقول مدعیان ترک جان نشاید کرد
[B][M1]برون ز جان هیچ تحفه‌ئی خواجو[M2]فدای صحبت جان جهان نشاید کرد
[A]
[B][M1]ماه من دوش سر از جیب ملاحت برکرد[M2]روز روشن ز حیا چادر شب برسر کرد
[B][M1]اندکی گل برخ خوب نگارم مانست[M2]صبحدم باد صبا دامن او پر زر کرد
[B][M1]نتوانم که برآرم نفسی بی لب دوست[M2]که قضا جان مرا در لب او مضمر کرد
[B][M1]پسته را با دهن تنگ تو نسبت کردم[M2]رفت در خنده ز شادی مگرش باور کرد
[B][M1]هر زمان سنبل هندوی تو درتاب شود[M2]که خرد نسبتم از بهر چه با عنبرکرد
[B][M1]آبرویم شده بر باد ز بی سیمی بود[M2]سیم اشکست که کار رخ من چون زر کرد
[B][M1]هر میی کز کف ساقی غمت کردم نوش[M2]گوئیا خون جگر بود که در ساغر کرد
[B][M1]دل خواجو که بجان آمده بود از غم عشق[M2]خون شد امروز و سر از چشمهٔ چشمش برکرد
[A]
[B][M1]جان توجه بروی مهوش کرد[M2]دل تمسک بزلف دلکش کرد
[B][M1]مهر رویش که آب آتش برد[M2]خاک بر دست آب و آتش کرد
[B][M1]آنکه کارم چو طره برهم زد[M2]همچو زلفم چرا مشوش کرد
[B][M1]ابرویش تا چه شد که پیوسته[M2]بر مه و مشتری کمانکش کرد
[B][M1]هر خدنگی که غمزه‌اش بگشود[M2]نسبتش دل بتیر آرش کرد
[B][M1]مردم دیده‌ام بخون جگر[M2]صفحهٔ چهره را منقش کرد
[B][M1]روز خواجو بروی او خوش بود[M2]خوش نبود آنکه رفت و شب خوش کرد
[A]
[B][M1]باز عزم شراب خواهم کرد[M2]ساز چنگ و رباب خواهم کرد
[B][M1]آتش دل چو آب کارم برد[M2]چارهٔ کار آب خواهم کرد
[B][M1]جامه در پیش پیر باده فروش[M2]رهن جام شراب خواهم کرد
[B][M1]از برای معاشران صبوح[M2]دل پرخون کباب خواهم کرد
[B][M1]با بتان اتصال خواهم جست[M2]وز خرد اجتناب خواهم کرد
[B][M1]بسکه از دیده سیل خواهم راند[M2]خانهٔ دل خراب خواهم کرد
[B][M1]تا دم صبح دوست خواهم خواند[M2]دعوت آفتاب خواهم کرد
[B][M1]بجز از باده خوردن و خفتن[M2]توبه از خورد و خواب خواهم کرد
[B][M1]همچو خواجو ز خاک میخانه[M2]آبرو اکتساب خواهم کرد
[A]
[B][M1]مه را اگر از مشک ز ره پوش توان کرد[M2]تشبیه بدان زلف و بنا گوش توان کرد
[B][M1]چون شکر شیرین بشکر خنده در آری[M2]جان برخی آن لعل گهر پوش توان کرد
[B][M1]می تلخ نباشد چو ز دست تو ستانند[M2]کز دست تو گر زهر بود نوش توان کرد
[B][M1]حاجت بقدح نیست که ارباب خرد را[M2]از جام لبت واله و مدهوش توان کرد
[B][M1]گر دست دهد شادی وصل تو زمانی[M2]غمهای جهان جمله فراموش توان کرد
[B][M1]بی آتش رخسار توخون در دل عشاق[M2]باور نتوان کرد که در جوش توان کرد
[B][M1]مرغان چمن را چو صبا بوی گل آرد[M2]زنهار مپندار که خاموش توان کرد
[B][M1]از روی توام منع کنند اهل خرد لیک[M2]برقول بد اندیش کجا گوش توان کرد
[B][M1]خواجو تو مپندار که بی سیم زمانی[M2]با سیمبران دست در آغوش توان کرد
[A]
[B][M1]بی لاله رخان روی بصحرا نتوان کرد[M2]بی سرو قدان میل تماشا نتوان کرد
[B][M1]کام دلم آن پسته دهانست ولیکن[M2]زان پسته دهان هیچ تمنا نتوان کرد
[B][M1]گفتم مرو از دیدهٔ موج افکن ما گفت[M2]پیوسته وطن برلب دریا نتوان کرد
[B][M1]چون لاله دل از مهرتوان سوختن اما[M2]اسرار دل سوخته پیدا نتوان کرد
[B][M1]تا در سر زلفش نکنی جان گرامی[M2]پیش تو حدیث شب یلدا نتوان کرد
[B][M1]آنها که ندانند ترنج از کف خونین[M2]دانند که انکار زلیخا نتوان کرد
[B][M1]از بسکه خورد خون جگر مردم چشمم[M2]دل در سر آن هندوی لالا نتوان کرد
[B][M1]بی خط تو سر نامهٔ سودا نتوان خواند[M2]بی زلف تو سر در سر سودا نتوان کرد
[B][M1]گیسوی تو گر سرکشد او را چه توان گفت[M2]با هندوی کژ طبع محا کا نتوان کرد
[B][M1]هر لحظه پیامی دهدم دیده که خواجو[M2]بی می طلب آب رخ از ما نتوان کرد
[B][M1]از دست مده جام می و روی دلارام[M2]کارام دل از توبه تقاضا نتوان کرد
[A]
[B][M1]پشت بر یار گمان ابرو ما نتوان کرد[M2]خویشتن را هدف تیر بلا نتوان کرد
[B][M1]کشتهٔ تیغ ملامت برضا نتوان شد[M2]حذر از ضربت شمشیر قضا نتوان کرد
[B][M1]گر چه از ما بخطا روی بپیچید و برفت[M2]ترک آن ترک ختائی بخطا نتوان کرد
[B][M1]قامتش را به صنوبر نتوان خواندن از آنک[M2]نسبت سرو خرامان بگیا نتوان کرد
[B][M1]باغبان گومکن افغان که بهنگام بهار[M2]مرغ را از گل صد برگ جدا نتوان کرد
[B][M1]گر نخواهی که رود دانش و هوش تو برود[M2]گوش بر زمزمهٔ پرده‌سرا نتوان کرد
[B][M1]گر به خنجر زندم روی نتابم ز درش[M2]زانکه با او بجفا ترک وفا نتوان کرد
[B][M1]گو بشمشیر بکش یا ز کمندش برهان[M2]صید را این همه در قید رها نتوان کرد
[B][M1]نام خواجو برآن خسرو خوبان که برد[M2]زانکه درحضرت شه یاد گدا نتوان کرد
[A]
[B][M1]بر سر کوی تو اندیشهٔ جان نتوان کرد[M2]پیش لعلت صفت زادهٔ کان نتوان کرد
[B][M1]مهر رخسار تو در دل نتوان داشت نهان[M2]که به گل چشمهٔ خورشید نهان نتوان کرد
[B][M1]از میانت سر موئی ز کمر پرسیدم[M2]گفت کان نکتهٔ باریک عیان نتوان کرد
[B][M1]با تو صد سال زبان قلم ار شرح دهد[M2]شمه‌ئی از غم عشق تو بیان نتوان کرد
[B][M1]نوشداروی من از لعل تو می‌فرمایند[M2]بشکر گر چه دوای خفقان نتوان کرد
[B][M1]ناوک غمزه‌ات از جوشن جانم بگذشت[M2]در صف معرکه اندیشهٔ جان نتوان کرد
[B][M1]گر بتیغم بزنی از تو ننالم که ز دوست[M2]زخم شمشیر توان خورد و فغان نتوان کرد
[B][M1]راستی گر چه ببالای تو می‌ماند سرو[M2]نسبت قد تو با سرو روان نتوان کرد
[B][M1]خواجو از دور زمان آنچه ترا پیش آمد[M2]جز بدوران زمان فکرت آن نتوان کرد
[A]
[B][M1]هر کو چو شمع ز آتش دل تاج سر نکرد[M2]سر در میان مجلس عشاق برنکرد
[B][M1]برخط عشق ماه رخان چون قلم کسی[M2]ننهاد سر که همچو قلم ترک سرنکرد
[B][M1]آنکس شکست قلب که بیمش ز جان نبود[M2]وان یافت زندگی که ز کشتن حذر نکرد
[B][M1]سر برنکرد پیش سرافکندگان عشق[M2]چون شمع هر که سرکشی از سر بدر نکرد
[B][M1]خون شد ز اشک ما دل سنگین کوهسار[M2]وان سست مهر بردل سختش اثر نکرد
[B][M1]گشتیم خاک پایش و آنسرو سرفراز[M2]دامن کشان روان شد و در ما نظر نکرد
[B][M1]ملک وجود را برسلطان عشق او[M2]بردیم و التفات بدان مختصر نکرد
[B][M1]شد کاروان و خون دل بیقرار ما[M2]رفت از قفای محمل و ما را خبرنکرد
[B][M1]ننوشت ماجرای دل و دیده‌ام دبیر[M2]تا نامه را بخون دل و دیده تر نکرد
[B][M1]زان ساعتم که بر ره مستی گذر فتاد[M2]در خاطرم دگر غم هستی گذر نکرد
[B][M1]خواجو چگونه جامهٔ جان چاک زد چو صبح[M2]گر گوش بر ترنم مرغ سحر نکرد
[A]
[B][M1]سپیده‌دم که صبا بر چمن گذر می‌کرد[M2]دل مرا ز گلستان جان خبر می‌کرد
[B][M1]چو غنچه از لب آن سیمبر سخن می‌گفت[M2]دهان غنچه پر از خرده‌های زر می‌کرد
[B][M1]اگر ز نرگس مستش چمن نشان می‌داد[M2]دلم بدیدهٔ حسرت درو نظر می‌کرد
[B][M1]تذرو جان من از آشیان برون می‌شد[M2]چو گوش بر سخن بلبل سحر می‌کرد
[B][M1]شکوفه بهر تماشای باغ عارض دوست[M2]سر از دریچهٔ چوبین شاخ بر می‌کرد
[B][M1]کمان ابروی آن مه چو یاد می‌کردم[M2]خدنگ آه من از آسمان گذر می‌کرد
[B][M1]فلک بیاد تن سیمگون مهرویان[M2]درست روی من از مهر دل چو زر می‌کرد
[B][M1]سحر که شاهد خاور نقاب بر می‌داشت[M2]حدیث روی تو ناهید با قمر می‌کرد
[B][M1]ز شوق لعل تو هر لحظه مردم چشمم[M2]لب پیاله بخوناب دیده تر می‌کرد
[B][M1]دبیر از آن لب شیرین حکایتی می‌راند[M2]دهان تنگ قلم را پر از شکر می‌کرد
[B][M1]روان خستهٔ خواجو ز شهر بند وجود[M2]بعزم ملک عدم دمبدم سفر می‌کرد
[A]
[B][M1]طوطی از پستهٔ تنگ تو شکر گرد آورد[M2]چشمم از درج عقیق تو گهر گرد آورد
[B][M1]صد دل خسته بهر موئی از آن زلف دراز[M2]مهر رخسار تو در دور قمر گرد آورد
[B][M1]مردم چشم من از بهر نثار قدمت[M2]ای بسا در که درین قصر دو در گرد آورد
[B][M1]گنج قارون چو درین ره به پشیزی نخرند[M2]رخ زردم بچه وجه اینهمه زر گرد آورد
[B][M1]خبرت هست که چندین دل صاحب‌نظران[M2]نرگس مست تو هنگام نظر گرد آورد
[B][M1]چرخ پیروزه ز خون جگر فرهادست[M2]آن همه لعل که بر کوه و کمر گرد آورد
[B][M1]در سر چشم جفا دیدهٔ خون افشان کرد[M2]دل من هر چه بخوناب جگر گرد آورد
[B][M1]گرم کن بزم طرب را که شب مشک فروش[M2]رخت سودا بدم سرد سحر گرد آورد
[B][M1]خسرو آنست که چون ملک وصالت دریافت[M2]لعل شیرین ترا دید و شکر گرد آورد
[B][M1]دلم این لحظه بدست آر که جانم ز درون[M2]کرد ترتیب ره و بار سفر گرد آورد
[B][M1]چشم خواجو چو رخ آورد بدریای سرشک[M2]سوی بحرین شد و لؤلؤی تر گرد آورد
[A]
[B][M1]سوز غم تو آتشم از جان بر آورد[M2]مهر تو دودم از دل بریان بر آورد
[B][M1]چشم پرآب ما چو ز بحرین دم زند[M2]شور از نهاد قلزم و عمان بر آورد
[B][M1]گردون لاجورد بدور عقیق تو[M2]بس خون لعل کز جگر کان بر آورد
[B][M1]مرغ دلم زعشق گلستان عارضت[M2]هر دم هوا بگیرد و افغان بر آورد
[B][M1]ما را بباد داد و گر آن کفر زلف تست[M2]این مان بتر بود که ز ایمان بر آورد
[B][M1]هر لحظه چشم ترک تو چون کافران مست[M2]خنجر بقصد خون مسلمان بر آورد
[B][M1]با کوه اگر صفت کنم از شوق کازرون[M2]آه از دل شکستهٔ نالان بر آورد
[B][M1]گر اشتیاق کعبه برینسان بود بسی[M2]ما را بگرد کوه و بیابان بر آورد
[B][M1]خواجو چنین که چشمهٔ خونبار چشم تست[M2]هر دم معینست که طوفان برآورد
[A]
[B][M1]من خاک آن بادم که او بوی دلارام آورد[M2]در آتشم ز آب رخش کاب رخ من می‌برد
[B][M1]آنکو لبش گاه سخن هم طوطی و هم شکرست[M2]طوطی خطش از چه رو پر بر شکر می‌گسترد
[B][M1]سرو از قد چون عرعرش گل پیش روی چون خورش[M2]این دست بر سر می‌زند و آن جامه بر تن می‌درد
[B][M1]من تحفه جان می‌آورم بهر نثار مقدمش[M2]وان جان شیرین از جفا ما را بجان می‌آورد
[B][M1]زلف سیه کارش نگر و آنچشم خونخوارش نگر[M2]کاین قصد جانم می‌کند و آن خون جانم می‌خورد
[B][M1]هنگام تیر انداختن گر بر من آرد تاختن[M2]در پای او سر باختن عاشق بجان و دل خرد
[B][M1]بگذشتی و بگذاشتی ما را و هیچ انگاشتی[M2]جانا ز خشم وآشتی بگذر که این هم بگذرد
[B][M1]گه گه به چشم مرحمت برما نظر می‌کن ولی[M2]سلطان ز کبر و سلطنت در هر گدائی ننگرد
[B][M1]زان سنبل عنبر شکن خواجو چو می‌راند سخن[M2]می‌یابم از انفاس او بوئی که جان می‌پرورد
[A]
[B][M1]گل نهالی به بوستان آورد[M2]مرغ را باز در فغان آورد
[B][M1]سخنی بلبل از لبش می‌گفت[M2]غنچه را آب در دهان آورد
[B][M1]نکهت نفحهٔ شمامهٔ صبح[M2]مژدهٔ گل ببوستان آورد
[B][M1]دوستان را نسیم باد صبا[M2]بوی انفاس دوستان آورد
[B][M1]نفس باد صبحدم چو مسیح[M2]با تن خاک مرده جان آورد
[B][M1]هم عفا الله صبا که عاشق را[M2]خبر یار مهربان آورد
[B][M1]درد خواجو بصبر به نشود[M2]زانکه با خویش از آن جهان آورد
[B][M1]لیک نومید نیست کاب حیات[M2]از سیاهی برون توان آورد
[A]
[B][M1]کس نیست که دست من غمخوار بگیرد[M2]یا دادم از آن دلبر عیار بگیرد
[B][M1]هر لحظه سرشکم بدود گرم و بشوخی[M2]جیب من دلخستهٔ بیمار بگیرد
[B][M1]کی بار دهد شاخ امید من اگر یار[M2]ترک من بیچاره بیکبار بگیرد
[B][M1]فرهاد چو یاد آورد از شکر شیرین[M2]خوناب دلش دامن کهسار بگیرد
[B][M1]سیلاب سرشکست که هنگام عزیمت[M2]پیش ره یاران وفادار بگیرد
[B][M1]ساقی بده آن می که دل لالهٔ سیراب[M2]بی بادهٔ گلرنگ ز گلزار بگیرد
[B][M1]هر دم که در آن نرگس پر خواب تو بینم[M2]خون جگرم دیده بیدار بگیرد
[B][M1]ترسم که برآرم نفسی از دل پردرد[M2]و آئینه رخسار تو زنگار بگیرد
[B][M1]چون نافهٔ تاتار دلم خون شود از غم[M2]چون گرد مهت نافهٔ تاتار بگیرد
[B][M1]خواجو ز چه معنی ز برای قدحی می[M2]هر لحظه در خانهٔ خمار بگیرد
[A]
[B][M1]چون خط تو گرد رخ گلرنگ بگیرد[M2]سرحد ختن خیل شه زنگ بگیرد
[B][M1]مگذار که رخسار تو کائینه حسنست[M2]از آه جگر سوختگان زنگ بگیرد
[B][M1]بی نرگس مخمور تو در مجلس مستان[M2]هر دم دلم از بادهٔ چون زنگ بگیرد
[B][M1]آهنگ شب از دیده من پرس که هر شب[M2]مرغ سحر از ناله‌ام آهنگ بگیرد
[B][M1]هر دم که شب آهنگ کند ز آتش مهرت[M2]دود دل من راه شباهنگ بگیرد
[B][M1]چون پرتو خورشید رخت بر قمر افتد[M2]از عکس رخت لاله و گل رنگ بگیرد
[B][M1]خون شد دلم از دست سر زلفت و کس نیست[M2]کانصافم از آن هندوی شبرنگ بگیرد
[B][M1]در پستهٔ تنگ تو سخن را نبود جای[M2]الا که درو هر سخنی تنگ بگیرد
[B][M1]خواجو ستم و جور و جفا در دل خوبان[M2]مانندهٔ نقشیست که در سنگ بگیرد
[A]
[B][M1]دلم دیده از دوستان برنگیرد[M2]که بلبل دل از بوستان برنگیرد
[B][M1]ز من سایه‌ئی ماند از مهر رویش[M2]گر آن مه ز خور سایبان برنگیرد
[B][M1]ببازار او نقد دل چون فرستم[M2]که قلبست و کس رایگان برنگیرد
[B][M1]دلم چون کشد مهد سلطان عشقش[M2]که یک ذره هفت آسمان برنگیرد
[B][M1]جهان مشگ و عنبر نگیرد گر آن مه[M2]ز رخ زلف عنبرفشان برنگیرد
[B][M1]قد عاشقان خم نگیرد چو سنبل[M2]گر او سنبل از ارغوان برنگیرد
[B][M1]اگر بیدل مهربان خاک گردد[M2]دل از یار نامهربان برنگیرد
[B][M1]بجان جهان کی رسد رهرو عشق[M2]اگردل ز جان وجهان برنگیرد
[B][M1]چرا سنبل لاله پوش تو یکدم[M2]سر از پای سرو روان برنگیرد
[B][M1]نیابد کنار از میان تو آنکو[M2]حجاب کنار از میان برنگیرد
[B][M1]دل نازکم تاب فکرت نیارد[M2]تن لاغرم بار جان برنگیرد
[B][M1]اگر من بمسجد کنم دعوت دل[M2]بجز راه دیر مغان برنگیرد
[B][M1]برو آستین بیش مفشان که خواجو[M2]به خنجر سر از آستان برنگیرد
[A]
[B][M1]دلم که حلقهٔ گیسوی یار می‌گیرد[M2]درون حلقه نشستست و مار می‌گیرد
[B][M1]بهر کجا که روم آب دیده می‌بینم[M2]که دامن من شوریده کار می‌گیرد
[B][M1]نگار تا ز من خسته دل کنار گرفت[M2]ز خون دیده کنارم نگار می‌گیرد
[B][M1]غلام آن بت چینم که سرحد ختنش[M2]طلایهٔ سپه زنگبار می‌گیرد
[B][M1]دو چشم آهوی روباه باز صیادش[M2]بغمزه شیر دلانرا شکار می‌گیرد
[B][M1]چو یاد نرگس مست تو می‌کنم بصبوح[M2]مرا ز غایت مستی خمار می‌گیرد
[B][M1]ز مشک چین چه خطا در وجود می‌آید[M2]که خط سبز تو از وی غبار می‌گیرد
[B][M1]سرشک دیده که بر چشم کرده‌ام جایش[M2]چه اوفتاده که از من کنار می‌گیرد
[B][M1]چو دم ز نافهٔ زلف تو می‌زند خواجو[M2]جهان شمامهٔ مشک تتار می‌گیرد
[A]
[B][M1]طوطی چو سخن گوئی پیش شکرت میرد[M2]طوبی چو روان گردی بر رهگذرت میرد
[B][M1]جوزا چو قدح نوشی پیش تو کمر بندد[M2]و آندم که قبا پوشی پیش کمرت میرد
[B][M1]مشک ختنی هر دم در زلف تو آویزد[M2]شمع فلکی هر شب پیش قمرت میرد
[B][M1]کو زنده دلی تا جان در پای تو افشاند[M2]کانرا که بود جانی برخاک درت میرد
[B][M1]ثابت قدم آن باشد کاندر قدمت افتد[M2]صاحب نظر آن باشد کاندر نظرت میرد
[B][M1]هر زندهٔ صاحب دل کز جان خبری دارد[M2]چون از تو خبر یابد پیش خبرت میرد
[B][M1]ای خسرو بت رویان بگشا لب شیرین تا[M2]فرهاد صفت خواجو پیش شکرت میرد
[A]
[B][M1]مرغ در راه او پر اندازد[M2]شمع در پای او سر اندازد
[B][M1]پستهٔ شور شکر افشانش[M2]شور در تنگ شکر اندازد
[B][M1]هر که چون افعیش کمر گیرد[M2]خویش را از کمر در اندازد
[B][M1]گرد مه جادویش فسون در باغ[M2]خواب در چشم عبهر اندازد
[B][M1]چون لبش عکس در قدح فکند[M2]تاب در جان ساغر اندازد
[B][M1]نیم شب راه نیمروز زند[M2]چون ز شب سایه بر خور اندازد
[B][M1]سیم پالای چشم ما هر دم[M2]سیم پالوده بر زر اندازد
[B][M1]مردم بحر از آب دیدهٔ ما[M2]جامهٔ موج در براندازد
[B][M1]در هوای تو چون پرد خواجو[M2]که عقاب فلک پر اندازد
[A]
[B][M1]چون طوطی خط تو پر بر شکر اندازد[M2]مرغ دل من آتش در بال و پر اندازد
[B][M1]صوفی ز می لعلت گر نوش کند جامی[M2]تسبیح برافشاند سجاده براندازد
[B][M1]چون تیر زند چشمت سیاره هدف گردد[M2]چون تیغ کشد مهرت گردون سپر اندازد
[B][M1]چون غمزهٔ خونخوارت برقلب کمین سازد[M2]بس کشته که هر لحظه بر یکدگر اندازد
[B][M1]آنکس که دلی دارد جان در رهت افشاند[M2]وانرا که سری باشد در پات سر اندازد
[B][M1]در مهر تو چون لاله رخساره بخون شویم[M2]از بسکه دلم هر دم خون در جگر اندازد
[B][M1]عقل از سر نادانی با عشق نیامیزد[M2]با شیر ژیان آهو کی پنجه در اندازد
[B][M1]آن لحظه که باز آید پیش نظرش میرم[M2]کاخر چو مرا بیند برمن نظر اندازد
[B][M1]فرهاد صفت خواجو دور از لب شیرینت[M2]فریاد و فغان هر دم در کوه و در اندازد
[A]
[B][M1]تا برآید نفس از عشق دمی باید زد[M2]بر سر کوی محبت قدمی باید زد
[B][M1]چهره برخاک در سیمبری باید سود[M2]بوسه برصحن سرای صنمی باید زد
[B][M1]هر دم از کعبهٔ قربت خبری باید جست[M2]خیمه برطرف حریم حرمی باید زد
[B][M1]هر شب از دفتر سودا ورقی باید خواند[M2]وز جفا بر دل پر خون رقمی باید زد
[B][M1]هر نفس ز آتش دل خاک رهی باید شد[M2]هر دم از سوز جگر ساز غمی باید زد
[B][M1]گر نخواهد که برآشفته شود کار جهان[M2]دست در حلقه زلف تو کمی باید زد
[B][M1]کام جان جز ز برای تو نمی‌شاید خواست[M2]راه دل جز بهوای تو نمی‌باید زد
[B][M1]گر چه ما را نبود یک درم اما هر دم[M2]سکه مهر ترا بر در می‌باید زد
[B][M1]خیز خواجو که چو افلاس شود دامن گیر[M2]دست در دامن صاحب کرمی باید زد
[A]
[B][M1]وصل آن ترک ختا ملکت خاقان ارزد[M2]کفر زلف سیهش عالم ایمان ارزد
[B][M1]خاتم لعل گهر پوش پری رخساران[M2]پیش ارباب نظر ملک سلیمان ارزد
[B][M1]ای عزیزان ز رخ یوسف مصری نظری[M2]ملکت مصر و همه خطهٔ کنعان ارزد
[B][M1]پیش فرهاد ز لعل لب شیرین شکری[M2]حشمت و مملکت خسرو ایران ارزد
[B][M1]بگذر از گنج قدر خان که بر پیر مغان[M2]کنج میخانه همه گنج قدر خان ارزد
[B][M1]زین سپس ما و گدایان سر کوی غمت[M2]که گدائی درت ملکت سلطان ارزد
[B][M1]با لبت دست ز سر چشمهٔ حیوان شستم[M2]زانکه یاقوت تو صد چشمهٔ حیوان ارزد
[B][M1]با وجود قد رعنای تو گو سرو مروی[M2]زانکه بالای تو صد سرو خرامان ارزد
[B][M1]از سر کوی تو خواجو بگلستان نرود[M2]که سر کوی تو صد باغ و گلستان ارزد
[A]
[B][M1]صحبت جان جهان جان و جهان می‌ارزد[M2]لعل جان پرور او جوهر جان می‌ارزد
[B][M1]گوشهٔ دیر مغان گیر که در مذهب عشق[M2]کنج میخانه طربخانهٔ خان می‌ارزد
[B][M1]با چنان نادرهٔ دور زمان می خوردن[M2]یک زمان حاصل دوران زمان می‌ارزد
[B][M1]شاید ار ملک جهان در طلبش در بازی[M2]که دمی صحبت او ملک جهان می‌ارزد
[B][M1]برلب آب روان تشنه چرا باید بود[M2]ساقی آن آب روان کو که روان می‌ارزد
[B][M1]با جمالت بتماشای چمن حاجت نیست[M2]که گل روی تو صد لاله ستان می‌ارزد
[B][M1]سر کوی تو که از روضهٔ رضوان بابیست[M2]پیش صاحب‌نظران باغ جنان می‌ارزد
[B][M1]هر که را هیچ بدستست نمی‌ارزد هیچ[M2]که همانش که بود خواجه همان می‌ارزد
[B][M1]پیش خواجو قدحی باده به از ملکت کی[M2]زانکه لعلیست که صد تاج کیان می‌ارزد
[A]
[B][M1]حدیث آرزومندی جوابی هم نمی‌ارزد[M2]خمار آلوده‌ئی آخر شرابی هم نمی‌ارزد
[B][M1]خرابی همچو من کو مست در ویرانها گردد[M2]اگر گنجی نمی‌ارزد خرابی هم نمی‌ارزد
[B][M1]سزد چون دعد اگر هر دم برآرم بی رباب افغان[M2]که این مجلس که من دارم ربابی هم نمی‌ارزد
[B][M1]گدائی کو کند دائم دعای دولت سلطان[M2]گر انعامی نمی‌شاید ثوابی هم نمی‌ارزد
[B][M1]بدین توسن کجا یارم که با او همعنان باشم[M2]که این مرکب که من دارم رکابی هم نمی‌ارزد
[B][M1]بگوی این پیک مشتاقان بدانحضرت که مهجوری[M2]سلامی گر نمی‌شاید جوابی هم نمی‌ارزد ؟
[B][M1]چه باشد گر غریبی را بمکتوبی کنی خرم[M2]بغربت مانده‌ئی آخر خطائی هم نمی‌ارزد
[B][M1]بیا بر چشم من بنشین اگر سرچشمه‌ئی خواهی[M2]سر آبی چنین آخر سرابی هم نمی‌ارزد
[B][M1]تو در خواب خوش نوشین و من در حسرت خوابی[M2]دریغ این چشم بیدارم که خوابی هم نمی‌ارزد
[B][M1]بدین مخمور دردی نوش از آن می شربتی در ده[M2]دل محرور بیماری لعابی هم نمی‌ارزد
[B][M1]تو آب زندگی داری و خواجو تشنه جان داده[M2]دریغا جان مستسقی به آبی هم نمی‌ارزد
[A]
[B][M1]بهار دهر بباد خزان نمی‌ارزد[M2]چراغ عمر بباد وزان نمی‌ارزد
[B][M1]برو چو سرو خرامان شو از روان آزاد[M2]که این حدیقه به آب روان نمی‌ارزد
[B][M1]شقایق چمن بوستانسرای امل[M2]بخار و خاشهٔ این خاکدان نمی‌ارزد
[B][M1]خلاص ده ز تن تیره روح قدسی را[M2]که آن همای بدین استخوان نمی‌ارزد
[B][M1]قرار گیر زمانی که ملک روی زمین[M2]به بیقراری دور زمان نمی‌ارزد
[B][M1]سریر ملکت ده روزه پیش اهل نظر[M2]بپاس یکشبهٔ پاسبان نمی‌ارزد
[B][M1]فروغ مشعلهٔ بارگاه سلطانان[M2]بتیرگی شبان شبان نمی‌ارزد
[B][M1]ز ثور و سنبله اعراض کن که خرمن ماه[M2]بکاه برگ ره کهکشان نمی‌ارزد
[B][M1]بدین طبقچهٔ سیم این دو قرص عالمتاب[M2]بنزد عقل به یکتای نان نمی‌ارزد
[B][M1]هر آن متاع که از بحر و کان شود حاصل[M2]بفکر کردن سود و زیان نمی‌ارزد
[B][M1]زبان ببند که دل برگشایدت خواجو[M2]که ملک نطق بتیغ زبان نمی‌ارزد
[A]
[B][M1]همه گنج جهان ماری نیرزد[M2]گل بستان اوخاری نیرزد
[B][M1]به بازاری که نقد جان روانست[M2]رخی چون زر بدیناری نیرزد
[B][M1]اگر صوفی می صافی ننوشد[M2]بخاک پای خماری نیرزد
[B][M1]مرا گر زور و زر داری میازار[M2]که زور و زر به آزاری نیرزد
[B][M1]خروش چنگ و نای و نغمه زیر[M2]به آه و نالهٔ زاری نیرزد
[B][M1]منه دل برگل باغ زمانه[M2]که گلزارش به گلزاری نیرزد
[B][M1]فلک را از کمر بندان درگاه[M2]کله داری کله داری نیرزد
[B][M1]در آن خالی که حالی نیست منگر[M2]گه از شه مهره شه ماری نیرزد
[B][M1]مکن تکرار فقه و بحث معقول[M2]چرا کاین هر دو تکراری نیرزد
[B][M1]برون شو زین نشیمن کاندرین ملک[M2]سریر خسروی داری نیرزد
[B][M1]دوای درد خواجو از که جویم[M2]که آن بیمار تیماری نیرزد
[A]
[B][M1]دلا سود عالم زیانی نیرزد[M2]همای سپهر استخوانی نیرزد
[B][M1]برین خوان هر روزه این قرص زرین[M2]براهل معنی بنانی نیرزد
[B][M1]چو فانیست گلدستهٔ باغ گیتی[M2]به نوباوهٔ بوستانی نیرزد
[B][M1]چراغی کزو شمع مجلس فروزد[M2]بدرد دل دودمانی نیرزد
[B][M1]زبان درکش از کار عالم که عالم[M2]به آمد شد ترجمانی نیرزد
[B][M1]بقاف بقا آشیان کن چو عنقا[M2]که این خاکدان آشیانی نیرزد
[B][M1]زمانی بیا تا دمی خوش برآریم[M2]که بی ما زمانه زمانی نیرزد
[B][M1]برافروز شمع دل از آتش عشق[M2]که شمع خرد شمعدانی نیرزد
[B][M1]چو خواجو گر اهل دلی جان برافشان[M2]چه یاری بود کو بجانی نیرزد
[A]
[B][M1]چو ترک مهوشم از خواب مست برخیزد[M2]خروش و ناله ز اهل نشست برخیزد
[B][M1]خیال بادهٔ صافی ز سر برون کردن[M2]کجا ز دست من می پرست برخیزد
[B][M1]چنین که شمع سر افشاند و از قدم ننشست[M2]گمان مبر که کسی را ز دست برخیزد
[B][M1]گهی که شست گشاید هزار نعره زند[M2]نگار صف شکنم را ز شست برخیزد
[B][M1]معینست که آنماه پیکر از سر مهر[M2]کنون که عهد مودت شکست برخیزد
[B][M1]شبی دراز بسا نالهٔ دل مجروح[M2]کزان دو زلف دلاویز پست برخیزد
[B][M1]کسی که خاک شود در لحد پس از صد سال[M2]ببوی آن سر زلف چو شست برخیزد
[B][M1]ز رشک آنک تو با هرکه هست بنشینی[M2]روان من ز سر هر چه هست برخیزد
[B][M1]چو چشم مست تو خواجو به حشر یاد کند[M2]ز خوابگاه عدم نیمه مست برخیزد
[A]
[B][M1]آن فتنه چو برخیزد صد فتنه برانگیزد[M2]وان لحظه که بنشیند بس شور بپا خیزد
[B][M1]از خاک سر کویش خالی نشود جانم[M2]گر خون من مسکین با خاک برآمیزد
[B][M1]ای ساقی آتش روی آن آب چو آتش ده[M2]باشد که دلم آبی برآتش غم ریزد
[B][M1]با صوفی‌صافی گو در درد مغان آویز[M2]کان دل که بود صافی از درد نپرهیزد
[B][M1]گر چشم تو جان خواهد در حال بر افشانم[M2]کانکش نظری باشد با چشم تو نستیزد
[B][M1]از خاک من خاکی هر خار که بر روید[M2]چون بر گذرت بیند در دامنت آویزد
[B][M1]از بندگیت خواجو آزاد کجا گردد[M2]کازاده کسی باشد کز بند تو نگریزد
[A]
[B][M1]آنکو به شکر ریزی شور از شکر انگیزد[M2]هر دم لب شیرینش شوری دگر انگیزد
[B][M1]گر زانکه ترش گردد ور تلخ دهد پاسخ[M2]از غایت شیرینی از لب شکر انگیزد
[B][M1]لؤلؤ ز صدف خیزد وین طرفه که هر ساعت[M2]از لعل گهر پوشش لؤلؤی تر انگیزد
[B][M1]از نافهٔ تاتاری بر مه فکند چنبر[M2]وانگه بسیه کاری مشک از قمر انگیزد
[B][M1]گر زلف سیه روزی از چهره براندازد[M2]ماهیست تو پنداری کز شب سحر انگیزد
[B][M1]برخیزم و بنشانم در مجلس اصحابش[M2]کان فتنه چو برخیزد صد فتنه برانگیزد
[B][M1]خونشد جگر از دردم وندر غم او هر دم[M2]از دیدهٔ خونبارم خون جگر انگیزد
[B][M1]سیمی که مرا باید از دیده شود حاصل[M2]وجهم به از این چبود کز چهره برانگیزد
[B][M1]چون یاد کند خواجو یاقوت گهر بارش[M2]از چشم عقیق افشان عقد گهر انگیزد
[A]
[B][M1]کسی کزان سر زلف دو تا نمی‌ترسد[M2]معینست که از اژدها نمی‌ترسد
[B][M1]مرا ز طعن ملامت گران مترسانید[M2]که برگ بید ز باد هوا نمی‌ترسد
[B][M1]مریض شوق ز تیر ستم نمی‌رنجد[M2]قتیل عشق ز تیغ جفا نمی‌ترسد
[B][M1]از آن دو جادوی عاشق کش تو می‌ترسم[M2]کزان بترس که او از خدا نمی‌ترسد
[B][M1]چنین که خون اسیران بظلم می‌ریزد[M2]گر ز هیبت روز جزا نمی‌ترسد
[B][M1]هزار جان گرامی فدای بالایت[M2]بیا که کشتهٔ عشق از بلا نمی‌ترسد
[B][M1]گر از عتاب تو ترسم تفاوتی نکند[M2]کدام بنده که از پادشا نمی‌ترسد
[B][M1]از آن ز چشم خوشت خائفم که هندوئیست[M2]که از سیاست ترک ختا نمی‌ترسد
[B][M1]کسی که تیر جفا می‌زند برین دل ریش[M2]مگر ز ضربت تیغ قضا نمی‌ترسد
[B][M1]مرا بزخم قفا گفتمش ز پیش مران[M2]که زخم خوردهٔ هجر از قفا نمی‌ترسد
[B][M1]بطیره گفت که خواجو چنین که می‌بینیم[M2]ز نوک غمزهٔ خونریز ما نمی‌ترسد
[A]
[B][M1]دلم از دست بشد تا بسر او چه رسد[M2]وین جگر سوخته را از گذر او چه رسد
[B][M1]از برم رفت و من بیدل ودین بر سر راه[M2]مترصد که پیامم ز بر او چه رسد
[B][M1]شد بچین سر زلف تو و این عین خطاست[M2]تا من دلشده را از سفر او چه رسد
[B][M1]خبرت هست که شب تا بسحر منتظرم[M2]بر سر کوی ستم تا خبر او چه رسد
[B][M1]جز غبار دل شوریده من خاکی را[M2]نیست معلوم که از خاک در او چه رسد
[B][M1]آنکه هر لحظه رسد خون جگر بر کمرش[M2]کس چه داند که بکوه از کمر او چه رسد
[B][M1]چشم او ناظر دیوان جمالست ولیک[M2]تا بملک دل ما از نظر او چه رسد
[B][M1]چو از آن تنگ شکر هیچ نگردد حاصل[M2]بمن خسته نصیب از شکر او چه رسد
[B][M1]گشت خواجو هدف ناوک عشقش لیکن[M2]تا ز پیکان جفا بر جگر او چه رسد
[A]
[B][M1]این ترک زنگاری کمان از خیل خاقان می‌رسد[M2]وین مرغ فردوس آشیان از باغ رضوان می‌رسد
[B][M1]مجنون صاحب درد را لیلی عیادت می‌کند[M2]فرهاد شورانگیز را شیرین بمهمان می‌رسد
[B][M1]امروز دیگر ذره را خور مهربانی می‌کند[M2]وین لحظه گوئی بنده را تشریف سلطان می‌رسد
[B][M1]آید سوی بین الحزن از مصر بوی پیرهن[M2]جان عزیز من مگر دیگر به کنعان می‌رسد
[B][M1]دل می‌دهد جان را خبر کارام جان می‌پرسدت[M2]جان مژدگانی می‌دهد دل را که جانان می‌رسد
[B][M1]مرغان نگر باز از هوا مانند بلبل در نوا[M2]گوئی که بلقیس از سبا سوی سلیمان می‌رسد
[B][M1]شاه بتان بربری نوئین ملک دلبری[M2]با احتشام قیصری از حضرت خان می‌رسد
[B][M1]ای بلبل گلبانگ زن خاموش منشین در چمن[M2]بنواز راه خار کن چون گل ببستان می‌رسد
[B][M1]خواجو که می‌آید که جان قربان راهش می‌شود[M2]گوئی ز کرمان قاصدی سوی سپاهان می‌رسد
[A]
[B][M1]خطی که بر سمن آن گلعذار بنویسد[M2]بنفشه نسخهٔ آن نوبهار بنویسد
[B][M1]نسیم باد صبا شرح آن خط ریحان[M2]به مشک بر ورق لاله زار بنویسد
[B][M1]بسا رساله که در باب اشک ما دریا[M2]بدیده بر گهر آبدار بنویسد
[B][M1]بروزگار تواند اسیر قید فراق[M2]که شمه‌ئی ز غم روزگار بنویسد
[B][M1]بیاد لعل تو هر لحظه چشم من فصلی[M2]برین دو جلد جواهر نگار بنویسد
[B][M1]سواد خط تو یاقوت اگر دهد دستش[M2]بر آفتاب بخط غبار بنویسد
[B][M1]حدیث خون دلم هر دم ابن مقلهٔ چشم[M2]روان بگرد لب جویبار بنویسد
[B][M1]فلک حکایت خوناب دیدهٔ فرهاد[M2]بلعل بر کمر کوهسار بنویسد
[B][M1]کسی که قصهٔ منصور بشنود خواجو[M2]به خون سوخته بر پای دار بنویسد
[A]
[B][M1]گر سر صحبت این بی سر و پایت باشد[M2]بر سر و چشم من دلشده جایت باشد
[B][M1]پای اگر بر سر من مینهی اینک سر و چشم[M2]سرم آنجا بود ایدوست که پایت باشد
[B][M1]بنده چون زان تو و بنده سراخانهٔ تست[M2]هر زمان از چه سبب عزم سرایت باشد
[B][M1]بیگهست امشب و وقتی خوش و یاران سرمست[M2]در چنین وقت تمنای کجایت باشد
[B][M1]چون وصالت بتضرع ز خدا خواسته‌ام[M2]نروی امشب اگر ترس خدایت باشد
[B][M1]خواب اگر می‌بردت حاجت پرسیدن نیست[M2]تکیه فرمای هر آنجا که رضایت باشد
[B][M1]ور حجابی کنی از همنفسان شرم مدار[M2]خانه خالی کنم ار زانکه هوایت باشد
[B][M1]ور دگر رای شرابت نبود باکی نیست[M2]آنقدر نوش کن از باده که رایت باشد
[B][M1]دل بجور تو نهادم چو روا می‌داری[M2]که روانم هدف تیر بلایت باشد
[B][M1]گر سر وصل گدائی چو منت نیست رواست[M2]پادشاهی تو چه پروای گدایت باشد
[B][M1]گوش کن نغمهٔ خواجو و سرائیدن مرغ[M2]گر سر زمزمهٔ نغمه سرایت باشد
[A]
[B][M1]درد غم عشق را طبیب نباشد[M2]مکتب عشاق را ادیب نباشد
[B][M1]کشور تحقیق را امیر نخیزد[M2]خطبهٔ توحید را خطیب نباشد
[B][M1]با نفحات نسیم باد بهاران[M2]در دم صبح احتیاج طیب نباشد
[B][M1]در گذر از عمر آنکه پیش محبان[M2]عمر گرامی به جز حبیب نباشد
[B][M1]ایکه مرا باز داری از سر کویش[M2]ترک چمن کار عندلیب نباشد
[B][M1]ساکن بتخانه‌ئی ز خرقه برون آی[M2]معتکف کعبه را صلیب نباشد
[B][M1]از تو به جور رقیب روی نتابم[M2]کشته غم را غم از رقیب نباشد
[B][M1]هر که غریبست و پای بند کمندت[M2]گر تو بتیغش زنی غریب نباشد
[B][M1]منکر خاجو مشو که هر که بمستی[M2]دعوی دانش کند لبیب نباشد
[A]
[B][M1]شام شکستگان را هرگز سحر نباشد[M2]وز روز تیره روزان تاریکتر نباشد
[B][M1]هر کو ز جان برآمد از دست دل ننالد[M2]وانکو ز پا درآمد در بند سر نباشد
[B][M1]پیر شرابخانه از بادهٔ مغانه[M2]تا بیخبر نگردد صاحب خبر نباشد
[B][M1]در بزم درد نوشان زهد و ورع نگنجد[M2]در عالم حقیقت عیب و هنر نباشد
[B][M1]هر کو رخ تو جوید از مه سخن نگوید[M2]وانکو قد تو بیند کوته نظر نباشد
[B][M1]در اشک و روی زردم سهلست اگر ببینی[M2]زانرو که چشم نرگس بر سیم و زر نباشد
[B][M1]یک شمه زین شمائل در شاخ گل نیابی[M2]یک ذره زین ملاحت در ماه و خور نباشد
[B][M1]مطبوع‌تر ز قدت سرو سهی نخیزد[M2]شیرین تر از دهانت تنگ شکر نباشد
[B][M1]چون عزم راه کردم بنمود زلف و عارض[M2]یعنی قمر به عقرب روز سفر نباشد
[B][M1]گفتم دل من از خون دریاست گفت آری[M2]همچون دل تو بحری در هیچ بر نباشد
[B][M1]گفتم که روز عمرم شد تیره گفت خواجو[M2]بالاتر از سیاهی رنگی دگر نباشد
[A]
[B][M1]روی نکو بی وجود ناز نباشد[M2]ناز چه ارزد اگر نیاز نباشد
[B][M1]راه حجاز ار امید وصل توان داشت[M2]بر قدم رهروان دراز نباشد
[B][M1]مست می عشق را نماز مفرمای[M2]کانکه نمیرد برو نماز نباشد
[B][M1]مطرب دستانسرای مجلس او را[M2]سوز بود گر چه هیچ ساز نباشد
[B][M1]حیف بود دست شه به خون گدایان[M2]صید ملخ کار شاهباز نباشد
[B][M1]بنده چو محمود شد خموش که سلطان[M2]در ره معنی به جز ایاز نباشد
[B][M1]پیش کسانی که صاحبان نیازند[M2]هیچ تنعم ورای ناز نباشد
[B][M1]خاطر مردم بلطف صید توان کرد[M2]دل نبرد هر که دلنواز نباشد
[B][M1]کس متصور نمی‌شود که چو خواجو[M2]هندوی آن چشم ترکتاز نباشد
[A]
[B][M1]مردان این قدم را باید که سر نباشد[M2]مرغان این چمن را باید که پر نباشد
[B][M1]آن سر کشد درین کو کز خود برون نهد پی[M2]وان پا نهد درین ره کش بیم سر نباشد
[B][M1]در راه عشق نبود جز عشق رهنمائی[M2]زیرا که هیچ راهی بی راهبر نباشد
[B][M1]تیر بلای او را جز دل هدف نشاید[M2]تیغ جفای او را جز جان سپر نباشد
[B][M1]هر کو قدح ننوشد صافی درون نگردد[M2]وانکو نظر نبازد صاحب نظر نباشد
[B][M1]گر وصل پادشاهی حاصل کند گدائی[M2]با دوست ملک عالم سهلست اگر نباشد
[B][M1]جز روی ویس رامین گل در چمن نبیند[M2]پیش عقیق شیرین قدر شکر نباشد
[B][M1]چون طرهٔ تو یارا دور از رخ تو ما را[M2]آمد شبی که آنرا هرگز سحر نباشد
[B][M1]از بنده زر چه خواهی زآنرو که عاشقانرا[M2]بیرون ز روی چون زر وجهی دگر نباشد
[B][M1]هر کان دهن ببیند از جان سخن نگوید[M2]وانکو کمر ببیند در بند زر نباشد
[B][M1]افتاده‌ئی چو خواجو بیچاره‌تر نخیزد[M2]و آشفته‌ئی ز زلفت آشفته‌تر نباشد
[A]
[B][M1]کی طرف گلستان چو سر کوی تو باشد[M2]یا سرو روان چون قد دلجوی تو باشد
[B][M1]مانند کمان شد قد چون تیر خدنگم[M2]لیکن نه کمانی که ببازوی تو باشد
[B][M1]در تاب مرو گر دل گمگشتهٔ ما را[M2]گویند که در حلقهٔ گیسوی تو باشد
[B][M1]بیروی تو از هر دو جهان روی بتابم[M2]کز هر دو جهان قبلهٔ من روی تو باشد
[B][M1]در دیده کشم خاک کف پای کسی را[M2]کو خاک کف پای سرکوی تو باشد
[B][M1]گر روی سوی کعبه کنم یا بخرابات[M2]از هر دو طرف میل دلم سوی تو باشد
[B][M1]صیاد من آنست که نخجیر تو گردد[M2]سلطان من آنست که هندوی تو باشد
[B][M1]هر کس که بابروی دوتای تو دهد دل[M2]پیوسته دلش چون خم ابروی تو باشد
[B][M1]وانکس که چو خواجو بخرد موی شکافد[M2]سودا زدهٔ سلسلهٔ موی تو باشد
[A]
[B][M1]ز حال بی‌خبرانت خبر نمی‌باشد[M2]بکوی خسته دلانت گذر نمی‌باشد
[B][M1]ز اشک و چهره مرا سیم و زر شود حاصل[M2]ولیک چشم تو بر سیم و زر نمی‌باشد
[B][M1]سری بکلبهٔ احزان ما فرود آور[M2]گرت ز نالهٔ ما دردسر نمی‌باشد
[B][M1]دو هفته هست که رفتی ولی بنامیزد[M2]مه دو هفته ازین خوبتر نمی‌باشد
[B][M1]نه ز آب و خاک مجسم که روح پاکی از آنکه[M2]بدین لطافت و خوبی بشر نمی‌باشد
[B][M1]بشب رسید مرا روز عمر بیتو ولیک[M2]شب فراق تو گوئی سحر نمی‌باشد
[B][M1]توام جگر مخور ارزانکه من خورم شاید[M2]که قوت خسته دلان جز جگر نمی‌باشد
[B][M1]بحسن خویش ترا چون نظر بود چه عجب[M2]گرت بجانب خواجو نظر نمی‌باشد
[A]
[B][M1]تا چین آن دو زلف سمن‌سا پدید شد[M2]در چین هزار حلقهٔ سودا پدید شد
[B][M1]دیشب نگار مهوش خورشید روی من[M2]بگشود برقع از رخ و غوغا پدید شد
[B][M1]زلفت چو مار خم زد و عقرب طلوع کرد[M2]روی چو مه نمود و ثریا پدید شد
[B][M1]اشکم ز دیده قصهٔ طوفان سوال کرد[M2]چشمم جواب داد که از ما پدید شد
[B][M1]هست آن شرار سینهٔ فرهاد کوهکن[M2]آن آتشی که از دل خارا پدید شد
[B][M1]آدم هنوز خاک وجودش غبار بود[M2]کو را هوای جنت اعلی پدید شد
[B][M1]از آفتاب طلعت یوسف ظهور یافت[M2]نوری که در درون زلیخا پدید شد
[B][M1]گلگون آب دیده چو از چشم ما بجست[M2]مانند باد برسر صحرا پدید شد
[B][M1]از دود آه ماست که ابرآشکار گشت[M2]و زسیل اشک ماست که دریا پدید شد
[B][M1]جانم شکنج زلف ترا عقد می‌شمرد[M2]ناگه دل شکسته‌ام آنجا پدید شد
[B][M1]خواجو اگر چه شعر تو جز عین سحر نیست[M2]بگذر ز سحر چون ید بیضا پدید شد
[A]
[B][M1]مرا ای بخت یاری کن چو یار از دست بیرون شد[M2]بده صبری درین کارم که کار از دست بیرون شد
[B][M1]نگارین دست من بگرفت و از دست نگارینش[M2]دلم خون گشت و زین دستم نگار از دست بیرون شد
[B][M1]شکنج افعی زلفش که با من مهره می‌بازد[M2]بریزم مهره مهر ار چه ما را ز دست بیرون شد
[B][M1]من آنگه بختیار آیم که یارم بختیار آید[M2]ولی از بخت یاری کو چو یار از دست بیرون شد
[B][M1]صبا گو باد می پیما و سوسن گو زبان می‌کش[M2]که بلبل را ز عشق گل قرار از دست بیرون شد
[B][M1]مگر مرغ سحر خوانرا هم آوازی بدست آید[M2]که چون بادش بصد دستان بهار از دست بیرون شد
[B][M1]می اکنون در قدح ریزم که خواجو می پرست آمد[M2]گل این ساعت بدست آرم که خار از دست بیرون شد
[A]
[B][M1]دامن گل نبرد هر که ز خار اندیشد[M2]مهره حاصل نکند هر که ز مار اندیشد
[B][M1]در نیارد بکف آنکس که ز دریا ترسد[M2]نخورد باده هرآنکو ز خمار اندیشد
[B][M1]هر کرا نقش نگارنده مصور گردد[M2]نقش دیوار بود کو ز نگار اندیشد
[B][M1]تو چه یاری که نداری غم و اندیشهٔ یار[M2]یاری آنست که یار از غم یار اندیشد
[B][M1]در چنین وقت که از دست برون شد کارم[M2]من بیچاره که ام چارهٔ کار اندیشد
[B][M1]هر که سر در عقب یار سفرکرده نهاد[M2]این خیالست که دیگر ز دیار اندیشد
[B][M1]در چنین بادیه کاندیشهٔ سرنتوان کرد[M2]بار خاطر طلبد هر که ز بار اندیشد
[B][M1]آنکه شد بیخبر از زمزمهٔ نغمهٔ زیر[M2]تو مپندار که از نالهٔ زار اندیشد
[B][M1]گرتو صد سال کنی ناله و زاری خواجو[M2]گل صد برگ کی از بانگ هزار اندیشد
[A]
[B][M1]هر که او را قدمی هست ز سر نندیشد[M2]وانکه او را گهری هست ز زر نندیشد
[B][M1]عجب از لاله دلسوخته کو در دم صبح[M2]از خروشیدن مرغان سحر نندیشد
[B][M1]آنکه کام دل او ریختن خون منست[M2]از دل ریش من خسته جگر نندیشد
[B][M1]هر که خاطر بکسی داد چه بیمش ز خطر[M2]کانکه رفت از پی خاطر ز خطر نندیشد
[B][M1]پیش شمع رخ زیبای تو گر جان بدهم[M2]نبود عیب که پروانه ز پر نندیشد
[B][M1]خستهٔ ضرب تو از تیغ و سنان غم نخورد[M2]کشتهٔ عشق تو از تیر و تبر نندیشد
[B][M1]سر اگر در سر کار تو کنم دوری نیست[M2]کانکه در دست تو افتاد ز سر نندیشد
[B][M1]نکنم یاد شب هجر تو در روز وصال[M2]کانکه شد ساکن جنت ز سقر نندیشد
[B][M1]مکن اندیشه که خواجو نکند یاد لبت[M2]کاین خیالیست که طوطی ز شکر نندیشد
[A]
[B][M1]اسیر قید محبت ز جان نیندیشد[M2]قتیل ضربت عشق از سنان نیندیشد
[B][M1]غریق بحر مودت ز سیل نگریزد[M2]حریق آتش مهر از دخان نیندیشد
[B][M1]شکار دانهٔ هستی ز دام سر نکشد[M2]مقیم خانهٔ رندی ز خان نیندیشد
[B][M1]ز های و هوی رقیبان چه غم که شبرو عشق[M2]ز های و هوی سگ پاسبان نیندیشد
[B][M1]گرم تو صید شوی گو حسود جان میده[M2]که گرگ چو بره برد از شبان نیندیشد
[B][M1]چو گل نقاب برافکند بلبل سحری[M2]فغان برآرد و از باغبان نیندیشد
[B][M1]ز نوک ناوک چشمت چه غم که در صف عشق[M2]کسی سپه شکند کو ز جان نیندیشد
[B][M1]ترا که غارت دل می‌کنی چه غم ز کسی[M2]که هر که ره زند از کاروان نیندیشد
[B][M1]کرا به جان جهان دسترس بود هیهات[M2]مگر کسی که ز جان و جهان نیندیشد
[B][M1]نسیم باد صبا چون بگل در آویزد[M2]ز شور بلبل فریاد خوان نیندیشد
[B][M1]چه سست مهر طبیبی که درد خواجو را[M2]دوا تواند و زان ناتوان نیندیشد
[A]
[B][M1]گر دلم روز وداع از پی محمل می‌شد[M2]تو مپندار که آن دلبرم از دل می‌شد
[B][M1]هیچ منزل نشود قافله از آب جدا[M2]زانکه پیش از همه سیلاب بمنزل می‌شد
[B][M1]گفتم از محمل آن جان جهان برگردم[M2]پایم از خون دل سوخته در گل می‌شد
[B][M1]راستی هر که در آن سرو خرامان می‌دید[M2]همچو من فتنه بر آن شکل و شمائل می‌شد
[B][M1]ساربان خیمه برون می‌زد و اینم عجبست[M2]که قیامت نشد آنروز که محمل می‌شد
[B][M1]قاتلم می‌شد و چون خون ز جراحت می‌رفت[M2]جان من نعره زنان از پی قاتل می‌شد
[B][M1]همچو بید از غم هجران دل من می‌لرزید[M2]کان سهی سرو خرامان متمایل می‌شد
[B][M1]پند عاقل نکند سود که در بند فراق[M2]دل دیوانه ندیدیم که عاقل می‌شد
[B][M1]بگذر از خویش که بی قطع مسالک خواجو[M2]هیچ سالک نشنیدیم که واصل می‌شد
[A]
[B][M1]ایکه از شرمت خوی از رخسارهٔ خور می‌چکد[M2]چون سخن می‌گوئی از لعل تو گوهر می‌چکد
[B][M1]زان لب شیرین چو می‌آرم حدیثی در قلم[M2]از نی کلکم نظر کن کاب شکر می‌چکد
[B][M1]دامن گردون پر از خون جگر بینم بصبح[M2]بسکه در مهر تو اشک از چشم اختر می‌چکد
[B][M1]چون عقیق گوهر افشان تو می‌آرم بیاد[M2]در دمم سیم مذاب از دیده بر زر می‌چکد
[B][M1]بسکه می‌ریزد ز چشمم اشک میگون شمع‌وار[M2]ز آتش دل خون لعل از چشم ساغر می‌چکد
[B][M1]عاقبت سیلابم از سر بگذرد چون دمبدم[M2]راه می‌گیرم برآب چشم و دیگر می‌چکد
[B][M1]آستین بردیده می‌بندم ولی در دامنم[M2]خون دل چندانکه می‌بینم فزونتر می‌چکد
[B][M1]خامه چون احوال دردم بر زبان می‌آورد[M2]اشک خونینش روان بر روی دفتر می‌چکد
[B][M1]تشنه می‌میرم چو خواجو برلب دریا و لیک[M2]برلب خشکم سرشک از دیدهٔ تر می‌چکد
[A]
[B][M1]یارش نتوان گفت که از یار بنالد[M2]واندل نبود کز غم دلدار بنالد
[B][M1]گر بند نهد دشمن و گر پند دهد دوست[M2]مشتاق گل آن نیست که از خار بنالد
[B][M1]چون یار بدست آیدت از غیر چه نالی[M2]کان یار نباشد که ز اغیار بنالد
[B][M1]هر سوخته دلرا که زند لاف انا الحق[M2]نبود سر یار ار ز سر دار بنالد
[B][M1]در وصل حرم کی رسد آنکو ز حرامی[M2]در بادیه و وادی خونخوار بنالد
[B][M1]عیبی نبود گر ز جفای تو بنالم[M2]بیمار هر آئینه ز تیمار بنالد
[B][M1]بر گریهٔ من ساغر می گرم بگرید[M2]وز زاری من چنگ سحر زار بنالد
[B][M1]دل در سر زلفت بفغان آمد و رنجور[M2]دوری نبود گر بشب تار بنالد
[B][M1]خواجو چو درین کار نداری سر انکار[M2]آنرا مکن اقرار کز انکار بنالد
[A]
[B][M1]نی ز دود دل پرآتش ما می‌نالد[M2]تو مپندار که از باد هوا می‌نالد
[B][M1]عندلیبیست که در باغ نوا می‌سازد[M2]خوش سرائیست که در پرده‌سرا می‌نالد
[B][M1]بیزبانست و ندانم که کرا می‌خواند[M2]در فغانست و ندانم که چرا می‌نالد
[B][M1]من دلخسته اگر زانکه ز دل می‌نالم[M2]باری آن خستهٔ بیدل ز کجا می‌نالد
[B][M1]می‌فتد هر نفسی آتشم اندر دل ریش[M2]بسکه آن غمزدهٔ بی سر و پا می‌نالد
[B][M1]می زنندش نتواند که ننالد نفسی[M2]زخم دارد نه به تزویر و ریا می‌نالد
[B][M1]بسکه راه دل ارباب حقیقت زده است[M2]ظاهر آنست که در راه خدا می‌نالد
[B][M1]نه دل خسته که یک دم ز هوا خالی نیست[M2]هر کرا می‌نگرم هم ز هوا می نالد
[B][M1]هیچکس همدم ما نیست به جز نی و او نیز[M2]چون بدیدیم هم از صحبت ما می‌نالد
[B][M1]ناله و زاری خواجو اگر از بی برگیست[M2]او چه دیدست که هردم ز نوا می‌نالد
[A]
[B][M1]لب چو بگشود ز تنگ شکرم یاد آمد[M2]چون سخن گفت ز درج گهرم یاد آمد
[B][M1]بجز از نرگس پرخواب و رخ چون خور او[M2]تو مپندار که از خواب و خورم یاد آمد
[B][M1]هر سرشکی که ببارید ز چشمم شب هجر[M2]بر زر از رشتهٔ للی ترم یاد آمد
[B][M1]زلف شبرنگ چو از عارض زیبا برداشت[M2]در شب تیره فروغ قمرم یاد آمد
[B][M1]قامت سرو خرامان چو تصور کردم[M2]راستی از قد آن سیمبرم یاد آمد
[B][M1]نسبت قد بلند تو چو کردم با سرو[M2]سخن مردم کوته نظرم یاد آمد
[B][M1]رخ و زلف و دهن تنگ تو چون کردم یاد[M2]از گل و سنبل و تنگ شکرم یاد آمد
[B][M1]حسن رخسار تو زینگونه که عالم بگرفت[M2]صدمهٔ صیت شه دادگرم یاد آمد
[B][M1]خواجو از پردهٔ عشاق چو برداشت نوا[M2]صبحدم نغمهٔ مرغ سحرم یاد آمد
[A]
[B][M1]ماه فرو رفت و آفتاب برآمد[M2]شاهد سرمست من ز خواب برآمد
[B][M1]نرگس مستانه چون ز خواب برانگیخت[M2]ولوله از جان شیخ و شاب برآمد
[B][M1]پیش جمالش ز رشک ماه فروشد[M2]وز شکن زلفش آفتاب برآمد
[B][M1]صبحدم از لاله چون گلاله برافشاند[M2]قرص مه از عنبرین حجاب برآمد
[B][M1]از شکن زلف روز پوش قمر ساش[M2]چشمهٔ خورشید شب نقاب برآمد
[B][M1]عکس رخش چون در آب چشم من افتاد[M2]بوی گل و نفحهٔ گلاب برآمد
[B][M1]مردم چشمم به آب نیل فرو شد[M2]کان خط نیلوفری ز آب برآمد
[B][M1]وقت صبوح از هوای مجلس عشاق[M2]زمزمهٔ نغمهٔ رباب برآمد
[B][M1]مجلسیانرا ز جام بادهٔ نوشین[M2]کام دل خسته از شراب برآمد
[B][M1]خواجو از آن جعد عنبرین چو سخن راند[M2]از نفسش بوی مشک ناب برآمد
[A]
[B][M1]خسرو انجم بگه بام برآمد[M2]یا مه خلخ بلب بام برآمد
[B][M1]صبح جمالش بدمید از شب گیسو[M2]یا شه روم از طرف شام برآمد
[B][M1]سرو گل اندام سمن عارض ما را[M2]سبزه بگرد رخ گلفام برآمد
[B][M1]مجلسیان سحری را شب دوشین[M2]کام دل از جام غم انجام برآمد
[B][M1]چشمهٔ خورشید درخشان مروق[M2]وقت صبوح از افق جام برآمد
[B][M1]کام من این بود که جان بر تو فشانم[M2]عاقبت از لعل توام کام برآمد
[B][M1]زلف تو چون سلسله جنبان دلم شد[M2]بس که بدیوانگیم نام برآمد
[B][M1]خال تو تا دانه و زلفین تو شد دام[M2]کیست که مرغ دلش از دام برآمد
[B][M1]گو برو آرام چو کام دل خواجو[M2]از لب جانبخش دلارام برآمد
[A]
[B][M1]وقت صبوح آن زمان که ماه برآمد[M2]شاه من از طرف بارگاه برآمد
[B][M1]کاکل عنبر شکن ز چهره برافشاند[M2]روز سپید از شب سیاه برآمد
[B][M1]از در خرگه برآمد آن مه و گفتم[M2]یوسف کنعان مگر ز چاه برآمد
[B][M1]پرده ز رخ برفکند و زهره فروشد[M2]طرف کله برشکست وماه برآمد
[B][M1]سرو ندیدم که در قبا بخرامید[M2]مه نشنیدم که با کلاه برآمد
[B][M1]بسکه ببارید آب حسرتم از چشم[M2]گرد سرا پرده‌اش گیاه برآمد
[B][M1]شاه پریچهرگان چوطره برافشاند[M2]فتنه بیکباره از سپاه برآمد
[B][M1]هر دم از آن عنبرین کمند دلاویز[M2]ناله دلهای داد خواه برآمد
[B][M1]آه که شمع دلم بمرد چو خواجو[M2]از من دلخسته بسکه آه برآمد
[A]
[B][M1]از صومعه پیری بخرابات درآمد[M2]با باده پرستان بمناجات درآمد
[B][M1]تجدید وضو کرد بجام می و سرمست[M2]در دیر مغان رفت و بطاعات درآمد
[B][M1]هر کس که ز اسرار خرابات خبرداشت[M2]از نفی برون رفت و باثبات درآمد
[B][M1]این طرفه که هر کو بگذشت از سر درمان[M2]درد دلش از راه مداوات درآمد
[B][M1]ایدل چو در بتکده در کعبه‌گشودند[M2]بشتاب که هنگام عبادات درآمد
[B][M1]فارغ بنشست از طلب چشمهٔ حیوان[M2]همچو خضر آنکس که بظلمات درآمد
[B][M1]مطرب چو خروس سحری نغمه برآورد[M2]با مرغ صراحی بمقالات درآمد
[B][M1]دل در غم عشقش بخرافات درافتاد[M2]جان با لب لعلش بمراعات درآمد
[B][M1]مستان خرابش بدر دیر کشیدند[M2]در حال که خواجو بخرابات درآمد
[A]
[B][M1]شکر تنگ تو تنگ شکر آمد[M2]حلقهٔ لعل تو درج گهر آمد
[B][M1]لبت از تنگ شکر شور برآورد[M2]بشکر خندهٔ شیرین چو در آمد
[B][M1]چونظر در خم ابروی تو کردم[M2]قامت خویشتنم در نظر آمد
[B][M1]چون ز عشق کمرت کوه گرفتم[M2]سیلم از خون جگر برکمر آمد
[B][M1]گردمی بر سر بالین من آئی[M2]همه گویند که عمرت بسرآمد
[B][M1]کامم این بود که جان برتو فشانم[M2]عاقبت کام من خسته برآمد
[B][M1]خواجو آن نیست که از درد بنالد[M2]گر چه پیکان غمش بر جگر آمد
[A]
[B][M1]مراد بین که به پیش مرید باز آمد[M2]بشد چو جوهر فرد و فرید باز آمد
[B][M1]سعادتیست که آنکس که سعد اکبر ماست[M2]بفال سعد برفت و سعید باز آمد
[B][M1]بعید نبود اگر جان ما شود قربان[M2]چو یار ما ز دیاری بعید باز آمد
[B][M1]بگوی نوبت نوروز و ساز عید بساز[M2]که رفت روزه و هنگام عید باز آمد
[B][M1]بگیر جامه و جامم بده که واعظ شهر[M2]قدح گرفت و ز وعد وعید باز آمد
[B][M1]بیار باده که هر کو بشد ز راه سداد[M2]بکوی میکده رفت و سدید باز آمد
[B][M1]فلک نگین سلیمان بدست آنکس داد[M2]که از تتبع دیو مرید باز آمد
[B][M1]جهان مثال ارادت بنام آنکس خواند[M2]که شد بملک مراد و مرید باز آمد
[B][M1]بجز مطاوعت و انقیاد سلطان نیست[M2]عبادتی که بکار عبید باز آمد
[B][M1]کسیکه در صف عشق آمد و شهادت یافت[M2]بشد بعزم غزا و شهید باز آمد
[B][M1]ز کوی محمدت انکس که خیمه بیرون زد[M2]ذمیم رفت ولیکن حمید باز آمد
[B][M1]شد آشیانه وحدت مقام شهبازی[M2]که از نشیمن کثرت وحید باز آمد
[B][M1]کسی که مرشد ارباب شوق شد خواجو[M2]عبور کرد ز شد و رشید باز آمد
[A]
[B][M1]یار ثابت قدم اینک ز سفر باز آمد[M2]وگر از پای درافتاد بسر باز آمد
[B][M1]ظاهر آنست کزین پس گهر ارزان گردد[M2]که چو دریا شد و چون کان گهر باز آمد
[B][M1]آنکه در رستهٔ بازار وفا زر می‌زد[M2]در رخ خویش نظر کرد و ز زر باز آمد
[B][M1]گر چه طوطی ز شکر نیک بتنگ آمده بود[M2]دگر از آرزوی تنگ شکر باز آمد
[B][M1]بلبل مست نگر باز که چون باد بهار[M2]بهوای سمن و سنبل تر باز آمد
[B][M1]شمع کومجلس اصحاب منور می‌داشت[M2]با دلی تافته و سوز جگر باز آمد
[B][M1]خاکساری که شدآب رخش از گریه برود[M2]همچو آتش شد و چون باد سحر باز آمد
[B][M1]مدتی گر بضرورت ز نظر غایب گشت[M2]مفکنیدش ز نظر چون به نظر باز آمد
[B][M1]هر که او را قدمی بود چو خواجو را دید[M2]گفت کان یار قدم‌دار دگر باز آمد
[A]
[B][M1]بنگر ای شمع که پروانه دگر باز آمد[M2]از پی دل بشد و سوخته پر باز آمد
[B][M1]گرچه سر تا قدم از آتش غم سوخته بود[M2]رفت و صد باره از آن سوخته‌تر باز آمد
[B][M1]هر که بیند من بی برگ و نوا را گوید[M2]یا رب این خسته جگر کی ز سفر باز آمد
[B][M1]سرتسلیم چو بر خط عبودیت داشت[M2]چون قلم رفت بهر سوی و به سر باز آمد
[B][M1]عجب آن نیست که شد با لب خشک از بردوست[M2]عجب اینست که با دیدهٔ تر باز آمد
[B][M1]هر که را بیخبر افتاد ز پیمانهٔ عشق[M2]تو مپندار که دیگر به خبر باز آمد
[B][M1]ای گل از پرده برون آی که مرغ سحری[M2]همره قافلهٔ باد سحر باز آمد
[B][M1]عیب خسرو مکن ای مدعی و تلخ مگوی[M2]گر ز شور لب شیرین ز شکر باز آمد
[B][M1]آنکه مرغ دلش از حسرت گل پر می‌زد[M2]همچو بلبل ز چمن رفت و دگر باز آمد
[B][M1]گر به تیغش بزنی باز نیاید ز نظر[M2]هر که چون مردمک دیده نظر باز آمد
[B][M1]خیز خواجو که چواشک از سر زر در گذریم[M2]تا نگویند که شد وز پی زر باز آمد
[A]
[B][M1]عید آمد و آنماه دلافروز نیامد[M2]دل خون شد و آن یار جگر سوز نیامد
[B][M1]نوروز من ار عید برون آمدی از شهر[M2]چونست که عید آمد و نوروز نیامد
[B][M1]مه می‌طلبیدند و من دلشده را دوش[M2]در دیده جز آن ماه دلافروز نیامد
[B][M1]آن ترک ختائی بچه آیا چه خطا دید[M2]کامروز علی رغم بدآموز نیامد
[B][M1]خورشید چو رسمست که هر روز برآید[M2]جانش هدف ناوک دلدوز نیامد
[B][M1]تا کشته نشد در غم سودای تو خواجو[M2]در معرکهٔ عشق تو پیروز نیامد
[A]
[B][M1]سریست مرا با تو که اغیار نداند[M2]کاسرار می عشق تو هشیار نداند
[B][M1]در دایرهٔ عشق هر آنکس که نهد پای[M2]از شوق خطت نقطه ز پرگار نداند
[B][M1]گر بلبل دلسوخته بیرون رود از باغ[M2]باز از سرمستی ره گلزار نداند
[B][M1]هر کس که گرفتار نگردد به کمندی[M2]در قید غمت حال گرفتار نداند
[B][M1]تا تلخی هجران نکشد خسرو پرویز[M2]قدر لب شیرین شکر بار نداند
[B][M1]هر دل که نشد فتنه از آن نرگس بیمار[M2]حال من دلخستهٔ بیمار نداند
[B][M1]چون حال دل از زلف تو پوشیده توان داشت[M2]کان هندوی دل دزد سیه کار نداند
[B][M1]ای باد صبا حال من ارزانک توانی[M2]با یار چنان گوی که اغیار نداند
[B][M1]خواجو که درین واقعه بیچاره فرو ماند[M2]عیبش مکن ار چارهٔ اینکار نداند
[A]
[B][M1]کس حال من سوخته جز شمع نداند[M2]کو بر سر من شب همه شب اشک فشاند
[B][M1]دلبستگئی هست مرا با وی از آنروی[M2]کز سوخته حالی بمن سوخته ماند
[B][M1]گر خسته شوم بر سر من زنده بدارد[M2]ور تشنه شوم در نظرم سیل براند
[B][M1]زنجیر دل تافته را در غم و دردم[M2]گر رشتهٔ جانست بهم در گسلاند
[B][M1]بیرون ز من دلشده و شمع جگر سوز[M2]سر باختن و پای فشردن که تواند
[B][M1]گر شمع چراغ دل من بر نفروزد[M2]شبهای غم هجر بپایان که رساند
[B][M1]آنکس که چو شمعم بکشد در شب حیرت[M2]از سوختن و ساختنم باز رهاند
[B][M1]حال جگر ریش من و سوز دل شمع[M2]هر کس که نویسد ز قلم خون بچکاند
[B][M1]از شمع بپرسید حدیث دل خواجو[M2]کاندوه دل سوختگان سوخته داند
[A]
[B][M1]عجب دارم گر او حالم نداند[M2]که مشک و بی زری پنهان نماند
[B][M1]یقینم کان صنم بر ناتوانان[M2]اگر رحمت نماید می‌تواند
[B][M1]دلم ندهد که ندهم دل بدستش[M2]گرم او دل دهد ور جان ستاند
[B][M1]بفرهاد ار رسد پیغام شیرین[M2]ز شادی جان شیرین برفشاند
[B][M1]اگر دهقان چنان سروی بیابد[M2]بجای چشمه بر چشمش نشاند
[B][M1]سرشکم می‌دود بر چهرهٔ زرد[M2]تو پنداری که خونش می‌دواند
[B][M1]نمی‌بینم کسی جز دیدهٔ تر[M2]که آبی بر لب خشکم چکاند
[B][M1]بجامی باده دستم گیر ساقی[M2]که یکساعت ز خویشم وا رهاند
[B][M1]صبا گر بگذری روزی بکویش[M2]بگو خواجو سلامت می‌رساند
[A]
[B][M1]حدیث جان به جز جانان نداند[M2]که جز جانان کسی در جان نداند
[B][M1]مرا با درد خود بگذار و بگذر[M2]که کس درد مرا درمان نداند
[B][M1]روا باشد که دور از حضرت شاه[M2]بمیرد بنده و سلطان نداند
[B][M1]اگر بلبل برون آید ز بستان[M2]ز سرمستی ره بستان نداند
[B][M1]ز رخ دور افکن آن زلف سیه را[M2]که هندو قدر ترکستان نداند
[B][M1]بگردان ساغر و پیمانه در ده[M2]که آن پیمان‌شکن پیمان نداند
[B][M1]می صافی بصوفی ده که هشیار[M2]حدیث عشرت مستان نداند
[B][M1]دلا در راه حسرت منزلی هست[M2]که هر کس ره نرفتست آن نداند
[B][M1]بگو خواجو به دانا قصهٔ عشق[M2]که کافر معنی ایمان نداند
[A]
[B][M1]که می‌رود که پیامم به شهریار رساند[M2]حدیث بندهٔ مخلص بشهریار رساند
[B][M1]درود دیدهٔ گوهر نثار لعل فشانم[M2]بدان عقیق گهر پوش آبدار رساند
[B][M1]دعا و خدمت میخوارگان بوقت صبوحی[M2]بدان دو نرگس میگون پرخمار رساند
[B][M1]ز راه لطف به جز باد نوبهار که باشد[M2]که حال بلبل بیدل بنوبهار رساند
[B][M1]اگر بنامه غم روزگار باز نمایم[M2]کسی که نامه رساند بروزگار رساند
[B][M1]هوا گرفتم و جانرا بدست آه سپردم[M2]ببوی آنکه چو بادش بدان دیار رساند
[B][M1]تنم ز ضعف چنان شد که بادش ار برباید[M2]بیک نفس بسر کوی آن نگار رساند
[B][M1]ولی بمنزل یاران نسیم باد بهاران[M2]گمان مبر که ز خاکم به جز غبار رساند
[B][M1]مگر برید صبا اشتیاق نامهٔ خواجو[M2]بکوی یار کند منزل و بیار رساند
[A]
[B][M1]درد من دلخسته بدرمان که رساند[M2]کار من بیچاره بسامان که رساند
[B][M1]از ذره حدیثی برخورشید که گوید[M2]وز مصر نسیمی سوی کنعان که رساند
[B][M1]دل را نظری از رخ دلدار که بخشد[M2]جانرا شکری از لب جانان که رساند
[B][M1]از مور پیامی به سلیمان که گذارد[M2]وز مرغ سلامی به گلستان که رساند
[B][M1]آدم که بشد کوثرش از دیدهٔ پر آب[M2]بازش بسوی روضهٔ رضوان که رساند
[B][M1]شد عمر درین ظلمت دلگیر بپایان[M2]ما را به لب چشمهٔ حیوان که رساند
[B][M1]گر فیض نه از دیده رسد سوختگانرا[M2]هر دم بره بادیه باران که رساند
[B][M1]درویش که همچون سگش از پیش برانند[M2]او را به سراپردهٔ سلطان که رساند
[B][M1]بی جاذبه‌ئی قطع منازل که تواند[M2]بی راهبری راه بیابان که رساند
[B][M1]شد سوخته از آتش دوری دل خواجو[M2]این قصهٔ دلسوز بکرمان که رساند
[A]
[B][M1]گویند که صبرآتش عشقت بنشاند[M2]زان سرو قد آزاد نشستن که تواند
[B][M1]ساقی قدحی زان می دوشینه بمن ده[M2]باشد که مرا یکنفس از خود برهاند
[B][M1]موری اگر از ضعف بگیرد سردستم[M2]تا دم بزنم گرد جهانم بدواند
[B][M1]افکند سپهرم بدیاری که وجودم[M2]گر خاک شود باد به کرمان نرساند
[B][M1]فریاد که گر تشنه در این شهر بمیرم[M2]جز دیده کس آبی بلبم بر نچکاند
[B][M1]گویم که دمی با من دلسوخته بنشین[M2]برخیزد و برآتش تیزم بنشاند
[B][M1]چون می‌گذری عیب نباشد که بپرسی[M2]کان خستهٔ دلسوخته چون می‌گذراند
[B][M1]برحسن مکن تکیه که دوران لطافت[M2]با کس بنمی ماند و کس با تو نماند
[B][M1]دانی که چرا نام تو در نامه نیارم[M2]زیرا که نخواهم که کسی نام تو داند
[B][M1]روزی که نماند ز غم عشق تو خواجو[M2]اسرار غمش برورق دهر بماند
[A]
[B][M1]ماجرائی که دل سوخته می‌پوشاند[M2]دیده یک یک همه چون آب فرو می‌خواند
[B][M1]چون تو در چشم من آئی چکند مردم چشم[M2]که بدامن گهر اندر قدمت نفشاند
[B][M1]مه چه باشد که بروی تو برابر کنمش[M2]یا ز رخسار تو گویم که بجائی ماند
[B][M1]حال من زلف تو تقریر کند موی بموی[M2]ورنه مجموع کجا حال پریشان داند
[B][M1]من دیوانه چو دل بر سر زلفت بستم[M2]از چه رو زلف توام سلسله می‌جنباند
[B][M1]مرض عشق مرا عرضه مده پیش طبیب[M2]که به درمان من سوخته دل در ماند
[B][M1]از چه نالم چو فغانم همه از خویشتنست[M2]بده آن باده که از خویشتنم بستاند
[B][M1]بکجا ! می‌رود این فتنه که برخاسته است[M2]کیست کاین فتنه برخاسته را بنشاند
[B][M1]وه که خواجو بگه نطق چه شیرین سخنست[M2]مگر از چشمهٔ نوش تو سخن می‌راند
[A]
[B][M1]دل بدست یار و غم در دل بماند[M2]خارم اندر پای و پا در گل بماند
[B][M1]ما فرو رفتیم در دریای عشق[M2]وانکه عاقل بود بر ساحل بماند
[B][M1]ساربان آهسته رو کاصحاب را[M2]چشم حسرت در پی محمل بماند
[B][M1]کی تواند زد قدم با کاروان[M2]ناتوانی کاندرین منزل بماند
[B][M1]یادگار کشتگان ضرب عشق[M2]نیم جانی بود و با قاتل بماند
[B][M1]ای پسر گر عاقلی دیوانه شو[M2]کانکه او دیوانه شد عاقل بماند
[B][M1]کبک را بنگر که چون شد پای بند[M2]چشم بازش در پی طغرل بماند
[B][M1]هر که او در عاشقی عالم نشد[M2]تا قیامت همچنان جاهل بماند
[B][M1]دل چو رویش دید و جانرا در نباخت[M2]خاطر خواجو عظیم از دل بماند
[A]
[B][M1]ما برکنار و با تو کمر در میان بماند[M2]وان چشم پرخمار چنان ناتوان بماند
[B][M1]از پیش من برفتی و خون دل از پیت[M2]از چشم من روان شد و چشمم درآن بماند
[B][M1]گفتم که نکته‌ئی ز دهانت کنم بیان[M2]از شور پسته‌ات سخنم در دهان بماند
[B][M1]برخاک درگه تو چو دوشم مقام بود[M2]جانم براستان که برآن آستان بماند
[B][M1]باد صبا که شد به هوای تو سوی باغ[M2]چندین ببوی زلف تو در بوستان بماند
[B][M1]فرهاد اگر چه با غم عشق از جهان برفت[M2]لیکن حدیث سوز غمش در جهان بماند
[B][M1]خواجو ز بسکه وصف میان تو شرح داد[M2]او از میان برفت و سخن در میان بماند
[B][M1]در عشق داستان شد و چون از جهان برفت[M2]با دوستان محرمش این داستان بماند
[A]
[B][M1]حدیث عشق ز ما یادگار خواهد ماند[M2]بنای شوق ز ما استوار خواهد ماند
[B][M1]کنون که کشتی ما در میان موج افتاد[M2]سرشک دیده ز ما برکنار خواهد ماند
[B][M1]اساس عهد مودت که در ازل رفتست[M2]میان ما و شما پایدار خواهد ماند
[B][M1]ز چهره هیچ نماند نشان ولی ما را[M2]نشان چهره برین رهگذار خواهد ماند
[B][M1]ز روزگار جفا نامه‌ئی که عرض افتاد[M2]مدام بر ورق روزگار خواهد ماند
[B][M1]شکنج زلف تو تا بیقرار خواهد گشت[M2]درازی شب ما برقرار خواهد ماند
[B][M1]چنین که بر سر میدان عشق می‌نگرم[M2]دل پیاده بدست سوار خواهد ماند
[B][M1]حدیث زلف و رخ دلکش تو خواهد بود[M2]که بر صحیفهٔ لیل و نهار خواهد ماند
[B][M1]فراق نامهٔ خواجو و شرح قصهٔ شوق[M2]میان زنده‌دلان یادگار خواهد ماند
[A]
[B][M1]هر که را سکه درستست بزر باز نماند[M2]وانکه از دست برون رفت بسر باز نماند
[B][M1]مرد صاحب‌نظر آنست که در عالم معنی[M2]دیده بگشاید و از ره بنظر باز نماند
[B][M1]طائر دل که شود صید رخ و زلف دلارام[M2]همچو بلبل بگل و سنبل تر باز نماند
[B][M1]جان شیرین بده از عشق چو فرهاد و مزن دم[M2]کانکه از کوه در افتد بکمر باز نماند
[B][M1]گر بر افروخته‌ئی شمع دل از آتش سودا[M2]ترک جان گیر که پروانه بپر باز نماند
[B][M1]نام شکر نبرم پیش عقیق تو که خسرو[M2]با وجود لب شیرین بشکر باز نماند
[B][M1]چون بمیرم به جز از خون دل و گفته دلسوز[M2]یادگاری ز من خسته جگر باز نماند
[B][M1]یکدم ای مردمک چشم من از اشک برآسای[M2]کانکه شد ساکن دریا بگهر باز نماند
[B][M1]حال رنگ رخ خواجو چه دهم شرح که از دوست[M2]هر که را سکه درستست بزر باز نماند
[A]
[B][M1]گل اندامی که گلگون می‌دواند[M2]بدان نازک تنی چون می‌دواند
[B][M1]بگاه جلوه از چابک سواری[M2]فرس بر شاه گردون می‌دواند
[B][M1]مگر خونم بخواهد ریخت امشب[M2]که برعزم شبیخون می‌دواند
[B][M1]چو گلگون سرشکم مردم چشم[M2]ز راه دیده بیرون می‌دواند
[B][M1]چنانش گرم رو بینم که چون آب[M2]دمادم تا بجیحون می‌دواند
[B][M1]برو در خواهد آمد خون چشمم[M2]بدین گرمی که گلگون می‌دواند
[B][M1]سپهرم در پی خورشید رویان[M2]بگرد ربع مسکون می‌دواند
[B][M1]چنین کز چشم خواجو می‌رود اشک[M2]عجب نبود گرش خون می‌دواند
[A]
[B][M1]اگر ز پیش برانی مرا که برخواند[M2]وگر مراد نبخشی که از تو بستاند
[B][M1]بدست تست دلم حال او تو می‌دانی[M2]که سوز آتش پروانه شمع می‌داند
[B][M1]چه اوفتاد که آن سرو سیمتن برخاست[M2]خبر برید بدهقان که سرو ننشاند
[B][M1]برفت آنکه بلای دلست و راحت جان[M2]مگر خدای تعالی بلا بگرداند
[B][M1]چراغ مجلس روحانیون فرو میرد[M2]گر او بجلوه گری آستین بر افشاند
[B][M1]تحیتی که فرستاده شد بدان حضرت[M2]گر ابن مقله ببیند در آن فرو ماند
[B][M1]به خون دیده از آن رو نوشته‌ام روشن[M2]که هر کسش که ببیند چو آب برخواند
[B][M1]دبیر سردلم فاش کرد و معذورست[M2]چگونه آتش سوزان به نی بپوشاند
[B][M1]سرشک دیدهٔ خواجو چنین که می‌بینم[M2]اگر بکوه رسد سنگ را بغلتاند
[A]
[B][M1]آن خط شب مثال که بر خور نوشته‌اند[M2]یا رب چه دلفریب و چه در خور نوشته‌اند
[B][M1]از خضر نامه‌ئی به لب چشمهٔ حیات[M2]گوئی محرران سکندر نوشته‌اند
[B][M1]یا نی مگر برات نویسان ملک شام[M2]وجهی برآفتاب منور نوشته‌اند
[B][M1]گفتم که منشیان شهنشاه نیمروز[M2]از شب چه آیتیست که برخور نوشته‌اند
[B][M1]در خنده رفت و گفت که مستوفیان روم[M2]خطی باسم اجری قیصر نوشته‌اند
[B][M1]یا از پی معیشت سلطان زنگبار[M2]تمغای هند بر شه خاور نوشته‌اند
[B][M1]گوئی که بسته‌اند تب لرز آفتاب[M2]کز مشک آیتی بشکر برنوشته‌اند
[B][M1]یا نی دعائی از پی تعویذ چشم زخم[M2]بر گرد آن عقیق چو شکر نوشته‌اند
[B][M1]ریحانیان گلشن روی تو برسمن[M2]خطی بخون لالهٔ احمر نوشته‌اند
[B][M1]وصف لبت کز آن برود آب سلسبیل[M2]حوران خلد بر لب کوثر نوشته‌اند
[B][M1]خواجو محرران سرشکم بسیم ناب[M2]اسرار عشق بر ورق زر نوشته‌اند
[A]
[B][M1]رنج ما بردیم و گنج ارباب دولت برده‌اند[M2]خار ما خوردیم و ایشان گل بدست آورده‌اند
[B][M1]گر حرامی در رسد با ما چه خواهد کرد زانک[M2]رخت ما پیش از نزول ما بمنزل برده‌اند
[B][M1]می پرستان محبت را ز غم اندیشه نیست[M2]از برای آنکه آب زندگانی خورده‌اند
[B][M1]هر که در عشق پریرویان نیامد در شمار[M2]عارفانش از حساب عاقلان نشمرده‌اند
[B][M1]با وجود آنکه بد گفتند و نیک انگاشتیم[M2]ما نیازردیم و بدگویان ز ما آزرده‌اند
[B][M1]گلعذاران بین که کل پرده بر ما می‌درند[M2]ما برون افتاده ویشان همچنان در پرده‌اند
[B][M1]باد پیمایان که آگه نیستند از سوز عشق[M2]زان نمی‌سوزند از آه گرم ما کافسرده‌اند
[B][M1]زنده دل قومی که پیش تیغ عشقت شمع‌وار[M2]ز آتش دل سر فدا کردند و پای افشرده‌اند
[B][M1]چون ببدنامی برآمد نام خواجو در جهان[M2]نیک نام آنها که ترک نیک نامی‌کرده‌اند
[A]
[B][M1]خورشید را ز مشک زره پوش کرده‌اند[M2]وانگه بهانه زلف و بنا گوش کرده‌اند
[B][M1]از پردلی دو هندوی کافر نژادشان[M2]با آفتاب دست در آغوش کرده‌اند
[B][M1]در تاب رفته‌اند و برآشفته کز چه روی[M2]تشبیه ما بسنبل مه پوش کرده‌اند
[B][M1]کردند ترک صحبت عهد قدیم را[M2]معلوم می‌شود که فراموش کرده‌اند
[B][M1]هر شب مغنیان ضمیرم ز سوز عشق[M2]برقول بلبلان سحر گوش کرده‌اند
[B][M1]منعم مکن ز باده که ارباب عقل را[M2]از جام عشق واله و مدهوش کرده‌اند
[B][M1]خواجو بنوش دردی عشقش که عاشقان[M2]خون خورده‌اند و نیش جفا نوش کرده‌اند
[A]
[B][M1]شام خون آشام گیسو را اگر چین کرده‌اند[M2]زلف پرچین را چرا برصبح پرچین کرده‌اند
[B][M1]خال هندو را خطی از نیمروز آورده‌اند[M2]چین گیسو را ز رخ بتخانهٔ چین کرده‌اند
[B][M1]گر ببخت شور من ابرو ترش کردند باز[M2]عیش تلخم را بشکر خنده شیرین کرده‌اند
[B][M1]تا چه سحرست اینکه برگل نقش مانی بسته‌اند[M2]تا چه حالست این که برمه خال مشکین کرده‌اند
[B][M1]آن خط عنبرشکن بر برگ گل دانی چراست[M2]نافه مشکست کاندر جیب نسرین کرده‌اند
[B][M1]و آنرخ گلرنگ و قد چون صنوبر گوئیا[M2]گلستانی بر فراز سرو سیمین کرده‌اند
[B][M1]مهرورزان ز اشتیاق طلعتش شب تا سحر[M2]چشم شب پیمای را در ماه و پروین کرده‌اند
[B][M1]دردمندان محبت بر امید مرهمی[M2]آستانش هر شبی تا روز بالین کرده‌اند
[B][M1]خسروان در آرزوی شکرش فرهادوار[M2]جان شیرین را فدای جان شیرین کرده‌اند
[B][M1]کفر زلفش چون بلای دین و دل شد زان سبب[M2]همچو خواجو اهل دل ترک دل و دین کرده‌اند
[A]
[B][M1]زنده‌اند آنها که پیش چشم خوبان مرده‌اند[M2]مرده دل جمعی که دل دادند و جان نسپرده‌اند
[B][M1]چشم سرمستان دریاکش نگر وقت صبوح[M2]تا ببینی چشمه‌ها را کاب دریا برده‌اند
[B][M1]ما برون افتاده‌ایم از پردهٔ تقوی ولیک[M2]پرده سازان نگارین همچنان در پرده‌اند
[B][M1]درد نوشان بسکه اشک از چشم ساغر رانده‌اند[M2]خون دل در صحن شادروان بجوش آورده‌اند
[B][M1]ساقیا چون پختگانرا ز آتش می سوختی[M2]گرم کن خامان عشرتخانه را کافسرده‌اند
[B][M1]اهل دل گر جان بر آن سرو روان افشانده‌اند[M2]از نسیم گلشن وصلش روان پرورده‌اند
[B][M1]بردل رندان صاحب‌درد اگر آزارهاست[M2]پارسایان باری از رندان چرا آزرده‌اند
[B][M1]خیز خواجو وز در خلوتگه مستان درآی[M2]نیستانرا بین که ترک ملک هستی کرده‌اند
[B][M1]قوت جان از خون دل ساز و ز عالم گوشه گیر[M2]زانکه مردان سالها در گوشه‌ها خون خورده‌اند
[A]
[B][M1]خورشید را به سایهٔ شب در نشانده‌اند[M2]شب را بپاسبانی اختر نشانده‌اند
[B][M1]چیپور را ممالک فغفور داده‌اند[M2]مهراج را بمسند خان برنشانده‌اند
[B][M1]تا خود چه دیده‌اند که چیپال هند را[M2]ترکان بپادشاهی خاور نشانده‌اند
[B][M1]همچون مگس بتنگ شکر برنشسته است[M2]خالی که برعقیق چو شکر نشانده‌اند
[B][M1]گوئی که دانه‌ئی بقمر برفشانده‌اند[M2]یا مهره‌ای ز غالیه در خور نشانده‌اند
[B][M1]یا خازنان روضهٔ رضوان بلال را[M2]در باغ خلد برلب کوثر نشانده‌اند
[B][M1]گفتم که خال همچو سیه دانهٔ ترا[M2]برقرص آفتاب چه در خور نشانده‌اند
[B][M1]گفتا بروم خسرو اقلیم زنگ را[M2]گوئی که بر نیابت قیصر نشانده‌اند
[B][M1]برخیز و باده نوش که مستان صبح خیز[M2]آتش به آب دیدهٔ ساغر نشانده‌اند
[B][M1]خون جگر که بر رخ خواجو چکیده است[M2]یاقوت پاره‌ئیست که در زر نشانده‌اند
[A]
[B][M1]این دلبران که پرده برخ در کشیده‌اند[M2]هر یک بغمزه پردهٔ خلقی دریده‌اند
[B][M1]از شیر و سلسبیل مگر در جوار قدس[M2]اندر کنار رحمت حق پروریده‌اند
[B][M1]یا طوطیان روضهٔ خلدند گوئیا[M2]کز آشیان عالم علوی پریده‌اند
[B][M1]از کلک نقشبند ازل بر بیاض مهر[M2]آن نقطه‌های خال چه زیبا چکیده‌اند
[B][M1]گوئی مگر بتان تتارند کز ختا[M2]از بهر دل ربودن مردم رسیده‌اند
[B][M1]برطرف صبح سلسله از شام بسته‌اند[M2]برگرد ماه خط معنبر ، کشیده‌اند
[B][M1]کروبیان عالم بالا و ان یکاد[M2]بر استوای قامت ایشان دمیده‌اند
[B][M1]صاحبدلان ز شوق مرقع فکنده‌اند[M2]بر آستان دیر مغان آرمیده‌اند
[B][M1]از بهر نرد درد غم عشق دلبران[M2]برسطح دل بساط الم گستریده‌اند
[B][M1]خواجو برو بچشم تامل نگاه کن[M2]بر اهل دل که گوشهٔ عزلت گزیده‌اند
[A]
[B][M1]زهی زلفت گرهگیری پر از بند[M2]لب لعلت نمک دانی پر از قند
[B][M1]نقاب ششتری از ماه بگشای[M2]طناب چنبری بر مشتری بند
[B][M1]سرم بر کف ز دستان تو تا کی[M2]دلم در خون ز هجران تو تا چند
[B][M1]کسی کو خویش را در یار پیوست[M2]کجا یاد آورد از خویش و پیوند
[B][M1]دلا گر عاشقی ترک خرد گیر[M2]که قدر عشق نشناسد خردمند
[B][M1]ببین فرهاد را کز شور شیرین[M2]بیک موی از کمر خود را در افکند
[B][M1]چرا عمر عزیز آمد بپایان[M2]من و یعقوب را در هجر فرزند
[B][M1]تحمل می‌کنم بارگران را[M2]ولی دیوانه سر می‌گردم از بند
[B][M1]چو جز دلبر نمی‌بینم کسی را[M2]کرا با او توانم کرد مانند
[B][M1]بزن مطرب نوائی از سپاهان[M2]که دل بگرفت ما را از نهاوند
[B][M1]کند خواجو هوای خاک کرمان[M2]ولی پایش به سنگ آید ز الوند
[A]
[B][M1]ای ساربان به قتل ضعیفان کمر مبند[M2]بر گیر بارم از دل و بار سفر مبند
[B][M1]در اشک ما نگه کن و از سیم در گذر[M2]بر روی ما نظر فکن و نقش زر مبند
[B][M1]ما را چو در سلاسل زلفت مقیدیم[M2]پای دل شکسته بزنجیر درمبند
[B][M1]فرهاد را مکش بجدائی و در غمش[M2]هر دم خروش و غلغله در کوه و در مبند
[B][M1]ای دل مگر بیاد نداری که گفتمت[M2]چندین طمع برآن بت بیدادگر مبند
[B][M1]ور آبروی بایدت ای چشم درفشان[M2]بر یاد لعل او سر درج گهر مبند
[B][M1]ای باغبان گرم ندهی ره بپای گل[M2]گلزار را بروی من خسته در مبند
[B][M1]چون سرو اگر چنانکه سرافرازیت هواست[M2]چون نی بقصد بی سر و پایان کمر مبند
[B][M1]چشمم که در هوای رخت بازگشته است[M2]مرغ دل مرا مشکن بال و پر مبند
[B][M1]بی جرم اگر چه از نظر افکنده‌ئی مرا[M2]بگشای پرده از رخ و راه نظر مبند
[B][M1]خواجو چو نیست در شب هجران امید روز[M2]با تیره شب بسر برو دل در سحر مبند
[A]
[B][M1]عاقل ندهد عاشق دلسوخته را پند[M2]سلطان ننهد بنده محنت زده را بند
[B][M1]ای یار عزیز انده دوری تو چه دانی[M2]من دانم و یعقوب فراق رخ فرزند
[B][M1]از دیدهٔ رود آور اگر سیل برانم[M2]چون دجلهٔ بغداد شود دامن الوند
[B][M1]عیبم مکن ای خواجه که در عالم معنی[M2]جهلست خردمندی و دیوانه خردمند
[B][M1]تا جان بود از مهر رخش برنکنم دل[M2]گر میر نهد بندم و گر پیر دهد پند
[B][M1]آن فتنه کدامست که بنیاد جهانی[M2]چون پرده ز رخسار برافکند برافکند
[B][M1]برمن مفشان دست تعنت که بشمشیر[M2]از لعل تو دل برنکنم چون مگس از قند
[B][M1]در دیدهٔ من حسرت رخسار تو تا کی[M2]در سینهٔ من آتش هجران تو تا چند
[B][M1]ناچار چو شد بندهٔ فرمان تو خواجو[M2]چون گردن طاعت ننهد پیش خداوند
[A]
[B][M1]همرهان رفتند و ما را در سفر بگذاشتند[M2]از خبر رفتیم و ما را بیخبر بگذاشتند
[B][M1]بر میان از مو کمر بستند و این شوریده را[M2]همچو موی آشفته بر کوه و کمر بگذاشتند
[B][M1]بر سر راه اوفتادم تا ز من بر نگذرند[M2]همچو خاک ره مرا بر رهگذر بگذاشتند
[B][M1]شمع را در آتش و سوز جگر بگداختند[M2]طوطی شیرین سخن را بی شکر بگذاشتند
[B][M1]بلبل شوریده دلرا از چمن کردند دور[M2]طوطی شیرین سخن را بی شکر بگذاشتند
[B][M1]پیشتر رفتیم و ما را نیشتر بر جان زدند[M2]وینچنین با ریش و زخم نیشتر بگذاشتند
[B][M1]بی غباری از چه ما را خاک راه انگاشتند[M2]بی خطائی از چه ما را در خطر بگذاشتند
[B][M1]کار خواجو زیر و بالا بود چون دور فلک[M2]کار او را بین که چون زیر و زبر بگذاشتند
[A]
[B][M1]دل مجروح مرا آگهی از جان دادند[M2]جان غمگین مرا مژدهٔ جانان دادند
[B][M1]پیش خسرو سخن شکر شیرین گفتند[M2]بزلیخا خبر از یوسف کنعان دادند
[B][M1]آدم غمزده را بوی بهشت آوردند[M2]مرغ را باز بشارت ز گلستان دادند
[B][M1]خبر چشمهٔ حیوان بسکندر بردند[M2]مژدهٔ خاتم دولت بسلیمان دادند
[B][M1]هودج ویس بمنزلگه رامین بردند[M2]پایهٔ سلطنت شاه بدربان دادند
[B][M1]دعد را پرده ز رخسار رباب افکندند[M2]ذره را رفعت خورشید درخشان دادند
[B][M1]عام را خلعت خاص از بر شاه آوردند[M2]خضر را شربتی از چشمهٔ حیوان دادند
[B][M1]تشنهٔ بادیه را باز رساندند بب[M2]کشتهٔ معرکه را بار دگر جان دادند
[B][M1]باغ را رونقی از سرو روان افزودند[M2]کاخ را زینتی از شمع شبستان دادند
[B][M1]مژدهٔ آمدن خواجه به خواجو بردند[M2]بنده را آگهی از حضرت سلطان دادند
[A]
[B][M1]دوش چون در شکن طرهٔ شب چین دادند[M2]مژدهٔ آمدن آن صنم چین دادند
[B][M1]بیدلانرا سخنی از رخ دلبر گفتند[M2]بلبلانرا خبری از گل نسرین دادند
[B][M1]باسیران بلا ملک امان فرمودند[M2]بفقیران گدا گنج سلاطین دادند
[B][M1]عطر مجنون همه از سنبل لیلی سودند[M2]کام خسرو همه از شکر شیرین دادند
[B][M1]سوز پروانه دگر در دل شمع افکندند[M2]مهر اورنگ بگلچهر خور آئین دادند
[B][M1]خضر را آگهی از آب حیان آوردند[M2]نامهٔ ویس گلندام برامین دادند
[B][M1]روی اقبال بسوی من مسکین کردند[M2]شادی گمشده را با من غمگین دادند
[B][M1]بسها پرتوی از نور قمر بخشیدند[M2]بگیا نکهت انفاس ریاحین دادند
[B][M1]جان بشکرانه ده ایدل که کنون خواجو را[M2]کام دل زان لب جان‌پرور شیرین دادند
[A]
[B][M1]این چه نامه‌ست که از کشور یار آوردند[M2]وین چه نافه‌ست که از سوی تتار آوردند
[B][M1]مژدهٔ یوسف گمگشته بکنعان بردند[M2]خبر یار سفر کرده به یار آوردند
[B][M1]دوستانرا ز غم دوست امان بخشیدند[M2]بوستانرا گل صد برگ ببار آوردند
[B][M1]بیدل غمزده را مژدهٔ دلبر دادند[M2]بلبل دلشده را بوی بهار آوردند
[B][M1]نسخه‌ئی از پی تعویذ دل سوختگان[M2]از سواد خط آن لاله عذار آوردند
[B][M1]نوش داروئی از آن لب که روان زنده ازوست[M2]بمن خسته مجروح نزار آوردند
[B][M1]از خم سلسلهٔ طره لیلی تابی[M2]از برای دل مجنون فگار آوردند
[B][M1]بزم شوریده دلان را ز پی نقل صبوح[M2]شکری از لب شیرین نگار آوردند
[B][M1]می فروشان عقیق لب او خواجو را[M2]قدحی می ز پی دفع خمار آوردند
[A]
[B][M1]خیمهٔ نوروز بر صحرا زدند[M2]چارطاق لعل بر خضرا زدند
[B][M1]لاله را بنگر که گوئی عرشیان[M2]کرسی از یاقوت برمینا زدند
[B][M1]کارداران بهار از زرد گل[M2]آل زر بر رقعهٔ خارا زدند
[B][M1]از حرم طارم نشینان چمن[M2]خرگه گلریز بر صحرا زدند
[B][M1]گوشه‌های باغ از آب چشم ابر[M2]خنده‌ها بر چشمهای ما زدند
[B][M1]مطربان با مرغ همدستان شدند[M2]عندلیبان پردهٔ عنقا زدند
[B][M1]در هوای مجلس جمشید عهد[M2]غلغل اندر طارم اعلی زدند
[B][M1]باد نوروزش همایون کاین ندا[M2]قدسیان در عالم بالا زدند
[B][M1]طوطیان با طبع خواجو گاه نطق[M2]طعنه‌ها بر بلبل گویا زدند
[A]
[B][M1]ز چشم مست تو آنها که آگهی دارند[M2]مدام معتکف آستان خمارند
[B][M1]از آن به خاک درت مست می‌سپارم جان[M2]که هم بکوی تو مستم بخاک بسپارند
[B][M1]چرا بهیچ شمارند می پرستان را[M2]که ملک روی زمین را بهیچ نشمارند
[B][M1]هر آن غریب که خاطر بخوبرویان داد[M2]غریب نبود اگر خاطرش بدست آرند
[B][M1]ز بیدلان که ندارند بی تو صبر و قرار[M2]روا مدار جدائی که خود ترا دارند
[B][M1]چو سایه راه نشینان بپای دیوارت[M2]اگر به فرق نپویند نقش دیوارند
[B][M1]ز سر برون نکنم آرزوی خاک درت[M2]در آن زمان که مرا خاک بر سر انبارند
[B][M1]بکنج صومعه آنها که ساکنند امروز[M2]چو بلبلان چمن در هوای گلزارند
[B][M1]ز خانه خیمه برون زن که اهل دل خواجو[M2]شراب و دامن صحرا ز دست نگذارند
[A]
[B][M1]ساقیان آبم بجام لعل شکر خا برند[M2]شاهدان خوابم بچشم جادوی شهلا برند
[B][M1]گه بسوی دیرم از مقصورهٔ جامع کشند[M2]گه به معراجم ز بام مسجد اقصی برند
[B][M1]ساکنان کعبه هر ساعت بجست و جوی من[M2]از صوامع ره به خلوتخانهٔ ترسا برند
[B][M1]روز و شب خاشاک روبان در دیر مغان[M2]مست و بیخود دوش بردوش آورندم یا برند
[B][M1]گر کنی زنجیرم از زلف مسلسل عاقلان[M2]رشک بر دیوانگان بی سر و بی پا برند
[B][M1]مشک غمازست ورنی کی بشب شوریدگان[M2]از پی دل ره بدان گیسوی مشک آسا برند
[B][M1]گر به جنت یا سقر سرگشتگان عشق را[M2]روز محشر از لحد آشفته و شیدا برند
[B][M1]باد پیمایان که برآتش زنند از باده آب[M2]پیش یاقوت تو آب ساغر صهبا برند
[B][M1]هر شبی دفتر نویسان ورق پرداز شام[M2]از سواد خط سبزت نسخهٔ سودا برند
[B][M1]در هوای لعل در پاشت بدامن سائلان[M2]هردم از بحرین چشمم لؤلؤ لالا برند
[B][M1]خاکیان با گریهٔ ما خنده بر دریا زنند[M2]و آب روشن دمبدم از چشمهای ما برند
[B][M1]چون کند خواجو حدیث منظرت فردوسیان[M2]گوهر نظمش ز بهر زیور حورا برند
[A]
[B][M1]مرغان این چمن همه بی بال و بی پرند[M2]مردان این قدم همه بی پا و بی سرند
[B][M1]از جسم و جان بری و ز کونین فارغند[M2]با خاک ره برابر و از عرش برترند
[B][M1]روح مجسمند نه جسم مروحند[M2]نور مصورند نه شمع منورند
[B][M1]بر عرصهٔ حدوث قدم در قدم زنند[M2]در مجلس وجود شراب از عدم خورند
[B][M1]شرب از حیاض قدسی کروبیان کنند[M2]نزل از ریاض علوی روحانیان برند
[B][M1]کی آشیان نهند درین خاکدان از آنک[M2]شهباز عرشیند که در لامکان پرند
[B][M1]عبهر مثال معتل و اجوف نهندشان[M2]اما بدان صحیح که سالم چو عرعرند
[B][M1]سلطان تختگاه و اقالیم وحدتند[M2]لیکن بری ز ملکت و فارغ ز لشکرند
[B][M1]خواجو گدای درگه ارباب فقر باش[M2]کانها که مفلسند بمعنی توانگرند
[A]
[B][M1]چون ترک من سپاه حبش برختن زند[M2]از مشگ سوده سلسله بر نسترن زند
[B][M1]کار دلم چو طرهٔ مشگین مشگ بیز[M2]برهم زند چو سنبل تر بر سمن زند
[B][M1]گر بگذرد بچین سر زلف او صبا[M2]هر لحظه دم ز نافهٔ مشگ ختن زند
[B][M1]لعلش بگاه نطق چو گوهرفشان شود[M2]صد طعنه بر طویلهٔ در عدن زند
[B][M1]در آرزوی عارض و بالاش عندلیب[M2]هنگامه بر فراز گل و نارون زند
[B][M1]هر شب فضای کوی تو خلوتسرای ماست[M2]آری اویس نوبت عشق از قرن زند
[B][M1]ای باغبان ز غلغل بلبل عجب مدار[M2]سلطان گل چو خیمه بصحن چمن زند
[B][M1]خواجو چو زیر خاک شود در هوای تو[M2]از سوز سینه آتش دل در کفن زند
[A]
[B][M1]هم عفی الله نی که ما را مرحبائی می‌زند[M2]عارفانرا در سر اندازی صلائی می‌زند
[B][M1]آشنایانرا ز بی خویشی نشانی می‌دهد[M2]بینوایانرا ز بی برگی نوائی می‌زند
[B][M1]اهل معنی را که از صورت تبرا کرده‌اند[M2]هر نفس در عالم معنی ندائی می‌زند
[B][M1]می‌سراید همچو مرغان سرائی وز نفس[M2]هر دم آتش همچو باد اندر سرائی می‌زند
[B][M1]همچو نی گر در سماعت خرقه بازی آرزوست[M2]دامن آنکس بچنگ آور که نائی می‌زند
[B][M1]یکنفس با او بساز ار ره بجائی می‌بری[M2]همدم او باش کوهم دم ز جائی می‌زند
[B][M1]گر نئی بیگانه خواجو حال خویش از نی شنو[M2]زانکه آن دلخسته هم دم ز آشنائی می‌زند
[A]
[B][M1]تا درد نیابند دوا را نشناسند[M2]تا رنج نبیند شفا را نشناسند
[B][M1]آنها که چو ماهی این بحر نگردند[M2]شک نیست که ماهیت ما را نشناسند
[B][M1]با عشق و هوا برگ و نواراست نیاید[M2]خاموش که عشاق نوا را نشناسند
[B][M1]منصور بقا از گذر دار فنا یافت[M2]نا گشته فنا دار بقا را نشناسند
[B][M1]تا معتکفان حرم کعبهٔ وحدت[M2]خود را نشناسند خدا را نشناسند
[B][M1]یاران وفادار جفا را نپسندند[M2]خوبان جفا کار وفا را نشناسند
[B][M1]آنها که ندارند نم چشم و غم دل[M2]خاصیت این آب و هوا را نشناسند
[B][M1]با عشق تو زیبائی خوبان ننماید[M2]با پرتو خورشید سها را نشناسند
[B][M1]خواجو چه عجب باشد ارش کس نشناسد[M2]شاهان جهاندار گدا را نشناسند
[A]
[B][M1]ساقیا می زین فزون‌تر کن که میخواران بسند[M2]همچو ما دردیکشان در کوی خماران بسند
[B][M1]ساغر وصل ار به بیداران مجلس می‌رسد[M2]سر برآر از خواب و می در ده که بیداران بسند
[B][M1]گر سبک دل گشتم از رطل گران عیبم مکن[M2]زانکه در بزم سبک روحان سبکساران بسند
[B][M1]ای عزیزان گر بصد جان می‌نهند ارزان بود[M2]یوسف ما را که در مصرش خریداران بسند
[B][M1]چشم مستت کو طبیب درد بیدردمان ماست[M2]گو نگاهی کن که در هر گوشه بیماران بسند
[B][M1]چون ننالم کانکه فریاد گرفتاران ازوست[M2]کی بفریادم رسد کو را گرفتاران بسند
[B][M1]ذره باری از چه ورزد مهر و سوزد در هوا[M2]زانکه چون او شاه انجم را هواداران بسند
[B][M1]ایکه گفتی هر زمان یاری گرفتن شرط نیست[M2]ما ترا داریم و بس لیکن ترا یاران بسند
[B][M1]گر گنهکارم که عمری صرف کردم در غمت[M2]بگذران از من که همچون من گنهکاران بسند
[B][M1]بر امید گنج خواجو از سر شوریدگی[M2]دست در زلفش مزن کانجا سیه ماران بسند
[A]
[B][M1]چو خط سبز تو بر آفتاب بنویسند[M2]بدود دل سبق مشک ناب بنویسند
[B][M1]بسا که باده پرستان چشم ما هر دم[M2]برات می بعقیق مذاب بنویسند
[B][M1]حدیث لعل روان پرور تو میخواران[M2]بدیده برلب جام شراب بنویسند
[B][M1]معینست که طوفان دگر پدید آید[M2]چو نام دیدهٔ ما برسحاب بنویسند
[B][M1]سیاهی ار نبود مردمان دریائی[M2]حدیث موج سرشکم به آب بنویسند
[B][M1]سواد شعر من و وصف آب دیده نجوم[M2]شبان تیره بمشک و گلاب بنویسند
[B][M1]محرران فلک شرح آه دلسوزم[M2]نه یک رساله که برهفت باب بنویسند
[B][M1]چو روزنامهٔ روی تو در قلم گیرند[M2]محققست که برآفتاب بنویسند
[B][M1]خطی که مردم چشمم سواد کرد چو آب[M2]مگر بخون دل او را جواب بنویسند
[B][M1]برات من چه بود گر برآن لب شیرین[M2]به مشک سوده ز بهر ثواب بنویسند
[B][M1]سزد که بر رخ خواجو قلم زنان سرشک[M2]دعای خسرو عالیجناب بنویسند
[A]
[B][M1]هر نسخه که در وصف خط یار نویسند[M2]باید که سوادش بشب تار نویسند
[B][M1]در چین صفت جعد سمن سای نگارین[M2]هر نیمشب از نافهٔ تاتار نویسند
[B][M1]ای بس که چو من خاک شوم قصهٔ دردم[M2]صاحب‌نظران بر در و دیوار نویسند
[B][M1]باید که حدیث من دیوانهٔ سرمست[M2]ارباب خرد بر دل هشیار نویسند
[B][M1]هرنکته که در سکه من نقش بخوانند[M2]آنرا بطلا بر رخ دینار نویسند
[B][M1]شرح خط سبز تو مقیمان سماوات[M2]هر شام برین پردهٔ زنگار نویسند
[B][M1]از تذکره روشن نشود قصهٔ منصور[M2]الا که بخون بر ز بردار نویسند
[B][M1]گر در قلم آرند وفانامهٔ عشاق[M2]اول سخنم بر سر طومار نویسند
[B][M1]هر جور که برما کند آن یار جفا کار[M2]شرطست که یاران وفادار نویسند
[B][M1]آن قصه که فرهاد زدی جامهٔ جان چاک[M2]رسمست که بردامن کهسار نویسند
[B][M1]مستان خرابات طرب‌نامهٔ خواجو[M2]بر حاشیهٔ خانهٔ خمار نویسند
[A]
[B][M1]می‌کشندم بخرابات و در آن می‌کوشند[M2]که به یک جرعهٔ می آب رخم بفروشند
[B][M1]دیگران مست فتادند و قدح ما خوردیم[M2]پختگان سوخته و افسرده دلان می‌جوشند
[B][M1]باده از دست حریفان ترشروی منوش[M2]که بباطن همه نیشند و بظاهر نوشند
[B][M1]ایکه خواهی که ز می توبه دهی مستانرا[M2]با زمانی دگر افکن که کنون بیهوشند
[B][M1]مطربان گر جگر چنگ چنان نخراشند[M2]می پرستان جگر خسته چنین نخروشند
[B][M1]تا کی از مهر تو هرشب چو شفق سوختگان[M2]خون چشم از مژه پاشند و بدامن پوشند
[B][M1]برفکن پرده ز رخسار که صاحب‌نظران[M2]همه چشمند و اگر در سخن آئی گوشند
[B][M1]بلبلان چمن عشق تو همچون سوسن[M2]همه تن جمله زبانند ولی خاموشند
[B][M1]عیب خواجو نتوان کرد که در مجلس ما[M2]صوفیان نیز چو رندان همه دردی نوشند
[A]
[B][M1]در آن مجلس که جام عشق نوشند[M2]کجا پند خردمندان نیوشند
[B][M1]خداوندان دانش نیک دانند[M2]که مدهوشان خداوندان هوشند
[B][M1]خوشا وقتی که مستان جام نوشین[M2]بیاد چشمهٔ نوش تو نوشند
[B][M1]مکن قصد من مسکین که خوبان[M2]چنین در خون مسکینان نکوشند
[B][M1]برون از زلف و رخسارت ندیدم[M2]که برمه سنبل مه پوش پوشند
[B][M1]هنوزت جادوان در عین سحرند[M2]هنوزت هندوان عنبر فروشند
[B][M1]مگر خواجو که مرغان ضمیرم[M2]ز مستی همچو بلبل در خروشند
[B][M1]نگر کازادگان گرده زبانند[M2]چو سوسن جمله گویای خموشند
[A]
[B][M1]کسی که پشت بر آن روی چون نگار کند[M2]باختیار هلاک خود اختیار کند
[B][M1]نه رای آنکه دلم دل ز یار برگیرد[M2]نه روی آنکه تنم پشت بر دیار کند
[B][M1]ز روزگار هرآن محنتم که پیش آمد[M2]دلم شکایت آنهم بروزگار کند
[B][M1]بیا و بر سر چشمم نشین که در قدمت[M2]بسا که دیده بدامن گهر نثار کند
[B][M1]بناسزای رقیب از تو گر کناره کنم[M2]دلم سزای من از دیده در کنار کند
[B][M1]اگر ز تربت من سر برآورد خاری[M2]هنوز در دلم آن خار خار خار کند
[B][M1]ببوی خال تو جانم اسیر زلف تو شد[M2]برای مهره کسی جان فدای مار کند
[B][M1]خمار می‌کندم بی لب تو می خوردن[M2]اگر چه مست کی اندیشه از خمار کند
[B][M1]گر از وصال تو خواجو امید برگیرد[M2]خیال روی تو بازش امیدوار کند
[A]
[B][M1]نور رویت تاب در شمع شبستان افکند[M2]اشکم آتش در دل لعل بدخشان افکند
[B][M1]ای بسا دود جگر کز مهر رویت هر شبی[M2]شمع عالمتاب گردون در شبستان افکند
[B][M1]صوفی صافی گر از لعل تو جامی در کشد[M2]خویشتن را در میان می پرستان افکند
[B][M1]راستی را ترک تیرانداز مستت هر نفس[M2]کشته‌ئی را از هوا برخاک میدان افکند
[B][M1]درج یاقوت گهر پوشت چو گردد در فشان[M2]از تحیر خون دل در جان مرجان افکند
[B][M1]یک نظر در کار خواجو کن که هر شب در فراق[M2]ز آتش مهرت شرر در کاخ کیوان افکند
[B][M1]نزد طوفان سرشکش بین که ابر نوبهار[M2]از حیا آب دهن بر روی عمان افکند
[A]
[B][M1]ترکم از غمزه چو ناوک بکمان در فکند[M2]ای بسا فتنه که هر دم بجهان در فکند
[B][M1]کمر ار نکته‌ئی از وصف میانش گویم[M2]خویشتن را بفضولی بمیان در فکند
[B][M1]گر در آن صورت زیبا نگرد صورتگر[M2]قلم از حیرت رویش ز بنان در فکند
[B][M1]تا چرا نرگس مست تو بقصد دل من[M2]هردم از غمزه خدنگی بکمان در فکند
[B][M1]بشکرخنده در آور نه یقین می‌دانم[M2]که دهان تو یقین را بگمان در فکند
[B][M1]باغبانرا چه تفاوت کند ار وقت سحر[M2]بچمن بلبل شوریده فغان در فکند
[B][M1]قلم ار شرح دهد قصه اندوه فراق[M2]ظاهر آنست که آتش بزبان درفکند
[B][M1]نرگس مست تو از کنج صوامع هر دم[M2]زاهدی را بخرابات مغان در فکند
[B][M1]خواجو از شوق لب لعل تو هنگام صبوح[M2]بقدح اشک چو یاقوت روان در فکند
[A]
[B][M1]آنکه هرگز نظری با من شیدا نکند[M2]نتواند که مرا بی سر و بی پا نکند
[B][M1]دوش می‌گفت که من با تو وفا خواهم کرد[M2]لیک معلوم ندارم که کند یا نکند
[B][M1]اگر آن حور پری رخ بخرامد در باغ[M2]نبود آدمی آنکس که تماشا نکند
[B][M1]خسرو آن نیست که از آتش دل چون فرهاد[M2]جان فدای لب شیرین شکرخا نکند
[B][M1]گل چو بر نالهٔ مرغان چمن خنده زند[M2]چکند بلبل شب خیز که سودا نکند
[B][M1]هر که را تیغ جفا بردل مجروح زنی[M2]حذر از ضربت شمشیر تو قطعا نکند
[B][M1]چون توانم شدن از نرگس مستت ایمن[M2]کانکه چشم تو کند کافر یغما نکند
[B][M1]گل خیری چو بر اطراف گلستان گذرم[M2]نتواند که رخم بیند و صفرا نکند
[B][M1]هر که احوال دل غرقه بداند خواجو[M2]اگرش عقل بود روی بدریا نکند
[A]
[B][M1]هیچکس نیست که وصل تو تمنا نکند[M2]یا جفا بر من دلخستهٔ شیدا نکند
[B][M1]هر که سودای سر زلف تو دارد در سر[M2]این خیالست که سر در سر سودا نکند
[B][M1]چشم شوخت چه عجب گر دل مردم بربود[M2]ترک سرمست محالست که یغما نکند
[B][M1]وامق آن نیست که گر تیغ نهندش بر سر[M2]سر بگرداند و جان در سر عذرا نکند
[B][M1]ماه کنعائی ما گو ز پس پرده درآی[M2]تا دگر مدعی انکار زلیخا نکند
[B][M1]عاقبت دود دلش فاش کند از روزن[M2]هر که از آتش دل سوزد و پیدا نکند
[B][M1]مرد صاحب‌نظر آنست که تا جان بودش[M2]نتواند که نظر در رخ زیبا نکند
[B][M1]آن سهی سرو روان از سر پا ننشیند[M2]تا من دلشده را بی سر و بی پا نکند
[B][M1]مکن اندیشهٔ فردا و قدح نوش امروز[M2]کانکه عاقل بود اندیشهٔ فردا نکند
[B][M1]در بهاران که عروسان چمن جلوه کنند[M2]کیست کورا هوس عیش و تماشا نکند
[B][M1]دل کجا برکند از آن لب میگون خواجو[M2]زانکه مخمور بترک می حمرا نکند
[A]
[B][M1]جان وطن بر در جانان چه کند گر نکند[M2]تن خاکی طلب جان چه کند گر نکند
[B][M1]هر گدائی که مقیم در سلطان گردد[M2]روز و شب خدمت دربان چه کند گر نکند
[B][M1]بینوائی که برو لشکریان جور کنند[M2]روی در حضرت سلطان چه کند گر نکند
[B][M1]طالب وصل حرم در شب تاریک رحیل[M2]تکیه بر خار مغیلان چه کند گر نکند
[B][M1]آن نگارین مبرقع چو کند میل عراق[M2]دلم آهنگ سپاهان چه کند گر نکند
[B][M1]چون زلیخا دلش از دست بشد ملکت مصر[M2]در سر یوسف کنعان چه کند گر نکند
[B][M1]هر که در پای گلش برگ صبوحی باشد[M2]صبحدم عزم گلستان چه کند گر نکند
[B][M1]زلف سرگشته که بر روی تو گشت آشفته[M2]گرد رخسار تو دوران چه کند گر نکند
[B][M1]نتواند که ز هجر تو ننالد خواجو[M2]هر که خنجر خورد افغان چه کند گر نکند
[A]
[B][M1]گمان مبر که دلم میل دوستان نکند[M2]چرا که مرغ چمن ترک بوستان نکند
[B][M1]کسی که نقد خرد داد و ملک عشق خرید[M2]اگر ز سود و زیان بگذرد زیان نکند
[B][M1]بجان دوست که گنج روان دلی یابد[M2]که او مضایقه با دوستان بجان نکند
[B][M1]شب رحیل خوشا در عماری آسودن[M2]بشرط آنکه جرس ناله و فغان نکند
[B][M1]چه باشد ار نفسی ساربان در این منزل[M2]قرار گیرد و تعجیل کاروان نکند
[B][M1]شهی که بادهٔ روشن کشد بتیره شبان[M2]معینست که اندیشه از شبان نکند
[B][M1]چو خامه هر که حدیث دل آورد بزبان[M2]طمع مدار که سر بر سر زبان نکند
[B][M1]زبان شمع جگرسوز از آن برند بگاز[M2]که از فسرده دلان راز دل نهان نکند
[B][M1]جهان بحال کسی ملتفت شود خواجو[M2]که التفات به نیک و بد جهان نکند
[A]
[B][M1]سنبلش غارت ایمان نکند چون نکند[M2]لب لعلش مدد جان نکند چون نکند
[B][M1]گر چه دربان ندهد راه ولیکن درویش[M2]التماس از در سلطان نکند چون نکند
[B][M1]هر که زین رهگذرش پای فرو رفت به گل[M2]میل آن سرو خرامان نکند چون نکند
[B][M1]چون تو در بادیه بر دست نهی آب زلال[M2]تشنه را آرزوی آن نکند چون نکند
[B][M1]کافر زلف تو چون روی ز ایمان پیچد[M2]قصد آزار مسلمان نکند چون نکند
[B][M1]طالب لعل توام کانکه بظلمات افتاد[M2]طلب چشمهٔ حیوان نکند چون نکند
[B][M1]باغبانرا که ز غلغل همه شب خواب نبرد[M2]شور بر مرغ سحر خوان نکند چون نکند
[B][M1]صبر ایوب کسی را که نباشد در رنج[M2]حذر از محنت کرمان نکند چون نکند
[B][M1]چون درین مرحله خواجو اثر از گنج نیافت[M2]ترک این منزل ویران نکند چون نکند
[A]
[B][M1]چنانکه صید دل آن چشم آهوانه کند[M2]پلنگ صید فکن قصد آهوان نکند
[B][M1]چو تیر غمزهٔ خونریز در کمان آرد[M2]دل شکستهٔ صاحبدلان نشانه کند
[B][M1]سپاه زنگ چو از چین بنیمروز کشد[M2]شکنج زلف و بناگوش را بهانه کند
[B][M1]هزار دل ز سر شانه‌اش فرو بارد[M2]چو ترک سیم عذارم نغوله شانه کند
[B][M1]بدانکه مرغ دل خسته‌ئی بقید آرد[M2]ز زلف تا فتنه دام و ز خال دانه کند
[B][M1]ازین قدر چه کم آید ز قدر و حشمت شاه[M2]که یک نظر بگدایان خیلخانه کند
[B][M1]اگر بچرخ برافشاند آستین رسدش[M2]کسی که سرمه از آن خاک آستانه کند
[B][M1]کجا رسم بمکانت که پشه نتواند[M2]که در نشیمن سیمرغ آشیانه کند
[B][M1]چو بر زمانه بهر حال اعتمادی نیست[M2]نه عاقلست که او تکیه بر زمانه کند
[B][M1]دل شکستهٔ خواجو چو از میانه ربود[M2]چرا ندیده گناهی ازو کرانه کند
[A]
[B][M1]چون سایبان آفتاب از مشک تاتاری کند[M2]روز من بد روز را همچون شب تاری کند
[B][M1]از خستگان دل می‌برد لیکن نمی‌دارد نگه[M2]سهلست دل بردن ولی باید که دلداری کند
[B][M1]زینسان که من دنیا و دین در کار عشقش کرده‌ام[M2]یاری بود کو هر زمان با دیگری یاری کند
[B][M1]تا کی خورم خون جگر در انتظار وعده‌اش[M2]گر می‌دهد کام دلم چندم جگر خواری کند
[B][M1]گویند اگر زاری کنی دیگر نیازارد ترا[M2]سلطان چه غم دارد اگر بازاریی زاری کند
[B][M1]همچون کمر خود را بزر بر وی توان بستن ولی[M2]چون زر نبیند در میان آهنگ بیزاری کند
[B][M1]بر عاشقان خسته دل هر شب شبیخون آورد[M2]چون زورمندست و جوان خواهد که عیاری کند
[B][M1]گو غمزه را پندی بده تا ترک غمازی کند[M2]یا طره را بندی بنه تا ترک طراری کند
[B][M1]خواجو اگر زلف کژش بینی که برخاک اوفتد[M2]با آن رسن در چه مرو کان از سیه کاری کند
[A]
[B][M1]ماه من مشک سیه در دامن گل می‌کند[M2]سایبان آفتاب از شاخ سنبل می‌کند
[B][M1]گر چه از روی خرد دور تسلسل باطلست[M2]خط سبزش حکم بر دور تسلسل می‌کند
[B][M1]هرگز از جام می لعلش نمی‌باشد خمار[M2]می پرستی کو ببادامش تنقل می‌کند
[B][M1]راستی را شاخ عرعر می‌درفشد همچو بید[M2]کان سهی سرو روان میل تمایل می‌کند
[B][M1]جادوی چشمش قلم در سحر بابل می‌کشد[M2]سبزی خطش سزا در دامن گل می‌کند
[B][M1]آنکه ما را می‌تواند سوختن درمان ما[M2]می‌تواند ساختن لیکن تغافل می‌کند
[B][M1]گفت اگر کام دلت باید ز وصلم جان بده[M2]می‌دهم گر لعل جان بخشش تقبل می‌کند
[B][M1]در برم دل همچو مهر از تاب لرزان می‌شود[M2]چون فراق آنمه تابان تحمل می‌کند
[B][M1]نرگسش گوید که فرض عین باشد قتل تو[M2]جان برشوة می‌دهم گر این تفضل می‌کند
[B][M1]ای گل ار برگ نوای بلبل مستت بود[M2]باد پندار ار صبا انکار بلبل می‌کند
[B][M1]گر ندارد با دل سرگشتهٔ خواجو نزاع[M2]هندوی زلفش چرا بر وی تطاول می‌کند
[A]
[B][M1]گمان مبر که در آفاق اهل حسن کمند[M2]ولیک پیش وجود تو جمله کالعدمند
[B][M1]صبوحیان سحرخیز کنج خلوت عشق[M2]چه غم خورند چو شادی خوران جام جمند
[B][M1]چو گنج عشق تو دارند در خرابهٔ دل[M2]نه مفلسند ولی منعمان بی درمند
[B][M1]چو قامت تو ببینند کوس عشق زنند[M2]پریرخان که بعالم بدلبری علمند
[B][M1]بقصد مرغ دل خستگان میفکن دام[M2]که طائران هوایت کبوتر حرمند
[B][M1]بتیغ هجر زدن عاشقان مسکین را[M2]روا مدار که مجروح ضربت ستمند
[B][M1]چو آهوان پلنگ افکن ترا بینند[M2]اگر بصید روی از تو وحشیان نرمند
[B][M1]دمی ندیم اسیران قید محنت باش[M2]ببین که سوختگان غم تو در چه دمند
[B][M1]خلاف حکم تو خواجو کجا تواند کرد[M2]که بیدلان همه محکوم و دلبران حکمند
[A]
[B][M1]سوی دیرم نگذارند که غیرم دانند[M2]ور سوی کعبه شوم راهب دیرم خوانند
[B][M1]زاهدان کز می و معشوق مرا منع کنند[M2]چون شدم کشته ز تیغم به چه می‌ترسانند
[B][M1]روی بنمای که جمعی که پریشان تواند[M2]چون سر زلف پریشان تو سرگردانند
[B][M1]دل دیوانه‌ام از بند کجا گیرد پند[M2]کان دو زلف سیهش سلسله می‌جنبانند
[B][M1]من مگر دیوم اگر زانکه برنجم ز رقیب[M2]که رقیبان تو دانم که پری دارانند
[B][M1]عاقبت از شکرت شور بر آرم روزی[M2]گر چه از قند تو همچون مگسم می‌رانند
[B][M1]چون تو ای فتنهٔ نوخاسته برخاسته‌ئی[M2]شمع را شاید اگر پیش رخت بنشانند
[B][M1]حال آن نرگس مست از من مخمور بپرس[M2]زانکه در چشم تو سریست که مستان دانند
[B][M1]خاک روبان درت دم بدم از چشمهٔ چشم[M2]آب برخاک سر کوی تو می‌افشانند
[B][M1]جان فروشان ره عشق تو قومی عجبند[M2]که بصورت همه جسمند و بمعنی جانند
[B][M1]عندلیبان گلستان ضمیرت خواجو[M2]گاه شکر شکنی طوطی خوش الحانند
[A]
[B][M1]طره‌های تو کمند افکن طرارانند[M2]غمزه‌های تو طبیب دل بیمارانند
[B][M1]از رقیبان تو باید که پریشان نشوند[M2]که یقینست که آن جمع پری دارانند
[B][M1]زان بدورت همه محراب نشینان مستند[M2]که چو ابروی تو پیوستهٔ خمارانند
[B][M1]چشم مست تو چو یک لحظه ز می خالی نیست[M2]زاهدان از چه سبب منکر میخوارانند
[B][M1]چون بمیرم بدر میکده تابوت مرا[M2]مگذرانید بدان کوچه که هشیارانند
[B][M1]آنکه در حلقهٔ زلفش دل ما در بندست[M2]چه خبر دارد از آنها که گرفتارانند
[B][M1]گفتمش گنج لطافت رخ مه پیکر تست[M2]گفت خاموش که برگنج سیه مارانند
[B][M1]مهر ورزان که نباشند زمانی بی اشک[M2]روز و شب بهر چه سوزند که دربارانند
[B][M1]هر که خواهد که برد سر بسلامت خواجو[M2]گو درین کوی منه پای که عیارانند
[A]
[B][M1]مستم آنجا مبر ای یار که سرمستانند[M2]دست من گیر که این طایفه پردستانند
[B][M1]آن دو جادوی فریبنده افسون سازش[M2]خفته‌اند این دم از آن روی که سرمستانند
[B][M1]در سراپردهٔ ما پرده‌سرا حاجت نیست[M2]زانکه مستان همه طوطی شکر دستانند
[B][M1]مهر ورزان که وصالت بجهانی ندهند[M2]با جمال تو دو عالم بجوی نستانند
[B][M1]عاشقان با تو اگر زانکه بزندان باشند[M2]با گلستان جمالت همه در بستانند
[B][M1]زلف و خال تو بخط ملک ختا بگرفتند[M2]هندوان بین که دگر خسرو ترکستانند
[B][M1]زیردستان تهیدست بلاکش خواجو[M2]جان ز دستش نبرند ار بمثل دستانند
[A]
[B][M1]چه کسانند که در قصد دل ریش کسانند[M2]با من خسته برآنند که از پیش برانند
[B][M1]می‌کشند از پی خویشم که بزاری بکشندم[M2]که مرا تا نکشند از غم خویشم نرهانند
[B][M1]صبر تلخست و طبیبان ز شکر خندهٔ شیرین[M2]همچو فرهاد به جز شربت زهرم نچشانند
[B][M1]ایکه بر خسته دلان می‌گذری از سرحشمت[M2]هیچ دانی که شب هجر تو چون می‌گذرانند
[B][M1]گر توانی بعنایت نظری کن که ضعیفان[M2]صبر از آن نرگس مخمور توانا نتوانند
[B][M1]چه تمتع بود ارباب کرم را ز تنعم[M2]گر نصیبی بگدایان محلت نرسانند
[B][M1]بجز از مردمک دیده اگر تشنه بمیرم[M2]آبم این طایفه بی روی تو برلب نچکانند
[B][M1]آنچنان بستهٔ زنجیر سر زلف تو گشتم[M2]که همه خلق جهانم ز کمندت نجهانند
[B][M1]عارفان تا که به جز روی تو در غیر نبینند[M2]شمع را چون تو بمجلس بنشینی بنشانند
[B][M1]جز میانت سر موئی نشناسیم ولیکن[M2]عاقلان معنی این نکتهٔ باریک ندانند
[B][M1]خواجو از مغبچگان روی مگردان که ازین روی[M2]اهل دل معتکف کوی خرابات مغانند
[A]
[B][M1]صوفی اگرش بادهٔ صافی نچشانند[M2]صاحبنظران صوفی صافیش نخوانند
[B][M1]بنگر که مقیمان سراپردهٔ وحدت[M2]در دیر مغان همسبق مغبچگانند
[B][M1]رو گوش کن از زمزمهٔ ناله ناقوس[M2]آن نکته که ارباب خرد واله از آنند
[B][M1]در حلقهٔ رندان خرابات مغان آی[M2]تا یکنفس از خویشتنت باز رهانند
[B][M1]از کعبه چه پرسی خبر اهل حقیقت[M2]کاین طایفه در کوی خرابات مغانند
[B][M1]از مغبچگان می‌شنوم نکتهٔ توحید[M2]و ارباب خرد معنی این نکته ندانند
[B][M1]سر حلقهٔ رندان خرابات چو خواجوست[M2]زان همچو نگینش همه در حلقه نشانند
[A]
[B][M1]چو مطربان سحر چنگ در رباب زنند[M2]صبوحیان نفس از آتش مذاب زنند
[B][M1]بتاب سینه چراغ فلک بر افروزند[M2]ز آب دیده نمک بردل کباب زنند
[B][M1]چو آفتاب ز جیب افق برآرد سر[M2]ز ماه یکشبه آتش در آفتاب زنند
[B][M1]شکنج سنبل طاوس بیکران گیرند[M2]هزار قهقهه چون کبک بر غراب زنند
[B][M1]مغان بساغر می آب ارغوان ریزند[M2]بتان بتنگ شکر خنده بر شراب زنند
[B][M1]بوقت صبح پریچهره‌گان زهره جبین[M2]دم از سهیل شب افروز مه نقاب زنند
[B][M1]بچین طره پرتاب قلب دل شکنند[M2]به تیر غمزهٔ پرخواب راه خواب زنند
[B][M1]ز تاب می چو سمن برگشان برآرد خوی[M2]ز چهره بر گل روی قدح گلاب زنند
[B][M1]بجرعه آب رخ خاکیان بباد دهند[M2]برآتش دل خواجو ز باده آب زنند
[A]
[B][M1]ساقیان چون دم از شراب زنند[M2]مطربان چنگ در رباب زنند
[B][M1]گلعذاران به آب دیدهٔ جام[M2]بس که بر جامها گلاب زنند
[B][M1]مهر ورزان به آه آتش بار[M2]دود در دیدهٔ سحاب زنند
[B][M1]صبح خیزان بنغمهٔ سحری[M2]هر نفس راه شیخ و شاب زنند
[B][M1]پسته خندان بفندق مشکین[M2]درشکنج نغوله تاب زنند
[B][M1]چون بگردش در آورند هلال[M2]تاب در جان آفتاب زنند
[B][M1]هر دمم خونیان لشکر عشق[M2]خیمه بر این دل خراب زنند
[B][M1]هر شبم شبروان خیل خیال[M2]حمله آرند و راه خواب زنند
[B][M1]خیز خواجو ببین که سرمستان[M2]در میخانه از چه باب زنند
[A]
[B][M1]چو مطربان سحر آهنگ زیر و بام کنند[M2]معاشران صبوحی هوای جام کنند
[B][M1]بیک کرشمه مکافات شیخ و شاب دهند[M2]بنیم جرعه مراعات خاص و عام کنند
[B][M1]مرا بحلقهٔ رندان درآورید مگر[M2]بیک دو جام دگر کار من تمام کنند
[B][M1]خوشا بوقت سحر شاهدان عربده جوی[M2]شراب بر کف و آغاز انتقام کنند
[B][M1]اگر نماند به میخانه بادهٔ صافی[M2]بگوی کز لب میگون دوست وام کنند
[B][M1]برآید از دل تنگم نوای نغمهٔ زیر[M2]چو بلبلان سحر خوان هوای بام کنند
[B][M1]بیا که پیش رخت ذره‌وار سجده کنم[M2]چو آفتاب برآید مغان قیام کنند
[B][M1]مرا ز مصطبه بیرون فکند پیر مغان[M2]که کنج میکده صاحبدلان مقام کنند
[B][M1]چو بی تو خون دلست اینک می‌خورد خواجو[M2]چراش باده گساران شراب نام کنند
[A]
[B][M1]پای کوبان در سراندازی چو سربازی کنند[M2]پای در نه تا سرافرازان سرافرازی کنند
[B][M1]ناوک اندازان چشم ترکتازت از چه روی[M2]برکمان سازان ابرویت کمین بازی کنند
[B][M1]در هوای گلشن روی تو هر شب تا بروز[M2]عاشقان با بلبل خوش خوان هم آوازی کنند
[B][M1]موکب سلطان عشقت چون علم بر دل زند[M2]در نفس جانها هوای خانه پردازی کنند
[B][M1]چون طناب عنبری بر مشتری چنبر کنی[M2]ای بسا دلها که آهنگ رسن بازی کنند
[B][M1]طره‌های سرکشت کی ترک طراری دهند[M2]غمزه‌های دلکشت کی ترک غمازی کنند
[B][M1]بر سر میدان عشقت چون شود خواجو شهید[M2]نامش آندم عاقلان دیوانهٔ غازی کنند
[A]
[B][M1]پری رخان که برخ رشک لعبت چینند[M2]چه آگه از من شوریده حال مسکینند
[B][M1]اگر چه زان لب شیرین جواب تلخ دهند[M2]ولی بگاه شکر خنده جان شیرینند
[B][M1]بخویشتن نتوان دید حسن و منظر دوست[M2]علی الخصوص کسانی که خویشتن بینند
[B][M1]کنون ز شکر شیرین چه برخورد فرهاد[M2]که خسروان جهان طالبان شیرینند
[B][M1]مگر تو فتنه نخیزی و گرنه ز اهل نشست[M2]اگر چه همچو کبوتر اسیر شاهینند
[B][M1]ز چین زلف تو آگاه نیستند آنها[M2]کاسیر طرهٔ خوبان خلخ و چینند
[B][M1]مقامران محبت که پاک بازانند[M2]کجا ز عرصهٔ مهر تو مهره بر چینند
[B][M1]نظر بظاهر شوریدگان مکن خواجو[M2]که گنج معرفتند ار چه بیدل و دینند
[A]
[B][M1]اهل دل پیش تو مردن ز خدا می‌خواهند[M2]کشتهٔ تیغ تو گشتن بدعا می‌خواهند
[B][M1]مرض شوق تو بر بوی شفا می‌طلبند[M2]درد عشق تو بامید دوا می‌خواهند
[B][M1]طلب هر کسی از وصل تو چیزی دگرست[M2]بجز ارباب نظر کز تو ترا می‌خواهند
[B][M1]ما چنین سوخته از تشنگی و لاله رخان[M2]آب سر چشمهٔ مقصود ز ما می‌خواهند
[B][M1]روی ننموده ز ما نقد روان می‌جویند[M2]ملک در بیع نیاورده بها می‌خواهند
[B][M1]بسرا مطرب عشاق که مستان از ما[M2]دمبدم زمزمهٔ پرده‌سرا می‌خواهند
[B][M1]آن جماعت که من از ورطه امانشان دادم[M2]این دمم غرقهٔ طوفان بلا می‌خواهند
[B][M1]من وفا می‌کنم و نیستم آگه که مرا[M2]از چه رو کشته شمشیر جفا می‌خواهند
[B][M1]پادشاهان جهان هیچ شنیدی خواجو[M2]که چرا درد دل ریش گدا می‌خواهند
[A]
[B][M1]عاقلان کی دل بدست زلف دلداران دهند[M2]نقره داران چون نشان زر بطراران دهند
[B][M1]مگذر از یاران که در هنگام کار افتادگی[M2]واجب آن باشد که یاران یاری یاران دهند
[B][M1]گر بدردی باز ماندی دل ز درمان برمگیر[M2]ساقیان اول قدح دردی بخماران دهند
[B][M1]خون دل می‌خور که هم روزی رسانندت بکام[M2]پادشاهان روز کین خلعت بخونخواران دهند
[B][M1]وقت را فرصت شمر زیرا که هنگام صبوح[M2]مست چون در خواب باشد می بهشیاران دهند
[B][M1]گر درین معنی درستی درد را درمان شمر[M2]مشفقان از بیم جان دارو به بیماران دهند
[B][M1]خیز و خواجو را چو کار از دست شدی کاری برآر[M2]روز محنت کارداران دل ببیکاران دهند
[A]
[B][M1]اهل تحقیق چو در کوی خرابات آیند[M2]از ره میکده بر بام سماوات آیند
[B][M1]تا ببینند مگر نور تجلی جمال[M2]همچو موسی ارنی گوی به میقات آیند
[B][M1]گر کرامت نشمارند می و مستی را[M2]از چه در معرض ارباب کرامات آیند
[B][M1]بر سر کوی خرابات خراب اولیتر[M2]زانکه از بهر خرابی بخرابات آیند
[B][M1]پارسایان که می و میکده را نفی کنند[M2]گر بنوشند مئی جمله در اثبات آیند
[B][M1]ور چو من محرم اسرار خرابات شوند[M2]فارغ از صومعه و زهد و عبادات آیند
[B][M1]بدواخانهٔ الطاف خداوند کرم[M2]دردمندان تمنای مداوات آیند
[B][M1]تشنگان آب اگر از چشمهٔ حیوان جویند[M2]فرض عینست که چون خضر بظلمات آیند
[B][M1]اسب اگر بر سر خواجو بدواند رسدش[M2]آنکه شاهان جهان پیش رخش مات آیند
[A]
[B][M1]بنشین تا نفسی آتش ما بنشیند[M2]ورنه دود دل ما بیتو کجا بنشیند
[B][M1]گر کسی گفت که چون قد تو سروی برخاست[M2]این خیالیست که در خاطر ما بنشیند
[B][M1]چو تو برخیزی و از ناز خرامان گردی[M2]سرو برطرف گلستان ز حیا بنشیند
[B][M1]هیچکس با تو زمانی بمراد دل خویش[M2]ننشیند مگر از خویش جدا بنشیند
[B][M1]دمبدم مردمک چشم من افشاند آب[M2]بر سر کوی تو تا گرد بلا بنشیند
[B][M1]بر فروزد دلم از نکهت انفاس نسیم[M2]گر چه شمع از نفس باد صبا بنشیند
[B][M1]تو مپندار که دور از تو اگر خاک شوم[M2]آتش عشق من از باد هوا بنشیند
[B][M1]من بشکرانهٔ آن از سر سر برخیزم[M2]کان سهی سرو روان از سر پا بنشیند
[B][M1]عقل باور نکند کان شه خوبان خواجو[M2]از تکبر نفسی پیش گدا بنشیند
[A]
[B][M1]تنم تنها نمی‌خواهد که در کاشانه بنشیند[M2]دلم را دل نمی‌آید که بی جانانه بنشیند
[B][M1]ز دست بنده کی خیزد که با سلطان درآمیزد[M2]که کس با شمع نتواند که بی پروانه بنشیند
[B][M1]دلی کز خرمن شادی نشد یک دانه‌اش حاصل[M2]چنین در دام غم تا کی ببوی دانه بنشیند
[B][M1]اگر پیمان کند صوفی که دست از می فرو شویم[M2]بخلوت کی دهد دستش که بی پیمانه بنشیند
[B][M1]مرا گویند دل برکن بافسون از لب لیلی[M2]ولی کی آتش مجنون بدین افسانه بنشیند
[B][M1]دلم شد قصر شیرین وین عجب کان خسرو خوبان[M2]بدینسان روز و شب تنها در این ویرانه بنشیند
[B][M1]چو یار آشنا ما را غلام خویش می‌خواند[M2]غریبست این که هر ساعت چنان بیگانه بنشیند
[B][M1]بتی کز عکس رخسارش چراغ جان شود روشن[M2]چه دود دل که برخیزد چو او در خانه بنشیند
[B][M1]خرد داند که گر خواجو رهائی یابد از قیدش[M2]چرا دور از پری رویان چنین دیوانه بنشیند
[A]
[B][M1]به آب گل رخ آن گلعذار می‌شویند[M2]و یا به قطرهٔ شبنم بهار می‌شویند
[B][M1]بکوی مغبچگان جامه‌های صوفی را[M2]بجامهای می خوشگوار می‌شویند
[B][M1]هنوز نازده منصور تخت بر سر دار[M2]بخون دیدهٔ او پای دار می‌شویند
[B][M1]خوش آن صبوح که آتش رخان ساغر گیر[M2]بباده لعل لب آبدار می‌شویند
[B][M1]بحلقه‌ئی که ز زلفت حدیث می‌رانند[M2]دهان نخست به مشک تتار می‌شویند
[B][M1]بپوش چهره که مشاطگان نقش نگار[M2]ز شرم روی تو دست از نگار می‌شویند
[B][M1]بسا که شرح نویسان روزنامهٔ گل[M2]ورق ز شرم تو در جویبار می‌شویند
[B][M1]قتیل تیغ ترا خستگان ضربت شوق[M2]بب دیده گوهر نثار می‌شویند
[B][M1]بشوی گرد ز خاطر که دیدگان هر دم[M2]ز لوح چهرهٔ خواجو غبار می‌شویند
[A]
[B][M1]دیگرانرا عیش و شادی گر چه در صحرا بود[M2]عیش ما هر جا که یار آنجا بود آنجا بود
[B][M1]هر دلی کز مهر آن مه روی دارد ذره‌ئی[M2]در گداز آید چو موم ار فی المثل خارا بود
[B][M1]سنبلت زانرو ببالا سر فرود آورده است[M2]تا چو بالای تو دایم کار او بالا بود
[B][M1]هست در سالی شبی ایام را یلدا ولیک[M2]کس نشان ندهد که ماهی را دو شب یلدا بود
[B][M1]تنگ چشمانرا نیاید روی زیبا در نظر[M2]قیمت گوهر چه داند هر که نابینا بود
[B][M1]از نکورویان هر آنچ آید نکو باشد ولی[M2]یار زیبا گر وفاداری کند زیبا بود
[B][M1]حال رنگ روی خواجو عرضه کردم بر طبیب[M2]ناردان فرمود از آن لب گفت کان صفرا بود
[A]
[B][M1]آن رفت که میل دل من سوی شما بود[M2]شب تا بسحر خوابگهم کوی شما بود
[B][M1]آن رفت که پیوسته‌ام از روی عبادت[M2]محراب روان گوشهٔ ابروی شما بود
[B][M1]آن رفت که شمع دل من در شب حیرت[M2]در سوز و گداز از هوس روی شما بود
[B][M1]آن رفت که از نکهت انفاس بهاران[M2]مقصود من سوخته دل بوی شما بود
[B][M1]آن رفت که در تیره شب از غایت سودا[M2]دلبند من خسته جگر موی شما بود
[B][M1]آن رفت که هر دم که ز بابل ز دمی لاف[M2]چشمم همه بر غمزهٔ جادوی شما بود
[B][M1]آن رفت که مرغ دل پر آتش خواجو[M2]پروانهٔ شمع رخ دلجوی شما بود
[A]
[B][M1]گردون کنایتی ز سر بام ما بود[M2]کوثر حکایتی ز لب جام ما بود
[B][M1]سرسبزی شکوفهٔ بستانسرای فضل[M2]از رشحهٔ مقاطر اقلام ما بود
[B][M1]خوش بوئی نسیم روان بخش باغ عقل[M2]از نفحهٔ معاطر ارقام ما بود
[B][M1]خورشید اگر چه شرفهٔ ایوان کبریاست[M2]خشتی ز رهگذار در بام ما بود
[B][M1]ما را جوی بدست نبینی ولی دو کون[M2]یک حبه از فواضل انعام ما بود
[B][M1]چون خیمه بر مخیم کروبیان زنیم[M2]چرخ برین معسکر احشام ما بود
[B][M1]بدر منبر و گیسوی عنبرفشان شب[M2]منجوق چتر و پرچم اعلام ما بود
[B][M1]نوری که وقت صبح ز مشرق شود پدید[M2]از عکس جام بادهٔ گلفام ما بود
[B][M1]ز ایام اگر چه تیره بود روز عمر ما[M2]فرخنده روز آنکه در ایام ما بود
[B][M1]قصر وجود تا یابد کی شود خراب[M2]گر زانکه بر کتابهٔ او نام ما بود
[B][M1]خواجو مگو حکایت سرچشمهٔ حیات[M2]کان قطره‌ئی ز جام غم انجام ما بود
[A]
[B][M1]یاد باد آن شب که دلبر مست و دل در دست بود[M2]باده چشم عقل می‌بست و در دل می‌گشود
[B][M1]بوی گل شاخ فرح در باغ خاطر می‌نشاند[M2]جام می زنگ غم از آئینه جان می‌زدود
[B][M1]مه فرو می‌شد گهی کو پرده در رخ می‌کشید[M2]صبح بر می‌آمد آن ساعت که او رخ می‌نمود
[B][M1]کافر گردنکشش بازار ایمان می‌شکست[M2]جادوی مردم فریبش هوش مستان می‌ربود
[B][M1]از عذارش پرده گلبرگ و نسرین می‌درید[M2]وز جمالش آبروی ماه و پروین می‌فزود
[B][M1]همچو سرمستان دلم تا صبحدم در باغ وصل[M2]از رخ و زلفش سخن می‌چید و سنبل می‌درود
[B][M1]گرشکار آهوی صیاد او گشتم چه شد[M2]ور غلام هندوی شب باز او بودم چه بود
[B][M1]چون وصال دوستان از دست دادم چاره نیست[M2]چون بغفلت عمر بگذشت این زمان حسرت چه سود
[B][M1]گفتم آتش در دلم زد روی آتش رنگ تو[M2]گفت خواجو باش کز آتش ندیدی بوی دود
[A]
[B][M1]مرا ز مهر رخت کی ملال خواهد بود[M2]که عشق لم یزل و لایزال خواهد بود
[B][M1]در آن زمان که امید بقا خیال بود[M2]خیال روی توام در خیال خواهد بود
[B][M1]از آنطرف که توئی گر فراق خواهی جست[M2]ازین طرف که منم اتصال خواهد بود
[B][M1]نظر بفرقت صوری مکن که در معنی[M2]میان لیلی و مجنون وصال خواهد بود
[B][M1]براستان که سرما چنین که در سر ماست[M2]بر آستان شما پایمال خواهد بود
[B][M1]بهر دیار که محمل رود ز چشم منش[M2]گذار بر سر آب زلال خواهد بود
[B][M1]چو قطع بعد مسافت نمی‌دهد دستم[M2]کجا منزل قربت مجال خواهد بود
[B][M1]کسی که بر سر کوی تو باشدش حالی[M2]ز خاک کوی تو صبرش محال خواهد بود
[B][M1]ز قیل و قال گذر کن که در چمن زین پس[M2]حدیث بلبل شیرین مقال خواهد بود
[B][M1]بباغ بادهٔ گلگون چرا حرام بود[M2]اگر بگلشن رضوان حلال خواهد بود
[B][M1]مکن ملامت خواجو که مهر او هر روز[M2]چو حسن ماهرخان بر کمال خواهد بود
[A]
[B][M1]اگر دو چشم تو مست مدام خواهد بود[M2]خروش و مستی ما بر دوام خواهد بود
[B][M1]ز جام بادهٔ عشقت خمار ممکن نیست[M2]که شراب اهل مودت مدام خواهد بود
[B][M1]گمان برند کسانی که خام طبعانند[M2]که کار ما ز می پخته خام خواهد بود
[B][M1]شراب وطلعت حور از بهشت مطلوبست[M2]وگرنه خلد ز بهر عوام خواهد بود
[B][M1]بکنج میکده آن به که معتکف باشد[M2]کسی که ساکن بیت الحرام خواهد بود
[B][M1]حلال زاده نیم گر بروی شاهد ما[M2]شراب و نغمهٔ مطرب حرام خواهد بود
[B][M1]بمجلسی که تو باشی ندیم خلوت خاص[M2]دریغ باشد اگر بار عام خواهد بود
[B][M1]مرا که نام برآمد کنون ببدنامی[M2]گمان مبر که غم از ننگ و نام خواهد بود
[B][M1]کجا ز دست دهم جام می چو می‌دانم[M2]که دستگیر من خسته جام خواهد بود
[B][M1]بیا که گر نبود شمع در شب دیجور[M2]رخ چو ماه تو ما را تمام خواهد بود
[B][M1]چو سرو میل چمن کن که صبحدم در باغ[M2]سماع بلبل شیرین کلام خواهد بود
[B][M1]ورای قطع تعلق ز دوستان قدیم[M2]عذاب روز قیامت کدام خواهد بود
[B][M1]چه غم ز حربه و حرب عرب چو مجنون را[M2]مقیم بر در لیلی مقام خواهد بود
[B][M1]چنین که سر به غلامی نهاده‌ئی خواجو[M2]برآستان تو سلطان غلام خواهد بود
[A]
[B][M1]تا ترا برگ ما نخواهد بود[M2]کار ما را نوا نخواهد بود
[B][M1]از دهانت چنین که می‌بینیم[M2]کام جانم روا نخواهد بود
[B][M1]چین زلف ترا اگر بمثل[M2]مشک خوانم خطا نخواهد بود
[B][M1]سر پیوند آرزومندان[M2]خواهدت بود یا نخواهد بود
[B][M1]می صافی بده که صوفی را[M2]هسچ بی می صفا نخواهد بود
[B][M1]آنکه بیگانه دارد از خویشم[M2]با کسی آشنا نخواهد بود
[B][M1]چند را نیم اشک در عقبش[M2]کالتفاتش بما نخواهد بود
[B][M1]سخن یار اگر بود دشنام[M2]ورد ما جز دعا نخواهد بود
[B][M1]ماجرائی که اشک می‌راند[M2]به از آن ماجرا نخواهد بود
[B][M1]خیز خواجو که هیچ سلطانرا[M2]غم کار گدا نخواهد بود
[A]
[B][M1]ترک من گوئی که بازش خاطر نخجیر بود[M2]کابرویش چاچی کمان و نوک مژگان تیر بود
[B][M1]گه ز چین زلف او صد شور در چین میفتاد[M2]گه ز چشم جادوش صد فتنه در کشمیر بود
[B][M1]دوش ترکی تیغ زن را مست می‌دیدیم بخواب[M2]چون بدیدم چشم شوخ دلبرم تعبیر بود
[B][M1]غنچه در مهد زمرد در تبسم بود و باز[M2]بلبل شب خیز کارش نالهٔ شبگیر بود
[B][M1]چنگ در زنجیر زلفش چون زدم دیوانه‌وار[M2]زیر هر مویش دلی دیوانه در زنجیر بود
[B][M1]نقش می‌بستم کزو یکباره دامن در کشم[M2]لیکن از شوقم سرشک دیده دامنگیر بود
[B][M1]پیر دیرم دوش می‌گفت ای جوانان بنگرید[M2]کاین جوان خسته خاطر در محبت پیر بود
[B][M1]گفتم از قیدش بدانائی برون آیم ولیک[M2]آنچنان تدبیر کردم وینچنین تقدیر بود
[B][M1]بامدادان چون برآمد ماه بی مهرم ببام[M2]زیر بامش کار خواجو ناله‌های زیر بود
[A]
[B][M1]دوشم بشمع روی چو ماهت نیاز بود[M2]جانم چو شمع از آتش دل در گداز بود
[B][M1]در انتظارصید تذرو وصال تو[M2]چشمم ز شام تا بگه صبح باز بود
[B][M1]از من مپرس حال شب دیر پای هجر[M2]از بهرآنکه قصه آن شب دراز بود
[B][M1]من در نیاز بودم و اصحاب در نماز[M2]لیکن نیاز من همه عین نماز بود
[B][M1]می‌ساختم چو بربط و می‌سوختم چو عود[M2]زیرا که چارهٔ دل من سوز و ساز بود
[B][M1]در اصل چون تعلق جانی حقیقتست[M2]مشنو که عشق لیلی و مجنون مجاز بود
[B][M1]ترک مراد چون ز کمال محبتست[M2]جم را گمان مبر که به خاتم نیاز بود
[B][M1]پیوسته با خیال حبیب حرم نشین[M2]جان اویس بلبل بستان راز بود
[B][M1]خواجو کدام سلطنت از ملک هر دو کون[M2]محمود را ورای وصال ایاز بود
[A]
[B][M1]یاد باد آن شب که در مجلس خروش چنگ بود[M2]مطربانرا عود بر ساز و دف اندر چنگ بود
[B][M1]شاهدان در رقص بودند و حریفان در سماع[M2]وانکه او بر خفتگان گلبانک می‌زد چنگ بود
[B][M1]دستگیر خستگان جام می گلرنگ شد[M2]مشرب آتش عذاران آب آتش رنگ بود
[B][M1]گوش جانم بر سماع بلبلان صبح خیز[M2]چشم عقلم بر جمال گلرخان شنگ بود
[B][M1]گر چه صیقل می‌برد آثار زنگ از آینه[M2]صیقل آئینهٔ جانم می چون زنگ بود
[B][M1]آنزمان کانماه رخشان خورآئین رخ نمود[M2]باغ پر گلچهر گشت و کاخ پر اورنگ بود
[B][M1]برمن بیدل نبخشود و دلم را صید کرد[M2]گوئیان در شهر دلهای پریشان تنگ بود
[B][M1]پیش شیرین قصهٔ فرهاد مسکین کس نگفت[M2]یا دل آن خسرو خوبان خلخ سنگ بود
[B][M1]مطربان از گفتهٔ خواجو سرودی می‌زدند[M2]لیکن آن گلروی را از نام خواجو ننگ بود
[A]
[B][M1]دوشم وطن به جز در دیر مغان نبود[M2]قوت روان من ز شراب مغانه بود
[B][M1]بود از خروش مرغ صراحی سماع من[M2]وز سوز سینه هر نفسم جز فغان نبود
[B][M1]دل را که بود بی خبر از جام سرمدی[M2]جز لعل جانفزای بتان کام جان نبود
[B][M1]طاوس جلوه ساز گلستان عشق را[M2]بیرون ز صحن روضهٔ قدس آشیان نبود
[B][M1]کس در جهان نبود مگر یار من ولیک[M2]گرد جهان بگشتم و او در جهان نبود
[B][M1]بر هر طرف ز عارض آن ماه دلستان[M2]دیدم گلی شکفته که در گلستان نبود
[B][M1]همچون کمر بگرد میانش درآمدم[M2]او را میان ندیدم و او درمیان نبود
[B][M1]جز خون دل که آب رخم را بباد داد[M2]در جویبار چشم من آب روان نبود
[B][M1]گفتم کرانه بگیرم از آشوب عشق او[M2]وین بحر را چو نیک بدیدم کران نبود
[B][M1]کون ومکان بگشتم و در ملک هر دو کون[M2]او را مکان ندیدم و بی او مکان نبود
[B][M1]خواجو گهی بنور یقین راه باز یافت[M2]کز خویشتن برون شد و اینم گمان نبود
[A]
[B][M1]بی گلبن وصلت بگلستان نتوان بود[M2]بی شمع جمالت بشبستان نتوان بود
[B][M1]ای یار عزیز ار نبود طلعت یوسف[M2]با مملکت مصر به زندان نتوان بود
[B][M1]در ظلمت اگر صحبت خضرت ندهد دست[M2]موقوف لب چشمهٔ حیوان نتوان بود
[B][M1]دریاب که سیلاب سرشکم بشد از سر[M2]پیوسته چنین غرقهٔ طوفان نتوان بود
[B][M1]بی رایحهٔ زلف تودر فصل بهاران[M2]از باد هوا خادم ریحان نتوان بود
[B][M1]ور در سرآن زلف پریشان رودم دل[M2]از بهر دل خسته پریشان نتوان بود
[B][M1]خاموش نشاید شدن از نالهٔ شبگیر[M2]زیرا که کم از مرغ خوش الحان نتوان بود
[B][M1]صوفی اگر از می نشکیبد چه توان کرد[M2]با ساغر می منکر مستان نتوان بود
[B][M1]تا خرقه بخون دل پیمانه نشوئی[M2]با پیر مغان بر سر پیمان نتوان بود
[B][M1]خواجو چه نشینی که گر ایوب صبوری[M2]چندین همه در محنت کرمان نتوان بود
[B][M1]رو ساز سفر ساز که از آرزوی گنج[M2]بی برگ درین منزل ویران نتوان بود
[A]
[B][M1]دیشب همه منزل من کوی مغان بود[M2]وز نالهٔ من مرغ صراحی بفغان بود
[B][M1]همچون قدحم تا سحر از آتش سودا[M2]خون جگر از دیدهٔ گرینده روان بود
[B][M1]با طلعت آن نادرهٔ دور زمانم[M2]مشنو که غم از حادثهٔ دور زمان بود
[B][M1]بی شهد شکر ریز وی از فرط حرارت[M2]چون شمع شبستان دل من در خفقان بود
[B][M1]باز از فلک پیر باومید وصالش[M2]پیرانه سرم آرزوی بخت جوان بود
[B][M1]از جرعهٔ می بزمگه باده گساران[M2]چون چشم من از خون جگر لاله ستان بود
[B][M1]ناگاه ز میخانه برون آمد و بنشست[M2]آن فتنه که آرام دل و مونس جان بود
[B][M1]در داد شرابی ز لب لعل و مرا گفت[M2]در مجلس ما بی می نوشین نتوان بود
[B][M1]چون دید که از دست شدم گفت که خواجو[M2]هشدار که پایت بشد از جای و چنان بود
[A]
[B][M1]بی رخ حور بجنت نفسی نتوان بود[M2]بر سر آتش سوزنده بسی نتوان بود
[B][M1]من نه آنم که بود با دگری پیوندم[M2]زانکه هر لحظه گرفتار کسی نتوان بود
[B][M1]با توام گر چه بگیسوی تو دستم نرسد[M2]با تو هر چند که بی دسترسی نتوان بود
[B][M1]یکدمم مرغ دل از خال تو خالی نبود[M2]لیکن از شور شکر با مگسی نتوان بود
[B][M1]تا بود یکنفس از همنفسی دور مباش[M2]گر چه بی همنفسی خود نفسی نتوان بود
[B][M1]در چنین وقت که مرغان همه در پروازند[M2]بی پر و بال اسیر قفسی نتوان بود
[B][M1]خیز خواجو سر آبی طلب و پای گلی[M2]که درین فصل کم از خار و خسی نتوان بود
[A]
[B][M1]آن زمان کز من دلسوخته آثار نبود[M2]بجز از ورزش عشق تو مرا کار نبود
[B][M1]کوس بدنامی ما بر سر بازار زدند[M2]گر چه بی روی تو ما را سر بازار نبود
[B][M1]هر که با صورت خوب تو نیامد در کار[M2]چون بدیدیم به جز صورت دیوار نبود
[B][M1]هیچ خسرو نشنیدیم که همچون فرهاد[M2]بستهٔ پستهٔ شیرین شکر بار نبود
[B][M1]هرگز از گلبن ایام که چیدست گلی[M2]که از آن پس سر و کارش همه با خار نبود
[B][M1]از سر دار میندیش که در لشکر عشق[M2]علم نصرت منصور به جز دار نبود
[B][M1]خواجو انفاس تو این نکهت مشکین ز چه یافت[M2]که چنین غالیه در طلبهٔ عطار نبود
[A]
[B][M1]آندم که نه شمع و نه لگن بود[M2]شمع دل من زبانه زن بود
[B][M1]واندم که نه جان و نه بدن بود[M2]دل فتنه یار سیمتن بود
[B][M1]در آینه روی یار جستم[M2]خود آینه روی یار من بود
[B][M1]دل در پی او فتاد و او را[M2]خود در دل تنگ من وطن بود
[B][M1]موج افکن قلزم حقیقی[M2]هم گوهر و هم گهر شکن بود
[B][M1]دی بر در دیر درد نوشان[M2]آشوب خروش مرد و زن بود
[B][M1]دیدم بت خویش را که سرمست[M2]در دیر حریف برهمن بود
[B][M1]هر بت که مغانش سجده کردند[M2]چون نیک بدیدم آن شمن بود
[B][M1]پروانهٔ روی خویشتن شد[M2]آن فتنه که شمع انجمن بود
[B][M1]چون پرده ز روی خویش برداشت[M2]خود پردهٔ روی خویشتن بود
[B][M1]خواجو بزبان او سخن گفت[M2]هیهات چه جای این سخن بود
[A]
[B][M1]وفات به بود آنرا که در وفای تو نبود[M2]که مبتلا بود آنکس که مبتلای تو نبود
[B][M1]چو خاک می‌شوم آن به که خاکپای تو باشم[M2]که خاک بر سر آنکس که خاک پای تو نبود
[B][M1]اسیر بند شود هر که بندهٔ تو نگردد[M2]جفای خویش کشد هر که آشنای تو نبود
[B][M1]ز دیده دست بشویم اگر نه روی تو بیند[M2]ز سر طمع ببرم گر درو هوای تو نبود
[B][M1]بر آتش افکنم آندل که در غم تو نسوزد[M2]بباد بر دهم آن جان که از برای تو نبود
[B][M1]بجز ثنای تو نبود همیشه ورد زبانم[M2]که حرز بازوی جانم به جز دعای تو نبود
[B][M1]بود بجای منت صد هزار دوست ولیکن[M2]بدوستی که مرا هیچکس بجای تو نبود
[B][M1]دلم وفای تو ورزد چرا که هیچ نیرزد[M2]دلی که بستهٔ گیسوی دلگشای تو نبود
[B][M1]گدای کوی تو بودن ز ملک روی زمین به[M2]که سلطنت نکند هر که او گدای تو نبود
[B][M1]چو سر ز خاک برآرند هرکس بامیدی[M2]امید اهل مودت به جز لقای تو نبود
[B][M1]ترا به چشم تو بینم چرا که دیدهٔ خواجو[M2]سزای دیدن روی طرب فزای تو نبود
[A]
[B][M1]مشنو که چراغ دل من روی تو نبود[M2]یا میل من سوخته دل سوی تو نبود
[B][M1]مشنو که هر آنکس خبر از عالم جانست[M2]آئینه جانش رخ دلجوری تو نبود
[B][M1]مشنو که سر زلف عروسان بهاری[M2]آشفتهٔ آن سنبل گلبوی تو نبود
[B][M1]مشنو که دل خستهٔ دیوانه ما را[M2]شوریدگی از سلسلهٔ موی تو نبود
[B][M1]مشنو که گر آن طرهٔ زنگی وش هندوست[M2]ترک فلکی بندهٔ هندوی تو نبود
[B][M1]مشنو که چو در گوشهٔ محراب کنم روی[M2]چشمم همه در گوشهٔ ابروی تو نبود
[B][M1]مشنو که گر از هر دو جهان روی بتابم[M2]مقصود من از هر دو جهان روی تو نبود
[B][M1]مشنو که شبی تا سحر از آتش سودا[M2]منزلگه من خاک سر کوی تو نبود
[B][M1]مشنو که پریشانی و بیماری خواجو[M2]از زلف کژ و غمزهٔ جادوی تو نبود
[A]
[B][M1]دوش کز طوفان اشکم آب دریا رفته بود[M2]از گرستن دیده نتوانست یک ساعت غنود
[B][M1]مردم چشم مرا خون دل از سر می‌گذشت[M2]گر چه کار دیده از خونابهٔ دل می‌گشود
[B][M1]آه آتش بار من هر دم برآوردی چو باد[M2]از نهاد نه رواق چرخ دود اندود دود
[B][M1]صدمهٔ غوغای من ستر کواکب می‌درید[M2]صیقل فریاد من زنگار گردون می‌زدود
[B][M1]از دل آتش می‌زدم در صدرهٔ خارای کوه[M2]زانسبب کوه گرانم دل گرانی می‌نمود
[B][M1]هر نفس آهم ز شاخ سدره آتش می‌فروخت[M2]هر دم افغانم کلاه از فرق فرقد می‌ربود
[B][M1]مطرب بلبل نوای چرخ می‌زد بر رباب[M2]هر ترنم کز ترنم ساز طبعم می‌شنود
[B][M1]بخت بیدارم در خلوت بزد کای بی خبر[M2]دولت آمد خفته‌ئی برخیز و در بگشای زود
[B][M1]من ز شادی بیخود از خلوتسرا جستم برون[M2]سروری دیدم که فرقش سطح گردون می بسود
[B][M1]کار خواجو یافت از دیدار میمونش نظام[M2]انتظاری رفت لیکن عاقبت محمود بود
[A]
[B][M1]شبی با یار در خلوت مرا عیشی نهانی بود[M2]که مجلس با وجود او بهشت جاودانی بود
[B][M1]عقیقش از لطافت در قدح چون عکس می‌افکند[M2]می اندر جام یاقوتی تو گوئی لعل کانی بود
[B][M1]جهان چونروز روشن بود بر چشمم شب تاری[M2]تو گوئی شمع رخسارش چراغ آسمانی بود
[B][M1]ز آه و اشک میگونم شبی تا روز در مجلس[M2]سماع ارغنونی و شراب ارغوانی بود
[B][M1]چو خضرم هر زمان می‌شد حیات جاودان حاصل[M2]که می در ظلمت شب عین آب زندگانی بود
[B][M1]خیال قد سرو آساش چون در چشم من بنشست[M2]مرا بر جویبار دیده سرو بوستانی بود
[B][M1]میانش را نشان هستی اندر نیستی جستم[M2]چودیدم در کنار آنرا نشان از بی نشانی بود
[B][M1]چنان کاندر پریشانی سرافرازی کند زلفش[M2]توانائی چشم ساحرش در ناتوانی بود
[B][M1]چوچشم خواجوی دلخسته گاه گوهر افشانی[M2]همه شب کار لعل آبدارش درفشانی بود
[A]
[B][M1]مرا وقتی نگاری خرگهی بود[M2]که قدش غیرت سرو سهی بود
[B][M1]نه از باغش مرا برگ جدائی[M2]نه از سیبش مرا روی بهی بود
[B][M1]بشب روشن شدی راهم ز رویش[M2]ز مویش گر چه بیم گمرهی بود
[B][M1]ز چشم آهوانش خواب خرگوش[M2]نه از مستی ز عین روبهی بود
[B][M1]سخن کوته کنم دور از جمالش[M2]مراد از عمر خویشم کوتهی بود
[B][M1]رخم پر ناردان می‌شد ز خوناب[M2]که از نارش دمی دستم تهی بود
[B][M1]ز مردان رهش خواجو در این راه[M2]کسی کو جان بداد آنکس رهی بود
[A]
[B][M1]راستی را در سپاهان خوش بود آواز رود[M2]در میان باغ کاران یا کنار زنده رود
[B][M1]باده در ساغر فکن ساقی که من رفتم بباد[M2]رود را بر ساز کن مطرب که دل دادم برود
[B][M1]جام لعل و جامهٔ نیلی سیه روئی بود[M2]خیز و خم بنمای تا خمری کنم دلق کبود
[B][M1]گر تو ناوک می‌زنی دور افکنم درع و سپر[M2]ور تو خنجر می‌کشی یکسو نهم خفتان و خود
[B][M1]شاهد بربط زن از عشاق می‌سازد نوا[M2]بلبل خوش نغمه از نوروز می‌گوید سرود
[B][M1]در چنین موسم که گل فرش طرب گسترده است[M2]جامهٔ جان مرا گوئی ز غم شد تار و پود
[B][M1]آن شه خوبان زبردست و گدایان زیردست[M2]او چو کیخسرو بلند افتاده و پیران فرود
[B][M1]می‌برد جانم برمحراب ابرویش نماز[M2]می‌فرستد چشم من بر خاک درگاهش درود
[B][M1]چون میان دجله خواجو را کجا بودی کنار[M2]کز کنار او دمی خالی نیفتادی ز رود
[A]
[B][M1]نقش رویت بچه رو از دل پر خون برود[M2]با خیال لبت از چشم چو جیحون برود
[B][M1]بچه افسون دل از آن مار سیه برهانم[M2]کان نه ماریست که از حلقه بافسون برود
[B][M1]از سر کوی توام روی برون رفتن نیست[M2]هر کرا پای فرو رفت بگل چون برود
[B][M1]دیده غیرت برد از دل که مقیم در تست[M2]در میانشان چو نکو در نگری خون برود
[B][M1]چون دلم در سر آنزلف سیه خواهد شد[M2]به چه روی از سر آن هندوی میمون برود
[B][M1]جانم از ملک درون عزم سفر خواهد کرد[M2]ای دل غمزده بشتاب که اکنون برود
[B][M1]خواجو از چشم پر آب ار گهر افشان گردد[M2]عقد گوهر دلش از لؤلؤ مکنون برود
[A]
[B][M1]ترک تیرانداز من کز پیش لشکر می‌رود[M2]دلربا می‌آیدم در چشم و دلبر می‌رود
[B][M1]بامدادان کان مه از خرگاه می‌آید برون[M2]ز آتش رخسارش آب چشمهٔ خور می‌رود
[B][M1]من بتلخی جان شیرین می‌دهم فرهادوار[M2]وز لب شیرین جانان آب شکر می‌رود
[B][M1]آتشی در سینه دارم کز درون سوزناک[M2]دمبدم چون شمع مجلس دودم از سر می‌رود
[B][M1]گر بدامن اشک در پایم گهر ریزی کند[M2]جای آن باشد چرا کو بر سر زر می‌رود
[B][M1]تیره می‌گردد سحرگه دیدهٔ سیارگان[M2]بسکه دود آه من در چشم اختر می‌رود
[B][M1]می‌رود خونم ز چشم خونفشان تدبیر چیست[M2]زانکه هر ساعت که می‌آید فزونتر می‌رود
[B][M1]چنگ را بینم که هنگام صبوح از درد من[M2]می‌کند فریاد و خون از چشم ساغر می‌رود
[B][M1]ای بهشتی پیکر از فردوس می‌آئی مگر[M2]کز عقیق جانفزایت آب کوثر می‌رود
[B][M1]گر دل و دین در سر زلف تو کردم دور نیست[M2]رختمؤمندر سر تشویش کافر می‌رود
[B][M1]چون دبیر از حال خواجو می‌کند رمزی بیان[M2]خون چشمم چون قلم بر روی دفتر می‌رود
[A]
[B][M1]تشنهٔ غنچه سیراب ترا آب چه سود[M2]مردهٔ نرگس پر خواب ترا خواب چه سود
[B][M1]جان شیرین چو بتلخی بلب آرد فرهاد[M2]گر چشانندش از آن پس شکر ناب چه سود
[B][M1]چون توئی نور دل دیدهٔ صاحب‌نظران[M2]شمع بی روی تو در مجلس اصحاب چه سود
[B][M1]منکه بی خاک سر کوی تو نتوانم خفت[M2]بستر خواب من از قاقم و سنجاب چه سود
[B][M1]کام جانم ز لب این لحظه برآور ور نی[M2]تشنه در بادیه چون خاک شود آب چه سود
[B][M1]دمبدم مردمک دیده دهد جلابم[M2]دل چو خون گشت کنون شربت عناب چه سود
[B][M1]همچو چشمت چو ز مستی نفسی خالی نیست[M2]زاهد صومعه را گوشهٔ محراب چه سود
[B][M1]بی فروغ رخ زیبای تو در زلف سیاه[M2]در شب تیره مرا پرتو مهتاب چه سود
[B][M1]چون بخنجر ز درت باز نگردد خواجو[M2]اینهمه جور جفا با وی ازین باب چه سود
[A]
[B][M1]باش تا روی تو خورشید جهانتاب شود[M2]بشکر خنده عقیقت شکر ناب شود
[B][M1]باش تا شمع جمال تو بهنگام صبوح[M2]مجلس افروز سراپردهٔ اصحاب شود
[B][M1]باش تا آهوی شیرافکن روبه بازت[M2]همچو بخت من دلسوخته در خواب شود
[B][M1]باش تا آب حیاتی که خضر تشنهٔ اوست[M2]پیش سرچشمهٔ نوشت ز حیا آب شود
[B][M1]باش تا از شب مه پوش قمر فرسایت[M2]پردهٔ ابر سیه مانع مهتاب شود
[B][M1]باش تا هر نفس از نکهت انفاس نسیم[M2]حلقهٔ زلف رسن تاب تو در تاب شود
[B][M1]باش تا از هوس ابروی و چشمت پیوست[M2]زاهد گوشه نشین مست بمحراب شود
[B][M1]باش تا بیرخ گلگون و تن سیمینت[M2]چشم صاحبنظران چشمهٔ سیماب شود
[B][M1]باش تا در هوس لعل لبت خواجو را[M2]درج خاطر همه پر لؤلؤی خوشاب شود
[A]
[B][M1]ایکه هر دم عنبرت بر نسترن چنبر شود[M2]سنبل از گل برفکن تا خانه پر عنبر شود
[B][M1]از هزاران دل یکی را باشد استعداد عشق[M2]تا نگوئی درصدف هر قطره‌ئی گوهر شود
[B][M1]هر کرا وجدی نباشد کی بغلتاند سماع[M2]آتشی باید که تا دودی بروزن برشود
[B][M1]چشم را در بند تا در دل نیاید غیر دوست[M2]گر در مسجد نبندی سگ بمسجد در شود
[B][M1]از دو عالم دست کوته کن چو سرو آزاده‌وار[M2]کانکه کوته دست باشد در جهان سرور شود
[B][M1]نور نبود هر درونی را که در وی مهر نیست[M2]آتشی چون برفروزی خانه روشن‌تر شود
[B][M1]مؤمنی کو دل بدست عشق بت روئی سپرد[M2]گر بکفر زلفش ایمان آورد کافر شود
[B][M1]می‌نویسم شعر بر طومار و می‌شویم باشک[M2]برامید آنکه شعر سوزناکم تر شود
[B][M1]همچو صبح ار صادقی خواجو مشو خالی ز مهر[M2]کانکه روز مهر ورزیدست نیک اختر شود
[A]
[B][M1]هر کو نظر کند بتو صاحب‌نظر شود[M2]وانکش خبر شود ز غمت بیخبر شود
[B][M1]چون آبگینه این دل مجروح نازکم[M2]هر چند بیشتر شکند تیزتر شود
[B][M1]بگشا کمر که جامهٔ جانرا قبا کنم[M2]گر زانکه دست من بمیانت کمر شود
[B][M1]منعم مکن ز گریه که در آتش فراق[M2]از سیم اشک کار رخم همچو زر شود
[B][M1]از دست دیده نامه نیارم نوشت از آنک[M2]هر لحظه خون روان کند و نامه تر شود
[B][M1]کی برکنم دل از رخ جانان که مهر او[M2]با شیر در دل آمد و با جان بدر شود
[B][M1]بی سر به سر شود من دلخسته را ولیک[M2]بی او گمان مبر که زمانی بسرشود
[B][M1]ای دل صبور باش و مخور غم که عاقبت[M2]این شام صبح گردد و این شب سحر شود
[B][M1]خواجو ز عشق روی مگردان که در هوا[M2]سایر ببال همت و طائر بپر شود
[A]
[B][M1]بیا که بی سر زلفت مرا بسر نشود[M2]خیالت از سر پر شور من بدر نشود
[B][M1]اگر بدیده موری فرو روم صد بار[M2]معینست که آن مور را خبر نشود
[B][M1]چو چرخم از سر کویت درین دیار افکند[M2]گمان مبر که خروشم به چرخ بر نشود
[B][M1]ز بسکه سنگ زنم بی رخ تو بر سینه[M2]دل شکسته من چون شکسته‌تر نشود
[B][M1]ملامتم مکن ای پارسا که از رخ خوب[M2]کسی نظر نکند کز پی نظر نشود
[B][M1]ز عشق سیمبران هر که رنگ رخساره[M2]بسان زر نکند کار او چو زر نشود
[B][M1]کسی که در قلم آرد حدیث شکر دوست[M2]عجب گرش ز حلاوت قلم شکر نشود
[B][M1]چنین که غرقهٔ بحر خرد شدی خواجو[M2]چگونه ز آب سخن دفتر تو تر نشود
[A]
[B][M1]گر مرا بخت درین واقعه یاور نشود[M2]چکنم صبر کنم گر چه میسر نشود
[B][M1]صورت حال من از زلف دلاویز بپرس[M2]گر ترا از من دلسوخته باور نشود
[B][M1]شور عشق تو برم تا بقیامت در خاک[M2]زانکه گر سر بشود شور تو از سر نشود
[B][M1]هر درونی که درو آتش عشقی نبود[M2]روشنست این همه کس را که منور نشود
[B][M1]مگرم نامزد زندگی از سر برود[M2]که چو شمعم همه شب دود بسر برنشود
[B][M1]دوستان عیب کنندم که برآرم دم عشق[M2]عود اگر دم نزند خانه معطر نشود
[B][M1]خواجو از درد جدائی نبرد جان شب هجر[M2]اگرش نقش تو در دیده مصور نشود
[A]
[B][M1]گرمی خسرو و شیرین بشکر کم نشود[M2]شعف لیلی‌و مجنون بنظر کم نشود
[B][M1]مهر چندانکه کشد تیغ و نماید حدت[M2]ذره دلشده را آتش خور کم نشود
[B][M1]صبح را چون نفس صدق زند باشه چرخ[M2]مهر خاطر بدم سرد سحر کم نشود
[B][M1]کارم از قطع منازل نپذیرد نقصان[M2]شرف و منزلت مه بسفر کم نشود
[B][M1]در چنان وقت که طوفان بلا برخیزد[M2]عزت نوح بخواری پسر کم نشود
[B][M1]خصم بی آب اگر انکار کند طبع مرا[M2]آب دریا به اراجیف شمر کم نشود
[B][M1]جم اگر اهرمنی سنگ زند بر جامش[M2]قیمت لعل بدخشان به حجر کم نشود
[B][M1]دیو اگر گردن طاعت ننهد انسانرا[M2]همه دانند که تعظیم بشر کم نشود
[B][M1]کاه اگر کوه شود سر بفلک بر نزند[M2]ور سها کور شود نور قمر کم نشود
[B][M1]دشمنم گر بگدازد ز حسد گو بگداز[M2]جرم کفار بتعذیب سقر کم نشود
[B][M1]گر گیا خشک مزاجی کند و طعنه زند[M2]باغ را رایحهٔ سنبل تر کم نشود
[B][M1]چه غم از منقصت بی هنران زانکه بخبث[M2]رفعت و رتبت ارباب هنر کم نشود
[B][M1]گر چه هست اهل خرد را خطر از بی خردان[M2]حدت خاطر دانا بخطر کم نشود
[B][M1]سخنم را چه تفاوت کند از شورش خصم[M2]که بشوب مگس نرخ شکر کم نشود
[B][M1]جوهری را چه غم از طعنهٔ هر مشتریی[M2]که بدین قیمت یاقوت و گهر کم نشود
[B][M1]مکن اندیشه ز ایذای حسودان خواجو[M2]نطق عیسی بوجود دم خر کم نشود
[B][M1]سنگ بد گوهر اگر کاسهٔ زرین شکند[M2]قیمت سنگ نیفزاید و زر کم نشود
[B][M1]گفته‌اند این مثل و من دگرت می‌گویم[M2]که به تقبیح نظر نور بصر کم نشود
[A]
[B][M1]عجب از قافله دارم که بدر می‌نشود[M2]تا ز خون دل من مرحله تر می‌نشود
[B][M1]خاطرم در پی او می‌رود از هر طرفی[M2]گر چه از خاطر من هیچ بدر می‌نشود
[B][M1]آنچنان در دل و چشمم متصور شده است[M2]کز برم رفت و هنوزم ز نظر می‌نشود
[B][M1]دست دادیم ببند تو و تسلیم شدیم[M2]چاره‌ئی نیست چو دستم بتو در می‌نشود
[B][M1]صید را قید چه حاجت که گرفتار غمت[M2]گر بتیغش بزنی جای دگر می‌نشود
[B][M1]هر شب از ناله من مرغ بافغان آید[M2]وین عجب‌تر که ترا هیچ خبر می‌نشود
[B][M1]عاقبت در سر کار تو کنم جان عزیز[M2]چکنم بی تو مرا کار بسر می‌نشود
[B][M1]روز عمرم ز پی وصل تو شب شد هیهات[M2]وین شب هجر تو گوئی که سحر می‌نشود
[B][M1]کاروان گر به سفر می‌رود از منزل دوست[M2]دل برگشتهٔ خواجو بسفر می‌نشود
[A]
[B][M1]زهی لعل تو در درج منضود[M2]عذارت آتش و زلف سیه دود
[B][M1]میانت چون تنم پیدای پنهان[M2]دهانت چون دلم معدوم موجود
[B][M1]مریض عشق را درد تو درمان[M2]اسیر شوق را قصد تو مقصود
[B][M1]چرا کردی بقول بد سگالان[M2]طریق وصل را یکباره مسدود
[B][M1]گناه از بنده و عفو از خداوند[M2]تمنا از گدا وز پادشه جود
[B][M1]فکندی با قیامت وعده وصل[M2]خوشا روزی که باشد روز موعود
[B][M1]خلاف عهد و قطع مهر و پیوند[M2]میان دلبران رسمیست معهود
[B][M1]روان کن ای نگار آتشین روی[M2]زلالی آتشی زان آب معقود
[B][M1]ز من بشنو نوای نغمهٔ عشق[M2]که خوش باشد زبور از لفظ داود
[B][M1]بود حکمت روان بر جان خواجو[M2]که سلطانست ایاز و بنده محمود
[A]
[B][M1]مهرهٔ مهر چو از حقه مینا بنمود[M2]ماه من طلعت صبح از شب یلدا بنمود
[B][M1]گوشوار زرش از طرف بنا گوش چو سیم[M2]گوئی از جرم قمر زهرهٔ زهرا بنمود
[B][M1]سرو را در چمن آواز قیامت بنشست[M2]چون سهی سرو من آن قامت رعنا بنمود
[B][M1]صوفی از خرقه برون آمد و زنار ببست[M2]چون بت من گرهٔ زلف چلیپا بنمود
[B][M1]گفتمش مرغ دلم از چه بدام تو فتاد[M2]دانهٔ خال سیه بر رخ زیبا بنمود
[B][M1]غم سودای ترا شرح چه حاجت چو دلم[M2]بر رخ زرد اثر سر سویدا بنمود
[B][M1]چشم جادوی تو چون دست برآورد به سحر[M2]رخت ازلفت چو ثعبان ید بیضا بنمود
[B][M1]بشکر خنده در احیای دل خسته دلان[M2]لب جانبخش تو اعجاز مسیحا بنمود
[B][M1]چشم خواجو چو سر حقهٔ گوهر بگشود[M2]لعل ناب از صدف لؤلؤی لالا بنمود
[B][M1]شاهد مهوش طبعش بشکر گفتاری[M2]ای بسا شور که از لعل شکر خا بنمود
[A]
[B][M1]چشمت دل پر ز تاب خواهد[M2]مستست از آن کباب خواهد
[B][M1]کام دل من به جز لبت نیست[M2]سرمست شراب ناب خواهد
[B][M1]از من همه رنگ زرد خواهی[M2]آخر که زر از خراب خواهد!
[B][M1]چشم توام اشک جوید از چشم[M2]مخمور مداوم آب خواهد
[B][M1]شد گریه و ناله مونس من[M2]میخواره می و رباب خواهد
[B][M1]از روی تو دیده چون کند صبر[M2]گازر همه آفتاب خواهد
[B][M1]از خواب نمی‌شکیبدت چشم[M2]بیمار همیشه خواب خواهد
[B][M1]جان وصل تو بی رقیب جوید[M2]دل روی تو بی نقاب خواهد
[B][M1]چون خاک درش مقام خواجوست[M2]دوری ز وی از چه باب خواهد
[A]
[B][M1]دلم بی وصل جانان جان نخواهد[M2]که عاشق جان بی جانان نخواهد
[B][M1]دل دیوانگان عاقل نگردد[M2]سر شوریدگان سامان نخواهد
[B][M1]روان جز لعل جان افزا نجوید[M2]خضر جز چشمهٔ حیوان نخواهد
[B][M1]طبیب عاشقان درمان نسازد[M2]مریض عاشقی درمان نخواهد
[B][M1]اگر صد روضه بر آدم کنی عرض[M2]برون از روضهٔ رضوان نخواهد
[B][M1]ورش صد ابن یامین هست یعقوب[M2]بغیر از یوسف کنعان نخواهد
[B][M1]اگر گویم خلاف عقل باشد[M2]که مفلس ملکت خاقان نخواهد
[B][M1]کجا خسرو لب شیرین نجوید[M2]چرا بلبل گل خندان نخواهد
[B][M1]دلم جز روی و موی گلعذاران[M2]تماشای گل و ریحان نخواهد
[B][M1]بخواهد ریخت خونم مردم چشم[M2]بلی دهقان به جز باران نخواهد
[B][M1]از آن خواجو از این منزل سفر کرد[M2]که سلطانیه بی سلطان نخواهد
[A]
[B][M1]جان بر افشان اگرت صحبت جانان باید[M2]خون دل نوش اگرت آرزوی جان باید
[B][M1]برو و مملکت کفر مسخر گردان[M2]گر ترا تختگه عالم ایمان باید
[B][M1]در پی خضر شو و روی متاب از ظلمات[M2]اگرت شربتی از چشمهٔ حیوان باید
[B][M1]هر کرا دست دهد وصل پریرخساران[M2]دیو باشد اگرش ملک سلیمان باید
[B][M1]تا پریشان بود آنزلف سیه جمعی را[M2]جای دل در خم آن زلف پریشان باید
[B][M1]سرمهٔ دیده ز خاک ره دربان سازد[M2]هر کرا صحن سراپردهٔ سلطان باید
[B][M1]حکم و حکمت بکه دادند درین ره خواجو[M2]بگذر از حکم اگرت حکمت یونان باید
[A]
[B][M1]هرکه با نرگس سرمست تو در کار آید[M2]روز وشب معتکف خانهٔ خمار آید
[B][M1]صوفی از زلف تو گر یک سر مودر یابد[M2]خرقه بفروشد و در حلقهٔ زنار آید
[B][M1]تو مپندار که از غایت زیبائی و لطف[M2]نقش روی تو در آئینه پندار آید
[B][M1]هر گره کز شکن زلف کژت بگشایند[M2]زو همه نالهٔ دلهای گرفتار آید
[B][M1]گر دم از دانهٔ خال تو زند مشک فروش[M2]سالها زو نفس نافهٔ تاتار آید
[B][M1]زلف سرگشته اگر سر ز خطت برگیرد[M2]همچو بخت من شوریده نگونسار آید
[B][M1]من اگر در نظر خلق نیایم سهلست[M2]مست کی در نظر مردم هشیار آید
[B][M1]عیب بلبل نتوان کردن اگر فصل بهار[M2]نرگست بیند و سرمست به گلزار آید
[B][M1]یوسف مصری ما را چو ببازار برند[M2]ای بسا جان عزیزش که خریدار آید
[B][M1]ذره‌ئی بیش نبیند ز من سوخته دل[M2]آفتاب من اگر بر سر دیوار آید
[B][M1]همچو خواجو نشود از می و مستی بیکار[M2]هر که با نرگس سرمست تو در کار آید
[A]
[B][M1]سحر چو بوی گل از طرف مرغزار برآید[M2]نوای زیر و بم از جان مرغ زار برآید
[B][M1]بیار ای بت ساقی می مروق باقی[M2]که کام جان من از جام خوشگوار برآید
[B][M1]چو در خیال من آید لب چو دانه نارت[M2]ببوستان روانم درخت نار برآید
[B][M1]خط تو چون بخطا ملک نیمروز بگیرد[M2]خروش ولوله از خیل زنگبار برآید
[B][M1]برآید از نفسم بوی مشک اگر بزبانم[M2]حدیث آن گره زلف مشکبار برآید
[B][M1]چو هندوان رسن باز هردم این دل ریشم[M2]بدان کمند گرهگیر تابدار برآید
[B][M1]بود که کام من خسته دل برآید اگر چه[M2]بروزگار مرادی ز روزگار برآید
[B][M1]ببخت شور من بینوا ز گلبن ایام[M2]اگر گلی بدمد صد هزار خار برآید
[B][M1]دعا و زاری خواجو و آه نیم شبانش[M2]اگر نه کارگر آید چگونه کار برآید
[A]
[B][M1]پیداست که از دود دم ما چه برآید[M2]یا خود ز وجود و عدم ما چه برآید
[B][M1]ای صبح جهانتاب دمی همدم ما باش[M2]وانگاه ببین تا ز دم ما چه برآید
[B][M1]نقد دل ما را چه زنی طعنه که قلبست[M2]بی ضرب قبول از درم ما چه برآید
[B][M1]باز آی و قدم رنجه کن و محنت ما بین[M2]ورنی ز قدوم و قدم ما چه برآید
[B][M1]گفتی که کرم باشد اگر بگذری از ما[M2]داند همه کس کز کرم ما چه برآید
[B][M1]گر عشق تو در پردهٔ دل نفکند آواز[M2]از زمزمهٔ زیر و بم ما چه برآید
[B][M1]ور مجلس ما ز آتش عشقت نشود گرم[M2]از سوز دل و ساز غم ما چه برآید
[B][M1]هر لحظه بگوش آیدم از کعبهٔ همت[M2]کایا ز حریم حرم ما چه برآید
[B][M1]گفتم که قلم شرح دهد قصه خواجو[M2]لیکن ز زبان و قلم ما چه برآید
[A]
[B][M1]بسالی کی چنان ماهی برآید[M2]وگر آید ز خرگاهی برآید
[B][M1]چو رخسارش ز چین جعد شبگون[M2]کجا از تیره شب ماهی برآید
[B][M1]اگر آئینه چینست رویش[M2]بگیرد زنگ اگر آهی برآید
[B][M1]بسا خرمن که در یکدم بسوزد[M2]از آن آتش که نا گاهی برآید
[B][M1]همه شب تا سحر بیدار دارم[M2]بود کان مه سحرگاهی برآید
[B][M1]گدائی کو بکوی دل فروشد[M2]گر از جان بگذرد شاهی برآید
[B][M1]عجب نبود درین میخانه خواجو[M2]که از می کار گمراهی برآید
[A]
[B][M1]گوئی بت من چون ز شبستان بدر آید[M2]حوریست که از روضهٔ رضوان بدر آید
[B][M1]دیگر متمایل نشود سرو خرامان[M2]چون سرو من از خانه خرامان بدر آید
[B][M1]هر صبحدم آن ترک پری رخ ز شبستان[M2]چون چشمهٔ خورشید درخشان بدر آید
[B][M1]آبیست که سرچشمه‌اش از آتش سینه‌ست[M2]اشکم که ازین دیدهٔ گریان بدر آید
[B][M1]تا کی کشم از سوز دل این آه جگر سوز[M2]هر چند که دود از دل بریان بدر آید
[B][M1]شرطست نه بر چشمه که بر چشم نشانند[M2]مانند تو سروی که ز بستان بدر آید
[B][M1]زینسان که دلم در رسن زلف تو آویخت[M2]باشد که از آن چاه ز نخدان بدر آید
[B][M1]گر نرگس خونخوار تو خون دل من ریخت[M2]شک نیست که بس فتنه ز مستان بدر آید
[B][M1]آید همه شب زلف سیاه تو بخوابم[M2]تا خود چه ازین خواب پریشان بدر آید
[B][M1]از کوی تو خواجو بجفا باز نگردد[M2]بلبل چه کند گر ز گلستان بدر آید
[A]
[B][M1]به خشم رفتهٔ ما گر به صلح باز آید[M2]سعادت ابدی از درم فراز آید
[B][M1]حکایت شب هجر و حدیث طره دوست[M2]اگر سواد کنم قصه‌ئی دراز آید
[B][M1]چو یاد قامت دلجوی او کند شمشاد[M2]رود بطرف لب جوی و در نماز آید
[B][M1]برآید از دل مشتاق کعبه نالهٔ زار[M2]اگر بگوش وی آوازه حجاز آید
[B][M1]کجا بملک جهان سردر آورد محمود[M2]اگر چنانک گدای در ایاز آید
[B][M1]زهی سعادت آنکس که از پی مقصود[M2]رود بطالع سعد و سعید باز آید
[B][M1]کی از هوای تو باز آیدم دل مجروح[M2]که پشه باز نیاید چو صید باز آید
[B][M1]دلی که در خم زلفت فتاد اگر سنگست[M2]ز مهر روی تو چون موم در گداز آید
[B][M1]چو عود هر که ز عشاق دم زند خواجو[M2]ز سوز فارغ و از ساز بی نیاز آید
[A]
[B][M1]بلبل دلشده از گل به چه رو باز آید[M2]که دلش هر نفس از شوق بپرواز آید
[B][M1]آنکه بگذشت و مرا در غم هجران بگذاشت[M2]باز ناید وگر آید ز سر ناز آید
[B][M1]همدمی کو که برو عرضه کنم قصه شوق[M2]هم دل خسته مگر محرم این راز آید
[B][M1]از سر کوی تو هر مرغ که پرواز کند[M2]جان من نعره زنان پیش رهش باز آید
[B][M1]هر نسیمی که از آن خطه نیاید با دست[M2]خنک آن باد که از جانب شیراز آید
[B][M1]ما دگر در دهن خلق فتادیم ولیک[M2]چاره نبود زر اگر در دهن گاز آید
[B][M1]لاله رخساره بخون شوید و سیراب شود[M2]سرو کوتاه کند دست و سرافراز آید
[B][M1]بلبلی را که بود برگ گلش در دم صبح[M2]بجز از ناله شبگیر که دمساز آید
[B][M1]گر سگ کوی تو بر خاک من آواز دهد[M2]جان من با سگ کوی تو به آواز آید
[B][M1]ور چو چنگم بزنی عین نوازش باشد[M2]ساز بی ضرب محالست که بر ساز آید
[B][M1]بلبل دلشده گلبانگ زند خواجو را[M2]که درین فصل کسی از گل و می باز آید ؟
[A]
[B][M1]عشقست که چون پرده ز رخ باز گشاید[M2]در دیدهٔ صاحب‌نظران حسن نماید
[B][M1]حسنست که چون مست به بازار برآید[M2]در پرده‌ئی هر زمزمهٔ عشق سراید
[B][M1]گر عشق نباشد کمر حسن که بندد[M2]ور حسن نباشد دل عشق از چه گشاید
[B][M1]گر صورت جانان نبود دل که ستاند[M2]ور واسطهٔ جان نبود تن به چه پاید
[B][M1]خورشید که در پردهٔ انوار نهانست[M2]گر رخ ننماید دل ذره که رباید
[B][M1]بی مهر دل سوخته را نور نباشد[M2]روشن شود آن خانه که شمعیش درآید
[B][M1]گر ابر نگرید دل بستان ز چه خندد[M2]ور می نبود زنگ غم از دل چه زداید
[B][M1]خواجو اگر از عشق بسوزند چو شمعت[M2]خوش باش که از سوز دلت جان بفزاید
[B][M1]خواهی که در آئینه رخت خوب نماید[M2]آئینه مصفا و رخ آراسته باید
[A]
[B][M1]چون برقع شبرنگ ز عارض بگشاید[M2]از تیره شبم صبح درخشان بنماید
[B][M1]از بس دل سرگشته که بربود در آفاق[M2]امروز دلی نیست که دیگر برباید
[B][M1]زین بیش مپای ای مه بی مهر کزین بیش[M2]پیداست که عمر من دلخسته چه پاید
[B][M1]گر کام تو اینست که جانم بلب آری[M2]خوش باش که مقصود تو این لحظه برآید
[B][M1]در زلف تو بستم دل و این نقش نبستم[M2]کز بند سر زلف تو کارم نگشاید
[B][M1]هر صبحدم از نکهت آن زلف سمن سای[M2]برطرف چمن باد صبا غالیه ساید
[B][M1]در ده می چون زنگ که آئینه جانست[M2]تا زنگ غمم ز آینه جان بزداید
[B][M1]مرغان خوش الحان چمن لال بمانند[M2]چون بلبل باغ سخنم نغمه سراید
[B][M1]در دیدهٔ خواجو رخ دلجوی تو نوریست[M2]کز دیدن آن نور دل و دیده فزاید
[A]
[B][M1]نسیم باد صبا چون ز بوستان آید[M2]مرا ز نکهت او بوی دوستان آید
[B][M1]برو دود ز ره دیده اشک گرم روم[M2]ز بسکه از دل پرخون من بجان آید
[B][M1]قلم چه شرح دهد زانکه داستان فراق[M2]نه ممکنست که یک شمه در بیان آید
[B][M1]اگر بجانب کرمان روان کنم پیکی[M2]هم آب دیده که در دم بسر دوان آید
[B][M1]برون رود ز درونم روان باستقبال[M2]چو بانگ دمدمهٔ کوس کاروان آید
[B][M1]چو خونیان بدود اشک و دامنم گیرد[M2]که باش تا خبر یار مهربان آید
[B][M1]سرم بباد رود گر چو شمع از سر سوز[M2]حدیث آتش دل بر سر زبان آید
[B][M1]در آرزوی کنار تو از میان بروم[M2]گهی که وصف میان تو در میان آید
[B][M1]بدین صفت که توئی آب زندگانی را[M2]ز شوق لعل لبت آب در دهان آید
[B][M1]سفر گزید و آگه نبودی ای خواجو[M2]که سیر جان شود آنکو بسیر جان آید
[A]
[B][M1]یا رب این هدهد میمون ز کجا می‌آید[M2]ظاهر آنست که از سوی سبا می‌آید
[B][M1]بوی روح از دم جانبخش سحرمی‌شنوم[M2]یا دم عیسوی از باد صبا می‌آید
[B][M1]از ختن می‌رسد این نفحهٔ مشکین که ازو[M2]نکهت نافهٔ آهوی ختا می‌آید
[B][M1]می‌دهد نکهتی از مصر و دلم می‌گوید[M2]کاین بشیر، از بر گمگشتهٔ ما می‌آید
[B][M1]تا که در حضرت شه نام گدا می‌راند[M2]یا کرا در بر مه یاد سها می‌آید
[B][M1]در دلم می‌گذرد کاین دم جان پرور صبح[M2]زان دو مشگین رسن غالیه سا می‌آید
[B][M1]این چه پرده‌ست که این پرده‌سرا می‌سازد[M2]وین چه نغمه ست کزین پرده‌سرا می‌آید
[B][M1]تاب آن سنبل پرتاب کرا می‌باشد[M2]خواب آن نرگس پرخواب کرا می‌آید
[B][M1]آخر ای پیک همایون که پیام آوردی[M2]هیچ در خاطر شه یاد گدا می‌آید
[B][M1]ما از آن خال بدین حال فتادیم که مرغ[M2]دانه می‌بیند و در دام بلا می‌آید
[B][M1]خواجو ار اهل دلی سینه سپر باید ساخت[M2]پیش هر تیر که از شست قضا می‌آید
[A]
[B][M1]گلی به رنگ تو از غنچه بر نمی‌آید[M2]بتی بنقش تو از چین بدر نمی‌آید
[B][M1]مرا نپرسی و گویند دشمنان که چرا[M2]ز پا فتادی و عمرت بسر نمی‌آید
[B][M1]چه جرم کردم و از من چه در وجود آمد[M2]که یادت از من خسته جگر نمی‌آید
[B][M1]شدم خیالی و در هر طرف که می‌نگرم[M2]بجز خیال توام در نظر نمی‌آید
[B][M1]بیار بادهٔ گلگون که صبحدم ز خمار[M2]سرم چو نرگس مخمور بر نمی‌آید
[B][M1]بجز مشاهدهٔ دوستان نباید دید[M2]چرا که دیده بکاری دگر نمی‌آید
[B][M1]که آورد خبری زان به خشم رفتهٔ ما[M2]که مدتیست که از وی خبر نمی‌آید
[B][M1]ز کوهم این عجب آید ز حسرت فرهاد[M2]که سیل خون دلش در کمر نمی‌آید
[B][M1]به اشک و چهرهٔ خواجو کی التفات کند[M2]کسی که در نظرش سیم و زر نمی‌آید
[A]
[B][M1]این چه بادست که از سوی چمن می‌آید[M2]وین چه خاکست کزو بوی سمن می‌آید
[B][M1]این چه انفاس روان بخش عبیر افشانست[M2]که ازو رایحهٔ مشک ختن می‌آید
[B][M1]دمبدم مرغ دلم نعره برآرد ز نشاط[M2]کان سهی سرو چمانم ز چمن می‌آید
[B][M1]هیچ دانید که از بهر دل ریش اویس[M2]کیست کز جانب یثرب بقرن می‌آید
[B][M1]آفتابست که از برج شرف می‌تابد[M2]یا سهیلست که از سوی یمن می‌آید
[B][M1]از کجا می‌رسد این رایحهٔ مشک نسیم[M2]کز گذارش نفسی با تن من می‌آید
[B][M1]یا رب این نامه که آورد که از هر شکنش[M2]بوی جان پرور آن عهد شکن می‌آید
[B][M1]بلبل آن لحظه که از غنچه سخن می‌گوید[M2]یادم از پسته آن تنگ دهن می‌آید
[B][M1]چو بیان می‌کند از عشق حدیثی خواجو[M2]همه اجزای وجودش بسخن می‌آید
[A]
[B][M1]کدام دل که ز دوری به جان نمی‌آید[M2]کدام جان که ز غم در فغان نمی‌آید
[B][M1]سرشک من بکجا می‌رود که همچون آب[M2]دو دیده ناز ده برهم روان نمی‌آید
[B][M1]ز شوق عارض و رخسار او چنان مستم[M2]که یادم از سمن و ارغوان نمی‌آید
[B][M1]بسی شکایتم از سوز سینه در جانست[M2]ولی ز آتش دل بر زبان نمی‌آید
[B][M1]چنان سفینه صبرم شکست وآب گرفت[M2]که هیچ تخته از آن بر کران نمی‌آید
[B][M1]کسی که نام لبش می‌برد عجب دارم[M2]که آب زندگیش در دهان نمی‌آید
[B][M1]معبانئی که در آن صورت دلافروزست[M2]ز من مپرس که آن در بیان نمی‌آید
[B][M1]براستی قد سرو سهی خوشست ولیک[M2]براستان که به چشمم چنان نمی‌آید
[B][M1]نمی‌رود سخنی در میان او خواجو[M2]که از فضول کمر در میان نمی‌آید
[A]
[B][M1]مرا دلیست که تا جان برون نمی‌آید[M2]تاب طره جانان برون نمی‌آید
[B][M1]چو ترک مهوش کافر نژاد من صنمی[M2]ز خیلخانه خاقان برون نمی‌آید
[B][M1]چو روی او سمن از بوستان نمی‌روید[M2]چو لعل او گهر از کان برون نمی‌آید
[B][M1]نمی‌رود نفسی کان نگار کافر دل[M2]بقصد خون مسلمان برون نمی‌آید
[B][M1]تو از کدام بهشتی که با طراوت تو[M2]گلی ز گلشن رضوان برون نمی‌آید
[B][M1]برون نمی‌رود از جان دردمند فراق[M2]امید وصل تو تا جان برون نمی‌آید
[B][M1]حسود گو چو شکر می‌گداز و میزن جوش[M2]که طوطی از شکرستان برون نمی‌آید
[B][M1]ببوی یوسف مصر ای برادران عزیز[M2]روانم از چه کنعان برون نمی‌آید
[B][M1]به قصد جان گدا هر چه می‌توان بکنید[M2]که او ز خلوت سلطان برون نمی‌آید
[B][M1]چه سود در دهن تنگ او سخن خواجو[M2]که هیچ فایده از آن برون نمی‌آید
[A]
[B][M1]ناله‌ئی کان ز دل چنگ برون می‌آید[M2]گر بدانی ز دل سنگ برون می‌آید
[B][M1]صورت عشق چه نقشیست که از پردهٔ غیب[M2]هر زمانی بد گرینگ برون می‌آید
[B][M1]از نم دیده و خون جگر فرهادست[M2]هر گل و لاله که از سنگ برون می‌آید
[B][M1]می چون زنگ بده کاینهٔ خاطر ما[M2]باده می‌بیند و از زنگ برون می‌آید
[B][M1]دلم از پرده برون می‌رود از غایت شوق[M2]هر نفس کان صنم شنگ برون می‌آید
[B][M1]هر که در میکده از پیر مغان خرقه گرفت[M2]شاید ار چون قدح از رنگ برون می‌آید
[B][M1]میشود ساکن خاک در میخانهٔ عشق[M2]هر که از خانه فرهنگ برون می‌آید
[B][M1]جان می گشت مگر دیدهٔ خواجو که ازو[M2]دمبدم باده چون زنگ برون می‌آید
[A]
[B][M1]کسی را از تو کامی برنیاید[M2]که این از دست عامی برنیاید
[B][M1]بنا کام از لبت برداشتم دل[M2]که از لعل تو کامی برنیاید
[B][M1]برون از عارض و زلف سیاهت[M2]به شب صبحی ز شامی برنیاید
[B][M1]بیار آن می که در خمخانه باقیست[M2]که کار ما به جامی برنیاید
[B][M1]به ترک نیک نامی کن که در عشق[M2]نکونامی به نامی برنیاید
[B][M1]حدیث سوز عشق از پختگان پرس[M2]که دود دل ز خامی برنیاید
[B][M1]چو نون قامتم در مکتب عشق[M2]ز نوک خامه لامی برنیاید
[B][M1]بسوز نالهٔ زارم ز عشاق[M2]نوای زیر و بامی برنیاید
[B][M1]چه سروست آنکه بر بامست لیکن[M2]سهی سروی ببامی برنیاید
[B][M1]برو خواجو که وصل پادشاهی[M2]ز دست هر غلامی برنیاید
[A]
[B][M1]مهی چون او به ماهی برنیاید[M2]شهی ز انسان بگاهی برنیاید
[B][M1]چو زلف هندوی زنگی نژادش[M2]هندوستان سیاهی برنیاید
[B][M1]به اورنگ لطافت تا به محشر[M2]چو آن گلچهر شاهی برنیاید
[B][M1]دل افروزی چو آن خورشید خوبان[M2]ز طرف بارگاهی برنیاید
[B][M1]مهش خوانم ولیکن روشنست این[M2]که ماهی با کلاهی برنیاید
[B][M1]ور او را سرو گویم راست نبود[M2]که سروی در قباهی برنیاید
[B][M1]زمانی نگذرد کز خاک کویش[M2]نفیر دادخواهی برنیاید
[B][M1]گنهکارم چرا کان آتشم نیست[M2]کزو دود گناهی برنیاید
[B][M1]برو خواجو که آواز درائی[M2]درین کشور ز راهی برنیاید
[A]
[B][M1]در پای تو هرکس که سر انداز نیاید[M2]چون هندوی زلف تو سرافراز نیاید
[B][M1]گر سر نکشد ز آتش دل شمع جگر سوز[M2]مانندهٔ زر در دهن گاز نیاید
[B][M1]گفتم بگریزم ز کمند تو ولیکن[M2]مرغی که سوی دام رود باز نیاید
[B][M1]جان کی برم از آهوی صیاد تو هیهات[M2]گنجشک مگر در نظر باز نیاید
[B][M1]مرغ دل غمگین بهوای سر کویت[M2]جز در قفس سینه بپرواز نیاید
[B][M1]صاحب‌نظر از ضربت شمشیر ننالد[M2]کانکس که بمیرد ز وی آواز نیاید
[B][M1]افغان مکن از ضرب که هر ساز که باشد[M2]بی ضرب یقینست که برساز نیاید
[B][M1]گرمهر نباشد نرود روز بپایان[M2]لیکن همه کس محرم این راز نیاید
[B][M1]آه از دل خواجو که کسی در غم هجرش[M2]جز آه دل سوخته دمساز نیاید
[A]
[B][M1]جز ناله کسی مونس و دمساز نیاید[M2]جز سایه کسی همره و همراز نیاید
[B][M1]ای خواجه برو باد مپیمای که بلبل[M2]در فصل بهاران ز چمن باز نیاید
[B][M1]گفتم که ز من سرمکش ای سرو روان گفت[M2]تا سر نکشد سرو سرافراز نیاید
[B][M1]هر دل که به دستش نبود رشتهٔ دولت[M2]همبازی آن زلف رسن باز نیاید
[B][M1]باز آی و بسوی من بیدل نظری کن[M2]هر چند مگس در نظر باز نیاید
[B][M1]صاحب‌نظر از نوک خدنگ توننالد[M2]برکشته چو خنجر زنی آواز نیاید
[B][M1]چون بلبل دلسوخته را بال شکستند[M2]برطرف چمن باز بپرواز نیاید
[B][M1]تا زنده بود شمع صفت بر نکند سر[M2]در پای تو هرکس که سرانداز نیاید
[B][M1]خواجو ز سفر عزم وطن کرد ولیکن[M2]مرغی که برون شد ز قفس باز نیاید
[A]
[B][M1]به مهر روی تو در آفتاب نتوان دید[M2]ببوی زلف تودر مشک ناب نتوان دید
[B][M1]دو چشم مست تو دیشب بخواب می‌دیدم[M2]ولی چه سود که آن جز بخواب نتوان دید
[B][M1]اگر چه آب رخت عین آتشست ولیک[M2]فروغ آتش رویت در آب نتوان دید
[B][M1]چو ماه مهر فروزت به زیر سایهٔ شب[M2]به هیچ روی مهی شب نقاب نتوان دید
[B][M1]رخ تو در شکن زلف پرشکن دیدم[M2]اگر چه در شب تار آفتاب نتوان دید
[B][M1]خواص چشمهٔ نوشت که جوهر روحست[M2]بیار باده که جز در شراب نتوان دید
[B][M1]دل شکستهٔ خواجو خراب گشت و وراست[M2]که گنج عشق تو جز در خراب نتوان دید
[A]
[B][M1]وهم بسی رفت و مکانش ندید[M2]فکر بسی گشت و نشانش ندید
[B][M1]هرکه در افتاد بمیدان او[M2]غرقهٔ خون گشت و سنانش ندید
[B][M1]دیدهٔ نرگس بچمن عرعری[M2]همچو سهی سرو روانش ندید
[B][M1]وانکه سپر شد بر پیکان او[M2]کشته شد و تیر و کمانش ندید
[B][M1]موی چو شد گرد میانش کمر[M2]جز کمر از موی میانش ندید
[B][M1]گر چه ز تنگی دهنش هیچ نیست[M2]هیچ ندید آنکه دهانش ندید
[B][M1]عقل چو در حسن رخش ره نیافت[M2]چاره به جز ترک بیانش ندید
[B][M1]دل که بشد نعره زنان از پیش[M2]کون ومکان گشت و مکانش ندید
[B][M1]این چه طریقست که خواجو در آن[M2]عمر بسر برد و کرانش ندید
[A]
[B][M1]صبح چون گلشن جمال تو دید[M2]برعروسان بوستان خندید
[B][M1]نام لعلت چو بر زبان راندم[M2]از لبم آب زندگانی بچکید
[B][M1]صبحدم حرز هفت هیکل چرخ[M2]از سر مهر بر رخ تو دمید
[B][M1]مرغ جان در هوات پر می‌زد[M2]بال زد وز پیت روان بپرید
[B][M1]هر که شد مشتری مهر رخت[M2]خرمن مه به نیم جو نخرید
[B][M1]وانکه چون دیده دید روی ترا[M2]خویشتن را بهیچ روی ندید
[B][M1]سر مکش زانکه از چمن بیرون[M2]سرو تا سرکشید سرنکشید
[B][M1]در رهت خاک راه شد خواجو[M2]لیک بر گرد مرکبت نرسید
[A]
[B][M1]جادوئی چون نرگس مستت به بیماری که دید[M2]هندوئی چون طرهٔ پستت بطراری که دید
[B][M1]در سواد شام تاری مشک تاتاری که یافت[M2]بر بیاض صبح صادق خط زنگاری که دید
[B][M1]مردم آزاری و هر دم عزم بیزاری کنی[M2]بیگناهی مردم آزاری و بیزاری که دید
[B][M1]چون ندارم زور و زر هم چارهٔ من زاریست[M2]بی زر و زوری بدین مسکینی و زاری که دید
[B][M1]آنکه زو شمشاد را پای خجالت در گلست[M2]راستی را زان صفت سروی بعیاری که دید
[B][M1]تا صبا شد دسته بند سنبل گلپوش او[M2]کار او جز عنبر افشانی و عطاری که دید
[B][M1]گفتمش بینم ترا مست و مرا ساغر بدست[M2]گفت سلطانرا حریف رند بازاری که دید
[B][M1]قصد خواجو کرد و خونش خورد و برخاکش نشاند[M2]ای عزیزان هرگز از خونخواری این خواری که دید
[A]
[B][M1]مستم ز در خانهٔ خمار برآرید[M2]و آشفته و شوریده ببازار برآرید
[B][M1]چون سر انا الحق ز من سوخته شد فاش[M2]زنجیر کشانم بسردار برآرید
[B][M1]یا دادم از آن چرخ سیه روی بخواهید[M2]یا دودم ازین دلق سیه کار برآرید
[B][M1]چون نام من خسته باین کار برآمد[M2]گو در رخ من خنجر آنکار برآرید
[B][M1]ما را که درین حلقه سر از پای ندانیم[M2]پرگار صفت گرد در یار برآرید
[B][M1]گر رایت اسلام نگون می‌شود از ما[M2]آوازه ما در صف کفار برآرید
[B][M1]برمستی ما دست تعنت مفشانید[M2]وز هستی ما گرد بیکبار برآرید
[B][M1]امروز که از پیرمغان خرقه گرفتیم[M2]ما را ز در دیر به زنار برآرید
[B][M1]خواجو چو رخ جام بخونابه فرو شست[M2]نامش بقدح شوئی خمار برآرید
[A]
[B][M1]سبزه پیرامن سرچشمهٔ نوشش نگرید[M2]شبه بر گوشهٔ یاقوت خموشش نگرید
[B][M1]شام شبگون سحر پوش قمر فرسا را[M2]زیور برگ گل غالیه پوشش نگرید
[B][M1]عقل را صید کمند افکن جعدش بینید[M2]روح را تشنهٔ سرچشمهٔ نوشش نگرید
[B][M1]بت ضحاک من آن مه که برخ جام جمست[M2]آن دو افعی سیه بر سر دوشش نگرید
[B][M1]منکه از حلقهٔ گوشش شده‌ام حلقه بگوش[M2]گوشداری من حلقه بگوشش نگرید
[B][M1]جانم از جام لبش گشت بیک جرعه خراب[M2]بادهٔ لعل لب باده فروشش نگرید
[B][M1]خواجو از میکده‌اش دوش بدوش آوردند[M2]اینهمه بیخودی از مستی دوشش نگرید
[A]
[B][M1]آخر از سوز دل شبهای من یاد آورید[M2]همچو شمعم در میان انجمن یاد آورید
[B][M1]صبحدم در پای گل چون با حریفان می‌خورید[M2]بلبلان را بر فراز نارون یاد آورید
[B][M1]در چمن چون مطرب از عشاق بنوازد نوا[M2]از نوای نغمهٔ مرغ چمن یاد آورید
[B][M1]جعد سنبل چون شکن گیرد ز باد صبحدم[M2]از شکنج زلف آن پیمان شکن یاد آورید
[B][M1]ابر نیسانی چو لؤلؤ بار گردد در چمن[M2]ز آب چشمم همچو لؤلؤی عدن یاد آورید
[B][M1]یوسف مصری گر از زندانیان پرسد خبر[M2]از غم یعقوب در بیت الحزن یاد آورید
[B][M1]گر به یثرب اتفاق افتد که روزی بگذرید[M2]ناله و آه اویس اندر قرن یاد آورید
[B][M1]دوستان هر دم که وصل دوستان حاصل کنید[M2]از غم هجران بی پایان من یاد آورید
[B][M1]طوطی شکر شکن وقتی که آید در سخن[M2]ای بسا کز خواجوی شیرین سخن یاد آورید
[A]
[B][M1]دوش چون موکب سلطان خیالش برسید[M2]اشکم از دیده روان تا سر راهش بدوید
[B][M1]خواستم تا بنویسم سخنی از دل ریش[M2]قلمم را ز سر تیغ زبان خون بچکید
[B][M1]نشنیدیم که نشنید ملامت فرهاد[M2]تا حدیث از لب جان پرور شیرین بشنید
[B][M1]دلم ابروی ترا می‌طلبد پیوسته[M2]ماه نو گر چه شب و روز نباید طلبید
[B][M1]خط مشکین که نباتست بگرد شکرت[M2]تا چه دودیست که در آتش روی تو رسید
[B][M1]چشم بد را نفس صبحدم از غایت مهر[M2]آیتی در رخ چون ماه تمام تو دمید
[B][M1]خرده بینی که کند دعوی صاحب نظری[M2]گر ندید از دهنت یک سر مو هیچ ندید
[B][M1]خلعت عشق تو بر قامت دل بینم راست[M2]لیکن این طرفه که پیوسته بباید پوشید
[B][M1]تا از آن هندوی زنجیری کافر چه کشد[M2]دل خواجو که ببند سر زلف تو کشید
[A]
[B][M1]حدیث شمع از پروانه پرسید[M2]نشان گنج از ویرانه پرسید
[B][M1]فروغ طلعت از آئینه جوئید[M2]پریشانی زلف از شانه پرسید
[B][M1]اگر آگه نئید از صورت خویش[M2]برون آئید و از بیگانه پرسید
[B][M1]مپرسید از لگن سوز دل شمع[M2]وگر پرسید از پروانه پرسید
[B][M1]محبت دام و محبوبست دانه[M2]بدام آئید و حال دانه پرسید
[B][M1]چو از جانانه جانم دردمندست[M2]دوای جانم از جانانه پرسید
[B][M1]منم دیوانه و او سرو قامت[M2]حدیث راست از دیوانه پرسید
[B][M1]حریفان گو بهنگام صبوحی[M2]نشانم از در میخانه پرسید
[B][M1]کنون چون شد به رندی نام ما فاش[M2]ز ما از ساغر و پیمانه پرسید
[B][M1]ز خواجو کو می و پیمانه داند[M2]همان بهتر که از پیمانه پرسید
[A]
[B][M1]سخن یار ز اغیار بباید پوشید[M2]قصهٔ مست ز هشیار بباید پوشید
[B][M1]خلعت عاشقی از عقل نهان باید داشت[M2]کان قبائیست که ناچار بباید پوشید
[B][M1]ذره چون لاف هواداری خورشید زند[M2]مهرش از سایهٔ دیوار بباید پوشید
[B][M1]تا بخون جگر جام بیالایندش[M2]جامهٔ کعبه ز خمار بباید پوشید
[B][M1]بوسه‌ئی خواستمش گفت بپوش از زلفم[M2]گنج اگر می‌بری از مار بباید پوشید
[B][M1]ضعفم از چشم تو زانروی نهان می‌دارد[M2]که رخ مرده ز بیمار بباید پوشید
[B][M1]تیغ مژگان چه کشی در نظر مردم چشم[M2]خنجر از مردم خونخوار بباید پوشید
[B][M1]چهرهٔ زرد من و روی خود از طره بپوش[M2]که زر و سیم ز طرار بباید پوشید
[B][M1]دیده بنگر که فرو خواند روان سر دلم[M2]گر چه دانست که اسرار بباید پوشید
[B][M1]نامهٔ دوست بدشمن چه نمائی خواجو[M2]سخن یار از اغیار بباید پوشید
[A]
[B][M1]همچو شمعم بشبستان حرم یاد کنید[M2]یا چو مرغم بگلستان ارم یاد کنید
[B][M1]روز شادی همه کس یاد کند از یاران[M2]یاری آنست که ما را شب غم یاد کنید
[B][M1]گر چنانست که از دلشدگان می‌پرسید[M2]گاه گاهی ز من دلشده هم یاد کنید
[B][M1]چون شد اقطاع شما تختگه ملک وجود[M2]کی از این کشته شمشیر عدم یاد کنید
[B][M1]چشم دارم که من خستهٔ دلسوخته را[M2]به نم چشم گهربار قلم یاد کنید
[B][M1]هیچ نقصان نرسد در شرف و قدر شما[M2]در چنین محنت و خواری اگرم یاد کنید
[B][M1]چون من از پای فتادم نبود هیچ غریب[M2]گر من بی سر و پا را به قدم یاد کنید
[B][M1]در چمن چون قدح لاله عذاران طلبند[M2]جام گیرید و ز عشرتگه جم یاد کنید
[B][M1]ور در ایوان سلاطین ره قربت باشد[M2]ز مقیمان سر کوی ستم یاد کنید
[B][M1]بلبل خستهٔ بی برگ و نوا را آخر[M2]بنسیم گلی از باغ کرم یاد کنید
[B][M1]سوخت در بادیه از حسرت آبی خواجو[M2]زان جگر سوخته در بیت حرم یاد کنید
[A]
[B][M1]آن شکر لب که نباتش ز شکر می‌روید[M2]از سمن برگ رخش سنبل تر می‌روید
[B][M1]می‌رود آب گل از نسترنش می‌ریزد[M2]و ارغوان و گلش از راهگذر می‌روید
[B][M1]بجز آن پسته دهن هیچ سهی سروی را[M2]نار سیمین نشنیدم که ز بر می‌روید
[B][M1]تا تو در چشم منی از لب سرچشمهٔ چشم[M2]لاله می‌چینم و در لحظه دگر می‌روید
[B][M1]فتنه دور قمر نزد خرد دانی چیست[M2]سبزهٔ خط تو کز طرف قمر می‌روید
[B][M1]تیغ هجرم چه زنی کز دل ریشم هر دم[M2]می‌دمد شاخ تبر خون و تبر می‌روید
[B][M1]فصل نوروز چو در برگ سمن می‌نگرم[M2]بی گل روی تو خارم ز بصر می‌روید
[B][M1]هر زمانم که خط سبز توآید در چشم[M2]سبزه بینم ز لب چشمه که برمی‌روید
[B][M1]ای بسا برگ شقایق که دمادم در باغ[M2]از سرشک من و خوناب جگر می‌روید
[B][M1]ظاهر آنست که از خون دل فرهادست[M2]آن همه لاله که بر کوه و کمر می‌روید
[B][M1]اگر از چشم تو خواجو همه گوهر خیزد[M2]از رخ زرد تو چونست که زر می‌روید
[A]
[B][M1]کیست که با من حدیث یار بگوید[M2]بهر دلم حال آن نگار بگوید
[B][M1]پیش کسی کز خمار جان بلب آورد[M2]وصف می لعل خوشگوار بگوید
[B][M1]وز سر مستی به نزد باده گساران[M2]رمزی از آن چشم پرخمار بگوید
[B][M1]لطف کند وز برای خاطر رامین[M2]شمه‌ئی از ویس گلعذار بگوید
[B][M1]ور گذری باشدش بمنزل لیلی[M2]قصهٔ مجنون دلفگار بگوید
[B][M1]دوست مخوانش که رخ ز دوست بتابد[M2]یار مگویش که ترک یار بگوید
[B][M1]باد بهار از چمن بشنعت بلبل[M2]باز نیاید اگر هزار بگوید
[B][M1]با گل بستان فروز روی تو خواجو[M2]باد بود هر چه از بهار بگوید
[A]
[B][M1]ز شهریار که آید که حال یار بگوید[M2]رسد به بنده و رمزی ز شهریار بگوید
[B][M1]بعندلیب نسیمی ز گلستان برساند[M2]بمرغ زار حدیثی ز مرغزار بگوید
[B][M1]هر آنچه گوید از اوصاف دلبران دل رامین[M2]ز حسن ویس گل اندام گلعذار بگوید
[B][M1]بدان قرار که دلبستگی نماید و فصلی[M2]از آن دو زلف پریشان بیقرار بگوید
[B][M1]بگو که پرده‌سرا ساز را بساز درآرد[M2]مگر ترانه‌ئی از قول آن نگار بگوید
[B][M1]کدام ذره که از آفتاب روی بتابد[M2]کدام یار که ترک دیار یار بگوید
[B][M1]چه سود نرگس سرمست را نصیحت بلبل[M2]که هیچ فائده نبود اگر هزار بگوید
[B][M1]کسیکه در دم صبح از خمار جان به لب آرد[M2]کجا به ترک می لعل خوشگوار بگوید
[B][M1]ز نوبهار چه پرسد نشان روی تو خواجو[M2]چرا که باد بود هر چه نوبهار بگوید
[A]
[B][M1]مرغ جم باز حدیثی ز سبا می‌گوید[M2]بشنو آخر که ز بلقیس چها می‌گوید
[B][M1]خبر چشمهٔ حیوان بخضر می‌آرد[M2]قصهٔ حضرت سلطان بگدا می‌گوید
[B][M1]پرتو مهر درخشان بسها می‌بخشد[M2]سخن سرو خرامان بگیا می‌گوید
[B][M1]با دل خستهٔ یکتای من سودائی[M2]حال آن زلف پریشان دوتا می‌گوید
[B][M1]دلم از دیده کند ناله که هردم بچه روی[M2]یک به یک قصهٔ ما را همه جا می‌گوید
[B][M1]حال گیسوی تو از باد صبا می‌پرسم[M2]گر چه بادست حدیثی که صبا می‌گوید
[B][M1]مشک با چین سر زلف تو از خوش نفسی[M2]هر چه گوید مشنو زانکه خطا می‌گوید
[B][M1]ابروی شوخ تودر گوش دلم پیوسته[M2]حال زلف تو پراکنده چرا می‌گوید
[B][M1]ترک دشنام ده این لحظه که مسکین خواجو[M2]از درت می‌برد ابرام و دعا می‌گوید
[A]
[B][M1]دست گیرید و بدستم می گلفام دهید[M2]بادهٔ پخته بدین سوختهٔ خام دهید
[B][M1]چون من از جام می و میکده بدنام شدم[M2]قدحی می بمن می کش بدنام دهید
[B][M1]تا بدوشم ز خرابات به میخانه برند[M2]سوی رندان در میکده پیغام دهید
[B][M1]گر چه ره در حرم خاص نباشد ما را[M2]یک ره ای خاصگیان بار من عام دهید
[B][M1]با شما درد من خسته چو پیوسته دعاست[M2]تا چه کردم که مرا اینهمه دشنام دهید
[B][M1]در چنین وقت که بیگانه کسی حاضر نیست[M2]قدحی باده بدان سرو گلندام دهید
[B][M1]چو از این پسته و بادام ندیدم کامی[M2]کام جان من از آن پسته و بادام دهید
[B][M1]تا دل ریش من آرام بگیرد نفسی[M2]آخرم مژده‌ئی از وصل دلارام دهید
[B][M1]چهرهٔ ازرق خواجو چو ز می خمری شد[M2]جامه از وی بستانید و بدو جام دهید
[A]
[B][M1]ای پرده سرایان که درین پرده سرائید[M2]از پرده برون شد دلم آخر بسرآئید
[B][M1]یکدم بنشینید که آشوب جهانید[M2]یکره بسرائید چو مرغ دو سرائید
[B][M1]شکر ز لب لعل شکر بار ببارید[M2]عنبر ز سر زلف سمن‌سای بسائید
[B][M1]با من سخن از کعبه و بتخانه مگوئید[M2]کز هر دو مرا مقصد و مقصود شمائید
[B][M1]خیزید و سر از عالم توحید برآرید[M2]وز پردهٔ کثرت رخ وحدت بنمائید
[B][M1]تا صورت جان در تتق عشق ببینید[M2]زنگ خرد از آینهٔ دل بزدائید
[B][M1]تا خرقه بخون دل ساغر بنشوئید[M2]رندان خرابات مغان را بنشانید
[B][M1]گر شاه سپهرید در این خانه که مائیم[M2]از خانه برآئید که همخانهٔ مائید
[B][M1]گنجینهٔ حسنید که در عقل نگنجید[M2]یا چشمهٔ جانید که در چشم نیائید
[B][M1]هم ساغر و هم باده و هم باده گسارید[M2]هم نغمه و هم پرده و هم پرده‌سرائید
[B][M1]هرگز نشوید از دل خواجو نفسی دور[M2]وین طرفه که معلوم ندارد که کجائید
[A]
[B][M1]خدا را از سر زاری بگوئید[M2]که آخر ترک بیزاری بگوئید
[B][M1]چو زور و زر ندارم حال زارم[M2]به مسکین حالی و زاری بگوئید
[B][M1]غریبی از غریبان دور مانده[M2]اگر باشد بدین خواری بگوئید
[B][M1]وگر بازارئی غمخواره دیدید[M2]بدین زاری و غمخواری بگوئید
[B][M1]چو عیاران دو عالم برفشانید[M2]وگر نی ترک عیاری بگوئید
[B][M1]بدلدار از من بیدل پیامی[M2]ز روی لطف ودلداری بگوئید
[B][M1]بوصف طره‌اش رمزی که دانید[M2]همه در باب طراری بگوئید
[B][M1]فریب چشم آن ترک دلارا[M2]بسرمستان بازاری بگوئید
[B][M1]حدیث جعدش ار در روز نتوان[M2]مسلسل در شب تاری بگوئید
[B][M1]وگر گوئید حالم پیش آن یار[M2]به یاری کز سر یاری بگوئید
[B][M1]اگر خواهید کردن صید مردم[M2]به ترک مردم آزاری بگوئید
[B][M1]یکایک ماجرای اشک خواجو[M2]روان با ابر آذاری بگوئید
[A]
[B][M1]ای پیر مغان شربتم از درد مغان آر[M2]وز درد من خسته مغانرا بفغان آر
[B][M1]چون ره بحریم حرم کعبه ندارم[M2]رختم بسر کوی خرابات مغان آر
[B][M1]مخمور دل افروخته را قوت روان بخش[M2]مخمور جگر سوخته را آب روان آر
[B][M1]تا کی کشم از پیر و جوان محنت و بیداد[M2]پیرانه سرم آگهی از بخت جوان آر
[B][M1]از حادثهٔ دور زمان چند کنی یاد[M2]پیغامم از آن نادرهٔ دور زمان آر
[B][M1]ای شمع که فرمود که در مجلس اصحاب[M2]اسرار دل سوخته از دل بزبان آر
[B][M1]ساقی چو خروس سحری نغمه برآرد[M2]پرواز کن و مرغ صراحی بمیان آر
[B][M1]چون طائر روحم ز قدح باز نیاید[M2]او را بمی روح فزا در طیران آر
[B][M1]رفتی و بجان آمدم از درد دل ریش[M2]باز آی و دلم را خبر از عالم جان آر
[B][M1]خواجو بصبوحی چو می تلخ کنی نوش[M2]عقل از لب جان پرور آن بسته دهان آر
[A]
[B][M1]زهی تاری ز زلفت مشگ تاتار[M2]گل روی تو برده آب گلنار
[B][M1]از آن پوشم رخ از زلفت که گویند[M2]نمی‌باید نمودن زر به طرار
[B][M1]بود بی لعل همچون ناردانت[M2]دلم پر نار و اشکم دانهٔ نار
[B][M1]اگر ناوک نمی‌اندازد از چیست[M2]کمان پیوسته بر بالین بیمار
[B][M1]چو عین فتنه شد چشم تو چونست[M2]که دائم خفته است و فتنه بیدار
[B][M1]دو چشم سیل بار و روی زردم[M2]شد این رود آور و آن زعفران زار
[B][M1]مرا بت قبله است و دیر مسجد[M2]مرا می زمزمست و کعبه خمار
[B][M1]دل پر درد را دردست درمان[M2]تن بیمار را رنجست تیمار
[B][M1]چو انفاس عبیر افشان خواجو[M2]ندارد نافه‌ئی در طبله عطار
[A]
[B][M1]مسیح وقتی ازین خسته دم دریغ مدار[M2]ز پا در آمدم از من قدم دریغ مدار
[B][M1]ورم قدم بعیادت نمینهی باری[M2]تفقدی بزبان قلم دریغ مدار
[B][M1]بساز با من دم بسته و کلید نجات[M2]از این مقید دام ندم دریغ مدار
[B][M1]اگر دریغ نداری نظر ز خسته دلان[M2]ازین شکستهٔ دلخسته هم دریغ مدار
[B][M1]به عزم کعبهٔ قربت چو بسته‌ایم احرام[M2]ز ما سعادت وصل حرم دریغ مدار
[B][M1]بشادمانی ارت دست می‌دهد آبی[M2]ز تشنگان بیابان غم دریغ مدار
[B][M1]نوای پرده‌سرایان بزمگاه وجود[M2]ز ساکنان مقام عدم دریغ مدار
[B][M1]اگر شفا نفرستی بخستگان فراق[M2]ز بستگان ارادت الم دریغ مدار
[B][M1]چو عندلیب گلستان فقر شد خواجو[M2]ازو شمامهٔ باغ کرم دریغ مدار
[A]
[B][M1]ایا صبا گرت افتد بکوی دوست گذار[M2]نیازمندی من عرضه ده بحضرت یار
[B][M1]ببوس خاک درش وانگه ار مجال بود[M2]سلام من برسان و پیام من بگزار
[B][M1]بگو که ایمه نامهربان مهر گسل[M2]نگار لاله رخ سرو قد سیم عذار
[B][M1]دل شکسته که در زلف سرکشت بستم[M2]بیادگار من خسته دل نگه می‌دار
[B][M1]مرا زمانه ز بی مهری از تو دور افکند[M2]زهی زمانهٔ بد مهر و چرخ کژ رفتار
[B][M1]نبودمی نفسی بی نوای نغمهٔ زیر[M2]کنون بزاری زارم قرین نالهٔ زار
[B][M1]نه همدمی که برآرم دمی مگر ناله[M2]نه محرمی که بگویم غمت مگر دیوار
[B][M1]شبی که روز کنم بیتو از پریشانی[M2]شود چو زلف سیاه تو روز من شب تار
[B][M1]فراق نامه خواجو کسی که برخواند[M2]به آب دیده بشوید سیاهی از طومار
[A]
[B][M1]برو ای خواجه و شه را بگدا باز گذار[M2]مهربانی کن و مه را بسها باز گذار
[B][M1]تو که یک ذره نداری خبر از آتش مهر[M2]ذره بی سر و پا را بهوا باز گذار
[B][M1]چند چون مرغ کنی سوی گلستان پرواز[M2]راه آمد شد بستان بصبا باز گذار
[B][M1]من چو بی یار سر از پای نمی‌دانم باز[M2]آن صنم را بمن بی سر و پا باز گذار
[B][M1]ای مقیم در خلوتگه سلطان آخر[M2]منزل خویشتن امشب بگدا باز گذار
[B][M1]از گل و بلبل اگر برگ و نوا می‌طلبی[M2]همچو نی درگذر از برگ و نوا باز گذار
[B][M1]ز پی نافه چین گر بختا خواهی رفت[M2]چین گیسوی بتان گیر و خطا باز گذار
[B][M1]عاشقانرا به جز از درد نباشد درمان[M2]دردی درد بدست آر و دوا باز گذار
[B][M1]گرت از ابر گهربار حیا می‌باشد[M2]خون ببار از مژهٔ چشم و حیا باز گذار
[B][M1]هر که از مروه صفا می‌طلبد گو به صبوح[M2]بادهٔ صاف طلب دار و صفا باز گذار
[B][M1]چون دم از بحر زنم دیدهٔ خواجو گوید[M2]که ازین پس سخن بحر بما باز گذار
[A]
[B][M1]طره بفشان و مرا بیش پریشان مگذار[M2]پرده بگشای و مرا بسته هجران مگذار
[B][M1]ماه را از شکن سنبل شبگون بنمای[M2]لاله را این همه در سایهٔ ریحان مگذار
[B][M1]زلف مشکین که چنین برقدمت دارد سر[M2]بیش ازینش چو من خسته پریشان مگذار
[B][M1]هر که از مهر تو چون ذره شود سرگردان[M2]دورش از روی چو خورشید درفشان مگذار
[B][M1]کام جانم ز نمکدان عقیقت شکریست[M2]آخر این حسرتم اندر دل بریان مگذار
[B][M1]من سرگشته چو سردر سر زلفت کردم[M2]دست من گیر و مرا بی سر و سامان مگذار
[B][M1]منکه از پسته و بادام تو دورم باری[M2]دست بیگانه بدان سیب زنخدان مگذار
[B][M1]باغبان را اگر از غیرت بلبل خبرست[M2]گودگر باد صبا را بگلستان مگذار
[B][M1]منکه با زلف چو چوگان تو گوئی نزدم[M2]بیش ازین گوی دلم در خم چوگان مگذار
[B][M1]خواجو ار خلوت دل منزل یارست ترا[M2]عام را گرد سراپردهٔ سلطان مگذار
[A]
[B][M1]بجز نسیم که یابد نصیبی از گلزار[M2]که یک گلست در این باغ و عندلیب هزار
[B][M1]چو از گل آرزوی مرغ خوش نظر بادست[M2]تو هم ببوی قناعت کن از نسیم بهار
[B][M1]و گر چه غنچه جهان را بروی گل بینی[M2]بدوز چشم جهان بین بخار و دیده مخار
[B][M1]ز تیغ و دار چه ترسانی ای پسر ما را[M2]که تاج ما سر تیغست و تخت ما سر دار
[B][M1]بعشوه‌ام چه فریبی چرا که بلبل مست[M2]کجا بباد هوا باز گردد از گلزار
[B][M1]کدام دوست که دوری گزیند از بردوست[M2]کدام یار که گیرد قرار بیرخ یار
[B][M1]ترا شبی نگزیرد ز چنگ و نغمه زیر[M2]مرا دمی نشکیبد ز آه و ناله زار
[B][M1]حدیث غصهٔ فرهاد و قصه شیرین[M2]بخون لعل بباید نوشت بر کهسار
[B][M1]روا بود که بود باغ را درین موسم[M2]کنار و پر گل و خواجو ز گل گرفته کنار
[A]
[B][M1]چو هست قرب حقیقی چه غم ز بعد مزار[M2]نظر بقربت یارست نی بقرب دیار
[B][M1]چو زائران حرم را وصال روحانیست[M2]تفاوتی نکند از دنو و بعد مزار
[B][M1]رسید عمر بپایان و داستان فراق[M2]ز حد گذشت و بپایان نمی‌رسد طومار
[B][M1]بباغ بلبل خوش نغمه سحر خوان بین[M2]که روز و شب سبق عشق می‌کند تکرار
[B][M1]بیا که حلقه نشینان بزمگاه الست[M2]زدند بر در دل حلقهٔ در خمار
[B][M1]بکش جفای رقیب ار حبیب می‌خواهی[M2]کنار گل نبری گر کنی کناره ز خار
[B][M1]چه هجر و وصل مساویست در حقیقت عشق[M2]اگر ز هجر بسوزی بساز و وصل انگار
[B][M1]درست قلب من ار شد شکسته باکی نیست[M2]بحکم آنکه روان می‌رود درین بازار
[B][M1]بروی خوب وی آنکس نظر کند خواجو[M2]که پشت بر دو جهان کرد و روی بر دیوار
[A]
[B][M1]ماه یا جنتست یا رخسار[M2]شهد یا شکرست یا گفتار
[B][M1]آهوان صید مردمند و دلم[M2]صید آن آهوان مردمدار
[B][M1]کار ما با ستمگری افتاد[M2]که به جز قصد ما ندارد کار
[B][M1]گل صد برگ را بباید ساخت[M2]فصل نوروز با نوای هزار
[B][M1]پیش عشاق لطف باشد قهر[M2]نزد مشتاق فخر باشد عار
[B][M1]دل بی مهر کی شود روشن[M2]مرغ بی بال کی بود طیار
[B][M1]چه زند عقل با تطاول عشق[M2]چکند صید در کمند سوار
[B][M1]مرغ وحشی اگر عقاب شود[M2]نکند کرکسان چرخ شکار
[B][M1]کامت از دار می‌شود حاصل[M2]گام برگیر و کام دل بردار
[B][M1]نامهٔ نانوشته بیش مخوان[M2]قصهٔ ناشنوده پیش میار
[B][M1]آتش دل بسوخت خواجو را[M2]وقنا ربنا عذاب النار
[A]
[B][M1]ای نغمهٔ خوشت دم داود را شعار[M2]وی عندلیب را نفست کرده شرمسار
[B][M1]انفاس روح بخش تو جانرا حیات بخش[M2]و اعجاز عیسوی ز دمت گشته آشکار
[B][M1]دستانسرای گلشن روحانیون ز شوق[M2]بردارد از نوای خوشت نغمهٔ هزار
[B][M1]وین چرخ چرخ زن ز سماع تو هر زمان[M2]چون صوفیان بچرخ درآید هزار بار
[B][M1]ای بس که بلبل سحر از شوق نغمه‌ات[M2]بر سر زند بسان مگس دست اضطرار
[B][M1]مرغ چمن که رود زن بزم گلشنست[M2]پر می‌زند ز شوق تو بر طرف جویبار
[B][M1]با لحن دلفریب تو هنگام صبحدم[M2]بر عندلیب قهقهه زد کبک کوهسار
[B][M1]قولت چو با عمل بفروداشت می‌رسد[M2]بر گو غزل ترانه ازین بیشتر میار
[B][M1]بلبل ز بام و زیر تو با نغمه‌های زیر[M2]خواجو بزیر بام تو با نالهای زار
[A]
[B][M1]سبحان من یسبحه الرمل فی القفار[M2]سبحان من تقدسه الحوت فی البحار
[B][M1]صانع مقدری که شه نیمروز را[M2]منصور کرد بریزک خیل زنگبار
[B][M1]دانا مدبری که شهنشاه زنگ را[M2]پیروز کرد بر شه پیروز گون حصار
[B][M1]سلطان بنده پرور و قهار سخت گیر[M2]دیان عدل گستر و ستار بردبار
[B][M1]گوهر کند ز قطره و شکر دهد ز نی[M2]خار آورد ز خاره و گل بردمد ز خار
[B][M1]در راه وحدتش دو دلیلند مهر وماه[M2]بر صنع و قدرتش دو گواهند نور و نار
[B][M1]ای بر در توام سرخجلت فتاده پیش[M2]آخر ز راه لطف بفرما که سر برآر
[B][M1]آنکس که چرخ پیش درش سرنهاده است[M2]برخاک درگه تو نهد روی اعتذار
[B][M1]شکر تو بی نهایت و فضل تو بی قیاس[M2]لطف تو بی حساب و عطای تو بیشمار
[B][M1]ادراک عقل خیره ز ذات و صفات تو[M2]ذاتت بری ز فخر و صفاتت عری ز عار
[B][M1]دیوانگان حلقهٔ عشق تو هوشمند[M2]دردی کشان ساغر شوق تو هوشیار
[B][M1]راتب بران فیض نوال تو انس و جان[M2]روزی خوران خوان عطای تو مور و مار
[B][M1]هر کس که خوار تست ندارد کسش عزیز[M2]وانکو عزیز تست نگوید کسش که خوار
[B][M1]شادی آندلی که غمت اختیار کرد[M2]مقبل کسی که شد بقبول تو بختیار
[B][M1]خواجو چو روی عجز نهادست بردرت[M2]جرمی که کرده است بفضلت که در گذار
[A]
[B][M1]قلم گرفتم و می‌خواستم که بر طومار[M2]تحیتی بنویسم بسوی یار و دیار
[B][M1]برآمد از جگرم دود آه و آتش دل[M2]فتاد در نی کلکم ز آه آتش بار
[B][M1]امید بود که کاری برآید از دستم[M2]ز پا فتادم و از دست برنیامد کار
[B][M1]اگر چه باد بود پیش ما حکایت تو[M2]برو نسیم و پیامی از آن دیار بیار
[B][M1]کدام یار که او بلبل سحر خوانرا[M2]ز نوبهار دهد مژده جز نسیم بهار
[B][M1]ز دور چرخ فتادم بمنزلی که صبا[M2]سوی وطن نبرد خاک من برون ز غبار
[B][M1]خیال روی نگارین آن صنم هر دم[M2]کنم بخون جگر بر بیاض دیده نگار
[B][M1]دلم به سایهٔ دیوار او بود مائل[M2]در آن زمان که گل قالبم بود دیوار
[B][M1]میان او بکنارت کجا رسد خواجو[M2]کزین میان نتواند رسید کس بکنار
[A]
[B][M1]منم ز مهر رخت روی کرده در دیوار[M2]چو سایه بر رهت افتاده زیر دیوار
[B][M1]ندیم و همدمم از صبح تا بشب ناله[M2]قرین و محرمم از شام تا سحر دیوار
[B][M1]ز بسکه روی بدیوار محنت آوردم[M2]جدا نمی‌شودم یکدم از نظر دیوار
[B][M1]کدام یار که او روی ما نگهدارد[M2]چو آب دیدهٔ گوهرفشان مگر دیوار
[B][M1]کسی که روی بدیوار غم نیاوردی[M2]کنون ز مهر تو آورد روی در دیوار
[B][M1]بسا که راه نشینان پای دیوارت[M2]کنند غرقه به خونابهٔ جگر دیوار
[B][M1]چو زیر بام تو آیند خستگان فراق[M2]به آب دیده بشویند سربسر دیوار
[B][M1]حدیث صورت خوبان چنین مکن خواجو[M2]که پیش صورت او صورتند بر دیوار
[A]
[B][M1]ای خوشا وصل یار و فصل بهار[M2]نغمهٔ بلبل و گل و گلزار
[B][M1]شب و شمع و شراب و نالهٔ چنگ[M2]لب ساقی و جام نوشگوار
[B][M1]کاشکی گل نقاب بگشودی[M2]تا بکندی ز غصه دیدهٔ خار
[B][M1]گر برآرم فغان به صد دستان[M2]گل صد برگ را چه غم ز هزار
[B][M1]غم نبودی ز غم اگر ما را[M2]شادی روی او شدی غمخوار
[B][M1]گر چه دینار نیک بختانراست[M2]بندهٔ شادیند صد دینار
[B][M1]در میان او فتاده‌ام چو کمر[M2]تا کی افتم از این میان بکنار
[B][M1]در خمارم چو چشمت ای ساقی[M2]خیز و دفع خمار من ز خم آر
[B][M1]ترک نقش و نگار کن که شوی[M2]محرم سرصنع نقش و نگار
[B][M1]گو برد سر که جان خواجو را[M2]سر یارست و جسم را سر دار
[B][M1]بگذر از دار و قصهٔ منصور[M2]لیس فی الدار غیرکم دیار
[A]
[B][M1]حبذا پای گل و صبحدم و فصل بهار[M2]باده در دست و هوا در سر و لب بر لب یار
[B][M1]بی رخ یار هوای گل و گلزارم نیست[M2]زانکه با دست نسیم چمن و بوی بهار
[B][M1]همه بتخانهٔ چین نقش و نگارست ولیک[M2]اهل معنی نپرستند مگر نقش نگار
[B][M1]در دل تنگ من آمد غم و جز یار نیافت[M2]اوست کاندر حرم عشق تو می‌یابد بار
[B][M1]سکه روی مرا نقش نبینی زانروی[M2]که درستست که چشمت نبود بر دینار
[B][M1]خرم آنروز که من بوسه شمارم ز لبت[M2]گر چه بیرون ز قیامت نبود روز شمار
[B][M1]گفتی از لعل لبت کام بر آرم روزی[M2]چون مراد من دلسوخته اینست برآر
[B][M1]از میانت چو کمر میل کنارست مرا[M2]گر چه بی زر ز میانت نتوان جست کنار
[B][M1]گر بتیغش بزنی روی نپیچد خواجو[M2]که دلش را سر یارست و تنش را سر دار
[A]
[B][M1]مائیم و عشق و کنج خرابات و روی یار[M2]ساقی ز جام لعل لبت باده‌ئی بیار
[B][M1]چون بر دوام دور زمان اعتماد نیست[M2]این پنج روز غایت مقصود دل شمار
[B][M1]برخیز تا بعزم تفرج برون رویم[M2]زین تنگنای خانه بصحرای لاله زار
[B][M1]کز بوستان دمید چو بر خد دلبران[M2]برگ بنفشه برطرف سرو جویبار
[B][M1]بستان اگر چه جای نشاطست و خرمی[M2]خرم مشو درو که ز دوران روزگار
[B][M1]هر سنبلی ز زلف نگاریست لاله رخ[M2]هر لاله‌ای ز خون جوانیست شهریار
[B][M1]خواجو ز دور چرخ چوامروز فرصتست[M2]دریاب جام بادهٔ صافی و روی یار
[A]
[B][M1]آشنای تو ز بیگانه و خویشش چه خبر[M2]و آنکه قربان رهت گشت ز کیشش چه خبر
[B][M1]هدف ناوک چشم تو ز تیغش چه زیان[M2]تشنهٔ چشمهٔ نوش تو ز نیشش چه خبر
[B][M1]هر کرا شیر ز پیش آید و شمشیر از پس[M2]چون بود کشتهٔ عشق از پس و پیشش چه خبر
[B][M1]گر چه هر دم بودم صبر کم و حسرت بیش[M2]مست پیمانه مهر از کم و بیشش چه خبر
[B][M1]اگر از خویش نباشد خبرم نیست غریب[M2]در جهان هر که غریبست ز خویشش چه خبر
[B][M1]از دل ریشم اگر بی خبری معذوری[M2]کانکه مجروح نگشتست ز ریشش چه خبر
[B][M1]تو چنین غافل و جان داده جهانی ز غمت[M2]گر چه قصاب ز جاندادن میشش چه خبر
[B][M1]چه دهد شرح غمت در شب حیرت خواجو[M2]شمع دلسوخته از آتش خویشش چه خبر
[A]
[B][M1]ما را ز پردهٔ تو دل از پرده شد بدر[M2]بردار پرده‌ای ز پس پرده پرده در
[B][M1]گر ماه خوانمت نبود ماه سرو قد[M2]ور سرو گویمت نبود سرو سیمبر
[B][M1]کس ماه را ندید که پوشد زره ز مشک[M2]کس سرو را نگفت که بندد چو نی کمر
[B][M1]لعل تو شکریست ازو رفته آب قند[M2]خط تو طوطیئیست پرافکنده برشکر
[B][M1]جانم ز تاب مهر تو شمعیست در گداز[M2]چشمم ز شوق لعل تو درجیست پرگهر
[B][M1]عنقای قاف عشقم و عشق تو گوئیا[M2]مرغیست هر دو کون در آورده زیر پر
[B][M1]چون صبر نیست کز تو نظر برتوان گرفت[M2]یکباره بر مگیر ز بیچارگان نظر
[B][M1]ور زانکه از درم نتوانی درآمدن[M2]باری ز دل چگونه توانی شدن بدر
[B][M1]هر گه که در برابر خواجو گذر کنی[M2]صد بار باز در دل تنگش کنی گذر
[A]
[B][M1]ای دل ار سودای جانان داری از جان درگذر[M2]ور دل از جان بر نمی‌گیری ز جانان درگذر
[B][M1]در حقیقت کفر و ایمان جز حجاب راه نیست[M2]عاشقی را پیشه کن وز کفر و ایمان درگذر
[B][M1]با سرشک ما حدیث لؤلؤ لالا مگوی[M2]چشم گوهر بار من بین و ز عمان درگذر
[B][M1]گر صفای مروه خواهی خاک یثرب سرمه ساز[M2]ور هوای کعبه داری از بیابان درگذر
[B][M1]حکم و حکمت هر دو با هم کی مسلم گرددت[M2]حکمت یونان طلب وز حکم یونان درگذر
[B][M1]تا ترا دیو و پری سر بر خط فرمان نهند[M2]همچو باد از خاتم و تخت سلیمان درگذر
[B][M1]غرقه شو در نیستی گر عمر نوحت آرزوست[M2]غوطه خور در موج خوناب و ز طوفان درگذر
[B][M1]تا مسخر گرددت ملک سکندر خضروار[M2]از سیاهی رخ متاب و زاب حیوان درگذر
[B][M1]بگذر از بخت جوان و دامن پیران بگیر[M2]دست بر زال زر افشان و ز دستان درگذر
[B][M1]گر چو ذره وصل خورشید در فشانت هواست[M2]محو شو در مهر و از گردون گردان درگذر
[B][M1]زخم را مرهم شمار وطالب دارو مباش[M2]درد را از دست بگذار و ز درمان درگذر
[B][M1]تا ببینی آبروی یوسف کنعان ما[M2]رو علم بر مصر زن وز چاه کنعان درگذر
[B][M1]عارض گلرنگ او بین وز شقایق دم مزن[M2]سنبل سیراب او گیر و ز ریحان درگذر
[B][M1]گر بمعنی ملک درویشی مسخر کرده‌ئی[M2]از ره صورت برون آی و ز سلطان درگذر
[B][M1]تا بکی خواجو توان بودن بکرمان پای بند[M2]سر برآور همچو ایوب و ز کرمان درگذر
[A]
[B][M1]شمسهٔ چین را طلوع ازطرف بغتاقش نگر[M2]چینیانرا بندهٔ چین بغلتاقش نگر
[B][M1]آنکه طاق افتاده است امروز در فرخار و چین[M2]بی خطا پیوسته چین در ابروی طاقش نگر
[B][M1]چون هوای ملک دل بیند کز اینسان گرم شد[M2]خیمه بر چشمم زند ییلاق و قشلاقش نگر
[B][M1]ظلم در ، یا ساق او عدلست و دشنام آفرین[M2]رسم و آئینش ببین و عدل و یا ساقش نگر
[B][M1]آن مه بد عهد چندان شور بین در عهد او[M2]وان بت قبچاق چندین فتنه در چاقش نگر
[B][M1]کرد خون کشتهٔ هجران بیک ره پایمال[M2]ور نمی‌داری مسلم نعل بشماقش نگر
[B][M1]راستی را گر چه هرنوبت مخالف می‌شود[M2]از سپاهان تا حجاز آشوب عشاقش نگر
[B][M1]این همه جور و جفا و مکر و دستانش ببین[M2]و آنهمه پیمان و شرط و عهد و میثاقش نگر
[B][M1]نیمه مست از خیمه بیرون آید و گوید که هی[M2]جان بده خواجو دلم گوید که شلتاقش نگر
[A]
[B][M1]ای تتق بسته از تیره شب برقمر[M2]طوطی خطت افکنده پر برشکر
[B][M1]خورده تاب از خم دلستانت کمند[M2]گشته آب از لب درفشانت گهر
[B][M1]آهویت کرده بر شیر گردون کمین[M2]افعیت گشته بر کوه سیمین کمر
[B][M1]هندویت رانده برشاه خاور سپه[M2]لشکر زنگت آورده بر چین حشر
[B][M1]چشم پرخواب و رخسار همچون خورت[M2]برده زین عاشق خسته دل خواب و خور
[B][M1]گشته هندوی خال تومشک ختن[M2]گشته لالای لفظ تو لؤلؤی تر
[B][M1]نافه را از کمند تو دل در گره[M2]لعل را از عقیق تو خون در جگر
[B][M1]ایکه هر لحظه در خاطرم بگذری[M2]یک زمان از سر خون ما در گذر
[B][M1]سرنهادیم بر پایت از دست دل[M2]تا چه آید ز دست تو ما را به سر
[B][M1]سکهٔ روی زردم نبینی درست[M2]زانکه نبود ترا التفاتی به زر
[B][M1]تا تو شام و سحر داری از موی و روی[M2]شام هجران خواجو ندارد سحر
[A]
[B][M1]بوستان جنتست و سروم حور[M2]تیره شب ظلمتست و ما هم نور
[B][M1]آب در پیش و ما چنین تشنه[M2]باده در جام و ما چنین مخمور
[B][M1]دلبر از ما جدا و دل بر او[M2]ما ز می مست و می ز ما مستور
[B][M1]بگذر از نرگسش که نتوان داشت[M2]چشم بیمار پرسی از رنجور
[B][M1]هیچ غمخور مباد بی غمخوار[M2]هیچ ناظر مباد بی منظور
[B][M1]ای رخت در نقاب شعر سیاه[M2]همچو خورشید در شب دیجور
[B][M1]عین معتل عبهرت مفتوح[M2]جیم مجرور طره‌ات مکسور
[B][M1]لؤلؤات عقد بسته با یاقوت[M2]عنبرت تکیه کرده بر کافور
[B][M1]با تو همراهم و ز غیر ملول[M2]بتو مشغولم و ز خویش نفور
[B][M1]گر شدم تشنهٔ لبت چه عجب[M2]کاب خواهد طبیعت محرور
[B][M1]ای تو نزدیک دل ولی خواجو[M2]همچو چشم بد از جمال تو دور
[A]
[B][M1]زهی طناب سراپردهٔ تو گیسوی حور[M2]بزن سریر توجه ببارگاه سرور
[B][M1]کجا منزل کروبیان بری هودج[M2]از این طوافگه اهرمن نکرده عبور
[B][M1]علم چگونه زنی بر فضای عالم قدس[M2]اگر برون نبری رخت از اینسرای غرور
[B][M1]چو این سراچهٔ خاکی مقام عاریتیست[M2]بعاریت نتوان گشت از این صفت مغرور
[B][M1]اگر بگلشن انظر الیک ره نبری[M2]کجا بگوش تو آید صفیر طایر طور
[B][M1]ببین که تخت سلیمان چگونه شد بر باد[M2]اگر چه بود بفرمان او وحوش و طیور
[B][M1]ز مهره بازی اختر کجا شود ایمن[M2]کسی که روی نهد پیش رای او جیپور
[B][M1]کمان حرص مکن زه که شهسوار اجل[M2]به نوک تیر برد چین از ابروی فغفور
[B][M1]غلام همت صاحبدلان جانبازم[M2]که در عطیه شکورند و در بلیه صبور
[B][M1]ز جام کبر و ریا مست کی شود خواجو[M2]کسی که در کنف کبریا بود مستور
[A]
[B][M1]گر یار یار باشدت ای یار غم مخور[M2]گنجت چو دست می‌دهد از مار غم مخور
[B][M1]بر مقتضای قول حکیمان روزگار[M2]اندک بنوش باده و بسیار غم مخور
[B][M1]دستار صوفیانه و دلق مرقعت[M2]گر رهن شد بخانهٔ خمار غم مخور
[B][M1]کارت چو شد ز دست و تو انکار می‌کنی[M2]اقرار کن برندی و زانکار غم مخور
[B][M1]چون دوست در نظر بود از دشمنت چه غم[M2]چون گل بدست باشدت از خار غم مخور
[B][M1]با طلعت حبیب چه اندیشه از رقیب[M2]چون یار حاضرست ز اغیار غم مخور
[B][M1]گردرد دل دوا شود ایدوست شاد زی[M2]ور غمگسار غم بود ای یار غم مخور
[B][M1]چون زر به دست نیست ز طرار غم مدار[M2]چون سر ز دست رفت ز دستار غم مخور
[B][M1]خواجو مدام جرعهٔ مستان عشق نوش[M2]وز اعتراض مردم هشیار غم مخور
[A]
[B][M1]دوری از ما مکن ای چشم بد از روی تو دور[M2]زانکه جانی تو و از جان نتوان بود صبور
[B][M1]بی ترنج تو بود میوهٔ جنت همه نار[M2]لیک با طلعت تو نار جهنم همه نور
[B][M1]بنده یاقوت ترا از بن دندان لؤلؤ[M2]در خط از سنبل مشکین سیاهت کافور
[B][M1]چشمت از دیدهٔ ما خون جگر می‌طلبد[M2]روشنست این که به جز باده نخواهد مخمور
[B][M1]سلسبیلست می از دست تو در صحن چمن[M2]خاصه اکنون که جان باغ بهشتست و تو حور
[B][M1]خیز تا رخت تصوف بخرابات کشیم[M2]که ز تسبیح ملولیم و ز سجاده نفور
[B][M1]از پی پرتو انوار تجلی جمال[M2]همچو موسی ارنی گوی رخ آریم بطور
[B][M1]هر که نوشید می بیخودی از جام الست[M2]مست و مدهوش سر از خاک برآرد بنشور
[B][M1]چون مغان از تو بصد پایه فرا پیشترند[M2]تو بدین زهد چهل ساله چه باشی مغرور
[B][M1]ساقیا باده بگردان که بغایت حیف است[M2]ما بدینگونه ز می مست و می از ما مستور
[B][M1]حور با شاهد ما لاف لطافت می‌زد[M2]لیکن از منظر او معترف آمد بقصور
[B][M1]بینم آیا که طبیبم بسر آید روزی[M2]من بر چشم خوشش مرده و چشمش رنجور
[B][M1]برو از منطق خواجو بشنو قصهٔ عشق[M2]زانکه خوشتر بود از لهجهٔ داود زبور
[A]
[B][M1]برافکن سایبان ظلمت از نور[M2]که باد از روی خوبت چشم بد دور
[B][M1]رخت در چشم ما نورست در چشم[M2]نظر بر طلعتت نور علی نور
[B][M1]بیاقوتت برات آورده سنبل[M2]ز ریحان تو در خط رفته کافور
[B][M1]ترا بر جان من فرمان روانست[M2]که سلطان آمرست و بنده مامور
[B][M1]بهشتی روی اگر در گلشن آید[M2]تو پنداری که این خلدست و آن حور
[B][M1]گرم روی زمین گردد مصور[M2]نبیند ناظرم جز روی منظور
[B][M1]ز بادامش حریفان نیمه مستند[M2]ولی آنماهرخ در پرده مستور
[B][M1]ز لعلش بوسه‌ئی می‌خواستم گفت[M2]نباید داد شیرینی برنجور
[B][M1]از آن خواجو بیاقوتش کند میل[M2]که دایم آب خواهد طبع محرور
[A]
[B][M1]بیار باده که شب ظلمتست و شاهد نور[M2]شراب کوثر و مجلس بهشت و ساقی حور
[B][M1]کمینه خادمهٔ بزمگاه ماست نشاط[M2]کهینه خادم خلوتسرای ماست سرور
[B][M1]معطرست دماغ معاشران ز بخار[M2]معنبرست مشام صبوحیان ز بخور
[B][M1]ببند خادم ایوان در سراچه که ما[M2]بدوست مشتغلیم و ز غیر دوست نفور
[B][M1]ز نور عشق برافروز شمع منظر دل[M2]به حکم آنکه مه از مهر می‌پذیرد نور
[B][M1]دلی که همدم مرغان لن ترانی نیست[M2]کجا بگوش وی آید صفیر طایر طور
[B][M1]مرا ز میکده پرهیز کردن اولیتر[M2]که گفته‌اند بپرهیز به شود رنجور
[B][M1]ولی چنین که منم بیخود از شراب الست[M2]بهوش باز نیایم مگر بروز نشور
[B][M1]ز شکر تو مرا صبر به که شیرینی[M2]طبیب منع کند از طبیعت محرور
[B][M1]ولی ز لعل تو صبرم خلاف امکانست[M2]که می پرست نباشد ز جام باده صبور
[B][M1]فروغ چهره‌ات از تاب طره پنداری[M2]که آفتاب شود طالع از شب دیجور
[B][M1]چه دور باشد ارت ذره ئی نباشد مهر[M2]که ماه چارده دایم ز مهر باشد دور
[B][M1]به روی همنفسی خوش بود نظر ور نی[M2]ز ناظری چه تمتع که نبودش منظور
[B][M1]ز جام عشق تو خواجو چنین که مست افتاد[M2]بروز حشر سر از خاک برکند مخمور
[A]
[B][M1]پندم به چه عقل می‌دهد پیر[M2]بندم بچه جرم می‌نهد میر
[B][M1]کز حلقهٔ زلف او دلم را[M2]کس باز نیاورد بزنجیر
[B][M1]تدبیر چه سود از آنکه نتوان[M2]آزاد شدن ز بند تقدیر
[B][M1]ما بی رخ او و نالهٔ زار[M2]او با می لعل و نغمهٔ زیر
[B][M1]در دیده کشم بجای مژگان[M2]گر زآنکه ز شست او بود تیر
[B][M1]بسیار ورق که درخیالش[M2]کردیم بخون دیده تحریر
[B][M1]از دست برون شدم چه درمان[M2]وز پای درآمدم چه تدبیر
[B][M1]هر خواب که دوش دیده بودم[M2]جز چشم تواش نبود تعبیر
[B][M1]تا وقت سحرنگر که خواجو[M2]نالد همه شب چو مرغ شبگیر
[A]
[B][M1]معلوم نگردد سخن عشق بتقریر[M2]کایات مودت نبود قابل تفسیر
[B][M1]مرغان چمن را به سحر همنفسی نیست[M2]در فصل بهاران به جز از ناله شبگیر
[B][M1]زینگونه چو از درد بمردیم چه درمان[M2]زیندست چو از پای فتادیم چه تدبیر
[B][M1]کوته نکنم دست دل از زلف جوانان[M2]گر زانکه بزنجیر مقید کندم پیر
[B][M1]احوال پریشانی من موی به مو بین[M2]کان سنبل شوریده کند پیش تو تقریر
[B][M1]چون شرح دهم غصهٔ دوری که نگنجد[M2]اسرار غم هجر تو در طی طوامیر
[B][M1]از چشم قلم خون بچکد بر رخ دفتر[M2]هر دم که کنم نسخهٔ سودای تو تحریر
[B][M1]در سنگ اثر می‌کند آه دل مظلوم[M2]لیکن نکند در دل سنگین تو تاثیر
[B][M1]از پردهٔ تدبیر برون آی چو خواجو[M2]تا خود چه برآید ز پس پردهٔ تقدیر
[A]
[B][M1]فتاده‌ام من دیوانه در غم تو اسیر[M2]بیا و طره برافشان که بشکنم زنجیر
[B][M1]برآید از قلمم بوی مشک تاتاری[M2]اگر بوصف خطت شمه‌ئی کنم تحریر
[B][M1]چه خوابهای پریشان که دیده‌ام لیکن[M2]معبرم همه زلف تو می‌کند تعبیر
[B][M1]چنین که باز گرفتی زبان ز پرسش من[M2]زبان خامه ازین دل شکسته باز مگیر
[B][M1]اگر چنانکه توانی جدا شدن ز نظر[M2]گمان مبر که توانی برون شدن ز ضمیر
[B][M1]ز بوستان نعیمم گزیر هست ولیک[M2]ز دوستان قدیمم نه ممکنست گزیر
[B][M1]حکایت دل از آن رو کنم بدیده سواد[M2]که درد عشق فزون آید از بیان دبیر
[B][M1]اگر به نامه کنم وصف آه و زاری دل[M2]برآید از سر کلکم هزار نالهٔ زیر
[B][M1]کند شکایت هجر تو یک بیک خواجو[M2]بخون دیدهٔ گرینده دمبدم تحریر
[A]
[B][M1]برگیر دل ز ملک جهان و جهان بگیر[M2]و آرام دل ز جان طلب و ترک جان بگیر
[B][M1]چون ما بترک گلشن و بستان گرفته‌ایم[M2]گو باغبان بیا ودر بوستان بگیر
[B][M1]پیر مغان گرت بخرابات ره دهد[M2]قربان او ز جان شو و کیش مغان بگیر
[B][M1]از عقل پیر درگذر و جام می بخواه[M2]وانگه بیا و دامن بخت جوان بگیر
[B][M1]اکنون که در چمن گل سوری عروس گشت[M2]از دست گلرخان می چون ارغوان بگیر
[B][M1]گر وعده‌ات بملکت نوشیروان دهند[M2]بگذر ز وعده و می نوشین روان بگیر
[B][M1]یا چون میان یار ز هستی کنار کن[M2]یا ترک آن پریرخ لاغر میان بگیر
[B][M1]ای ساربان چو طاقت ره رفتنم نماند[M2]چون اشک من بیا و ره کاروان بگیر
[B][M1]خواجو اگر چنانکه جهانگیریت هواست[M2]برگیر دل ز ملک جهان و جهان بگیر
[A]
[B][M1]با عقیق لب او لعل بدخشان کم گیر[M2]با گل عارض او لالهٔ نعمان کم گیر
[B][M1]سخن سرکشی سرو سهی بیش مگوی[M2]قد یارم نگر و سرو خرامان کم گیر
[B][M1]با وجود لب لعل و خط مشگ آسایش[M2]یاد ظلمت مکن و چشمهٔ حیوان کم گیر
[B][M1]شب تاریک اگرت وصل میسر گردد[M2]با رخش چشمهٔ خورشید درخشان کم گیر
[B][M1]میلت ار جز بتماشای گلستان نکشد[M2]در جمالش نگر و طرف گلستان کم گیر
[B][M1]غمزه‌اش بین و دگر شوخی عبهر کم گوی[M2]خط سبزش نگر و سبزهٔ بستان کم گیر
[B][M1]وصل آن حور پریچهره گرت دست دهد[M2]نام جنت مبر وملک سلیمان کم گیر
[B][M1]گوش بر قول مغنی کن و برطرف چمن[M2]صبحدم نغمهٔ مرغان خوش الحان کم گیر
[B][M1]خواجو این منزل ویرانه به اندازهٔ تست[M2]از اقالیم جهان خطهٔ کرمان کم گیر
[A]
[B][M1]بیدلی گردل ز دلبر برنگیرد گومگیر[M2]عاشقی را گر ملامت در نگیرد گو مگیر
[B][M1]گر ز دست او دلم از پا درآید گو درآی[M2]ور ز پای او سرم سر برنگیرد گو مگیر
[B][M1]پادشاهی با گدائی گر نسازد گومساز[M2]خود پرستی دست مستی گر نگیرد گو مگیر
[B][M1]آنکه در ملک ملاحت کوس شاهی می‌زند[M2]گر گدائی را به چیزی بر نگیرد گو مگیر
[B][M1]هر که نتواند سر اندر پای جانان باختن[M2]گر حدیث خنجرش در سر نگیرد گومگیر
[B][M1]و آنکه او در عالم معنی ز دلبردور نیست[M2]گر بصورت دامن دلبر نگیرد گومگیر
[B][M1]بلبل بی دل که بی گل خار خارش می‌کند[M2]گر بترک لالهٔ احمر نگیرد گو مگیر
[B][M1]پیر ما را گر به خلوت با جوانی سرخوشست[M2]گر جز این ره مذهبی دیگر نگیرد گو مگیر
[B][M1]بیدلی گر سر بشیدائی برآرد گو برآر[M2]گمرهی گر عقل را رهبر نگیرد گو مگیر
[B][M1]خاجو آنساعت که جانبازان سراندازی کنند[M2]گر تهی دستی بترک سرنگیرد گو مگیر
[A]
[B][M1]ترک عالم گیر و عالم را مسخر کرده گیر[M2]و ابلق ایام را در زیر زین آورده گیر
[B][M1]چون ازین منزل همی باید گذشتن عاقبت[M2]همچو مه برطارم پیروزه منزل کرده گیر
[B][M1]گر حیات جاودانی بایدت همچون خضر[M2]روی ازین ظلمت بتاب و آب حیوان خورده گیر
[B][M1]همچو فرهاد از غم شیرین بتلخی جان بده[M2]وز لب جان پرور شیرین روان پرورده گیر
[B][M1]خون دل خور چون صراحی و به آب آتشی[M2]آبروی آفتاب آتش افشان برده گیر
[B][M1]رخ ز مهمانخانهٔ گیتی بگردان چون مسیح[M2]و آسمان را گرد خواص و قرص مه را گرده گیر
[B][M1]تا کی آزاری به بیزاری و زاری خلق را[M2]مرهم آزار باش و خلق را آزرده گیر
[B][M1]بر بزرگان خرده گیری وز بزرگی دم زنی[M2]گر بزرگی بگذر این راه و بترک خرده گیر
[B][M1]همچو خواجو تا شود شمع فلک پروانه‌ات[M2]شمع دل را زنده دار و خویشتن را مرده گیر
[A]
[B][M1]دامن خرگه برافکن ای بت کشمیر[M2]سرو قباپوش و آفتاب جهانگیر
[B][M1]چهرهٔ خوب تو رشک لعبت نوشاد[M2]نرگس مستت بلای جادوی کشمیر
[B][M1]نقش جمالت نگارخانهٔ مانی[M2]خط سیاه تو روزنامهٔ تقدیر
[B][M1]ترک پری روی من ندانمت امروز[M2]خاطر صحراست یا عزیمت نخجیر
[B][M1]خط کله برشکن گلاله برافشان[M2]بند قبا برگشای و جام طرب گیر
[B][M1]از در خویشم مران که از خم گیسو[M2]حلق دلم بسته‌ئی بحلقهٔ زنجیر
[B][M1]درد و غمم چون ز پا فکند چه درمان[M2]کار دلم چون ز دست رفت چه تدبیر
[B][M1]کشتن عشاق را چه حاجت شمشیر[M2]قصهٔ مشتاق را چه حاجت تقریر
[B][M1]فصل بهاران نه ممکنست خموشی[M2]بلبل شب خیز را ز نالهٔ شبگیر
[B][M1]هر که فرو خواند عشق نامهٔ خواجو[M2]کرد پر از خون دیده طی طوامیر
[A]
[B][M1]کار من شکسته بسامان رسید باز[M2]درد من ضعیف بدرمان رسید باز
[B][M1]شاخ امید من گل صد برگ بار داد[M2]مرغ مراد من بگلستان رسید باز
[B][M1]از بارگاه مکرمت عام خسروی[M2]تشریف خاص بین که بدربان رسید باز
[B][M1]آدم که آب کوثرش از دیده رفته بود[M2]چون گل به صحن گلشن رضوان رسید باز
[B][M1]دیوان کنون حکومت دیوان کجا کنند[M2]کانگشتری بدست سلیمان رسید باز
[B][M1]یکساله ره ز طرف چمن دور بود گل[M2]لیکن بکام دوست ببستان رسید باز
[B][M1]یعقوب کو به کلبه احزان مقیم بود[M2]نا گه بوصل یوسف کنعان رسید باز
[B][M1]بی تاج مانده بود سرتخت سلطنت[M2]و اکنون چه غم که سنجق سلطان رسید باز
[B][M1]ای دل مباش طیره که جانم ز تیرگی[M2]همچون خضر بچشمهٔ حیوان رسید باز
[B][M1]چندین چه نالی از شب دیجور حادثات[M2]روشن برآ که صبح درفشان رسید باز
[B][M1]خواجو مسوز رشتهٔ جان را ز تاب دل[M2]کان شمع شب فروز به ایوان رسید باز
[A]
[B][M1]ای دل ار صحبت جانان طلبی جان درباز[M2]جان چه باشد دو جهان در ره جانان درباز
[B][M1]مرد این راه نئی ورنه چو مردان رهش[M2]پای ننهاده از اول سر و سامان درباز
[B][M1]در ره جان جهان جان و جهان باخته‌اند[M2]تو اگر اهل دلی دل چه بود جان درباز
[B][M1]تا ترا دیو و پری جمله مسخر گردد[M2]گر کم از مور نئی ملک سلیمان درباز
[B][M1]دعوی زهد کنی دردی خمار بنوش[M2]دین و دنیا طلبی عالم ایمان درباز
[B][M1]درد را چاشنیی هست که درمان را نیست[M2]گر تو آن می‌طلبی مایهٔ درمان درباز
[B][M1]تا سلاطین جهان جمله گدای تو شوند[M2]چون گدایان درش ملکت سلطان درباز
[B][M1]با لب و خال وی ار عمر خضر می‌خواهی[M2]ترک ظلمت کن و سرچشمهٔ حیوان درباز
[B][M1]تا بچوگان سعادت ببری گوی مراد[M2]گوی دل در خم آن زلف چو چوگان درباز
[B][M1]سر میدان محبت بودت ملک وجود[M2]اگرت دست دهد بر سر میدان درباز
[B][M1]خواجو ار لقمه‌ئی از سفرهٔ لقمان طلبی[M2]ملک یونان ز پی حکمت یونان درباز
[A]
[B][M1]بستیم دل در آن سر زلف دراز باز[M2]گشتیم صید آن صنم دلنواز باز
[B][M1]مرغی که بود بلبل بستانسرای شوق[M2]همچون تذرو گشت گرفتار باز باز
[B][M1]با ما اساس عربده و کین نهاده است[M2]آن چشم مست تیغ کش ترکتاز باز
[B][M1]فلفل فکنده است برآتش بنام ما[M2]آن خال هندوئی سیه مهره باز باز
[B][M1]اکنون که در کشاکش زلفت فتاده‌ایم[M2]ما و کمند عشق و شبان دراز باز
[B][M1]مجنون دلش بحلقهٔ زنجیر می‌کشد[M2]دارد مگر بطره لیلی نیاز باز
[B][M1]با دوستان ز بهر چه در بسته‌ئی زبان[M2]باز آی و برگشای سر درج راز باز
[B][M1]با ما بساز یکنفس آخر که همچو عود[M2]ما را بسوخت مطربهٔ پرده‌ساز باز
[B][M1]خواجو دگر بدام غمت پای بند شد[M2]محمود گشت فتنه روی ایاز باز
[A]
[B][M1]چون کوتهست دستم از آن گیسوی دراز[M2]زین پس من و خیالش و شبهای دیر باز
[B][M1]امروز در جهان به نیازست ناز ما[M2]و او از نیاز فارغ و از ناز بی نیاز
[B][M1]عشاق را اگر بحرم ره نمی‌دهند[M2]از ره چرا برند به آوازهٔ حجاز
[B][M1]محمود اگر چنانکه مسخر کند دو کون[M2]نبود ز هر دو کون مرادش به جز ایاز
[B][M1]رو عشق را بچشم خرد بین که ظاهرست[M2]در معنیش حقیقت و در صورتش مجاز
[B][M1]ای رود چنگ زن که چو عودم بسوختی[M2]چون سوختی دلم نفسی با دلم بساز
[B][M1]در دام زلف سرزده‌ات مرغ جان من[M2]همچون کبوتریست که افتد بچنگ باز
[B][M1]سرو سهی که هست شب و روز در قیام[M2]چون قامتت بدید بر او فرض شد نماز
[B][M1]خواجو نظر ببعد مسافت مکن که نیست[M2]راه امید بسر قدم رهروان دراز
[A]
[B][M1]خادمهٔ عود سوز مطربهٔ عود ساز[M2]شمع نه و عود سوز چنگ زن و عود ساز
[B][M1]صبح برآمد ببام مرغ درآمد بزیر[M2]صبح تبسم نمای مرغ ترنم نواز
[B][M1]مجلسیان سحر محرم اسرار عشق[M2]خلوتیان صبوح غرقهٔ دریای راز
[B][M1]قاتل مشتاق گو تیغ مکش در حرم[M2]رهزن عشاق گو چنگ مزن در حجاز
[B][M1]دلبر شیرین سخن بیش نماید عتاب[M2]شاهد سیمین بدن بیش کند کبر و ناز
[B][M1]یار چو غمخوار گشت غم چه بود غمگسار[M2]بنده چو محمود شد شاه که باشد ایاز
[B][M1]صورت معنی کجا کشف شود برخرد[M2]عشق حقیقی کرا دست دهد در مجاز
[B][M1]آن مه طوبی خرام گر بچمن بگذرد[M2]سرو خرامان برد قامت او را نماز
[B][M1]خواجو اگر عاشقی از همه آزاد باش[M2]زانکه به آزادگی سرو بود سرفراز
[A]
[B][M1]ای شده بر مه ز شبه مهره ساز[M2]با شبه‌ات مار سیه مهره باز
[B][M1]جادوی هاروت وشت دلفریب[M2]هندوی زنگی صفتت ترکتاز
[B][M1]بزم صبوحی ز قدح برفروز[M2]رایت عشرت به چمن برفراز
[B][M1]وصل گل و بلبل و فصل بهار[M2]زلف تو و ماه و شبان دراز
[B][M1]شعله فروزان بفروزند شمع[M2]پرده نوازان بنوازند ساز
[B][M1]مرغ شد از نالهٔ من در خروش[M2]شمع شد از آتش من در گداز
[B][M1]باده پرستان شراب الست[M2]مست می لعل بتان طراز
[B][M1]شاهد مستان شده دستان نمای[M2]بلبل خوشخوان شده دستان نواز
[B][M1]خادمهٔ پرده‌سرا عود سوز[M2]مطربهٔ پرده‌سرا عود ساز
[B][M1]مجلسیان محرم اسرارعشق[M2]همنفسان غرقهٔ دریای راز
[B][M1]خاطر خواجو و خیال حبیب[M2]دیدهٔ محمود و جمال ایاز
[A]
[B][M1]پیش عاقل نیاز چیست نماز[M2]نزد عاشق نماز چیست نیاز
[B][M1]نغمه سازی بنالهٔ دلسوز[M2]صبحدم می‌زد این غزل برساز
[B][M1]کای بدل پرده سوز شاهد روز[M2]وی بجان پرده ساز مجلس راز
[B][M1]اگرت بر سرست سایهٔ مهر[M2]سایه‌ئی بر سر سپهر انداز
[B][M1]تا ترا عاقبت شود محمود[M2]همچو محمود شو غلام ایاز
[B][M1]دل دیوانگی بمهر افروز[M2]سر فرزانگی بعشق افراز
[B][M1]مشو از منعمان جاه اندوز[M2]مشو از مفلسان چاه انداز
[B][M1]یا بیا در غم زمانه بسوز[M2]یا برو با غم زمانه بساز
[B][M1]ترک این راه کن که نبود راست[M2]دل بسوی عراق و رو بحجاز
[B][M1]اگرت ساز نیست سوز کجاست[M2]ورت آواز هست کو آواز
[B][M1]خیز خواجو که مرغ گلشن دل[M2]در سماعست و روح در پرواز
[B][M1]باز کن چشم جان که طائر قدس[M2]نشود صید جز بدیده باز
[A]
[B][M1]کجا بود من مدهوش را حضور نماز[M2]که کنج کعبه ز دیر مغان ندانم باز
[B][M1]مرا مخوان به نماز ای امام و وعظ مگوی[M2]که از نیاز نمی‌باشدم خبر ز نماز
[B][M1]چو صوفی از می صافی نمی‌کند پرهیز[M2]مباش منکر دردیکشان شاهد باز
[B][M1]بساز مطرب مجلس نوای سوختگان[M2]که بلبل سحری می‌کند سماع آغاز
[B][M1]اگر چو عود توام در نفس بخواهی سوخت[M2]مرا ز ساز چه می‌افکنی بسوز و بساز
[B][M1]بدان طمع که کند مرغ وصل خوبان صید[M2]دو دیده‌ام نگر از شام تا سحرگه باز
[B][M1]خیال زلف سیاه تو گر نگیرد دست[M2]که بر سرآرد ازین ظلمتم شبان دراز
[B][M1]تو در تنعم و نازی ز ما چه اندیشی[M2]که ناز ما بنیازست و نازش تو بناز
[B][M1]اگر ز خط تو چون موی سر بگردانم[M2]ببند و چون سر زلفم برآفتاب انداز
[B][M1]امید بندهٔ مسکین بهیچ واثق نیست[M2]مگر بلطف خداوندگار بنده نواز
[B][M1]خرد مجوی ز خواجو که اهل معنی را[M2]نظر به عشق حقیقتی بود نه عقل مجاز
[B][M1]گذشت شعر ز شعری و شورش از گردون[M2]چرا که از پی آوازه می‌رود آواز
[A]
[B][M1]بنده محمودست و سلطان در ره معنی ایاز[M2]کار دینداران نمازست و نماز ما نیاز
[B][M1]ایکه از بهر نمازت گوش جان بر قامتست[M2]قامتی را جوی کاید سرو پیشش در نماز
[B][M1]گر ز دست ساقی تحقیق جامی خورده‌ئی[M2]می پرستی را حقیقت دان وهستی را مجاز
[B][M1]حاجیان چون روی در راه حجاز آورده‌اند[M2]مطرب عشاق گو بنواز راهی از حجاز
[B][M1]هر گروهی مذهبی دارند و هر کس ملتی[M2]مذهب ما نیست الا عشق خوبان طراز
[B][M1]پیش رامین هیچ گل ممکن نباشد غیر ویس[M2]پیش سلطان هیچکس محمود نبود جز ایاز
[B][M1]سوختیم ای مطرب بربط نواز چنگ زن[M2]ساز را بر ساز کن و امشب دمی با ما بساز
[B][M1]بلبل دلسوز بین از نالهٔ ما در خروش[M2]شمع بزم افروز بین از آتش ما در گداز
[B][M1]ای خوشا در مجلس روحانیان گاه صبوح[M2]دلنوازان عود سوز و پرده سازان عود ساز
[B][M1]گفتمش بازآ که هرشب چشم من بازست گفت[M2]مرغ وصلم صید نتوان کرد با این چشم باز
[B][M1]باز پرسیدم ز زلفش کز چه رو آشفته‌ئی[M2]گفت خواجو قصهٔ شوریدگان باشد دراز
[A]
[B][M1]روز عیش و طرب و عید صیامست امروز[M2]کام دل حاصل و ایام به کامست امروز
[B][M1]گو عروس فلکی رخ منمای از مشرق[M2]که مرا دیدن آن ماه تمامست امروز
[B][M1]خون عشاق اگر چند حلالست ولیک[M2]عیش را جز می و معشوق حرامست امروز
[B][M1]صبحدم بلبل مست از چه سبب می‌نالد[M2]کار او چون ز بهاران بنظامست امروز
[B][M1]در چمن نرگس سرمست خراب افتادست[M2]زانکه اندر قدح لاله مدامست امروز
[B][M1]محتسب بیهده گو منع مکن رندانرا[M2]کانکه با شاهد و می نیست کدامست امروز
[B][M1]زاهدی را که نبودی ز صوامع خالی[M2]باز در کنج خرابات مقامست امروز
[B][M1]نالهٔ زیر ز عشاق بسی زار بود[M2]مطرب از بهر چه آهنگ تو با مست امروز
[B][M1]گو بگویند که در دیر مغان خواجو را[M2]دست در گردن و لب برلب جامست امروز
[A]
[B][M1]این غزل یک دو نوبت از سرسوز[M2]بلبلی باز گفت در نوروز
[B][M1]کای گل تازه روی خندان لب[M2]وی دلارای بوستان افروز
[B][M1]گر بدانستمی که فرقت تو[M2]اینچنین صعب باشد و دلسوز
[B][M1]از تو خالی نبودمی یکدم[M2]وز تو دوری نجستمی یک روز
[B][M1]من چنین از تو دور و بر وصلت[M2]خار سر تیز از آن صفت پیروز
[B][M1]در دلم زان دراز سوختنیست[M2]این همه زخم ناوک دلدوز
[B][M1]گل بخندید و گفت خامش باش[M2]و آتش دل ز خار بر مفروز
[B][M1]اگرت هست برگ صحبت ما[M2]دیدهٔ باز را به خار بدوز
[B][M1]برکناری برو چو چنگ بساز[M2]در میانی بیا چو عود بسوز
[B][M1]هر که دارد سر محبت تو[M2]گو ز خواجو بیا وعشق آموز
[B][M1]وین گهرها که می‌کند تضمین[M2]یک بیک میگزین و میاندوز
[A]
[B][M1]در جهان قصه حسن تو نشد فاش هنوز[M2]تو دل خلق جهان صید کنی باش هنوز
[B][M1]هیچ دل سوخته کام دل شوریده نیافت[M2]زان عقیق لب در پوش گهر پاش هنوز
[B][M1]باش تا نقش ترا سجده کند لعبت چین[M2]زانکه فارغ نشد از نقش تو نقاش هنوز
[B][M1]تا دلم صید نگشتی بکمند غم عشق[M2]سنبلت سلسله بر گل نزدی کاش هنوز
[B][M1]گرچه فرهاد نماندست ولیکن ماندست[M2]شور لعل لب شیرین شکر خاش هنوز
[B][M1]چند گوئی که شدی فتنهٔ رویم خواجو[M2]نشدم در غمت افسانهٔ او باش هنوز
[B][M1]عاقبت فاش شود سر من از شور غمت[M2]گر به شیدائی و رندی نشدم فاش هنوز
[A]
[B][M1]برگ نسرین ترا بی خار می‌یابم هنوز[M2]باغ رخسارت پر از گلنار می‌یابم هنوز
[B][M1]دوش می‌گفتی که چشم ناتوانم خوشترست[M2]خوشترست اما منش بیمار می‌یابم هنوز
[B][M1]تا نپنداری که بنشست آتش منصور از آنک[M2]سوز عشقش همچنان از دار می‌یابم هنوز
[B][M1]از سرشک چشم فرهاد ای بسا لعل و گهر[M2]کاین زمان در دامن کهسار می‌یابم هنوز
[B][M1]همچو خسرو جان شیرین باختم در راه عشق[M2]لیک در دل حسرت دلدار می‌یابم هنوز
[B][M1]ماه کنعانم برفت از کلبهٔ احزان ولی[M2]عکس رویش بر در و دیوار می‌یابم هنوز
[B][M1]اول شب بود کان یار از شبستانم برفت[M2]وز نسیم صبح بوی یار می‌یابم هنوز
[B][M1]جز نسیمی کان به چین زلف او بگذشت دوش[M2]دامنش پر نافهٔ تاتار می‌یابم هنوز
[B][M1]گر چه خواجو شد مقیم خانقاه اما مدام[M2]خلوتش در خانه خمار می‌یابم هنوز
[A]
[B][M1]نشست شمع سحر ای چراغ مجلسیان خیز[M2]بیار باده و بشنو نوای مرغ سحرخیز
[B][M1]سپیده نافه گشایست و باد غالیه افشان[M2]شراب مشک نسیمست و مشک غالیه آمیز
[B][M1]کنون که غنچه بخندید و باد صبح برآمد[M2]بگیر داد صبوحی ز بادهٔ طرب انگیز
[B][M1]چراغ مجلس مستان ز شمع چهره برافروز[M2]ز بهر نقل حریفان شکر ز پسته فرو ریز
[B][M1]مرا که خال تو فلفل فکنده است برآتش[M2]چرا ز غالیه دلبند می‌کنی و دلاویز
[B][M1]برون ز شکر شیرین سخن مگوی که فرهاد[M2]به نیم جو نخرد خسروی ملکت پرویز
[B][M1]بسوز مجمر و دود از دل عبیر برآور[M2]بساز بربط و آتش ز جان عود برانگیز
[B][M1]بگیر سلسلهٔ زلف دلبران سمن رخ[M2]برآر شور ز یاقوت شاهدان شکرریز
[B][M1]مرا مگوی که پرهیز کن ز میکده خواجو[M2]که مست عشق نداند حدیث توبه و پرهیز
[A]
[B][M1]بگشا بشکر خنده لب لعل شکرریز[M2]با پستهٔ شیرین ز شکر شور برانگیز
[B][M1]تلخست می از دست حریفان ترش روی[M2]در ده قدحی از لب شیرین شکرریز
[B][M1]بنشست ز باد سحری شمع شبستان[M2]ای شمع شبستان من غمزده برخیز
[B][M1]بفشان گره طرهٔ مشکین پریشان[M2]وز سنبل تر غالیه بر برگ سمن ریز
[B][M1]آن دل که بیک تیر نظر صید گرفتی[M2]از سلسلهٔ سنبل شوریده درآویز
[B][M1]ای آب رخم برده از آن لعل چو آتش[M2]وی خون دلم خورده بدان غمزهٔ خونریز
[B][M1]گویند که پرهیز کن از مستی و رندی[M2]با نرگس مستت چه زند توبه و پرهیز
[B][M1]فرهاد اگرش دست دهد دولت شاهی[M2]بی شکر شیرین چه کند ملکت پرویز
[B][M1]خواجو چه کنی ناله و فریاد جگر سوز[M2]گلرا چه غم از نعرهٔ مرغان سحرخیز
[A]
[B][M1]ای دلم را شکر جان‌پرورت چون جان عزیز[M2]خاک پایت همچو آب چشمهٔ حیوان عزیز
[B][M1]عیب نبود گر ترنج از دست نشناسم که نیست[M2]در همه مصرم کسی چون یوسف کنعان عزیز
[B][M1]یک زمان آخر چو مهمان توام خوارم مکن[M2]زانکه باشد پیش ارباب کرم مهمان عزیز
[B][M1]خستگان زنده‌دل دانند قدر درد عشق[M2]پیش صاحب درد باشد دارو و درمان عزیز
[B][M1]گر من بیچاره نزدیک تو خوارم چاه نیست[M2]دور نبود گر ندارد بنده را سلطان عزیز
[B][M1]آب چشم و رنگ روی ما ندارد قیمتی[M2]زانکه نبود گوهر اندر بحر و زر در کان عزیز
[B][M1]زلف کافر کیش او ایمان من بر باد داد[M2]ای عزیزان پیش کافر کی بود ایمان عزیز
[B][M1]گر ترا خواجو نباشد آبروئی در جهان[M2]عیب نبود زانکه نبود گنج در ویران عزیز
[B][M1]بر سر میدان عشقش جهان برافشان مردوار[M2]قلب دشمن نشکند آنرا که باشد جان عزیز
[A]
[B][M1]ز لعل عیسویان قصهٔ مسیحا پرس[M2]ز چین زلف بتان معنی چلیپا پرس
[B][M1]اگر ملالتت از سرگذشت ما نبود[M2]سرشک ما نگر و ماجرای دریا پرس
[B][M1]دل شکسته مجنون ز زلف لیلی جوی[M2]حدیث مستی وامق ز چشم عذرا پرس
[B][M1]بهای یوسف کنعان اگر نمی‌دانی[M2]عزیز من برو از دیدهٔ زلیخا پرس
[B][M1]حکایت لب شکرفشان ز من بشنو[M2]حلاوت شکر از طوطی شکرخا پرس
[B][M1]چو هر سخن که صبا نقش می‌کند با دوست[M2]بیان حسن گل از بلبلان شیدا پرس
[B][M1]کمال طلعت زیبا و لطف منظر خویش[M2]گرت در آینه روشن نگشت از ما پرس
[B][M1]شب دراز به مژگان ستاره می شمرم[M2]ورت ز من نکند باور از ثریا پرس
[B][M1]گهی که از لب لعلت سخن کند خواجو[M2]بیا در آن دم و از قصهٔ مسیحا پرس
[A]
[B][M1]معنی این صورت از صورتگران چین بپرس[M2]مرد معنی را نشان از مرد معنی بین بپرس
[B][M1]کفر دانی چیست دین را قبلهٔ خود ساختن[M2]معنی کفر ار نمی‌دانی ز اهل دین بپرس
[B][M1]چون تو آگه نیستی از چشم شب‌پیمای من[M2]حال بیداری شبهای من از پروین بپرس
[B][M1]گر گروهی ویس را با گل مناسب می‌نهند[M2]نسبت گل با رخ ویس از دل رامین بپرس
[B][M1]گر چه خسرو کام جان از شکر شیرین گرفت[M2]از دل فرهاد شور شکر شیرین بپرس
[B][M1]حال سرگردانی جمعی پریشان موبمو[M2]از شکنج سنبل پرچین چین بر چین بپرس
[B][M1]باغبان دستان بلبل را چه داند گو برو[M2]شورش مرغان شبگیر از گل و نسرین بپرس
[B][M1]قصهٔ درد دل تیهو کجا داند عقاب[M2]از تذرو خسته حال چنگل شاهین بپرس
[B][M1]شعر شورانگیز خواجو را که بردست آب قند[M2]از شکر ریزان پرشور سخن شیرین بپرس
[A]
[B][M1]ای مرغ خوش‌نوا چه فرو بسته‌ئی نفس[M2]برکش ز طرف پرده‌سرا نالهٔ جرس
[B][M1]چون نغمه ساز گلشن روحانیان توئی[M2]خاموش تا به چند نشینی درین قفس
[B][M1]تا کی درین مزابل سفلی کنی نزول[M2]قانع مشو ز روضهٔ رضوان بخار و خس
[B][M1]اهل خرد متابعت نفس کی کنند[M2]شاه جهان چگونه شود بندهٔ عسس
[B][M1]تنگ شکر بریزد ازین بوم شوره ناک[M2]پرواز کن وگرنه بتنگ آئی از مگس
[B][M1]در راه مهر نیست به جز سایه همنشین[M2]در کوی عشق نیست به جز ناله همنفس
[B][M1]مستعجلی و روی بگردانده از طریق[M2]مستسقئی و جان بلب آورده در ارس
[B][M1]با برهمن مگو سخن شرع بعد ازین[M2]وز اهرمن مجو صفت عرش ازین سپس
[B][M1]عمر عزیز چون بهوس صرف کرده‌ئی[M2]جان عزیز را مده آخر درین هوس
[B][M1]آزاد باش و بندهٔ احساس کس مشو[M2]کازاده آن بود که نگردد اسیر کس
[B][M1]خواجو ترا چو ناله به فریاد می‌رسد[M2]دریاب خویش را و به فریاد خویش رس
[A]
[B][M1]نه مرا بر سر کوی تو به جز سایه جلیس[M2]نه مرا در غم عشق تو به جز ناله انیس
[B][M1]نزد خسرو نبود هیچ شکر جز شیرین[M2]پیش رامین نبود هیچ گل الا رخ ویس
[B][M1]گر نه هدهد ز سبا مژدهٔ وصل آرد باز[M2]که رساند بسلیمان خبری از بلقیس
[B][M1]مهر ورزان چو جمال تو بها می‌کردند[M2]روی چون ماه ترا مشتری آمد برجیس
[B][M1]پیش چین سر زلف تو نیرزد بجوی[M2]نافهٔ مشک ختا گر چه متاعیست نفیس
[B][M1]باغ دور از تو بر مدعیان فردوسست[M2]خار و خس برگ گل و لاله بود نزد خسیس
[B][M1]بر سر کوی خرابات مغان خواجو را[M2]کاسه آنگاه شود پر که تهی گردد کیس
[A]
[B][M1]به فلک می‌رسد خروش خروس[M2]بشنو آوای مرغ و نالهٔ کوس
[B][M1]شد خروس سحر ترنم ساز[M2]در ده آن جام همچو چشم خروس
[B][M1]این تذروان نگر که در رفتار[M2]می‌نمایند جلوهٔ طاوس
[B][M1]ساقیا باده ده که در غفلت[M2]عمر بر باد می‌رود بفسوس
[B][M1]عالم آن گنده پیر بی آبست[M2]که بر افروخت آتش کاوس
[B][M1]فلک آن پیر زال مکارست[M2]که ز دستان او زبون شد طوس
[B][M1]گر فریبد ترا به بوس و کنار[M2]تا توانی کنار گیر از بوس
[B][M1]زانکه از بهر قید دامادست[M2]که گره می‌کنند زلف عروس
[B][M1]هر که او دل بدست سلطان داد[M2]گو برو خاک پای دربان بوس
[B][M1]داروی این مرض که خواجو راست[M2]برنخیزد ز دست جالینوس
[A]
[B][M1]الوداع ای دلبر نامهربان بدرود باش[M2]الرحیل ای لعبت شیرین زبان بدرود باش
[B][M1]جان بتلخی می‌دهیم ای جان شیرین دست گیر[M2]دل بسختی می‌نهیم ای دلستان بدرود باش
[B][M1]می‌رویم از خاک کویت همچو باد صبحدم[M2]ای بخوبی گلبن بستان جان بدرود باش
[B][M1]ناقه بیرون رفت و اکنون کوس رحلت می‌زنند[M2]خیمه بر صحرا زد اینک ساربان بدرود باش
[B][M1]ایکه از هجر تو در دریای خون افتاده‌ام[M2]از سرشک دیدهٔ گوهر فشان بدرود باش
[B][M1]گر ز ما بر خاطرت زین پیش گردی می‌نشست[M2]می‌رویم از پیشت اینک در زمان بدرود باش
[B][M1]همچو خواجو در رهت جان و جهان در باختیم[M2]وز جهان رفتیم ای جان جهان بدرود باش
[A]
[B][M1]کارم از بی سیمی ار چون زر نباشد گومباش[M2]بینوائی را نوائی گر نباشد گو مباش
[B][M1]لاله را با آن دل پرخون اگر چون غنچه‌اش[M2]قرطهٔ زنگارگون در بر نباشد گو مباش
[B][M1]منکه چون سرو از جهان یکباره آزاد آمدم[M2]دامنم چون نرگس ار پر زر نباشد گومباش
[B][M1]چون دلم را نور معنی رهنمائی می‌کند[M2]در ره صورت گرم رهبر نباشد گو مباش
[B][M1]آنکه سلطان سپهر از نور رایش ذره‌ئیست[M2]سایهٔ خورشیدش ار بر سر نباشد گومباش
[B][M1]وانکه سیر همتش ز ایوان کیوان برترست[M2]گر جنابش ز آسمان برتر نباشد گو مباش
[B][M1]با فروغ نیر اعظم رواق چرخ را[M2]گر شعاع لمعهٔ اختر نباشد گو مباش
[B][M1]چون روانم تازه می‌گردد ببوی زلف یار[M2]گر نسیم نکهت عنبر نباشد گو مباش
[B][M1]پیش خواجو هر دو عالم کاه برگی بیش نیست[M2]ور کسی را این سخن باور نباشد گو مباش
[A]
[B][M1]یار ما را گر غمی از یار نبود گو مباش[M2]ور من غمخوار را غمخوار نبود گو مباش
[B][M1]ما چنین بیمار و او از درد ما فارغ ولی[M2]گر طبیبی را غم از بیمار نبود گو مباش
[B][M1]در جهان تاتار زلفش عنبر افشانی کند[M2]گر نسیم نافهٔ تاتار نبود گو مباش
[B][M1]گر جهان بی یار باشد من جهانم از جهان[M2]چون سر از دستم شد ار دستار نبود گو مباش
[B][M1]شادی از دینار باشد نیک بختانرا ولیک[M2]کاش بودی شادی ار دینار نبود گو مباش
[B][M1]گر بدانائی دلم اقرار نارد گومیار[M2]ور درین کارش غم از انکار نبود گو مباش
[B][M1]منکه از جام می لعل تو مست افتاده‌ام[M2]گر مقامم بر در خمار نبود گو مباش
[B][M1]هر که را بازاریی بیزار کرد از عقل و دین[M2]از سر بازار اگر بیزار نبود گو مباش
[B][M1]گر ز می نبود شکیبم یک نفس عیبم مکن[M2]می پرستی گر ز می هشیار نبود گو مباش
[B][M1]چون مرا در دیر جام باده دایم دایرست[M2]در دیارم گر ز من دیار نبود گو مباش
[B][M1]گر غمت گرد از من خاکی برآرد گو برآر[M2]چون تو هستی گر ز من آثار نبود گو مباش
[B][M1]زین صفت کانفاس خواجو مشک بیزی می‌کند[M2]عود اگر در طبلهٔ عطار نبود گو مباش
[A]
[B][M1]زهی مستی من ز بادام مستش[M2]شکست دل از سنبل پرشکستش
[B][M1]فرو بسته کارم ز مشکین کمندش[M2]پراکنده حالم ز مرغول شستش
[B][M1]تنم موئی از سنبل لاله پوشش[M2]دلم رمزی از پستهٔ نیست هستش
[B][M1]خمیده قد چنبر از چین جعدش[M2]شکسته دلم بستهٔ زلف پستش
[B][M1]شب تیره دیدم چو رخشنده ماهش[M2]ز می مست و من فتنهٔ چشم مستش
[B][M1]چو شمعی فروزنده شمعی بپیشش[M2]چو گل‌دسته‌ئی دسته‌ای گل بدستش
[B][M1]قمر بندهٔ مهر تابنده بدرش[M2]حبش هندوی زنگی بت پرستش
[B][M1]چو بنشست گفتم که بنشیند آتش[M2]کنون فتنه برخاستست از نشستش
[B][M1]چو ریحان او دسته می‌بست خواجو[M2]دل خسته در زلف سرگشته بستش
[A]
[B][M1]مستم ز دو چشم نیمه مستش[M2]وز پای درآمدم ز دستش
[B][M1]گفتم بنشین و فتنه بنشان[M2]برخاست قیامت از نشستش
[B][M1]آنرا که دلی بدست نارد[M2]دادیم عنان دل بدستش
[B][M1]جان تشنهٔ لعل آبدارش[M2]دل بستهٔ زلف پر شکستش
[B][M1]هستم بگمان که هست یا نیست[M2]آن درج عقیق نیست هستش
[B][M1]در عین خمار چند باشیم[M2]چون مردم چشم می پرستش
[B][M1]یاران ز می شبانه مستند[M2]خواجو ز دو چشم نیمه مستش
[A]
[B][M1]مبرید نام عنبر بر زلف چون کمندش[M2]مکنید یاد شکر برلعل همچو قندش
[B][M1]بدو چشم شوخ جادو بربود خوابم از چشم[M2]مرساد چشم زخمی بدو چشم چشم بندش
[B][M1]نکنم خلاف رایش بجفا و جور دشمن[M2]که محب دوست بیمی نبود ز هر گزندش
[B][M1]چو بدامنش غباری ز جهان نمی‌پسندم[M2]چه پسندد از حسودم سخنان ناپسندش
[B][M1]به کمندش احتیاجی نبود بصید وحشی[M2]که گرش بتیغ راند نکشد سر از کمندش
[B][M1]نه منم اسیر تنها بکمند یار زیبا[M2]که بشهر اودرآمد که نگشت شهر بندش
[B][M1]مکنید عیب خواجو که اسیر و پای بندست[M2]که اگر نمی‌کشندش به عتاب می‌کشندش
[A]
[B][M1]رخت شمع شبستان می‌نهندش[M2]لبت لعل بدخشان می‌نهندش
[B][M1]اگر شد چین زلفت مجمع دل[M2]چرا جمعی پریشان می‌نهندش
[B][M1]گدائی کز خرد باشد مبرا[M2]بشهر عشق سلطان می‌نهندش
[B][M1]چمن دوزخ بود بی لاله رویان[M2]اگر خود باغ رضوان می‌نهندش
[B][M1]قدح کو گوهر کانست در اصل[M2]بمعنی جوهر جان می‌نهندش
[B][M1]می روشن طلب درظلمت شب[M2]که عین آب حیوان می‌نهندش
[B][M1]هر آن کافر که او قربان عشقست[M2]بکیش ما مسلمان می‌نهندش
[B][M1]وگر بر عقل چیزی هست مشکل[M2]بنزد عشق آسان می‌نهندش
[B][M1]اگر صاحبدلی خواجو چه نالی[M2]از آن دردی که درمان می‌نهندش
[A]
[B][M1]سرو را پای به گل می‌رود از رفتارش[M2]واب شیرین ز عقیق لب شکر بارش
[B][M1]راهب دیر که خورشید پرستش خوانند[M2]نیست جز حلقهٔ گیسوی بتم ز نارش
[B][M1]هر کرا عقل درین راه مربی باشد[M2]لاجرم در حرم عشق نباشد بارش
[B][M1]قرص خورشید ز روی تو به جائی ماند[M2]ورنه هر روز کجا گرم شود بازارش
[B][M1]سر زلف تو ندانم چه سیه کاری کرد[M2]که بدینگونه تو در پای فکندی کارش
[B][M1]دلم از زلف تو چون یک سر مو خالی نیست[M2]همچو آن سنبل شوریده فرو مگذارش
[B][M1]یادگار من دلخسته مسکین با تو[M2]آن دل شیفته حالست نکو میدارش
[B][M1]باغبانرا چه تفاوت کند ار بلبل مست[M2]بسراید سحری برطرف گلزارش
[B][M1]گوش کن نغمه خواجو که شکر می‌شکند[M2]طوطی منطق شیرین شکر گفتارش
[A]
[B][M1]رقیب اگر بجفا باز داردم ز درش[M2]مگس گزیر نباشد زمانی از شکرش
[B][M1]به زر توان چو کمر خویش را برو بستن[M2]که جز بزر نتوان کرد دست در کمرش
[B][M1]گرم بهر سر موئی هزار جان بودی[M2]فدای جان و سرش کردمی به جان و سرش
[B][M1]در آنزمان که شود شخص ناتوانم خاک[M2]کند عظام رمیمم هوای خاک درش
[B][M1]دلی که گشت گرفتار چشم وعارض او[M2]چرا برفت به یکباره دل ز خواب و خورش
[B][M1]گذشت و بر من بیچاره‌اش نظر نفتاد[M2]چه اوفتاد کزینسان فتادم از نظرش
[B][M1]کنون که شد گل سوری عروس حجلهٔ باغ[M2]چه غم ز ناله شبگیر بلبل سحرش
[B][M1]بملک مصر نشاید خرید یوسف را[M2]ولی بجان عزیز ار دهند رو بخرش
[B][M1]میان اهل طریقت نماز جایز نیست[M2]مگر کنند تیمم بخاک رهگذرش
[B][M1]برآستانهٔ ماهی گرفته‌ام منزل[M2]که هست هر نفسی رو بمنزل دگرش
[B][M1]بسیم و زر بودش میل دل ولی خواجو[M2]سرشک و گونهٔ زردست وجه سیم و زرش
[A]
[B][M1]گلزار جنتست رخ حور پیکرش[M2]و آرامگاه روح لب روح پرورش
[B][M1]سرو سهی که در چمن آزادیش کنند[M2]آزاد کردهٔ قد همچون صنوبرش
[B][M1]باد بهار نکهتی از شاخ سنبلش[M2]و آب حیات قطره‌ئی از حوض کوثرش
[B][M1]شکر حکایتی ز دو لعل شکر وشش[M2]عنبر شمامه‌ئی ز دو زلف معنبرش
[B][M1]تاراج گشته صبر ز جادوی دلکشش[M2]زنار بسته عقل ز هندوی کافرش
[B][M1]خطی ز مشک سوده در اثبات دلبری[M2]وجهی نوشته بر ورق روی چون خورش
[B][M1]یانی مگر که خازن سلطان نیکوئی[M2]قفلی زمردین زده بر درج گوهرش
[B][M1]زانرو که زلف سرزده سر بر خطش نهاد[M2]معلوم می‌شود که چه سوداست در سرش
[B][M1]گر خون چکد ز گفتهٔ خواجو عجب مدار[M2]کز درد عشق غرقهٔ خونست دفترش
[A]
[B][M1]آن ماه بین که فتنه شود مهر انورش[M2]آن نقش بین که سجده کند نقش آذرش
[B][M1]بدری که در شکن شود از باد کاکلش[M2]سروی که بر سمن فتد از مشک چنبرش
[B][M1]مرجان کهینه بندهٔ یاقوت و للش[M2]سنبل کمینه خادم ریحان و عنبرش
[B][M1]مه سایه پرور شب خورشید مسکنش[M2]شب سایه گستر مه خورشید منظرش
[B][M1]تابی فکنده بر قمر از زلف تابدار[M2]شوری فتاده در شکر از تنک شکرش
[B][M1]هاروت در جوار هلال منعلش[M2]خورشید در نقاب شب سایه گسترش
[B][M1]سنبل دمیده گرد گلستان عارضش[M2]ریحان شکفته بر سر سرو سمن برش
[B][M1]جان در پناه لعل روان بخش جان فزاش[M2]دل در کمند زلف دلاویز دلبرش
[B][M1]طوطی شکر شکن شده در باغ عارضش[M2]زاغ آشیانه ساخته بر شاخ عرعرش
[B][M1]خواجو سرشک اگر چه ز چشمش فکنده‌ئی[M2]بر دیده جاش ساز که اصلیست گوهرش
[A]
[B][M1]هر دل غمزده کان غمزه بود غمازش[M2]هیچ شک نیست که پوشیده نماند رازش
[B][M1]شیرگیران جهان را بنظر صید کنند[M2]آن دو آهوی پلنگ افکن روبه بازش
[B][M1]هر زمان بر من دلخسته کمین بگشایند[M2]آن دو هندوی رسن باز کمند اندازش
[B][M1]از برم بگذرد و خاک رهم پندارد[M2]پشه بازیچه شمارد بحقارت بازش
[B][M1]بنظر کم نشود آتش مستسقی وصل[M2]تشنه اندیشهٔ دریا ننشاند آزش
[B][M1]مطرب پرده‌سرا گوهم از این پرده بساز[M2]ورنه گر دم بزنم سوخته بینی سازش
[B][M1]بی توام دل بتماشای گلستان نرود[M2]مرغ پر سوخته ممکن نبود پروازش
[B][M1]بلبل دلشده تاگل نزند خیمه بباغ[M2]برنیاید چو برآید دم صبح آوازش
[B][M1]دل خواجو که اسیرست نگاهش می‌دار[M2]زانکه مرغی که شد از دام که آرد بازش
[A]
[B][M1]رقم ز غالیه بر طرف لاله زار مکش[M2]ز نافه ختنی نقش بر عذار مکش
[B][M1]به خون دیدهٔ ما ساعد نگارین را[M2]بیا و رنگ کن و زحمت نگار مکش
[B][M1]بقصد کشتن ما خنجر جفا و ستم[M2]اگر چنانکه کشی تیغ انتظار مکش
[B][M1]ز بار خاطرم ای ساربان تصور کن[M2]مکن شتاب و شتر را بزیر بار مکش
[B][M1]چو نیست پای برون رفتنم ز منزل دوست[M2]بخنجرم بکش و ناقه را مهار مکش
[B][M1]چو از رخش گل صد برگ می‌توان چیدن[M2]مرو بطرف گلستان و رنج خار مکش
[B][M1]مدام چون ز می عشق مست و مدهوشی[M2]بریز باده و درد سر خمار مکش
[B][M1]گرت ز غیرت بلبل خبر بود چو صبا[M2]ببوستان مرو و جیب شاخسار مکش
[B][M1]بروزگار توان یافت کام دل خواجو[M2]بترک کام کن و جور روزگار مکش
[A]
[B][M1]گر چه تنگست دلم چون دهن خندانش[M2]دل فراخست در آن سنبل سرگردانش
[B][M1]هر کجا می‌رود اندر دل ویران منست[M2]گنج لطفست از آن جای بود ویرانش
[B][M1]برو ای خواجه مرا چند ملامت گوئی[M2]هر که در بحر بمیرد چه غم از بارانش
[B][M1]درد صاحبنظران را بدوا حاجت نیست[M2]عاشق آنست که هم درد بود درمانش
[B][M1]هدف ناوک او سینهٔ من می‌باید[M2]تا بجای مژه در دیده کشم پیکانش
[B][M1]هر که را دست دهد طلعت یوسف در چاه[M2]خوشتر از مملکت مصر بود زندانش
[B][M1]حاصل از عمر گرامی چو همین یک نفسست[M2]اگرت هم نفسی هست غنیمت دانش
[B][M1]در ره عشق مسلمان نتوان گفت او را[M2]که به کفر سر زلفت نبود ایمانش
[B][M1]پیش روی تو چه حاجت که بود شمع بپای[M2]چون بمجلس بنشینی نفسی بنشانش
[B][M1]کشتی از ورطهٔ عشقت نتوان برد برون[M2]زانکه بحریست که پیدا نبود پایانش
[B][M1]میل خواجو همه خود سوی عراقست مگر[M2]صبر ایوب خلاصی دهد از کرمانش
[A]
[B][M1]آه از آن یار که نبود خبر از یارانش[M2]داد از آنکس که نباشد غم غمخوارانش
[B][M1]یاری آن نیست که آگاه نباشد از یار[M2]یار باید که بود آگهی از یارانش
[B][M1]زورمندی که گرفتار نشد در همه عمر[M2]چه خبر باشد از احوال گرفتارانش
[B][M1]خفته در خوابگه اطلس دیبا با دوست[M2]نبود آگهی از دیدهٔ بیدارانش
[B][M1]از طبیبی نتوان جست دوای دل ریش[M2]که نباشد خبر از علت بیمارانش
[B][M1]می پرستی که بود بیخبر از جام الست[M2]چه تفاوت کند از طعنهٔ همیارانش
[B][M1]تیر باران بلا را من مسکین سپرم[M2]وانکه شد غرقه نباشد خبر از بارانش
[B][M1]ما دگر نام خریداری یوسف نبریم[M2]که عزیزان جهانند خریدارانش
[B][M1]تا شد از نرگس میگون تو خواجو سرمست[M2]خوابگه نیست برون از در خمارانش
[A]
[B][M1]اگر او سخن نگوید سخنست در دهانش[M2]وگر او کمر نبندد نظرست در میانش
[B][M1]من اگر بخنده گویم دهنش به پسته ماند[M2]مشنو که هیچ نبود بلطافت دهانش
[B][M1]برو ای رقیب و برمن سردست بیش مفشان[M2]که به آستین غبارم نرود ز آستانش
[B][M1]چو طبیب ما ندارد غم حال دردمندان[M2]بگذار تا بمیرم بر چشم ناتوانش
[B][M1]اگر او بقصد جانم کمر جفا ببندد[M2]چکنم که جان شیرین نکنم فدای جانش
[B][M1]بت عنبرین کمندم بدو حاجب کمانکش[M2]چو کمین گشود گفتم نکشد کسی کمانش
[B][M1]به چه وجه صورتی کاین همه باشدش معانی[M2]صفتش کنم که هستم متحیر از بیانش
[B][M1]بکجا روم چه گویم ز رخش نشان چه جویم[M2]که برون ز بی نشانی ندهد کسی نشانش
[B][M1]غم دل بخامه گفتم که بیان کنم ولیکن[M2]نبود مبارک آنکس که سیه بود زبانش
[B][M1]بخرد چگونه جوئی ز کمند او رهائی[M2]که خلاص ازو میسر نشود بعقل و دانش
[B][M1]چو در اوفتد سحرگه سخن از فغان خواجو[M2]دم صبح گو هوا گیر و به آسمان رسانش
[A]
[B][M1]دگر وجود ندارد لطیفه‌ئی ز دهانش[M2]ز هیچکس نشنیدم دقیقه‌ئی چومیانش
[B][M1]چه آیتست جمالش که با کمال معانی[M2]نمی‌رسد خرد دوربین بکنه بیانش
[B][M1]اگر چه پسته دهان در جهان بسند ولیکن[M2]بخندهٔ نمکین پسته کم بود چو دهانش
[B][M1]چگونه شرح دهد خامه حال ریش درونم[M2]چنین که خون سیه می‌رود ز تیغ زبانش
[B][M1]شبان تیره خیالست خوابم از غم هجران[M2]ولی چه سود که سلطان چه غم بود ز شبانش
[B][M1]کجا سفینهٔ صبرم ازین میان بدر افتد[M2]چرا که بحر مودت نه ممکنست کرانش
[B][M1]کسی که با تو زمانی دمی برآورد از دل[M2]برون رود ز دل اندیشهٔ زمین و زمانش
[B][M1]گمان مبر که روان نبود آب چشم من آندم[M2]که بوستان وجودم نماند آب روانش
[B][M1]لطیفه‌ئیکه رود در بیان نالهٔ خواجو[M2]برآور از دل و در دم بسمان برسانش
[A]
[B][M1]بیرون ز کمر هیچ ندیدم ز میانش[M2]جز خنده نشانی نشنیدم ز دهانش
[B][M1]زان نادرهٔ دور زمان هر که خبر یافت[M2]نبود خبر از حادثهٔ دور زمانش
[B][M1]بگذشت و نظر بر من بیچاره نیفکند[M2]او باد گران و من مسکین نگرانش
[B][M1]بلبل نبود در چمنش برگ و نوائی[M2]چون گلبن خندان ببرد باد خزانش
[B][M1]سر وار ز لب چشمه برآید چو درآید[M2]بر چشم کنم جای سهی سرو روانش
[B][M1]عقل ار منصور شودش طلعت لیلی[M2]مجنون شود از سلسلهٔ مشک فشانش
[B][M1]کی شرح دهد خامه حدیث دل ریشم[M2]زینگونه که خون می‌رود از تیغ زبانش
[B][M1]گو از سرمیدان بلا خیمه برون زن[M2]عاشق که تحمل نبود تیغ و سنانش
[B][M1]نقاش چو در نقش دلارای تو بیند[M2]واله شود و خامه درافتد ز بنانش
[B][M1]هر خسته که جان پیش سنان توسپر ساخت[M2]هم زخم سنان تو کند مرهم جانش
[B][M1]خواجو چو تصور کند آن جان جهان را[M2]دیگر متصورنشود جان و جهانش
[A]
[B][M1]آنکه جز نام نیابند نشان از دهنش[M2]بر زبان کی گذرد نام یکی همچو منش
[B][M1]راستی را که شنیدست بدینسان سروی[M2]که دمد سنبل سیراب ز برگ سمنش
[B][M1]هرکه در چین سر زلف بتان آویزد[M2]آستین پر شود از نافهٔ مشک ختنش
[B][M1]گر چه از مصر دهد آگهی انفاس نسیم[M2]بوی یوسف نتوان یافت جز از پیرهنش
[B][M1]هر غریبی که مقیم در مه رویان شد[M2]تا در مرگ کجا یاد بود از وطنش
[B][M1]کشتهٔ عشق چو از خاک لحد برخیزد[M2]چو نکوتر نگری تر بود از خون کفنش
[B][M1]من نه آنم که بتیغ از تو بگردانم روی[M2]شمع دلسوخته نبود غم گردن زدنش
[B][M1]دوش خواجو سخنی از لب لعلت می‌گفت[M2]بچکید آب حیات از لب و ترشد سخنش
[A]
[B][M1]حسد از هیچ ندارم مگر از پیرهنش[M2]که جز او کیست که برخورد ز سیمین بدنش
[B][M1]می لعل ار چه لطیفست در آن جام عقیق[M2]آن ندارد ز لطافت که در آن جامه تنش
[B][M1]گر در آئینه در آن صورت زیبا نگرد[M2]بو که معلوم شود صورت احوال منش
[B][M1]بوی پیراهن یوسف ز صبا می‌شنوم[M2]یا ز بستان ارم نفحهٔ بوی سمنش
[B][M1]باغبان گر به گلستان نگذارد ما را[M2]حبذانکهت انفاس نسیم چمنش
[B][M1]نتواند که شود بلبل بیچاره خموش[M2]چو نسیم سحری بر خورد از نسترنش
[B][M1]دهن تنگ ورا وصف نمی‌آرم کرد[M2]زانکه دانم که نگنجد سخنی در دهنش
[B][M1]بسکه در چنگ فراق تو چو نی می‌نالم[M2]هیچکس نیست که یکبار بگوید مزنش
[B][M1]خواجو از چشمهٔ نوش تو چو راند سخنی[M2]می‌چکد هر نفسی آب حیات از سخنش
[A]
[B][M1]ترک خنجرکش لشکرشکن ترلک پوش[M2]بت خورشید بناگوش و مه دردی نوش
[B][M1]غمزه‌اش قرچی و یاقوت خموشش جاندار[M2]ابرویش حاجب و هندوی سیاهش چاوش
[B][M1]عنبرش خادم آن سنبل هندوی دراز[M2]للاش بندهٔ آن حقهٔ یاقوت خموش
[B][M1]شبه‌اش غالیه آسا و شبش غالیه سا[M2]عنبرش غالیه بوی و قمرش غالیه پوش
[B][M1]مغلی قند ز چنبر صفتش قلب شکن[M2]حبشی کاکل عنبر شکنش مشک فروش
[B][M1]گر نهاده کله از مستی و بگشوده قبا[M2]جام می بر کف و مرغول مسلسل بر دوش
[B][M1]ریخته ز آب دو چشمم می گلگون در جام[M2]کرده از گفتهٔ من لل لالا در گوش
[B][M1]بسته برکوه کمرکش کمر از مشکین موی[M2]بشکر خنده شکر ریخته از چشمهٔ نوش
[B][M1]از در خیمه برون آمد و ساغر پر کرد[M2]کاین بروی من مه روی پریچهره بنوش
[B][M1]چون بنوشیدم از آن بادهٔ نوشین قدحی[M2]لعل شکر شکنش بانگ برآورد که نوش
[B][M1]گفتم ای خسرو خوبان ختا خواجو را[M2]ترکتاز نظرت برد بیغما دل و هوش
[B][M1]شحنهٔ غمزهٔ زوبین شکنش گفت که هی[M2]برو ای بیهده گوی این چه خروشست خموش
[A]
[B][M1]ای شب زلفت غالیه سا وی مه رویت غالیه پوش[M2]نرگس مستت باده پرست لعل خموشت باده فروش
[B][M1]نافهٔ مشک از گل بگشا بدر منیر از شب بنما[M2]مشک سیه برماه مسا سنبل تر برلاله مپوش
[B][M1]لعل لبست آن یا می ناب بادهٔ لعل از لعل مذاب[M2]شکر تنک یا تنک شکر آب حیات از چشمهٔ نوش
[B][M1]شمع چگل شد باده گسار شمسهٔ گردون مشعله دار[M2]ماه مغنی گو بسرای مرغ صراحی گو بخروش
[B][M1]باده گساران مست شراب جمع رفیقان مست و خراب[M2]بر بت ساقی داشته چشم بر مه مطرب داشته گوش
[B][M1]مطرب مجلسه نغمه سرای شاهد مستان جلوه نمای[M2]گر شنوم که صبر و قرار ور نگرم کو طاقت و هوش
[B][M1]پیر مغان در میکده دوش گفت چو خواجو رفت ز هوش[M2]گو می نوشین بیش منوش تا نبرندش دوش بدوش
[A]
[B][M1]ای شبت غالیه آسا و مهت غالیه پوش[M2]خط ریحان تو پیرایهٔ یاقوت خموش
[B][M1]روی زیبای ترا بدر منیر آینه دار[M2]حلقهٔ گوش ترا شاه فلک حلقه بگوش
[B][M1]دلم از ناوک چشم تو سراسر همه نیش[M2]لیک جام لب لعل تو لبالب همه نوش
[B][M1]چشم مخمور تو خونریز ولیکن خونخوار[M2]لعل میگون تو در پاش ولیکن در پوش
[B][M1]ز ابروی شوخ تو پیوسته همین دارم چشم[M2]که دل ریش مرا یک سر مو دارد گوش
[B][M1]گر کنم چشم برفتار تو کو صبر و قرار[M2]ور کنم گوش بگفتار تو کو طاقت و هوش
[B][M1]دوش یا رب چه شبی بود چنان تیره ولیک[M2]بدرازی شب زلف تو بگذشته ز دوش
[B][M1]می‌خراشد جگرم گورک بربط بخراش[M2]می‌خروشد دل من گومه مطرب بخروش
[B][M1]تا لب گور لب ما و لب جام شراب[M2]تا در مرگ سر ما و در باده فروش
[B][M1]جان خواجو ببر و نقل حریفان بستان[M2]جام صافی بخر و جامهٔ صوفی بفروش
[A]
[B][M1]ای دو چشم خوش پر خواب تو درخوابی خوش[M2]وی دو زلف کژ پر تاب تو درتابی خوش
[B][M1]خفته چون چشم تو در هرطرفی بیماری[M2]وانگه از قند تو درحسرت جلابی خوش
[B][M1]همچو زلف سیه و روی جهان افروزت[M2]نتوان دید شبی تیره و مهتابی خوش
[B][M1]نرگست فتنهٔ هر گوشه نشینست مقیم[M2]خوابگه ساخته بر گوشهٔ محرابی خوش
[B][M1]تا برفت از نظرم چشم خوش پرخوابت[M2]در شب هجر نکردم نفسی خوابی خوش
[B][M1]بجز از مردم چشمم که بخونم تشنه‌ست[M2]بیتو برلب نچکاندست کسم آبی خوش
[B][M1]گوش کن شرح شرف نامهٔ مهر از خواجو[M2]زانکه باشد صفت مهر رخت بابی خوش
[A]
[B][M1]ای حلقه زده افعی مشکین تو بر دوش[M2]وی خنده زده شکر شیرین تو بر نوش
[B][M1]از کوه نتابد چو تو خورشید کمربند[M2]وز باغ نخیزد چو تو شمشاد قبا پوش
[B][M1]چون دوش شبی تیره ندیدم بدرازی[M2]الا شب زلفت که زیادت بود از دوش
[B][M1]ماندست مرا حسرت دیدار تو در دل[M2]کردست دلم حلقهٔ گیسوی تو در گوش
[B][M1]دارم ز تو دلبستگی و مهر و وفا چشم[M2]لیکن چکنم گر تو نداری دل من گوش
[B][M1]خاموش که چون گل بشکر خنده در آید[M2]با بلبل بیدل نتوان گفت که خاموش
[B][M1]زان داروی بیهوشی اگر صبح توانی[M2]در ده قدحی تا ز حریفان ببرد هوش
[B][M1]تخفیف کن از دور من سوخته جامی[M2]کاتش چو زیادت شود از سر برود جوش
[B][M1]خواجو اگرت دست دهد دولت وصلش[M2]زنهار مگو با کس و بر می‌خور و می‌پوش
[A]
[B][M1]سخنی گفتم و صد قول خطا کردم گوش[M2]قدحی خوردم و صد نیش جفا کردم نوش
[B][M1]من همان لحظه که بر طلعتش افکندم چشم[M2]گفتم این فتنه ندارد دل مسکینان گوش
[B][M1]چون ننالم که چو از پرده برون آید گل[M2]نتواند که شود بلبل بیچاره خموش
[B][M1]با چنین شرطه ازین ورطه برون نتوان شد[M2]خاصه کشتی خلل آورده و دریا در جوش
[B][M1]آخر ای باده پرستان ره میخانه کجاست[M2]تا کنم دلق مرقع گروه باده فروش
[B][M1]یا رب آن می ز کجا بود که دوش آوردند[M2]که چنان مست ببردند مرا دوش بدوش
[B][M1]چون کشم بار فراق تو بدین طاقت وصبر[M2]چون دهم شرح جفای تو بدین دانش و هوش
[B][M1]حلقهٔ زلف رسن تاب گرهگیر ترا[M2]شد دل خسته سرگشتهٔ من حلقه بگوش
[B][M1]اگرت پیرهن صبر قبا شد خواجو[M2]دامن یار بدست آر و ز اغیار بپوش
[A]
[B][M1]چو جام لعل تو نوشم کجا بماند هوش[M2]چو مست چشم تو گردم مرا که دارد گوش
[B][M1]منم غلام تو ور زانکه از من آزادی[M2]مرا بکوزه کشان شرابخانه فروش
[B][M1]به بوی آنکه ز خمخانه کوزه‌ئی یابم[M2]روم سبوی خراباتیان کشم بر دوش
[B][M1]ز شوق لعل تو سقای کوی میخواران[M2]بدیده آب زند آستان باده فروش
[B][M1]مرا مگوی که خاموش باش و دم درکش[M2]که در چمن نتوان گفت مرغ را که خموش
[B][M1]اگر نشان تو جویم کدام صبر و قرار[M2]وگر حدیث تو گویم کدام طاقت و هوش
[B][M1]مکن نصیحت و از من مدار چشم صلاح[M2]که من بقول نصیحت کنان ندارم گوش
[B][M1]شراب پخته بخامان دل فسرده دهید[M2]که باده آتش تیزست و پختگان در جوش
[B][M1]نعیم روضهٔ رضوان بذوق آن نرسد[M2]که یار نوش کند باده و تو گوئی نوش
[B][M1]مرا چو خلعت سلطان عشق می‌دادند[M2]ندا زدند که خواجو خموش باش و بپوش
[B][M1]میسرم نشود خامشی که در بستان[M2]نوای بلبل مست از ترنمست و خروش
[A]
[B][M1]ای دل مکن انکار و از این کار میندیش[M2]ور زانکه در این کاری از انکار میندیش
[B][M1]در کام نهنگان شو و کامی بکف آور[M2]چون یار بدست آید از اغیار میندیش
[B][M1]با شوق حرم سرمکش از تیغ حرامی[M2]وز بادیه و وادی خونخوار میندیش
[B][M1]مارست غم عشقش و او گنج لطافت[M2]گنجت چو بدست اوفتد از مار میندیش
[B][M1]گر زانکه توئی نقطهٔ پرگار محبت[M2]از نقطه برون آی و ز پرگار میندیش
[B][M1]چون دست دهد پرتو انوار تجلی[M2]از نور مبرا شود و از نار میندیش
[B][M1]در عشق چو قربان شوی از کیش برون آی[M2]ور لاف انا الحق زنی از دار میندیش
[B][M1]گر جان طلبد یار دل یار بدست آر[M2]چون سر بشد از دست ز دستار میندیش
[B][M1]خواجو اگرت سر برود در سر این کار[M2]انکار مکن وز غم این کار میندیش
[A]
[B][M1]پرده از رخ بفکن ای خود پردهٔ رخسار خویش[M2]کی بود دیدارت ای خود عاشق دیدار خویش
[B][M1]برسر بازار چین با سنبل سوداگرت[M2]مشک اگر در حلقه آید بشکند بازار خویش
[B][M1]نرگس بیمار خود را گاه گاهی باز پرس[M2]زانکه هم باشد طبیبانرا غم بیمار خویش
[B][M1]چون نمی‌بینی کسی که جز تو می‌گوید سخن[M2]خویشتن می گوی و مینه گوش بر گفتار خویش
[B][M1]ایکه در عالم بزیبائی و لطفت یار نیست[M2]با چنین صورت مگر هم خویش باشی یار خویش
[B][M1]ما بچشم خویش رخسار تو نتوانیم دید[M2]دیده بگشای و بچشم خویش بین رخسار خویش
[B][M1]کار ما اندیشهٔ بی خویشی و بی کیشی است[M2]هر که را بینی بود اندیشه‌ئی در کار خویش
[B][M1]خویش را خواجو شناسد گر چه او را قدر نیست[M2]هم بقدر خویش داند هر کسی مقدار خویش
[B][M1]چون ز خویش و آشنا بیگانه شد باشد غریب[M2]گر کند بیگانگانرا محرم اسرار خویش
[A]
[B][M1]آورده ایم روی بسوی دیار خویش[M2]باشد که بنگریم دگر روی یار خویش
[B][M1]صوفی و زهد و مسجد و سجاده و نماز[M2]ما و می مغانه و روی نگار خویش
[B][M1]چون زلف لیلی از دو جهان کردم اختیار[M2]مجنونم ار ز دست دهم اختیار خویش
[B][M1]کردم گذار برسرکویش وزین سپس[M2]تا خود چه بر سرم گذرد از گذار خویش
[B][M1]چون هیچ برقرار نمی‌ماند از چه روی[M2]ماندست بیقراری من برقرار خویش
[B][M1]زانرو که هر چه دیده‌ام از خویش دیده‌ام[M2]هر دم کنم ز دیده سزا در کنار خویش
[B][M1]در بندگی چو کار من خسته بندگیست[M2]تا زنده‌ام چگونه کنم ترک کار خویش
[B][M1]چون ما شکار آهوی شیرافکن توئیم[M2]گر می‌کشی بدور میفکن شکار خویش
[B][M1]خواجو چو کرده‌ئی سبق خون دل روان[M2]از لوح کائنات فرو شو غبار خویش
[A]
[B][M1]به شهریار بگوئید حال این درویش[M2]به شهریار برید آگهی از این دل ریش
[B][M1]مدد کنید که دورست آب و ما تشنه[M2]حرامی از عقب و روز گرم و ره در پیش
[B][M1]توانگران چو علم برکنار دجله زنند[M2]مگر دریغ ندارند آبی از درویش
[B][M1]اگر تو زهر دهی همچو شهد نوش کنم[M2]به حکم آنکه ز دست تو نوش باشد نیش
[B][M1]به نوک ناوک چشم تو هر که قربان شد[M2]ازو چه چشم توان داشتن رعایت کیش
[B][M1]از آستان تو دوری نکردم اندیشه[M2]چرا که گوش نکردم بعقل دور اندیش
[B][M1]اگر گرفت دلم ترک خویش و بیگانه[M2]غریب نیست که بیگانه گشته است از خویش
[B][M1]به عشوه آهوی روباه باز صیادت[M2]چنان برد دل مردم که گرگ گرسنه میش
[B][M1]بیا و پرده برافکن که هست خواجو را[M2]شکیب کم ز کم و اشتیاق بیش از بیش
[A]
[B][M1]به بزمگاه صبوحی کنون بمجلس خاص[M2]حیات بخش بود جام می بحکم خواص
[B][M1]ز شوق مجلس مستان نگر ببزم افق[M2]که زهره نغمه سرایست و مشتری رقاص
[B][M1]بسوز مجمر عود ای مقیم خلوت انس[M2]بساز بزم صبوح ای ندیم مجلس خاص
[B][M1]بگو که فاتحهٔ باب صبح خیزان را[M2]سپیده دم بدمد حرزی از سر اخلاص
[B][M1]تو از جراحت دلهای خسته نندیشی[M2]که در ضمیر نیاری که الجروح قصاص
[B][M1]محب روی تو رویم نمی‌تواند دید[M2]که گفته‌اند که القاص لا یحب القاص
[B][M1]نه در جمال تو مشتاق را مجال نظر[M2]نه از کمند تو عشاق را امید خلاص
[B][M1]ز قید عشق تو می‌خواستم که بگریزم[M2]گرفت پیش ره اشکم که لات حین مناص
[B][M1]غریض لجهٔ دریای عشق شد خواجو[M2]ولی چو در بکف آرد چه غم خورد غواص
[A]
[B][M1]بده آن راح روان بخش که در مجلس خاص[M2]مایهٔ روح فزائی بود از روی خواص
[B][M1]دوستان شمع شبستان و پریوش ساقی[M2]ماه خوش نغمه نواساز و حریفان رقاص
[B][M1]عقل را ره نبود بر در خلوتگه عشق[M2]عام را بار نباشد به سراپرده خاص
[B][M1]ای بسا در گرانمایه که آید به کنار[M2]تا درین بحر بود مردم چشمم غواص
[B][M1]آخر ای فاتحهٔ صبح به اخلاص بدم[M2]که خلاص از شب هجران نبود بی اخلاص
[B][M1]وحشی از قید تو نگریزد ارش تیغ زنی[M2]که گرفتار کمندت نکند یاد خلاص
[B][M1]خالص آید چو زر از روی حقیقت خواجو[M2]گرتو در بوته عشقش بگدازی چو رصاص
[A]
[B][M1]بسوز سینه رسند اهل دل بذوق سماع[M2]که شمع سوخته دل را از آتشست شعاع
[B][M1]حدیث سوز درون از زبان نی بشنو[M2]ولی چو شمع نباشد چه آگهی ز سماع
[B][M1]بچشم آهوی لیلی نظر کن مجنون[M2]گهی که برسر خاکش چرا کنند سباع
[B][M1]برو طبیب و صداعم مده که مخمورم[M2]مگر بباده رهائی دهی مرا ز صداع
[B][M1]بیا و جام عقارم بده که تا بودم[M2]نه با عقار تعلق گرفته‌ام نه ضیاع
[B][M1]چگونه از خط حکم تو سر بگردانم[M2]که من مطیعم و حکم تو پیش بنده مطاع
[B][M1]شدی و بیتو بهر شارعی که بگذشتم[M2]ز دود سینه هوا برسرم ببست شراع
[B][M1]به روشنی نتوان بار بر شتر بستن[M2]که همچو شام بود تیره بامداد وداع
[B][M1]برقعه‌ئی دل ما شاد کن که در غم تو[M2]بسی بخون جگر نسخ کرده‌ایم رقاع
[B][M1]مرا از آنچه که گیرد حرامی از پس و پیش[M2]چو ترک خویش گرفتم چه غم خورم ز متاع
[B][M1]بمهد خاک برد با تو دوستی خواجو[M2]که شیر مهر تو خوردست در زمان رضاع
[A]
[B][M1]بیار باده که وقت گلست و موسم باغ[M2]ز مهر بردل پر خون لاله بنگر داغ
[B][M1]دماغ عقل معطر کن از شمامهٔ می[M2]بود که بوی عفافش برون رود ز دماغ
[B][M1]گهی که زاغ شب از آشیان کند پرواز[M2]ز عکس باده چو چشم خروس کن پر زاغ
[B][M1]اگر چراغ نباشد به تیره شب شاید[M2]چرا که باغ برافروخت از شکوفه چراغ
[B][M1]بر آتش رخ گل آب می‌فشاند میغ[M2]وز آب آینه گون زنگ می‌زداید ماغ
[B][M1]ببین که مرغ چمن دمبدم هزار سلام[M2]بدست باد صبا می‌کند بباغ ابلاغ
[B][M1]ز رهگذار نسیم بهار رنگ آمیز[M2]شدست ساحت بستان چو کلبهٔ صباغ
[B][M1]خوشا بطرف گلستان شراب نسرین بوی[M2]ز دست لاله عذاران عنبرین اصداغ
[B][M1]چو راغ را شود از لاله شقه خون آلود[M2]بخون لاله بباید گرفت دامن راغ
[B][M1]مگو حکایت پیمان و نام توبه مبر[M2]که نیست از می و پیمانه‌ام به توبه فراغ
[B][M1]به صحن باغ قدح نوش و غم مخور خواجو[M2]که آنکه باغ بنا کرد برنخورد از باغ
[A]
[B][M1]چون آتش خور شعله زد از شیشه شفاف[M2]در آب معقد فکن آن آتش نشاف
[B][M1]گر باد صبا مشک نسیمست عجب نیست[M2]کآهوی شب افتاد کنون نافه‌اش از ناف
[B][M1]منعم مکن ای محتسب از باده که صوفی[M2]بی جام مصفا نتواند که شود صاف
[B][M1]میخوارهٔ سرمست بدنیا نکند میل[M2]دیوانهٔ مدهوش ز دانش نزند لاف
[B][M1]صید صلحا می کند آن آهوی صیاد[M2]خون عقلا می‌خورد این غمزهٔ سیاف
[B][M1]هر دم که شود درج عقیقت گهر افشان[M2]گوهر ز حیا آب شود در دل اصداف
[B][M1]آنکس که دل از هر دو جهان در کرمت بست[M2]بر وی چه بود گر بگشائی در اعطاف
[B][M1]کام دل درویش جزین نیست که گه گاه[M2]در وی نگرد شاه جهان از سرالطاف
[B][M1]آن به که زبان در کشم از وصف جمالت[M2]زیرا که بکنهش نرسد خاطر وصاف
[B][M1]نقد دل مغشوش ببازار تو بردیم[M2]گفتند که کس قلب نیارد برصراف
[B][M1]خواجو بملامت ز درت باز نگردد[M2]عنقا نتواند که نشیمن نکند قاف
[A]
[B][M1]شمیم باغ بهشتست با نسیم عراق[M2]که گشت زنده ز انفاس او دل مشتاق
[B][M1]برون ز خامه که او هم زبان بود ما را[M2]که دستگیر تواند شد از سر اشفاق
[B][M1]ترا بقتل احبا مواخذت نکنند[M2]مگر بخون شهیدان ضرب تیغ فراق
[B][M1]کجا رسد بکمندت که لاشه‌ئی که مراست[M2]اگر چه برق شود کی رسد بگرد فراق
[B][M1]درآن زمان که بود قالبم عظام رمیم[M2]کنند نفحهٔ عشقت ز خاکم استنشاق
[B][M1]بتلخی ار چه بشد خسرو از جهان او را[M2]حلاوت لب شیرین نمی‌رود ز مذاق
[B][M1]تو آفتاب بلندی ولی برون ز زوال[M2]تو ماه مهر فروزی ولی بری ز محاق
[B][M1]دلم ز بهر چه با طره تو بندد عهد[M2]که هندواست و بیک موی بشکند میثاق
[B][M1]کسی که سرور جادوگران بود پیوست[M2]بود چو ابروی شوخت بچشم بندی طاق
[B][M1]ترا که این همه قول مخالفست رواست[M2]که یاد می‌نکنی هیچ نوبت از عشاق
[B][M1]نوازشی بکن از اصفهان که گشت روان[M2]از آب دیده ما زنده رود سوی عراق
[B][M1]کمال رتبت خواجو همین قدر کافیست[M2]که هست بنده‌ئی از بندگان بواسحق
[A]
[B][M1]ای برده عارضت به لطافت ز مه سبق[M2]دل غرق خون دیده ز مهر رخت شفق
[B][M1]خورشید بر زمین زده پیش رخت کلاه[M2]ریحان درآب شسته ز شرم خطت ورق
[B][M1]دینار جسته از زر و رخسار من طلا[M2]وانگاه از درست رخم کرده سکه دق
[B][M1]اشک منست یا می گلرنگ در قدح[M2]یا روی تست یا گل خود روی برطبق
[B][M1]مه را بهیچ وجه نگویم که مثل تست[M2]با جبههٔ پرآبله و روی پر بهق
[B][M1]دانی که چیست قطره باران نوبهار[M2]ابر از حیای دیدهٔ ما می‌کند عرق
[B][M1]من بعد ازین دیار به کشتی گذر کنند[M2]مارا گر آب دیده بماند برین نسق
[B][M1]پیوسته بیتو مردم بحرین چشم من[M2]در باب آب دیده روان می‌کند سبق
[B][M1]خواجو خرد که واضع قانون حکمتست[M2]در پیش منطق تو نیارد زدن نطق
[A]
[B][M1]چو حرفی بخوانی ز طومار عشق[M2]شود منکشف بر تو اسرار عشق
[B][M1]بیار آب حسرت که جز سیم اشک[M2]روان نیست نقدی ببازار عشق
[B][M1]نشانم ز کنج صوامع مجوی[M2]که شد منزلم کوی خمار عشق
[B][M1]تلف گشت عمرم در ایام مهر[M2]بدل گشت دلقم به زنار عشق
[B][M1]بیا تا چو بلبل بهنگام صبح[M2]بنالیم بر طرف گلزار عشق
[B][M1]کسانی که روزی نگشتند اسیر[M2]چه دانند حال گرفتار عشق
[B][M1]بخوانی سواد سویدای دل[M2]اگر برتو خوانند طومار عشق
[B][M1]مکن عیب خواجو که ارباب عقل[M2]نباشند واقف بر اطوار عشق
[A]
[B][M1]طفل بود در نظر پیر عشق[M2]هرکه نگردد سپر تیر عشق
[B][M1]دل چه بود مخزن اسرار شوق[M2]جان که بود شارح تفسیر عشق
[B][M1]هر که ندارد خبری از سماع[M2]کی شنود زمزمهٔ زیر عشق
[B][M1]دم بدم از گوشهٔ میدان جان[M2]می‌شنوم نعرهٔ تکبیر عشق
[B][M1]دایهٔ فطرت مگر آمیختست[M2]خون من سوخته با شیر عشق
[B][M1]تیغ مکش بر سر مقتول مهر[M2]دام منه بر ره نخجیر عشق
[B][M1]ترک خرد گیر که تدبیرعقل[M2]عین جنونست بتقریر عشق
[B][M1]دست من و سلسلهٔ زلف یار[M2]پای من و حلقهٔ زنجیر عشق
[B][M1]سالک مجذوب دلم در سلوک[M2]از نظر تربیت پیر عشق
[B][M1]نرگس جادوی تو دیدن بخواب[M2]فتنه بود خاصه بتعبیر عشق
[B][M1]آب زر از چهرهٔ خواجو برفت[M2]از چه ز خاصیت اکسیر عشق
[A]
[B][M1]باز برافراختیم رایت سلطان عشق[M2]بار دگر تاختیم بر سر میدان عشق
[B][M1]ملک جهان کرده‌ایم وقف سر کوی یار[M2]گوی دل افکنده‌ایم در خم چوگان عشق
[B][M1]از سرمستی کشیم گرده رهبان دیر[M2]بر درهستی زنیم نوبت سلطان عشق
[B][M1]جان چه بود تا کنیم در ره عشقش نثار[M2]پای ملخ چون بریم نزد سلیمان عشق
[B][M1]عقل درین دیر کیست مست شراب الست[M2]روح در این باغ چیست بلبل بستان عشق
[B][M1]جان که بود تشنه‌ئی برلب آب حیات[M2]دل چه بود حلقه‌ئی بر در زندان عشق
[B][M1]سر نکشد از کمند بستهٔ زنجیر مهر[M2]باز نگردد به تیر خستهٔ پیکان عشق
[B][M1]سیر نگردد به بحر تشنهٔ دریای وصل[M2]روی نتابد ز سیل غرقهٔ طوفان عشق
[B][M1]چون بقیامت برم حسرت رخسار دوست[M2]بر دمد از خاک من لالهٔ نعمان عشق
[B][M1]صد ره اگر دست مرگ چاک زند دامنم[M2]بار دگر بر زنم سر ز گریبان عشق
[B][M1]کی بنهایت رسد راهروانرا سلوک[M2]زانکه ندارد کنار راه بیابان عشق
[B][M1]مرغ سحرخوان دل نعره برآرد ز شوق[M2]چون بمشامش رسد بوی گلستان عشق
[B][M1]گر چو قلم تیغ تیز بر سر خواجو نهند[M2]سر نتواند کشید از خط فرمان عشق
[A]
[B][M1]سری بالعیس اصحابی ولی فی العیس معشوق[M2]الا یا راهب الدیر فهل مرت بک النوق
[B][M1]فتاده ناقه در غرقاب از آب چشم مهجوران[M2]وفوق النوق خیمات و فی الخیمات معشوق
[B][M1]سزد گردست گیریدم که کار از دست بیرون شد[M2]اخلائی اغیثونی وثوب الصبر ممزوق
[B][M1]مقیم از گلشن طبعم نسیم شوق می‌آید[M2]ومن راسی الی رجلی حدیث العشق منموق
[B][M1]کجا از روضهٔ رضوان چنان حوری برون آید[M2]لطیف الکشح ممسوخ من الفردوس مسروق
[B][M1]بکام دشمنم بی او و او با دشمنم همدم[M2]نصیبی منه هجران و غیری منه مرزوق
[B][M1]خوشا با دوستان خواجو شراب وصل نوشیدن[M2]و بالطالسات والکاسات مصبوح و مغبوق
[A]
[B][M1]ای سرو خرامندهٔ بستان حقایق[M2]آزاد شو از سبزهٔ این سبز حدائق
[B][M1]برگلبن ایجاد توئی غنچهٔ خندان[M2]در گلشن ابداع توئی برگ شقائق
[B][M1]منزلگه انس تو سراپردهٔ قدسست[M2]تا چند شوی ساکن این تیره مضائق
[B][M1]بیرون نرود راه تو بی‌ترک مقاصد[M2]حاصل نشود کام تو بی قطع علائق
[B][M1]رخش امل از عرصهٔ تقلید برون ران[M2]تا خیمه زنی بر سر میدان حقائق
[B][M1]در کوکبه‌ات خیل وحشم چیست مخائل[M2]در راه تو خرگاه و خیم چیست عوائق
[B][M1]چون کعبهٔ خلقت بوجود تو شرف یافت[M2]باید که شوی قبلهٔ حاجات خلائق
[B][M1]آنکس که گدای در میخانهٔ عشقست[M2]برخسرو عقلست بصد مرتبه فائق
[B][M1]خواجو بسحر سرمکش از مرغ صراحی[M2]زیرا که بشبگیر بود بلبله لائق
[A]
[B][M1]نکهت روضهٔ خلدست که می‌بیزد مشک[M2]یا از آن حلقه زلفست که می‌ریزد مشک
[B][M1]خیزد از چین سر زلف تو مشک ختنی[M2]وین سخن نیست خطا زانکه ز چین خیزد مشک
[B][M1]خون شود نافهٔ آهوی تتاری ز حسد[M2]کان مه از گوشهٔ خورشید درآویزد مشک
[B][M1]آن چه نعلست که لعل تو برآتش دارد[M2]وین چه حالست که حالت ز مه انگیزد مشک
[B][M1]گر نخواهد که کشد گرد مهت گرد عبیر[M2]از چه رو خط تو با غالیه آمیزد مشک
[B][M1]زلف عنبر شکن از روی تو سر می‌پیچید[M2]چکند ز آتش اگر زانکه نپرهیزد مشک
[B][M1]همچو خواجو نکشد سر ز خطت مشک ختا[M2]چون خط سبز تو بر برگ سمن بیزد مشک
[A]
[B][M1]وه چه شیرینست لعلش اندرو پنهان نمک[M2]کس نمی‌بینم که دارد در جهان چندان نمک
[B][M1]اندکی با چشمهٔ نوشش بشیرینی شکر[M2]گر چه دارد نسبتی لیکن ندارد آن نمک
[B][M1]می نماید خط مشک افشانش از عنبر مثال[M2]می‌فشاند پستهٔ خندانش از مرجان نمک
[B][M1]شد بدور سنبل مشکین او عنبر فراخ[M2]گشت در عهد لب شیرین او ارزان نمک
[B][M1]لعل شکر پاش گوهر پوش شورانگیز او[M2]درج یاقوتست گوئی وندرو پنهان نمک
[B][M1]ای ز شکر خنده‌ات صد شور در جان شکر[M2]وی ز شور شکرت پیوسته در افغان نمک
[B][M1]بر دل بریان من تا کی نمک ریزد غمت[M2]گر چه عیبی نیست ار ریزند بر بریان نمک
[B][M1]درد دل را دوش می‌جستم دوائی از لبت[M2]گفت خواجو کی جراحت را بود درمان نمک
[B][M1]تا بود در چشمم آن لب خواب چون آید مرا[M2]زانکه گوئی دارم اندر دیدهٔ گریان نمک
[A]
[B][M1]دیدم از دور بتی کاکلکش مشکینک[M2]دهنش تنگک و چون تنگ شکر شیرینک
[B][M1]لبک لعل روان پرور کش جان بخشک[M2]سرک زلفک عنبر شکنش مشکینک
[B][M1]در سخن لعلک در پوشک اودر پاشک[M2]بر سمن سنبل پرچینک او پرچینک
[B][M1]چشمکش همچو دل ریشک من بیمارک[M2]دستکان کرده بخون دلکم رنگینک
[B][M1]هست مرجان مرا قوت ز مرجانک او[M2]ای دریغا که نبودی دلکش سنگینک
[B][M1]نرگسش مستک و عاشق کشک و خونخوارک[M2]سنبلش پستک و شورید گک و پرچینک
[B][M1]زلفکش دلکشک و غمزه ککش دلدوزک[M2]برکش ناز کک و ساعد کش سیمینک
[B][M1]گفتمش در غم عشقت دل خواجو خونشد[M2]بیش از این چند بگو صبر کند مسکینک
[B][M1]رفت در خنده و شیرین لبک از هم بگشود[M2]گفت داروی دل و مرهم جانش اینک
[A]
[B][M1]ای روان از شکر تنگ تو شکر تنگ تنگ[M2]گل برآورده ز شرم آن رخ گلرنگ رنگ
[B][M1]هست در زنجیر زلف دلربایت دل فراخ[M2]لیک دل همچون دل ریش من دلتنگ تنگ
[B][M1]ناوک چشمت چو باد آرم ز خون چشم من[M2]لعل پیکانی شود فرسنگ در فرسنگ سنگ
[B][M1]ای بت گلرخ بگردان بادهٔ گلرنگ را[M2]تا برد ز آئینهٔ جانم می چون زنگ زنگ
[B][M1]بلبل دستان سرا را گو برآر آوای نای[M2]مطرب بلبل نوا را گو بزن در چنگ چنگ
[B][M1]باز چون گلگون می ساقی بمیدان در فکند[M2]ای حریفان برکشید اسب طرب را تنگ تنگ
[B][M1]نام و ننگ ار عاشقی در باز خواجو در رهش[M2]زانکه باشد عشق بازانرا ز نام و ننگ ننگ
[A]
[B][M1]نیستی آنکه زنی شیشهٔ هستی برسنگ[M2]ورنه در پات فتادی فلک مینا رنگ
[B][M1]تا بکی گوش کنی برنفس پرده‌سرای[M2]تا بکی چنگ زنی در گره گیسوی چنگ
[B][M1]روی ازین قبله بگردان که نمازی نبود[M2]رو بمحراب و نظر در عقب شاهد شنگ
[B][M1]گوش سوی غزل و دیده سوی چشم غزال[M2]سگ صیاد ز چشمش نرود صورت رنگ
[B][M1]بر کفت بادهٔ چون زنگ و دلت پر زنگار[M2]وقت آنست که از آینه بزدائی زنگ
[B][M1]روح را کس نکند دستخوش نفس خسیس[M2]عاقلان آینهٔ چین نفرستند بزنگ
[B][M1]اگرت دیو طبیعت شکند پنجهٔ عقل[M2]چکند آهوی وحشی چو شود صید پلنگ
[B][M1]کاروان از پس و ره دور و حرامی در پیش[M2]بار ما شیشه و شب تار و همه ره خرسنگ
[B][M1]خیز و یک ره علم از چرخ برون زن خواجو[M2]که فراخست جهان و دل غمگین تو تنگ
[A]
[B][M1]چو هیچگونه ندارم بحضرت تو مجال[M2]شوم مقیم درت بالغدو و الاصال
[B][M1]شگفت نیست اگر صید گشت مرغ دلم[M2]که در هوای تو سیمرغ بفکند پر و بال
[B][M1]کرا وصال میسر شود که در کویت[M2]مجال نیست کسی را مگر نسیم شمال
[B][M1]نشسته‌ام مترصد که از دریچهٔ صبح[M2]مگر طلوع کند آفتاب روز وصال
[B][M1]ز خاکم آتش عشقت هنوز شعله زند[M2]چو بگذری بسر خاک من پس از صد سال
[B][M1]ترا اگر چه ز امثال ما ملال گرفت[M2]گرفت بیتو مرا از حیات خویش ملال
[B][M1]مقیم در دل خواجو توئی و می‌دانی[M2]چه حاجتست بتقریر با تو صورت حال
[A]
[B][M1]یکدم ز قال بگذر اگر واقفی ز حال[M2]کانرا که حال هست چه حاجت بود بقال
[B][M1]برلوح کائنات مصور نمی‌شود[M2]نقشی بدین جمال و جمالی بدین کمال
[B][M1]آنجا که یار پرده عزت برافکند[M2]عارف کمال بیند و اهل نظر جمال
[B][M1]خون قدح بمذهب مستان حرام نیست[M2]کز راه شرع خون حرامی بود حلال
[B][M1]جانم بجام لعل تو دارد تعطشی[M2]چون تن به جان و تشنه به سرچشمهٔ زلال
[B][M1]آنها که دام بر گذر صید می‌نهند[M2]اندیشه کی کنند ز مرغ شکسته بال
[B][M1]در هر چه هست چون بخیالت نظر کنم[M2]گر جز جمال روی تو بینم زهی خیال
[B][M1]در راه عشق بعد منازل حجاب نیست[M2]دوری گمان مبر که بود مانع وصال
[B][M1]خواجو اگر بعین حقیقت نظر کنی[M2]وصل در جدائی و هجران در اتصال
[A]
[B][M1]گشت معلوم کنون قیمت ایام وصال[M2]که وصالت متصور نشود جز بخیال
[B][M1]گر میسر نشود با توام امکان وصول[M2]نیست ممکن که فراموش کنم عهد وصال
[B][M1]هر سحر چاک زنم دامن جانرا چون صبح[M2]تا گریبان تو شد مطلع خورشید جمال
[B][M1]هست چون خال سیاه تو مرا روز سپید[M2]گشت چون زلف تو آشفته مرا صورت حال
[B][M1]شکرت شور جهانی و جهانی مشتاق[M2]عالمی تشنه و عالم همه پرآب زلال
[B][M1]تا نگوئی که حرامست مرا بیتو نظر[M2]که حرامست نظر بیتو و می با توحلال
[B][M1]تنم از شوق جمالت شده از مویه چو موی[M2]دلم از درد فراقت شده از ناله چو نال
[B][M1]قامتم نون و دل از غم شده چون حلقهٔ میم[M2]لیک برحال دلم جیم سر زلف تو دال
[B][M1]نه بحالم نظری می‌کنی ای نرگس چشم[M2]نه ز حالم خبری می‌دهی ای مشکین خال
[B][M1]مهر من برمه رویت نپذیرد نقصان[M2]مهر را گرچه میسر نشود دفع زوال
[B][M1]عیش من بی لب شیرین تو تلخست ولیک[M2]تو ملولی و مرا هست ز غیر تو ملال
[B][M1]ظاهر آنست که از خود برود بلبل مست[M2]چو نسیم چمن آرد نفس باد شمال
[B][M1]خوش بود نالهٔ عشاق بهنگام صبوح[M2]خواجو ار عاشقی از پردهٔ عشاق بنال
[A]
[B][M1]سبحان من تقدس بالعز و الجلال[M2]سبحان من تفرد بالجود و الجمال
[B][M1]آن مالکی که ملکت او هست بر دوام[M2]وان قادری که قدرت او هست بر کمال
[B][M1]سلطان بی وزیر و جهاندار لم یزل[M2]دیان بی نظیر و خداوند لا یزال
[B][M1]گویای بی تلفظ و بینای بی بصر[M2]دانای بی تفکر و دارای بی ملال
[B][M1]سبیح بلبل سحری حی لا ینام[M2]ورد زبان کبک دری رب ذوالجلال
[B][M1]حرفیست کاف و نون ز طوامیر صنع او[M2]وز قاف تا بقاف برین حرف گشته دال
[B][M1]از آب لطف او متبسم شود ریاض[M2]وز باد قهر او متزلزل شود جبال
[B][M1]در گوش آسمان کشد از زر مغربی[M2]هر مه به امر کن فیکون حلقهٔ ملال
[B][M1]گاهی ز ماه نو کند ابروی زال زر[M2]گاهی از آفتاب کشد تیغ پور زال
[B][M1]کیوان بحکم اوست برین برج پاسبان[M2]بهرام از امر اوست برین قلعه کوتوال
[B][M1]ای قصر کبریای تو محفوظ از انهدام[M2]وی ملک بی زوال تو محروس از انتقال
[B][M1]وی بوستان لطف تو بی وصمت ذبول[M2]وی آفتاب لطف تو بی نسبت زوال
[B][M1]ایوان وحدت تو مبرا از انحطاط[M2]وارکان قدرت تو معرا از اختلال
[B][M1]بشکسته در قفای تو شهباز عقل پر[M2]و افکنده در هوای تو سیمرغ وهم بال
[B][M1]بر دوش روز خاوری از شب فکنده زلف[M2]بر روی صبح مشرقی از شام کرده خال
[B][M1]وهم از سرادقات جلال تو قاصرست[M2]ور عقل ره برد بتو نبود به جز خیال
[B][M1]خواجو گر التماس ازین در کند رواست[M2]از پادشه اجابت و از بندگان سؤال
[A]
[B][M1]زهی ز بادهٔ لعلت در آتش آب زلال[M2]یکی ز حلقهٔ بگوشان حاجب تو هلال
[B][M1]ندای عشق چو در داد خال مشکینت[M2]بگوش جان من آمد ز روضه بانگ بلال
[B][M1]تو کلک منشی تقدیر بین بدان خوبی[M2]نهاده بر سر نون خط تو نقطهٔ خال
[B][M1]چودر خیال خیال آید آن خیال چو موی[M2]نرفت یکسر مو نقشش از خیال خیال
[B][M1]منال بلبل بیدل چو می‌شود حاصل[M2]ترا بکام دل از بوستان عشق منال
[B][M1]اگر ز کوی تو دورم نمی‌شوم نومید[M2]چرا که مرد بهمت بود چو مرغ ببال
[B][M1]ترا حرام نباشد که خون ما ریزی[M2]که هست پیش خداوند خون بنده حلال
[B][M1]چنان بچشمهٔ نوش تو آرزومندم[M2]که راه بادیه مستسقیان به آب زلال
[B][M1]ز من چه دید که هردم که آید از کویت[M2]چو باد بگذرد از پیش من نسیم شمال
[B][M1]رسانده‌ام بکمال از محبت تو سخن[M2]اگر چه گفتهٔ خواجو کجا رسد بکمال
[B][M1]شب فراق بگفتیم ترک صبح امید[M2]جزای آنکه نگفتیم شکر روز وصال
[A]
[B][M1]ای سواد خط توشرح مصابیح جمال[M2]طاق پیروزهٔ ابروی تو پیوسته هلال
[B][M1]زلف هندوی تو چینی و ترا رومی روی[M2]چشم ترک تو ختائی و ترا زنگی خال
[B][M1]کی شکیبد دلم از چشمهٔ نوشت هیهات[M2]تشنه در بادیه چون بگذرد از آب زلال
[B][M1]گر بود شوق حرم بعد منازل سهلست[M2]هجر در راه حقیقت نکند منع وصال
[B][M1]نتوان گفت که می در نظرت هست حرام[M2]زانکه در گلشن فردوس بود باده حلال
[B][M1]بر بنا گوش تو خال حبشی هر که بدید[M2]گفت بر گوشهٔ خورشید نشستست بلال
[B][M1]چون خیال تو درآید بعیادت ز درم[M2]خویش را باز ندانم من مسکین ز خیال
[B][M1]گفتم از دیده شوم غرقهٔ خون روزی چند[M2]چشم دریا دل من شور برآورد که سال
[B][M1]چه کند گر نکند شرح جمالت خواجو[M2]که بوصف تو رساندست سخن را بکمال
[A]
[B][M1]زهی گرفته خور از طلعت تو فال جمال[M2]نشانده قد تو در باغ جان نهال جمال
[B][M1]نوشته منشی دیوان صنع لم یزلی[M2]به مشک بر ورق لاله‌ات مثال جمال
[B][M1]خیال روی تو تا دیده‌ام نمی‌رودم[M2]ز دل جمال خیال و ز سرخیال جمال
[B][M1]چو روشنست که هر روز را زوالی هست[M2]مباد روی چو روز ترا زوال جمال
[B][M1]کسی که نیست چو من تشنهٔ جمال حرم[M2]حرام باد برو شربت زلال جمال
[B][M1]هوای یار همائی بلند پروازست[M2]که در دلم طیران می‌کند ببال جمال
[B][M1]خرد چو دید که خواجو فدای او شد گفت[M2]زهی کمال کمال و زهی جمال جمال
[A]
[B][M1]زهی زلفت شکسته نرخ سنبل[M2]گلستان رخت خندیده برگل
[B][M1]رسانده خط بیاقوت تو ریحان[M2]کشیده سر ز کافور تو سنبل
[B][M1]عروسی را که او صاحب جمالست[M2]چه دریابد گرش نبود تحمل
[B][M1]چو ریش خستگانرا مرهم از تست[M2]مکن در کار مسکینان تغافل
[B][M1]اگر گل را نباشد برگ پیوند[M2]چه سود از نالهٔ شبگیر بلبل
[B][M1]بجانت کانکه برجان دارم از غم[M2]نباشد کوه سنگین را تحمل
[B][M1]اگر عمر منی ایشب برو زود[M2]وگر جزو منی ای غم برو کل
[B][M1]چو از زلفش بدین روز اوفتادم[M2]تو نیز ای شب مکن بر من تطاول
[B][M1]خوشا آن بزم روحانی که هر دم[M2]کند مستی ببادامش تنقل
[B][M1]منه عود ای بت خوش نغمه از چنگ[M2]که ساغر بانگ می‌دارد که غلغل
[B][M1]بزن مطرب که مستان صبوحی[M2]ز می مستند و خواجو از تامل
[A]
[B][M1]شب رحیل ز افغان خستگان مراحل[M2]مجال خواب نیابند ساکنان محامل
[B][M1]مکش زمام شتر ساربان که دلشدگان را[M2]کشیده است سر زلف دلبران بسلاسل
[B][M1]سرشک دیده که می‌رانم از پی تو مرانش[M2]چرا که شرط کریمان بود اجابت سائل
[B][M1]تنم مقیم مقامست و جان بمرحله عازم[M2]سرم ملازم بالین و دل بقافله مائل
[B][M1]به خامه هر که نویسد فراق نامهٔ ما را[M2]عجب که آتش نی در نیفتدش با نامل
[B][M1]نسیم روضهٔ خلدست یا شمیم احبا[M2]شعاع نور جبینست یا فروغ مشاعل
[B][M1]بسا که در غم عشق تو ابن مقلهٔ چشمم[M2]نوشت بر ورق زر بسیم ناب رسائل
[B][M1]سرم بنعل سمندت متوجست و تو فارغ[M2]دلم ببند کمندت مقیدست و تو غافل
[B][M1]اگرنه با تو نشینم مرا ز عشق چه باقی[M2]وگرنه روی تو بینم مرا ز دیده چه حاصل
[B][M1]زبان خامه قلم گشت در بیان جدائی[M2]نرفت قصه بپایان و رفت عمر بباطل
[B][M1]سزد که دست بشویند از آب چشم تو خواجو[M2]که هست آتش دل غالب و سرشک تو نازل
[A]
[B][M1]ای دل من بسته در آن زنجیر سمن‌سا دل[M2]کرده مرا در غم عشقت بی سر و بی پا دل
[B][M1]برده ازین قالب خاکی رخت به صحرا جام[M2]رانده ازین دیده پرخون سیل به دریا دل
[B][M1]چون دل ما برنگرفت از لعل لبت کامی[M2]ای بت مهوش تو چرا برداشتی از ما دل
[B][M1]جای من بیدل و دین یا دیر بود یا دار[M2]قصد من بی سر و پا یا دیده کند یا دل
[B][M1]مطرب دل سوختگان گو تا بزند بر چنگ[M2]وای دل ای وای دل و دین وادل من وادل
[B][M1]ای شکری زان لب شیرین کرده تقاضا جان[M2]وی نظری زانرخ زیبا کرده تمنا دل
[B][M1]جادوی عاشق کش چشمت خورده بافسون خون[M2]هندوی زنگی وش زلفت برده بیغما دل
[B][M1]سرنکشد یکسر مو زان جعد مسلسل عقل[M2]روی نتابد نفسی زان روی دلارا دل
[B][M1]چند زنی طعنه که خواجو در غم عشق افتاد[M2]چون دلم افکند درین آتش چکنم با دل
[A]
[B][M1]دلم مرید مرادست و دیده رهبر دل[M2]سرم فدای خیال و خیال در سر دل
[B][M1]کمند زلف ترا گر رسن دراز آمد[M2]در آن مپیچ که دارد گذر بچنبر دل
[B][M1]دلم چگونه نماید قرار در صف عشق[M2]چنین که زلف تو بشکست قلب لشکر دل
[B][M1]بود که ساقی لعل تو در دهد جامی[M2]مرا که خون جگر می‌خورم ز ساغر دل
[B][M1]دل صنوبریم همچو بید می‌لرزد[M2]ز بیم درد فراق تو ای صنوبر دل
[B][M1]تو آن خجسته همای بلند پروازی[M2]که در هوای تو پر می‌زند کبوتر دل
[B][M1]دلم ربودی و تا رفتی از برابر من[M2]نرفت یکسر مو نقشت از برابر دل
[B][M1]چگونه در دل تنگم قرار گیرد صبر[M2]که می‌زند سر زلف تو حلقه بردل
[B][M1]بملک روی زمین کی نظر کند خواجو[M2]کسی که ملک وصالش بود مسخر دل
[A]
[B][M1]ای ماه تو مهر انور دل[M2]وی مهر تو شمع خاور دل
[B][M1]یاقوت تو روح پرور جان[M2]ریحان تو سایه گستر دل
[B][M1]لعل لب و زلف تابدارت[M2]جان پرور جان و دلبر دل
[B][M1]ای قامت تو قیامت عقل[M2]وی خاک در تو محشردل
[B][M1]بستان رخ تو روضهٔ خلد[M2]یاقوت لب تو کوثر دل
[B][M1]لعل تو زلال مشرب روح[M2]چشم تو چراغ منظر دل
[B][M1]ابروت هلال غره مه[M2]مهرت خور جان و در خور دل
[B][M1]از غایت پردلی شکسته[M2]هندوی تو قلب لشکر دل
[B][M1]ساقی غمت بجای باده[M2]خون می‌دهدم ز ساغر دل
[B][M1]گر زلف ترا رسن درازست[M2]باشد گذرش بچنبر دل
[B][M1]هر دم بهوای خاک کویت[M2]پر می‌زندم کبوتر دل
[B][M1]در تحت شعاع مهر رویت[M2]یکباره بسوخت اختر دل
[B][M1]ساقی بده آن مئی که در جام[M2]هست آب روان آذر دل
[B][M1]از دل بطلب نشان خواجو[M2]کو معتکفست بردر دل
[A]
[B][M1]دلم ربودی و رفتی ولی نمی‌روی از دل[M2]بیا که جان عزیزت فدای شکل و شمایل
[B][M1]گرم وصول میسر شود که منزل قربست[M2]کنم مراد دل از خاک آستان تو حاصل
[B][M1]هوایت ار بنهم سرکجا برون کنم از سر[M2]وفایت ار برود جان کجا برون رود از دل
[B][M1]بحق صحبت دیرین که حق صحبت دیرین[M2]روا مدار که گردد چو وعده‌های تو باطل
[B][M1]فتاد کشتی صبرم ز موج قلزم دیده[M2]بورطه‌ئی که نه پایانش ممکنست و نه ساحل
[B][M1]نیازمند چنانم که گر بخاک درآیم[M2]ز مهر گلشن رویت برون دمد گلم از گل
[B][M1]مفارقت متصور کجا شود که بمعنی[M2]میان لیلی و مجنون نه مانعست و نه حایل
[B][M1]اگر نظر بحقیقت کنی و غیر نبینی[M2]وصال کعبه چه حاجت بود بقطع منازل
[B][M1]خلاص جستم ازو طیره گشت و گفت که خواجو[M2]قتیل عشق نجوید رهائی از کف قاتل
[A]
[B][M1]ای غم عشق تو آتش زده در خرمن دل[M2]وآتش هجر جگر سوز تو دود افکن دل
[B][M1]چشمهٔ نوش گهر پوش لبت چشمهٔ جان[M2]حلقهٔ زلف شکن بر شکنت معدن دل
[B][M1]گر کنی قصد دلم دست من و دامن تو[M2]ور کند ترک تو دل دست من و دامن دل
[B][M1]جانم از دست دل ار غرقهٔ خون جگرست[M2]خون جان من دلسوخته در گردن دل
[B][M1]پرتو روی تو شد شمع شبستان دلم[M2]تا شبستان سر زلف تو شد مسکن دل
[B][M1]بده آن آب چو آتش که بجوش آمده است[M2]ز آتش روی دل افروز تو خون در تن دل
[B][M1]چاره با ناوک چشمت سپر انداختنست[M2]ورنه تیر مژه‌ات بگذرد از جوشن دل
[B][M1]دل شیدا همه پیرامن سودا گردد[M2]و اهل دلرا غم سودای تو پیرامن دل
[B][M1]آتشی در دل خواجوست که از شعلهٔ اوست[M2]دود آهی که برون می‌رود از روزن دل
[A]
[B][M1]رحمتی گر نکند بر دلم آن سنگین دل[M2]چون تواند که کشد بار غمش چندین دل
[B][M1]زین صفت بر من اگر جور کند مسکین من[M2]ور ازین پس ندهد داد دلم مسکین دل
[B][M1]من ازین در به جفا باز نگردم که مرا[M2]پای بندست در آن سلسلهٔ مشکین دل
[B][M1]با گلستان جمالش نکشد فصل بهار[M2]اهل دل را به تماشای گل و نسرین دل
[B][M1]خسرو ار بند وگر پند فرستد فرهاد[M2]برنگیرد بجفا از شکر شیرین دل
[B][M1]دلم از صحبت خوبان نشکیبد نفسی[M2]ای عزیزان من بیدل چکنم با این دل
[B][M1]نکند سوی دل خستهٔ خواجو نظری[M2]آه از آن دلبر پیمان شکن سنگین دل
[A]
[B][M1]مرا که راه نماید کنون به خانهٔ دل[M2]که خاک راهم اگر دل دهم به خانهٔ گل
[B][M1]من آن نیم که ز دینار باشدم شادی[M2]اگر چه بنده باقبال می‌شود مقبل
[B][M1]چو سرو هر که برآورد نام آزادی[M2]دلش کجا بسهی قامتان شود مائل
[B][M1]مرا قتیل نبیند کسی بضربت تیغ[M2]مگر گهی که ز من منقطع شود قاتل
[B][M1]به راه بادیه مستسقی جمال حرم[M2]بود لبالبش از آب دیدگان منزل
[B][M1]ز چشم ما نرود کاروان بوقت رحیل[M2]به حکم آنکه ز سیلاب نگذرد محمل
[B][M1]اگر چه بر گذرت سائلان بسی هستند[M2]چو آب دیدهٔ ما نیست در رهت سائل
[B][M1]بملک دانش اگر حکم و حکمتت باید[M2]مقیم عالم دیوانگی شوای عاقل
[B][M1]چو وصل و هجر حجابست پیش اهل سلوک[M2]ازین حجاب برون آی تا شوی واصل
[B][M1]مفارقت متصور کجا شود ما را[M2]که نیست هر دو جان در میان ما حائل
[B][M1]کسی که در حرم جان وطن کند خواجو[M2]بود هر آینه از ساکنان کعبهٔ دل
[A]
[B][M1]گر گنج طلب داری از مار مترس ای دل[M2]ور خرمن گل خواهی از خار مترس ای دل
[B][M1]چون زهد و نکونامی بر باد هوا دادی[M2]از طعنهٔ بدگویان زنهار مترس ای دل
[B][M1]از رندی و بدنامی گر ننگ نمی‌داری[M2]از فخر طمع برکن وز عار مترس ای دل
[B][M1]گر طالب دیداری از خلد برین بگذر[M2]ور نور بدست آمد از نار مترس ای دل
[B][M1]چون نرگس بیمارش خون می‌خور اگر مستی[M2]ور زانکه شود جانت بیمار مترس ای دل
[B][M1]گر همدم منصوری رو لاف انا الحق زن[M2]چون دم زنی از وحدت از دار مترس ای دل
[B][M1]جان را چو فدا کردی از تن مکن اندیشه[M2]چون ترک شتر گفتی از بار مترس ای دل
[B][M1]قول حکما بشنو کاندم که قدح نوشی[M2]اندک خور و از مستی بسیار مترس ای دل
[B][M1]صد بار ترا گفتم کامروز که چون خواجو[M2]اقرار نمی‌کردی ز انکار مترس ای دل
[A]
[B][M1]مقاربت نشود مرتفع ببعد منازل[M2]که بعد در ره معنی نه مانعست و نه حائل
[B][M1]چو هست عهد مودت میان لیلی و مجنون[M2]چه غم ز شدت اعراب و اختلاف قبائل
[B][M1]در آن مصاف که جان تازه گردد از لب خنجر[M2]قتیل عشق نمیرد مگر بغیبت قاتل
[B][M1]کسی که خاک شود در میان بحر مودت[M2]گمان مبر که برد باد ازو غبار بساحل
[B][M1]ترا که کعبه طواف حرم کند بحقیقت[M2]چه احتیاج بسیر و سلوک و قطع منازل
[B][M1]ببخش بردل مستسقیان وادی فرقت[M2]که کرده‌اند لبالب بخون دیده مراحل
[B][M1]اگر چه هیچ وسیلت به حضرت تو ندارم[M2]هوای روی توام هست بهترین وسائل
[B][M1]سواد خط تو بیرون نمی‌رود ز سویدا[M2]خیال خال تو خالی نمی‌شود ز مخائل
[B][M1]مرا نصیحت دانا به عقل باز نیارد[M2]که اقتضای جنون می‌کند ملامت عاقل
[B][M1]اگر ز شست تو باشد بزن خدنگ ز ره سم[M2]وگر ز دست تو باشد بیار زهر هلاهل
[B][M1]نوای نغمهٔ خواجو شنو به گاه صبوحی[M2]چنانکه وقت سحر در چمن خروش عنادل
[A]
[B][M1]ای کرده تیره شب را بر آفتاب منزل[M2]دلرا ز چین زلفت برمشک ناب منزل
[B][M1]تا در درون چشمم خرگاه زد خیالت[M2]مه را بسان ماهی بینم در آب منزل
[B][M1]باید که رحمت آرد آنکو شراب دارد[M2]برتشنه‌ئیکه باشد او را سراب منزل
[B][M1]ره چون برم به کویت زانرو که نادر افتد[M2]در آشیان عنقا کرده ذباب منزل
[B][M1]یک ذره مهر رویت خالی نگردد از دل[M2]زیرا که گنج باشد کنج خراب منزل
[B][M1]بنگر در اشک مستان عکس جمال ساقی[M2]همچون قمر که سازد جام شراب منزل
[B][M1]خواجو که غرقه آمد در ورطهٔ جدائی[M2]بر ساحل وصالت بیند بخواب منزل
[A]
[B][M1]هرگه که ز خرگه بچمن بار دهد گل[M2]نرگس نکند خواب خوش از غلغل بلبل
[B][M1]ای خادم یاقوت لب لعل تو لؤلؤ[M2]وی هندوی ریحان خط سبز تو سنبل
[B][M1]تا کی کند آن غمزهٔ عاشق کش معلول[M2]در کار دل ریش من خسته تعلل
[B][M1]گر نرگس مستت نکند ترک تعدی[M2]چندین چه کند زلف دراز تو تطاول
[B][M1]شرح شکن زلف تو بابیست مطول[M2]کوتاه کنم تا نکشد سر به تسلسل
[B][M1]آن صورت آراسته را بیش میارای[M2]کانجا که جمالست چه حاجت بتجمل
[B][M1]محمل مبر از منزل احباب که ما را[M2]یکدم نبود بار فراق تو تحمل
[B][M1]المغرم یستغرق فی البحر غریقا[M2]واللائم کالنائم فی الساحل یغفل
[B][M1]هر لحظه که خاموش شود ماه مغنی[M2]از مرغ صراحی شنوم نعره که قل قل
[B][M1]ای آنکه جمال از رخ زیبای تو جزویست[M2]غمهای جهان جزو غم عشق تو شد کل
[B][M1]بر باد هوا باده مپیمای که خواجو[M2]از مل نشود بی خبر الا بتامل
[A]
[B][M1]باغبان گو برو باد مپیما کز گل[M2]بدم سرد سحر باز نیاید بلبل
[B][M1]جبدا بادهٔ گلرنگ به هنگام صبوح[M2]از کف سرو قدی گلرخ مشکین کاکل
[B][M1]در بهاران که رساند خبر کبک دری[M2]بجز از باد بهاری به در خرگهٔ گل
[B][M1]بنگر از نالهٔ شبگیر من و نغمهٔ مرغ[M2]دشت پر زمزمه و طرف چمن پرغلغل
[B][M1]گر صبا سلسله برآب نهد فصل ربیع[M2]از چه برگردن قمری بود از غالیه غل
[B][M1]باد نوروز چو برخاست نیارند نشست[M2]بلبلان بی گل و مستان صبوحی بی مل
[B][M1]مطرب آن لحظه که آهنگ فروداشت کند[M2]زندش بلبله گلبانگ که قل قل قل قل
[B][M1]ای ز بادام تو در عین حجالت نرگس[M2]وی ز گیسوی تو در حلقهٔ سودا سنبل
[B][M1]آن سر زلف قمرسای شب آسا را بین[M2]همچو زاغی که زند در مه تابان چنگل
[B][M1]هر چه خوبان جهانرا به دلارائی برد[M2]جزو بود آن همه و حسن جهانگیر توکل
[B][M1]دست گیرید که خواجو که دلش رفت برود[M2]بارش افتاده و گشتست اسیر سر پل
[A]
[B][M1]خوشا با دوستان در بوستان گل[M2]که خوش باشد بروی دوستان گل
[B][M1]شکوفه مو بدست و ابر دایه[M2]صبا رامین و ویس دلستان گل
[B][M1]سمن را شد نفس باد و روان آب[M2]چمن را گشت تن شمشاد و جان گل
[B][M1]ترنم می‌کند بر شاخ بلبل[M2]تبسم می‌کند در بوستان گل
[B][M1]لبش با هم نمی‌آید از آنروی[M2]که دارد خرده‌ئی زر در دهان گل
[B][M1]کشد در برقبای فستقی سرو[M2]نهد بر سر کلاه سایبان گل
[B][M1]چو باد از روی گل برقع برانداخت[M2]برآمد سرخ همچون ارغوان گل
[B][M1]بگو با بلبل ای باد بهاری[M2]که باز آمد علی رغم زمان گل
[B][M1]دلش سستی کند چون از نهالی[M2]بصحن گلستان آید خزان گل
[B][M1]بیا خواجو که با مرغان شب خیز[M2]نهادست از هوا جان در میان گل
[B][M1]می نوشین روان در ده که بگرفت[M2]چو خسرو ملکت نوشیروان گل
[A]
[B][M1]مرا که نیست بخاک درت امید وصول[M2]کجا بمنزل قربت بود مجال نزول
[B][M1]اگر وصال تو حاصل شود بجان بخرم[M2]ولی عجب که رسد کام بیدلان بحصول
[B][M1]چنین شنیده‌ام از پرده ساز نغمهٔ شوق[M2]که ضرب سوختگان خارج اوفتد ز اصول
[B][M1]خموش باشد که با کشتگان خنجر عشق[M2]خلاف عقل بود درس گفتن از معقول
[B][M1]براهل عشق فضلیت بعقل نتوان جست[M2]که عقل و فضل درین ره عقیله است و فضول
[B][M1]بروز حشر سر از موج خون برون آرد[M2]کسیکه گشت به تیغ مفارقت مقتول
[B][M1]گذشت قافله و ما گشوده چشم امید[M2]که کی ز گوشهٔ محمل نظر کند محمول
[B][M1]میان ما و شما حاجت رسالت نیست[M2]چو انقطاع نباشد چه احتیاج رسول
[B][M1]مفارقت نکنم دیگر از حریم حرم[M2]گرم به کعبهٔ وصل افتد اتفاق وصول
[B][M1]چو ره نمی‌برم از تیرگی به آب حیات[M2]شدست جان من تشنه از حیات ملول
[B][M1]ببوس دست مقیمان درگهش خواجو[M2]بود که راه دهندت ببارگاه قبول
[A]
[B][M1]یا مسرع الشمال اذا تحصل الوصول[M2]بلغ تحیتی و سلامی کما اقول
[B][M1]از تشنگان بادیهٔ هجر یاد کن[M2]روزی گرت بکعبهٔ قربت بود وصول
[B][M1]یا رب چنین که اختر وصلت غروب کرد[M2]بینم شبی که کوکب فرقت کند افول
[B][M1]خواهم که سوی یار فرستم خبر ولیک[M2]ترسم که همچو من متعلق شود رسول
[B][M1]از چشم ما برون نزند خیمه ساربان[M2]از بهرآنکه برسرآبش بود نزول
[B][M1]عمری که بیتو می‌گذرانند ضایعست[M2]بازا کزین حیات مضیع شدم ملول
[B][M1]دل می‌نهم ببند تو گر می‌بری اسیر[M2]جان می‌کنم فدای تو گر می‌کنی قبول
[B][M1]گفتم کنم معانی عشق ترا بیان[M2]فضلی که جز عقیله نباشد بود فضول
[A]
[B][M1]سپیده دم که برآمد خروش بانگ رحیل[M2]برفت پیش سرشک من آب دجله و نیل
[B][M1]جهان ز گریه‌ام از آب گشت مالامال[M2]ز سوز سینه‌ام آتش گرفت میلامیل
[B][M1]هلاک من چو بوقت وداع خواهد بود[M2]بقصد جان من ای ساربان مکن تعجیل
[B][M1]مگر بشهر شما پادشه منادی کرد[M2]که هست خون غریبان مباح و مال سبیل
[B][M1]کشندگان گرفتار قید محنت را[M2]مواخذت نکند هیچکس بخون قتیل
[B][M1]طواف کعبه عشق از کسی درست آید[M2]که دیده زمزم او گشت و دل مقام خلیل
[B][M1]بگفتگوی رقیب از حبیب روی متاب[M2]رضای خصم بدست آر و غم مخور ز وکیل
[B][M1]گر از لبم شکری می‌دهی ز طره بپوش[M2]چرا که کفر نماید کرم بنزد بخیل
[B][M1]زبور عشق تو خواجو برآن ادا خواند[M2]که روز عید مسیحا حواریان انجیل
[A]
[B][M1]نوبتی صبح برآمد ببام[M2]نوبت عشاق بگوی ای غلام
[B][M1]مرغ سحر در سخن آمد به ساز[M2]ساز بر آواز خروسان بام
[B][M1]کوکبهٔ قافله سالار صبح[M2]باز رسید این نفس از راه شام
[B][M1]خادم ایوان در خلوت ببند[M2]در حرم خاص مده بار عام
[B][M1]ای صنم سیم زنخدان بیار[M2]از قدح سیم می لعل فام
[B][M1]صوفی اگر صافی ازین خم خورد[M2]رخت تصوف بفروشد تمام
[B][M1]حاجی اگر روی تو بیند مقیم[M2]در حرم کعبه نسازد مقام
[B][M1]زمزم رندان سبو کش میست[M2]بتکده و میکده بیت الحرام
[B][M1]نام جگر سوختگان چیست ننگ[M2]ننگ غم اندوختگان چیست نام
[B][M1]آتش پروانهٔ پر سوخته[M2]نیست به جز پختن سودای خام
[B][M1]خیز و چو خواجو بصبوحی بشوی[M2]جامهٔ جان را بنم چشم جام
[A]
[B][M1]برآمد بانگ مرغ و نوبت بام[M2]کنون وقت میست و نوبت جام
[B][M1]چو کار پختگان بی باده خامست[M2]بدست پختگان ده باده خام
[B][M1]بهر ایامی این عشرت دهد دست[M2]بگردان باده چون با دست ایام
[B][M1]لبش خواهی بناکامی رضا ده[M2]که کس را بر نیاید زان دهان کام
[B][M1]من شوریده را معذور دارید[M2]که برآتش نشاید کردن آرام
[B][M1]دلم کی در فراق آرام گیرد[M2]بود آرام دل وصل دلارام
[B][M1]منم دور از تو همچون مرغ وحشی[M2]ببوی دانه‌ئی افتاده در دام
[B][M1]ز سرمستی برون از روی و مویت[M2]نه از صبح آگهی دارم نه از شام
[B][M1]قلم در کش چو بینی نام خواجو[M2]که نبود عاشق شوریده را نام
[A]
[B][M1]آفتابست یا ستارهٔ بام[M2]که پدید آمد از کنارهٔ بام
[B][M1]ماه در عقرب و قصب برماه[M2]شام بر نیمروز و چین در شام
[B][M1]نام خالش مبر که وحشی را[M2]طمع دانه افکند در دام
[B][M1]خیز تا می خوریم و بنشانیم[M2]آتش دل به آب آتش فام
[B][M1]باده پیش آر تا فرو شوئیم[M2]جامهٔ جان به آب دیدهٔ جام
[B][M1]می جوشیده خور که حیف بود[M2]پخته در جوش و ما بدینسان خام
[B][M1]عاقلان سر عشق نشناسند[M2]کاین صفت نبود از خواص و عوام
[B][M1]عشق عامست و عقل خاص ولیک[M2]چکند خاص با تقلب عام
[B][M1]شمع مجلس نشست خیز ندیم[M2]مه فرو رفت می بیار غلام
[B][M1]دشمنانرا بکام دوست مخواه[M2]دوستانرا مدار دشمن کام
[B][M1]چون برآیی ببام پندارند[M2]که سهیلست یا سپیدهٔ بام
[B][M1]با رخت هر که ماه می‌طلبد[M2]نیست در عاشقی هنوز تمام
[B][M1]سرو با اعتدال قامت تو[M2]ناتراشیده‌ئیست بی اندام
[B][M1]نام خواجو مبر که ننگ بود[M2]اگر از عاشقان برآید نام
[A]
[B][M1]تبت یا ذا الجلال و الا کرام[M2]من جمیع الذنوب و اثام
[B][M1]ای صفاتت برون ز چون و چرا[M2]ذات پاکت بری ز کو و کدام
[B][M1]قاضی حاجت وحوش و طیور[M2]رازق روزی سوام و هوام
[B][M1]گوهر آرای قطره در اصداف[M2]نقش پرداز نطفه در ارحام
[B][M1]پرچم آویز طاسک خورشید[M2]آتش انگیز خنجر بهرام
[B][M1]خاکبوس بساط فرمانت[M2]جم سیمین سریر زرین جام
[B][M1]بست مشاطگان قدرت تو[M2]بر رخ صبح چین گیسوی شام
[B][M1]کرده استاد صنعت از یاقوت[M2]شرف طاق تابخانهٔ بام
[B][M1]یافته از تو نضرت و خضرت[M2]باغ مینو و راغ مینا فام
[B][M1]بدر مشعل فروز آینه دار[M2]بر درش بندهٔ منیرش نام
[B][M1]عنبر هندی آنکه خادم تست[M2]کار او بی‌نسیم لطفت خام
[B][M1]پیش موج محیط احسانت[M2]از حیا در عرق فتاده غمام
[B][M1]کاسه گردان بزم تقدیرت[M2]صبح زرین کلاه سیم اندام
[B][M1]هندوی بارگاه ابداعت[M2]شام زنگی نهاد خون آشام
[B][M1]عندلیب زبان گویا را[M2]گل بستان فروز ذکرت کام
[B][M1]گر کند یاد صدمهٔ قهرت[M2]بگسلد مشرقی مهر زمام
[B][M1]درک خاصان بکنه انعامت[M2]نرسد خاصه عام کالانعام
[B][M1]جان خواجو که مرغ گلشن تست[M2]مگذارش بدام دل مادام
[B][M1]طمع دانه‌اش بدام افکند[M2]باز گیرش ز دست دانه و دام
[B][M1]من که بر یاد زلف و روی بتان[M2]صرف کردم لیالی و ایام
[B][M1]بوده با بادهٔ مغانه مقیم[M2]ساخته در شرابخانه مقام
[B][M1]زده راه خرد بنغمهٔ چنگ[M2]ریخته آب رخ بشرب مدام
[B][M1]نفس خود کامم ار ز راه ببرد[M2]باز گشتم بدرگهت ناکام
[B][M1]چون خطا کرده‌ام کنم هر دم[M2]سجدهٔ سهو تا بروز قیام
[B][M1]گویمت بالعشی والابکار[M2]تبت یا ذوالجلال و الاکرام
[A]
[B][M1]خوشا به مجلس شوریدگان درد آشام[M2]بیاد لعل لبش نوش کرده جام مدام
[B][M1]چنین شنیده‌ام از مفتی مسائل عشق[M2]که مرد پخته نگردد مگر ز باده خام
[B][M1]جفا و نکبت ایام چون ز حد بگذشت[M2]بیار باده که چون باد می‌رود ایام
[B][M1]خیال زلف و رخت گر معاونت نکند[M2]چگونه شام بصبح آورند و صبح بشام
[B][M1]مرا ز لوح وجود این دو حرف موجودست[M2]دل شکسته چو جیم و قد خمیده چو لام
[B][M1]اگر ببام برآیی که فرق داند کرد[M2]که طلعت تو کدامست و آفتاب کدام
[B][M1]دمی ز وصل تو گفتم مگر به کام رسم[M2]دمم بکام فرو رفت و برنیامد کام
[B][M1]براه بادیه هر کس که خون نکرد حلال[M2]حرام باد مرا و را وصال بیت حرام
[B][M1]اگر بکنیت خواجو رسی قلم درکش[M2]که ننگ باشد ار از عاشقان برآید نام
[A]
[B][M1]مگر که صبح من امشب اسیر گشت بشام[M2]وگرنه رخ بنمودی ز چرخ آینه فام
[B][M1]مگر ستارهٔ بام از شرف به زیر افتاد[M2]وگرنه پرده برافکندی از دریچهٔ بام
[B][M1]خروس پرده‌سرا امشب از چه دم در بست[M2]اگر چنانکه فرو شد دم سپیده بکام
[B][M1]چو کام من توئی ای آفتاب گرم برآی[M2]ز چرخ اگر چه یقینم که بر نیاید کام
[B][M1]گهی پری رخم از خواب صبح برخیزد[M2]که تیغ غمزهٔ خونریز برکشد ز نیام
[B][M1]چرا ز قید توام روی رستگاری نیست[M2]کسی اسیر نباشد بدام کس مادام
[B][M1]چو دور عیش و نشاطست باده در دور آر[M2]که روشنست که با دست گردش ایام
[B][M1]دمی جدا مشو از جام می که در این دور[M2]کدام یار که همدم بود برون از جام
[B][M1]برو غلام صنوبر قدان شو ای خواجو[M2]که همچو سرو بزادگی برآری نام
[A]
[B][M1]عارض ترکان نگر در چین جعد مشک فام[M2]تا جمال حور مقصورات بینی فی الخیام
[B][M1]باده پیش آور که هردم باد عنبر بوی صبح[M2]می‌دهد جانرا پیام از روضهٔ دارالسلام
[B][M1]مشعل خورشید فروزان شمع برگیر ای ندیم[M2]باد شبگیری برآمد باده در ده ای غلام
[B][M1]ماه مطرب گو بزیر و بم در آور ساز را[M2]کافتاب خاوری تشریف داد از راه بام
[B][M1]تا ترا در پیش بت رویان درست آید نماز[M2]جامهٔ جانرا نمازی کن به آب چشم جام
[B][M1]عزت دیر مغان از ساکن مسجد مجوی[M2]کافر مکی چه داند حرمت بیت الحرام
[B][M1]عار باشد در طریق عشق بیم از فخر و عار[M2]ننگ باشد در ره مشتاق ترس از ننگ و نام
[B][M1]من ببوی خال مشکین تو گشتم پای بند[M2]مرغ وحشی از هوای دانه می‌افتد به دام
[B][M1]کام دل خواجو بسانی نمی‌آید بدست[M2]رو بنا کامی رضا ده تا رسانندت بکام
[A]
[B][M1]حن فی روض الهوی قلبی کماناح الحمام[M2]قم بتغرید الحمایم و اسقنی کاس المدام
[B][M1]خون دل تا چند نوشم بادهٔ نوشین بیار[M2]تا بشویم جامهٔ جانرا به آب چشم جام
[B][M1]باح دمعی فی الفیافی و استشبت لوعتی[M2]خیز و آبی بردل پرآتشم ریز ای غلام
[B][M1]از فروغ شمع رخسارم منور کن روان[M2]وز نسیم گلشن وصلم معطر کن مشام
[B][M1]فی ضلوعی توقد النیران من شجر النوی[M2]فی عیونی توجد الطوفان من ماء الغرام
[B][M1]چون برون از بادهٔ یاقوت فامم قوت نیست[M2]قوت جانم ده ز جام بادهٔ یاقوت فام
[B][M1]صبحدم دلرا براح روح پرور زنده دار[M2]کان زمان از عالم جان می‌رسد دلرا پیام
[B][M1]هان فی فرط الاسی مذنبت فی قلبی الاسی[M2]غاب فی طول العنا اذغیب عن عینی المنام
[B][M1]چون شما را هست دلبر در برو دل برقرار[M2]لا تلوموا فی التصابی قلب صلب مستهام
[B][M1]گفتم از لعل لب جانان برآرم کام جان[M2]ضاع فی روم المنی عمری و ما مکث المرام
[B][M1]هر که گردد همچو خواجو کشتهٔ شمشیر عشق[M2]روضهٔ فردوس رضوانش فرستد والسلام
[A]
[B][M1]گر چه من آب رخ از خاک درت یافته‌ام[M2]گرد خاطر همه از رهگذرت یافته‌ام
[B][M1]چون توانم که دل از مهر رخت برگیرم[M2]زانکه چون صبح به سحرت یافته‌ام
[B][M1]بنشین یکدم و برآتش تیزم منشان[M2]که بدود دل و سوز جگرت یافته‌ام
[B][M1]در شب تیره بسی نوبت مهرت زده‌ام[M2]تا سحرگه رخ همچون قمرت یافته‌ام
[B][M1]خسرو از شکر شیرین بهمه عمر نیافت[M2]آن حلاوت که ز شور شکرت یافته‌ام
[B][M1]بچه مانند کنم نقش دلارای ترا[M2]زانکه هر لحظه برنگی دگرت یافته‌ام
[B][M1]گر چه رفتی و نظر باز گرفتی از من[M2]هر چه من یافته‌ام از نظرت یافته‌ام
[B][M1]ای دل خسته چه حالست که از درد فراق[M2]هردم از بار دگر خسته‌ترت یافته‌ام
[B][M1]تا خبر یافته‌ئی زان بت مهوش خواجو[M2]خبرت هست که من بیخبرت یافته‌ام
[A]
[B][M1]من ز دست دیده و دل در بلا افتاده‌ام[M2]ای عزیزان چون کنم چون مبتلا افتاده‌ام
[B][M1]هر دم از چشمم چو اشک گرم روراندن که چه[M2]تا چه افتادست کز چشم شما افتاده‌ام
[B][M1]کی بود برگ من آن نسرین بدن را کاین زمان[M2]همچو بلبل در زمستان بینوا افتاده‌ام
[B][M1]گر چه هر کو می خورد از پا در افتد عاقبت[M2]من چو دور افتاده‌ام از می چرا افتاده‌ام
[B][M1]با کسی افتاد کارم کو ز کارم فارغست[M2]بنگرید آخر که از مستی کجا افتاده‌ام
[B][M1]ایکه گفتی گر سر این کارداری پای دار[M2]دست گیر اکنون که از دستت ز پا افتاده‌ام
[B][M1]آتش مهرم چو در جان شعله زد گرمی مکن[M2]گر چون ذره زیر بامت از هوا افتاده‌ام
[B][M1]می‌روی مجموع و من پیوسته همچون گیسویت[M2]از پریشانی که هستم در قفا افتاده‌ام
[B][M1]قاضی ار گوید که خواجو چون درین کار اوفتاد[M2]گو مکن آنکار کز حکم قضا افتاده‌ام
[A]
[B][M1]سلامی به جانان فرستاده‌ام[M2]به آرام دل جان فرستاده‌ام
[B][M1]زهی شوخ چشمی که من کرده‌ام[M2]که جان را بجانان فرستاده‌ام
[B][M1]شکسته گیاهی من خشک مغز[M2]بگلزار رضوان فرستاده‌ام
[B][M1]تو این بی‌حیائی نگر کز هوا[M2]سوی بحر باران فرستاده‌ام
[B][M1]مرا شرم بادا که پای ملخ[M2]بنزد سلیمان فرستاده‌ام
[B][M1]به تحفه کهن زنگی مست را[M2]به اردوی خاقان فرستاده‌ام
[B][M1]عصا پاره ئی از کف عاصی[M2]بموسی عمران فرستاده‌ام
[B][M1]غباری فرو رفته از آستان[M2]بایوان کیوان فرستاده‌ام
[B][M1]ز سرچشمهٔ پارگین قطره‌ئی[M2]سوی آب حیوان فرستاده‌ام
[B][M1]کهن خرقهٔ مفلسی ژنده پوش[M2]بتشریف سلطان فرستاده‌ام
[B][M1]سخنهای خواجو ز دیوانگی[M2]یکایک بدیوان فرستاده‌ام
[A]
[B][M1]گر نگویم دوستی از دوستانت بوده‌ام[M2]سالها آخر نه مرغ بوستانت بوده‌ام
[B][M1]گر چه فارغ بوده‌ام چون نسر طایر ز آشیان[M2]تا نپنداری که دور از آشیانت بوده‌ام
[B][M1]هر کجا محمل بعزم ره برون آورده‌ئی[M2]چون جرس دستانسرای کاروانت بوده‌ام
[B][M1]گر تو پاس خاطرم داری و گرنه حاکمی[M2]زان تصور کن که هر شب پاسبانت بوده‌ام
[B][M1]گر چه از رویت چو گیسو برکنار افتاده‌ام[M2]چون کمر پیوسته در بند میانت بوده‌ام
[B][M1]کشتهٔ تیغ جهان افروز مهرت گشته‌ام[M2]تشنهٔ آب جگر تاب سنانت بوده‌ام
[B][M1]از گذار من چرا بر خاطرت باشد غبار[M2]کز هواداری غبار آستانت بوده‌ام
[B][M1]گر شکر خائی کنم بر یاد لعلت دور نیست[M2]زانکه عمری طوطی شکر ستانت بوده‌ام
[B][M1]همچو خواجو ای ، بسا شبها که از شوریدگی[M2]دسته بند سنبل عنبرفشانت بوده‌ام
[A]
[B][M1]هیچ می‌دانی که دیشب در غمش چون بوده‌ام[M2]مرغ و ماهی خفته و من تا سحر نغنوده‌ام
[B][M1]بسکه آتش در جهان افکنده‌ام از سوز عشق[M2]آسمانی در هوا از دود دل افزوده‌ام
[B][M1]پرده از خون جگر بر روی دفتر بسته‌ام[M2]چشمهٔ خونابه از چشم قلم بگشوده‌ام
[B][M1]کاسهٔ چشم از شراب راوقی پر کرده‌ام[M2]دامن جانرا بخون چشم جام آلوده‌ام
[B][M1]آستین بر کائنات افشانده‌ام از بیخودی[M2]زعفران چهره در صحن سرایش سوده‌ام
[B][M1]دل بباد از بهر آن دادم که دارد بوی دوست[M2]گر چه دور از دوستان باد هوا پیموده‌ام
[B][M1]چشم بد گفتم که یا رب دور باد از طلعتش[M2]لیک چون روشن بدیدم چشم بد من بوده‌ام
[B][M1]ز آتش دل بسکه دوش آب از دو چشم خونفشان[M2]در هوای شکر حلوا گرش پالوده‌ام
[B][M1]تا بگوهر چشم خواجو را مرصع کرده‌ام[M2]مردم بحرین را در خون شنا فرموده‌ام
[A]
[B][M1]چو نام تو در نامه‌ئی دیده‌ام[M2]به نامت که بردیده مالیده‌ام
[B][M1]بیاد زمین بوس درگاه تو[M2]سرا پای آن نامه بوسیده‌ام
[B][M1]ز نام تو وان نامهٔ نامدار[M2]سر بندگی بر نپیچیده‌ام
[B][M1]جز این یک هنر نیست مکتوب را[M2]و گرهست یاری من این دیده‌ام
[B][M1]که آنها که در روی او خوانده‌ام[M2]جوابی ازو باز نشنیده‌ام
[B][M1]قلم چون سر یک زبانیش نیست[M2]از آن ناتراشیده ببریده‌ام
[B][M1]ولی اینکه بنهاد سر بر خطم[M2]ازو راستی را پسندیده‌ام
[B][M1]زبانم چو یارای نطقش نماند[M2]زبانی ز نی بر تراشیده‌ام
[B][M1]بیا ای دبیر ار نداری مداد[M2]سیاهی برون آور از دیده‌ام
[B][M1]چو زلف تو شوریده شد حال من[M2]ببخشای برحال شوریده‌ام
[B][M1]سیه کرده‌ام نامه از دود دل[M2]سیه روتر از خامه گردیده‌ام
[B][M1]چو خواجو درین رقعه از سوز عشق[M2]بنی آتشی تیز پوشیده‌ام
[A]
[B][M1]هردم آرد باد صبح از روضهٔ رضوان پیام[M2]کاخر ای دلمردگان جز باده من یحیی العظام
[B][M1]ماه ساقی حور عین و جام صافی کوثرست[M2]خاصه این ساعت که صحن باغ شد دارالسلام
[B][M1]پختگان را خام و خامان را شراب پخته ده[M2]حیف باشد خون رز در جوش و ما زینگونه خام
[B][M1]بر سر کوی خرابان از خرابی چاره نیست[M2]نام نیکو پیش بدنامان بود ننگی تمام
[B][M1]گر مرید پیر دیری خرقه خمری کن بمی[M2]زشت باشد دلق نیلی و شراب لعل فام
[B][M1]کام دل خواهی برو گردن بناکامی بنه[M2]در دهان شیر می‌باید شدن بر بوی کام
[B][M1]عار باشد نزد عارف هر که فخر آرد بزهد[M2]ننگ باشد پیش عاشق هر که یاد آرد ز نام
[B][M1]آنکه در خلوتگه خاصش مجال عام نیست[M2]لطف او عامست و عشق او نصیب خاص و عام
[B][M1]باد بر خاک عراق از دیدهٔ خواجو درود[M2]باد بر دارالسلام از آدم خاکی سلام
[A]
[B][M1]چشم پرخواب گشودی و ببستی خوابم[M2]و آتش چهره نمودی و ببردی آبم
[B][M1]آنچنان تشنه لعل لب سیراب توام[M2]کاب سرچشمهٔ حیوان نکند سیرابم
[B][M1]دوش هندوی تو در روی تو روشن می‌گفت[M2]که مرا بیش مسوزان که قوی در تابم
[B][M1]آرزو می‌کندم با تو شبی در مهتاب[M2]که بود زلف سیاهت شب و رخ مهتابم
[B][M1]من مگر چشم تو در خواب ببینم هیهات[M2]این خیالست من خسته مگر در خوابم
[B][M1]رفتم ار جان بدهم در طلبت عمر تو باد[M2]ور بمانم شرف بندگیت دریابم
[B][M1]بوصالت که ره بادیه بر روی خسک[M2]با وصالت نکند آرزوی سنجانم
[B][M1]راست چون چشم خوشت مست شوم در محراب[M2]گر بود گوشهٔ ابروی کژت محرابم
[B][M1]همچو خاک ره اگر خوار کنی خواجو را[M2]برنگردم ز درت تا چه رسد زین بابم
[A]
[B][M1]دل گل زنده گردد از دم خم[M2]گل دل تازه گردد از نم خم
[B][M1]روح پاکست چشم عیسی جام[M2]خون لعلست اشک مریم خم
[B][M1]تا شوی محرم حریم حرم[M2]غوطه‌ئی خور به آب زمزم خم
[B][M1]در شبستان می پرستان کش[M2]شاهد جام را ز طارم خم
[B][M1]خیز تا صبحدم فرو شوئیم[M2]گل روی قدح بشبنم خم
[B][M1]شاهدان خمیده گیسو را[M2]زلف پرخم کشیم در خم خم
[B][M1]داد عیش از ربیع بستانیم[M2]بطلوع مه محرم خم
[B][M1]جان خواجو اگر بوقت صبوح[M2]همچو ساغر برآید از غم خم
[B][M1]می خامش بخاک بر ریزید[M2]تا دگر زنده گردد از دم خم
[A]
[B][M1]ای تنم کرده ز غم موئی و در مو زده خم[M2]وی دلم یک سر مو وز سر موئی شده کم
[B][M1]گر دلم باک ندارد ز غم عشق چه باک[M2]ور غمم دست ندارد ز دل خسته چه غم
[B][M1]هم دل گرم گرم نیست درین ره همدل[M2]هم دم مرد گرم نیست درین غم همدم
[B][M1]پیش چشمم ز حیا آب شود چشمهٔ نیل[M2]وانگه از نیل سرشکم برود آب بقم
[B][M1]ای بصد وجه رخ خوب تو وجهی ز بهشت[M2]وی بصد باب سرکوی تو بابی زارم
[B][M1]چون کنم وصف جمالت که دو رویست ورق[M2]زانکه بی خون حرامی نبود وصل حرم
[B][M1]از تو چون صبر کنم زانکه نگردد ممکن[M2]صبر درویش ز الطاف خداوند کرم
[B][M1]خیز خواجو که چو پرگار به سر باید گشت[M2]هر که در دایرهٔ عشق نهادست قدم
[A]
[B][M1]چو چشم مست تو می پرستم[M2]چو درج لعل تو نیست هستم
[B][M1]بیار ساقی شراب باقی[M2]که همچو چشم تو نیمه مستم
[B][M1]نه خرقه پوشم که باده نوشم[M2]نه خودپرستم که می پرستم
[B][M1]چو می چشیدم ز خود برفتم[M2]چو مست گشتم ز خود برستم
[B][M1]ز دست رفتم مرو بدستان[M2]ز پا فتادم بگیر دستم
[B][M1]منم گدایت مطیع رایت[M2]و گر تو گوئی که نیست هستم
[B][M1]مگو که خواجو چه عهد بستی[M2]بگو که عهد تو کی شکستم
[A]
[B][M1]ز لعلم ساغری در ده که چون چشم تو سرمستم[M2]وگر گویم که چون زلفت پریشان نیستم هستم
[B][M1]کنون کز پای می‌افتم ز مدهوشی و سرمستی[M2]بجز ساغر کجا گیرد کسی از همدمان دستم
[B][M1]اگر مستان مجلس را رعایت می‌کنی ساقی[M2]ازین پس بادهٔ صافی بصوفی ده که من مستم
[B][M1]منه پیمانه را از دست اگر با می سری داری[M2]که من یکباره پیمانرا گرفتم جام و بشکستم
[B][M1]مریز آب رخم چون من بمی آب ورع بردم[M2]ز من مگسل که از مستی ز خود پیوند بگسستم
[B][M1]اگر من دلق ازرق را بمی شستم عجب نبود[M2]که دست از دنیی و عقبی بخوناب قدح شستم
[B][M1]چه فرمائی که از هستی طمع برکن که برکندم[M2]چرا گوئی که تا هستی بغم بنشین که بنشستم
[B][M1]اسیر خویشتن بودم که صید کس نمی‌گشتم[M2]چو در قید تو افتادم ز بند خویشتن رستم
[B][M1]مبر آبم اگر گشتم چو ماهی صید این دریا[M2]که صد چون من بدام آرد کسی کو می‌کشد شستم
[B][M1]خیال ابرویت پیوسته در گوش دلم گوید[M2]کزان چون ماه نو گشتم که در خورشید پیوستم
[B][M1]چو باد از پیش من مگذر وگر جان خواهی از خواجو[M2]اشارت کن که هم دردم بدست باد بفرستم
[A]
[B][M1]من از آن لحظه که در چشم تو دیدم مستم[M2]کارم از دست برون رفت که گیرد دستم
[B][M1]دیشب آندل که بزنجیر نگه نتوان داشت[M2]بیخود آوردم و در حلقهٔ زلفت بستم
[B][M1]این خیالیست که در گرد سمند تو رسم[M2]زانکه چون خاک بزیر سم اسبت پستم
[B][M1]هر که با زلف گرهگیر تو پیوندی ساخت[M2]ببریدم ز همه خلق و درو پیوستم
[B][M1]من نه امروز بدام تو در افتادم و بس[M2]که گرفتار غم عشق توام تا هستم
[B][M1]تا برفتی نتوانم که شبی تا دم صبح[M2]از دل و دیده درودت ز قفا نفرستم
[B][M1]بیش ازینم هدف تیر ملامت مکنید[M2]که برون رفت عنان از کف و تیر از شستم
[B][M1]گرکنم جامه به خونابه نمازی چه عجب[M2]که ز جان دست بخون دل ساغر شستم
[B][M1]باز خواجو که مرا کوفته خاطر می‌داشت[M2]برگرفتم ز دل سوخته و وارستم
[A]
[B][M1]امروز که من عاشق و دیوانه و مستم[M2]کس نیست که گیرد بشرابی دو سه دستم
[B][M1]ای لعبت ساقی بده آن بادهٔ باقی[M2]تا باده پرستی کنم و خود نپرستم
[B][M1]با خود چو دمی خش ننشستم بهمه عمر[M2]برخاستم از بند خود و خوش بنشستم
[B][M1]گر بیدل و دینم چه بود چاره چو اینم[M2]ور عاشق و مستم چه توان کرد چو هستم
[B][M1]می‌برد دلم نرگس مخمورش و می‌گفت[M2]کای همنفسان عیب مگیرید که مستم
[B][M1]رفتی و مرا برسرآتش بنشاندی[M2]باز آی که از دست تو برخاک نشستم
[B][M1]چون حلقهٔ گیسوی تو از هم بگشودم[M2]از کفر سر زلف تو زنار ببستم
[B][M1]در چنبر گردون ز دمی چنگ بلاغت[M2]با این همه از چنبر زلف تو نجستم
[B][M1]تا در عقب پیر خرابات نرفتم[M2]از درد سر و محنت خواجو بنرستم
[A]
[B][M1]تخفیف کن از دور من این باده که مستم[M2]وزغایت مستی خبرم نیست که هستم
[B][M1]بر بوی سر زلف تو چون عود برآتش[M2]می‌سوزم و می‌سازم و با دست بدستم
[B][M1]در حال که من دانهٔ خال تو بدیدم[M2]در دام تو افتادم و از جمله برستم
[B][M1]دیشب دل دیوانهٔ بگسسته عنانرا[M2]زنجیر کشان بردم و در زلف تو بستم
[B][M1]با چشم تو گفتم که مکن عربده جوئی[M2]گفت از نظرم دور شو این لحظه که مستم
[B][M1]زان روز که رخسار چو خورشید تو دیدم[M2]چون سنبل هندوی تو خورشید پرستم
[B][M1]آهنگ سفر کردی و برخاست قیامت[M2]آن لحظه که بی قامت خوبت بنشستم
[B][M1]شاید که ز من خلق جهان دست بشویند[M2]گر در غمت از هر دو جهان دست نشستم
[B][M1]هر چند شکستی دل خواجو بدرستی[M2]کان عهد که با زلف تو بستم نشکستم
[A]
[B][M1]رند و دردی کش و مستم چه توان کرد چو هستم[M2]بر من ای اهل نظر عیب مگیرید که مستم
[B][M1]هر شبم چشم تو در خواب نمایند که گویند[M2]نیست از باده شکیبم چکنم باده پرستم
[B][M1]ترک سر گفتم و از پای تو سر بر نگرفتم[M2]در تو پیوستم و از هر دو جهان مهر گسستم
[B][M1]دست شستم ز دل و دیده خونبار ولیکن[M2]نقش رخسار تو از لوح دل و دیده نشستم
[B][M1]گفتی از چشم خوش دلکش من نیستی آگه[M2]بدو چشمت که ز خود نیستم آگاه که هستم
[B][M1]تا دل اندر گره زلف پریشان تو بستم[M2]دست بنهاده ز غم بر دل و جان بر کف دستم
[B][M1]تا قیامت تو مپندار که هشیار توان شد[M2]زین صفت مست می عشق تو کز جام الستم
[B][M1]چشم میگون ترا دیدم و سرمست فتادم[M2]گره زلف تو بگشادم و زنار ببستم
[B][M1]تو اگر مهرگسستی و شکستی دل خواجو[M2]بدرستی که من آن عهد که بستم نشکستم
[A]
[B][M1]روزگاری روی در روی نگاری داشتم[M2]راستی را با رخش خوش روزگاری داشتم
[B][M1]همچو بلبل می‌خروشیدم بفصل نوبهار[M2]زانکه در بستان عشرت نوبهاری داشتم
[B][M1]خوف غرقابم نبود و بیم موج از بهرآنک[M2]کز میان قلزم محنت کناری داشتم
[B][M1]از کمین سازان کسی نگشود بر قلبم کمان[M2]چون بمیدان زان صفت چابک سواری داشتم
[B][M1]گر غمم خون جگر می‌خورد هیچم غم نبود[M2]از برای آنکه چون او غمگساری داشتم
[B][M1]درنفس چون بادم از خاطر برون بردی غبار[M2]گر بدیدی کز گذار او غباری داشتم
[B][M1]داشتم یاری که یکساعت ز من غیبت نداشت[M2]گر چه هر ساعت نشیمن در دیاری داشتم
[B][M1]چرخ بد مهرش کنون کز من به دستان در ربود[M2]گوئیا در خواب می‌بینم که یاری داشتم
[B][M1]همچو خواجو با بد و نیک کسم کاری نبود[M2]لیک با او داشتم گر زانکه کاری داشتم
[A]
[B][M1]صبحدم دل را مقیم خلوت جان یافتم[M2]از نسیم صبح بوی زلف جانان یافتم
[B][M1]چون بمهمانخانهٔ قدسم سماع انس بود[M2]آسمان را سبزه‌ای برگوشهٔ خوان یافتم
[B][M1]باغ جنت را که طوبی زو گیاهی بیش نیست[M2]شاخ برگی بر کنار طاق ایوان یافتم
[B][M1]عقل کافی را که لوح کاف و نون محفوظ اوست[M2]درمقام بیخودی طفل دبستان یافتم
[B][M1]خضر خضراپوش علوی چون دلیل آمد مرا[M2]خویشتن را بر کنار آب حیوان یافتم
[B][M1]طائر جان کوتذرو بوستان کبریاست[M2]در ریاض وحدتش مرغ خوش الحان یافتم
[B][M1]چون در این مقصورهٔ پیروزه گشتم معتکف[M2]قطب را در کنج خلوت سبحه گردان یافتم
[B][M1]در بیابانی کزو وادی ایمن منزلیست[M2]روح را هارون راه پور عمران یافتم
[B][M1]بسکه خواندم لاتذر بر خویش و گشتم نوحه گر[M2]خویشتن را نوح و آب دیده طوفان یافتم
[B][M1]گر بگویم روشنت دانم که تکفیرم کنی[M2]کاندرین ره کافری را عین ایمان یافتم
[B][M1]چشم خواجو را که در بحرین بودی جوهری[M2]در فروش رستهٔ بازار عمان یافتم
[A]
[B][M1]بدانکه بوی تو آورد صبحدم بادم[M2]وگرنه از چه سبب دل بباد می‌دادم
[B][M1]عنان باد نخواهم ز دست داد کنون[M2]ولی چه سود که در دست نیست جز بادم
[B][M1]مرا حکایت آن مرغ زیرک آمد یاد[M2]بپای خویش چو در دام عشقت افتادم
[B][M1]ز دست دیده دلم روز و شب بفریادست[M2]اگر چه من همه از دست دل بفریادم
[B][M1]مگر که سر بدهم ورنه من ز سر ننهم[M2]امید وصل درین ره چو پای بنهادم
[B][M1]چو دجله گشت کنارم در آرزوی شبی[M2]که باد صبحدم آرد نسیم بغدادم
[B][M1]گمان مبر که فراموش کردمت هیهات[M2]ز پیشم ار چه برفتی نرفتی از یادم
[B][M1]مگر بگوش تو فریاد من رساند باد[M2]وگرنه گر تو توئی کی رسی بفریادم
[B][M1]مگو که شیفته بر گلبنی شدی خواجو[M2]که بیتو از گل و بلبل چو سوسن آزادم
[A]
[B][M1]در چمن دوش ببوی تو گذر می‌کردم[M2]قدح لاله پر از خون جگر می‌کردم
[B][M1]پای سرو از هوس قد تو می‌بوسیدم[M2]در گل از حسرت روی تو نظر می‌کردم
[B][M1]سخن طوطی خطت به چمن می‌گفتم[M2]نسبت پسته تنگت بشکر می‌کردم
[B][M1]چشم نرگس به خیال نظرت می‌دیدم[M2]وانگه از ناوک چشم تو حذر می‌کردم
[B][M1]چون صبا سلسلهٔ سنبل تر می‌افشاند[M2]یاد آن گیسوی چون عنبر تر می‌کردم
[B][M1]هر زمانم که نظر بر رخ گل می‌افتاد[M2]صفت روی تو با مرغ سحر می‌کردم
[B][M1]چون کمانخانهٔ ابروی تو می‌کردم یاد[M2]تیرآه از سپر چرخ بدر می‌کردم
[B][M1]مشعل مه بدم سر فرو می‌کشتم[M2]شمع خاور ز دل سوخته بر می‌کردم
[B][M1]چون فغان دل خواجو بفلک بر می‌شد[M2]کار دل همچو فلک زیر و زبر می‌کردم
[A]
[B][M1]می‌گذشتی و من از دور نظر می‌کردم[M2]خاک پایت همه بر تارک سر می‌کردم
[B][M1]خرقهٔ ابر بخونابه فرو می‌بردم[M2]دامن کوه پر از لعل و گهر می‌کردم
[B][M1]چون به جز ماه ندیدم که برویت مانست[M2]نسبت روی تو زانرو بقمر می‌کردم
[B][M1]تا مگر با تو بزر وصل مهیا گردد[M2]مس رخسار ز سودای تو زر می‌کردم
[B][M1]هرنفس کز دهن تنگ تو می‌کردم یاد[M2]ملک هستی ز دل تنگ بدر می‌کردم
[B][M1]دهن غنچهٔ سیراب چو خندان می‌شد[M2]یاد آن پستهٔ چون تنگ شکر می‌کردم
[B][M1]چهرهٔ باغ بخونابه فرو می‌شستم[M2]دهن چشمه پر از للی تر می‌کردم
[B][M1]چون بیاد لب میگون تو می‌خورد شراب[M2]جام خواجو همه پرخون جگر می‌کردم
[A]
[B][M1]عشق آن بت ساکن میخانه می‌گرداندم[M2]جان غمگین در پی جانانه می‌گرداندم
[B][M1]آشنائی از چه رویم دور می‌دارد ز خویش[M2]چون ز خویش و آشنا بیگانه می‌گرداندم
[B][M1]ترک رومی روی زنگی موی تازی گوی من[M2]هندوی آن نرگس ترکانه می‌گرداندم
[B][M1]بسکه می‌ترساند از زنجیر و پندم می‌دهد[M2]عاقل بسیار گو دیوانه می‌گرداندم
[B][M1]دانهٔ خالش که بر نزدیک دام افتاده است[M2]با چنان دامی اسیر دانه می‌گرداندم
[B][M1]آتش دل هر شبی دلخسته و پر سوخته[M2]گرد شمع روش چون پروانه می‌گرداندم
[B][M1]آرزوی گنج بین کز غایت دیوانگی[M2]روز و شب در کنج هر ویرانه می‌گرداندم
[B][M1]با خرد پیمان من بیزاری از پیمانه بود[M2]ویندم از پیمان غم پیمانه می‌گرداندم
[B][M1]من بشعر افسانه بودم لیکن این ساعت بسحر[M2]نرگس افسونگرش افسانه می‌گرداندم
[B][M1]اشتیاق لعل گوهر پاش او در بحر خون[M2]همچو خواجو از پی دردانه می‌گرداندم
[A]
[B][M1]گر می‌کشندم ور می‌کشندم[M2]گردن نهادم چون پای بندم
[B][M1]گفتم ز قیدش یابم رهائی[M2]لیکن چو آهو سر در کمندم
[B][M1]سرو بلندم وقتی در آید[M2]کز در درآید بخت بلندم
[B][M1]بر چشم پرخون چون ابر گریم[M2]بر دور گردون چون برق خندم
[B][M1]پند لبیبان کی کار بندم[M2]زیرا که سودی نبود ز پندم
[B][M1]جور تو سهلست ار می‌پسندی[M2]لیکن ز دشمن ناید پسندم
[B][M1]گر خون برآنی کز من برانی[M2]از زخم تیغت نبود گزندم
[B][M1]صورت نبندم مثل تو در چین[M2]زیرا که مثلت صورت نبندم
[B][M1]گفتی که خواجو در درد میرد[M2]آری چه درمان چون دردمندم
[A]
[B][M1]وقتست کز ورای سراپردهٔ عدم[M2]سلطان گل بساحت بستان زند علم
[B][M1]دریا فکنده ذیل بغلتاق فستقی[M2]هر دم عروس غنچه برون آید از حرم
[B][M1]از کلک نقشبند قضا در تحیرم[M2]کز سبزه بر صحیفهٔ بستان زند رقم
[B][M1]آثار صنع بین که بتاثیر نامیه[M2]هر دم لطیفه‌ئی بوجود آید از عدم
[B][M1]صحن چمن ز زمزمهٔ بلبل سحر[M2]گردد پر از ترنم زیر و نوای بم
[B][M1]از آب چشمه تیره شود چشمهٔ حیات[M2]وز صحن باغ رشگ برد گلشن ارم
[B][M1]جعد بنفشه بین ز نسیم سحرگهی[M2]همچون شکنج طره خوبان گرفته خم
[B][M1]گر در چمن بخنده درآید گل در روی[M2]باور مکن که او بدوروئیست متهم
[B][M1]نرگس چو شوخ دیدگی از سر نمینهد[M2]نازک دلست غنچه از آن می‌شود دژم
[B][M1]بیچاره لاله هست دلش در میان خون[M2]گوئی ز دست باد صبا می‌برد ستم
[B][M1]بر سرو سوسن از چه زبان می‌کند دراز[M2]آزاده راز طعن زبان آوران چه غم
[B][M1]خواجو چو سرو تا نکنی پیشه راستی[M2]نتوان نهاد در ره آزادگی قدم
[B][M1]بخرام سوی باغ که چون لعل دلبران[M2]عیسی دمست نکهت انفاس صبحدم
[B][M1]و اطراف بوستان شده از سبزه و بهار[M2]همچون بساط مجلس فرمانده عجم
[B][M1]بر یاد بزم آصف جمشید مرتبت[M2]بر کف نهاده لالهٔ دلخسته جام جم
[A]
[B][M1]با روی چون گلنارش از برگ سمن باز آمدم[M2]با زلف عنبر بارش از مشک ختن باز آمدم
[B][M1]تا آن نگار سیمبر شد شمع ایوانی دگر[M2]مردم چو شمع انجمن وز انجمن باز آمدم
[B][M1]گفتم ببینم روی او یا راه یابم سوی او[M2]رفتم ز جان در کوی او وز جان و تن باز آمدم
[B][M1]از عشق آن جان جهان بگذشتم از جان و جهان[M2]وز مهر آن سرو روان از نارون باز آمدم
[B][M1]چون باد صبح از بوستان آورد بوی دوستان[M2]رفتم ز شوق از خویشتن وز خویشتن باز آمدم
[B][M1]تا برگ گلبرگ رخش دارم ندارم برگ گل[M2]تا آمدم در کویش از طرف چمن باز آمدم
[B][M1]می‌رفت و می‌گفت ای گدا از من بیازردی چرا[M2]گر زانکه داری ماجرا بازآ که من باز آمدم
[B][M1]وقتی اگر من پیش ازین با خود ز راه بیخودی[M2]گفتم کزو باز آیم از باز آمدن باز آمدم
[B][M1]خواجو به کام دوستان سوی وطن باز آمدی[M2]ای دوستان از آمدن سوی وطن باز آمدم
[A]
[B][M1]رخشنده‌تر از مهر رخش ماه ندیدم[M2]خوشتر ز ره عشق بتان راه ندیدم
[B][M1]عمریست که آن عمر عزیزم بشد از دست[M2]ماهیست که آن طلعت چون ماه ندیدم
[B][M1]دل خواسته بود از من دلداده ولیکن[M2]جان نیز فدا کردم و دلخواه ندیدم
[B][M1]آتش زدم از آه درین خرگه نیلی[M2]چون طلعت او بر در خرگاه ندیدم
[B][M1]تا در شکن زلف سیاه تو زدم دست[M2]از دامن دل دست تو کوتاه ندیدم
[B][M1]در مهر تو همره به جز از سایه نجستم[M2]در عشق تو همدم به جز از آه ندیدم
[B][M1]دلگیرتر از چاه زنخدان تو بر ماه[M2]در گوی زنخدان مهی چاه ندیدم
[B][M1]آشفته‌تر از موت که بر موی کمر گشت[M2]من موی کسی تا بکمرگاه ندیدم
[B][M1]از خرمن سودای تو سرمایهٔ خواجو[M2]حاصل بحز از گونه چون کاه ندیدم
[A]
[B][M1]نکنم حدیث شکر چو لبت گزیدم[M2]چه کنم نبات مصری چو شکر مزیدم
[B][M1]بتو کی توان رسیدن چو ز خویش رفتم[M2]ز تو چون توان بریدن چو ز خود بریدم
[B][M1]چه فروشی آب رویم که بملک عالم[M2]نفروشم آرزویت که بجان خریدم
[B][M1]ندهم کنون ز دستت که ز دست رفتم[M2]نروم ز پیش تیغت که بجان رسیدم
[B][M1]چه نکردم از وفا تا بتو میل کردم[M2]چه ندیدم از جفا تا ز تو هجر دیدم
[B][M1]که برد خبر به یارم که ز اشتیاقش[M2]ز خبر برفتم از وی چو خبر شنیدم
[B][M1]نکشیده زلف عنبر شکنش چو خواجو[M2]نتوان بشرح گفتن که چها کشیدم
[A]
[B][M1]روزی به سر کوی خرابات رسیدم[M2]در کوی خرابان یکی مغبچه دیدم
[B][M1]از چشم بشد ظلمت و سرچشمهٔ خضرم[M2]چون در خط سبز و لب لعلش نگریدم
[B][M1]نقش دو جهان محو شد از لوح ضمیرم[M2]چون نقش رخش بر ورق دیده کشیدم
[B][M1]در لعل لبش یافتم آن نکته که عمری[M2]در عالم جان معنی آن می‌طلبیدم
[B][M1]تا شیشهٔ خودبینی و هستی نشکستم[M2]یک جرعه به کام از می لعلش نچشیدم
[B][M1]ساکن نشدم در حرم کعبهٔ وحدت[M2]تا بادیهٔ عالم کثرت نبریدم
[B][M1]با من سخن از درس و کتب خانه مگوئید[M2]اکنون که وطن بر در میخانه گزیدم
[B][M1]ایمان چه دهم عرض چو در کفر فتادم[M2]قرآن چه کنم حفظ چو مصحف بدریدم
[B][M1]تسبیح بیفکندم و ناقوس گرفتم[M2]سجاده گرو کردم وز نار خریدم
[B][M1]بردار شدم تا بدهم داد انا الحق[M2]معنی انا الحق ز سردار شنیدم
[B][M1]خواجو بدر دیر شو و کعبه طلب کن[M2]زیرا که من از کفر به اسلام رسیدم
[A]
[B][M1]نشان روی تو جستم به هر کجا که رسیدم[M2]ز مهر در تو نشانی ندیدم و نشنیدم
[B][M1]چه رنجها که نیامد برویم از غم رویت[M2]چه جورها که ز دست تو در جهان نکشیدم
[B][M1]هزار نیش جفا از تو نوش کردم و رفتم[M2]هزار تیر بلا از تو خوردم و نرمیدم
[B][M1]کدام یار جفا کز تو احتمال نکردم[M2]کدام شربت خونابه کز غمت نچشیدم
[B][M1]ترا بدیدم و گفتم که مهر روز فروزی[M2]ولی چه سود که یک ذره مهر از تو ندیدم
[B][M1]بجای من تو اگر صد هزار دوست گزیدی[M2]بدوستی که بجای تو دیگری نگزیدم
[B][M1]جهان بروی تو می‌دیدم ار چه همچو جهانت[M2]وفا و مهر ندیدم چو نیک در نگردیدم
[B][M1]بسی تو عهد شکستی که من رضای تو جستم[M2]بسی تو مهر بریدی که از تو من نبریدم
[B][M1]از آن زمان که چو خواجو عنان دل بتو دادم[M2]بجان رسیدم و هرگز بکام دل نرسیدم
[A]
[B][M1]بلبلان که رساند نسیم باغ ارم[M2]بتشنگان که دهد آب چشمهٔ زمزم
[B][M1]مقیم در طیرانست مرغ خاطر ما[M2]بگرد کوی تو همچون کبوتران حرم
[B][M1]مرا بناوک مژگان اگر کشی غم نیست[M2]شهید تیغ غمت را ز نوک تیر چه غم
[B][M1]به نامه بهر جگر خستگان دود فراق[M2]بساز شربتی آخر ز آب چشم قلم
[B][M1]کجا بطعنهٔ دشمن ز دوست برگردم[M2]که غرق بحر مودت نترسد از شبنم
[B][M1]گرم عنایت شه دستگیر خواهد بود[M2]منم کنون و سرخاکسار و پای علم
[B][M1]بیار نکهت جان بخش بوستان وصال[M2]که جان فدای تو باد ای نسیم عیسی دم
[B][M1]کسی که ملک خرد باشدش بزیر نگین[M2]ز جام می ندهد جرعه‌ئی به ملکت جم
[B][M1]چگونه در ره مستی قدم نهد خواجو[M2]اگر نه بر سر هستی نهاده است قدم
[A]
[B][M1]ایدل ار خواهی به دولتخانهٔ جانت برم[M2]ور حدیث جان نگوئی پیش جانانت برم
[B][M1]شمسهٔ ایوان عقلی ماه برج عشق باش[M2]تا بپیروزی برین پیروزه ایوانت برم
[B][M1]گر چنان دانی که از راه خطا بگذشته‌ئی[M2]پای در نه تا به خلوتخانهٔ خانت برم
[B][M1]گوهر شهوار خواهی بر لب بحر آرمت[M2]دامن گل بایدت سوی گلستانت برم
[B][M1]از کف دیو طبیعت باز گیر انگشتری[M2]تا بگیرم دست و بر تخت سلیمانت برم
[B][M1]نفس کافر کیش را گر بندهٔ فرمان کنی[M2]هر چه فرمائی شوم تعلیم و فرمانت برم
[B][M1]در گذر زین ارقم نه سر که گر دل خواهدت[M2]دست گیرم بر سر گنجینهٔ جانت برم
[B][M1]گر شوی با من چوآه صبحگاهی همنفس[M2]از دل پر مهر بر ایوان کیوانت برم
[B][M1]چون درین راه از در بتخانه می‌یابی گشاد[M2]مست و لایعقل درآ تا پیش رهبانت برم
[B][M1]ور جدا گردی ز خواجو با بهشتی پیکران[M2]از پی نزهت بصحن باغ رضوانت برم
[A]
[B][M1]دوش می‌آید نگار بربرم[M2]گفتم ای آرام جان و دلبرم
[B][M1]دامن افشان زین صفت مگذر ز ما[M2]گفت بگذار ای جوان تا بگذرم
[B][M1]گفتم امشب یک زمان تشریف ده[M2]تا بکام دل ز وصلت بر خورم
[B][M1]گفت بی پروانه نتوان یافتن[M2]صحبتم را زانکه شمع خاورم
[B][M1]گفتم از پروانه و خط در گذر[M2]من نه میر ملک و شاه کشورم
[B][M1]یک زمان با من بدرویشی بساز[M2]زانکه من هم بنده‌ات هم چاکرم
[B][M1]چون غلام حلقه در گوش توام[M2]چند داری همچو حلقه بر درم
[B][M1]گفت آری بس جوانی مهوشی[M2]تا کنون جز راه مهرت نسپرم
[B][M1]راستی را سرو بالائی خوشی[M2]تا بیایم با تو جان می‌پرورم
[B][M1]گفتم از مهر جمالت گشته‌ام[M2]آنچنان کز ذره پیشت کمترم
[B][M1]گفت آری با چنان حسن و جمال[M2]شاید ار گوئی که مهر انورم
[B][M1]گفتم امشب گر مسلمانی بیا[M2]گفت اگر یک لحظه آیم کافرم
[B][M1]گفت ار جان بایدت استاده‌ام[M2]گفت کو سیم و زرت تا بنگرم
[B][M1]گفتمش گر سیم باید شب بیا[M2]گفت خلقت بینم از لطف و کرم
[B][M1]گفتمش یک لحظه با پیران بساز[M2]گفت زر برکش که من زال زرم
[B][M1]گفتمش گر سر برآری بنده‌ام[M2]گفت خواجو بگذر امشب از سرم
[A]
[B][M1]چو برکشی علم قربت از حریم حرم[M2]ز ما ببادیه یاد آر از طریق کرم
[B][M1]ندانم این نفس روح بخش روحانی[M2]شمیم باغ بهشتست یا نسیم ارم
[B][M1]رقوم دفتر دیوانگی نکو خواند[M2]کسی که بر دلش از بیخودی زدند رقم
[B][M1]مسخرت نشود تختگاه ملک وجود[M2]مگر گهی که زنی خیمه بر جهان عدم
[B][M1]مرا که گنج غمت هست در خرابهٔ دل[M2]چرا به آبی در می سرزنش کنی چو درم
[B][M1]بدور باش فراقم ز خویش دور مدار[M2]اگر چنانکه کنی قتل من بتیغ ستم
[B][M1]کنون که کشتی عمرم فتاده در غرقاب[M2]کجا بساحل شادی رسم ز ورطهٔ غم
[B][M1]چو صید عشق شدم از حرامیم غم نیست[M2]که هیچکس نکند قصد آهوان حرم
[B][M1]چه خیزد ار بنشانی چو خاک شد خواجو[M2]غبار خاطر او را به آب چشم قلم
[A]
[B][M1]بزن بنوک خدنگم که پیش دست تو میرم[M2]چو جان فدای تو کردم چه غم ز خنجر و تیرم
[B][M1]اسیر قید محبت سر از کمند نتابد[M2]گرم بتیغ برانی کجا روم که اسیرم
[B][M1]بحضرتی که شهانرا مجال قرب نباشد[M2]من شکسته بگردش کجا رسم که فقیرم
[B][M1]ز خویشتن بروم چون تو در خیال من آئی[M2]ولی عجب که خیالت نمی‌رود ز ضمیرم
[B][M1]چو شمع مجلسم ار زانکه می‌کشی شب هجران[M2]چو صبح پرده برافکن که پیش روی تو میرم
[B][M1]کمال شوق بجائی رسید و حد مودت[M2]که از دو کون گزیرست و از تو نیست گزیرم
[B][M1]بود بگاه صبوحی در آرزوی جمالت[M2]نوای نالهٔ زارم ادای نغمهٔ زیرم
[B][M1]نظیر نیست ترا در جهان بحسن و لطافت[M2]چنانکه گاه لطایف بعهد خویش نظیرم
[B][M1]قلم چو شرح دهد وصف گلستان جمالت[M2]نوای نغمهٔ بلبل شنو بجای صریرم
[B][M1]مرا مگوی که خواجو بترک صحبت ما کن[M2]چو از تو صبر ندارم چگونه ترک تو گیرم
[B][M1]منم درین چمن آن مرغ کز نشیمن وحدت[M2]بیان عشق حقیقی بود نوای صفیرم
[A]
[B][M1]اشکست که می‌گردد در کوی تو همرازم[M2]و آهست که می‌آید در عشق تو دمسازم
[B][M1]سر حلقهٔ رندان کرد آن طره طرارم[M2]دردیکش مستان کرد آن غمزهٔ غمازم
[B][M1]گر صبر کند باری مشکل نشود کارم[M2]ور دیده بدوزد لب بیرون نفتد رازم
[B][M1]جامی بده ای ساقی تا چهره برافروزم[M2]راهی بزن ای مطرب تا خرقه دراندازم
[B][M1]در چنگ تو همچون نی می‌نالم و می‌زارم[M2]بر بوی تو همچون عود می‌سوزم و می‌سازم
[B][M1]این ضربت بی قانون تا چند زنی برمن[M2]یک روز چو چنگ آخر در برکش و بنوازم
[B][M1]هر دم که روان گردی جان در رهت افشانم[M2]وان لحظه که باز آئی سر در قدمت بازم
[B][M1]چون با تو نپردازم آتشکده دل را[M2]کز آتش سودایت با خویش نپردازم
[B][M1]در صومعه چون خواجو تا چند فرود آیم[M2]باشد که بود روزی در میکده پروازم
[A]
[B][M1]بیا که هندوی گیسوی دلستان تو باشم[M2]قتیل غمزهٔ خونخوار ناتوان تو باشم
[B][M1]گرم قبول کنی بندهٔ کمین تو گردم[M2]ورم به تیر زنی ناظر کمان تو باشم
[B][M1]کنم بقاف هوای تو آشیانه چو عنقا[M2]بدان امید که مرغی ز آشیان تو باشم
[B][M1]دلم چو غنچه بخندد چو سر ز خاک برآرم[M2]ببوی آنکه گیاهی ز بوستان تو باشم
[B][M1]ز خوابگاه عدم چون بحشر باز نشستم[M2]براستان که همان خاک آستان تو باشم
[B][M1]اگر به آب حیاتم هزار بار برآرند[M2]هنوز سوخته آتش سنان تو باشم
[B][M1]تو شمع جمعی و خواهم که پیش روی تو میرم[M2]تو پادشاهی و آیم که پاسبان تو باشم
[B][M1]مرا بهر زه در آئی مران که در شب رحلت[M2]درای راه نوردان کاروان تو باشم
[B][M1]چو از میان تو یک موی در کنار نبینم[M2]چو موی گردم از آنرو که چون میان تو باشم
[B][M1]اگر هزار شکایت بود ز دور زمانم[M2]چگونه شکر نگویم که در زمان تو باشم
[B][M1]غلام خویشتنم خوان بحکم آنکه چو خواجو[M2]بخاک راه نیرزم اگر نه زان تو باشم
[A]
[B][M1]ای روی تو چشمهٔ خور چشم[M2]ابروی تو طاق اخضر چشم
[B][M1]بالای بلند و چشم مستت[M2]شمشاد روان و عبهر چشم
[B][M1]لعل تو شراب مجلس روح[M2]روی تو چراغ منظر چشم
[B][M1]خاک قدم تو سرمهٔ حور[M2]لعل لبت آب کوثر چشم
[B][M1]پیکان غم تو ناوک دل[M2]نوک مژهٔ تو نشتر چشم
[B][M1]از غایت مهر گشته حیران[M2]در پیکر تو دو پیکر چشم
[B][M1]لعل تو بهای جوهر جان[M2]دندان تو عقد گوهر چشم
[B][M1]ابروت هلال ماه خوبی[M2]رخسار تو مهر انور چشم
[B][M1]در ورطهٔ خون فتاده ما را[M2]دور از رخ تو شناور چشم
[B][M1]از شوق خط تو این مقله[M2]در آب فکند دفتر چشم
[B][M1]تا بی تو بروی ما چه آید[M2]زین مردمک بد اختر چشم
[B][M1]دریا شودم ز اشک خونین[M2]هر لحظه سواد کشور چشم
[B][M1]از چشم شد آب روی خواجو[M2]بر باد که خاک بر سر چشم
[A]
[B][M1]ای لاله برگ خویش نظرت گلستان چشم[M2]یاقوت آبدار تو قوت روان چشم
[B][M1]خیل خیال خال تو بیند بعینه و[M2]در هر طرف که روی کند دیدبان چشم
[B][M1]دور از توام ز دیده نماند نشان ولیک[M2]برخاک درگه تو بماند نشان چشم
[B][M1]یکدم بیاد آن لب و دندان در نثار[M2]خالی نشد ز گوهر و لعلم دکان چشم
[B][M1]روز سپید اگر نه بروی تو دیده‌ام[M2]یا رب سیاه باد مرا خان و مان چشم
[B][M1]ای بس که ما بسوزن مژگان کشیده‌ایم[M2]زنجیره‌های جعد تو بر پرنیان چشم
[B][M1]چون می‌روی کجا نشود ملک دل خراب[M2]ما را که رود می‌رود از ناودان چشم
[B][M1]پستان سیمگون تو با اشک لعل ما[M2]آن نار سینه آمد و این ناردان چشم
[B][M1]خواجو نگر که رستهٔ پروین ز تاب مهر[M2]هر صبح بیتو چون گسلد ز آسمان چشم
[A]
[B][M1]تا چند به شادی می غمهای تو نوشم[M2]از خلق جهان کسوت سودای تو پوشم
[B][M1]هر چند که زلفت دل من گوش ندارد[M2]من سلسلهٔ زلف ترا حلقه بگوشم
[B][M1]عیبم مکن ار دود دلم در جگر افتاد[M2]با این همه آتش نتوانم که نجوشم
[B][M1]چون چنگ زه جان کشدم چون نخراشم[M2]چون عود ره دل زندم چون نخروشم
[B][M1]خلقی ز فغانم به فغانند ولیکن[M2]این طرفه که می‌نالم و پیوسته خموشم
[B][M1]دیشب خبرم نیست که شاگرد خرابات[M2]چون از در میخانه بدر برد بدوشم
[B][M1]پر کن قدحی زهر هلاهل که بیکدم[M2]بر یاد لب لعل تو چون شهد بنوشم
[B][M1]تا جان بودم زان می چون خون سیاوش[M2]جامی بهمه مملکت جم نفروشم
[B][M1]در میکده گر زهد فروشم چو تو خواجو[M2]دانم که بیک جو نخرد باده فروشم
[A]
[B][M1]می‌درم جامه و از مدعیان می‌پوشم[M2]می‌خورم جامی و زهری بگمان می‌نوشم
[B][M1]من چو از باده گلرنگ سیه روی شدم[M2]چه غم از موعظهٔ زاهد ازرق پوشم
[B][M1]هرکه از مستی و دیوانگیم نهی‌کند[M2]گو برو با دگری گوی که من بیهوشم
[B][M1]باده می‌نوشم و از آتش دل می‌جوشم[M2]مگر آن آب چو آتش بنشاند جوشم
[B][M1]هر دم ایشمع چرا سر دل آری بزبان[M2]نه من سوخته خون می‌خورم و خاموشم
[B][M1]مطرب پرده‌سرا چون بخراشد رگ چنگ[M2]نتوانم که من سوخته دل نخروشم
[B][M1]دامنم دوش گر از خون جگر پر می‌شد[M2]این چه سیلست که امشب بگذشت از دوشم
[B][M1]یا رب آن باده نوشین ز کجا آوردند[M2]که چنان مست ببردند ز مجلس دوشم
[B][M1]چون من از پای در افتادم و از دست شدم[M2]دارم از لطف تو آن چشم که داری گوشم
[B][M1]طاقت بار فراق تو ندارم لیکن[M2]چون فتادم چکنم می‌کشم و می‌کوشم
[B][M1]همچو خواجو دو جهان بی تو بیک جو نخرم[M2]وز تو موئی به همه ملک جهان نفروشم
[A]
[B][M1]ترا که گنج گشودی ز زخم مار چه غم[M2]چو شاخ گل بکف آید ز نوک خار چه غم
[B][M1]اگر هزار فغان کرده است بلبل مست[M2]چو غنچه پرده بر اندازد از هزار چه غم
[B][M1]معاشری که مدام از قدح گزیرش نیست[M2]چو می ز جام فرح نوشد از خمار چه غم
[B][M1]در آنزمان که شود وصل معنوی حاصل[M2]بصورت ار نشوی زائر مزار چه غم
[B][M1]میان لیلی و مجنون چو قرب جانی هست[M2]اگر چنانکه بود دوری دیار چه غم
[B][M1]ز روزگار میندیش و کار خویش بساز[M2]چو روزگار برآمد ز روزگار چه غم
[B][M1]بزیر بار غم ار پست گشته‌ام غم نیست[M2]مرا که ترک شتر کرده‌ام ز بار چه غم
[B][M1]ترا چه غم بود از درد ما که سلطان را[M2]ز رنج خاطر درویش دلفگار چه غم
[B][M1]درین میان که گرفتار عشق شد خواجو[M2]گرش مراد نهد چرخ در کنار چه غم
[A]
[B][M1]من بار هجر می‌کشم و ناقه محملم[M2]برگیر ساربان نفسی باری از دلم
[B][M1]طوفان آب دیده گر ازین صفت رود[M2]زین پس مگر سفینه رساند بمنزلم
[B][M1]با درد خود مرا بگذارید و بگذرید[M2]کایندم نماند طاقت قطع منازلم
[B][M1]گفتم قدم برون نهم از آستان دوست[M2]از آب دیده پای فرو رفت در گلم
[B][M1]هرجا که می‌نشینم و هر جا که می‌روم[M2]نقشش نمی‌رود نفسی از مقابلم
[B][M1]گر دیگری بضربت خنجر شود قتیل[M2]من کشته دو ساعد سیمین قاتلم
[B][M1]آندم که خاک گردم و خاکم شود غبار[M2]از بحر عشق باد نیارد بساحلم
[B][M1]هر چند عمر در سر تحصیل کرده‌ام[M2]بیحاصلیست در غم عشق تو حاصلم
[B][M1]خواجو برو که قافله کوس رحیل زد[M2]ای دوستان چه چاره چو من در سلاسلم
[A]
[B][M1]آید ز نی حدیثی هر دم بگوش جانم[M2]کاخر بیا و بشنو دستان و داستانم
[B][M1]من آن نیم که دیدی و آوازه‌ام شنیدی[M2]در من بچشم معنی بنگر که من نه آنم
[B][M1]گر گوش هوش داری بشنو که باز گویم[M2]رمزی چنانکه دانی رازی چنانکه دانم
[B][M1]من بلبل فصیحم من همدم مسیحم[M2]من پرده سوز انسم من پرده ساز جانم
[B][M1]من بادپای روحم من بادبان نوحم[M2]من رازدار غیبم من راوی روانم
[B][M1]گاه ترانه گفتن عقلست دستیارم[M2]در شرح عشق دادن روحست ترجمانم
[B][M1]عیسی روان فزاید چون من نفس برآرم[M2]داود مست گردد چون من زبور خوانم
[B][M1]در گوش هوش پیچد آواز دلنوازم[M2]وز پردهٔ دل آید دستان دلستانم
[B][M1]بی فکر ذکر گویم بی‌لهجه نغمه آرم[M2]بی حرف صوت سازم بی‌لب حدیث رانم
[B][M1]پیوسته در خروشم زیرا که زخم دارم[M2]همواره زار و زردم زانرو که ناتوانم
[B][M1]اکنون که صوفی آسا تجریدخرقه کردم[M2]بنگر چو بت پرستان زنار برمیانم
[B][M1]ببریده‌اند پایم در ره زدن ولیکن[M2]با این بریده پائی با باد همعنانم
[B][M1]معذورم ار بنالم زیرا که می‌زنندم[M2]لیکن چه چاره سازم کز خویش در فغانم
[B][M1]وقتی که طفل بودم هم خرقه بود خضرم[M2]اکنون که پیر گشتم همدست کودکانم
[B][M1]خواجو اگر ندانی اسرار این معانی[M2]از شهر بی زبانان معلوم کن زبانم
[A]
[B][M1]من آن مرغ همایونم که باز چتر سلطانم[M2]من آن نوباوهٔ قدسم که نزل باغ رضوانم
[B][M1]چو جام بیخودی نوشم جهانرا جرعه دان سازم[M2]چو در میدان عشق آیم فرس برآسمان رانم
[B][M1]چراغ روز بنشیند شب ار چون شمع برخیزم[M2]ز مهرم آستین پوشد مه ار دامن برافشانم
[B][M1]ز معنی نیستم خالی بهر صورت که می‌بینم[M2]بصورت نیستم مایل بهر معنی که می‌دانم
[B][M1]اگر پنهان بود پیدا من آن پیدای پنهانم[M2]وگر نادان بود دانا من آن دانای نادانم
[B][M1]همای گلشن قدسم نه صید دانه و دامم[M2]تذرو باغ فردوسم نه مرغ این گلستانم
[B][M1]چه در گلخن فرود آیم که در گلشن بود جایم[M2]درین بوم از چه رو پایم که باز دست سلطانم
[B][M1]من آن هشیار سرمستم که نبود بی قدح دستم[M2]نگویم نیستم هستم بلی هم این و هم آنم
[B][M1]سراندازی سرافرازم تهی دستی جهان بازم[M2]سبکساری گران سیرم سبک روحی گرانجانم
[B][M1]سپهر مهر را ماهم جهان عشق را شاهم[M2]بتانرا آستین بوسم مغانرا آفرین خوانم
[B][M1]اگر دیو سلیمانم ز خاتم نیستم خالی[M2]ولی مهر پری رویان بود مهر سلیمانم
[B][M1]چو خضرم زنده دل زیرا که عشقست آب حیوانم[M2]چو نوحم نوحه گر زانرو که در چشمست طوفانم
[B][M1]بهر دردی که درمانم همان دردم دوا باشد[M2]که هم درمان من دردست و هم دردست درمانم
[B][M1]منم هم چشم و هم طوفان که طوفانست در چشمم[M2]منم هم جان و هم جانان که جانانست در جانم
[B][M1]برو از کفر و دین بگذر مرا از کفر دین مشمر[M2]که هم ایمان من کفرست و هم کفرست ایمانم
[B][M1]که می‌گوید که از جمعی پریشان می‌شود خواجو[M2]مرا جمعیت آن وقتست کز جمعی پریشانم
[A]
[B][M1]من همان به که بسوزم ز غم و دم نزنم[M2]ورنه از دود دل آتش بجهان در فکنم
[B][M1]همچو شمع ار سخن سوز دل آرم بزبان[M2]در نفس شعله زند آتش عشق از دهنم
[B][M1]مرد و زن برسر اگر تیغ زنندم سهلست[M2]من چو مردم چه غم از سرزنش مرد و زنم
[B][M1]هر کرا جان بود از تیغ بگرداند روی[M2]وانکه جان می‌دهد از حسرت تیغ تو منم
[B][M1]تن من گر چه شد از شوق میانت موئی[M2]نیست بی شور سر زلف تو موئی ز تنم
[B][M1]اثری بیش نماند از من و چون باز آئی[M2]این خیالست که بینی اثری از بدنم
[B][M1]عهد بستی و شکستی و ز ما بگسستی[M2]عهد کردم که دگر عهد تو باور نکنم
[B][M1]چون توانم که دمی خوش بزنم کاتش عشق[M2]نگذارد که من سوخته دل دم بزنم
[B][M1]اگر از خویشتنم چند ز درد دل خویش[M2]دفتر از خون دلم پرشد و تر شد سخنم
[B][M1]اگر از خویشتنم هیچ نمی‌آید یاد[M2]دوستان عیب مگیرید که بی خویشتنم
[B][M1]می‌نوشتم سخنی چند ز درد دل خویش[M2]دفتر از خون دلم پر شد و تر شد سخنم
[B][M1]ایکه گفتی که بغربت چه فتادی خواجو[M2]چکنم دور فلک دور فکند از وطنم
[B][M1]در پی جان جهان گرد جهان می‌گردم[M2]تا که پوشد سر تابوت و که دوزد کفنم
[A]
[B][M1]گر من خمار خود ز لب یار بشکنم[M2]بازار کارخانهٔ اسرار بشکنم
[B][M1]بر بام هفت قلعهٔ گردون علم زنم[M2]دندان چرخ سرکش خونخوار بشکنم
[B][M1]در هم کشم طناب سراپرده کبود[M2]بند و طلسم گنبد دوار بشکنم
[B][M1]منجوق چتر خسرو سیاره بفکنم[M2]قلب سپاه کوکب سیار بشکنم
[B][M1]گر پای ازین دوایر کحلی برون نهم[M2]چون نقطه پایدارم و پرگار بشکنم
[B][M1]بر اوج این نشیمن سبز آشیان پرم[M2]نسرین چرخ را پر و منقار بشکنم
[B][M1]بفروزم از چراغ روان شمع عشق را[M2]ناموس این حدیقهٔ انوار بشکنم
[B][M1]تا کی طریق توبه و سالوس و معرفت[M2]جامی بده که توبه بیکبار بشکنم
[B][M1]خواجو بیا که نیم شب از بهر جرعه‌ئی[M2]زنجیر و قفل خانه خمار بشکنم
[A]
[B][M1]ز روی خوب تو گفتم که پرده برفکنم[M2]ولی چو درنگرم پردهٔ رخ تو منم
[B][M1]مرا ز خویش بیک جام باده باز رهان[M2]که جام باده رهائی دهد ز خویشتنم
[B][M1]بجز نسیم صبا ای برادران عزیز[M2]که آرد از طرف مصر بوی پیرهنم
[B][M1]چو زان دو نرگس میگون بیان کنم رمزی[M2]کسی که گوش کند مست گردد از سخنم
[B][M1]اگر نصیب نبخشی ز لاله و سمنم[M2]ز دور باز مدار از تفرج چمنم
[B][M1]گهی که بلبل روح از قفس کند پرواز[M2]زنم اگر نه در این دم صفیر شوق زنم
[B][M1]در آن نفسی که مرا از لحد برانگیزند[M2]حدیث عشق تو باشد نوشته بر کفنم
[B][M1]اگر خیال تو آید بپرسشم روزی[M2]بجز خیال نیابد نشانی از بدنم
[B][M1]نهاده‌ام سر پر شور دائما بر کف[M2]بدان امید که در پای مرکبت فکنم
[B][M1]چو شمع مجلس اگر دم برآرم از سر سوز[M2]برآرد آتش عشقت زبانه از دهنم
[B][M1]اگر چو زلف کژت بر شکستم از خواجو[M2]گمان مبر که توانم که از تو بر شکنم
[A]
[B][M1]نیست بی روی تو میل گل و برگ سمنم[M2]تا شدم بنده‌ات آزاد ز سرو چمنم
[B][M1]منکه در صبح ازل نوبت مهرت زده‌ام[M2]تا ابد دم ز وفای تو زنم گر نزنم
[B][M1]جان من جرعهٔ عشق تو نریزد بر خاک[M2]مگر آنروز که در خاک بریزد بدنم
[B][M1]گر مرا با تو بزندان ابد حبس کنند[M2]طره‌ات گیرم و زنجیر به هم درشکنم
[B][M1]بار سر چند کشم بی سر زلفت بردوش[M2]وقت آنست که در پای عزیزت فکنم
[B][M1]چون سر از خوابگه خاک برآرم در حشر[M2]بچکد خون جگر گر بفشاری کفنم
[B][M1]آخر ای قبله صاحب‌نظران رخ بنمای[M2]تا رخ از قبله بگردانم و سوی تو کنم
[B][M1]بر تنم یک سر مو نیست که در بند تو نیست[M2]گر چه کس باز نداند سر موئی ز تنم
[B][M1]پیرهن پاره کنم تا تو ببینی از مهر[M2]تن چون تار قصب تافته در پیرهنم
[B][M1]بسکه می‌گریم و بر خویشتنم رحمت نیست[M2]گریه می‌آید ازین واسطه بر خویشتنم
[B][M1]چون کنم وصف شکر خندهٔ شور انگیزت[M2]از حلاوت برود آب نبات از سخنم
[B][M1]چون حدیث از لب میگون تو گوید خواجو[M2]همچو ساغر شود از باده لبالب دهنم
[A]
[B][M1]مدام آن نرگس سرمست را در خواب می‌بینم[M2]عجب مستیست کش پیوسته در محراب می‌بینم
[B][M1]اگر خط سیه کارش غباری دارد از عنبر[M2]چرا آن زلف عنبربیز را در تاب می‌بینم
[B][M1]اگر چه واضع خطست این مقلهٔ چشمم[M2]ولیکن پیش یاقوتت ز شرمش آب می‌بینم
[B][M1]دلم همچون کبوتر در هوا پرواز می‌گیرد[M2]چو تاب و پیچ آن گیسوی چون مضراب می‌بینم
[B][M1]نسیم خلد یا بوی وصال یار می‌یابم[M2]بهشت عدن یا منزلگه احباب می‌بینم
[B][M1]مرا گویند کز عناب خون ساکن شود لیکن[M2]من این سیلاب خون زان لعل چون عناب می‌بینم
[B][M1]برین در پای برجا باش اگر دستت دهد خواجو[M2]که من کلی فتح خویش در این باب می‌بینم
[A]
[B][M1]گلی به رنگ تو در بوستان نمی‌بینم[M2]باعتدال تو سروی روان نمی‌بینم
[B][M1]ستاره‌ئی که ز برج شرف شود طالع[M2]چو مهر روی تو برآسمان نمی‌بینم
[B][M1]ز چشم مست تو دل بر نمی‌توانم داشت[M2]که هیچ خسته چنان ناتوان نمی‌بینم
[B][M1]براستان که غباری چو شخص خاکی خویش[M2]ز رهگذار تو برآستان نمی‌بینم
[B][M1]ز عشق روی تو سر در جهان نهم روزی[M2]ولی ز عشق رخت در جهان نمی‌بینم
[B][M1]بقاصدی سوی جانان روان کنم جان را[M2]که پیک حضرت او جز روان نمی‌بینم
[B][M1]شبم بطلعت او روز می‌شود ور نی[M2]در آفتاب فروغی چنان نمی‌بینم
[B][M1]مگر میان ضعیفش تن نحیف منست[M2]که هیچ هستی ازو در میان نمی‌بینم
[B][M1]ز بحر عشق اگرت دست می‌دهد خواجو[M2]کنار گیر که آن را کران نمی‌بینم
[A]
[B][M1]آن ماه پری رخ را در خانه نمی‌بینم[M2]وین طرفه که بی رویش کاشانه نمی‌بینم
[B][M1]بینم دو جهان یکموی از حلقهٔ گیسویش[M2]وز گیسوی او موئی در شانه نمی‌بینم
[B][M1]گنجیست که جز جانش ویرانه نمی‌یابم[M2]شمعیست که جز عقلش پروانه نمی‌بینم
[B][M1]از خویش ز بیخویشی بیگانه شدم لیکن[M2]جز خویش در آن حضرت بیگانه نمی‌بینم
[B][M1]هر چند که جانانه در دیدهٔ باز آید[M2]تا دیده نمی‌دوزم جانانه نمی‌بینم
[B][M1]چون دانه ببیند مرغ از دام شود غافل[M2]من در ره او دامی جز دانه نمی‌بینم
[B][M1]چندانکه بسر گردم چون اشک درین دریا[M2]جز اشک درین دریا دردانه نمی‌بینم
[B][M1]اینست که مجنونرا دیوانه نهد عاقل[M2]ورنی من مجنونش دیوانه نمی‌بینم
[B][M1]تخفیف کن از دورم ساقی دو سه پیمانه[M2]کز غایت سرمستی پیمانه نمی‌بینم
[B][M1]بفروش بمی خواجو خود را که درین معنی[M2]جز پیر مغان کس را فرزانه نمی‌بینم
[A]
[B][M1]خرم آنروز که از خطهٔ کرمان بروم[M2]دل و جان داده ز دست از پی جانان بروم
[B][M1]با چنین درد ندانم که چه درمان سازم[M2]مگر این کز پی آن مایهٔ درمان بروم
[B][M1]منکه در مصر چو یعقوب عزیزم دارند[M2]چه نشینم ز پی یوسف کنعان بروم
[B][M1]بعد از این قافله در راه بکشتی گذرد[M2]چو من دلشده با دیدهٔ گریان بروم
[B][M1]گر چه از ظلمت هجران نبرم جان بکنار[M2]چون سکندر ز پی چشمهٔ حیوان بروم
[B][M1]تا نگویند که چون سوسن ازو آزادم[M2]همچو باد از پی آن سرو خرامان بروم
[B][M1]چون سرم رفت و بسامان نرسیدم بی دوست[M2]شاید اندر عقبش بی سر و سامان بروم
[B][M1]اگرش دور مخالف به عراق اندازد[M2]من به پهلو ز پیش تا به سپاهان بروم
[B][M1]همچوخواجو گرم از گنج نصیبی ندهند[M2]رخت بر بندم و زین منزل ویران بروم
[A]
[B][M1]من بیدل نگر از صحبت جانان محروم[M2]تنم از درد به جان آمده وز جان محروم
[B][M1]خضر سیراب و من تشنه جگر در ظلمات[M2]چون سکندر ز لب چشمهٔ حیوان محروم
[B][M1]آن نگینی که بدو بود ممالک بر پای[M2]در کف دیو فتادست و سلیمان محروم
[B][M1]ای طبیب دل مجروح روا می‌داری[M2]جان من خون شده از رنج و ز درمان محروم
[B][M1]خاشه چینان زمین روب سراپردهٔ انس[M2]همه در بندگی و بنده ازینسان محروم
[B][M1]همچو پروانه نگر مرغ دل ریش مرا[M2]بال و پر سوخته وز شمع شبستان محروم
[B][M1]ای مقیمان سر کوی سلاطین آخر[M2]بنده تا کی بود از حضرت سلطان محروم
[B][M1]رحمت آرید برآن مرغ سحر خوان چمن[M2]کو بماند ز گل و طرف گلستان محروم
[B][M1]عیب خواجو نتوان کرد اگرش جان عزیز[M2]همچو یعقوب شد از یوسف کنعان محروم
[A]
[B][M1]این چه بادست کزو بوی شما می‌شنوم[M2]وین چه بویست که از کوی شما می‌شنوم
[B][M1]مرغ خوش خوان که کند شرح گلستان تکرار[M2]زو همه وصف گل روی شما می‌شنوم
[B][M1]از سهی سرو که در راستیش همتا نیست[M2]صفت قامت دلجوی شما می‌شنوم
[B][M1]پیش گیسوی شما راست نمی‌آرم گفت[M2]آنچه پیوسته ز ابروی شما می‌شنوم
[B][M1]چشم آهو که کند صید پلنگ اندازان[M2]عیبش این لحظه ز آهوی شما می‌شنوم
[B][M1]شرح آن نکته که هاروت کند تفسیرش[M2]ز آن دو افسونگر جادوی شما می‌شنوم
[B][M1]نافهٔ مشک تتاری که ز چین می‌خیزد[M2]بویش از سلسلهٔ موی شما می‌شنوم
[B][M1]آن سوادی که بود نسخهٔ آن در ظلمات[M2]شرحش از سنبل هندوی شما می‌شنوم
[B][M1]حال خواجو که پریشان تر ازو ممکن نیست[M2]مو بمو ازخم گیسوی شما می‌شنوم
[A]
[B][M1]این چه بویست که از باد صبا می‌شنوم[M2]وین چه خاکست کزو بوی وفا می‌شنوم
[B][M1]گر نه هدهد ز سبا باز پیام آوردست[M2]این چه مرغیست کزو حال سبا می‌شنوم
[B][M1]از کجا می‌رسد این قاصد فرخنده کزو[M2]مژده آنمه خورشید لقا می‌شنوم
[B][M1]ای عزیزان اگر از مصر نمی‌آید باد[M2]بوی پیراهن یوسف ز کجا می‌شنوم
[B][M1]می‌کنم ناله و فریاد ولی از در و کوه[M2]سخن سخت بهنگام صدا می‌شنوم
[B][M1]نسبت شکل هلال و صفت قامت خویش[M2]یک بیک زان خم ابروی دوتا می‌شنوم
[B][M1]این چه رنجست کزو راحت جان می‌یابم[M2]وین چه دردست کزو بوی دوا می‌شنوم
[B][M1]ای رفیقان من از آن سرو صنوبر قامت[M2]بصفت راست نیاید که چها می‌شنوم
[B][M1]باد صبح از من خاکی اگرش گردی نیست[M2]هر نفس زو سخن سرد چرا می‌شنوم
[B][M1]سخن آن دو کمانخانهٔ ابروی دو تا[M2]نه باندازهٔ بازوی شما می‌شنوم
[B][M1]هر گیاهی که ز خون دل خواجو رستست[M2]دمبدم زو نفس مهر گیا می‌شنوم
[A]
[B][M1]حکایت رخت از آفتاب می‌شنوم[M2]حدیث لعل لبت از شراب می‌شنوم
[B][M1]ز آب چشمه هر آن ماجرا که می‌رانم[M2]ز چشم خویش یکایک جواب می‌شنوم
[B][M1]کسی که نسخهٔ خط تو می‌کند تحریر[M2]ز خامه‌اش نفس مشک ناب می‌شنوم
[B][M1]شبی که نرگس میگون بخواب می‌بینم[M2]ز چشم مست تو تعبیر خواب می‌شنوم
[B][M1]ز حسرت گل رویت چو اشک می‌ریزم[M2]ز آب دیده نسیم گلاب می‌شنوم
[B][M1]چنان بچشمهٔ نوشت تعطشی دارم[M2]که مست می‌شوم ار نام آب می‌شنوم
[B][M1]فروغ خاطر خویش از شراب می‌یابم[M2]نوای نغمهٔ دعد از رباب می‌شنوم
[B][M1]حدیث ذره اگر روشنت نمی‌گردد[M2]ز من بپرس که از آفتاب می‌شنوم
[B][M1]گهی کز آتش دل آه می‌زند خواجو[M2]در آن نفس همه بوی کباب می‌شنوم
[A]
[B][M1]نسیم زلف تو از نوبهار می‌شنوم[M2]نشان روی تو از لاله‌زار می‌شنوم
[B][M1]ز چین زلف تو تاری مگر بدست صباست[M2]کزو شامه مشک تتار می‌شنوم
[B][M1]بهر دیار که دور از تو می‌کنم منزل[M2]ندای عشق تو از آن دیار می‌شنوم
[B][M1]لطیفه‌ئی که خضر نقل کرد از آب حیات[M2]از آن دو لعل لب آبدار می‌شنوم
[B][M1]حدیث این دل شوریده بین که موی بموی[M2]از آن دو هندوی آشفته کار می‌شنوم
[B][M1]گلی بدست نمی‌آیدم برنگ نگار[M2]ولی ز غالیه بوی نگار می‌شنوم
[B][M1]هنوز دعوی منصور همچنان باقیست[M2]چرا که لاف انا الحق ز دار می‌شنوم
[B][M1]اثر نماند ز فرهاد کوهکن لیکن[M2]صدای ناله‌اش از کوهسار می‌شنوم
[B][M1]سرشک دیدهٔ خواجو که آب دجله برد[M2]حکایتش ز لب جویبار می‌شنوم
[A]
[B][M1]مدتی شد که درین شهر گرفتار توایم[M2]پای بند گره طره طرار توایم
[B][M1]کار ما را مکن آشفته و مفکن در پای[M2]که پریشان سر زلف سیه کار توایم
[B][M1]طرب افزای مقیمان درت زاری ماست[M2]زانکه ما مطرب بازاری بازار توایم
[B][M1]گر کنی قصد دل خستهٔ یاران سهلست[M2]ترک یاری مکن ای یار که ما یار توایم
[B][M1]تو بغم خوردن ما شادی و از دشمن دوست[M2]هیچکس را غم ما نیست که غمخوار توایم
[B][M1]آخر ای گلبن نو رسته بستان جمال[M2]پرده بگشای که ما بلبل گلزار توایم
[B][M1]تا ابد دست طلب باز نداریم از تو[M2]زانکه از عهد ازل باز طلبکار توایم
[B][M1]بده ای لعبت ساقی قدحی باده که ما[M2]مست آن نرگس مخمور دلازار توایم
[B][M1]آب برآتش خواجو زن و ما را مگذار[M2]بر سر خاک بخواری که هوا دار توایم
[A]
[B][M1]با لعل او ز جوهر جان در گذشته‌ایم[M2]با قامتش ز سرو روان در گذشته‌ایم
[B][M1]پیرانه سر به عشق جوانان شدیم فاش[M2]وز عقل پیر و بخت جوان در گذشته‌ایم
[B][M1]از ما مجوی شرح غم عشق را بیان[M2]زیرا که ما ز شرح و بیان در گذشته‌ایم
[B][M1]چون موی گشته‌ایم ولیکن گمان مبر[M2]کز شاهدان موی میان در گذشته‌ایم
[B][M1]در آتشیم بر لب آب روان ولیک[M2]از تاب تشنگی ز روان در گذشته‌ایم
[B][M1]از ما نشان مجوی و مبر نام ما که ما[M2]از بیخودی ز نام و نشان در گذشته‌ایم
[B][M1]بر هر زمین که بی‌تو زمانی نشسته‌ایم[M2]صد باره از زمین و زمان در گذشته‌ایم
[B][M1]خواجو اگر چنانکه جهانیست از علو[M2]زو در گذر که ما ز جهان در گذشته‌ایم
[A]
[B][M1]ما حاصل از جهان غم دلبر گرفته‌ایم[M2]وز جان به جان دوست که دل برگرفته‌ایم
[B][M1]زین در گرفته‌ایم بپروانه سوز عشق[M2]چون شمع آتش دل ازین در گرفته‌ایم
[B][M1]با طلعتت ز چشمهٔ خور دست شسته‌ایم[M2]با پیکر تو ترک دو پیکر گرفته‌ایم
[B][M1]بر ما مگیر اگر ز پراکندگی شبی[M2]آن زلف مشکبار معنبر گرفته‌ایم
[B][M1]تا همچو شمع از سر سر در گذشته‌ایم[M2]هر لحظه سوز عشق تو از سر گرفته‌ایم
[B][M1]بی روی و قامت و لب جان‌بخش دلکشت[M2]ترک بهشت و طوبی و کوثر گرفته‌ایم
[B][M1]چون دل اگر چه پیش تو قلب و شکسته‌ایم[M2]از رخ درست گوی تو در زر گرفته‌ایم
[B][M1]هشیار کی شویم که از ساقی الست[M2]بر یاد چشم مست تو ساغر گرفته‌ایم
[B][M1]از خود گذشته‌ایم و چو خواجو ز کاینات[M2]دل برگرفته و پی دلبر گرفته‌ایم
[A]
[B][M1]ما قدح کشتی و دل را همچو دریا کرده‌ایم[M2]چون صدف دامن پر از للی لالا کرده‌ایم
[B][M1]خرقهٔ صوفی بخون چشم ساغر شسته ایم[M2]دین و دنیا در سر جام مصفا کرده‌ایم
[B][M1]عیب نبود گر ترنج از دست نشناسیم از آن[M2]کز سر دیوانگی عیب زلیخا کرده‌ایم
[B][M1]تا سواد خط مشکین تو بر مه دیده‌ایم[M2]سر سودای ترا نقش سویدا کرده‌ایم
[B][M1]وصف گلزار جمالت در گلستان خوانده‌ایم[M2]بلبل شوریده را سرمست و شیدا کرده‌ایم
[B][M1]راستی را تا ببالای تو مائل گشته‌ایم[M2]خانهٔ دل را چو گردون زیر و بالا کرده‌ایم
[B][M1]هرشبی از مهر رخسار تو تا هنگام صبح[M2]دیدهٔ اختر فشانرا در ثریا کرده‌ایم
[B][M1]با شکنج زلف مشک آسای عنبر سای تو[M2]هیچ بوئی می‌بری کامشب چه سودا کرده‌ایم
[B][M1]اشک خواجو دامن دریا از آن گیرد که ما[M2]از وطن با چشم گریان رو بدریا کرده‌ایم
[A]
[B][M1]چون ما بکفر زلف تو اقرار کرده‌ایم[M2]تسبیح و خرقه در سر زنار کرده‌ایم
[B][M1]خلوت نشین کوی خرابات گشته‌ایم[M2]تا خرقه رهن خانه خمار کرده‌ایم
[B][M1]شوریدگان حلقهٔ زنجیر عشق را[M2]انکار چون کنیم چو این کار کرده‌ایم
[B][M1]ما را اگر چه کس به پشیزی نمی‌خرد[M2]نقد روان فدای خریدار کرده‌ایم
[B][M1]از ما مپرس نکتهٔ معقول از آنکه ما[M2]پیوسته درس عشق تو تکرار کرده‌ایم
[B][M1]ادرار ما روان ز دل و دیده داده‌اند[M2]هر دم که یاد اجری و ادرار کرده‌ایم
[B][M1]گر خواب ما به نرگس پرخواب بسته‌ئی[M2]ما فتنه را بعهد تو بیدار کرده‌ایم
[B][M1]در راه مهر سایهٔ دیوار محرمست[M2]زان همچو سایه روی بدیوار کرده‌ایم
[B][M1]خواجو ز یار اگر طلب کام دل کنند[M2]ما کام دل فدای رخ یار کرده‌ایم
[A]
[B][M1]به گدائی به سر کوی شما آمده‌ایم[M2]دردمندیم و بامید دوا آمده‌ایم
[B][M1]نظر مهر ز ما باز مگیرید چو صبح[M2]که درین ره ز سر صدق و صفا آمده‌ایم
[B][M1]دیگران گر ز برای زر و سیم آمده‌اند[M2]ما برین در بتمنای شما آمده‌ایم
[B][M1]گر برانید چو بلبل ز گلستان ما را[M2]از چه نالیم چو بی برگ و نوا آمده‌ایم
[B][M1]آفتابیم که از آتش دل در تابیم[M2]یا هلالیم که انگشت نما آمده‌ایم
[B][M1]به قفا بر نتوان گشتن از آن جان جهان[M2]کز عدم پی بپی او را ز قفا آمده‌ایم
[B][M1]گر چو مشک ختنی از خط حکمش یک موی[M2]سر بتابیم ز مادر بخطا آمده‌ایم
[B][M1]نفس را بر سر میدان ریاضت کشتیم[M2]چون درین معرکه از بهر غزا آمده‌ایم
[B][M1]غرض آنستکه در کیش تو قربان گردیم[M2]ورنه در پیش خدنگ تو چرا آمده‌ایم
[B][M1]دل سودازده در خاک رهت می‌جوئیم[M2]همچو گیسوی تو زانروی دوتا آمده‌ایم
[B][M1]ایکه خواجو بهوای تو درین خاک افتاد[M2]نظری کن که نه از باد هوا آمده‌ایم
[A]
[B][M1]باز هشیار برون رفته و مست آمده‌ایم[M2]وز می لعل لبت باده پرست آمده‌ایم
[B][M1]تا ابد باز نیائیم بهوش از پی آنک[M2]مست جام لبت از عهد الست آمده‌ایم
[B][M1]از درت بر نتوان خاست از آنروی که ما[M2]بر سر کوی تو از بهرنشست آمده‌ایم
[B][M1]با غم عشق تو تا پنجه در انداخته‌ایم[M2]چون سر زلف سیاهت بشکست آمده‌ایم
[B][M1]سر ما دار که سر در قدمت باخته‌ایم[M2]دست ما گیر که در پای تو پست آمده‌ایم
[B][M1]بر سر کوی تو زینگونه که از دست شدیم[M2]ظاهر آنستکه آسانت بدست آمده‌ایم
[B][M1]عیب سرمستی خواجو نتوان کرد چو ما[M2]باز هشیار برون رفته و مست آمده‌ایم
[A]
[B][M1]ما بدرگاه تو از کوی نیاز آمده‌ایم[M2]به هوایت ز ره دور و دراز آمده‌ایم
[B][M1]قدحی آب که برآتش ما افشاند[M2]که درین بادیه با سوز و گداز آمده‌ایم
[B][M1]بینوا گرد عراق ار چه بسی گردیدیم[M2]راست از راه سپاهان بحجاز آمده‌ایم
[B][M1]غسل کردیم به خون دل و از روی نیاز[M2]بعبادتگه لطفت بنماز آمده‌ایم
[B][M1]تا نسیم سمن از گلشن جان بشنیدیم[M2]همچو مرغ سحری نغمه نواز آمده‌ایم
[B][M1]بیش ازین برگ چمن بود چو بلبل ما را[M2]شاهبازیم کنون کز همه باز آمده‌ایم
[B][M1]همچو محمود نداریم سر ملکت و تاج[M2]که گرفتار سر زلف ایاز آمده‌ایم
[B][M1]تا چه صیدیم که در چنگ پلنگ افتادیم[M2]یا چه کبکیم که در چنگل باز آمده‌ایم
[B][M1]برگ خواجو اگر از لطف بسازی چه شود[M2]کاندرین راه نه با توشه و ساز آمده‌ایم
[A]
[B][M1]ما به نظارهٔ رویت بجهان آمده‌ایم[M2]وز عدم پی بپیت نعره زنان آمده‌ایم
[B][M1]چون دل گمشده را با تو نشان یافته‌ایم[M2]از پی آن دل پرخون بنشان آمده‌ایم
[B][M1]گر برآریم فغان از غم دل معذوریم[M2]کز فغان دل غمگین بفغان آمده‌ایم
[B][M1]زخم شمشیر ترا مرهم جان ساخته‌ایم[M2]لیکن از درد دل خسته بجان آمده‌ایم
[B][M1]قامت از غم چو کمان کرده و دل راست چو تیر[M2]در صف عشق تو با تیر و کمان آمده‌ایم
[B][M1]بی تو از دوزخ و فردوس چه جوئیم که ما[M2]هم ازین ایمن و هم فارغ از آن آمده‌ایم
[B][M1]چون نداریم سکون بی نظر مغبچگان[M2]ساکن کوی خرابات مغان آمده‌ایم
[B][M1]اگر آن جان جهان تیغ زند خواجو را[M2]گو بزن زانکه مبرا ز جهان آمده‌ایم
[A]
[B][M1]کشتی ما کو که ما زورق درآب افکنده‌ایم[M2]در خرابات مغان خود را خراب افکنده‌ایم
[B][M1]جام می را مطلع خورشید تابان کرده‌ایم[M2]وز حرارت تاب دل در آفتاب افکنده‌ایم
[B][M1]با جوانان بر در میخانه مست افتاده‌ایم[M2]وز فغان پیر مغان را در عذاب افکنده‌ایم
[B][M1]شاهد میخوارگان گو روی بنمای از نقاب[M2]کاین زمان از روی کار خود نقاب افکنده‌ایم
[B][M1]محتسب اسب فضیحت بر سرما گو مران[M2]گر برندی در جهان خر در خلاف افکنده‌ایم
[B][M1]آبروی ساغر از چشم قدح پیمای ماست[M2]گر به بی آبی سپر بر روی آب افکنده‌ایم
[B][M1]ما که از جام محبت نیمه مست افتاده‌ایم[M2]کی بهوش آئیم کافیون در شراب افکنده‌ایم
[B][M1]گوشهٔ دل کرده‌ایم از بهر میخواران کباب[M2]لیکن از سوز دل آتش در کباب افکنده‌ایم
[B][M1]غم مخور خواجو که از غم خواب را بینی بخواب[M2]زانکه ما چشم امید از خورد و خواب افکنده‌ایم
[A]
[B][M1]اشارت کرده بودی تا بیایم[M2]بگو چون بی سر و بی پا بیایم
[B][M1]من شوریده دل را از ضعیفی[M2]ندانی باز اگر فردا بیایم
[B][M1]گرم رانی بگو تا باز گردم[M2]وگر خوانی بفرما تا بیایم
[B][M1]بهر منزل که فرمائی بدیده[M2]چه جابلقا چه جابلسا بیایم
[B][M1]اگر برفست وگر باران نترسم[M2]اگر بادست وگر سرما بیایم
[B][M1]اگر خواهی که با تن‌ها نباشم[M2]نه با تن‌ها من تنها بیایم
[B][M1]وگر گوئی بیا تا قعر دریا[M2]ز بهر لؤلؤ لالا بیایم
[B][M1]بدان جائی که گوهر می‌توان یافت[M2]اگر کوهست و گر دریا بیایم
[B][M1]ایا کوی تو منزلگاه خواجو[M2]چه فرمائی نیایم یا بیایم
[A]
[B][M1]ما ز رخ کار خویش پرده بر انداختیم[M2]با رخ دلدار خویش نرد نظر باختیم
[B][M1]مشعلهٔ بیخودی از جگر افروختیم[M2]و آتش دیوانگی در خرد انداختیم
[B][M1]بر در ایوان دل کوس فنا کوفتیم[M2]بر سر میدان جان رخش بقا تاختیم
[B][M1]گر سپر انداختیم چون قمر از تاب مهر[M2]تیغ زبان بین چو صبح کز سر صدق آختیم
[B][M1]شمع دل افروختیم عود روان سوختیم[M2]گنج غم اندوختیم با غم دل ساختیم
[B][M1]سر چو ملک بر زدیم از حرم سرمدی[M2]تا علم مرشدی برفلک افراختیم
[B][M1]چون دم دیوانگی از دل خواجو زدیم[M2]مست می عشق را مرتبه بشناختیم
[A]
[B][M1]ما دلی ایثار او کردیم و جانی یافتیم[M2]گوهری در پایش افکندیم و کانی یافتیم
[B][M1]چون نظر کردیم در بستان بیاد قامتش[M2]راستی را از سهی سروی روانی یافتیم
[B][M1]با خیال عارض گلرنگ و قد سرکشش[M2]بر سر هر شاخ عرعر گلستانی یافتیم
[B][M1]گر چه چون عنقا به قاف عشق کردیم آشیان[M2]مرغ دلرا هر نفس در آشیانی یافتیم
[B][M1]ترک عالم گیر و عالمگیر شو زیرا که ما[M2]هر زمانی خویشتن را در مکانی یافتیم
[B][M1]در جهان بی نشانی تا نیاوردیم روی[M2]ظن مبر کز آن بت مه رو نشانی یافتیم
[B][M1]سالها کردیم قطع وادی عشقش ولیک[M2]تا نپنداری که این ره را کرانی یافتیم
[B][M1]ما نه از چشم گران خواب تو بیماریم و بس[M2]زانکه در هر گوشه از وی ناتوانی یافتیم
[B][M1]در گلستان غم عشق تو از خوناب چشم[M2]هر گیاهی را که دیدیم ارغوانی یافتیم
[B][M1]چون بیاد تیغ مژگان تو بگشودیم چشم[M2]هر سو مو بر تن خواجو سنانی یافتیم
[A]
[B][M1]مردیم در خمار و شرابی نیافتیم[M2]گشتیم غرق آتش وآبی نیافتیم
[B][M1]کردیم حال خون دل از دیدگان سؤال[M2]لیکن به جز سرشک جوابی نیافتیم
[B][M1]تا چشم مست یار خرابی بنا نهاد[M2]همچون دل شکسته خرابی نیافتیم
[B][M1]رفتیم در هوایش و برخاک کوی او[M2]بردیم آب خویش و مبی نیافتیم
[B][M1]جان را براه بادیه از تاب تشنگی[M2]کردیم خون و اشک سحابی نیافتیم
[B][M1]بیرون ز زلف و عارض خورشید پیکران[M2]برآفتاب پر غرابی نیافتیم
[B][M1]در ده قدح که جز دل بریان خون چکان[M2]در بزمگاه عشق کبابی نیافتیم
[B][M1]کردیم بی حجاب نظر در رخت ولیک[M2]روی ترا به جز تو حجابی نیافتیم
[B][M1]خاک درت شدیم چو خواجو بحکم آنک[M2]برتر ز درگه تو جنابی نیافتیم
[A]
[B][M1]آنکه لعلش عین آب زندگانی یافتیم[M2]در رهش مردن حیات جاودانی یافتیم
[B][M1]راستی را پیش آن قد سهی سرو روان[M2]نارون را در مقام ناروانی یافتیم
[B][M1]کار ما بی آتش دل در نگیرد زانکه ما[M2]زندگی مانند شمع از جان فشانی یافتیم
[B][M1]گر چه رنگ عاشقان از غم شود چون زعفران[M2]ما همه شادی ز رنگ زعفرانی یافتیم
[B][M1]خسروان گر سروری در پادشاهی می‌کنند[M2]ما سریر خسروی در پاسبانی یافتیم
[B][M1]اهل معنی از چه رو انکار صورت کرده‌اند[M2]زانکه صورت را همه گنج معانی یافتیم
[B][M1]ما اگر پیرانه سر در بندگی افتاده‌ایم[M2]همچو سرو آزادگی در نوجوانی یافتیم
[B][M1]جامهٔ صوفی بگیر و جام صافی ده که ما[M2]دوستکامی راز جم دوستکانی یافتیم
[B][M1]رفتن دیر مغان خواجو بهنگام صبوح[M2]از غوانی و شراب ارغوانی یافتیم
[A]
[B][M1]ما نوای خویش را در بینوائی یافتیم[M2]فخر بر شاهان عالم در گدائی یافتیم
[B][M1]ز آشنا بیگانه گشتیم از جهان و جان غریب[M2]در جوار قرب جانان آشنائی یافتیم
[B][M1]سالها بانگ گدائی بر در دلها زدیم[M2]لاجرم بر پادشاهان پادشائی یافتیم
[B][M1]ای بسا شب کاندرین امید روز آورده‌ایم[M2]تا کنون از صبح وصلش روشنائی یافتیم
[B][M1]ترک دنیی گیر و عقبی زانکه در عین الیقین[M2]زهد و تقوی را خلاف پارسائی یافتیم
[B][M1]چون ازین ظلمت سرای خاکدان بیرون شدیم[M2]هر دو عالم روشن از نور خدائی یافتیم
[B][M1]سالکان راه حق را در بیابان فنا[M2]از چهار و پنج و هفت و شش جدائی یافتیم
[B][M1]از جناب بارگاه مالک ملک وجود[M2]هر زمان توقیع قدر کبریائی یافتیم
[B][M1]کفر و دین یکسان شمر خواجو که در لوح بیان[M2]کافری را برتر از زهد ریائی یافتیم
[A]
[B][M1]دو جان وقف حریم حرم او کردیم[M2]و اعتماد از دو جهان بر کرم او کردیم
[B][M1]چون خضر دست ز سرچشمهٔ حیوان شستیم[M2]تا تیمم بغبار قدم او کردیم
[B][M1]آنکه از درد دل خسته دلان آگه نیست[M2]ما دوای دل غمگین بغم او کردیم
[B][M1]بی عنا و الم او نتوانیم نشست[M2]ز آنکه عادت بعنا و الم او کردیم
[B][M1]آن همه نامه نوشتیم و جوابی ننوشت[M2]گوئیا عقد لسان قلم او کردیم
[B][M1]زان جفا جوی ستمکاره نداریم شکیب[M2]گر چه جان در سر جور و ستم او کردیم
[B][M1]اگر از سکهٔ او روی نتابیم مرنج[M2]که فقیریم و طمع در درم او کردیم
[B][M1]پیش آن لعبت شیرین نفس از غایت شوق[M2]جان بدادیم و تمنای دم او کردیم
[B][M1]یا رب آن خسرو خوبان جهان آگه بود[M2]که چه فریاد بپای علم او کردیم
[B][M1]مردم دیدهٔ هندو وش دریائی را[M2]خاک روب سر کوی خدم او کردیم
[B][M1]در دم صبح که خواجو ره مستان می‌زد[M2]ای بسا ناله که بر زیر و بم او کردیم
[A]
[B][M1]اهل دل را خبر از عالم جان آوردیم[M2]تحفهٔ جان جهان جان و جهان آوردیم
[B][M1]چون نمی‌شد ز در کعبه گشادی ما را[M2]رخت خلوت بخرابات مغان آوردیم
[B][M1]شمع جانرا ز قدح در لمعان افکندیم[M2]مرغ دل را ز فرح در طیران آوردیم
[B][M1]جم را از جگر سوخته دلخون کردیم[M2]شمع را از شرر سینه بجان آوردیم
[B][M1]ورق نسخهٔ رویت بگلستان بردیم[M2]باز مرغان چمن را بفغان آوردیم
[B][M1]شمه‌ئی از رخ و بالای بلندت گفتیم[M2]آب با روی گل و سرو روان آوردیم
[B][M1]چون قلم پیش همه خلق سیه روی شدیم[M2]بسکه وصف خط سبزت بزبان آوردیم
[B][M1]هیچ زر در همیان نیست بدین سکه که ما[M2]از رخ زرد بسوی همدان آوردیم
[B][M1]پیش خواجو که نشانش ز عدم می‌دادند[M2]از دهانت سر موئی بنشان آوردیم
[A]
[B][M1]دل به دست غم سودای تو دادیم و شدیم[M2]چشمهٔ خون دل از چشم گشادیم و شدیم
[B][M1]پشت بردنیی و دین کرده و جان در سر دل[M2]روی در بادیهٔ عشق نهادیم و شدیم
[B][M1]تو نشسته بمی و مطرب و ما مست و خراب[M2]مدتی بر سر کوی تو ستادیم و شدیم
[B][M1]چون دل خستهٔ ما رفت بباد از پی دل[M2]همره قافلهٔ باد فتادیم و شدیم
[B][M1]همچو خواجو نگرفته ز دهانت کامی[M2]بوسه بر خاک سر کوی تو دادیم و شدیم
[A]
[B][M1]گر شدیم از کویت ای ترک ختا باز آمدیم[M2]ور خطائی رفت از آن بازآ که ما باز آمدیم
[B][M1]گر تو صادق نامدی در مهر ما مانند صبح[M2]ما بمهرت از ره صدق و صفا باز آمدیم
[B][M1]تیهوی بی بال و پر بودیم دور از آشیان[M2]شاهبازی تیز پر گشتیم تا بازآمدیم
[B][M1]گرچه کی باز آید آن مرغی که بیرون شد ز دام[M2]ما بعشق دام آن زلف دوتا باز آمدیم
[B][M1]ای طبیب درد دلها این دل مجروح را[M2]مرهمی نه چون بامید دوا باز آمدیم
[B][M1]بعد ازین گر باده در عالم نباشد گو مباش[M2]زانکه با لعلت ز جام جانفزا باز آمدیم
[B][M1]گر ز بستان بینوا رفتیم یک چندی کنون[M2]چون گل و بلبل بصد برگ و نوا باز آمدیم
[B][M1]ور خطائی رفت کان گیسوی عنبر بیز را[M2]مشک چین خواندیم و اکنون از خطا باز آمدیم
[B][M1]خاک کرمان باز خواجو را بدین جانب فکند[M2]تا نپنداری که از باد هوا باز آمدیم
[A]
[B][M1]باز چون بلبل بصد دستان ببستان آمدیم[M2]باز چون مرغان شبگیری خوش الحان آمدیم
[B][M1]گر بدامن دوستان گل می‌برند از بوستان[M2]ما بکام دوستان با گل ببستان آمدیم
[B][M1]آستین افشان برون رفتیم چون سرو از چمن[M2]دوستان دستی که دیگر پای کوبان آمدیم
[B][M1]همچو گل یک سال اگر کردیم غربت اختیار[M2]مژده بلبل را که دیگر با گلستان آمدیم
[B][M1]از میان بوستان چو بید اگر لرزان شدیم[M2]بر کنار چشمه چون سرو خرامان آمدیم
[B][M1]چشم روشن گشته‌ایم اکنون که بعد از مدتی[M2]از چه کنعان بسوی ماه کنعان آمدیم
[B][M1]جان ما گر ما برفتیم از سر پیمان نرفت[M2]ساقیا پیمانه ده چون ما به پیمان آمدیم
[B][M1]گر پریشان رفته‌ایم اکنون تو خاطر جمع دار[M2]کاین زمان بر بوی آن زلف پریشان آمدیم
[B][M1]صبر در کرمان بسی کردیم خواجو وز وطن[M2]رخت بر بستیم و دیگر سوی کرمان آمدیم
[A]
[B][M1]شمع بنشست ز باد سحری خیز ندیم[M2]که ز فردوس نشان می‌دهد انفاس نسیم
[B][M1]گر نباشد گل رخسار تو در باغ بهشت[M2]اهل دلرا نکشد میل به جنات نعیم
[B][M1]برو ای خواجه که صبرم بدوا فرمائی[M2]کاین نه دردیست که درمان بپذیرد ز حکیم
[B][M1]چون بمیرم بره دوست مرا دفن کنید[M2]تا چو بر من گذرد یاد کند یار قدیم
[B][M1]ایکه آزار دل سوختگان می‌طلبی[M2]بر سرآتش سوزان نتوان بود مقیم
[B][M1]من ازین ورطه هجران نبرم جان بکنار[M2]زانکه غرقاب غم عشق تو بحریست عظیم
[B][M1]بر سر کوت گر از باد اجل خاک شوم[M2]شعلهٔ آتش عشق تو زند عظم رمیم
[B][M1]گرچه خواجو بیقین شعر تو سحرست ولیک[M2]هیچ قدرش نبود با ید بیضای کلیم
[A]
[B][M1]نسیم باد بهاری وزید خیز ندیم[M2]بیار باده که جان تازه می‌شود ز نسیم
[B][M1]مریض شوق نباشد ز درد عشقش باک[M2]قتیل عشق نباشد ز تیغ تیزش بیم
[B][M1]گر از بهشت نگارم عنان بگرداند[M2]بروز حشر من و دوزخ عذاب الیم
[B][M1]ز خاک کوی تو ما را فراق ممکن نیست[M2]چنانکه فرقت درویش از آستان کریم
[B][M1]کمان بسیم بسی در جهان بدست آید[M2]نه همچو آن دو کمان هلال شکل و سیم
[B][M1]چنین که بر رخ زردم نظر نمی‌فکنی[M2]معینست که چشمت نه بر زرست و نه سیم
[B][M1]کنونکه بلبل باغ توام غنیمت دان[M2]که مرغ باز نیاید بشیانه مقیم
[B][M1]اگر چه پشه نیارد شدن ملازم باز[M2]مرا بمنزل طاوس رغبتیست عظیم
[B][M1]ز آهم آتش نمرود بفسرد آندم[M2]که در دلم گذرد یاد کوه ابراهیم
[B][M1]نسیم باد صبا گر عنان نرنجاند[M2]پیام من که رساند بدوستان قدیم
[B][M1]بیا و خیمه بصحرای عشق زن خواجو[M2]که طبل عشق نشاید زدن بزیر گلیم
[A]
[B][M1]ما سر بنهادیم و به سامان نرسیدیم[M2]در درد بمردیم و بدرمان نرسیدیم
[B][M1]گفتند که جان در قدمش ریز و ببر جان[M2]جان نیز بدادیم و بجانان نرسیدیم
[B][M1]گشتیم گدایان سر کویش و هرگز[M2]در گرد سراپردهٔ سلطان نرسیدیم
[B][M1]چون سایه دویدیم به سر در عقبش لیک[M2]در سایهٔ آن سرو خرامان نرسیدیم
[B][M1]رفتیم که جان بر سر میدانش فشانیم[M2]از سر بگذشتیم و به میدان نرسیدیم
[B][M1]چون ذره سراسیمه شدیم از غم و روزی[M2]در چشمهٔ خورشید درفشان نرسیدیم
[B][M1]در تیرگی هجر بمردیم و ز لعلش[M2]هرگز به لب چشمهٔ حیوان نرسیدیم
[B][M1]ایوب صبوریم که از محنت کرمان[M2]چون یوسف گم گشته به کنعان نرسیدیم
[B][M1]از زلف تو زنار ببستیم و چو خواجو[M2]در کفر بماندیم و بایمان نرسیدیم
[A]
[B][M1]از عمر چو این یک دو نفس بیش نداریم[M2]بنشین نفسی تا نفسی با تو برآریم
[B][M1]چون دل بسر زلف سیاه تو سپردیم[M2]باز آی که تا پیش رخت جان بسپاریم
[B][M1]جز غم بجهان هیچ نداریم ولیکن[M2]گر هیچ نداریم غم هیچ نداریم
[B][M1]ز آنروی که از روی نگارین تو دوریم[M2]رخسار زر اندوده به خونابه نگاریم
[B][M1]دیوانه آن غمزهٔ عاشق کش مستیم[M2]آشفتهٔ آن سلسلهٔ غالیه باریم
[B][M1]با طلعت زیبای تو در باغ بهشتیم[M2]با بوی خوشت همنفس باد بهاریم
[B][M1]از باده نوشین لبت مست و خرابیم[M2]وز نرگس مخمور تو در عین خماریم
[B][M1]هم در تو اگر زانکه ز دست تو گریزیم[M2]هم با تو اگر زانکه پیام تو گزاریم
[B][M1]چون فاش شد این لحظه ز ما سر انا الحق[M2]فتوی بده ای خواجه که مستوجب داریم
[B][M1]آنرا غم دارست که دور از رخ یارست[M2]ما را چه غم از دار که رخ در رخ یاریم
[B][M1]دی لعل روان بخش تو می‌گفت که خواجو[M2]خوش باش که ما رنج تو ضایع نگذاریم
[A]
[B][M1]داریم دلی پر غم و غمخوار نداریم[M2]وز مستی و بی خویشتنی عار نداریم
[B][M1]ما را نه ز دین آر بشارت نه ز دینار[M2]کاندیشه ز دین و غم دینار نداریم
[B][M1]تا منزل ما کوی خرابات مغان شد[M2]خلوت به جز از خانه خمار نداریم
[B][M1]بیدار بسر بردن و تا روز نخفتن[M2]سودی نکند چون دل بیدار نداریم
[B][M1]بازاری از آنیم که با ناله و زاری[M2]داریم سری و سر بازار نداریم
[B][M1]از ما سخن یار چه پرسید که یکدم[M2]بی یار نئیم و خبر از یار نداریم
[B][M1]ما را به جز از آه سحر همنفسی نیست[M2]زیرا که جز او محرم اسرار نداریم
[B][M1]در دل به جز آزار نداریم ولیکن[M2]مرهم به جز از یار دلازار نداریم
[B][M1]باز آی که بی روی تو ای یار سمن بوی[M2]برگ سمن و خاطر گلزار نداریم
[B][M1]آزردن و بیزار شدن شرط خرد نیست[M2]بیزار مشو چون ز تو آزار نداریم
[B][M1]با هیچکس انکار نداریم چو خواجو[M2]ز آنروی که با هیچکسی کار نداریم
[A]
[B][M1]ما مست می لعل روان پرور یاریم[M2]سودا زدهٔ زلف پریشان نگاریم
[B][M1]برلعل لبش دست نداریم ولیکن[M2]تا سر بود از دامن او دست نداریم
[B][M1]گر بی بصران شیفتهٔ نقش و نگارند[M2]ما فتنهٔ نوک قلم نقش نگاریم
[B][M1]با روی تو فارغ ز گلستان بهشتیم[M2]با بوی تو مستغنی از انفاس بهاریم
[B][M1]چون نرگس مخمور تو مستان خرابیم[M2]چون مردمک چشم تو در عین خماریم
[B][M1]از آه دل سوخته با نغمهٔ زیریم[M2]وز چنگ سر زلف تو با نالهٔ زاریم
[B][M1]جان عاریت از لعل تو داریم و بجانت[M2]کان لحظه که تشریف دهی جان بسپاریم
[B][M1]گر زانکه دهن باز کند پستهٔ خندان[M2]پیش لب لعل تو ازو مغز برآریم
[B][M1]داریم کناری ز میان تو چو خواجو[M2]لیکن ز میان تو بامید کناریم
[A]
[B][M1]اکنون که از بهشت نشان می‌دهد نسیم[M2]بنشان غبار ما به نم ساغر ای ندیم
[B][M1]انفاس دوستان دمد از باد بوستان[M2]در موسمی چنین که روان پرورد نسیم
[B][M1]نام نعیم خلد مبر زانکه در بهشت[M2]نبود ورای وصل بهشتی رخان نعیم
[B][M1]آن درد نیست بردل ریشم که تا بحشر[M2]امکان آن بود که علاجش کند حکیم
[B][M1]وصلم مده بیاد که اهل جحیم را[M2]اندیشهٔ بهشت عذابی بود الیم
[B][M1]ما را امید رحمت و بیم عذاب نیست[M2]کازاد گشته‌ایم ز بند امید و بیم
[B][M1]از ما عنان مکش که خلاف کرم بود[M2]گر زانکه از گدا متنفر بود کریم
[B][M1]ما در ازل حدیث تو تکرار کرده‌ایم[M2]آری حدیث دوست کلامی بود قدیم
[B][M1]شیرین اگر بخرگه خسرو کند مقام[M2]فرهاد در محبت شیرین بود مقیم
[B][M1]خواجو ز سیم اشک مکن یک زمان کنار[M2]باشد که وصل دوست میسر شود بسیم
[A]
[B][M1]کی آمدی ز تتار ای صبای مشک نسیم[M2]بیا بیا که خوشت باد ای نسیم شمیم
[B][M1]دگر مگوی حدیث از نعیم و ناز بهشت[M2]بهشت منزل یارست و وصل یار نعیم
[B][M1]چو روز حشر مرا از لحد برانگیزند[M2]هنوز شعله زند آتشم ز عظم رمیم
[B][M1]گمان مبر که تمنای بنده سیم و زرست[M2]نسیم تست مراد من شکسته نه سیم
[B][M1]فتاده است دلم در میان خون چون واو[M2]کشیده زلف ترا در کنار جان چون جیم
[B][M1]از آن مرا ز دهان تو هیچ قسمت نیست[M2]که نیست نقطهٔ موهوم قابل تقسیم
[B][M1]بود بمعتقد عاقلان جهان محدث[M2]برون ز عالم عشقت که عالمیست قدیم
[B][M1]بهر دیار که زینجا سفر کنم گویم[M2]خوشا نشیمن طاوس و کوه ابراهیم
[B][M1]کنون چه فایده خواجو ز درس معقولات[M2]که در ازل سبق عشق کرده‌ئی تعلیم
[A]
[B][M1]ما جرعه چشانیم ولی خضر وشانیم[M2]ما راه نشینیم ولی شاه نشانیم
[B][M1]ما صید حریم حرم کعبه قدسیم[M2]ما راهبر بادیهٔ عالم جانیم
[B][M1]ما بلبل خوش نغمهٔ باغ ملکوتیم[M2]ما سرو خرامندهٔ بستان روانیم
[B][M1]فراش عبادتکدهٔ راهب دیریم[M2]سقای سر کوی خرابات مغانیم
[B][M1]گه ره بمقیمان سماوات نمائیم[M2]گاه از سرمستی ره کاشانه ندانیم
[B][M1]از نام چه پرسید که بی نام و نشانیم[M2]وز کام چه گوئید که بی کام و زبانیم
[B][M1]هر شخص که دانید که اوئیم نه اوئیم[M2]هر چیز که گوئید که آنیم نه آنیم
[B][M1]آن مرغ که بر کنگره عرش نشیند[M2]مائیم که طاوس گلستان جنانیم
[B][M1]هر چند که تاج سر سلطان سپهریم[M2]خاک کف نعلین گدایان جهانیم
[B][M1]داود صفت کوه بصد نغمه بنالد[M2]هر گه که زبور غم سودای تو خوانیم
[B][M1]خواجو چو کند شرح غم عشق تو املا[M2]از چشم گهربار قلم خون بچکانیم
[A]
[B][M1]خیزید ای میخوارگان تا خیمه بر گردون زنیم[M2]ناقوس دیر عشق را بر چرخ بوقلمون زنیم
[B][M1]هر چند از چار آخشپج و پنج حس در شش دریم[M2]از چار حد نه فلک یکدم علم بیرون زنیم
[B][M1]گر رخش همت زین کنیم از هفت گردن بگذریم[M2]هنگام شب چون شبروان هنگامه برگردون زنیم
[B][M1]بی دلستان دل خون کنیم وز دیدگان بیرون کنیم[M2]بر یاد آن پیمان شکن پیمانه را در خون زنیم
[B][M1]مائیم چون مهمان او دور از لب و دندان او[M2]هر لحظه‌ئی برخوان او انگشت بر افیون زنیم
[B][M1]لیلی چو بنماید جمال از برقع لیلی مثال[M2]در شیوهٔ جان باختن صد طعنه بر مجنون زنیم
[B][M1]خواجو چه اندیشی ز جان دامن برافشان بر جهان[M2]ما را گر از جان غم بود پس لاف عشقش چون زنیم
[A]
[B][M1]خیز تا برگ صبوحی بچمن ساز کنیم[M2]دیدهٔ مرغ صراحی بقدح باز کنیم
[B][M1]زاهدانرا بخروشیدن چنگ سحری[M2]از صوامع بدر میکده آواز کنیم
[B][M1]باده از جام لب لعبت ساقی طلبم[M2]مستی از چشم خوش شاهد طناز کنیم
[B][M1]بلبلان چون سخن از شاخ صنوبر گویند[M2]ما حدیث قد آن سرو سرافراز کنیم
[B][M1]چنگ در حلقهٔ آن طره طرار زنیم[M2]چشم در عشوهٔ آن غمزهٔ غماز کنیم
[B][M1]وقت آنست که در پای سهی سرو چمن[M2]برفشانیم سردست و سرانداز کنیم
[B][M1]کعبهٔ روی دلارای پریرویان را[M2]قبلهٔ مردمک چشم نظر باز کنیم
[B][M1]از لب روح فزا راح مروح نوشیم[M2]همچو عیسی پس از آن دعوی اعجاز کنیم
[B][M1]سایهٔ شهپر سیمرغ چو بر ما افتاد[M2]گر چه کبکیم چه اندیشهٔ شهباز کنیم
[B][M1]در قفس چند توان بود بیا تا چو همای[M2]پر برآریم و برین پنجره پرواز کنیم
[B][M1]چون نواساز چمن نغمه‌سرا شد خواجو[M2]خیز تا برگ صبوحی بچمن ساز کنیم
[A]
[B][M1]خیز تا باده در پیاله کنیم[M2]گل روی قدح چو لاله کنیم
[B][M1]بی می جانفزای و نغمه چنگ[M2]تا بکی خون خوریم و ناله کنیم
[B][M1]هر دم از دیدهٔ قدح پیمای[M2]بادهٔ لعل در پیاله کنیم
[B][M1]شاد خواران چو مجلس آرایند[M2]دفع غم را بمی حواله کنیم
[B][M1]با گل و لاله همچو بلبل مست[M2]وصف آن عنبرین کلاله کنیم
[B][M1]وز شگرفان چارده ساله[M2]دعوی عمر شصت ساله کنیم
[B][M1]چون به خوان وصال دست بریم[M2]دو جهان را بیک نواله کنیم
[B][M1]وز بخار شراب آتش فام[M2]ورق چهره پر ز ژاله کنیم
[B][M1]همچو خواجو بنام میخواران[M2]مرغ دل را بخون قباله کنیم
[A]
[B][M1]نشان دل بی نشان از که جویم[M2]حدیث تن ناتوان با که گویم
[B][M1]گر از کوی او روی رفتن ندارم[M2]مگیرید عیبم که در بند اویم
[B][M1]برویم فرو می‌چکد اشک خونین[M2]ز خون جگر تا چه آید برویم
[B][M1]رخ ار زانکه شستم بخوناب دیده[M2]غبار سر کویت از رخ نشویم
[B][M1]وفای تو ورزم بهر جا که باشم[M2]دعای تو گویم بهر جا که پویم
[B][M1]خیال تو بینم اگر غنچه چینم[M2]نسیم تو یابم اگر لاله بویم
[B][M1]چه نالم چو از ناله دل شد چو نالم[M2]چه مویم چو از مویه شد تن چو مویم
[B][M1]چو رنجم تو دادی شفا از چه خواهم[M2]چو درد از تو دارم دوا از که جویم
[B][M1]اگر کوزه خالی شد از باده حالی[M2]بده ساقیا کاسه‌ئی از سبویم
[B][M1]چو ساغر بگرید ببین های هایم[M2]چو مطرب بنالد ببین های و هویم
[B][M1]بچوگان مزن بیش ازینم چو خواجو[M2]که سرگشته و خسته مانند گویم
[A]
[B][M1]دلداده‌ایم وز پی دلدار می‌رویم[M2]با خون دیده و دل افکار می‌رویم
[B][M1]یاران به همتی مدد حال ما شوید[M2]کز این دیار بیدل و بی یار می‌رویم
[B][M1]ما را بحال خود بگذارید و بگذرید[M2]کز جور یار و غصه اغیار می‌رویم
[B][M1]گو پیر خانقاه بدان حال ما که ما[M2]از خانقه به خانهٔ خمار می‌رویم
[B][M1]منصوروار اگر ز اناالحق زدیم دم[M2]این دم نگر که چون به سر دار می‌رویم
[B][M1]تا چشم می‌پرست تو بیمار خفته است[M2]هر لحظه‌ئی به پرسش بیمار می‌رویم
[B][M1]آزار می‌نمائی و بیزار می‌شوی[M2]دریاب کز بر تو به آزار می‌رویم
[B][M1]نی زر بدست مانده و نی زور در بدن[M2]زاری کنان ز خاک درت زار می‌رویم
[B][M1]با چشم در نثار باردوی ایلخان[M2]مشنو که بهر اجری و ادرار می‌رویم
[B][M1]گفتی که هست چارهٔ بیچارگان سفر[M2]چون چاره رفتنست بناچار می‌رویم
[B][M1]خواجو چو یار وعدهٔ دیدار داده است[M2]ما بر امید وعدهٔ دیدار می‌رویم
[A]
[B][M1]درد دل خویش با که گویم[M2]داد دل خویش از که جویم
[B][M1]چون چهره بخون دیده شستم[M2]دست از دل خسته چون نشویم
[B][M1]کر گشت فلک ز های هایم[M2]پرگشت جهان ز های و هویم
[B][M1]دادم بهوای روی او دل[M2]تا دیده چه آورد برویم
[B][M1]از ناله نحیف‌تر ز نالم[M2]وز مویه ضعیف‌تر ز مویم
[B][M1]تا چند ز دور چرخ نالم[M2]تا کی ز غم زمانه مویم
[B][M1]با تست مقیم گفت و گویم[M2]وز تست مدام جست و جویم
[B][M1]از حسن تو هیچ کم نگردد[M2]گر زانکه نظر کنی بسویم
[B][M1]بگذار که شکرت ببوسم[M2]پیش آی که عنبرت ببویم
[B][M1]تا چند زنی مرا بچوگان[M2]آخر نه من شکسته گویم
[B][M1]در کوزه چو می نماند خواجو[M2]یک کاسه بیاور از سبویم
[A]
[B][M1]ز باد نکهت دو تات می‌جوئیم[M2]ز باده ذوق لب جان فزات می‌جوئیم
[B][M1]نسیم گلشن فردوس و آب چشمهٔ خضر[M2]بخاک پات که از خاک پات می‌جوئیم
[B][M1]به جست و جوی تو عمری که نگذرد با دست[M2]گمان مبر که ز باد هوات می‌جوئیم
[B][M1]جفا مجوی و میازار بیش ازین ما را[M2]بدین صفت که بزاری وفات می‌جوئیم
[B][M1]اگر تو پیل برانی و اسب در تازی[M2]چگونه رخ ننهیمت چو مات می‌جوئیم
[B][M1]خطا بود که نجوئی مراد خاطر ما[M2]چرا که ما نه ز راه خطات می‌جوئیم
[B][M1]علاج درد مرا گفتمش خطی بنویس[M2]جواب داد که خواجو دوات می‌جوئیم
[A]
[B][M1]ای بت یاقوت لب وی مه نامهربان[M2]شمع شبستان دل گلبن بستان جان
[B][M1]گاه صبوحست و جام وقت شباهنگ و بام[M2]صبح دوم در طلوع مرغ سحر در فغان
[B][M1]مردم چشم شبی تا بسحر پاس داشت[M2]گر چه بر ایوان ماست هندوی شب پاسبان
[B][M1]ای مه آتش عذار آب چو آتش بیار[M2]آتش رخ بر فروز و آتش ما را نشان
[B][M1]گر بگشائی نقاب شمع فلک گو متاب[M2]ور بنوازی نوا مرغ سحر گو مخوان
[B][M1]خواجو اگر عاشقی حاجت گفتار نیست[M2]گونه زردت بسست شرح غمت را بیان
[B][M1]گر بزبان آوری سوسن آزاده‌ئی[M2]برخی آزاده‌ئی کو نبود ده زبان
[A]
[B][M1]ای رخت شمع بت پرستان شمع بیرون بر از شبستان[M2]بر لب جوی و طرف بستان داد مستان ز باده بستان
[B][M1]وی برخ رشگ ماه و پروین بشکر خنده جان شیرین[M2]روی خوب تو یا مهست این چین زلف تو با شبست آن
[B][M1]هندوی بت پرست پستت آهوی شیر گیر مستت[M2]رفته از دست من ز دستت برده آرام من بدستان
[B][M1]شکرت شور دلنوازان مارت آشوب مهره بازان[M2]سنبلت دام سرفرازان دهنت کام تنگ دستان
[B][M1]کفرت ایمان پاک دینان قامتت سرو راست بنیان[M2]کاکلت شام شب نشینان پسته‌ات نقل می پرستان
[B][M1]مه مطرب بزن ربابی بت ساقی بده شرابی[M2]که ندارم بهیچ بابی سر سرو و هوای بستان
[B][M1]تا کی از خویشتن پرستی بگذر از بند خویش و رستی[M2]همچو خواجو سزد بمستی گر شوی خاک راه مستان
[A]
[B][M1]ای رخ تو قبلهٔ خورشید پرستان[M2]پرتو روی چو مهت شمع شبستان
[B][M1]تشنه به خون من بیچارهٔ مسکین[M2]سنبل سیراب تو برطرف گلستان
[B][M1]با گل رویت چه زند لاله و نسرین[M2]با سر کویت چه کنم گلشن و بستان
[B][M1]طلعت خورشید و شست یا قمرست این[M2]پستهٔ شکر شکنت یا شکرست آن
[B][M1]ای تنم از پای در آورده بافسوس[M2]وی دلم از دست برون برده بدستان
[B][M1]سوز غم عشق تو در مجلس رندان[M2]یاد می لعل تو در خاطر مستان
[B][M1]گرمیم از پای در آرد نبود عیب[M2]در سر سرخاب رود رستم دستان
[B][M1]خواجو اگر جان بدهد در غم عشقت[M2]داد وی از زلف کژ سر زده بستان
[A]
[B][M1]چه خوشست باده خوردن به صبوح در گلستان[M2]که خبر دهد ز جنت دم صبح و باد بستان
[B][M1]چو دل قدح بخندد ز شراب ناردانی[M2]دل خسته چون شکیبد ز بتان نار پستان
[B][M1]بسحر که جان فزاید لب یار و جام باده[M2]بنشین و کام جانرا از لب پیاله بستان
[B][M1]چو نمی‌توان رسیدن بخدا ز خودپرستی[M2]بخدا که در ده از می قدحی بمی پرستان
[B][M1]برو ای فقیه و پندم مده اینزمان که مستم[M2]تو که چشم او ندیدی چه دهی صداع مستان
[B][M1]که ز دست او تواند بورع خلاص جستن[M2]که بعشوه چشم مستش بکند هزار دستان
[B][M1]چو سخن نگفت گفتم که چنین که هست پیدا[M2]ز دهان او نصیبی نرسد بتنگدستان
[B][M1]تو جوانی و نترسی ز خدنگ آه پیران[M2]که چو باد بر شکافد سپه هزار دستان
[B][M1]به چمن خرام خواجو دم صبح و ناله می‌کن[M2]که ببوستان خوش آید نفس هزار دستان
[A]
[B][M1]ای چشم تو چشم‌بند مستان[M2]روی تو چراغ بت پرستان
[B][M1]بادام تو نقل میگساران[M2]عناب تو کام تنگدستان
[B][M1]مرجان تو پرده دار لؤلؤ[M2]ریحان تو خادم گلستان
[B][M1]رخسار تو در شکنج گیسو[M2]رخشنده چو شمع در شبستان
[B][M1]سرنامهٔ حسن یا خطست این[M2]عنوان جمال یا رخست آن
[B][M1]ای شمع مریز اشک خونین[M2]گریه چه دهی بیاد مستان
[B][M1]صد جامه دریده‌ام چو غنچه[M2]بر زمزمهٔ هزار دستان
[B][M1]سرخاب قدح تهمتنانرا[M2]از پای در آورد بدستان
[B][M1]خواجو دهن قرابه بگشای[M2]وز لعل پیاله کام بستان
[A]
[B][M1]ببوستان می گل بوی لاله گون مستان[M2]مگر ز دست سمن عارضان پردستان
[B][M1]جهان ز عمر تو چون داد خویش می گیرد[M2]تو نیز کام دل از لذت جهان بستان
[B][M1]کنونکه فصل بهاران رسید و موسم گل[M2]خوشا نواحی یزد و نسیم اهرستان
[B][M1]چه نکهتست مگر بوی دوستانست این[M2]چه منزلست مگر طرف بوستانست آن
[B][M1]منم جدا شده از یار و منقطع ز دیار[M2]چو بلبلان چمن دور مانده از بستان
[B][M1]سفر گزیدم و بسیار خون دل خوردم[M2]چودر مصیبت سهراب رستم دستان
[B][M1]باختیار کسی هرگز اختیار کند[M2]جرون و تشنگی و باد گرم و تابستان
[B][M1]مکن ملامت خواجو که عاقلان نکنند[M2]ز بیم حکم قضا اعتراض برمستان
[A]
[B][M1]نرگس مستت فتنهٔ مستان[M2]تشنهٔ لعلت باده پرستان
[B][M1]روی تو ما را لاله و نسرین[M2]کوی تو ما را گلشن و بستان
[B][M1]زلف سیاهت شام غریبان[M2]روی چو ماهت شمع شبستان
[B][M1]در چمن افتد غلغل بلبل[M2]چون تو درآئی سوی گلستان
[B][M1]طلعت زیبا یا قمرست این[M2]لعل شکر خا یا شکرست آن
[B][M1]دست بخونم شسته و از من[M2]هوش دل و دین برده بدستان
[B][M1]باده صافی خرقه صوفی[M2]درکش و برکش در ده و بستان
[B][M1]پرده بساز ای مطرب مجلس[M2]باده بیار ای ساقی مستان
[B][M1]خواجوی مسکین بر لب شیرین[M2]فتنه چو طوطی بر شکرستان
[A]
[B][M1]ای بوستان عارض تو گلستان جان[M2]چشم تو عین مستی و جسم تو جان جان
[B][M1]زلف تو دستگیر دل و پای بند عقل[M2]لعل تو جانفزای تن و دلستان جان
[B][M1]مهر رخ تو مشتری آسمان حسن[M2]یاد لب تو بدرقهٔ کاروان جان
[B][M1]بر سر نیامدست سیاهی بپر دلی[M2]چون آن دو زلف قلب شکن در جهان جان
[B][M1]ز آندم که رفت نام لبت بر زبان من[M2]طعم شکر نمی‌رودم از دهان جان
[B][M1]گوید خیال آن لب جانبخش دلفریب[M2]هر لحظه با دلم سخنی از زبان جان
[B][M1]آن زلف همچو دال ببین بر کنار دل[M2]و آن قد چون الف بنگر در میان جان
[B][M1]خواجو مباش خالی از آن می که خرمست[M2]از رنگ و بوی او چمن و بوستان جان
[B][M1]زان لعل آتشین قدحی نوش کن که هست[M2]نار دل شکسته و آب روان جان
[A]
[B][M1]ای لب و گفتار تو کام دل و قوت جان[M2]لعل زمرد نقاب گوهر یاقوت کان
[B][M1]زلف تو هندو نژاد لعل تو کوثر نهاد[M2]هندوی آتش نشین کوثر آتش نشان
[B][M1]چشم گهر پاش من قلزم سیماب ریز[M2]و آه جگر تاب من صرصرآتش فشان
[B][M1]کاکل مشکین تو غالیه برنسترن[M2]سنبل پرچین تو سلسله بر ارغوان
[B][M1]هندوی زلف ترا بر شه خاور کمین[M2]زنگی خال ترا بر طرف چین مکان
[B][M1]شام سحر پوش را کرده ز مه تکیه جای[M2]چشمهٔ خورشید را بسته ز شب سایبان
[B][M1]روی تو و خط سبز آینهٔ چین و زنگ[M2]لعل تو و خال لب طوطی و هندوستان
[B][M1]موی میانت که آن یک سر مو بیش نیست[M2]نیست تو گوئی از او یک سر مو در میان
[B][M1]گر چه ز سر تا قدم در شب حیرت بسوخت[M2]زنده دل آمد چو شمع خواجوی آتش زبان
[A]
[B][M1]ای چشم می پرستت آشوب چشم بندان[M2]وی زلف پر شکستت زنجیر پای بندان
[B][M1]مهپوش شب نمایت شام سحرنشینان[M2]یاقوت جان فزایت کام نیازمندان
[B][M1]رویت بدل فروزی خورشید بت پرستان[M2]زلفت بدستگیری اومید مستمندان
[B][M1]از شام روز پوشت سرگشته تیره روزان[M2]وز نقش دلفریبت آشفته نقش بندان
[B][M1]آهوی نیمه مستت صیاد شیرگیران[M2]هندوی بت پرستت زنار هوشمندان
[B][M1]کفرت ز راه تحقیق ایمان پاک دینان[M2]دردت ز روی تعیین درمان دردمندان
[B][M1]خواجو جفای دشمن تا کی کند تحمل[M2]مپسند بروی آخر غوغای ناپسندان
[A]
[B][M1]ای می لعل تو کام رندان[M2]جعد تو زنجیر پای بندان
[B][M1]کفر تو ایمان پاک دینان[M2]درد تو درمان دردمندان
[B][M1]لعل تو در خون باده نوشان[M2]چشم تو در چشم چشم بندان
[B][M1]پستهٔ تنگ تو نقل مستان[M2]نرگس مستت بلای رندان
[B][M1]تشنهٔ لعل تو می پرستان[M2]کشتهٔ جور تو مستمندان
[B][M1]جور کشیدم ولی نه چندین[M2]لطف شنیدم ولی نه چندان
[B][M1]بر دل خواجو چرا پسندی[M2]این همه بیداد ناپسندان
[A]
[B][M1]به من رسید نوید وصال دلداران[M2]چو کشته را دم عیسی و کشته را باران
[B][M1]چه نکهتست مگر بر گذار باد بهار[M2]گشوده‌اند سر طبله‌های عطاران
[B][M1]به حق صحبت و یاری که چون شوم در خاک[M2]بود هنوز مرا میل صحبت یاران
[B][M1]چو رفت آب رخم در سر وفاداری[M2]بهل که خاک شوم در ره وفاداران
[B][M1]ترا که بر سر سنجاب خفته‌ئی چه خبر[M2]که شب چگونه بروز آورند بیداران
[B][M1]ز نرگس تو طبیبان اگر شوند آگاه[M2]هزار بار بمیرند پیش بیماران
[B][M1]چنین که بادهٔ دوشین مرا ز خویش ببرد[M2]مگر بدوش برندم ز کوی خماران
[B][M1]کسیکه مست بمیرد بقول مفتی عشق[M2]برو درست نباشد نماز هشیاران
[B][M1]چگونه خواب برد ساکنان هودج را[M2]ز غلغل جرس و نالهٔ گرفتاران
[B][M1]مجال نیست که در شب کسی برآرد سر[M2]ز بسکه دست برآورده‌اند عیاران
[B][M1]دل ار چه روی سپردی بطره‌اش خواجو[M2]کسی چگونه دهد نقد خود بطراران
[A]
[B][M1]چو چشم خفته بگشودی ببستی خواب بیداران[M2]چو تاب طره بنمودی ببردی آب طراران
[B][M1]ترا بر اشک چون باران من گر خنده می‌آید[M2]عجب نبود که در بستان بخندد غنچه از باران
[B][M1]چو فرهاد گرفتاران بگوشت می‌رسد هرشب[M2]چه باشد گر رسی روزی بفریاد گرفتاران
[B][M1]طبیب ار بیندت در خواب کز رخ پرده برداری[M2]ز شوق چشم رنجورت بمیرد پیش بیماران
[B][M1]الا ای شمع دلسوزان چراغ مجلس افروزان[M2]بجبهت ماه مه رویان بطلعت شاه عیاران
[B][M1]بقد سرو سرافرازان برخ صبح سحر خیزان[M2]بخط شام سیه روزان بشکر نقل میخواران
[B][M1]ز ما گر خرده‌ئی آمد بزرگی کن و زان بگذر[M2]که آن بهتر که بر مستان ببخشایند هشیاران
[B][M1]ز ارباب کرم لطفی و رای آن نمی‌باشد[M2]که ذیل عفو می‌پوشند بر جرم گنه کاران
[B][M1]کسی حال شبم داند که چون من روز گرداند[M2]تو خفته مست با شاهد چه دانی حال بیداران
[B][M1]بقول دشمن ار پیچم عنان از دوست بی‌دینم[M2]که ترک دوستی کفرست در دین وفاداران
[B][M1]بگو ای پیر فرزانه که شاگردان میخانه[M2]برون آرند خواجو را بدوش از کوی خماران
[A]
[B][M1]ای غمزهٔ جادویت افسونگر بیماران[M2]وی طره هندویت سرحلقهٔ طراران
[B][M1]رویت بشب افروزی مهتاب سحرخیزان[M2]زلفت بدلاویزی دلبند جگر خواران
[B][M1]گوئیکه دو ابرویت بیمار پرستانند[M2]پیوسته دو تا مانده از حسرت بیماران
[B][M1]جان آن نبود کو را نبود اثر از جانان[M2]یار آن نبود کو را نبود خبر از یاران
[B][M1]چون دود دلم بینی اندیشه کن از اشکم[M2]چون ابر پدید آید غافل مشو از باران
[B][M1]تا پیر خراباتت منظور نظر سازد[M2]در دیدهٔ مستان کش خاک در خماران
[B][M1]جز عشق بتان نهیست در ملت مشتاقان[M2]جز کیش مغان کفرست در مذهب دینداران
[B][M1]یوسف که بهر موئی صد جان عزیز ارزد[M2]کی کم شود از کویش غوغای خریداران
[B][M1]خواهد که کند منزل بر خاک درش خواجو[M2]لیکن نبود جنت ماوای گنه کاران
[A]
[B][M1]تا چند دم از گل زنی ای باد بهاران[M2]گل را چه محل پیش رخ لاله عذاران
[B][M1]هر یار که دور از رخ یاران بدهد جان[M2]از دل نرود تا ابدش حسرت یاران
[B][M1]منعم مکن از صحبت احباب که بلبل[M2]تا جان بودش باز نیاید ز بهاران
[B][M1]گر صید بتان شد دل من عیب مگیرید[M2]آهو چه کند در نظر شیر شکاران
[B][M1]در بحر غم از سیل سرشکم نبود غم[M2]کانرا که بود خرقه چه اندیشه ز باران
[B][M1]تا تاج سر از نعل سم رخش تو سازیم[M2]یک راه عنان رنجه کن ای شاه سواران
[B][M1]گر نقش نگارین تو بینند ز حیرت[M2]از دست بیفتد قلم نقش نگاران
[B][M1]از لعل تو دل بر نکنم زانکه بمستی[M2]جز باده نباشد طلب باده گساران
[B][M1]خواجو چکنی ناله که پیش گل صد برگ[M2]باشد بسحر باد هوا بانگ هزاران
[A]
[B][M1]چه خوش باشد میان لاله زاران[M2]بر غم دشمنان با دوستداران
[B][M1]گرامی دار مرغان چمن را[M2]الا ای باغبان در نو بهاران
[B][M1]نفیر عاشقان در کوی جانان[M2]صفیر بلبلان بر شاخساران
[B][M1]بنالم هر شبی در آرزویش[M2]چو کبکان دری بر کوهساران
[B][M1]قیامت آنزمان باشد بتحقیق[M2]که از یاران جدا مانند یاران
[B][M1]مرا در حلقهٔ رندان درآرید[M2]که می‌پرهیزم از پرهیزگاران
[B][M1]ز زلف بیقرار و چشم مستش[M2]نمی‌ماند قرار هوشیاران
[B][M1]خوش آمد قامتش در چشم خواجو[M2]صنوبر خوش بود بر جویباران
[A]
[B][M1]ای نسیم سحری بوی بهارم برسان[M2]شکری از لب شیرین نگارم برسان
[B][M1]حلقهٔ زلف دلارام من از هم بگشای[M2]شمسه‌ئی زان گره غالیه بارم برسان
[B][M1]تار آن سلسلهٔ مشک فشان بر هم زن[M2]بوئی از نافهٔ آهوی تتارم برسان
[B][M1]گرت افتد به دواخانهٔ وصلش گذری[M2]مرهمی بهر دل ریش فگارم برسان
[B][M1]دم بدم تا کنمش بر ورق دیده سواد[M2]نسخه‌ای زان خط مشکین غبارم برسان
[B][M1]تا دهم بوسه و بر بازوی ایمان بندم[M2]رقعه‌ئی از خط آن لاله عذارم برسان
[B][M1]پیش از آن کز من دلخسته نماند دیار[M2]مژده‌ئی از ره یاری بدیارم برسان
[B][M1]چون بدان بقعه رسی رقعهٔ من در نظر آر[M2]نام من محو کن و نامه بیارم برسان
[B][M1]گر بخمخانهٔ آن مغبچه‌ات راه بود[M2]سر خم بر کن و داروی خمارم برسان
[B][M1]دارد آن موی میان از من بیچاره کنار[M2]یا رب آنموی میان را بکنارم برسان
[B][M1]دل خواجو شد و بر خاک درش کرد قرار[M2]خبری زاندل بی صبر و قرارم برسان
[A]
[B][M1]ای صبا غلغل بلبل بگلستان برسان[M2]قصهٔ مور بدرگاه سلیمان برسان
[B][M1]ماجرای دل دیوانه بدلدار بگوی[M2]خبرآدم سرگشته برضوان برسان
[B][M1]شمع را قصهٔ پروانه فرو خوان روشن[M2]باغ را بندگی مرغ سحر خوان برسان
[B][M1]بلبلانرا خبری از گل صد برگ بیار[M2]طوطیانرا شکری از شکرستان برسان
[B][M1]کشتگانرا ز شفاخانهٔ جان مرهم ساز[M2]تشنگانرا بلب چشمهٔ حیوان برسان
[B][M1]قصه غصه درویش اگرت راه بود[M2]به مقیمان سراپردهٔ سلطان برسان
[B][M1]سخن شکر شیرین برفرهاد بگوی[M2]خبر یوسف گمگشته بکنعان برسان
[B][M1]چون شدم خاک رهت گر ز منت گردی نیست[M2]دست من گیر و چو بادم بخراسان برسان
[B][M1]در هواداری اگر کار تو بالا گیرد[M2]خدمت ذره بخورشید درفشان برسان
[B][M1]گر از آن مایهٔ درمان خبری یافته‌ئی[M2]دل بیمار مرا مژدهٔ درمان برسان
[B][M1]داغ کرمان ز دل خستهٔ خواجو برگیر[M2]خیز و درد دل ایوب بکرمان برسان
[A]
[B][M1]یا رب ز باغ وصل نسیمی بمن رسان[M2]وین خسته را بکام دل خویشتن رسان
[B][M1]داغ فراق تا بکیم بر جگر نهی[M2]یک روز مرهمی بدل ریش من رسان
[B][M1]از حد گذشت ناله و افغان عندلیب[M2]بازش بشاخ سنبل و برگ سمن رسان
[B][M1]بفرست بوی پیرهن از مصر و یکنفس[M2]آرامشی بسا کن بیت الحزن رسان
[B][M1]از مطبخ نوال حبیب حرم نشین[M2]آخر نواله‌ئی به اویس قرن رسان
[B][M1]خورشید را بذرهٔ بی خواب و خور نمای[M2]گل را دگر بلبل شیرین سخن رسان
[B][M1]تا چند بینوا بزمستان توان نشست[M2]بوی بهار باز بمرغ چمن رسان
[B][M1]تا کی مرا بدرد فراق امتحان کنی[M2]از وصل مژده‌ای بمن ممتحن رسان
[B][M1]خواجو ز داغ و درد جدائی بجان رسید[M2]از غربتش خلاص ده و با وطن رسان
[A]
[B][M1]در تابم از دو هندوی آتش پرستشان[M2]کز دست رفت دنیی و دینم ز دستشان
[B][M1]ز مشک سوده سلسله بر مه نهاده‌اند[M2]زانرو که آفتاب بود زیر دستشان
[B][M1]برطرف آفتاب چه در خور فتاده است[M2]مرغول مشگ رنگ دلاویز پستشان
[B][M1]از حد گذشته‌اند بخوبی و لطف از آنک[M2]زین بیش نیست حد لطافت که هستشان
[B][M1]مسکین دلم که بلبل بستان شوق بود[M2]شد پای بند حلقهٔ زلف چو سستشان
[B][M1]نعلم نگر که باز برآتش نهاده‌اند[M2]آن هندوان کافرآتش پرستشان
[B][M1]صاحبدلان که بی خبرند از شراب شوق[M2]در داده‌اند جرعهٔ جام الستشان
[B][M1]یاران ز جام بادهٔ نوشین فتاده مست[M2]خواجو از آن دو نرگس مخمور مستشان
[A]
[B][M1]خوشا چشمی که بیند روی ترکان[M2]خنک بادی که آرد بوی ترکان
[B][M1]می نوشین و نوشا نوش مستان[M2]در اردو هایاهوی ترکان
[B][M1]دل شیرافکنان افتاده در دام[M2]ز روبه بازی آهوی ترکان
[B][M1]شب شامی لباس زنگی آسا[M2]غلام سنبل هندوی ترکان
[B][M1]ز ترکان گوشه چون گیرم که بینم[M2]کمان حسن بر بازوی ترکان
[B][M1]بود هندوی چشم می پرستان[M2]دو تا پیوسته چون ابروی ترکان
[B][M1]در آب روشن ار آتش ندیدی[M2]ببین روشن درآب روی ترکان
[B][M1]و گر گفتی که چین در شام نبود[M2]نظر کن در خم گیسوی ترکان
[B][M1]بود پیرسته خواجو مست و مخمور[M2]بیاد نرگس جادوی ترکان
[A]
[B][M1]خوشا صبح و صبوحی با همالان[M2]نظر بر طلعت فرخنده فالان
[B][M1]خداوندا بده صبری جمیلم[M2]که می‌نشکیبم از صاحب جمالان
[B][M1]خیالت این که برگردم ز خوبان[M2]چو درویش از در دریا نوالان
[B][M1]دلم چون گیسوی او بر کمر دید[M2]چو وحشی شد شکار کوه مالان
[B][M1]گهی کز کازرون رحلت گزینم[M2]بنالد از فغانم کوه نالان
[B][M1]غریبان را چرا باید که بینند[M2]بچشم منقصت صاحب کمالان
[B][M1]خطا باشد که چشم ترکتازت[M2]دل مردم کند یکباره نالان
[B][M1]مگر زلف تو زان آشفته حالست[M2]که در تابند ازو آشفته حالان
[B][M1]چنان مرغ دلم در قیدت افتاد[M2]که کبکان دری در چنگ دالان
[B][M1]عقاب تیز پر کی باز گردد[M2]بهر بازی ز صید خسته بالان
[B][M1]غزل خواجو بگوید بر غزاله[M2]مگر برآهوی چشم غزالان
[A]
[B][M1]ای کفر سر زلف تو غارتگر ایمان[M2]جان داده بر نرگس مست تو حکیمان
[B][M1]دست ازطلبت باز نگیرم که بشمشیر[M2]کوته نشود دست فقیران ز کریمان
[B][M1]گر دولت وصلت بزر و سیم برآید[M2]کی دست دهد آرزوی بی زر و سیمان
[B][M1]باری اگرش شربت آبی نچشانند[M2]راهی بمسافر بنمایند مقیمان
[B][M1]از هر چه فلک می‌دهدت بگذر و بگذار[M2]عاقل متنفر بود از خوان لئیمان
[B][M1]با چشم سقیمم دل پر خون بربودند[M2]یا رب حذر از خیرگی چشم سقیمان
[B][M1]بانگی بزن ای خادم عشرتگه مستان[M2]تا وقت سحر باز نشینند ندیمان
[B][M1]قاضی اگر از می نشکیبد نبود عیب[M2]خون جگر جام به از مال یتیمان
[B][M1]از گفتهٔ خواجو شنوم رایحهٔ عشق[M2]چون بوی عبیر از نفس مشک نسیمان
[A]
[B][M1]دلا از جان زبان درکش که جانان[M2]نکو داند زبان بی زبانان
[B][M1]اگر برگ گلت باشد چو بلبل[M2]مترس از خار خار باغبانان
[B][M1]طبیبانرا اگر دردی نباشد[M2]چه غم باشد ز درد ناتوانان
[B][M1]نیندیشد معاشر در شبستان[M2]شبان تیره از حال شبانان
[B][M1]خرد با عشق برناید که پیران[M2]زبون آیند در دست جوانان
[B][M1]ندارد موئی از موئی تفاوت[M2]میان لاغر لاغر میانان
[B][M1]شراب تلخ چون شکر کنم نوش[M2]بیاد شکر شیرین دهانان
[B][M1]اگر جانان برآرد کام جانم[M2]کنم جانرا فدای جان جانان
[B][M1]میانش در ضمیر خرده بینان[M2]دهانش در گمان خرده دانان
[B][M1]نشان دل چه می‌پرسی ز خواجو[M2]نپرسد کس نشان بی نشانان
[A]
[B][M1]زهی روی تو صبح شب نشینان[M2]خیالت مونس عزلت گزینان
[B][M1]دهانت آرزوی تنگدستان[M2]میانت نکته باریک بینان
[B][M1]عذارت آفتاب صبح خیزان[M2]جمالت قبلهٔ خلوت نشینان
[B][M1]بزلف کافرت آوردم ایمان[M2]که اینست اعتقاد پاک دینان
[B][M1]چرا از خرمن حسن تو یک جو[M2]نمی‌باشد نصیب خوشه چینان
[B][M1]چو این شکر لبان جان می‌فزایند[M2]خنک آنان که نشکیبند از اینان
[B][M1]برو خواجو و بر خاک درش بین[M2]نشانهای جبین مه جبینان
[A]
[B][M1]ای زلف تو زنجیر دل حلقه ربایان[M2]در بند کمند تو دل حلقه گشایان
[B][M1]وی برده بدندان سر انگشت تحیر[M2]ز آئینه رخسار تو آئینه زدایان
[B][M1]همچون مه نو گشته‌ام از مهر تو در شهر[M2]انگشت نما گشتهٔ انگشت نمایان
[B][M1]عمرم بنهایت رسد و دور بخر[M2]لیکن نرسد قصه عشق تو بپایان
[B][M1]این نکهت مشکین نفس باد بهشتست[M2]یا بوی تو یا لخلخهٔ غالیه سایان
[B][M1]با سرو قدان مجلس خلوت نتوان ساخت[M2]تا کم نشود مشغلهٔ بی سر و پایان
[B][M1]محمول سبکروح که در خواب گرانست[M2]او را چه غم از ولولهٔ هرزه درایان
[B][M1]باید که برآید چو برآید نفس صبح[M2]از پرده‌سرا زمزمهٔ پرده‌سرایان
[B][M1]منزلگه خواجو و سر کوی تو هیهات[M2]در بزم سلاطین که دهد راه گدایان
[A]
[B][M1]سخن عشق نشاید بر هر کس گفتن[M2]مهر را گرچه محالست بگل بنهفتن
[B][M1]مشکل آنست که احوال گدا با سلطان[M2]نتوان گفتن و با غیر نیاید گفتن
[B][M1]ای خوشا وقت گل و لاله بهنگام صبوح[M2]در کشیدن مل گلگون و چو گل بشکفتن
[B][M1]شرط فراشی در دیر مغان دانی چیست[M2]ره رندان خرابات بمژگان رفتن
[B][M1]هیچکس نیست که با چشم تو نتواند گفت[M2]که چنین مست بمحراب نشاید خفتن
[B][M1]کیست کز هندوی زلف تو نجوید دل من[M2]دزد را گر چه ز دانش نبود آشفتن
[B][M1]کار خواجو بهوای لب در پاشش نیست[M2]جز بالماس زبان گوهر معنی سفتن
[A]
[B][M1]نه درد عشق می‌یارم نهفتن[M2]نه ترک عشق می‌یارم گرفتن
[B][M1]نگردد مهر دل در سینه پنهان[M2]بگل خورشید چون شاید نهفتن
[B][M1]غریبست از کسانی کاشنایند[M2]حدیث خویش با بیگانه گفتن
[B][M1]اگر فراش دیری فرض عینست[M2]بمژگانت در میخانه رفتن
[B][M1]بگو با نرگس میگون که پیوست[M2]نشاید مست در محراب خفتن
[B][M1]بود کارم بیاد درج لعلت[M2]بالماس زبان دردانه سفتن
[B][M1]مقیمان در میخانه خواجو[M2]چه حاجتشان بکوی کعبه رفتن
[A]
[B][M1]نی نگر با اهل دل هر دم بمعنی در سخن[M2]بشنو از وی ماجرای خویشتن بیخویشتن
[B][M1]بلبل بستانسرا بین در چمن دستانسرا[M2]و او چون من دستان زن بستانسرای انجمن
[B][M1]گردر اسرار زبان بی زبانان می‌رسی[M2]بی زبانی را نگر با بی زبانان در سخن
[B][M1]مطرب بی برگ بین از همدمان او را نوا[M2]نالهٔ نایش نگر در پردهٔ دل چنگ زن
[B][M1]پستهٔ خندان شکر لب چون نباتش می‌نهند[M2]از چه هر دم می‌نهند از پسته قندش در دهن
[B][M1]ایکه چون نی سوختی جانم چونی را ساختی[M2]تاکه فرمودت که هردم آتشی در نی فکن
[B][M1]همچو من بی دوستان در بوستانش خوش نبود[M2]زان بریدست از کنار چشمه و طرف چمن
[B][M1]راستی را گوئی از شیرین زبانی طوطیست[M2]هر نفس در شکرستان سخن شکر شکن
[B][M1]گفتم آخر باز گو کاین نالهٔ زارت ز چیست[M2]گفت خواجو من نیم هر دم چه می‌پرسی ز من
[A]
[B][M1]دوش چون از لعل میگون تو می‌گفتم سخن[M2]همچو جام از باده لعلم لبالب شد دهن
[B][M1]مرده در خاک لحد دیگر ز سر گیرد حیات[M2]گر به آب دیدهٔ ساغر بشویندش کفن
[B][M1]با جوانان پیر ماهر نیمه شب مست و خراب[M2]خویشتن را در خرابات افکند بی خویشتن
[B][M1]تشنگانرا ساقی میخانه گو آبی بده[M2]رهروانرا مطرب عشاق گو راهی بزن
[B][M1]گر نیارامم دمی بی همدمی نبود غریب[M2]زانکه با تن‌ها بغربت به که تنها در وطن
[B][M1]ایکه دور افتاده‌ئی از راه و با ما همرهی[M2]ره بمنزل کی بری تا نگذری از ما و من
[B][M1]بلبل از بوی سمن سرمست و مدهوش اوفتد[M2]ما ز گلبوئی که رنگ و روی او دارد سمن
[B][M1]باغبان چون آبروی گل نداند کز کجاست[M2]باد پندارد خروش نالهٔ مرغ چمن
[B][M1]در حقیقت پیر کنعان چون ز یوسف دور نیست[M2]ای عزیزان کی حجاب راه گردد پیرهن
[B][M1]جان و جانانرا چو با هم هست قرب معنوی[M2]اعتبار بعد صوری کی توان کردن ز تن
[B][M1]گر چه خواجو منطق مرغان نکو داند ولیک[M2]از سلیمان مرغ جانش باز می‌راند سخن
[A]
[B][M1]هندوی آن کاکل ترکانه می‌باید شدن[M2]یا چو هندو بندهٔ ترکان نمی‌باید شدن
[B][M1]ماه بزم افروز و عالم سوز من چون حاضرست[M2]پیش شمع عارضش پروانه می‌باید شدن
[B][M1]تا مگر گنجی بدست آید ترا عمری دراز[M2]معتکف در کنج هر ویرانه می‌باید شدن
[B][M1]ملک جانرا منزل جانانه می‌باید شناخت[M2]وانگه از جان طالب جانانه می‌باید شدن
[B][M1]از سر افسانه و افسون همی باید گذشت[M2]یا به عشقش در جهان افسانه می‌باید شدن
[B][M1]تا شود بتخانه از روی حقیقت کعبه‌ات[M2]با هوای کعبه در بتخانه می‌باید شدن
[B][M1]هر چه می‌بینی برون از دانه و دام تو نیست[M2]فارغ از دام و بری از دانه می‌باید شدن
[B][M1]بابت پیمان شکن پیمانه نوش و غم مخور[M2]زانکه شادی خوردهٔ پیمانه می‌باید شدن
[B][M1]گفتم ار شکرانه می‌خواهی به جان استاده‌ام[M2]گفت خواجو از پی شکرانه می‌باید شدن
[A]
[B][M1]بسی خون جگر دارد سر زلف تو در گردن[M2]ولی با او چه شاید کرد جز خون جگر خوردن
[B][M1]قلم پوشیده می‌رانم که اسرارم نهان ماند[M2]اگر چه آتش سوزان به نی نتوان نهان کردن
[B][M1]مزن بلبل دم از نسرین که در خلوتگه رامین[M2]چو ویس دلستان باشد نشاید نام گل بردن
[B][M1]مگو از دنیی و عقبی اگر در راه عشق آئی[M2]که مکروهست با اصنام رو در کعبه آوردن
[B][M1]ورع یکسو نهد صوفی چو با مستان در آمیزد[M2]بحکم آنکه ممکن نیست پیش آتش افسردن
[B][M1]مراد از زندگانی چیست روی دلبران دیدن[M2]حیات جاودانی چیست پیش دوستان بودن
[B][M1]اگر لیلی طمع بودش که حسنش جاودان ماند[M2]دل مجروح مجنون را نمی‌بایستش آزردن
[B][M1]هواداران بسی هستند خورشید درخشانرا[M2]ولیکن ذره را زیبد طریق مهر پروردن
[B][M1]نگفتی بارها خواجو که سر در پایش اندازم[M2]ادا کن گر سری داری که آن فرضیست برگردن
[A]
[B][M1]بر اشکم کهربا آبیست روشن[M2]سرشکم بی تو خونابیست روشن
[B][M1]اگر گفتم که اشکم سیم نابست[M2]خطا گفتم که سیمابیست روشن
[B][M1]شبی خورشید را در خواب دیدم[M2]توئی تعبیر و این خوابیست روشن
[B][M1]شکنج زلف و روی دلفروزت[M2]شبی تاریک و مهتابیست و روشن
[B][M1]خطت از روشنائی نامهٔ حسن[M2]بگرد عارضت بابیست روشن
[B][M1]رخت در روشنی برد آب آتش[M2]ولی در چشم ما آبیست روشن
[B][M1]دلم تا شد مقیم طاق ابروت[M2]چو شمعی پیش محرابیست روشن
[B][M1]کجا از ورطهٔ عشقت برم جان[M2]چو می‌دانم که غرقابیست روشن
[B][M1]درش خواجو بهر بابی که خواهی[M2]ز فردوس برین بابیست روشن
[A]
[B][M1]ترا که گفت که قصد دل شکستهٔ ما کن[M2]چو زلف سر زده ما را فرو گذار و رها کن
[B][M1]نه عهد کردی و گفتی که با تو کینه نورزم[M2]بترک کینه کن اکنون و عهد خویش وفا کن
[B][M1]بهرطریقی که دانی مراد خاطر ما جوی[M2]بهر صفت که تو دانی تدارک دل ما کن
[B][M1]ز ما چو هیچ نیاید خلاف شرط محبت[M2]مرو بخشم و ره صلح گیر و ترک جفا کن
[B][M1]وگر چنانکه دلت می کشد به بادهٔ صافی[M2]بگیر خرقهٔ صوفی و می بیار و صفا کن
[B][M1]ز بهر خاطرم ای هدهد آن زمان که توانی[M2]بعزم گلشن بلقیس روی سوی سبا کن
[B][M1]چو ره بمنزل قربت نمی‌برند گدایان[M2]بچشم بنده نوازی نظر بحال گدا کن
[B][M1]چه زخمها که ندارم ز تیغ هجر تو بر دل[M2]بیا و زخم مرا مرهمی بساز و دواکن
[B][M1]هر آن نماز که کردی بکنج صومعه خواجو[M2]رضای دوست بدست آر ورنه جمله قضا کن
[A]
[B][M1]ای خواجه مرا با می و میخانه رها کن[M2]جان من دلخسته بجانانه رها کن
[B][M1]دلدار مرا با من دلسوخته بگذار[M2]بگذر ز سر شمع و بپروانه رها کن
[B][M1]گر مرتبهٔ یار ز بیگانگی ماست[M2]گو مرتبه خویش به بیگانه رها کن
[B][M1]بر رهگذرت دنیی و دین دانه و دامست[M2]در دام مقید مشو و دانه رها کن
[B][M1]گر باده پرستان همه از میکده رفتند[M2]سرمست مرا بر در میخانه رها کن
[B][M1]آنرا که بود برگ گل و عزم تماشا[M2]گو خیمه بصحرا زن و کاشانه رها کن
[B][M1]چون مار سر زلف تو زد بر دل ریشم[M2]تدبیر فسونی کن و افسانه رها کن
[B][M1]گنجست غم عشقت و ویران دل خواجو[M2]از بهر دلم گنج به ویرانه رها کن
[A]
[B][M1]وقت صبوح شد بشبستان شتاب کن[M2]برگ صبوح ساز و قدح پر شراب کن
[B][M1]خورشید را ز برج صراحی طلوع ده[M2]وانگه ز ماه نو طلب آفتاب کن
[B][M1]خاتون بکر مهوش آتش لباس را[M2]از ابر آبگون زجاجی نقاب کن
[B][M1]آن آتش مذاب در آب فسرده ریز[M2]و آن بسد گداخته در سیم ناب کن
[B][M1]لب را بلعل حل شده رنگ عقیق بخش[M2]کف را به خون دیده ساغر خضاب کن
[B][M1]بهر صبوحیان سحر خیز شب نشین[M2]از آتش جگر دل بریان کباب کن
[B][M1]شمع از جمال ماه پری چهره برفروز[M2]قند از عقیق یار شکر لب در آب کن
[B][M1]ای رود پرده ساز که راه دلم زنی[M2]بردار پرده از رخ و ساز رباب کن
[B][M1]خواجو ترا که گفت که در فصل نوبهار[M2]از طرف باغ و بادهٔ ناب اجتناب کن
[A]
[B][M1]ای صبا احوال دل با آن صنم تقریر کن[M2]حال این درویش با آن محتشم تقریر کن
[B][M1]ماجرای اشک گرمم یک بیک با او بگو[M2]داستان آه سردم دمبدم تقریر کن
[B][M1]گر چو شمع آری حدیث سوز عشقم بر زبان[M2]وصف سیلاب سرشک دیده هم تقریر کن
[B][M1]شرح سرگردانی مستسقیان بادیه[M2]چون فرود آئی بر اطراف حرم تقریر کن
[B][M1]قصه تاریک روزان در دل شب عرضه دار[M2]داستان مهر ورزان صبحدم تقریر کن
[B][M1]گر غم بیچارگان داری و درد خستگان[M2]آنچه بر جان منست از درد و غم تقریر کن
[B][M1]اضطراب و شور آن ماهی که دور افتد ز آب[M2]گر هواداری نمائی پیش یم تقریر کن
[B][M1]وان گل باغ کرم گر یاد بی برگان کند[M2]افتقار و عجزم از راه کرم تقریر کن
[B][M1]ضعف خواجو بین و با آن دلبر لاغر میان[M2]هر چه دانی موبموی از بیش و کم تقریر کن
[A]
[B][M1]خویش را در کوی بیخویشی فکن[M2]تا ببینی خویشتن بی خویشتن
[B][M1]جرعه‌ئی برخاک می خواران فشان[M2]آتشی در جان هشیاران فکن
[B][M1]هر کرا دادند مستی در ازل[M2]تا ابد گو خیمه بر میخانه زن
[B][M1]مرغ نتواند که در بندد زبان[M2]صبحدم چون غنچه بگشاید دهن
[B][M1]باد اگر بوی تو بر خاکم دمد[M2]همچو گل برتن بدرانم کفن
[B][M1]از تنم جز پیرهن موجود نیست[M2]جان من جانان شد و تن پیرهن
[B][M1]آنچنان بدنام و رسوا گشته‌ام[M2]کز در دیرم براند بر همن
[B][M1]سر عشق از عقل پرسیدن خطاست[M2]روح قدسی را چه داند اهرمن
[B][M1]جز میانش بر بدن یک موی نیست[M2]وز غم او هست یک مویم بدن
[B][M1]باغبان از نالهٔ ما گومنال[M2]ما نه امروزیم مرغ این چمن
[B][M1]معرفت خواجو ز پیر عشق جوی[M2]تا سخن ملک تو گردد بی سخن
[A]
[B][M1]امشب ای یار قصد خواب مکن[M2]مرو و کار ما خراب مکن
[B][M1]شب درازست و عمر ما کوتاه[M2]قصه کوته کن و شتاب مکن
[B][M1]چشم مست تو گر چه درخوابست[M2]تو قدح نوش وعزم خواب مکن
[B][M1]شب قدرست قدر شب دریاب[M2]وز می و مجلس اجتناب مکن
[B][M1]سخن جام گوی و بادهٔ ناب[M2]صفت ابر و آفتاب مکن
[B][M1]و گرت شیخ و شاب طعنه زنند[M2]التفاتی بشیخ و شاب مکن
[B][M1]روز را چون ز شب نقاب کنند[M2]ترک خورشید مه نقاب مکن
[B][M1]آبروی قدح بباد مده[M2]پشت بر آتش مذاب مکن
[B][M1]لعل میگون آبدار بنوش[M2]جام می را ز خجلت آب مکن
[B][M1]چون مرا از شراب نیست گزیر[M2]منعم از ساغر شراب مکن
[B][M1]از برای معاشران خواجو[M2]جز دل خونچکان کباب مکن
[A]
[B][M1]جان بده یا دگر اندیشهٔ جانانه مکن[M2]دام را بنگر ازین پس طلب دانه مکن
[B][M1]بسته‌ای با می و پیمانه ز مستی پیمان[M2]ترک پیمان کن و جان در سر پیمانه مکن
[B][M1]حرمت خویش نگهدار و مکن قصد حرم[M2]ور شدی صید حرم روی بدین خانه مکن
[B][M1]اگرت دست دهد صحبت بیگانه و خویش[M2]خویش را دستخوش مردم بیگانه مکن
[B][M1]گنج بردار و ازین منزل ویران بگذر[M2]ور مسیحا نفسی چون خر و ویرانه مکن ؟
[B][M1]گر نداری سرآنک از سر جان در گذری[M2]چشم در نرگس مستانهٔ جانانه مکن
[B][M1]تو هم ای ترک ختا ترک جفا گیر و مرا[M2]صید آن کاکل شوریدهٔ ترکانه مکن
[B][M1]ما چو روی از دو جهان در غم عشقت کردیم[M2]هر دم از مجلس ما روی بکاشانه مکن
[B][M1]حلقهٔ سلسلهٔ طره میفکن در پای[M2]دل سودازدگان مشکن و دیوانه مکن
[B][M1]رخ میارای و قرار از دل مشتاق مبر[M2]شمع مفروز و ستم بر دل پروانه مکن
[B][M1]گر نخواهی که کنی مشک فشانی خواجو[M2]پیش گیسوی عروسان سخن شانه مکن
[A]
[B][M1]ای باد سحرگاهی زینجا گذری کن[M2]وز بهر من دلشده عزم سفری کن
[B][M1]چون بلبل سودازده راه چمنی گیر[M2]چون طوطی شوریده هوای شکری کن
[B][M1]فرهاد صفت روی بصحرا نه و چون سیل[M2]از کوه برآور سر و یاد کمری کن
[B][M1]چون کار تو در هر طرفی مشک فروشیست[M2]با قافله چین بخراسان گذری کن
[B][M1]شب در شکن سنبل یارم بسر آور[M2]وانگه چو ببینی مه رویش سحری کن
[B][M1]برکش علم از پای سهی سرو روانش[M2]وز دور در آن منظر زیبا نظری کن
[B][M1]احوال دل ریش گدا پیش شهی گوی[M2]تقریر شب تیرهٔ ما با قمری کن
[B][M1]هر چند که دانم که مرا روی بهی نیست[M2]لطفی بکن و کار مرا به بتری کن
[B][M1]گر دست دهد آن مه بی مهر و وفا را[M2]از حال دل خستهٔ خواجو خبری کن
[A]
[B][M1]بلبل خوش سرای شد مطرب مجلس چمن[M2]مطربهٔ سرای شد بلبل باغ انجمن
[B][M1]خادم عیشخانه کو تا بکشد چراغ را[M2]زانکه زبانه می‌زند شمع زمردین لگن
[B][M1]ساقی دلنواز گو داد صبوحیان بده[M2]مطرب نغمه ساز گو راه معاشران بزن
[B][M1]هر سحری که نسترن پرده ز رخ برافکند[M2]باد صبا ببوی گل رو بچمن نهد چو من
[B][M1]نیست مرا به جز بدن یک سر موی در میان[M2]نیست ترا به جز میان یک سر موی بر بدن
[B][M1]ای چو تن منت میان بلکه در آن میان گمان[M2]وی چو دل منت دهان بلکه در آن دهان سخن
[B][M1]هیچ ندید هر که او هیچ ندید از آن میان[M2]هیچ نگفت هر که او هیچ نگفت از آن دهن
[B][M1]روز جزا چو از لحد بر عرصاتم آورند[M2]خون جگر فرو چکد گر بفشاریم کفن
[B][M1]مرغ ببوی نسترن واله و مست می‌شود[M2]خواجو از آنکه سنبلش بوی دهد بنسترن
[A]
[B][M1]بوقت صبح ندانم چه شد که مرغ چمن[M2]هزار نالهٔ شبگیر بر کشید چو من
[B][M1]مگر چو باد صبا مژدهٔ بهار آورد[M2]بباد داد دل خسته در هوای سمن
[B][M1]در آن نفس که برآید نسیم گلشن شوق[M2]رسد ببلبل یثرب دم اویس قرن
[B][M1]میان یوسف و یعقوب گر حجاب بود[M2]معینست که نبود برون ز پیراهن
[B][M1]ز روی خوب تو دوری نمی‌توانم جست[M2]اگر چنانکه شوم فتنه هم بوجه حسن
[B][M1]ز خوابگاه عدم چون بحشر برخیزم[M2]روایح غم عشق تو آیدم ز کفن
[B][M1]کند بگرد درت مرغ جان من پرواز[M2]چنانکه بلبل سرمست در هوای چمن
[B][M1]ز سوز سینه چو یک نکته بر زبان آرم[M2]زند زبانه چو شمع آتش دلم ز دهن
[B][M1]چو نور روی تو پرتو برآسمان فکند[M2]چراغ خلوت روحانیان شود روشن
[B][M1]میان جان من و چین جعد مشکینت[M2]تعلقیست حقیقی بحکم حب وطن
[B][M1]حدیث زلف تو می‌گفت تیره شب خواجو[M2]برآمد از نفس او نسیم مشک ختن
[A]
[B][M1]هر کس که برگرفت دل از جان چنانکه من[M2]گو سر بباز در ره جانان چنانکه من
[B][M1]لؤلؤ چو نام لعل گهر بار او شنید[M2]لالای او شد از بن دندان چنانکه من
[B][M1]کو صادقی که صبح وصالش چو دست داد[M2]غافل نگردد از شب هجران چنانکه من
[B][M1]وان رند کو که بر در دردیکشان درد[M2]از دل برون کند غم درمان چنانکه من
[B][M1]ای شمع تا بچند زنی آه سوزناک[M2]یکدم بساز با دل بریان چنانکه من
[B][M1]حاجی بعزم کعبه که احرام بسته‌ئی[M2]در دیده ساز جای مغیلان چنانکه من
[B][M1]دل سوختست و غرقهٔ خون جگر ز مهر[M2]دور از رخ تو لالهٔ نعمان چنانکه من
[B][M1]مرغ چمن که برگ و نوایش نمانده بود[M2]دارد دگر هوای گلستان چنانکه من
[B][M1]گر ذوق شکر تو سکندر بیافتی[M2]سیرآمدی ز چشمهٔ حیوان چنانکه من
[B][M1]زلف تو چون من ار چه پریشان فتاده است[M2]کس را مباد حال پریشان چنانکه من
[B][M1]ابروت از آن کشید کمان بر قمر که او[M2]پیوسته شد ملازم مستان چنانکه من
[B][M1]دیوانه‌ئی که خاتم لعل لب تو یافت[M2]آزاد شد ز ملک سلیمان چنانکه من
[B][M1]هر کس که پای در ره عشقت نهاده است[M2]افتاده است بی سر و سامان چنانکه من
[B][M1]ایوب اگر ز محنت کرمان بجان رسید[M2]هرگز نخورده انده کرمان چنانکه من
[B][M1]خواجو کسی که رخش بمیدان شوق راند[M2]گو جان بباز بر سر میدان چنانکه من
[A]
[B][M1]گهیکه جان رود از چشم ناتوان بیرون[M2]گمان مبر که رود مهر او ز جان بیرون
[B][M1]ندانم آن بت کافر نژاد یغمائی[M2]کی آمدست ز اردوی ایلخان بیرون
[B][M1]درآن میان دل شوریده حال من گمشد[M2]که آردم دل شوریده زان میان بیرون
[B][M1]نشان دل بمیان شما از آن آرم[M2]که از میان شما نیست این نشان بیرون
[B][M1]سپر چه سود که در رو کشم ز تقوی و زهد[M2]کنون که تیر قضا آمد از کمان بیرون
[B][M1]ز بسکه آتش دل خونش از جگر پالود[M2]زبان شمع فتادست از دهان بیرون
[B][M1]حدیث زلف تو تا خامه بر زبان آورد[M2]فکنده است چو مار از دهن زبان بیرون
[B][M1]چگونه قصه شوق تو در میان آرم[M2]که هست آیت مشتاقی از بیان بیرون
[B][M1]چو در وفای تو خواجو برون رود ز جهان[M2]برد هوای رخت با خود از جهان بیرون
[A]
[B][M1]ای سر زلف تو لیلی و جهانی مجنون[M2]عالمی بر شکن زلف سیاهت مفتون
[B][M1]خسروان شکر شیرین سخنت را فرهاد[M2]عاقلان طرهٔ لیلی صفتت را مجنون
[B][M1]خال زنگیت سیاهیست بغایت مقبل[M2]زلف هندوت بلالیست بغایت میمون
[B][M1]سر موئیست میان تو ولی یکسر موی[M2]در کنار من دلخسته ترا نیست سکون
[B][M1]از میان تو هر آن نکته که صورت بستم[M2]بجز این معنی باریک نیامد بیرون
[B][M1]کاف و نون پیش من آنست که خود ممکن نیست[M2]مگر آن زلف چو کاف و خم ابروی چو نون
[B][M1]چشم خونخوار تو چون تشنه بخون دل ماست[M2]هست دور از تو مرا چشمی و صد چشمهٔ خون
[B][M1]چون فغان من دلسوخته از گردونست[M2]می‌رسانم همه شب آه و فلک بر گردون
[B][M1]هست یاقوت تو چون گفتهٔ خواجو شیرین[M2]مهر رخسار تو چون محنت او روز فزون
[A]
[B][M1]به عقل کی متصور شود فنون جنون[M2]که عقل عین جنونست والجنون فنون
[B][M1]ز عقل بگذر و مجنون زلف لیلی شو[M2]که کل عقل عقیله‌ست و عقل کل جنون
[B][M1]بنور مهر بیارا درون منظر دل[M2]که کس برون نبرد ره مگر بنور درون
[B][M1]جنون نتیجهٔ عشقست و عقل عین خیال[M2]ولی خیال نماید بعین عقل جنون
[B][M1]بعقل کاشف اسرار عشق نتوان شد[M2]که عقل را به جز از عشق نیست راهنمون
[B][M1]در آن مقام که احرام عشق می‌بندند[M2]بب دیده طهارت کنند و غسل بخون
[B][M1]شدست این دل مهموز ناقصم با مهر[M2]مثال زلف لفیف پریرخان مقرون
[B][M1]چو من بمیرم اگر ابر را حیا باشد[M2]بجای آب کند خاک من بخون معجون
[B][M1]حیات چیست بقائی فنا درو مضمر[M2]ممات چیست فنائی بقا درو مضمون
[B][M1]اگر جمال تو بینم کدام هوش و قرار[M2]و راز تو هجر گزینم کدام صبر و سکون
[B][M1]چه نیکبخت کسی کو غلام روی تو شد[M2]مبارک آنکه دهد دل بطلعت میمون
[B][M1]اگر بروی تو هر روز مهرم افزونست[M2]نشاط دل نبود جز بمهر روز افزون
[B][M1]محققت نشود سرکاف و نون خواجو[M2]مگر ز زلف چو کاف و خط سیاه چو نون
[A]
[B][M1]زبان خامه نتواند حدیث دل بیان کردن[M2]که وصف آتش سوزان به نی مشکل توان کردن
[B][M1]در آن حضرت که باد صبح گردش در نمی‌یابد[M2]دمادم قاصدی باید ز خون دل روان کردن
[B][M1]شبان تیره از مهرش نبینم در مه و پروین[M2]که شرط دوستی نبود نظر در این و آن کردن
[B][M1]مرا ماهیت رویش چو شد روشن بدانستم[M2]که بی وجهست تشبیهش به ماه آسمان کردن
[B][M1]چو در لعل پریرویان طمع بی هیچ نتوان کرد[M2]نباید تنگدستانرا حدیث آن دهان کردن
[B][M1]کمر موی میانش را چنان در حلقه آوردست[M2]که از دقت نمی‌یارم نظر در آن میان کردن
[B][M1]بر غم دشمنان با دوست پیمان تازه خواهم کرد[M2]که ترک دوستان نتوان بقول دشمنان کردن
[B][M1]در آن معرض که جان بازان بکوی عشق در تازند[M2]اگر جانان دلش خواهد چه باشد ترک جان کردن
[B][M1]کسی کش چشم آهوئی به روباهی بدام آرد[M2]خلاف عقل باشد پنجه با شیر ژیان کردن
[B][M1]چو از آه خدا خوانان برافتد ملک سلطانان[M2]نباید پادشاهان را ستم بر پاسبان کردن
[B][M1]ز باغ و بوستان چون بوی وصل دوستان آید[M2]خوشا با دوستان آهنگ باغ و بوستان کردن
[B][M1]بگوئید آخر ای یاران بدان خورشید عیاران[M2]که چندین بر سبکباران نشاید سر گران کردن
[B][M1]جهان بر حسن روی تست و ارباب نظر دانند[M2]که از ملک جهان خوشتر تماشای جهان کردن
[B][M1]اگر خواجو نمی‌خواهی که پیش ناوکت میرد[M2]چرا باید ز مژگان تیر و از ابرو کمان کردن
[A]
[B][M1]سنبل سیه بر سمن مزن[M2]لشکر حبش بر ختن مزن
[B][M1]ابر مشکسا بر قمر مسا[M2]تاب طره بر نسترن مزن
[B][M1]تا دل شب تیره نشکند[M2]زلف را شکن بر شکن مزن
[B][M1]از حرم ببستانسرا میا[M2]طعنه بر عروس چمن مزن
[B][M1]آتشم چو در جان و دل زدی[M2]خاطرم بدست آر وتن مزن
[B][M1]روح را که طاوس باغ تست[M2]همچو مرغ بر بابزن مزن
[B][M1]مطربا چو از چنگ شد دلم[M2]بیش ازین ره عقل من مزن
[B][M1]ساقیا بدان لعل آتشین[M2]خنده بر عقیق یمن مزن
[B][M1]دود سینه خواجو ز سوز دل[M2]همچو شمع در انجمن مزن
[A]
[B][M1]خط زنگاری نگر از سبزه بر گرد سمن[M2]کاسهٔ یاقوت بین از لاله در صحن چمن
[B][M1]یوسف گل تا عزیز مصر شد یعقوب وار[M2]چشم روشن می‌شود نرگس ببوی پیرهن
[B][M1]نو عروس باغ را مشاطهٔ باغ صبا[M2]هر نفس می‌افکند در سنبل مشکین شکن
[B][M1]طاس زرین می‌نهد نرگس چمن را بر طبق[M2]خط ریحان می‌کشد سنبل بر اوراق سمن
[B][M1]سرو را بین بر سماع بلبلان صبح خیز[M2]همچو سرمستان ببستان پای کوب و دست زن
[B][M1]زرد شد خیری و مؤبد باد صبح و ویس گل[M2]باغ شد کوراب و رامین بلبل و گل نسترن
[B][M1]گوئیا نرگس بشاهد بازی آمد سوی باغ[M2]زانکه دایم سیم دارد بر کف و زر در دهن
[B][M1]ایکه گفتی جز بدن سرو روانرا هیچ نیست[M2]آب را در سایهٔ او بین روانی بی بدن
[B][M1]غنچه گوئی شاهد گلروی سوسن بوی ماست[M2]کز لطافت در دهان او نمی‌گنجد سخن
[B][M1]نوبت نوروز چون در باغ پیروزی زدند[M2]نوبت نوروز سلطانی به پیروزی بزن
[B][M1]مرغ گویا گشت مطرب گفتهٔ خواجو بگوی[M2]باد شبگیری برآمد باده در ساغر فکن
[A]
[B][M1]ای ز سنبل بسته شادروان مشکین بر سمن[M2]راستی را چون قدت سروی ندیدم در چمن
[B][M1]زنگیان سودائی آن هندوان دل سیاه[M2]و آهوان نخجیر آن ترکان مست تیغ زن
[B][M1]رویت از زلف سیه چون روز روشن در طلوع[M2]جسمت اندر پیرهن چون جان شیرین در بدن
[B][M1]تا برفت از چشمم آن یاقوت گوهر پاش تو[M2]می‌رود آب فرات از چشم دریا بارمن
[B][M1]بسکه برتن پیرهن کردم قبا از درد عشق[M2]شد تنم مانندیک تار قصب در پیرهن
[B][M1]گر صبا بوئی ز گیسویت بترکستان برد[M2]مشک اذفر خون شود در ناف آهوی ختن
[B][M1]صبحدم در صحن بستان گر براندازی نقاب[M2]پیش روی چون گلت بر لاله خندد نسترن
[B][M1]تاگرفتار سر زلف سیاهت گشته‌ام[M2]گشته‌ام مانند یک مو وندران مو صد شکن
[B][M1]گر نسیم سنبلت برخاک خواجو بگذرد[M2]همچو گل بر تن ز بیخویشی بدراند کفن
[A]
[B][M1]خیز و در بحر عدم غوطه خور و ما را بین[M2]چشم موج افکن ما بنگر و دریا را بین
[B][M1]اگر از عالم معنی خبری یافته‌ئی[M2]برگشا دیده و آن صورت زیبا را بین
[B][M1]چه زنی تیغ ملامت من جان افشانرا[M2]عیب وامق مکن و طلعت عذرا را بین
[B][M1]حلقهٔ زلف چو زنجیر پریرویان گیر[M2]زیر هر موی دلی واله و شیدا را بین
[B][M1]باغبان گر ز فغان منع کند بلبل را[M2]گو نظر باز کن و لاله حمرا را بین
[B][M1]ای سراپرده بدستان زده بر ملک فنا[M2]علم از قاف بقا برکش و عنقا را بین
[B][M1]گر بدل قائل آن سر و سهی بالائی[M2]سر برآر از فلک و عالم بالا را بین
[B][M1]چون درین دیر مصور شده‌ئی نقش پرست[M2]شکل رهبان چکنی نقش مسیحا را بین
[B][M1]دفتر شعر چه بینی دل خواجو بنگر[M2]سخن سحر چه گوئی ید بیضا را بین
[A]
[B][M1]هر زمان آهنگ بیزاریش بین[M2]عهد و پیمان وفاداریش بین
[B][M1]گر ندیدی نیمشب در نیمروز[M2]گرد ماه آن خط زنگاریش بین
[B][M1]زلف مشکین چون براندازد رخ[M2]روز روشن در شب تاریش بین
[B][M1]حلقه‌های جعدش از هم باز کن[M2]نافه‌های مشک تاتاریش بین
[B][M1]آن لب شیرین شورانگیز او[M2]در سخنگوئی شکر باریش بین
[B][M1]چشم مخمورش که خونم می‌خورد[M2]گر چه بیمارست خونخواریش بین
[B][M1]این که خود را طره‌اش آشفته ساخت[M2]از سیه کاریست طراریش بین
[B][M1]بار غم گوئی دلم را بس نبود[M2]درد تنهائی بسر باریش بین
[B][M1]چارهٔ خواجو اگر زور و زرست[M2]چون ندارد زور و زر زاریش بین
[A]
[B][M1]زهی خطی به خطا برده سوی خطهٔ چین[M2]گرفته چین بدو هندوی زلف چین بر چین
[B][M1]نموده لعل لبت ثلثی از خط یاقوت[M2]بنفشه‌ات خط ریحان نوشته بر نسرین
[B][M1]چو صبحدم متبسم شدی فلک پنداشت[M2]که از قمر بدرخشید رشتهٔ پروین
[B][M1]ز لعل دختر رز چون مراد بستانم[M2]که کشف آن نکند محتسب برای رزین
[B][M1]عجب ز جادوی مستت که ناتوان خفته[M2]نهاده است کمانش مدام بر بالین
[B][M1]چه شد که با من سرگشته کینه می‌ورزی[M2]ز دره مهر نباشد بهیچ رو در کین
[B][M1]اگر چه رفت بتلخی درین طلب فرهاد[M2]نرفت از سر او شور شکر شیرین
[B][M1]گل ار چه هست عروس تتق نشین چمن[M2]گلی چو ویس نباشد بگلستان رامین
[B][M1]چو در سخن ید بیضا نموده‌ئی خواجو[M2]چگونه نسبت شعرت کنم بسحر مبین
[A]
[B][M1]ای شام زلفت بتخانهٔ چین[M2]مشک سیاهت بر لاله پرچین
[B][M1]بزم از عقیقت پر شهد و شکر[M2]وایوان ز رویت پرماه و پروین
[B][M1]شمع شبستان بنشست برخیز[M2]و آشوب مستان برخاست بنشین
[B][M1]سنبل برانداز از طرف بستان[M2]ریحان برافشان از برگ نسرین
[B][M1]دلها ربایند اما نه چندان[M2]دستان نمایند اما نه چندین
[B][M1]جز عشق دلبر مگزین که خوشتر[M2]از ملک کسری مهر نگارین
[B][M1]مجنون نبوید جز عطر لیلی[M2]خسرو نجوید جز لعل شیرین
[B][M1]ویس ار ز رامین بیزار گردد[M2]گل خار گردد در چشم رامین
[B][M1]بینم نشسته سروی در ایوان[M2]یا مست خفته شمعی ببالین
[B][M1]یار از چه گردد با دوست دشمن[M2]مهر از چه باشد با ذره در کین
[B][M1]خواجو چه خواهی اورنگ شاهی[M2]گلچهر خود را بنگر خورآئین
[A]
[B][M1]تحیتی چو هوای ریاض خلد برین[M2]تحیتی چو رخ دلگشای حور العین
[B][M1]تحیتی چو شمیم شمامهٔ سنبل[M2]تحیتی چو نسیم روایح نسرین
[B][M1]تحیتی چو تف آه عاشقان دلسوز[M2]تحیتی چو دم صبح صادقان مشکین
[B][M1]تحیتی گهر آگین چو دیدهٔ فرهاد[M2]تحیتی شکر افشان چو پستهٔ شیرین
[B][M1]تحیتی همه زاری چو نامهٔ ویسه[M2]تحیتی همه یاری چو پاسخ رامین
[B][M1]تحیتی چو فروغ جمال شمع چگل[M2]تحیتی چو خط مشک رنگ لعبت چین
[B][M1]تحیتی که بود حرز بازوی افلاک[M2]تحیتی که بود ورد جان روح امین
[B][M1]تحیتی که کند نفس قدسیش تقریر[M2]تحیتی که کند جان علویش تلقین
[B][M1]تحیتی که ازو ملک دل شود معمور[M2]تحیتی که ازو کام جان شود شیرین
[B][M1]تحیتی که شود زخم سینه را مرهم[M2]تحیتی که دهد درد خسته را تسکین
[B][M1]کدام پیک همایون رساند از خواجو[M2]بحضرتی که بنضرت بود بهشت برین
[A]
[B][M1]آن لب شیرین همچون جان شیرین[M2]وان شکنج زلف همچون نافهٔ چین
[B][M1]جان شیرینست یا مرجان شیرین[M2]نافهٔ مشکست یا زلفین مشکین
[B][M1]عاقلان مجنون آنزلف چو لیلی[M2]خسروان فرهاد آن یاقوت شیرین
[B][M1]عارضش بین بر سر سرو ار ندیدی[M2]گلستانی بر فراز سرو سیمین
[B][M1]من بروی دوست می‌بینم جهانرا[M2]وز برای دوست می‌خواهم جهان بین
[B][M1]شمع بنشست ای مه بی مهر برخیز[M2]نالهٔ مرغ سحر برخاست بنشین
[B][M1]سنبل سیراب را از برگ لاله[M2]برفکن تا بشکند بازار نسرین
[B][M1]دلبران عاشق کشند اما نه چندان[M2]بیدلان انده خورند اما نه چندین
[B][M1]جان بتلخی می‌دهد خواجو چو فرهاد[M2]جان شیرینش فدای جان شیرین
[A]
[B][M1]کیست که گوید ببارگاه سلاطین[M2]حال گدایان دلشکستهٔ مسکین
[B][M1]سوخته‌ئی کو که خون ز دیده ببارد[M2]از سر سوزم چو شمع بر سر بالین
[B][M1]در گذر ای باغبان که بلبل سرمست[M2]باز نیاید به غلغل تو ز نسرین
[B][M1]با رخ بستان فروز ویس گلندام[M2]کس نبرد نام گل بمجلس رامین
[B][M1]کی برود گر هزار سال برآید[M2]از سرفرهاد شور شکر شیرین
[B][M1]عاشق صادق کسی بود که نخواهد[M2]ملکت کسری بجای مهر نگارین
[B][M1]شمسهٔ چین نیست در تصور اورنگ[M2]جز رخ گلچهر ماهروی خورآئین
[B][M1]مرغ دل از زلف دلبران نبرد جان[M2]کبک نیابد امان ز چنگل شاهین
[B][M1]منکر خواجو مشو که اهل نظر را[M2]روی بتان قبله است و کیش مغان دین
[A]
[B][M1]هرکه شد با ساکنان عالم علوی قرین[M2]گو بیا در عالم جان جان عالم را ببین
[B][M1]ایکه در کوی محبت دامن افشان می‌روی[M2]آستین برآسمان افشان و دامن بر زمین
[B][M1]چنگ در زنجیر گیسوی نگاری زن که هست[M2]چین زلفش فارغ از تاب و خم ابرو ز چین
[B][M1]رخت هستی از سرمستی بنه برآستان[M2]دست مستی از سرهستی مکش در آستین
[B][M1]بگذر از اندوه و شادی وز دو عالم غم مدار[M2]یا چو شادی دلنشان شو یا چو انده دلنشین
[B][M1]می‌کشد ابروی ترکان برشه خاور کمان[M2]می‌کند زلف بتان بر قلب جانبازان کمین
[B][M1]کافرم گر دین پرستی در حقیقت کفر نیست[M2]کانکه مومن باشد ایمانش کجا باشد بدین
[B][M1]گر کشند از راه کینش ور کشند از راه مهر[M2]مهربان از مهر فارغ باشد و ایمن ز کین
[B][M1]حور و جنت بهر دینداران بود خواجو ولیک[M2]جنت ما کوی خمارست و شاهد حور عین
[A]
[B][M1]نسیم صبح کز بویش مشام جان شود مشکین[M2]مگر هر شب گذر دارد بر آن گیسوی مشک آگین
[B][M1]اگر در باغ بخرامد سهی سرو سمن بویم[M2]خلایق را گمان افتد که فردوسست و حور العین
[B][M1]چو آن جادوی بیمارش که خون خوردن بود کارش[M2]ندیدم ناتوانی را کمان پیوسته بر بالین
[B][M1]مرا گر داستان نبود هوای گلستان نبود[M2]که بی ویس پری پیکر ز گل فارغ بود رامین
[B][M1]طبیبم صبر فرماید ولی کی سودمند آید[M2]که چون فرهاد می‌میرم بتلخی از غم شیرین
[B][M1]چو آن خورشید تابانرا بوقت صبح یاد آرم[M2]ز چشم اختر افشانم بیفتد رستهٔ پروین
[B][M1]مگوی از بوستان یارا که دور از دوستان ما را[M2]نه پروای چمن باشد نه برگ لاله و نسرین
[B][M1]چرا برگردم از یاران که در دین وفاداران[M2]خلاف دوستان کفرست و مهر دوستان از دین
[B][M1]کجا همچون تو درویشی بوصل شه رسد خواجو[M2]که نتواند شدن هرگز مگس همبازی شاهین
[A]
[B][M1]سرو را گل یار نبود گر بود نبود چنین[M2]سرو گل رخسار نبود ور بود نبود چنین
[B][M1]دیدمش دی بر سر گلبار و گفتم راستی[M2]سرو در گلبار نبود ور بود نبود چنین
[B][M1]طره هندوش بین کاندر همه هندوستان[M2]هندوئی طرار نبود ور بود نبود چنین
[B][M1]در ختن چون زلف چین بر چین مشک آسای او[M2]نافهٔ تاتار نبود ور بود نبود چنین
[B][M1]مردهٔ بیمار چشم مست مخمور توام[M2]مرده‌ئی بیمار نبود ور بود نبود چنین
[B][M1]فتنهٔ بیدار مستان نرگس پرخواب تست[M2]خفته‌ئی بیدار نبود ور بود نبود چنین
[B][M1]با وجود مردم آزاری چو چشم آهویت[M2]مست مردم دار نبود ور بود نبود چنین
[B][M1]جز لب یاقوت شکر بار شورانگیز تو[M2]لعل شکر بار نبود ور بود نبود چنین
[B][M1]دوش خواجو چون عذارت دید گفت اندر چمن[M2]هیچ گل بی‌خار نبود ور بود نبود چنین
[A]
[B][M1]صید شیران می‌کند آهوی روبه باز او[M2]راه بابل می‌زند هاروت افسون ساز او
[B][M1]هر شبی بنگر که بر مهتاب بازی می‌کند[M2]هندوان زلف عنبر چنبر شب باز او
[B][M1]از چه روی ابروی زنگاری کمان او کمان[M2]می کشد پیوسته بر ترکان تیرانداز او
[B][M1]گفتم از زلفش بپوشم ماجرای دل ولیک[M2]چون نهان دارم ز دست غمزهٔ غماز او
[B][M1]بیدلانرا احتمال ناز دلبر واجبست[M2]وانکه باشد نازنین‌تر بیش باشد ناز او
[B][M1]مطرب سازنده گو امشب دمی با ما بساز[M2]ورنه چون دم برکشم در دم بسوزم ساز او
[B][M1]بلبل خوش نغمه تا گل بر نیندازد نقاب[M2]نشنود کس در جهان آوازهٔ آواز او
[B][M1]فارغ البالست هر کس کو نشد عاشق ولیک[M2]مرغ بیدل در هوا خوشتر بود پرواز او
[B][M1]حال خواجو از سرشک چشم خونبارش بپرس[M2]کو روان چون آب می‌خواند دمادم راز او
[A]
[B][M1]ترک من خاقان نگر در حلقه عشاق او[M2]ماه من خورشید بین در سایهٔ بغطاق او
[B][M1]خان اردوی فلک را کافتابش می‌نهند[M2]بوسه گاهی نیست الا کوکب بشماق او
[B][M1]گر چه چنگز خان بشمشیر جفا عالم گرفت[M2]اینهمه قتل و ستم واقع نشد در جاق او
[B][M1]ار چه در تابست زلفش کاین تطاول می‌کند[M2]گوئیا جور و جفا شرطست در میثاق او
[B][M1]چون بتم آیاق برلب می‌نهد همچون قدح[M2]جن بلب می‌آیدم از حسرت آیاق او
[B][M1]هر امیری را بود قشلاق و ییلاقی دگر[M2]میر مادر جان بود قشلاق و دل ییلاق او
[B][M1]هر دم از کریاس بیرون آید و غوغا کند[M2]جان کجا بیرون توانم برد از شلتاق او
[B][M1]در بغلتاق مرصع دوش چون مه می‌گذشت[M2]او ملول از ما و ما از جان و دل مشتاق او
[B][M1]گفتمش آخر بچشم لطف در خواجو نگر[M2]زانکه در خیلت نباشد کس باستحقاق او
[A]
[B][M1]آب آتش می‌رود زان لعل آتش فام او[M2]می‌برد آرامم از دل زلف بی آرام او
[B][M1]خط بخونم باز می‌گیرند و خونم می‌خورند[M2]جادوان نرگس مخمور خون آشام او
[B][M1]حاصل عمرم در ایام فراقش صرف شد[M2]چون خلاص از عشق ممکن نیست در ایام او
[B][M1]گر چه عامی را چو من سلطان نیارد در نظر[M2]همچنان امید می‌دارم بلطف عام او
[B][M1]کام فرهاد از لب شیرین چو بوسی بیش نیست[M2]خسرو خوبان چه باشد گر برآرد کام او
[B][M1]گر خداوندان عقلم نهی منکر می‌کنند[M2]پیش ما نهیست الا گوش بر پیغام او
[B][M1]بلبلان از بوی گل مستند و ما از روی دوست[M2]دیگران از ساغر ساقی و ما از جام او
[B][M1]نام نیک عاشقان چون در جهان بدنامی است[M2]نیک نام آنکو ببدنامی برآید نام او
[B][M1]خواجو از دامش رهائی چون تواند جست از آنک[M2]پای بند عشق را نبود نجات از دام او
[A]
[B][M1]خوشا کشته برطرف میدان او[M2]بخون غرقه در پای یکران او
[B][M1]خدنگی که گردد ز شستش رها[M2]کنم دیده را جای پیکان او
[B][M1]بشمشیر کشتن چه حاجت که صید[M2]حریصست بر تیر باران او
[B][M1]برآنم چو شرطست درکیش ما[M2]که قربان شوم پیش قربان او
[B][M1]مرا در جهان خود دلی بود و بس[M2]کنون خون شد از درد هجران او
[B][M1]ره کعبهٔ وصل نتوان برید[M2]که حدی ندارد بیابان او
[B][M1]گرت جوشن از زهد و تقوی بود[M2]ز جان بگذرد تیر مژگان او
[B][M1]به دوران او توبهٔ اهل عشق[M2]ثباتی ندارد چو پیمان او
[B][M1]ز مستان او هوشمندی مجوی[M2]که مستند از چشم مستان او
[B][M1]مگر او کنون دست گیرد مرا[M2]که از دست رفتم ز دستان او
[B][M1]گرم چون قلم تیغ بر سر زند[M2]نپیچم سر از خط فرمان او
[B][M1]شهیدست و غازی بفتوی عشق[M2]چو شد کشته خواجو بمیدان او
[B][M1]چه حاجت که پیدا بگوید که اشک[M2]گواهست بر درد پنهان او
[A]
[B][M1]به آفتاب جهانتاب سایه پرور تو[M2]بتاب طره مهپوش سایه گستر تو
[B][M1]که من بمهر رخت ذره‌ئی جدا نشوم[M2]گرم بتیغ زنی همچو سایه از بر تو
[B][M1]بخال خلدنشینت که روز و شب چو بلال[M2]گرفته است وطن بر لب چو کوثر تو
[B][M1]که طوطی دل شوریده‌ام بسان مگس[M2]دمی قرار نگیرد ز شور شکر تو
[B][M1]به لحظه‌ئیکه کشد تیغ تیز پیل افکن[M2]دو چشم عشوه گر شیر گیر کافر تو
[B][M1]که همچو تشنه که میرد ز عشق آب حیات[M2]بود دلم متعطش به آب خنجر تو
[B][M1]بدان خط سیه دود رنگ آتش پوش[M2]که در گرفت بگرد مه منور تو
[B][M1]که من بروز و شب آشفته و پریشانم[M2]از آن دو هندوی گردنکش دلاور تو
[B][M1]بخاک پای تو کانرا بجان و دل خواهد[M2]که تاج سر کند آنکس که باشدش سر تو
[B][M1]که چون بخاک برند از در تو خواجو را[M2]بهیچ باب نجوید جدائی از در تو
[A]
[B][M1]ایکه چو موی شد تنم در هوس میان تو[M2]هیچ نمی‌رود برون از دل من دهان تو
[B][M1]از چمن تو هر کسی گل بکنار می‌برند[M2]لیک بما نمی‌رسد نکهت بوستان تو
[B][M1]گر ز کمان ابرویت عقل سپر بیفکند[M2]عیب مکن که در جهان کس نکشد کمان تو
[B][M1]چون تو کنار می‌کنی روز و شب از میان ما[M2]کی به کنار ما رسد یک سر مو میان تو
[B][M1]تا تو چه صورتی که من قاصرم از معانیت[M2]تا تو چه آیتی که من عاجزم از بیان تو
[B][M1]کی ز دلم برون روی زانکه چو من نبوده‌ام[M2]عشق تو بوده است و بس در دل من بجان تو
[B][M1]صد رهم ار بستین دور کنی ز آستان[M2]دستم و آستین تو رویم و آستان تو
[B][M1]گر چه بود به مهر تو شیر فلک شکار من[M2]رشک برم هزار پی بر سگ پاسبان تو
[B][M1]خواجو از آستان تو کی برود که رفته است[M2]حاصل روزگار او در سر داستان تو
[A]
[B][M1]ای هیچ در میان نه ز موی میان تو[M2]نا دیده دیده هیچ بلطف دهان تو
[B][M1]گفتم که چون کمر کشمت تنگ در کنار[M2]لیکن ضرورتست کنار از میان تو
[B][M1]هیچ از دهان تنگ تو نگرفته کام جان[M2]جانرا فدای جان تو کردم بجان تو
[B][M1]هر لحظه ابروی تو کند بر دلم کمین[M2]پیوسته چون کشد دل ریشم کمان تو
[B][M1]تا دیده‌ام که چشم تو بیمار خفته است[M2]خوابم نمی‌برد ز غم ناتوان تو
[B][M1]باز آی ای همای همایون که مرغ دل[M2]پر می‌زند در آرزوی آشیان تو
[B][M1]در صورت بدیع تو چندین معانیست[M2]یا رب چه صورتی که ندانم بیان تو
[B][M1]ای باغبان ترا چه زیان گر بسوی ما[M2]آید نسیمی از طرف بوستان تو
[B][M1]خواجو اگر چو تیغ نباشی زبان دراز[M2]عالم شود مسخر تیغ زبان تو
[A]
[B][M1]برو ای باد بدانسوی که من دانم و تو[M2]خیمه زن بر سر آن کوی که من دانم و تو
[B][M1]به سراپردهٔ آن ماهت اگر راه بود[M2]برفکن پرده از آنروی که من دانم و تو
[B][M1]تا ببینی دل شوریدهٔ خلقی در بند[M2]بگشا تابی از آن موی که من دانم و تو
[B][M1]در بهاران که عروسان چمن جلوه کنند[M2]بشنو از برگ گل آن بوی که من دانم و تو
[B][M1]در دم صبح به مرغان سحر خوان برسان[M2]نکهت آن گل خودروی که من دانم و تو
[B][M1]حال آن سرو خرامان که ز من آزادست[M2]با من خسته چنان گوی که من دانم و تو
[B][M1]ساقیا جامهٔ جان من دردیکش را[M2]بنم جام چنان شوی که من دانم و تو
[B][M1]چه توان کرد که بیرون ز جفاکاری نیست[M2]خوی آن دلبر بدخوی که من دانم و تو
[B][M1]آه اگر داد دل خستهٔ خواجو ندهد[M2]آن دلازار جفا جوی که من دانم وتو
[A]
[B][M1]ای شب قدر بیدلان طرهٔ دلربای تو[M2]مطلع صبح صادقان طلعت دلگشای تو
[B][M1]جان من شکسته بین وین دل ریش آتشین[M2]ساخته با جفای تو سوخته در وفای تو
[B][M1]خاک در سرای تو آب زنم بدیدگان[M2]تا گل قالبم شود خاک در سرای تو
[B][M1]گر چه بجای من ترا هست هزار معتقد[M2]در دو جهان مرا کنون نیست کسی به جای تو
[B][M1]می‌فتم و نمی‌فتد در کف من عنان تو[M2]می‌روم و نمی‌روم از سر من هوای تو
[B][M1]چون بهوای کوی تو عمر بباد داده‌ام[M2]خاک ره تو می‌کنم سرمه بخاکپای تو
[B][M1]در رخم از نظر کنی ور بسرم گذر کنی[M2]جان بدهم بروی تو سر بنهم برای تو
[B][M1]روضه خلد اگر چه دل بهر لقا طلب کند[M2]روضهٔ خلد بیدلان نیست به جز لقای تو
[B][M1]گر چه سزای خدمتت بندگی نکرده‌ام[M2]چیست گنه که می‌کشم این همه ناسزای تو
[B][M1]خواجو اگر چه عشق را صبر بود دوا و بس[M2]دردی دردکش که هم درد شود دوای تو
[A]
[B][M1]ای چراغ دیدهٔ جان روی تو[M2]حلقهٔ سودای دل گیسوی تو
[B][M1]صد شکن بر زنگبار انداخته[M2]سنبل زنگی وش هندوی تو
[B][M1]مهره با هاروت بابل باخته[M2]نرگس افسونگر جادوی تو
[B][M1]شیر گیران پلنگ پیلتن[M2]صید روبه بازی آهوی تو
[B][M1]طره‌ات نعلم بر آتش تافتست[M2]زان شدم شوریده دور از روی تو
[B][M1]شادی آن هندوی میمون که او[M2]می‌تواند گشت همزانوی تو
[B][M1]از پریشان حالی و آشفتگی[M2]در گمانم این منم یا موی تو
[B][M1]هر که را با می پرستان سرخوشست[M2]خوش بود پیوسته چون ابروی تو
[B][M1]از سرشکم پای در گل می‌رود[M2]ورنه بیرون رفتمی از کوی تو
[B][M1]آنکه دل در بند یکتائیت بست[M2]کی گشادی یابد از پهلوی تو
[B][M1]ز ا برویش خواجو بیک پی گوشه گیر[M2]کان کمان بیشست از بازوی تو
[A]
[B][M1]ای طبیب دل ریش از سر بیمار مرو[M2]خسته مگذار مرا وز سر تیمار مرو
[B][M1]بجفا بر سر یاران وفادار میا[M2]بوفا از پی خصمان جفا کار مرو
[B][M1]چند گوئی که روم روزی و ترک تو کنم[M2]مکن ای یار ز من بشنو و زنهار مرو
[B][M1]ای دل ار شور شکر خندهٔ شیرین داری[M2]همچو فرهاد بده جان و بکهسار مرو
[B][M1]تیره شب در شکن طرهٔ دلدار مپیچ[M2]و گرت راه غلط شد به شب تار مرو
[B][M1]بگذر از خالش و گیسوی سیاهش بگذار[M2]در پی مهره بسر در دهن مار مرو
[B][M1]گر بود برگ گل سوریت از خار مترس[M2]ور هوای چمنت نیست بگلزار مرو
[B][M1]اگرت خرقه سالوس شود دامنگیر[M2]با مرقع به در خانهٔ خمار مرو
[B][M1]اگر از کعبه بمیخانه کشندت خواجو[M2]برو ای خواجه و از میکده هشیار مرو
[A]
[B][M1]صبحست ساقیا می چون آفتاب کو[M2]خاتون آب جامهٔ آتش نقاب کو
[B][M1]چون لعل آبدار ز چشمم نمی‌رود[M2]از جام لعل فام عقیق مذاب کو
[B][M1]در مانده‌ایم با دل غمخواره می کجاست[M2]در آتشیم با جگر تشنه آب کو
[B][M1]اکنون که مرغ پردهٔ نوروز می‌زند[M2]ای ماه پرده ساز خروش رباب کو
[B][M1]دردیکشان کوی خرابات عشق را[M2]بیرون ز گوشهٔ جگر آخر کباب کو
[B][M1]گفتم چو بخت خویش مگر بینمت بخواب[M2]لیکن ز چشم مست تو پروای خواب کو
[B][M1]خواجوکه یک نفس نشدی خالی از قدح[M2]مخمور تا بچند نشیند شراب کو
[A]
[B][M1]دوش می‌کردم سوال از جان که آن جانانه کو[M2]گفت بگذر زان بت پیمان شکن پیمانه کو
[B][M1]گفتمش پروانهٔ شمع جمال او منم[M2]گفت اینک شمع را روشن ببین پروانه کو
[B][M1]گفتمش دیوانهٔ زنجیر زلفش شد دلم[M2]گفت اینک زلف چون زنجیر او دیوانه کو
[B][M1]گفتمش کی موی او در شانه ما اوفتد[M2]گفت بی او نیست یک مو در دو عالم شانه کو
[B][M1]گفتمش در دامی افتادم ببوی دانه‌ئی[M2]گفت عالم سربسر دامست آخر دانه کو
[B][M1]گفتمش دردانهٔ دریای وحدت شد دلم[M2]گفت در دریا شو و بنگر که آن دردانه کو
[B][M1]گفتمش نزدیک ما بتخانه و مسجد یکیست[M2]گفت عالم مسجدست ای بی بصر بتخانه کو
[B][M1]گفتمش ما گنج در ویرانهٔ دل یافتیم[M2]گفت هر کنجی پر از گنجی بود ویرانه کو
[B][M1]گفتمش کاشانه جانانه در کوی دلست[M2]گفت خواجوگر تو زانکوئی بگو جانانه کو
[A]
[B][M1]مرا ز هجر تو امید زندگانی کو[M2]در آرزوی توام لذت جوانی کو
[B][M1]اگر نه عمر منی رسم بیوفائی چیست[M2]و گر زمانه نئی شرط مهربانی کو
[B][M1]میان بادیهٔ غم ز تشنگی مردم[M2]زلال مشربهٔ عذب شادمانی کو
[B][M1]ز جام لعل سمن عارضان سیمین بر[M2]می مروق نوشین ارغوانی کو
[B][M1]درون مصطبه در جسم جام مینائی[M2]ز دست یار سبک روح روح ثانی کو
[B][M1]میست کاب حیاتست در سیاهی شب[M2]چو خضر وقت توئی آب زندگانی کو
[B][M1]وجود خاکی ما پیش از آنکه کوزه کنند[M2]بگوی فاش که آن کوزهٔ نهانی کو
[B][M1]گرفت این شب دیجورم از ستاره ملال[M2]فروغ شعشعهٔ شمع آسمانی کو
[B][M1]مگر ز درد دلم بسته شد رهش ور نی[M2]طلیعهٔ نفس صبح کامرانی کو
[B][M1]صبا بگوی که تسکین جان آدم را[M2]نسیم روضهٔ فردوس جاودانی کو
[B][M1]برون ز کون و مکانست گر چه پروازم[M2]خروش شهپر طاوس لا مکانی کو
[B][M1]فتاده بر دو جهان پرتو تجلی دوست[M2]صفیر بلبل بستان لن ترانی کو
[B][M1]چو بانگ و نالهٔ خواجو فتاده در ره عشق[M2]غریو دمدمهٔ کوس کاروانی کو
[A]
[B][M1]که بر ز سرو روان تو خورد راست بگو[M2]براستی که قدی زین صفت کراست بگو
[B][M1]بجنب چین سر زلف عنبر افشانت[M2]اگر نه قصهٔ مشک ختن خطاست بگو
[B][M1]فغان ز دیده که آب رخم برود بداد[M2]ببین سرشک روانم وگر رواست بگو
[B][M1]ز چشم ما به جز از خون دل چه می‌جوئی[M2]وگر چنانکه ترا قصد خون ماست بگو
[B][M1]کنون که دامن صحرا پر از گل سمنست[M2]چو آن نگار سمن رخ گلی کجاست بگو
[B][M1]کجا چو زلف کژش هندوئی بدست آید[M2]چو زلف هندوی او گژ نشین و راست بگو
[B][M1]چو آن صنوبر طوبی خرام من برخاست[M2]چه فتنه بود که آن لحظه برنخاست بگو
[B][M1]اگر نه سجده برد پیش چشم جادویش[M2]چرا چو قامت من ابرویش دو تاست بگو
[B][M1]کدام ابر شنیدی بگوهر افشانی[M2]بسان دیدهٔ خواجو گرت حیاست بگو
[A]
[B][M1]ای صبا حال جگر گوشهٔ ما چیست بگو[M2]در دل آن مه خورشید لقا چیست بگو
[B][M1]صبر چون در مرض خسته دلان نافع نیست[M2]درد ما را به جز از صبر دوا چیست بگو
[B][M1]اگر از مصر بدین جانبت افتاد گذار[M2]خبر یوسف گمگشتهٔ ما چیست بگو
[B][M1]هرگز از صدر نشینان سلاطین با تو[M2]هیچکس گفت که احوال گدا چیست بگو
[B][M1]از برای دلم ای هدهد میمون آخر[M2]عزم بلقیس چه و حال سبا چیست بگو
[B][M1]گرنه آنست کزو مشک ختا می‌خیزد[M2]چین گیسوی تو ای ترک ختا چیست بگو
[B][M1]آخر ای ماه پریچهره اگر نیست هلال[M2]آن خم ابروی انگشت نما چیست بگو
[B][M1]بجز از آن که برم مهر و وفای تو به خاک[M2]بر من ای دلبر بی مهر و وفا چیست بگو
[B][M1]قصد خواجو چه نمائی و نترسی ز خدا[M2]جرم این خسته دل از بهر خدا چیست بگو
[A]
[B][M1]نفحهٔ گلشن عشق از نفس ما بشنو[M2]وز صبا نکهت آن زلف سمن سا بشنو
[B][M1]خبر درد فراق از دل یعقوب بپرس[M2]شرح زیبائی یوسف ز زلیخا بشنو
[B][M1]همچنان ناله فرهاد بهنگام صدا[M2]چون بهکسار شوی از دل خارا بشنو
[B][M1]حال وامق که پریشان تر از او ممکن نیست[M2]از سر زلف پراکندهٔ عذرا بشنو
[B][M1]اگر از باد صبا وصف عروسان چمن[M2]نکند باورت از بلبل گویا بشنو
[B][M1]چون ختائی بچگان بزم صبوح آرایند[M2]بوی مشک ختن از ساغر صهبا بشنو
[B][M1]هر نفس کز خط مشکین تو رانم سخنی[M2]از لبم رایحهٔ عنبر سارا بشنو
[B][M1]روز و شب چون نروی از دل تنگم بیرون[M2]از سویدای دلم قصه سودا بشنو
[B][M1]چون حدیث از لب جانبخش تو گوید خواجو[M2]از دمش نکهت انفاس مسیحا بشنو
[A]
[B][M1]آن عید نیکوان بدر آمد بعیدگاه[M2]تابنده رخ چو روز سپید از شب سیاه
[B][M1]مانند باد می‌شد و می‌کرد دمبدم[M2]در آب رود مردمک چشم من شناه
[B][M1]او باد پای رانده و ما داده دل بباد[M2]او راه برگرفته و ما گشته خاک راه
[B][M1]بودی دو هفته کز بر من دور گشته بود[M2]بعد از دو هفته یافتمش چون دو هفته ماه
[B][M1]فارغ ز آب چشم اسیران دردمند[M2]ویمن ز دود آه فقیران داد خواه
[B][M1]از خط سبز او شده چشم امید من[M2]چون چشم عاصیان سیه از نامهٔ گناه
[B][M1]من همچو صبح چاک زده جیب پیرهن[M2]او را چو آفتاب ز دیبای چین قباه
[B][M1]من در گمان که ماه نواست آنکه بینمش[M2]برطرف جبهه یا خم آن ابروی دوتاه
[B][M1]چون تشنه کو نظر کند از دور در زلال[M2]می‌کرد چشمم از سر حسرت درو نگاه
[B][M1]ناگه در آن میانه بخواجو رسید و گفت[M2]کز عید گه کنون که رخ آری بخانگاه
[B][M1]باید که قطعه‌ئی بنویسی و در زمان[M2]از راه تهنیت بفرستی ببزم شاه
[A]
[B][M1]ای سنبلهٔ زلف تو خرمن زده بر ماه[M2]وی روی من از مهر تو طعنه زده بر کاه
[B][M1]خورشید جهانتاب تو از شب شده طالع[M2]هندوی رسن باز تو بر مه زده خرگاه
[B][M1]افعی تو در حلقه و جادوی تو در خواب[M2]خورشید تو در عقرب و پروین تو بر ماه
[B][M1]صورت نتوان بست چنین موی میانی[M2]بر موی کمر بسته و مو تا بکمرگاه
[B][M1]ساقی به عقیق شکری می‌خوردم خون[M2]مطرب به نوای سحر می‌زندم راه
[B][M1]در سلسلهٔ زلف رسن تاب تو پیچم[M2]باشد که دل خسته برون آورم از چاه
[B][M1]همچون دل من هست پریشان و گرفتار[M2]در شست سر زلف گره گیر تو پنجاه
[B][M1]آئینه رخسار تو زنگار برآورد[M2]از بسکه برآمد ز دل سوختگان آه
[B][M1]خواجو نبرد ره به سراپردهٔ وصلت[M2]درویش کجا خیمه زند در حرم شاه
[A]
[B][M1]ای روانم بلب لعل تو آورده پناه[M2]دلم از مهر توآتش زده در خرمن ماه
[B][M1]از سر کوی تو هر گه که کنم عزم رحیل[M2]خون چشمم بدود گرم و بگیرد سر راه
[B][M1]چون قلم قصهٔ سودای تو آرد بزبان[M2]روی دفتر کند از دیده پر از خون سیاه
[B][M1]بسکه چون صبح در آفاق زنم آتش دل[M2]نتواند که برآید شه سیاره پگاه
[B][M1]می‌کشم بار غم فرقت یاران قدیم[M2]می‌شود پشت من خسته از آنروی دو تاه
[B][M1]محرمی کو که بود همسخنم جز خامه[M2]مونسی کو که شود همنفسم الا آه
[B][M1]گر نسیم سحری بنده نوازی نکند[M2]نکند هیچکس از یار و دیارم آگاه
[B][M1]چشم خونبارم اگر کوه گران پیش آید[M2]بر سرآب روان افکندش همچون کاه
[B][M1]بگذرد هر نفس آن عمر گرامی از من[M2]وز تکبر نکند در من بیچاره نگاه
[B][M1]آب چشمت که ازو کوه بماند خواجو[M2]روز رحلت نتوان رفت برون جز به شناه
[B][M1]فرض عینست که سازی اگرت دست دهد[M2]سرمهٔ دیدهٔ مقصود ز خاک در شاه
[A]
[B][M1]مه بی مهر من ز شعر سیاه[M2]روی بنمود بامداد پگاه
[B][M1]کرده از شام بر سحر سایه[M2]زده از مشک بر قمر خرگاه
[B][M1]دل من در گو زنخدانش[M2]همچو یوسف فتاده در بن چاه
[B][M1]آه کز دود دل نیارم کرد[M2]پیش آئینه جمالش آه
[B][M1]بجز از عشق چون پناهی نیست[M2]برم از عشق هم بعشق پناه
[B][M1]موی رویم سپید گشت و هنوز[M2]می‌کشد خاطرم به زلف سیاه
[B][M1]شاخ وصل تو ای درخت امید[M2]بس بلندست و دست من کوتاه
[B][M1]در شب هجر ناله‌ام همدم[M2]در ره عشق سایه‌ام همراه
[B][M1]روز خواجو قیامتست که هست[M2]بر دلش بار غم چو بار گناه
[A]
[B][M1]روی این چرخ سیه روی ستمکاره سیاه[M2]که رخم کرد سیه در غم آن روی چو ماه
[B][M1]خامه در نامه اگر شرح دهد حال دلم[M2]از سر تیغ زبانش بچکد خون سیاه
[B][M1]بجز از شمع کسی بر سر بالینم نیست[M2]که بگرید ز سر سوز برین حال تباه
[B][M1]گر چه از ضعف چنانم که نیایم در چشم[M2]کیست کو در من مسکین کند از لطف نگاه
[B][M1]به شه چرخ برم زین دل پرآه فغان[M2]بدر مرگ برم زین تن پردرد پناه
[B][M1]تا ببیند که که آرد خبری از راهم[M2]می‌دود دم بدمم اشک روان تا سر راه
[B][M1]نه مرا آگهی از حال رفیقان قدیم[M2]نه کسی از من بیچارهٔ مسکین آگاه
[B][M1]کار من هست چو گیسوی تو دایم در هم[M2]پشت من هست چو ابروی تو پیوسته دوتاه
[B][M1]گر نبودی شب من چون سر زلف تو دراز[M2]دستم از زلف دراز تو نبودی کوتاه
[B][M1]آه من گر نکند در دل سخت تواثر[M2]زان دل سنگ جفا کار دلا زار تو آه
[B][M1]گر ازین درد جگر سوز بمیرد خواجو[M2]حال درویش که گوید به سراپردهٔ شاه
[A]
[B][M1]ای دلم جان و جهان در راه جانان باخته[M2]نرد درد عشق برامید درمان باخته
[B][M1]دین و دنیا داده در عشق پریرویان بباد[M2]وز سر دیوانگی ملک سلیمان باخته
[B][M1]بر در دیر مغان از کفر و دین رخ تافته[M2]واستین افشانده بر اسلام و ایمان باخته
[B][M1]پشت پائی چون خضر بر ملک اسکندر زده[M2]وز دو عالم شسته دست و آب حیوان باخته
[B][M1]با دل پر آتش و سوز جگر پروانه وار[M2]خویش را در پای شمع می پرستان باخته
[B][M1]بسته زنار از سر زلف بتان وز بیخودی[M2]سر نهاده بر در خمار و سامان باخته
[B][M1]کان و دریا را ز چشم درفشان انداخته[M2]وز هوای لعل جانان جوهر جان باخته
[B][M1]من چیم گردی ز خاک کوی دلبر خاسته[M2]من کیم رندی روان در پای جانان باخته
[B][M1]بینوایان بین برین در گنج قارون ریخته[M2]تنگدستان بین درین ره خانهٔ خان باخته
[B][M1]پاکبازی همچو خواجو دیدهٔ گردون ندید[M2]برسر کوی گدائی ملک سلطان باخته
[A]
[B][M1]ای حبش بر چین و چین در زنگبار انداخته[M2]بختیارانرا کمندت باختیار انداخته
[B][M1]دسته دسته سنبل گلبوی نسرین پوش را[M2]دسته بسته بر کنار لاله زار انداخته
[B][M1]رفته سوی بوستان با دوستان خندان چو گل[M2]وز لطافت غنچه را در خار خار انداخته
[B][M1]هندوانت نیکبختانرا کشیده در کمند[M2]واهوانت شیر گیرانرا شکار انداخته
[B][M1]گرد صبح شام زیور گرد عنبر بیخته[M2]تاب در مشگین کمند تابدار انداخته
[B][M1]آتش از آب رخ آتش فروز انگیخته[M2]خواب در بادام مست پرخمار انداخته
[B][M1]هر که گوید گل برخسار تو ماند یا بهار[M2]آب گل بردست و بادی در بهار انداخته
[B][M1]حقهٔ یاقوت لل پوش گوهر پاش تو[M2]رستهٔ لعلم ز چشم در نثار انداخته
[B][M1]وصف لعلت کرده ساقی وز هوای شکرت[M2]آتش اندر جان جام خوشگوار انداخته
[B][M1]قلزم چشمم که از وی آب جیحون می‌رود[M2]موج خون دیده هر دم بر کنار انداخته
[B][M1]پای دار ار عاشقی خواجو که در بازار عشق[M2]هر زمان بینی سری در پای‌دار انداخته
[A]
[B][M1]قدحی ده ای برآتش تتقی ز آب بسته[M2]که به آفتاب ماند ز قمر نقاب بسته
[B][M1]نظری کن ای ز رویت دل نسترن گشاده[M2]گذری کن ای ز بویت دم مشک ناب بسته
[B][M1]قمرت بخال هندو خطی از حبش گرفته[M2]شکرت بخط مشکین تب آفتاب بسته
[B][M1]شه عرصهٔ فلک را به دو رخ دو دست برده[M2]رخ ماه چارده را بدو شب حجاب بسته
[B][M1]بامید آنکه روزی کشم از لب تو جامی[M2]من دل شکسته دل در قدح شراب بسته
[B][M1]لب لعل آبدارت شکری فتاده در می[M2]سر زلف تابدارت گرهی بر آب بسته
[B][M1]دو گلالهٔ معنبر شده گرد لاله چنبر[M2]تتقی بر ارغوانت ز پر غراب بسته
[B][M1]دل هر شکسته دل را بفریب صید کرده[M2]من زار خسته دل را بکرشمه خواب بسته
[B][M1]من خسته چون ز عالم دل ریش در تو بستم[M2]بسرت بگو که داری درم از چه باب بسته
[B][M1]بگشای عقدهٔ شب بنمای مه ز عقرب[M2]که شد از نفیر خواجو گذر شهاب بسته
[A]
[B][M1]ای از شب قمرسا بر مه نقاب بسته[M2]پیوسته طاق خضرا برآفتاب بسته
[B][M1]از قیر طیلسانی بر مشتری کشیده[M2]بر مهر سایبانی از مشک ناب بسته
[B][M1]جعد تو هندوانرا بر دل کمین گشوده[M2]چشم تو جادوانرا بر دیده خواب بسته
[B][M1]اشک محیط سیلم خون از فرات رانده[M2]و آه سهیل سوزم ره بر شهاب بسته
[B][M1]از روی لاله رنگم بازار گل شکسته[M2]وز لعل باده رنگت کار شراب بسته
[B][M1]زلفت بدلگشائی از دل گره گشوده[M2]خطت بنقشبندی نقشی برآب بسته
[B][M1]آن سرکشان هندو وان هندوان جادو[M2]راه خطا گشاده چشم صواب بسته
[B][M1]ساغر ز شوق لعلت جانش بلب رسیده[M2]وز شرم آبرویت آتش نقاب بسته
[B][M1]خواجو بپرده سوزی نای رباب خسته[M2]مطرب به پرده سازی زخم رباب بسته
[A]
[B][M1]ای چیده سنبل تر در باغ دسته بسته[M2]و افکنده شاخ ریحان بر لاله دسته دسته
[B][M1]ریحان مشک بیزت آب بنفشه برده[M2]یاقوت قند ریزت نرخ شکر شکسته
[B][M1]زلف شکسته بسته در حلق جان جمعی[M2]وانگه چنین پریشان ما زان شکسته بسته
[B][M1]دائم خیال قدت بر جویبار چشمم[M2]چون سرو جویباری برطرف چشمه رسته
[B][M1]با حاجبان ابرو ذکر کمان چه گوئی[M2]باید که گوشه گیری زان شست زه گسسته
[B][M1]برخیز تا ببینی قندیل آسمان را[M2]چون شمع صبحگاهی پیش رخت نشسته
[B][M1]اکنون که در کمندم فرصت شمر که دیگر[M2]مشکل بدامت افتد صیدی ز قید جسته
[B][M1]گر پسته با دهانت نسبت کند دهانرا[M2]برخیز و مشت پر کن بشکن دهان پسته
[B][M1]خواجو بپرده سازی دست از رباب برده[M2]مطرب به تیز چنگی نای رباب خسته
[A]
[B][M1]ای سنبل تازه دسته بسته[M2]و افکنده برآب دسته دسته
[B][M1]خط تو بنفشه‌ئی نباتی[M2]قد تو صنوبری خجسته
[B][M1]آن هندوی پر دل تو در چین[M2]بس قلب دلاوران شکسته
[B][M1]در دیدهٔ من خیال قدت[M2]چون سرو ز طرف چشمه رسته
[B][M1]پیش دهن شکر فشانت[M2]بی مغز بود حدیث پسته
[B][M1]چون زلف تو در کشاکش افتاد[M2]شد رشتهٔ جان ما گسسته
[B][M1]دریاب که باز کی دهد دست[M2]صیدی که بود ز قید جسته
[B][M1]برخیز و چراغ صبحگاهی[M2]زاه سحرم نگر نشسته
[B][M1]خواجو دل خسته را بزنجیر[M2]در جعد مسلسل تو بسته
[A]
[B][M1]خسرو گل بین دگر ملک سکندر یافته[M2]باز بلبل باغ را طاوس پیکر یافته
[B][M1]طائر میمون مینای فلک یعنی ملک[M2]دشت را از روضهٔ فردوس خوشتر یافته
[B][M1]می پرستان قدح کش نرگس سرمست را[M2]تبشی و منغر بدست از نقره و زر یافته
[B][M1]عالم خاکی نسیم باد عنبر بیز را[M2]همچو انفاس مسیحا روح پرور یافته
[B][M1]خضر خضرا پوش علوی آنکه خوانندش سپهر[M2]از شقایق فرش غبرا را معصفر یافته
[B][M1]غنچه کو را اهل دل ضحاک ثانی می‌نهند[M2]چون فریدون افسر جمشید برسر یافته
[B][M1]آسمانی گشته فرش خاک و طرف گلشنش[M2]مرغ را رامین گل را ویس دلبر یافته
[B][M1]مؤبد زرد گلستان آنکه خیری نام اوست[M2]از شکوفه آسمانی پر ز اختر یافته
[B][M1]در چمن هر کوچو من سرمست و حیران آمده[M2]جام زرین بر کف سیمین عبهر یافته
[B][M1]وانکه چون خواجو دل و دین داده از مستی بباد[M2]بادهٔ جانبخش را با جان برابر یافته
[B][M1]می‌کشان صحن بستانرا ز بس برگ و نوا[M2]همچو بزم شاه جم جام مظفر یافته
[A]
[B][M1]ای سر زلف تو درحلقه و تاب افتاده[M2]چنبر جعد تو از عنبر ناب افتاده
[B][M1]بی نمکدان عقیق لب شور انگیزت[M2]آتشی در دل بریان کباب افتاده
[B][M1]چشم مخمور ترا دیده و برطرف چمن[M2]همچو من نرگس سرمست خراب افتاده
[B][M1]تا غبار خط ریحان تو برگل دیده[M2]ورق مردمک دیده در آب افتاده
[B][M1]دلم از مهر رخت سوخته وز دود دلم[M2]آب در دیدهٔ گریان سحاب افتاده
[B][M1]سوی گیسوی گرهگیر تو مرغ دل من[M2]بهوا رفته و در چنگ عقاب افتاده
[B][M1]قدح از دست تو در خنده و از لعل لبت[M2]هوسی در سر پر شور شراب افتاده
[B][M1]بی نوایان جگر سوخته را بین چون دعد[M2]دل محنت زده در چنگ رباب افتاده
[B][M1]شد ز سودای تو موئی تن خواجو و آن موی[M2]همچو گیسوی تو در حلقه و تاب افتاده
[A]
[B][M1]ای ملک دلم خراب کرده[M2]در کشتن من شتاب کرده
[B][M1]پیش لب لعلت آب حیوان[M2]خود را ز خجالت آب کرده
[B][M1]رخسارهٔ لاله و سمن را[M2]از سنبل تر نقاب کرده
[B][M1]جز زلف و رخت که دید روزی[M2]شب سایهٔ آفتاب کرده
[B][M1]پیرامن ماه خط سبزش[M2]نقشیست ز مشک ناب کرده
[B][M1]جعد تو نسیم صبحدم را[M2]سرمایهٔ اضطراب کرده
[B][M1]خون جگرم بغمزه خورده[M2]بنیاد دلم خراب کرده
[B][M1]ساقی غمت ز خون چشمم[M2]می در قدح شراب کرده
[B][M1]برآتش لعل آبدارت[M2]خواجو دل و جان کباب کرده
[A]
[B][M1]تخت خیری بین دگر بر تختهٔ خارا زده[M2]خیمه سلطان گل بر دامن صحرا زده
[B][M1]دوستان در بوستان برگ صبوحی ساخته[M2]بلبلان گلبانگ بر طوطی شکر خا زده
[B][M1]از شقایق در میان سبزه فراش ربیع[M2]چار طاق لعل بر پیروزه گون دیبا زده
[B][M1]زرگر باد بهاری از کلاه سیم دوز[M2]قبه‌ئی از زر بنام نرگس رعنا زده
[B][M1]خوش نوایان چمن در پردهٔ عشاق راست[M2]نوبت نوروز بر بانگ هزار آواز ده
[B][M1]غنچه همچون گلرخی کو داده باشد دل بباد[M2]دست در پیراهن زنگاری والا زده
[B][M1]از چراغ بوستان افروز شمع زر چکان[M2]باد آتش در نهاد لالهٔ حمرا زده
[B][M1]نو عروسان چمن در کله‌های فستقی[M2]تاب در مرغول ریحان سمن فرسا زده
[B][M1]دمبدم در گوشه‌های باغ گوید باغبان[M2]چشم خواجو بین دم از سر چشمه‌های ما زده
[A]
[B][M1]ای لبت خنده بر شراب زده[M2]چشم من بر رهت گلاب زده
[B][M1]شب مه پوش و ماه شب پوشت[M2]طعنه بر ابر و آفتاب زده
[B][M1]هر شبی جادوان بابل را[M2]چشم مست تو راه خراب زده
[B][M1]خط سبز تو از سیه کاری[M2]باز نقشی دگر بر آب زده
[B][M1]هر دمم آن عقیق شورانگیز[M2]نمکی بر دل کباب زده
[B][M1]گنج لطفی و چون توئی حیفست[M2]خیمه بر این دل خراب زده
[B][M1]لعل ساقی نگر بوقت صبوح[M2]آب برآتش شراب زده
[B][M1]مطرب نغمه ساز پرده‌سرای[M2]چنگ در پردهٔ رباب زده
[B][M1]جان خواجو به آتش بار[M2]شعله در آبگون حجاب زده
[A]
[B][M1]ای خوشا مست و خراب اندر خرابات آمده[M2]فارغ از سجاده و تسبیح و طاعات آمده
[B][M1]نفی را اثبات خود دانسته و اثبات نفی[M2]و ایمن از خویش و بری از نفی و اثبات آمده
[B][M1]کرده ورد بلبل مست سحر خیز استماع[M2]باز با مرغ صراحی در مناجات آمده
[B][M1]روح قدسی در هوای مجلس روحانیان[M2]صبحدم مستانه بر بام سماوات آمده
[B][M1]عقل با زلف چلیپا از تنازع دم زده[M2]روح با راح مصفا در مقالات آمده
[B][M1]گشته مستانرا سر کوی مغان بیت الحرام[M2]عاشقانرا گوشهٔ مسجد خرابات آمده
[B][M1]عارفان را نغمهٔ چنگ مغنی ره زده[M2]صوفیان را باده صافی مداوات آمده
[B][M1]شهسوار چرخ بین نزدش پیاده وانگهی[M2]رخ نهاده پیش اسب او و شهمات آمده
[B][M1]یک ره از ایوان برون فرمای خواجو را ببین[M2]بر سر کوی تو چون موسی بمیقات آمده
[A]
[B][M1]آن ترک بلغاری نگر با چشم خونخوار آمده[M2]خورشید قندز پوش او آشوب بلغار آمده
[B][M1]عید مسیحی روی او زنار قیصر موی او[M2]در حلقهٔ گیسوی او صد دل گرفتار آمده
[B][M1]چشم آفت مستان شده رخ طیرهٔ بستان شده[M2]شیراز ترکستان شده کان بت ز فرخار آمده
[B][M1]دلدار من جاندار من شمشاد خوش رفتار من[M2]چون دیده در بار من لعلش گهر بار آمده
[B][M1]در شب چراغ خاوری بر مه نقاب ششتری[M2]وز مهر رویش مشتری با زهره در کار آمده
[B][M1]هرگز شنیدی در ختن مشکین خطی چون یار من[M2]یا سرو سیمین در چمن زینسان به رفتار آمده
[B][M1]سنبل ز سر آویخته وز لاله مشک انگیخته[M2]و آب گلستان ریخته چون او به گلزار آمده
[B][M1]بر مهر پیچان عقربش وز مه معلق غبغبش[M2]چون جام می نام لبش یاقوت جاندار آمده
[B][M1]شکر غلام پاسخش میمون جمال فرخش[M2]روز غریبان بی رخش همچون شب تار آمده
[B][M1]بر ماه چنبر دیده‌ئی در پسته شکر دیده‌ئی[M2]وز شاخ عرعر دیده‌ئی سیب و سمن بار آمده
[B][M1]بنگر بشبگیر ای صبا خواجو چو مرغ خوش نوا[M2]برطرف بستان از هوا در نالهٔ زار آمده
[A]
[B][M1]چون سنبلت که دید سیاهی سر آمده[M2]وانگه کمینه خادم او عنبر آمده
[B][M1]چشمت به ساحری شده در شهر روشناس[M2]زلفت به دلبری ز جهان بر سر آمده
[B][M1]ساقی حدیث لعل لبت رانده بر زبان[M2]و آب حیات در دهن ساغر آمده
[B][M1]ای سرو سیمتن ز کجا می‌رسی چنین[M2]دستی بساق بر زده و خوش برآمده
[B][M1]من همچو جام باده و شمع سحرگهی[M2]هر دم ز دست رفته و از پا درآمده
[B][M1]هر شب به مهر روی جهانتابت از فلک[M2]در چشم هجر دیدهٔ من اختر آمده
[B][M1]بیرون ز طرهٔ تو شبی کس نشان نداد[M2]بر خور فکنده سایه و بس در خور آمده
[B][M1]از سهم نوک ناوک خونریز غمزه‌ات[M2]مو بر وجود من چو سر نشتر آمده
[B][M1]بی چشم نیم خواب و بنا گوش چون خورت[M2]خواجو ز خواب فارغ و سیر از خور آمده
[A]
[B][M1]ای پسر دامن اهل قدم از دست مده[M2]ورت از دست بر آید کرم از دست مده
[B][M1]چون کسی نیست که با او نفسی بتوان برد[M2]برو و همدم خود باش و دم از دست مده
[B][M1]در فنا محو شو و گنج بقا حاصل کن[M2]بگذر از ملک وجود و عدم از دست مده
[B][M1]شادی وصل اگرت دست نخواهد دادن[M2]هجر را باش و سر کوی غم از دست مده
[B][M1]اگر از توبه و سالوس ندامت داری[M2]با ندیمان بسر آر و ندم از دست مده
[B][M1]خرقه از پیرمغان گیر و گرت دست دهد[M2]کنج بتخانه و روی صنم از دست مده
[B][M1]چون یقینی که همه ملکت جم بر بادست[M2]پشت پائی بزن و جام جم از دست مده
[B][M1]یار اگر طالب درد تو بود درمان چیست[M2]از دوا روی بتاب و الم از دست مده
[B][M1]گر چه آن خسرو خوبان ندهد داد کسی[M2]خاک برسر کن و پای علم از دست مده
[B][M1]وگر از پای فتادی و نشد کارت راست[M2]آن سر زلف پر از پیچ و خم از دست مده
[B][M1]چون شدی معتکف کعبه قربت خواجو[M2]در طواف آی و حریم حرم از دست مده
[A]
[B][M1]ای بی تو مرا پر آب دیده[M2]نادیده بخواب خواب دیده
[B][M1]ما پست و ترا بلند قامت[M2]ما مست و ترا خراب دیده
[B][M1]جان قول تو بی سخن شنیده[M2]دل روی تو بی نقاب دیده
[B][M1]از دیده فتاده در بلا دل[M2]وز دل شده در عذاب دیده
[B][M1]یک ذره از آنکه در تو پیداست[M2]نادیده درآفتاب دیده
[B][M1]هر لحظه‌ام از غم تو کرده[M2]رخساره بخون خضاب دیده
[B][M1]در آتش فرقتت ندیده[M2]همچون دل من کباب دیده
[B][M1]فریاد لب تو کرده هر دم[M2]در ساغر من شراب دیده
[B][M1]یکباره بقصد خون خواجو[M2]افکنده سپر برآب دیده
[A]
[B][M1]زهی روی دل افروزت چراغ و چشم هر دیده[M2]مرا صد چشمه در چشم و ترا صد دیده در دیده
[B][M1]نکرده در جهان کامی به جز وصلت تمنا دل[M2]ندیده بر فلک روزی چو رخسارت قمر دیده
[B][M1]من از آن گوی سیمینت چو چوگان گشته سرگشته[M2]وزان چوگان مشکینت بسر چون گوی گردیده
[B][M1]کنار از من چه می‌جوئی بیا بنگر که بی رویت[M2]کنارم می‌کند هر شب پر از خون جگر دیده
[B][M1]از آن مثل تو در عالم نیامد در نظر ما را[M2]که بی روی تو بر عالم نیاندازد نظر دیده
[B][M1]ببوی آنکه هم روزی برآید اختر بختم[M2]ز مهرم اختر افشاند همه شب تا سحر دیده
[B][M1]برون از اشک رخسارم نباشد وجه سیم و زر[M2]ولی هرگز کجا باشد ترا بر سیم و زر دیده
[B][M1]گناه ار دیده کرد اول چرا تهمت نهم بر دل[M2]ور از دل در وجود آمد چه تاوانست بر دیده
[B][M1]ز دست چشم خون افشان ز سر بگذشت سیلابم[M2]ببین آخر که خواجو را چه می‌آرد بسر دیده
[A]
[B][M1]زهی ربوده خیال تو خوابم از دیده[M2]گشوده آتش مهر تو آبم از دیده
[B][M1]فروغ روی تو تا دیده‌ام ز زیر نقاب[M2]نمی‌رود همه شب آفتابم از دیده
[B][M1]چو رنگ و بوی گل و سنبل تو کردم یاد[M2]گلم ز یاد برفت و گلابم از دیده
[B][M1]شب دراز ندانم دو چشم جادویت[M2]چه سحر کرد که بربود خوابم از دیده
[B][M1]ز دست دیده و دل در عذاب می‌بودم[M2]چو دل نماند کنون در عذابم از دیده
[B][M1]ندانم از من بیدل چه دید مردم چشم[M2]که ریخت خون دل دردیابم از دیده
[B][M1]بدیده دیده خون ریزم ار بریزد خون[M2]چو در دو دیده توئی رخ نتابم از دیده
[B][M1]چه کیمیاست غمت کز خواص او خیزد[M2]زرم ز چهره و سیم مذابم از دیده
[B][M1]بشد چو لعل تو بگشود درج لؤلؤ را[M2]گهر ز خاطر و در خوشابم از دیده
[B][M1]گهی که جام صبوحی کشم بود حاصل[M2]کبابم از دل ریش و شرابم از دیده
[B][M1]حدیث لعل تو خواجو چو در میان آورد[M2]فتاد دانهٔ یاقوت نابم از دیده
[A]
[B][M1]زهی جمال تو خورشید مشرق دیده[M2]بتنگی دهنت هیچ دیدهٔ نادیده
[B][M1]سواد خط تو دیباچه صحیفهٔ دل[M2]هلال ابروی تو طاق منظر دیده
[B][M1]مه جبین تو برآفتاب طعنه زده[M2]گل عذار تو بر برگ لاله خندیده
[B][M1]ز شور زلف تو در شب نمی‌توانم خفت[M2]ز دست فکر پریشان و خواب شوریده
[B][M1]اگر بهیچ نگیری مرا نیرزم هیچ[M2]و گر پسند تو گردم شوم پسندیده
[B][M1]تو خامهٔ دو زبان بین که حال درد فراق[M2]چگونه شرح دهد با زبان ببریده
[B][M1]چو من که دید زبان بسته‌ئی و گاه خطاب[M2]سخنوری زنی کلک برتراشیده
[B][M1]گهی که وصف سر زلف دلکشت گویم[M2]شود زبان من دلشکسته پیچیده
[B][M1]از آن سیاه شد آن زلف مشکبار که هست[M2]بچین فتاده و برآفتاب گردیده
[B][M1]بدیدهٔ تو که آندم که زیر خاک شوم[M2]شوم نظاره‌گر دیدهٔ تو دزدیده
[B][M1]چو شد غلام تو خواجو قبول خویشش خوان[M2]که ملک دل به تو دادست و عشق به خریده
[A]
[B][M1]بساز چارهٔ این دردمند بیچاره[M2]که دارد از غم هجرت دلی بصد پاره
[B][M1]چگونه تاب تجلی عشقت آرد دل[M2]چو تاب مهر تحمل نمی‌کند خاره
[B][M1]دلم چوخیل خیال تو در رسد با خون[M2]ببام دیده برآید روان بنظاره
[B][M1]مرا جگر مخور اکنون که سوختی جگرم[M2]که بی تو هست مرا خود دلی جگرخواره
[B][M1]حجاب روز مکن زلف را چو می‌دانی[M2]که هست جعد تو هر تار ازو شبی تاره
[B][M1]بجای گوهر وصل تو وجه سیم و زرم[M2]سرشک مردم چشمست و رنگ رخساره
[B][M1]دلم ببوی تو بر باد رفت و می‌بینم[M2]که در هوا طیران می کند چو طیاره
[B][M1]ضرورتست ببیچارگی رضا دادن[M2]چو نیست از رخ آنماه مهربان چاره
[B][M1]مراد خواجو ازو اتصال روحانیست[M2]نه همچو بیخبران حظ نفس اماره
[A]
[B][M1]برآمد ماهم از میدان سواره[M2]ز عنبر طوق و از زر کرده یاره
[B][M1]گرفته از میان ماکناری[M2]ولی ما غرقهٔ خون بر کناره
[B][M1]شود در گردن جانم سلاسل[M2]خیال زلف او شبهای تاره
[B][M1]برویم گر بخندد چرخ گوید[M2]مگر در روز می‌بینیم ستاره
[B][M1]چو در خاکم نهند از گوشهٔ چشم[M2]کنم در گوشهٔ چشمش نظاره
[B][M1]تعالی‌الله چنان زیبا نگاری[M2]برش چون سیم و دل چون سنگ خاره
[B][M1]چو در طرف کمر بند تو بینم[M2]ز چشم من بیفتد لعل پاره
[B][M1]وضو سازم به آب چشم و هر دم[M2]کنم برخاک کویت استخاره
[B][M1]اگر عشقت بریزد خون خواجو[M2]بجز بیچارگی با او چه چاره
[A]
[B][M1]ترک من هر لحظه گیرد با من از سر خرخشه[M2]زلف کج طبعش کشد هر ساعتم در خرخشه
[B][M1]می‌کشد هر لحظه ابرویش کمان برآفتاب[M2]کی کند هر حاجبی با شاه خاور خرخشه
[B][M1]ای مسلمانان اگر چشمش خورد خون دلم[M2]چون توانم کرد با آن ترک کافر خرخشه
[B][M1]هر دم آن جادوی تیرانداز شوخ ترکتاز[M2]گیرد از سر با من دلخسته دیگر خرخشه
[B][M1]هر چه افزون تر کنم با آن صنم بیچارگی[M2]او ز بی مهری کند با من فزونتر خرخشه
[B][M1]راستی را در چمن هر دم به پشتی‌قدش[M2]می‌کند باد صبا با شاخ عرعر خرخشه
[B][M1]عیب نبود چون مدام از بادهٔ دورم خراب[M2]گر کنم یک روز با چرخ بد اختر خرخشه
[B][M1]چشمم از بهر چه ریزد خون دل بر بوی اشک[M2]کی کند دریا ز بهر لؤلؤی تر خرخشه
[B][M1]همچو خواجو بندهٔ هندوی او گشتم ولیک[M2]دارد آن ترک ختا با بنده در سر خرخشه
[A]
[B][M1]پری رخا منه از دست یکزمان شیشه[M2]قرابه پر کن و در گردش آر آن شیشه
[B][M1]کنونکه پرد، سرا زهره است و ساقی ماه[M2]شراب چشمهٔ خورشید و آسمان شیشه
[B][M1]خوشا میان گلستان و جام می بر کف[M2]کنار پر گل و نسرین و در میان شیشه
[B][M1]مرا چو شیشهٔ می دستگیر خواهد بود[M2]بده بدست من ای ماه دلستان شیشه
[B][M1]روان خسته‌ام از آتش خمار بسوخت[M2]بیا و پر کن از آن آتش روان شیشه
[B][M1]شدم سبکدل و گردد ز تیزی و گرمی[M2]برین سبک دل دیوانه سرگران شیشه
[B][M1]بیا که این دل مجروح ممتحن زده است[M2]بیاد لعل تو بر سنگ امتحان شیشه
[B][M1]دل شکسته برم تحفه پیش چشم خوشت[M2]اگر چه کس نبرد پیش ناتوان شیشه
[B][M1]ز شوق آن لب چون ناردان کنم هر دم[M2]ز خون دیده پر از آب ناردان شیشه
[B][M1]براستان که بسی خستگان نازک دل[M2]شکسته‌اند برین خاک آستان شیشه
[B][M1]لب تو آب شد و جان بیدلان آتش[M2]غم تو کوه و دل تنگ عاشقان شیشه
[B][M1]مطیه سست و همه راه سنگ و صاعقه سخت[M2]کریوه بر گذر و بار کاروان شیشه
[B][M1]ترا که شیشهٔ می داد و می‌دهد خواجو[M2]برو بمجلس مستان و میستان شیشه
[B][M1]چو شیشه گرلبت از تاب سینه جوشیدست[M2]مدار بی لب جوشیده یکزمان شیشه
[A]
[B][M1]ای از گل رخسار تو خون در دل لاله[M2]بر لاله ز مشک سیه افکنده گلاله
[B][M1]بازآی که چشم و رخت ایماه غزل گوی[M2]این عین غزال آمد و آن رشک غزاله
[B][M1]از خاک درت برنتوان گشت که کردند[M2]ما را بحوالی سرای تو حواله
[B][M1]آورده بخونم رخ زیبای تو خطی[M2]چون بنده مقرست چه حاجت بقباله
[B][M1]آن جان که ز لعلت بگه بوسه گرفتم[M2]دینیست ترا بر من دلسوخته حاله
[B][M1]برخیز و بر افروز رخ از جام دلفروز[M2]کز عشق لبت جان بلب آورد پیاله
[B][M1]از آتش می بین رخ گلرنگ نگارین[M2]همچون ورق لاله پر از قطرهٔ ژاله
[B][M1]چشمم بمه چارده هرگز نشود باز[M2]الا به بتی ماه رخ چارده ساله
[B][M1]تا گشت گرفتار سر زلف تو خواجو[M2]چون موی شد از مویه و چون نال ز ناله
[A]
[B][M1]ای خوشه چین سنبل پرچینت سنبله[M2]وی بر قمر ز عنبر تر بسته سلسله
[B][M1]وی تیر چشم مست تو پیوسته در کمان[M2]وی آفتاب روی تو طالع ز سنبله
[B][M1]بازار لاله بشکن و مقدار گل ببر[M2]برلاله زن گلاله و برگل فکن کله
[B][M1]در ده شراب روشن و در تیره شب مرا[M2]از عکس جام باده برافروز مشعله
[B][M1]فصل بهار و موسم نوروز خوش بود[M2]در سر نوای بلبل و در دست بلبله
[B][M1]گل جامه چاک کرده و نرگس فتاده مست[M2]وز عندلیب در چمن افتاده غلغله
[B][M1]در وادی فراق چو خواجو قدم زند[M2]از خون دل گیاش بروید ز مرحله
[A]
[B][M1]دی آن بت کافر بچه با چنگ و چغانه[M2]می‌رفت بسر وقت حریفان شبانه
[B][M1]بر لاله ز نیلش اثر داغ صبوحی[M2]بر ماه ز مشکش گره جعد مغانه
[B][M1]یاقوت بمی شسته و آراسته خورشید[M2]مرغول گره کرده و کاکل زده شانه
[B][M1]زلف سیهش را دل شوریده گرفتار[M2]تیر مژه‌اش را جگر خسته نشانه
[B][M1]بگشوده نظر خلق جهانی ز کناره[M2]بربوده میانش دل خلقی ز میانه
[B][M1]من کرده دل صدر نشین را سوی بحرین[M2]با قافلهٔ خون ز ره دیده روانه
[B][M1]جامی می دوشینه به من داد و مرا گفت[M2]خوش باش زمانی و مکن یاد زمانه
[B][M1]دوران همه در دست و تو در حسرت درمان[M2]عالم همه دامست و تو در فکرت دانه
[B][M1]حیفست تو در بادیه وز بیم حرامی[M2]بی وصل حرم مرده و حج بر در خانه
[B][M1]خواجو سخن از کعبه و بتخانه چه گوئی[M2]خاموش که این جمله فسونست و فسانه
[B][M1]رو عارف خود باش که در عالم معنی[M2]مقصود توئی کعبه و بتخانه بهانه
[A]
[B][M1]پرواز کن ای مرغ و بگلزار فرود آی[M2]ور اهل دلی بر در دلدار فرود آی
[B][M1]ور می‌طلبی خون دل خستهٔ فرهاد[M2]چون کبک هوا گیر و بکهسار فرود آی
[B][M1]ای باد صبا بهر دل خستهٔ یاران[M2]یاری کن و در بندگی یار فرود آی
[B][M1]در سایهٔ ایوانش اگر راه نیابی[M2]خورشید صفت بر در و دیوار فرود آی
[B][M1]ور پرتو خورشید رخش تاب نیاری[M2]در سایهٔ آن زلف سیه کار فرود آی
[B][M1]چون بر سر آبست ترا منزل مالوف[M2]بر چشمهٔ چشم من خونخوار فرود آی
[B][M1]از کفر سر زلف بتان گر خبرت هست[M2]مؤمنشو و در حلقهٔ کفار فرود آی
[B][M1]از صومعه بیرون شو و از زوایه بگذر[M2]وانگاه بیا بر در خمار فرود آی
[B][M1]خواهی که رسانی بفلک رایت منصور[M2]با سر انا الحق بسر دار فرود آی
[B][M1]ای آنکه طبیب دل پر حسرت مائی[M2]از بهر خدا بر سر بیمار فرود آی
[B][M1]خواجو اگر از بهر دوای دل مجروح[M2]دارو طلبی بر در عطار فرود آی
[A]
[B][M1]باز هر چند که در دست شهان دارد جای[M2]نیست در سایه‌اش آن یمن که در پر همای
[B][M1]هر که زین گنبد گردنده کناری نگرفت[M2]چون مه نو بهمه شهر شد انگشت نمای
[B][M1]ایکه امروز ممالک بتو آراسته است[M2]ملک را چون تو بیادست بسی ملک آرای
[B][M1]هر کفی خاک که بر عرصهٔ دشتی بینی[M2]رخ ماهی بود و فرق شهی عالی رای
[B][M1]بشد و ملکت باقی به خدا باز گذاشت[M2]آنکه می‌گفت منم بر ملکان بار خدای
[B][M1]گر تو خواهی که شهان تاج سرت گردانند[M2]کار درویش چو خلخال میفکن در پای
[B][M1]تا مقیمان فلک شادی روی تو خورند[M2]از می مهر جهان همچو قمر سیر برآی
[B][M1]پنجهٔ نفس ببازوی ریاضت بشکن[M2]گوی مقصود بچوگان قناعت بربای
[B][M1]چنگ از آنروی نوازندش و در بر گیرند[M2]که بهر باد هوائی نخروشد چون نای
[B][M1]بوی عود از دم جان پرور خواجو بشنو[M2]زانکه باشد نفس سوختگان روح افزای
[A]
[B][M1]از برای دلم ای مطربهٔ پرده‌سرای[M2]چنگ بر ساز کن و خوش بزن و خش بسرای
[B][M1]از حریفان صبوحی به جز از مردم چشم[M2]کس نگیرد به مئی دست من بی سر و پای
[B][M1]چنگ اگر زانکه ز بی همنفسی می‌نالد[M2]باری از همنفس خویش چه می‌نالد نای
[B][M1]امشب از زمزمهٔ پرده‌سرا بی خبرم[M2]ای حریفان برسانید بدوشم بسرای
[B][M1]گفتم از باد صبا بوی تو می‌یابم گفت[M2]چون ترا باد بدستت برو می‌پیمای
[B][M1]ساربان گر بخدنگم زند از محمل دوست[M2]بر نگردم که نترسد شتر از بانگ درای
[B][M1]چون مرا عمر گرامی بسر آید بیتو[M2]تو هم ای عمر عزیزم بعیادت بسر آی
[B][M1]جای دل در شکن زلف تو می‌بینم و بس[M2]لیک هر جا که توئی بر دل من داری جای
[B][M1]چون شدی شمع سراپردهٔ مستان خواجو[M2]ز آتش عشق بفرسای و تن و جان بفزای
[A]
[B][M1]مهست یا رخ آن آفتاب مهر افزای[M2]شبست یا خم آن طره قمر فرسای
[B][M1]مرا مگوی که دل در کمند او مفکن[M2]بدان نگار پریچهره گو که دل مربای
[B][M1]چه سود کان مه محمل نشین نمی‌گوید[M2]که بیش ازین مخروش ای درای هرزه درای
[B][M1]مرا بزلف تو رایست از آنکه طوطی را[M2]گمان مبر که بهندوستان نباشد رای
[B][M1]نوای نغمهٔ چنگم چه سود چون همه شب[M2]خیال زلف توام چنگ می‌زند در نای
[B][M1]ببوی زلف سیاهت بباد دادم عمر[M2]مرا که گفت که بنشین و باد میپیمای
[B][M1]اگر چه عمر منی ای شب سیه بگذر[M2]و گر چه جان منی ای مه دو هفته برای
[B][M1]چو روشنست که عمر این همه نمی‌پاید[M2]مرا چو عمرعزیزی تو نیز بیش مپای
[B][M1]خوشا بفصل بهاران فتاده وقت صبوح[M2]نوای پرده‌سرا در هوای پرده‌سرای
[B][M1]اگر خروش برآرد چو بلبلان خواجو[M2]چه غم خورد گل سوری ز مرغ نغمه سرای
[B][M1]ز شور شکر شعرم نوای عشق زنند[M2]به بوستان سخن طوطیان شکر خای
[A]
[B][M1]پرده ابر سیاه از مه تابان بگشای[M2]روز را از شکن طرهٔ شبگون بنمای
[B][M1]کاکل مشک فشان برمه شب پوش مپوش[M2]سنبل غالیه سا بر گل خود روی مسای
[B][M1]سپه شام بدان هندوی مشکین بشکن[M2]گوی خورشید بدان زلف چو چوگان بربای
[B][M1]هر که در ابروی چون ماه نوت دارد چشم[M2]گردد از مهر تو چون ماه نو انگشت نمای
[B][M1]حال من با تو کسی نیست که تقریر کند[M2]پیش سلطان که دهد عرض تمنای گدای
[B][M1]سرو را برلب هر چشمه اگر جای بود[M2]جای آن هست که بر چشم منش باشد جای
[B][M1]ای مه روشن اگر جان منی زود برای[M2]وی شب تیره اگر عمر منی دیر مپای
[B][M1]صبح امید من از جیب افق سر بر زن[M2]روز اقبال من از مطلع مقصود برآی
[B][M1]کی برد ره به سراپردهٔ قربت خواجو[M2]پشه را بین که کند آرزوی وصل همای
[A]
[B][M1]ای روضهٔ رضوان ز سر کوی تو بابی[M2]وی چشمهٔ کوثر ز لب لعل تو آبی
[B][M1]شبهاست که از حسرت روی تو نیاید[M2]در دیدهٔ بیدار من دلشده خوابی
[B][M1]مرغ دلم افتاد بدام سر زلفت[M2]مانند تذوری که بود صید عقابی
[B][M1]مردم همه گویند که خورشید برآمد[M2]گر برفکنی در شب تاریک نقابی
[B][M1]گر کارم از آن سرو خرامنده کنی راست[M2]دریاب که بالاتر از این نیست ثوابی
[B][M1]هر روز کشی بر من دلسوخته کینی[M2]هر لحظه کنی با من بیچاره عتابی
[B][M1]در میکده گر دیده مرا دست نگیرد[M2]کس نشنود از همنفسان بوی کبابی
[B][M1]بر خوان غمت تا نزنم آه جگر سوز[M2]بر کف ننهد هیچکسم جام شرابی
[B][M1]هم مردم چشمست که از روی ترحم[M2]بر رخ زندم دمبدم از دیده گلابی
[B][M1]در نرگس عاشق کش میگون نظری کن[M2]تا بنگری از هر طرفی مست و خرابی
[B][M1]فریاد که آن ماه مغنی دل خواجو[M2]از چنگ برون برد به آواز ربابی
[A]
[B][M1]ز زلف و روی تو خواهم شبی و مهتابی[M2]که با لب تو حکایت کنم ز هر بابی
[B][M1]خیال روی تو چون جز بخواب نتوان دید[M2]شب فراق دریغا اگر بود خوابی
[B][M1]کنونکه تشنه بمردیم و جان بحلق رسید[M2]براه بادیه ما را که می‌دهد آبی
[B][M1]هنوز تشنهٔ آن لعل آبدار توام[M2]ز چشمم ار چه ز سر برگذشت سیلابی
[B][M1]اگر چه پیش کسانی خلاف امکانست[M2]که تشنه جان بلب آرد میان غرقابی
[B][M1]معینست کزین ورطه جان برون نبرم[M2]که نیست بحر غمم را بدیده پایابی
[B][M1]ز شوق نرگس مستت خطیب جامع شهر[M2]چو چشم شوخ تو مستست پیش محرابی
[B][M1]رموز حالت مجذوب را چه کشف کند[M2]کسی که او متعلق نشد بقلابی
[B][M1]بیا که خون دل از سر گذشت خواجو را[M2]مگر بدست کند از لب تو عنابی
[A]
[B][M1]بیار ای لعبت ساقی شرابی[M2]بساز ای مطرب مجلس ربابی
[B][M1]چو دور عشرت و جامست بشتاب[M2]که هر دم می‌کند دوران شتابی
[B][M1]دل پرخون من چندان نماندست[M2]که بتوان کرد مستی را کبابی
[B][M1]خوشا آن صبحدم کز مطلع جام[M2]برآید هر زمانی آفتابی
[B][M1]الا ای باده پیمایان سرمست[M2]بمخموری دهید آخر شرابی
[B][M1]گرم از تشنگی جان برلب آید[M2]مگر چشمم چکاند برلب آبی
[B][M1]شد از باران اشک و بادهٔ شوق[M2]دلم ویرانی و جانم خرابی
[B][M1]مگر بستست جادوی تو خوابم[M2]که شبها شد که محتاجم بخوابی
[B][M1]چرا باید که خواجو از تو یکروز[M2]سلامی را نمی‌یابد جوابی
[A]
[B][M1]زهی اشکم ز شوق لعل میگون تو عنابی[M2]مرا دریاب و آب چشم خون افشان که دریابی
[B][M1]تو گوئی لعبت چشمم برون خواهد شد از خانه[M2]که بر نیل و نمک پوشد قبای موج سیمابی
[B][M1]اگر عناب دفع خون کند از روی خاصیت[M2]کنارم از چه رو گردد ز خون دیده عنابی
[B][M1]ز شوق سیب سیمینت سرشکم بر رخ چون زر[M2]بدان ماند که در آبان نشیند ژاله برآبی
[B][M1]چرا هرلحظه چون طاوس در بوم دگر گردی[M2]چرا هر روز چون خورشید بر بامی دگر تابی
[B][M1]ترا ای نرگس دلبر چو عین فتنه می‌بینم[M2]چگونه فتنه بیدارست و چون بختم تو در خوابی
[B][M1]تو نیز ای ابر آب خویشتن ریزی اگر هر دم[M2]دم از گوهر زنی با چشم دربارم ز بی آبی
[B][M1]برو خواجو که تا هستی نباشی خالی از مستی[M2]اگر پیوسته چون چشم بتان در طاق محرابی
[B][M1]بگردان جام و در چرخ آر سر مستان مهوش را[M2]که جز بر خون هشیاران نگردد چرخ دولابی
[A]
[B][M1]دلا تا طلعت سلمی نیابی[M2]بدنیی روضهٔ عقبی نیابی
[B][M1]ز هستی رونق مستی نبینی[M2]ز توبه لذت تقوی نیابی
[B][M1]درین بتخانه تا صورت پرستی[M2]نشان از عالم معنی نیابی
[B][M1]چو مجنون تا درین حی زنده باشی[M2]طناب خیمهٔ لیلی نیابی
[B][M1]عصا تا در کفت ثعبان نگردد[M2]ز چوبی معجز موسی نیابی
[B][M1]نشان دوست از دشمن چه پرسی[M2]که از خر منطق عیسی نیابی
[B][M1]اگر ملک سلیمان در نبازی[M2]چو سلمان طلعت سلمی نیابی
[B][M1]غلام عشق شو کز مفتی دل[M2]ورای عاشقی فتوی نیابی
[B][M1]چو طفلان گر بنقشی باز مانی[M2]بغیر از صورت مانی نیابی
[B][M1]برو خواجو که از سلطان عشقش[M2]برون از آب چشم اجری نیابی
[B][M1]اگر شعری ز شعری بگذرانی[M2]بشعری رفعت شعری نیابی
[A]
[B][M1]خود پرستی مکن ار زانکه خدا می‌طلبی[M2]در فنا محو شو ار ملک بقا می‌طلبی
[B][M1]خبر از درد نداری و دوا می‌جوئی[M2]اثر از رنج ندیدی و شفا می‌طلبی
[B][M1]ساکن دیری و از کعبه نشان می‌پرسی[M2]در خرابات مغانی و خدا می‌طلبی
[B][M1]کارت از چین سر زلف بتان در گرهست[M2]وین عجبتر که از آن مشک ختا می‌طلبی
[B][M1]اگر از سرو قدان مهر طمع می‌داری[M2]از بن زهر گیا مهر گیاه می‌طلبی
[B][M1]خبر از انده یعقوب نداری و مقیم[M2]بوی پیراهن یوسف ز صبا می‌طلبی
[B][M1]کی دل مرده‌ات از باد صبا زنده شود[M2]نفس عیسوی از باد هوا می‌طلبی
[B][M1]دردی درد کش ار زانکه دوا می‌خواهی[M2]باده صاف خور ار زانکه صفا می‌طلبی
[B][M1]خیز خواجو که در این گوشه نوا نتوان یافت[M2]بسپاهان رو اگر زانکه نوا می‌طلبی
[A]
[B][M1]ترک صورت کن اگر عالم معنی طلبی[M2]کوس عزلت زن اگر ملکت کسری طلبی
[B][M1]سر خود پیش نه ار پای درین راه نهی[M2]غرق این بحر شو ار در تمنی طلبی
[B][M1]گر نه ماری بچه معنی نروی از سر گنج[M2]ورنه طفلی بچه رو صورت مانی طلبی
[B][M1]راه آدم زنی و روضهٔ رضوان جوئی[M2]عیب مجنون کنی و خیمهٔ لیلی طلبی
[B][M1]خاک گوسالهٔ زرین شوی از بی آبی[M2]وانگه از چوب عصا معجز موسی طلبی
[B][M1]تا که برطور جلالت نبود منزل قرب[M2]از چه رو پرتو انوار تجلی طلبی
[B][M1]خدمت مور کن ار ملک سلیمان خواهی[M2]راه سلمان رو اگر طلعت سلمی طلبی
[B][M1]نام خواجو مبر ار نامه وحدت خوانی[M2]ترک کونین کن ار حضرت مولی طلبی
[A]
[B][M1]در باغ چون بالای تو سروی ندیدم راستی[M2]بنشین که آشوب از جهان برخاست چون برخاستی
[B][M1]چون عدل سلطان جهان کیخسرو خسرو نشان[M2]عالم بروی دلستان چون گلستان آراستی
[B][M1]ای ساعد سیمین تو خون دل ما ریخته[M2]گر دعوی قتلم کنی داری گوا در آستی
[B][M1]بر چینیان آشفته هندوی تو از شوریدگی[M2]در جادوان پیوسته ابروی تو از ناراستی
[B][M1]روی چو مه آراستی زلف سیه پیراستی[M2]وین شخص زار زرد را از مهر چون برکاستی
[B][M1]در تاب می‌شد جان مه چون چهره می‌افروختی[M2]تاریک می‌شد چشم شب چون طره می پیراستی
[B][M1]خواجو گر از مهر رخت آتش پرستی پیشه کرد[M2]چون پرده بگشودی ز رخ عذر گناهش خواستی
[A]
[B][M1]یا من قریرة مقلتی لقیاک غایة منیتی[M2]تذکار وصلک بهجتی هذا نصیبی لیلتی
[B][M1]از تاب دل شب تا سحر لب خشک دارم دیده تر[M2]آری چه تدبیر ای پسر هذا نصیبی لیلتی
[B][M1]گر همچو شمع انجمن آتش زنم در جان و تن[M2]عیبم مکن ای سیمتن هذا نصیبی لیلتی
[B][M1]قلبی غریق فی الحوی روحی حریق فی النوی[M2]قد ذبت فی نار الهوی هذا نصیبی لیلتی
[B][M1]در مدح سلطان جهان باشم چو شمع آتش زبان[M2]زیرا که از دور زمان هذا نصیبی لیلتی
[B][M1]باشد دعایش کار من سودای او بازار من[M2]مکتوب برطومار من هذا نصیبی لیلتی
[B][M1]هر شب که خواجو را ز غم گرینده یابی چون قلم[M2]بر دفترش بینی رقم هذا نصیبی لیلتی
[A]
[B][M1]چو دستان برکشد مرغ صراحی[M2]برآید نوحهٔ مرغ از نواحی
[B][M1]قدح در ده که چشم مست خوبان[M2]قد اتضحت لنا ای اتضاح
[B][M1]الا والله لا اسلو هواهم[M2]ولا اصبوالی قول اللواح
[B][M1]ملامت می‌کنندم پارسایان[M2]الام الام فی حب الملاح
[B][M1]کجا قول خردمندان کنم گوش[M2]که سکران نشنود گفتار صاحی
[B][M1]عدولی عن محبتهم فسادی[M2]و موتی فی مضار بهم صلاحی
[B][M1]دلم جان از گذار دیده درباخت[M2]ولیس علیسه فیه من جناح
[B][M1]زهی از عنبر سارا کشیده[M2]رقم بر گرد کافور رباحی
[B][M1]مغلغلة الی مغناک منی[M2]هنا من مبلغ شروی الریاح
[B][M1]چه مشک آمیزی ای جام صبوحی[M2]چه عنبر بیزی ای باد صباحی
[B][M1]تهب نسائم و الورق ناحت[M2]و شوقنی الصبوح الی الصباح
[B][M1]بده ساقی که گل برقع برافکند[M2]وفاح الروض و ابتسم الاقاحی
[B][M1]ز میخواران کسی را همچو خواجو[M2]ندیدم تشنه بر خون صراحی
[A]
[B][M1]ز رارض دار سعدی یا بارق الغوادی[M2]طف حول ربع سلمی یا ذارع البوادی
[B][M1]غافل مشو ز سوزم چون آه سینه دیدی[M2]و اندیشه کن ز آتش چون دود گشت بادی
[B][M1]نار الهموم هاجت من قلبی اشتعالا[M2]ماه الغرام تجری من مد معی کواد
[B][M1]کس را مباد ازینسان حاصل ز درد هجران[M2]بیخویشی و غریبی رندی و نامرادی
[B][M1]فی اضلعی حللتم کالسر فی الجنان[M2]فی مقلتی نزلتم کالنور فی السواد
[B][M1]هر چند بی هدایت واصل نمی‌توان شد[M2]در عشق سالکانرا جز عشق نیست هادی
[B][M1]یا مولعا بهجری لایمکن اصطباری[M2]یا زایرا لغیری ماغبت عن فؤادی
[B][M1]خواجو چونیک نامی در راه عشق ننگست[M2]تا در پی صلاحی میدان که در فسادی
[A]
[B][M1]چه جرم رفت که رفتی و ترک ما کردی[M2]به خون ما خطی آوردی و خطا کردی
[B][M1]گرت کدورتی از دوستان مخلص بود[M2]چرا برفتی و با دشمنان صفا کردی
[B][M1]کنون که قامت من در پی تو شد چو کمان[M2]دل مرا هدف ناوک بلا کردی
[B][M1]به خشم رفتی و اشکت ز پی دوانیدم[M2]چو رفت آب رخم عزم ماجرا کردی
[B][M1]چرا چو گیسوی مشکین خویشتن در تاب[M2]شدی و پیرهن صبر من قبا کردی
[B][M1]ز دیده رفتی و از دل نمی‌روی بیرون[M2]در آن خرابه ندانم چگونه جا کردی
[B][M1]اگر چنانکه ز چشمم شدی حکایت کن[M2]کز آب چون بگذشتی مگر شنا کردی
[B][M1]چو پیش اسب تو دیدی که می‌نهادم رخ[M2]بشه رخم زدی و بردی و دغا کردی
[B][M1]کدام وقت ز احوال ما بپرسیدی[M2]کدام روز نگاهی به سوی ما کردی
[B][M1]طبیب درد دل خستگان توئی لیکن[M2]که دیده است که رنج کسی دوا کردی
[B][M1]چو در طریق محبت قدم زدی خواجو[M2]ز دست رفتی و سر در سر وفا کردی
[A]
[B][M1]گفتمش از چه دلم بردی و خونم خوردی[M2]گفت از آنروی که دل دادی و جان نسپردی
[B][M1]گفتمش جان ز غمت دادم و سر بنهادم[M2]گفت خوش باش که اکنون ز کفم جان بردی
[B][M1]گفتمش در شکرت چند بحسرت نگرم[M2]گفت درخویش نگه کن که بچشمش خردی
[B][M1]گفتمش چند کنم ناله و افغان از تو[M2]گفت خاموش که ما را بفغان آوردی
[B][M1]گفتمش همنفسم ناله وآه سحرست[M2]گفت فریاد ز دست تو که بس دم سردی
[B][M1]گفتمش رنگ رخم گشت ز مهر تو چو کاه[M2]گفت بر من بجوی گر تو بحسرت مردی
[B][M1]گفتمش در تو نظر کردم و دل بسپردم[M2]گفت آخر نه مرا دیدی و جان پروردی
[B][M1]گفتمش بلبل بستان جمال تو منم[M2]گفت پیداست که برگرد قفس می‌گردی
[B][M1]گفتمش کز می لعل تو چنین بی‌خبرم[M2]گفت خواجو خبرت هست که مستم کردی
[A]
[B][M1]چه کرده‌ام که به یک بارم از نظر بفکندی[M2]نهال کین بنشاندی و بیخ مهر بکندی
[B][M1]کمین گشودی و برمن طریق عقل ببستی[M2]کمان کشیدی و چون ناوکم بدور فکندی
[B][M1]اگر چو مرغ بنالم تو همچو سرو ببالی[M2]و گر چو ابر بگریم تو همچو غنچه بخندی
[B][M1]چو آیمت که ببینم مرا ز کوی برانی[M2]چو خواهمت که در آیم درم بروی ببندی
[B][M1]توقعست که از بنده سایه باز نگیری[M2]ولی ترا چه غم از ذره کافتاب بلندی
[B][M1]پیادگان جگر خسته رنج بادیه دانند[M2]تو خستگی چه شناسی که بر فراز سمندی
[B][M1]از آن ملایم طبعی که ما تنیم و تو جانی[M2]وزان موافق مائی که ما نیم و تو قندی
[B][M1]بحال خود بگذار ای مقیم صومعه ما را[M2]تو و عبادت و عرفان و ما و مستی و رندی
[B][M1]ز من مپرس که خواجو چگونه صید فتادی[M2]تو حال قید چه دانی که بیخبر ز کمندی
[A]
[B][M1]کجا باز آید آن مرغی که با من همقفس بودی[M2]گهی فریاد خوان گشتی گهم فریاد رس بودی
[B][M1]از آن ترسم که صیادی بمکرش صید گرداند[M2]که او پرواز نتواند که دائم در قفس بودی
[B][M1]نمی‌دانم که بر برج که امشب آشیان دارد[M2]بدام آوردمی او را مرا گر زانکه کس بودی
[B][M1]چنان سرمست می‌گشتم ز آوازش که در شبها[M2]که یاد آوری از شحنه کرا بیم از عسس بودی
[B][M1]چه مرغی بلبل آوازی چه بلبل باز پروازی[M2]که این عنقای زرین بال پیشش چون مگس بودی
[B][M1]بگویم روشنت ماهی سریر حسن را شاهی[M2]که سرو ار راست می‌خواهی بر بالاش خس بودی
[B][M1]بجان گر دسترس بودی اسیر قید محنت را[M2]روان در پای شبرنگش فشاندن یکنفس بودی
[B][M1]درین وادی چه به بودی ز آه و ناله و زاری[M2]اگر خورشید هودج را غم از بانگ جرس بودی
[B][M1]گلندامی طلب خواجو که در خلوتگه رامین[M2]اگر هرگز نبودی گل جمال ویس بس بودی
[A]
[B][M1]یاد باد آنکه دلم را مدد جان بودی[M2]درد دلسوز مرا مایهٔ درمان بودی
[B][M1]برخ خوش نظر و عارض بستان افروز[M2]رشک برگ سمن و لالهٔ نعمان بودی
[B][M1]بخط سبز و سر زلف سیاه و لب لعل[M2]خضر و ظلمت و سرچشمهٔ حیوان بودی
[B][M1]پای سرو از قد رعنای تو در گل می‌رفت[M2]خاصه آنوقت که برطرف گلستان بودی
[B][M1]همچو پروانه دلم سوختهٔ عشق تو بود[M2]زانکه در تیره شبم شمع شبستان بودی
[B][M1]در هوای تو چو بلبل زدمی نعرهٔ شوق[M2]که بگلزار لطافت گل خندان بودی
[B][M1]جان به آواز دلاویز تو دادم بر باد[M2]که بوقت سحرم مرغ خوش الحان بودی
[B][M1]با تو پرداخته بودم دل حیران لیکن[M2]خانه پرداز من بیدل حیران بودی
[B][M1]همچو خواجو سر و سامان من از دست برفت[M2]زانکه در قصد من بی سر و سامان بودی
[A]
[B][M1]گر آن مه در نظر بودی چه بودی[M2]ورش بر ما گذر بودی چه بودی
[B][M1]مرا کز بیخودی از خود خبر نیست[M2]گر او را این خبر بودی چه بودی
[B][M1]اگر چون آن پری پیکر در آفاق[M2]پری روی دگر بودی چه بودی
[B][M1]بدینسان کز نظر یکدم جدا نیست[M2]گرش با ما نظر بودی چه بودی
[B][M1]مرا گویند درمان تو صبرست[M2]دریغا صبر گر بودی چه بودی
[B][M1]روانم در شب هجران بفرسود[M2]گر آنشب را سحر بودی چه بودی
[B][M1]مرا چون با سر زلفت سری هست[M2]گرم پروای سر بودی چه بودی
[B][M1]چو بر بام تو باشد مرغ را راه[M2]مرا گر بال و پر بودی چه بودی
[B][M1]ز خواجو سیم و زر داری تمنا[M2]گر او را سیم و زر بودی چه بودی
[A]
[B][M1]ای شمع چگل دوش در ایوان که بودی[M2]وی سرو روان دی بگلستان که بودی
[B][M1]وی آیت رحمت که کست شرح نداند[M2]کی بود نزول تو و در شان که بودی
[B][M1]چون صبح برآمد به سر بام که رفتی[M2]چون شام در آمد بشبستان که بودی
[B][M1]کین بر که کشیدی و کمان بر که گشادی[M2]قلب که شکستی و بمیدان که بودی
[B][M1]ای کام روانم لب چون آب حیاتت[M2]در ظلمت شب چشمهٔ حیوان که بودی
[B][M1]دیشب که مرا جان و دل از داغ تو می‌سوخت[M2]آرام دل و آرزوی جان که بودی
[B][M1]برطرف چمن بلبل خوش خوان که گشتی[M2]درصحن گلستان گل خندان که بودی
[B][M1]تا از دل و جان زان تو گشتیم چو خواجو[M2]آخر بنگوئی که تو خود زان که بودی
[A]
[B][M1]هیچ شکر چو آن دهان دیدی[M2]هیچ تنگ شکر چنان دیدی
[B][M1]آن زمانت که در کنار آمد[M2]جز کمر هیچ در میان دیدی
[B][M1]در چمن همچو شمع مجلس ما[M2]طوطئی آتشین زبان دیدی
[B][M1]راستی را شمائل قد او[M2]هیچ در سرو بوستان دیدی
[B][M1]دل رباتر ز زلف و عارض او[M2]شاخ سنبل بر ارغوان دیدی
[B][M1]در فغانم ز دست قاتل خویش[M2]کشته را هیچ در فغان دیدی
[B][M1]همچو غرقاب عشق او خواجو[M2]هیچ دریای بیکران دیدی
[A]
[B][M1]چه خوش باشد دمی با دوستداری[M2]نشسته در میان لاله زاری
[B][M1]اگر نبود نسیم زلف خوبان[M2]نروید گلبنی بر جویباری
[B][M1]وگر سودای گلرویان نباشد[M2]نخواند بلبلی بر شاخساری
[B][M1]کنارم زان از آب دیده دریاست[M2]که هجران را نمی‌بینم کناری
[B][M1]خیالی گشتم از عشقش ولیکن[M2]ندارم جز خیالش راز داری
[B][M1]فراق جان ز تن آن لحظه باشد[M2]که یاری دور می‌ماند ز یاری
[B][M1]نشاید گفت خواجو پیش هر کس[M2]غم عشقش مگر با غمگساری
[A]
[B][M1]تو آن ماه زهره جبینی و آن سرو لاله عذاری[M2]که بر لاله غالیه سائی و از طره غالیه باری
[B][M1]عقیقست یا لب شیرین عذارست یا گل و نسرین[M2]جمالست یا مه و پروین گلاله‌ست یا شب تاری
[B][M1]گهی می‌کشی بفریبم گهی می‌کشی بعتابم[M2]چه کردم که با من مسکین طریق وفا نسپاری
[B][M1]جدائی ز من چه گزینی چو دانی که صبر ندارم[M2]وفا از تو چشم چه دارم چو دانم که مهر نداری
[B][M1]خوشا بر ترنم بلبل صبوحی و جام لبالب[M2]خوشا با بتان سمن رخ حریفی و باده گساری
[B][M1]ز اوصاف حور بهشتی نشان داده لعبت ساقی[M2]ز انفاس گلشن رضوان خبر داده باد بهاری
[B][M1]چو خواهد چه زهد فروشی چو از جام می نشکیبی[M2]ز خوبان کناره چه گیری چو در آرزوی کناری
[A]
[B][M1]یا باری البرایا یا زاری الذراری[M2]یا راعی الرعایا یا مجری الجواری
[B][M1]سلطان بی وزیری دیان بی‌نظیری[M2]قهار سختگیری ستار بردباری
[B][M1]روق الغصون صنعا زینت کالغوانی[M2]ورق الطیور شوقا توجت کاقماری
[B][M1]سرو از تو در تمایل در کله ربیعی[M2]مرغ از تو در ترنم بر سرو جویباری
[B][M1]یا واهب العطایا یا دافع البلایا[M2]یا غافر الخطایا یا مسری السواری
[B][M1]عکسی فکنده نورت بر شمع آسمانی[M2]بوئی نهاده لطفت در نافه تتاری
[B][M1]ذخر القروم تجبی من سبیک السبایا[M2]لبس‌الجنان تکسوا من برک البراری
[B][M1]از نار نور بخشی وز باد عطر سائی[M2]وز خاک زر فشانی وز آب گوهر آری
[B][M1]اعلیت کل یوم عند الصباح نورا[M2]نقع الظلام جلی من غرة النهاری
[B][M1]خواجه بتحفه پیشت نزلی دگر نیارد[M2]جز حسرت و ندامت جز جرم و شرمساری
[A]
[B][M1]آب رخ ما بری و باد شماری[M2]خون دل ما خوری و باک نداری
[B][M1]دست نگارین بروی ما چه فشانی[M2]ساعد سیمین بخون ما چه نگاری
[B][M1]دل بسر زلف دلکش تو سپردیم[M2]گر چه تو با هیچ خسته دل نسپاری
[B][M1]اینهمه دلها بری ز دست ولیکن[M2]خاطر دلداده‌ئی بدست نیاری
[B][M1]چند کنی خواریم چو جان عزیزی[M2]شرط عزیزان نباشد اینهمه خواری
[B][M1]گر چه اسیر تو در شمار نیاید[M2]هیچکسی را بهیچ کس نشماری
[B][M1]بر سر ره کشتگان تیغ جفا را[M2]بگذری و در میان خون بگذاری
[B][M1]این نه طریق محبتست و مودت[M2]وین نبود شرط دوستدای و یاری
[B][M1]دمبدم از فرقت تو دیدهٔ خواجو[M2]سیل براند بسان ابر بهاری
[A]
[B][M1]ای دلم بسته ز زلف سیهت زناری[M2]نافهٔ مشک تتار از سر زلفت تاری
[B][M1]خط مشکین تو از غالیه بر صفحهٔ ماه[M2]گرد آن نقطهٔ موهوم کشد پرگاری
[B][M1]بر گل عارضت آن خال سیاه افتادست[M2]همچو زنگی بچه‌ئی بر طرف گلزاری
[B][M1]گر کسی برخورد از لعل لبت اولی من[M2]ور دل از دست رود در سر زلفت باری
[B][M1]کار زلف سیهت گر بدلم در بندست[M2]سهل باشد اگرش زین بگشاید کاری
[B][M1]دلم آن طره هندو بسیه کاری برد[M2]چون فتادم من بیدل به چنان طراری
[B][M1]نرگس مست تو گر باده چنین پیماید[M2]نیست ممکن که ز مجلس برود هشیاری
[B][M1]گرهی از شکن زلف چلیپا بگشای[M2]تا بهر موی ببندم پس ازین زناری
[B][M1]ظاهر آنست که ضایع گذرد عمر عزیز[M2]مگر آن دم که برآری نفسی با یاری
[B][M1]میل خاطر بگلستان نکشد خواجو را[M2]اگرش دست دهد طلعت گلرخساری
[A]
[B][M1]ای نفس مشک بیز باد بهاری[M2]غالیه بوئی مگر نسیم نگاری
[B][M1]بر سر زلفش گذشته‌ئی که بدینسان[M2]نافه گشائی کنی و مشک نثاری
[B][M1]جان گرامی فدای خاک رهت باد[M2]کز من مسکین قدم دریغ مداری
[B][M1]گر گذری باشدت بمنزل آن ماه[M2]لطف بود گر پیام من بگذاری
[B][M1]گو چه شود گر خلاف قول بد اندیش[M2]کام دل ریش این شکسته برآری
[B][M1]ای ز سر زلف مشکسای معنبر[M2]بر سر آتش نهاده عود قماری
[B][M1]چون بزبان قلم حدیث تو رانم[M2]آیدم از خامه بوی مشک تتاری
[B][M1]غاب اذاغبت فی الصبابة صبری[M2]بان اذا بنت فی‌العباد قراری
[B][M1]من چو برون از تو دستگیر ندارم[M2]چون سر زلفم مگر فرو نگذاری
[B][M1]زور و زرم با تو چون ز دست نخیزد[M2]چاره چه باشد برون ز ناله و زاری
[B][M1]هر نفس از شاخسار شوق برآید[M2]غلغل خواجو چه جای نغمه ساری
[A]
[B][M1]بخوبی چو یار من نباشد یاری[M2]نگاری مهوشی بتی عیاری
[B][M1]چو رویش کو لاله‌ئی چو قدش سروی[M2]چو خالش کو مهره‌ئی چو زلفش ماری
[B][M1]شب زلفش بر قمر نهد زنجیری[M2]خط سبزش گرد گل کشد پرگاری
[B][M1]شکار افکن آهویش خدنگ اندازی[M2]سمن سا هندویش پریشان کاری
[B][M1]ز زلفش در هر سری بود سودائی[M2]ز چشمش در هر طرف بود بیماری
[B][M1]اگر باری از غمم ندارد بر دل[M2]دلم باری جز غمش ندارد باری
[B][M1]بدلداری کردنش نباشد میلی[M2]ولی جز دل بردنش نباشد کاری
[B][M1]گر انکارم می‌کنند کو بیدینست[M2]نباشد جز با بتان مرا اقراری
[B][M1]چو خواجو خواهم که جان برو فشانم[M2]ولیکن جان را کجا بود مقداری
[A]
[B][M1]ای مهر ماه روی ترا زهره مشتری[M2]بر مشتریت پردهٔ دیبای ششتری
[B][M1]لعلت نگین خاتم خوبی وصف زده[M2]بر گرد روی خوب تو هم دیو و هم پری
[B][M1]در ساحری اگر ز جهان بر سر آمدست[M2]گاویست پیش آهویت این لحظه سامری
[B][M1]چون چشم چشم بند تو در خاطرم فتاد[M2]بنمود طبع من ید بیضا بساحری
[B][M1]گر ننگری بچشم عنایت بسوی من[M2]بینی تنم ز مهر هلالی چو بنگری
[B][M1]آن دل که من بملک دو عالم ندادمی[M2]بردی به دلبری ز من آیا چه دلبری
[B][M1]تا شد درست روی من دلشکسته زر[M2]پیدا شدست رونق بازار زرگری
[B][M1]خواجو چو وصف لعل گهرپرور تو کرد[M2]بشکست قدر شعر چو لؤلؤی جوهری
[A]
[B][M1]ای که بر دیدهٔ صاحب‌نظران می‌گذری[M2]پرده بردار که تا خلق ببینند پری
[B][M1]می‌روی فارغ و خلقی نگران از پس و پیش[M2]تا تو یک ره ز سر لطف در ایشان نگری
[B][M1]همه شب منتظر موکب صبحم که مرا[M2]بوی زلف تو دهد نکهت باد سحری
[B][M1]بامدادان که صبا حله خضرا پوشد[M2]نوعروسان چمن را بگه جلوه‌گری
[B][M1]این طراوت که تو داری چو بگلزار آئی[M2]گل رویت ببرد رونق گلبرگ طری
[B][M1]در کمالیت حسنت نرسد درک عقول[M2]هر چه در خاطرم آید تو از آن خوبتری
[B][M1]وه که گر پرده براندازی و زین پرده زنی[M2]پردهٔ راز معمای جهان را بدری
[B][M1]ور بدین شکل و شمایل بدر آئی روزی[M2]نه دل من که دل خلق جهانی ببری
[B][M1]خون خواجوست بتاریخته بر خاک درت[M2]تا بدانی که دگر باره بعزت گذری
[A]
[B][M1]گل سوری دگر بجلوه گری[M2]می‌کند صید بلبل سحری
[B][M1]بطراوت سمن رخان چمن[M2]می‌برند آب لاله برگ طری
[B][M1]بوی گیسوی یار می‌شنوم[M2]یا نسیم بنفشهٔ طبری
[B][M1]گل بستان فروز دم نزند[M2]پیش رخسار او ز خوش نظری
[B][M1]بر درش بسکه دوست می‌خوانم[M2]دوست می‌خواندم بکبک دری
[B][M1]چون نویسم حدیث لعل لبش[M2]قصب جامه‌ام شود شکری
[B][M1]پیش چشمش حدیث نرگس مست[M2]بود آهو و عین بی بصری
[B][M1]مردم چشمم افکند بر زر[M2]دمبدم لعل پارهٔ جگری
[B][M1]روزم از شب نمی‌شود روشن[M2]بی رخ و زلف او ز بیخبری
[B][M1]دیو در اعتقاد من آنست[M2]که مرا منع می‌کند ز پری
[B][M1]عمر خواجو بزخم تیر فراق[M2]گشت دور از جمال او سپری
[A]
[B][M1]چو چشم مست تو با خواب می‌کند بازی[M2]دو چشم من همه با آب می‌کند بازی
[B][M1]چنین که غمزهٔ شوخ تو مست و مخمورست[M2]چرا بگوشهٔ محراب می‌کند بازی
[B][M1]ببین که آهوی روباه باز صیادت[M2]چگونه با دل اصحاب می‌کند بازی
[B][M1]چو خون چشم من آمد بجوش از آنرویست[M2]که با سرشک چو عناب می‌کند بازی
[B][M1]ز زیر پهلوی پر خار من چه غم دارد[M2]کسی که بر سر سنجاب می‌کند بازی
[B][M1]بیا که زلف رسن باز هندو آسایت[M2]شبی دراز بمهتاب می‌کند بازی
[B][M1]دلم ز بیخردی همچو طفل بازیگر[M2]بدان کمند رسن تاب می‌کند بازی
[B][M1]تفرجیست که شب باز طره‌ات همه شب[M2]بنور شمع جهانتاب می‌کند بازی
[B][M1]عجب ز مردم بحرین دیده‌ات خواجو[M2]که در میانهٔ غرقاب می‌کند بازی
[A]
[B][M1]میا در قلب عشق ایدل که بازی نیست جانبازی[M2]مکن بر جان خویش آخر ز راه کین کمین سازی
[B][M1]همان بهتر که باز آئی از این پرواز بی‌حاصل[M2]که کبک خسته نتواند که با بازان کند بازی
[B][M1]چو می‌سوزیم و می‌سازیم همچون عود در چنگت[M2]چرا ای مطرب مجلس دمی با ما نمی‌سازی
[B][M1]چه باشد چون من نالان بضربت گشته‌ام قانع[M2]اگر یک نوبتم در برکشی چون ساز و بنوازی
[B][M1]دلم را گر نمی‌خواهی که سوزی ز آتش سودا[M2]ز خال عنبرین فلفل چرا بر آتش اندازی
[B][M1]بر افروزی روان حسن اگر عارض برافروزی[M2]بر اندازی بنای عقل اگر برقع براندازی
[B][M1]چرا باید که خون عالمی ریزی و عالم را[M2]ز مردم باز پردازی و با مردم نپردازی
[B][M1]نباشد عیب اگر گردم قتیل چشم خونخوارت[M2]که هم روزی شهید آید به تیغ کافران غازی
[B][M1]بترک جان بگو خواجو گرت جانانه می‌باید[M2]که در ملکی نشاید کرد سلطانی به انبازی
[A]
[B][M1]گرفتمت که بگیرم عنان مرکب تازی[M2]کجا روم که فرس بر من شکسته نتازی
[B][M1]تو شاهبازی و دانم که تیهوان نتوانند[M2]که در نشیمن عنقا کنند دعوی بازی
[B][M1]شبان تیره بسی برده‌ام بخر و روزی[M2]شبی چو زلف سیاهت ندیده‌ام بدرازی
[B][M1]ضرورتست که پیشت چو شمع سوزم و سازم[M2]گرم چو شمع بسوزی ورم چو عود بسازی
[B][M1]مرا بضرب تو چون چنگ سرخوشست ولیکن[M2]تو دانی ار بزنی حاکمی و گر بنوازی
[B][M1]بدوستی که چو دل قلب و نادرست نیایم[M2]گرم در آتش سوزنده همچو زر بگدازی
[B][M1]بخون بشوی مرا چون قتیل تیغ تو گشتم[M2]که در شریعت عشقت شهید باشم و غازی
[B][M1]چو روشنست که نور بقا ثبات ندارد[M2]به ناز خویش و نیاز من شکسته چه نازی
[B][M1]فدای جان تو خواجو اگر قتیل تو گردد[M2]ولی بقتل وی آن به که دست خویش نیازی
[A]
[B][M1]سحر چون باد عیسی دم کند با روح دمسازی[M2]هزار آوا شود مرغ سحر خوان از خوش آوازی
[B][M1]بده آبی و از مستان بیاموز آتش انگیزی[M2]بزن دستی و از رندان تفرج کن سراندازی
[B][M1]ز پیمان بگذر ای صوفی و درکش بادهٔ صافی[M2]که آن بهتر که مستانرا کند پیمانه دمسازی
[B][M1]درین مدت که از یاران جدا گشتیم و غمخواران[M2]توئی ای غم که شب تا روز ما را محرم رازی
[B][M1]چو آن مهوش نمی‌آرم پریروئی به زیبائی[M2]چو آن لعبت نمی‌بینم گلندامی به طنازی
[B][M1]مرا تا جان بود در تن ز پایت برندارم سر[M2]گر از دستم بری بیرون و از پایم دراندازی
[B][M1]کسی کو را نظر باشد بروی چون تو منظوری[M2]خیالست این که تا باشد کند ترک نظر بازی
[B][M1]چرا از طره‌آموزی سیه‌کاری و طراری[M2]چرا از غمزه‌گیری یاد خونخواری و غمازی
[B][M1]تو خود با ما نپردازی و بی روی تو هر ساعت[M2]کند جانم ز دود دل هوای خانه پردازی
[B][M1]چو کشتی ضایعم مگذار و چون باد از سرم مگذر[M2]که نگذارد شهیدان را میان خاک و خون غازی
[B][M1]سر از خنجر مکش خواجو اگر گردنکشی خواهی[M2]که پای تیغ باید کرد مردانرا سراندازی
[A]
[B][M1]اگر تو عشق نبازی بعمر خویش چه نازی[M2]که کار زنده‌دلان عشق بازی است نه بازی
[B][M1]مرا بجور رقیبان مران ز کوی حبیبان[M2]درون کعبه چه باک از مخالفان حجازی
[B][M1]میان حلقهٔ رندان مگو ز توبه و تقوی[M2]بیان عشق حقیقی مجو ز عشق مجازی
[B][M1]مکن ملامت رامین اگر ملازم ویسی[M2]مباش منکر محمود اگر مقر ایازی
[B][M1]بمیر بر سر کویش گرت بود سر کویش[M2]که پیش اهل حقیقت شهید باشی و غازی
[B][M1]کنند گوشه‌نشینان کنج خلوت چشمم[M2]هزار میخی مژگان بخون دیده نمازی
[B][M1]به تیرگی و درازی شبی چو دوش ندیدم[M2]اگر چه زلف تو از دوش بگذرد بدرازی
[B][M1]متاب روی ز مهر ار چه آفتاب منیر[M2]بحسن خویش مناز ار چه در تنعم و نازی
[B][M1]بزیر پای تو خواجو اگر چه مور بمیرد[M2]ترا خبر نبود بر فراز ابرش تازی
[B][M1]اگر چه بلبل باغ محبتست ولیکن[M2]مگس چگونه کند پیش باز دعوی بازی
[A]
[B][M1]صبح وصل از افق مهر بر آید روزی[M2]وین شب تیرهٔ هجران بسر آید روزی
[B][M1]دود آهی که بر آید ز دل سوختگان[M2]گرد آئینهٔ روی تو در آید روزی
[B][M1]هر که او چون من دیوانه ز غم کوه گرفت[M2]سیلش از خون جگر بر کمر آید روزی
[B][M1]وانکه او سینه نسازد سپر ناوک عشق[M2]تیر مژگان تواش بر جگر آید روزی
[B][M1]می‌رسانم بفلک ناله و می‌ترسم از آن[M2]که دعای سحرم کارگر آید روزی
[B][M1]عاقبت هر که کند در رخ و چشم تو نگاه[M2]هیچ شک نیست که بیخواب و خور آید روزی
[B][M1]هست امیدم که ز یاری که نپرسد خبرم[M2]خبری سوی من بیخبر آید روزی
[B][M1]بفکنم پیش رخش جان و جهان را ز نظر[M2]گرم آن جان جهان در نظر آید روزی
[B][M1]همچو خواجو برو ای بلبل و با خار بساز[M2]که گل باغ امیدت ببر آید روزی
[A]
[B][M1]ای آفتاب رویت در اوج دلفروزی[M2]وی تیر چشم مستت در عین دیده دوزی
[B][M1]در چنگ آرزویت سوزم چو عود و سازم[M2]چون چنگم ار بسازی چون عودم ار بسوزی
[B][M1]رفتیم و روز وصلت روزی نبود ما را[M2]یا رب شب جدائی کس را مباد روزی
[B][M1]ای شمع جمع مستان بخرام در شبستان[M2]تا بزم می‌پرستان از چهره بر فروزی
[B][M1]گفتی شبی که وصلم هم روزی تو باشد[M2]ای روز وصل جانان آخر کدام روزی
[B][M1]در نیم شب برآید صبح جهان فروم[M2]گر نیم شب در آید خورشید نیم روزی
[B][M1]گل گر چه از لطافت بستان فروز باشد[M2]نبود چو آن سمنبر در بوستان فروزی
[B][M1]خواجو بچشم معنی کی نقش یار بینی[M2]تا چشم نقش بین را ز اغیار بر ندوزی
[A]
[B][M1]در دلم بود کزین پس ندهم دل بکسی[M2]چکنم باز گرفتار شدم در هوسی
[B][M1]نفس صبح فرو بندد از آه سحرم[M2]گر شبی بر سر کوی تو برآرم نفسی
[B][M1]بجهانی شدم از دمدمهٔ کوس رحیل[M2]که کنون راضیم از دور ببانگ جرسی
[B][M1]نیست جز کلک سیه روی مرا همسخنی[M2]نیست جز آه جگر سوز مرا همنفسی
[B][M1]عاقبت کام دل خویش بگیرم ز لبت[M2]گر مرا بر سر زلف تو بود دسترسی
[B][M1]بر سر کوت ندارم سر و پروای بهشت[M2]زانکه فردوس برین بیتو نیرزد بخسی
[B][M1]تشنه در بادیه مردیم باومید فرات[M2]وه که بگذشت فراتم ز سر امروز بسی
[B][M1]هر کسی را نرسد از تو تمنای وصال[M2]آشیان بر ره سیمرغ چه سازد مگسی
[B][M1]خیز خواجو که گل از غنچه برون می‌آید[M2]بلبلی چون تو کنون حیف بود در قفسی
[A]
[B][M1]تو چون قربان نمی‌گردی کجا همکیش ما باشی[M2]بترک خویش و بیگانه بگو تا خویش ما باشی
[B][M1]اگر دردت شود درمان علاج رنج ما گردی[M2]وگر زخمت شود مرهم روان ریش ما باشی
[B][M1]حیات جاودان یابی اگر در راه ما میری[M2]برآری نام سلطانی اگر درویش ما باشی
[B][M1]تو چون جانی همان بهتر که از ما سیر برنائی[M2]تو چون شمعی چنان خوشتر کزین پس پیش ما باشی
[B][M1]اگر خون دل از مژگان بریزی آب خود ریزی[M2]وگر زهر از لب خنجر ننوشی نیش ما باشی
[B][M1]جهانداران نهندت عید اگر قربان ما گردی[M2]کمانداران کنندت زه اگر در کیش ما باشی
[B][M1]برو خواجو که بدنامان ز نیک و بد نیندیشند[M2]تو بد نامی عجب دارم که نیک اندیش ما باشی
[A]
[B][M1]گر بفریب می‌کشی ور بعتاب می‌کشی[M2]دل به تو می‌کشد مر از آنکه لطیف و دلکشی
[B][M1]آب حیات می‌برد لعل لب چو آتشت[M2]و آب نبات می‌چکد زان لب لعل آتشی
[B][M1]حاصل من ز خط تو نیست به جز سیه رخی[M2]پایهٔ من ز زلف تو نیست به جز مشوشی
[B][M1]تیر ترا منم هدف گر تو خدنگ می‌زنی[M2]تیغ ترا منم سپر گر تو اسیر می‌کشی
[B][M1]زلف تو در فریب دل چند کند سیه‌گری[M2]چشم تو در کمین جان چند کند کمانکشی
[B][M1]چون دم خوش نمی‌زنم بی لب لعل دلکشت[M2]بار غم تو چون کنم گر نکشم به ناخوشی
[B][M1]خواجو از آتش رخش آب رخت بباد شد[M2]زانکه چو زلف هندویش بر سر آب و آتشی
[A]
[B][M1]یا حادی‌النیاق قد ذبت فی‌الفراق[M2]عرج علی اهیلی و اخبرهم اشتیاقی
[B][M1]بشنو نوای عشاق از پرده سپاهان[M2]زانرو که در عراقست آن لعبت عراقی
[B][M1]یا مشرب المحیا قم واسقنا الحمیا[M2]فالعیش قد تهیا والوصل فی‌التلاقی
[B][M1]بنشاند باد بستان مجلس بدل نشانی[M2]برد آب آب و آتش ساقی بسیم ساقی
[B][M1]قد طاب وقت شربی یا من یروم قربی[M2]فی‌الیل اذ تهیا مع منیتی اغتباقی
[B][M1]ساقی بده کزین می در بزم دردنوشان[M2]گر باقیست جامی آنست عمر باقی
[B][M1]فی الراح ارتیاحی لا اسمع اللواحی[M2]لکن مع الملاحی اشرب علی‌السواقی
[B][M1]من رند و می پرستم پندم مده که مستم[M2]کز دست کس نگیرم جز می ز دست ساقی
[B][M1]یا منیة المتیم صل عاشقیک وارحم[M2]فالقلب مستهام من شدة الفراقی
[B][M1]دور از رخت چو خواجو دورم ز صبر و طاقت[M2]لیکن بطاق ابرو از دلبران تو طاقی
[A]
[B][M1]شبست و خلوت و مهتاب و ساغر ای بت ساقی[M2]بریز خون صراحی بیار باده باقی
[B][M1]خوشا بوقت سحر بر سماع بلبل شب خیز[M2]شراب راوقی از دست لعبتان رواقی
[B][M1]تو خضر وقتی و شب ظلمتست در قدح آویز[M2]که باده آب حیاتست خاصه از لب ساقی
[B][M1]نوای نغمهٔ عشاق از اصفهان چه خوش آید[M2]مرا که میل عراقست و شاهدان عراقی
[B][M1]دوای درد جدایی کجا به صبر توان کرد[M2]بیار شربت وصل ار طبیب درد فراقی
[B][M1]مقیم طاق دو ابروی تست مردم چشمم[M2]وگر چه جفت غمم بیتو در زمانه تو طاقی
[B][M1]کجا بگرد سمندت رسد پیادهٔ مسکین[M2]بدین صفت که تو گردون خرام برق براقی
[B][M1]تو آفتاب بلندی ولی زوال نداری[M2]تو ماه مهرفروزی ولی بری ز محاقی
[B][M1]تو خون خواجو اگر می‌خوری غریب نباشد[M2]که از نتیجهٔ خونخواران جنگ براقی
[A]
[B][M1]تشنه‌ام تا بکی آخر بده آبی ساقی[M2]فی حشای اضطرمت نایرة الا شواق
[B][M1]عمر باقی بر صاحب‌نظران دانی چیست[M2]آنچه از بادهٔ دوشینه بماند باقی
[B][M1]عنت الورق علی قلقلة الاقداح[M2]و لنا القرقف فی بلبلة الاحداق
[B][M1]گر گل از گل بدمد بیدل جان افشانرا[M2]صحف تکتب بالدمع علی‌الاوراق
[B][M1]ایکه هستی ز نظر غایب و حاضر در دل[M2]فی‌الکری طیفک ما غاب عن اماق
[B][M1]تو اگر فتنه دور قمری نادر نیست[M2]که به رخسار چو مه نادرهٔ آفاقی
[B][M1]گرچه روزی به نهایت رسد ایام بقا[M2]فی‌الهوی لا تتناهی طرق العشاق
[B][M1]سر برای تو که هم دردی و هم درمانی[M2]جان فدای تو که هم زهری و هم تریاقی
[B][M1]ان للمغرم فی‌النشوة صحوا رفقا[M2]لا تلوموا واعینوا زمرا لفساق
[B][M1]دلق ازرق به می لعل گرو کن خواجو[M2]که مناسب نبود عاشقی و زراقی
[B][M1]جام می گیر که بر بام سماوات زنیم[M2]علم مرشدی و نوبت به اسحاقی
[A]
[B][M1]تبسمت الزهر والمزن باک[M2]و غررت الودق و الدیک حاک
[B][M1]نسیم عراقی ندانم چه بادی[M2]زمین سپاهان ندانم چه خاکی
[B][M1]بدین مشک سائی و عنبر فشانی[M2]ایا نفحة الریح روحی فداک
[B][M1]ندانم چه نقشی که مثل تو صورت[M2]مصور نگردد ز آبی و خاکی
[B][M1]ریاض بهشتی بدین روح بخشی[M2]چراغ سپهری بدین تابناکی
[B][M1]خرد را فریبی و دل را امیدی[M2]روانرا حیاتی و تن را هلاکی
[B][M1]نه در دل ممکن که در قلب جانی[M2]نه از گل مرکب که از روح پاکی
[B][M1]مررنا باکناف نجد و بتنا[M2]بواد الاراک لعلی اراک
[B][M1]چو خواجو بدست ار جام خور آئین[M2]اگر مست گلچهر اورنگ تا کی
[A]
[B][M1]دلکم برد بغارت ز برم دلبرکی[M2]سر فرو کرده پری پیکرک از منظرکی
[B][M1]نرگس هندوک مستک او جادوکی[M2]سنبل زنگیک پستک او کافرکی
[B][M1]بختکم شورک از آن زلفک شورانگیزک[M2]سخنش تلخک و شیرین لبکش شکرکی
[B][M1]چشمم از لعلک در پوشک او در پاشک[M2]لیکن از منطقکش هر سخنی گوهرکی
[B][M1]دلکم شد سر موئی و چو موئی تنکم[M2]تا جدا ماند کنارم ز میان لاغرکی
[B][M1]بر دلم عیب نگیرید که دیوانککیست[M2]چه کند نیست گزیرش ز پری پیکرکی
[B][M1]قدکم شد چو سر زلف صنوبر قدکی[M2]رخکم گشت چو زر در غم سیمین برکی
[B][M1]از تو ای سرو قدک کیست که بر خواهد خورد[M2]گر چه از سرو خرامان نخورد کس برکی
[B][M1]سرک اندر سرک عشق تو کردم لیکن[M2]با من خسته دلک نیست ترا خود سرکی
[B][M1]غمکت می‌خورم و نیست غمت غمخورکم[M2]هیچ گوئی که مرا بود گهی غمخورکی
[B][M1]خواجو از حلقکک زلف تو شد حلقه بگوش[M2]زانکه عیبی نبود گر بودت چاکرکی
[A]
[B][M1]چون نیست ما را با او وصالی[M2]کاجی بکویش بودی مجالی
[B][M1]زین به چه باید ما را که آید[M2]از خاک کویش باد شمالی
[B][M1]همچون هلالی گشتم چو دیدم[M2]بر طرف خورشید مشکین هلالی
[B][M1]جانم ز جانان سر بر نتابد[M2]کز جان نباشد تن را ملالی
[B][M1]از شوق لعلش دل شد چو میمی[M2]وز عشق زلفش قد شد چو دالی
[B][M1]در چنگ زلفش دل پای بندی[M2]بر خاک کویش جان پایمالی
[B][M1]دانی که چونم دور از جمالش[M2]از مویه موئی وز ناله نالی
[B][M1]هر شب خیالش آید به پیشم[M2]شخص ضعیفم بیند خیالی
[B][M1]آنکس چه داند حال ضعیفان[M2]کو را نبودست یکروز حالی
[B][M1]می‌رفت خواجو با خویش می‌گفت[M2]کان شد که با او بودت وصالی
[A]
[B][M1]دوش بر طرف چمن گلبانگ می‌زد بلبلی[M2]می‌فکند از ناله هر دم در گلستان غلغلی
[B][M1]کانکه زیر گنبد نیلوفری دارد وطن[M2]از گلندامی ندارد چاره و ما از گلی
[B][M1]محمل ما را درین وادی کجا باشد نزول[M2]زانکه در راه محبت کس نیابد منزلی
[B][M1]هیچ بادی بر نمی‌آید در این طوفان و موج[M2]که افکند از کشتی ما تخته‌ئی بر ساحلی
[B][M1]منکر مستان نباشد هر که باشد هوشیار[M2]زانکه باشد بی‌جنون هر جا که باشد عاقلی
[B][M1]عالمی کو در خرابات فنا ساغر کشد[M2]پیش ما فاضلتر از صد ساله زهد جاهلی
[B][M1]هیچ دل بر کشتگان ضربت عشقت نسوخت[M2]زانکه زلف دلکشت نگذاشت در عالم دلی
[B][M1]حاصلی در عشق ممکن نیست جز بی‌حاصلی[M2]چون توان کردن چو ما را نیست زین به حاصلی
[B][M1]خیز خواجو چون ز زهد و توبه کارت مشکلست[M2]باده پیش آور که بی می حل نگردد مشکلی
[A]
[B][M1]خوشا شراب محبت ز ساغر ازلی[M2]قدح بروی صبوحی کشان لم یزلی
[B][M1]ز دست ساقی تحقیق اگر خوری جامی[M2]شراب را ابدی دان و جام را ازلی
[B][M1]بزیر جامه چو زنار بینمت چون شمع[M2]چه سود راندن مقراض و خرقهٔ عسلی
[B][M1]مشو بحسن عمل غره و بزهد مناز[M2]که خواندت خرد پیر زاهد عملی
[B][M1]ز آب و گل نشود چون تو لعبتی پیدا[M2]ندانم از چه گلی دانمت که از چگلی
[B][M1]چگونه از سر کویت کنم جلای وطن[M2]که هست سوز درونم خفی و گریه جلی
[B][M1]کجا ز زلف تو پیوند بگسلد دل من[M2]که کار زلف تو دل بندیست و دل گسلی
[B][M1]محب روی توام در جواب دعوی عشق[M2]دل شکسته وکیلست و جان خسته ولی
[B][M1]متاب روی ز خواجو که زلف هندویت[M2]بخورد خون دل ریشش از سیاه دلی
[A]
[B][M1]راه بی پایان عشقت را نیابم منزلی[M2]قلزم پر شور شوقت را نبینم ساحلی
[B][M1]نیست در دهر این زمان بی گفت و گویت مجمعی[M2]نیست در شهر این نفس بی‌جست و جویت محفلی
[B][M1]مهر رویت می‌نهد هر روز مهری بر لبی[M2]چشم مستت می‌زند هر لحظه تیغی بر دلی
[B][M1]چون کنم قطع منازل بی‌گل رخسار تو[M2]لاله‌زاری گردد از خون دلم هر منزلی
[B][M1]بر سر کوی غمت هر جا که پایی می‌نهم[M2]بینم از دست سرشک دیده پایی در گلی
[B][M1]رنگ رخسارت نمی‌بینم ببرگ لاله‌ئی[M2]بوی گیسویت نمی‌یابم ز شاخ سنبلی
[B][M1]کی بدست آید گلی چون آن رخ بستانفروز[M2]یا سراید در چمن مانند خواجو بلبلی
[A]
[B][M1]یا من الیک میلی قف ساعة قبیلی[M2]بالدمع بل ذیلی هذا نصیب لیلی
[B][M1]هر شب که باده نوشم وز تاب سینه جوشم[M2]تا صبحدم خروشم هذا نصیب لیلی
[B][M1]از اشگ دل گدازم پیدا شدست رازم[M2]لیکن چه چاره سازم هذا نصیب لیلی
[B][M1]از بند باز کن خو وزو دوست کام دل جو[M2]زلفش بگیر و میگو هذا نصیب لیلی
[B][M1]هر شب به جست و جویش گردم بگرد کویش[M2]گریم در آرزویش هذا نصیب لیلی
[B][M1]بلبل ز شاخساران با نالهٔ هزاران[M2]گوید بنوبهاران هذا نصیب لیلی
[B][M1]تا روز از دل و جان چون بلبل سحر خوان[M2]گویم دعای سلطان هذا نصیب لیلی
[B][M1]خواجو مگو فسانه در کش می شبانه[M2]بر گوی این ترانه هذا نصیب لیلی
[A]
[B][M1]یا ملولا عن سلامی انت فی‌الدنیا مرامی[M2]کلما اعرضت عنی زدت شوقا فی غرامی
[B][M1]گر چه مه در عالم آرائی ز گیتی بر سر آمد[M2]کی تواند شد مقابل با رخت از ناتمامی
[B][M1]طوطی دستانسرا شد مطرب از بلبل نوائی[M2]مطرب بستانسرا شد طوطی از شیرین کلامی
[B][M1]پخته‌ئی کوتا بگوید واعظ افسرده دلرا[M2]کی ندیده دود از آتش ترک گرمی کن که خامی
[B][M1]صید گیسوئی نگشتی زان سبب ایمن ز قیدی[M2]دانهٔ خالی ندیدی لاجرم فارغ ز دامی
[B][M1]درس تقوی چند خوانی خاصه بر مستان عاشق[M2]وز فضیلت چند گویی خاصه با رندان عامی
[B][M1]گر به بدنامی برآید نام ما ننگی نباشد[M2]زانکه بدنامی درین ره نیست الا نیک نامی
[B][M1]عارض بین خورده خون لاله در بستانفروزی[M2]قامتش بین برده دست از نارون در خوش خرامی
[B][M1]تاجداری نیست الا بر در خوبان گدائی[M2]پادشاهی نیست الا پیش مهرویان غلامی
[B][M1]ساکن دیر مغانرا از ملامت غم نباشد[M2]زانکه در بیت‌الحرام اندیشه نبود از حرامی
[B][M1]بت پرستان صورتش را سجده می‌آرند و شاید[M2]گر کند خواجو بمعنی آن جماعت را امامی
[A]
[B][M1]گر آفتاب نباشد تو ماه چهره تمامی[M2]که آفتاب بلندی چو بر کنارهٔ بامی
[B][M1]کنون تو سرو خرامان بگاه جلوهٔ طاوس[M2]هزار بار سبق برده‌ئی بکبک خرامی
[B][M1]گرم قبول کنی همچو بندگان بارادت[M2]بدیده گر بنشینی بایستم بغلامی
[B][M1]اگر چه غیرتم آید که با وجود حریفان[M2]مثال آب حیاتی که در میان ظلامی
[B][M1]اگر چراغ نباشد مرا تو چشم و چراغی[M2]ور آفتاب نباشد مرا تو ماه تمامی
[B][M1]ز شام تا بسحر شمع‌وار پیش وجودت[M2]بسوختیم ولیکن دلت نسوخت ز خامی
[B][M1]مگر تو باغ بهشتی نگویمت که چو حوری[M2]مرا تو جان و جهانی ندانمت که کدامی
[B][M1]براه بادیه ما را بمان بخار مغیلان[M2]شب رحیل که گفتیم ترک جان گرامی
[B][M1]محب دوست نیندیشد از جفای رقیبان[M2]ترا که شوق حرم نیست غم بود ز حرامی
[B][M1]چه باشد ار به عنایت نظر کنی سوی خواجو[M2]چرا که لطف تو عامست و آن ستم زده عامی
[A]
[B][M1]کس به نیکی نبرد نام من از بدنامی[M2]زانکه در شهر شدم شهره بدرد آشامی
[B][M1]آنچنان خوار و حقیرم که مرا دشمن و دوست[M2]چون سگ از پیش برانند بدشمن کامی
[B][M1]ما چنین سوختهٔ باده و افسرده دلان[M2]احتراز از می جوشیده کنند از خامی
[B][M1]تا دلم در گره زلف دلارام افتاد[M2]بر سر آتش و آبست ز بی‌آرامی
[B][M1]عقل را بار نباشد به سراپردهٔ عشق[M2]زانکه ره در حرم خاص نیابد عامی
[B][M1]شیرگیران باردات همه در دام آیند[M2]تا کند آهوی شیرافکن او بادامی
[B][M1]راستان سرو شمارندت اگر در باغی[M2]صادقان صبح شمارندت اگر بر بامی
[B][M1]راستی را چو تو بر طرف چمن بگذشتی[M2]سرو بر جای فرو ماند ز بی‌اندامی
[B][M1]چند گوئی سخن از خال سیاهش خواجو[M2]طمع از دانه ببر زانکه کنون در دامی
[A]
[B][M1]ای رفته پیش چشمهٔ نوش تو آب می[M2]چشم تو مست خواب و تو مست و خراب می
[B][M1]فرخنده روز آنکه بروی تو هر دمش[M2]طالع شود ز مطلع جام آفتاب می
[B][M1]اکنون که باد صبح گشاید نقاب گل[M2]آب فسرده را ز چه سازی نقاب می
[B][M1]تا کی کنم ز دیدهٔ می لعل در قدح[M2]از گوهر قدح بنما لعل ناب می
[B][M1]حاجت بشمع نیست که بزم معاشران[M2]روشن بود بتیره شب از ماهتاب می
[B][M1]هر چند گفته‌اند حکیمان که نافعست[M2]محروریان آتش غم را لعاب می
[B][M1]ساقی ز دور ما قدحی چند در گذار[M2]کز بسکه آتشست نداریم تاب می
[B][M1]چشمم نگر ز شوق تو قائم مقام جام[M2]اشکم ببین ز لعل تو نایب مناب می
[B][M1]خواجو که هست بر در میخانه خاک راه[M2]با او مگوی هیچ سخن جز زباب می
[A]
[B][M1]ای مقیمان درت را عالمی در هر دمی[M2]رهروان راه عشقت هر دمی در عالمی
[B][M1]با کمال قدرتت بر عرصهٔ ملک قدم[M2]هر تف آتش خلیلی هر کف خاک آدمی
[B][M1]طور سینا با تجلی جمالت ذره‌ئی[M2]پور سینا در بیان کبریایت ابکمی
[B][M1]کاف و نون از نسخهٔ دیوان حکمت نکته‌ئی[M2]بحر و کان از موج دریای عطایت شبنمی
[B][M1]از قدم دم چون توانم زد که در راه تو هست[M2]ز اول صبح ازل تا آخر محشر دمی
[B][M1]ای بتیغ ابتلایت هر شکاری شبلئی[M2]وی بمیدان بلایت هر سواری ادهمی
[B][M1]تشنگانرا از تو هر زهری و رای شربتی[M2]خستگانرا از تو هر زخمی بجای مرهمی
[B][M1]رفته هر گامی بعزم طور قربت موسیئی[M2]خورده هر جامی ز دست ساقی شوقت جمی
[B][M1]هر بتی در راهت از روی حقیقت کعبه‌ئی[M2]هر نمی از ناودان چشم خواجو زمزمی
[A]
[B][M1]روی تو گر بدیدمی جان بتو بر فشاندمی[M2]صبرم اگر مدد شدی دل ز تو واستاندمی
[B][M1]چون تو درآمدی اگر غرقهٔ خون نبودمی[M2]بس که گهر بدیدگان در قدمت فشاندمی
[B][M1]کاج نراندی ای صنم توسن سرکش از برم[M2]تا ز دو دیده در پیت خون جگر نراندمی
[B][M1]پای دل رمیده گر باز بدستم آمدی[M2]ترک تو کردمی و خویش از همه وا رهاندمی
[B][M1]نوک قلم بسوختی از دل سوزناک من[M2]گرنه ز دیده دمبدم آب برو چکاندمی
[B][M1]ضعف رها نمی‌کند ورنه ز آه صبحدم[M2]شعله فروز چرخ را مشعله وانشاندمی
[B][M1]خواجو اگر چو دود دل دست در آه من زدی[M2]گر بزمین فرو شدی بر فلکش رساندمی
[A]
[B][M1]حریفان مست و مدهوشند و شادروان خراب از می[M2]من از بادام ساقی مست و مستان مست خواب از می
[B][M1]چنان کز ابر نیسانی نشیند ژاله بر لاله[M2]سمن عارض پدید آید ز گلبرگش گلاب از می
[B][M1]تنش تابنده در دیبا چو می در ساغر از صفوت[M2]رخش رخشنده در برقع چو آتش در نقاب از می
[B][M1]شب تاری تو پنداری که خور سر برزد از مشرق[M2]که روشن باز می‌داند فروغ آفتاب از می
[B][M1]ترا گفتم که چون مستم ز من تخفیف کن جامی[M2]چه تلخم می‌دهی ساقی بدین تیزی جواب از می
[B][M1]بساز ای بلبل خوشخوان نوائی کان مه مطرب[M2]چنان مستست کز مستی نمی‌داند رباب از می
[B][M1]چو گل سلطان بستانست بلبل سر مپیچ از گل[M2]چو می آئینه جانست خواجو رخ متاب از می
[B][M1]ببند ای خادم ایوان در خلوتسرا کامشب[M2]حریفان مست و مدهوشند و شادروان خراب از می
[A]
[B][M1]بادهٔ گلگون مرا و طلعت سلمی[M2]شربت کوثر ترا و جنت اعلی
[B][M1]صحبت شیرین طلب نه حشمت خسرو[M2]مهر نگارین گزین نه ملکت کسری
[B][M1]دیو بود طالب نگین سلیمان[M2]طفل بود در هوای صورت مانی
[B][M1]چند کنی دعوتم بتقوی و توبه[M2]خیز که ما کرده‌ایم توبه ز تقوی
[B][M1]از سرمستی کشیده‌ایم چو مجنون[M2]رشتهٔ جان در طناب خیمهٔ لیلی
[B][M1]زلف کژش بین فتاده بر رخ زیبا[M2]راست چو ثعبان نهاده در کف موسی
[B][M1]عقل تصور نمی‌کند که توان دید[M2]صورت خوبش مگر بدیده معنی
[B][M1]موسی جان بر فراز طور محبت[M2]دیده ز رویش فروغ نور تجلی
[B][M1]بوی عبیرست یا نسیم بهاران[M2]باغ بهشتست یا منازل سلمی
[B][M1]یاد بود چون تو در محاوره آئی[M2]با لب لعلت حکایت دم عیسی
[B][M1]راه ندارد بکوی وصل تو خواجو[M2]دست گدایان کجا رسد بتمنی
[A]
[B][M1]ای از حیای لعل لبت آب گشته می[M2]خورشید پیش آتش روی تو کرده خوی
[B][M1]در مصر تا حکایت لعل تو گفته‌اند[M2]در آتشست شکر مصری بسان نی
[B][M1]شور تو در سر من شوریده تا بچند[M2]داغ تو بر دل من دلخسته تا بکی
[B][M1]در آرزوی لعل تو بینم که هر نفس[M2]جانم چو جام می به لب آید هزار پی
[B][M1]صبحست و ما چو نرگس مست تو در خمار[M2]قم واسقنا المدامة بالصبح یا صبی
[B][M1]دلرا که همچو تیر برون شد ز شست ما[M2]سوی کمان ابرویت آورده‌ایم پی
[B][M1]از ما گمان مبر که توانی شدن جدا[M2]زانرو که آفتاب نگردد جدا ز فی
[B][M1]مجنون گرش بخیمه لیلی دهند راه[M2]تا باشدش حیات نیاید برون ز حی
[B][M1]گل را چه غم ز زاری بلبل که در چمن[M2]او را هزار عاشق زارست همچو وی
[B][M1]خواجو بوقت صبح قدح کش که آفتاب[M2]مانند ذره رقص کند از نشاط می
[A]
[B][M1]ز تو با تو راز گویم به زبان بی‌زبانی[M2]به تو از تو راه جویم به نشان بی‌نشانی
[B][M1]چه شوی ز دیده پنهان که چو روز می‌نماید[M2]رخ همچو آفتابت ز نقاب آسمانی
[B][M1]تو چه معنی لطیفی که مجرد از دلیلی[M2]تو چه آیتی شریفی که منزه از بیانی
[B][M1]ز تو دیده چون بدوزم که تویی چراغ دیده[M2]ز تو کی کنار گیرم که تو در میان جانی
[B][M1]همه پرتو و تو شمعی همه عنصر و تو روحی[M2]همه قطره و تو بحری همه گوهر و تو کانی
[B][M1]چو تو صورتی ندیدم همه مو به مو لطایف[M2]چو تو سورتی نخواندم همه سر به سر معانی
[B][M1]به جنایتم چه بینی به عنایتم نظر کن[M2]که نگه کنند شاهان سوی بندگان جانی
[B][M1]به جز آه و اشک میگون نکشد دل ضعیفم[M2]به سماع ارغنونی و شراب ارغوانی
[B][M1]دل دردمند خواجو به خدنگ غمزه خستن[M2]نه طریق دوستان است و نه شرط مهربانی
[A]
[B][M1]خرامنده سروی به رخ گلستانی[M2]فروزنده ماهی به لب دلستانی
[B][M1]بهشتی به رخسار و در حسن حوری[M2]جهانی به خوبی و در لطف جانی
[B][M1]نه حور بهشت از طراوت بهشتی[M2]نه سرو روان از لطافت روانی
[B][M1]به بالا بلندی به یاقوت قندی[M2]به گیسو کمندی به ابرو کمانی
[B][M1]ز مشک ختن بر عذارش غباری[M2]ز شعر سیه بر رخش طیلسانی
[B][M1]در آشفتگی زلفش آشوب شهری[M2]لبش در شکر خنده شور جهانی
[B][M1]به هنگام دل بردن آن چشم جادو[M2]توانائی و خفته چون ناتوانی
[B][M1]چو هندو سر زلفش آتش نشینی[M2]چو کوثر لب لعلش آتش نشانی
[B][M1]سفر کرد خواجو ز درد جدائی[M2]فرو خواند بر دوستان داستانی
[A]
[B][M1]چون نداری جان معنی معنی جانرا چه دانی[M2]چون ندیدی کان گوهر گوهر کانرا چه دانی
[B][M1]هر که او گوهر شناسد قیمت جوهر شناسد[M2]گوهر کانرا ندیده جوهر جانرا چه دانی
[B][M1]تا ترا شوری نباشد لذت شیرین چه یابی[M2]تا ترا دردی نباشد قدر درمانرا چه دانی
[B][M1]چون سر میدان نداری پای دریکران چه آری[M2]چون رخ مردان ندیدی مرد میدان را چه دانی
[B][M1]خدمت دربان نکرده رفعت سلطان چه جوئی[M2]طاق ایوانرا ندیده اوج کیوانرا چه دانی
[B][M1]چون تو سرگردان نگشتی منکر گوی از چه گردی[M2]چون تو در میدان نبودی حال چوگانرا چه دانی
[B][M1]گرنه چون پروانه سوزی شمع را روشن چه بینی[M2]ورنه زین پیمانه نوشی شرط و پیمانرا چه دانی
[B][M1]صبر ایوبی نکرده درد را درمان چه خواهی[M2]حزن یعقوبی ندیده بیت احزانرا چه دانی
[B][M1]چون دم عیسی ندیدی گفتهٔ خواجو چه خوانی[M2]چون ید بیضا ندیدی پور عمرانرا چه دانی
[A]
[B][M1]ایا صبا خبری کن مرا از آن که تو دانی[M2]بدان زمین گذری کن در آن زمان که تو دانی
[B][M1]چو مرغ در طیران آی و چون بر اوج نشستی[M2]نزول ساز در آن خرم آشیان که تو دانی
[B][M1]چنان مران که غباری بدو رسد ز گذارت[M2]بدان طرف چو رسیدی چنان بران که تو دانی
[B][M1]چو جز تو هیچکس آنجا مجال قرب ندارد[M2]برو بمنزل آن ماه مهربان که تو دانی
[B][M1]همان زمان که رسیدی بدان زمین که تو دیدی[M2]سلام و بندگی ما بدان رسان که تو دانی
[B][M1]حکایت شب هجران و حال و روز جدائی[M2]زمین ببوس و بیان کن بدان زبان که تو دانی
[B][M1]به نوک خامهٔ مژگان تحیتی که نوشتم[M2]بدو رسان و بگویش چنان بخوان که تو دانی
[B][M1]وگر چنانک توانی بگوی کای لب لعلت[M2]دوای آن دل مجروح ناتوان که تو دانی
[B][M1]مرا مگوی چه گوئی هر آن سخن که تو خواهی[M2]ز من مپرس کجائی در آن مکان که تو دانی
[B][M1]چو از تو دل طلبم گوئیم دلت چه نشان داشت[M2]من این زمان چه نشان گویم آن نشان که تو دانی
[B][M1]دلم ربائی و گوئی ز ما بگو که چه خواهی[M2]ز درج لعلع تو خواجو چه خواهد آنکه تو دانی
[A]
[B][M1]برو ای باد بهاری بدیاری که تو دانی[M2]خبری بر ز من خسته بیاری که تو دانی
[B][M1]چون گذارت بسر کوی دلارام من افتد[M2]خویش را در حرم افکن بگذاری که تو دانی
[B][M1]آستان بوسه ده و باش که آسان نتوان زد[M2]بوسه بر دست نگارین نگاری که تو دانی
[B][M1]چون در آن منزل فرخنده عنان باز کشیدی[M2]خیمه زن بر سر میدان سواری که تو دانی
[B][M1]و گر آهنگ شکارش بود آنشاه سواران[M2]گو چو کشتی مده از دست شکاری که تو دانی
[B][M1]لاله گون شد رخم از خون دل اما چه توان کرد[M2]که سیاهست دل لاله عذاری که تو دانی
[B][M1]عرضه ده خدمت و گو از لب جانبخش بفرما[M2]مرهمی بهر دل ریش فگاری که تو دانی
[B][M1]بر نگیری ز دلم باری از آنروی که دانم[M2]نبود بار غم عشق تو باری که تو دانی
[B][M1]سر موئی نتوان جست کنار از سر کویت[M2]مگر از موی میان تو کناری که تو دانی
[B][M1]خرم آنروز که مستم ز در حجره درآئی[M2]وز لبت بوسه شمارم بشماری که تو دانی
[B][M1]همچو ریحان تو در تابم از آن روی که دارم[M2]از سواد خط سبز تو غباری که تو دانی
[B][M1]گر چه کارم بشد از دست بگو بو که برآید[M2]از من خستهٔ دلسوخته کاری که تو دانی
[B][M1]در قدح ریز شرابی ز لب لعل که خواجو[M2]دارد از مستی چشم تو خماری که تو دانی
[A]
[B][M1]کامت اینست که هر لحظه ز پیشم رانی[M2]وردت اینست که بیگانهٔ خویشم خوانی
[B][M1]پادشاهان بگناهی که کسی نقل کند[M2]برنگیرند دل از معتقدان جانی
[B][M1]گر نخواهی که چراغ دل تنگم میرد[M2]آستین بر من دلسوخته چند افشانی
[B][M1]دل ما بردی و گوئی که خبر نیست مرا[M2]پرده اکنون که دریدی ز چه می‌پوشانی
[B][M1]ابرویت بین که کشیدست کمان بر خورشید[M2]هیچ حاجب نشنیدیم بدین پیشانی
[B][M1]چند خیزی که قیامت ز قیامت برخاست[M2]چه بود گر بنشینی و بلا بنشانی
[B][M1]هیچ پنهان نتوان دید بدان پیدائی[M2]هیچ پیدا نتوان یافت بدان پنهانی
[B][M1]یک سر موی تو گر زانکه بصد جان عزیز[M2]همچو یوسف بفروشند هنوز ارزانی
[B][M1]عار دارند اسیران تو از آزادی[M2]ننگ دارند گدایان تو از سلطانی
[B][M1]هیچ دانی که چرا پسته چنان می‌خندد[M2]زانکه گفتم که بدان پسته دهن می‌مانی
[B][M1]ای طبیب از سر خواجو ببر این لحظه صداع[M2]که نه دردیست محبت که تو درمان دانی
[B][M1]چند گوئی که دوای دل ریشت صبرست[M2]ترک درمان دلم کن که در آن درمانی
[A]
[B][M1]به سر ماه فکنده طیلسانی[M2]در سرو کشیده پرنیانی
[B][M1]بر چشمهٔ آفتاب بسته[M2]از عنبر سوده سایبانی
[B][M1]رخساره فراز سرو سیمین[M2]مانند شکفته گلستانی
[B][M1]حوری و چو کوثرش عقیقی[M2]سروی و چو غنچه‌اش دهانی
[B][M1]نی حور بعینهٔ بهشتی[M2]نی سرو براستی روانی
[B][M1]دیدم چو هزار خرمن گل[M2]وقت سحرش ببوستانی
[B][M1]گفتم نظری کن ای جهانرا[M2]جانی و ز دلبری جهانی
[B][M1]همچون تن من همای عشقت[M2]نادیده شکسته استخوانی
[B][M1]جز ناله و سایه‌ام درین راه[M2]نی همنفسی نه همعنانی
[B][M1]آخر بشنو حدیث خواجو[M2]کز عشق تو گشت داستانی
[A]
[B][M1]دلا بر عالم جان زن علم زین دیر جسمانی[M2]که جانرا انس ممکن نیست با این جن انسانی
[B][M1]در آن مجلس چو مستانرا ز ساغر سرگران بینی[M2]سبک رطل گران خواه از سبک روحان روحانی
[B][M1]سماع انس می‌خواهی بیا در حلقهٔ جمعی[M2]که در پایت سرافشانند اگر دستی برفشانی
[B][M1]چرا باید که وامانی بملبوسی و ماکولی[M2]اگر مرد رهی بگذر ز بارانی و بورانی
[B][M1]سلیمانی ولی دیوان بدیوان تو بر کارند[M2]بگو تا بشکند آصف صف دیوان دیوانی
[B][M1]برون از جهل بوجهلی نبینم هیچ در ذاتت[M2]ازین پس پیش گیر آخر مسلمانی سلمانی
[B][M1]بملک جم مشو غره که این پیران روئین تن[M2]بدستانت بدست آرند اگر خود پور دستانی
[B][M1]اگر رهبان این راهی و گر رهبان این دیری[M2]چو دیارت نمی‌ماند چه رهبانی چه رهبانی
[B][M1]رود هم عاقبت بر باد شادروان اقبالت[M2]اگر زین نگین داری همه ملک سلیمانی
[B][M1]چو می‌بینی که این منزل اقامت را نمی‌شاید[M2]علم بر ملک باقی زن ازین منزلگه فانی
[B][M1]چو خواجو بسته‌ئی دل در کمند زلف مهرویان[M2]از آنروز در دلت جمعست مجموع پریشانی
[A]
[B][M1]دی سیر برآمد دلم از روز جوانی[M2]جانم به لب آمد ز غم و درد نهانی
[B][M1]کردم گله زین چرخ سیه روی بد اختر[M2]کز بهر دو قرصم بجهان چند دوانی
[B][M1]جان من دلسوخته را هیچ مرادی[M2]حاصل نشود تا تو بکامش نرسانی
[B][M1]فریاد ز دست تو که از قید حوادث[M2]یک لحظه امانم ندهی خاصه امانی
[B][M1]هر که چو قلم گاه سخن در بچکاند[M2]خون سیه از تیغ زبانش بچکانی
[B][M1]کی شاد شود خسروی از دور تو کز تو[M2]بی دار به دارا نرسد تخت کیانی
[B][M1]سلطان فلک گرم شد و گفت که خواجو[M2]بر ملک بقا زن علم از عالم فانی
[B][M1]زین پیر جهاندیدهٔ بد روز چه خواهی[M2]بر وی ز چه شنعت کنی و دست فشانی
[B][M1]هر چند جهانی ز سلاطین زمانه[M2]آخر نه گدای در سلطان جهانی
[B][M1]در مصر معانی ید بیضا بنمائی[M2]وقتی که چو موسی نکشی سر ز شبانی
[B][M1]گر نایب خاقانی و خاقانی وقتی[M2]ور ثانی سحبانی و حسان زمانی
[B][M1]چون شمع مکش سر که بیکدم بکشندت[M2]با این همه گردنکشی و چرب زبانی
[B][M1]خاموش که تا در دهن خلق نیفتی[M2]در ملک فصاحت چو زبان کام نرانی
[B][M1]زین طایفه شعرت بشعیری نخرد کس[M2]گر آب حیاتست بپاکی و روانی
[B][M1]با این همه یک نکته بگویم ز سر مهر[M2]هر چند که دانم که تو این شیوه ندانی
[B][M1]رو مسخرگی پیشه کن و مطربی آموز[M2]تا داد خود از کهتر و مهتر بستانی
[A]
[B][M1]گهم رانی و گه دشنام خوانی[M2]تو دانی گر بخوانی ور برانی
[B][M1]من از عالم برون از آستانت[M2]نمی‌دانم دری باقی تو دانی
[B][M1]چه باشد گر غریبی را بپرسی[M2]چه خیزد گر اسیری را بخوانی
[B][M1]ز بس کز نالهٔ من در فغانست[M2]کند کوه گرانم دل گرانی
[B][M1]چو من دور از تو بر آتش نشستم[M2]تو می‌خواهی که بر خاکم نشانی
[B][M1]بزد راهم سماع ارغنونی[M2]ببرد آبم شراب ارغوانی
[B][M1]بیا تا با جوانان باده نوشیم[M2]که بر بادست دوران جوانی
[B][M1]زهی رویت گل باغ بهشتی[M2]خط سبزت مثال آسمانی
[B][M1]ترا سرو روان گفتن روا نیست[M2]که از سر تا قدم عین روانی
[B][M1]چو نام شکرت گفتم خرد گفت[M2]ندیدم کس بدین شیرین زبانی
[B][M1]خضر گر چشمهٔ نوشت بدیدی[M2]بشستی دست از آب زندگانی
[B][M1]بهر سو گو مرو چشم تو زانروی[M2]که بر مردم فتد از ناتوانی
[B][M1]بیاد لعل در پاش تو خواجو[M2]کند گاه سخن گوهر فشانی
[A]
[B][M1]چگونه سرو روان گویمت که عین روانی[M2]نه محض جوهر روحی که روح جوهر جانی
[B][M1]کدام سرو که گویم براستی بتو ماند[M2]که باغ سرو روانی و سرو باغ روانی
[B][M1]تو آن نئی که توانی که خستگان بلا را[M2]بکام دل برسانی و جان بلب نرسانی
[B][M1]چه جرم رفت که رفتی و در غمم بنشاندی[M2]چه خیزد ار بنشینی و آتشم بنشانی
[B][M1]برون نمی‌روی از دل که حال دیده ببینی[M2]نمی‌کشی مگر از درد و حسرتم برهانی
[B][M1]ز هر که دل برباید تو دل رباتر ازوئی[M2]ز هر چه جان بفزاید تو جان فزاتر از آنی
[B][M1]نهاده‌ام سر خدمت بر آستان ارادت[M2]گرم بلطف بخوانی و گر بقهر برانی
[B][M1]اگر امان ندهد عمر و بخت باز نگردد[M2]کجا بصبر میسر شود حصول امانی
[B][M1]مکن ملامت خواجو بعشقبازی و مستی[M2]که بر کناری و دانم که حال غرقه ندانی
[A]
[B][M1]سقی الله ایام وصل الغوانی[M2]علی غفلة من صروف الزمان
[B][M1]فلما مررنا بربع الکواعب[M2]جنانی تربع روض الجنان
[B][M1]خوشا طرف بستان و فصل بهاران[M2]رخ دوستان و می‌دوستگانی
[B][M1]گل و گلشن و نغمه ارغنونی[M2]صبح و صبوح و می ارغوانی
[B][M1]سلیمی اتت بالحمیا صبوحا[M2]و تسقی علی شیم برق یمانی
[B][M1]و فیها نظرت و قد زل رجلی[M2]و فی زلة الرجل مالی یدان
[B][M1]گلی بود نورسته از باغ خوبی[M2]ولی ایمن از تند باد خزانی
[B][M1]چو مه در بقلطاق گلریز چرخی[M2]چو خورشید در قرطهٔ آسمانی
[B][M1]تغنی الحمامة فی جنح لیل[M2]و تحکی الصبا حسن صوت الاغانی
[B][M1]اشم روایح نور الخزامی[M2]واصبوا الی‌الرند والاقحوان
[B][M1]روان بر فشان خواجو از آنکه شعرت[M2]ببرد آب آب حیات از روانی
[B][M1]غنیمت شمر عیش را با جوانان[M2]که چون شد دگر باز ناید جوانی
[A]
[B][M1]اروض الخلدام مغنی الغوانی[M2]اضؤ الخد ام برق یمانی
[B][M1]رخست از آفتاب عالم افروز[M2]درفشان در نقاب آسمانی
[B][M1]خدود الغید تحت الصدغ ضاهت[M2]حدایق طرزت بالضیمران
[B][M1]چو آن هندو ندیدم هیچ کافر[M2]سزاوار بهشت جاودانی
[B][M1]نشق الجیب من نشر الخرامی[M2]نحط الرجل فی ربع الغوانی
[B][M1]چه باشد گر دمی در منزل دوست[M2]بر آساید غریبی کاروانی
[B][M1]اری فی وجنتیها کل یوم[M2]جنانی طار فی روض الجنان
[B][M1]نباشد شکری را این حلاوت[M2]نباشد صورتی را این معانی
[B][M1]یغرد فی‌المغارید المغنی[M2]سلام الله ما تلی المثانی
[B][M1]ز خواجو بگذران جامی که مستست[M2]ز چشم ساقی و لحن اغانی
[A]
[B][M1]بدینسان که از ما جهانی جهانی[M2]که با کس نمانی و با کس نمانی
[B][M1]تو آن شهریاری و آن شهرهٔاری[M2]که خسرو نشانی و خسرو نشانی
[B][M1]تو آنی که قتلم توانی و دانم[M2]که هر دم برآنی که خونم برانی
[B][M1]خوشا طرف بستان و دستان مستان[M2]می ارغوانی به روی غوانی
[B][M1]دل یاغی باغیم باغ و دائم[M2]تو در باغ بانی و در باغبانی
[B][M1]ندانم کدامی که دامی دلم را[M2]ز نسل کیانی که اصل کیانی
[B][M1]چو ماهی که ماهیتت کس نداند[M2]چه کانی که از لعل گوهر چکانی
[B][M1]تو جان و جهانی و جان جهانی[M2]تو نور جنانی و حور جنانی
[B][M1]سزد کاردوان رخ نهد پیش اسبت[M2]اگر باز داری سمند ار دوانی
[B][M1]ترا نار پستان به از نار بستان[M2]که سیب از ترنجت کند بوستانی
[B][M1]تو ترخان و ترخون ز جور تو خواجو[M2]دل از خون چو خانی و رخ زر خانی
[A]
[B][M1]نه آخر تو آنی که ما را زیانی[M2]نه آخر توانی که ما را زیانی
[B][M1]مگر زین بسودی که ما را بسودی[M2]وزین بر زیانی که ما را زیانی
[B][M1]چو ما را بهشتی چه ما را بهشتی[M2]چو ما را جهانی چه ما را جهانی
[B][M1]تو پروا نداری که پروانه داری[M2]تو پیمان ندانی که پیمانه دانی
[B][M1]چراغ چه راغی و سرو چه باغی[M2]که دل را امانی و جانرا امانی
[B][M1]نه خورشید بامی که خورشید بامی[M2]نه عین روانی که عین روانی
[B][M1]تو آن کاردانی که آن کاردانی[M2]که از دلستانی ز دل دل ستانی
[B][M1]تو آتش نشانی و خواهی که ما را[M2]بتش نشانی بر آتش نشانی
[B][M1]تو چشمی و چشم از جفای تو چشمه[M2]تو جانی و جان بی‌وفای تو جانی
[B][M1]تو ماه و مرا پیکر از دیده ماهی[M2]تو خان و مرا خانه از گریه خانی
[B][M1]تو در کار و در کار خواجو نبینی[M2]تو بر خوان و هرگز بخوانم نخوانی
[A]
[B][M1]مگر بدیده مجنون نظر کنی ورنی[M2]چگونه در نظر آید جمال طلعت لیلی
[B][M1]حدیث حسنت و ادراک هر کسی بحقیقت[M2]جمال یوسف مصریست پیش دیدهٔ اعمی
[B][M1]مقیم طور محبت ز شوق باز نداند[M2]شعاع آتش مهر از فروغ نور تجلی
[B][M1]کمال معجزهٔ حسن بین که غایت سحرست[M2]شکنج زلف چو ثعبان نهاده بر کف موسی
[B][M1]حکایتیست ز حسنت جمال لعبت چینی[M2]نمونه‌ئیست ز نقشت نگارخانهٔ مانی
[B][M1]رخ منور و خال سیاهت آتش و هندو[M2]خط معنبر و زلف کژت زمرد و افعی
[B][M1]کجا بصورت و معنی بچشم عقل درآئی[M2]که هست حسن و جمالت ورای صورت و معنی
[B][M1]چو حسن منظر و بالای دلفریب تو بینند[M2]که التفات نماید بحور و جنت و طوبی
[B][M1]بجام باده صافی بشوی جامهٔ صوفی[M2]چرا که باده نشاند غبار توبه و تقوی
[B][M1]چو چشم مست تو فتوی دهد که باده حلالست[M2]بریز خون صراحی چه حاجتست بفتوی
[B][M1]بیاد لعل تو خواجو چو در محاوره آید[M2]کند بمنطق شیرین بیان معجز عیسی
[A]
[B][M1]در باز جان گر آرزوی جان طلب کنی[M2]بگذر ز سر اگر سر و سامان طلب کنی
[B][M1]در تنگنای کفر فرو مانده‌ئی هنوز[M2]وانگه فضای عالم ایمان طلب کنی
[B][M1]زخمی نخوردی از چه کنی مرهم التماس[M2]دردی نیافتی ز چه درمان طلب کنی
[B][M1]در مرتبت بپایهٔ دربان نمی‌رسی[M2]وین طرفه‌تر که ملکت سلطان طلب کنی
[B][M1]خرمن بباد بر دهی از بهر گندمی[M2]وینم عجب که روضهٔ رضوان طلب کنی
[B][M1]یکشب بکنج کلبهٔ احزان نکرده روز[M2]از باد بوی یوسف کنعان طلب کنی
[B][M1]هر چوب کان ز دست شبانی در اوفتد[M2]زان معجزات موسی عمران طلب کنی
[B][M1]آئی بدیر و روی بگردانی از حرم[M2]و انفاس عیسی از دم رهبان طلب کنی
[B][M1]همچون خضر ز تیرگی نفس در گذر[M2]گر زانکه آب چشمهٔ حیوان طلب کنی
[B][M1]خواجو چو وصل یار پریچهره یافتی[M2]دیوی مگر که ملک سلیمان طلب کنی
[A]
[B][M1]ای دل اگر دیو نئی ملک سلیمان چکنی[M2]با رخ آن جان جهان آرزوی جان چکنی
[B][M1]آن گل رخسار نگر نام گلستان چه بری[M2]وان قد و رفتار نگر سرو خرامان چکنی
[B][M1]باده خور و شاد بزی انده گیتی چه خوری[M2]حکمت یونان به طلب ملکت یونان چکنی
[B][M1]از سر هستی بگذر از سر مستی چه روی[M2]دست بدار از سر و زر این همه دستان چکنی
[B][M1]در گذر از ظلمت دل غرق سیاهی چه شوی[M2]واب خور از مشرب جان چشمهٔ حیوان چکنی
[B][M1]بی‌سببی ترک من ای ترک پریرخ چه دهی[M2]بی‌گنهی قصد من ای خسرو خوبان چکنی
[B][M1]عارض گلگون بنما دم ز گلستان چه زنی[M2]سنبل مشکین بگشا دستهٔ ریحان چکنی
[B][M1]گر نزنی بر صف دل خنجر مژگان چه کشی[M2]ور نشوی قلب شکن بر سر میدان چکنی
[B][M1]کوی تو شد قبلهٔ جان روی به بطحا چه نهی[M2]روی تو شد کعبهٔ دل قطع بیابان چکنی
[B][M1]گر تو نئی رنج روان خون ضعیفان چه خوری[M2]ور تو نئی گنج روان در دل ویران چکنی
[B][M1]چون همه جمعیت من در سر سودای تو شد[M2]کار دلم همچو سر زلف پریشان چکنی
[B][M1]خیز و در میکده زن خیمه بصحرا چه زنی[M2]نغمهٔ خواجو بشنو مرغ خوش‌الحان چکنی
[A]
[B][M1]شاید آنزلف شکن بر شکن ار می‌شکنی[M2]دل ما را مشکن بیش بپیمان شکنی
[B][M1]کار زلف سیه ار سر ز خطت برگیرد[M2]چشم بر هم نزنی تا همه بر هم نزنی
[B][M1]گر چه سر بر خط هندوی تو دارد دایم[M2]ای بسا کار سر زلف که در پا فکنی
[B][M1]از چه در تاب شو دهر نفسی گر بخطا[M2]نسبت زلف تو کردند بمشک ختنی
[B][M1]وصف بالای بلندت بسخن ناید راست[M2]راستی دست تو بالاست ز سرو چمنی
[B][M1]چون لب لعل تو در چشم من آید چه عجب[M2]گرم از چشم بیفتاد عقیق یمنی
[B][M1]گر چه تلخست جواب از لب شورانگیزت[M2]آب شیرین برود از تو بشکر دهنی
[B][M1]هر شبم آه جگر سوز کند همنفسی[M2]هر دمم کلک سیه روی کند همسخنی
[B][M1]چشم خواجو چو سر درج گهر بگشاید[M2]از حیا آب شود رستهٔ در عدنی
[A]
[B][M1]نه عهد کرده‌ئی آخر که قصد ما نکنی[M2]چرا جفا کنی و عهد را وفا نکنی
[B][M1]چو آگهی که نداریم جز لبت کامی[M2]روا بود که ز لب کام ما روا نکنی؟
[B][M1]ز ما نیامده جرمی خدا روا دارد[M2]که کینه ورزی و اندیشه از خدا نکنی
[B][M1]من غریب که گشتم ز خویش بیگانه[M2]چه حالتست که با خویشم آشنا نکنی
[B][M1]مرا چو از همه عالم نظر به جانب تست[M2]نظر بسوی من خسته دل چرا نکنی
[B][M1]کنون که کشتی و بر خاک راهم افکندی[M2]بود که بر سر خاک چنین رها نکنی
[B][M1]ترا که آگهی از حال دردمندان نیست[M2]معینست که درد مرا دوا نکنی
[B][M1]اگر چنانکه سر صلح و دوستی داری[M2]چرا نیائی و با دوستان صفا نکنی
[B][M1]چو آب دیده ز سر بگذشت خواجو را[M2]چه خیزدار بنشینی و ماجرا نکنی
[A]
[B][M1]مهر سلمی ورزی و دعوی سلمانی کنی[M2]کین مردم دین‌شناسی و مسلمانی کنی
[B][M1]با پریرویان بخلوت روی در روی آوری[M2]خویش را دیوانه سازی و پری خوانی کنی
[B][M1]همچو اختر مهره بازی ورد تست اما چو قطب[M2]بر سر سجاده هر شب سبحه گردانی کنی
[B][M1]حکمت یونان ندانی کز کجا آمد پدید[M2]وز سفاهت عیب افلاطون یونانی کنی
[B][M1]سر بشوخی برفرازی و دم از شیخی زنی[M2]خویش را از عاقلان دانی و نادانی کنی
[B][M1]چون بعون حق نمی‌باشد وثوقت لاجرم[M2]از ره حق روی برتابی و عوانی کنی
[B][M1]راه مستوران زنی و منکر مستان شوی[M2]خرمن مردم دهی بر باد و دهقانی کنی
[B][M1]کار جمعی از سیه کاری چو زلف دلبران[M2]هر نفس برهم زنی وانگه پریشانی کنی
[B][M1]ظاهرا چون طیبتی در طینت موجود نیست[M2]زان سبب هر جا که باشی خبث پنهانی کنی
[B][M1]داده‌ئی گوئی بباد انگشتری وز بهر آن[M2]نسبت خاتم بدیوان سلیمانی کنی
[B][M1]نیستی را مشتری شو تا ز کیوان بگذری[M2]ملک درویشی مسخر کن که سلطانی کنی
[B][M1]چون بدستان اهل کرمانرا بدست آورده‌ئی[M2]از چه معنی در پی خواجوی کرمانی کنی
[A]
[B][M1]ای لاله زار آتش روی تو آب روی[M2]بر باد داده آب رخ من چو خاک کوی
[B][M1]از من مشوی دست که من بیتو شسته‌ام[M2]هم رو به آب دیده و هم دست از آبروی
[B][M1]با پرتو جمال تو خورشید گو متاب[M2]با قامت بلند تو شمشاد گو مروی
[B][M1]خوش بر کنار چشمهٔ چشمم نشسته‌ئی[M2]آری خوشست سروی سهی بر کنار جوی
[B][M1]یا رب سرشک دیده گریانم از چه باب[M2]و آیا شکنج زلف پریشانت از چه روی
[B][M1]شرح غمم چو آب فرو خواند یک بیک[M2]حال دلم چو باد فرو گفت مو بموی
[B][M1]تا کی حدیث زلف تو در دل توان نهفت[M2]مشک ختن هر آینه پیدا شود ببوی
[B][M1]روزی اگر بتیغ محبت شوم قتیل[M2]خونم از آن سیه دل نامهربان بجوی
[B][M1]خواجو به آب دیده گر از خود نشست دست[M2]در آتش فراق برو دست ازو بشوی
[A]
[B][M1]مستی ز چشم دلکش میگون یار جوی[M2]وز جام باده کام دل بیقرار جوی
[B][M1]اکنون که بانگ بلبل مست از چمن بخاست[M2]با دوستان نشین و می خوشگوار جوی
[B][M1]گر وصل یار سرو قدت دست می‌دهد[M2]چون سرو خوش برآی و لب جوبیار جوی
[B][M1]فصل بهار باده گلبوی لاله گون[M2]در پای گل ز دست بتی گلعذار جوی
[B][M1]از باغ پرس قصه بتخانهٔ بهار[M2]و انفاس عیسوی ز نسیم بهار جوی
[B][M1]ای دل مجوی نافهٔ مشکل ختا ولیک[M2]در ناف شب دو سلسلهٔ مشکبار جوی
[B][M1]خود را ز نیستی چو کمر در میان مبین[M2]یا از میان موی میانان کنار جوی
[B][M1]خواهی که در جهان بزنی کوس خسروی[M2]در باز ملک کسری و مهر نگار جوی
[B][M1]بعد از هزار سال که خاکم شود غبار[M2]بوی وفا ز خاک من خاکسار جوی
[B][M1]هر دم که بیتو بر لب سرچشمه بگذرم[M2]گردد روان ز چشمهٔ چشمم هزار جوی
[B][M1]خواجو اگر چنانکه در این ره شود هلاک[M2]خونش ز چشم جادوی خونخوار یار جوی
[A]
[B][M1]ای صبا با بلبل خوشگوی گوی[M2]می‌نماید لالهٔ خود روی روی
[B][M1]صبحدم در باغ اگر دستت دهد[M2]خوش برآ چون سرو و طرف جوی جوی
[B][M1]هر زمان کز دوستان یاد آورم[M2]خون روان گردد ز چشمم جوی جوی
[B][M1]ای تن از جان بر دل چون نال نال[M2]وی دل از غم بر تن چون موی موی
[B][M1]دست آن شمشاد ساغر گیر گیر[M2]سوی آن سرو صنوبر پوی پوی
[B][M1]حلقه‌های زلفش از گل برفکن[M2]دسته‌های سنبل خوش بوی بوی
[B][M1]می‌خورد از جام لعلش باده خون[M2]می‌برد ز افعی زلفش موی موی
[B][M1]حال چوگان چون نمی‌دانی که چیست[M2]ای نصیحت گو بترک گوی گوی
[B][M1]چون بوصلت نیست خواجو دسترس[M2]باز کن زان دلبر بد خوی خوی
[A]
[B][M1]جان پرورم گهی که تو جانان من شوی[M2]جاوید زنده مانم اگر جان من شوی
[B][M1]رنجم شفا بود چو تو باشی طبیب من[M2]دردم دوا شود چو تو درمان من شوی
[B][M1]پروانه وار سوزم و سازم بدین امید[M2]کاید شبی که شمع شبستان من شوی
[B][M1]دور از تو گر چه ز آتش دل در جهنمم[M2]دارم طمع که روضهٔ رضوان من شوی
[B][M1]مرغ دلم تذرو گلستان عشق شد[M2]بر بوی آنکه لاله و ریحان من شوی
[B][M1]اکنون که خضر ظلمت زلف تو شد دلم[M2]بگشای لب که چشمهٔ حیوان من شوی
[B][M1]چشمم فتاد بر تو و آبم ز سر گذشت[M2]و اندیشه‌ام نبود که طوفان من شوی
[B][M1]چون شمع پیش روی تو میرم ز سوز دل[M2]هر صبحدم که مهر درفشان من شوی
[B][M1]زلفت بخواب بینم و خواهم که هر شبی[M2]تعبیر خوابهای پریشان من شوی
[B][M1]می‌گفت دوش با دل خواجو خیال تو[M2]کاندم رسی بگنج که ویران من شوی
[B][M1]وان ساعتت رسد که بر ابنای روزگار[M2]فرمان دهی که بندهٔ فرمان من شوی
[A]
[B][M1]ایکه گوئی کز چه رو سر گشته می‌کردی چو گوی[M2]گوی را منکر نشاید گشت با چوگان بگوی
[B][M1]قامتم شد چون کمند زلف مهرویان دو تا[M2]بسکه می‌جویم دل سرگشته را در خاک کوی
[B][M1]صوفیان را بی می صافی نمی‌باشد صفا[M2]جامهٔ صوفی بجام بادهٔ صافی بشوی
[B][M1]چند گوئی در صف رندان کجا جویم ترا[M2]تشنگانرا هر کجا آبی روان یابی بجوی
[B][M1]ساقیان خفتند و رندان همچنان در های های[M2]مطربان رفتند و مستان همچنین در های و هوی
[B][M1]یکنفس خواهم که با گل خوش برآیم در چمن[M2]لیک نتوانم ز دست بلبل بسیار گوی
[B][M1]خویشتن را از میانت باز نتوانم شناخت[M2]زانکه فرقی نیست از موی میانت تا بموی
[B][M1]دل بدستت داده‌ام لیکن کدامم دستگاه[M2]خاک کویت گشته‌ام اما کدامم آبروی
[B][M1]گر وطن بر چشمهٔ آب روانت آرزوست[M2]خوش برآ بر گوشهٔ چشمم چو گل بر طرف جوی
[B][M1]گر تو برقع می‌گشائی ماه گو دیگر متاب[M2]ور تو قامت می‌نمائی سرو گو هرگز مروی
[B][M1]لاله را گر دل بجام ارغوانی می‌کشد[M2]بلبلان را بین چو خواجو مست و لایعقل ببوی
[A]
[B][M1]چون نی سر گشتهٔ چوگان چو گوی[M2]رو بترک گوی سر گردان بگوی
[B][M1]گوی چون با زخم چوگانش سریست[M2]بوک چوگان سر فرود آرد بگوی
[B][M1]تشنگان را بر کنار جو ببین[M2]کشتگانرا در میان خون بجوی
[B][M1]عارفان در وجد و ما در های های[M2]مطربان در شور و ما در های و هوی
[B][M1]تشنهٔ خمخانه باشد جان من[M2]کوزه‌گر چون از گلم سازد سبوی
[B][M1]گر شوم خاک رهت کو راه آن[M2]ور نهم رو بر درت کو آب روی
[B][M1]شاید ار بر چشمها جایت کنند[M2]زانکه گل خوشتر بود بر طرف جوی
[B][M1]با رخت خورشید تابان گو متاب[M2]با قدت سرو خرامان گو مروی
[B][M1]دل که بر خاک درت گم کرده‌ام[M2]می‌برم در زلف مشکین تو بوی
[B][M1]گر ترا با موی می‌باشد سری[M2]فرق نبود موئی از من تا بموی
[B][M1]با لبت خواجو ز آب زندگی[M2]گر نشوید دست دست از وی بشوی
[A]
[B][M1]ای سبزه دمانیده بگرد قمر از موی[M2]سر سبزی خط سیهت سر بسر از موی
[B][M1]جز پرتو رخسار تو از طره شبرنگ[M2]هرگز نشنیدیم طلوع قمر از موی
[B][M1]بر طرف بناگوش تو آن سنبل مه پوش[M2]افکنده دو صد سلسله بر یکدگر از موی
[B][M1]بی‌موی میانت تن من در شب هجران[M2]چون موی میانت شده باریکتر از موی
[B][M1]موئی ز میانت سر موئی نکند فرق[M2]تا ساخته‌ئی موی میانرا کمر از موی
[B][M1]موئیست دهان تو و از موی شکافی[M2]هنگام سخن ریخته لؤلؤی تر از موی
[B][M1]بیرون ز میان تو که ماننده موئیست[M2]کس بر تن سیمینت نبیند اثر از موی
[B][M1]خواجو چو بوصف دهنت موی شکافد[M2]یک نکته نگوید ز دهانت مگر از موی
[A]
[B][M1]ای میان تو چو یک موی و دهان یکسر موی[M2]نتوان دیدن از آن موی میان یک سر موی
[B][M1]بی‌میان و دهن تنگ تو از پیکر و دل[M2]زین ندارم به جز از موئی وزان یک سر موی
[B][M1]ناوک چشم تو گر موی شکافد شاید[M2]کابروت فرق ندارد ز کمان یک سر موی
[B][M1]تو بهنگام سخن گر نشوی موی شکاف[M2]کس نیابد ز دهان تو نشان یک سر موی
[B][M1]ور نیاید دهنت در نظر ای جان جهان[M2]نکنم میل سوی جان و جهان یک سر موی
[B][M1]تاب تیر تو ندارم که ندارد فرقی[M2]ناوک غمزه‌ات از نوک سنان یک سر موی
[B][M1]زاهد صومعه در حلقهٔ زنار شود[M2]گر شود از سر زلف تو عیان یک سر موی
[B][M1]نکشد این دل دیوانه سودائی من[M2]سر از آن سلسله مشک فشان یک سر موی
[B][M1]خواجو ار زانکه بهر موی زبانی گردد[M2]نکند از غم عشق تو بیان یک سر موی
[A]
[B][M1]ای پیک عاشقان اگر از حالم آگهی[M2]روشن بگو حکایت آن ماه خرگهی
[B][M1]بگذر ز بوستان نعیم و ریاض خلد[M2]ما را ز دوستان قدیم آور آگهی
[B][M1]وقت سحر که باد صبا بوی جان دهد[M2]جان تازه کن بباده و باد سحرگهی
[B][M1]ای ماه شب نقاب تو در اوج دلبری[M2]و آهوی شیر گیر تو در عین روبهی
[B][M1]آزاد باشد از سر صحرا و پای گل[M2]در خانه هر کرا چو تو سروی بود سهی
[B][M1]گفتی که در کنار کشم چون کمر ترا[M2]تا کی کنی بهیچ حدیث میان تهی
[B][M1]زان آب آتشی قدحی ده که تشنه‌ام[M2]گر باده می‌دهی و ببادم نمی‌دهی
[B][M1]سلطان اگر چنانکه گناهی ندیده است[M2]بی ره بود که روی بگرداند از رهی
[B][M1]از پا در آمدیم و ندیدم حاصلی[M2]زان گیسوی دراز مگر دست کوتهی
[B][M1]خواجو اگر گدای درت شد سعادتیست[M2]بر آستان دوست گدائی بود شهی
[A]
[B][M1]ای آینه قدرت بیچون الهی[M2]نور رخت از طره شب برده سیاهی
[B][M1]خط بر رخ زیبای تو کفرست بر اسلام[M2]رخسار و سر زلف تو شرعست و مناهی
[B][M1]آن جسم نه جسمست که روحیست مجسم[M2]وان روی نه رویست که سریست الهی
[B][M1]در خرمن خورشید زند آه من آتش[M2]زان در تو نگیرد که نداری رخ کاهی
[B][M1]هر گه که خرامان شوی ای خسرو خوبان[M2]صد دل برود درعقبت همچو سپاهی
[B][M1]خواجو سخن وصل مگو بیش که درویش[M2]لایق نبود بر کتفش خلعت شاهی
[A]
[B][M1]گر تو شیرین شکر لب بشکر خنده در آئی[M2]بشکر خندهٔ شیرین دل خلقی بربائی
[B][M1]آن نه مرجان خموشست که جانیست مصور[M2]وان نه سرچشمه نوشست که سریست خدائی
[B][M1]وصف بالای بلندت بسخن راست نیاید[M2]با تو چون راست توان گفت ببالا که بلائی
[B][M1]سرو را کار ببندد چو میان تنگ ببندی[M2]روح را دل بگشاید چو تو برقع بگشائی
[B][M1]همه گویند که آن ترک ختائی بچه زانروی[M2]نکند ترک خطا با تو که ترکست و ختائی
[B][M1]چون درآئی نتوانم که مراد از تو بجویم[M2]که من از خود بروم چون تو پری چهره در آئی
[B][M1]تو جدائی که جدائی طلبی هر نفس از ما[M2]گر چه هر جا که توئی در دل پرحسرت مائی
[B][M1]من بغوغای رقیبان ز درت باز نگردم[M2]که گدا گر بکشندش نکند ترک گدائی
[B][M1]وحشی از قید تو نگریزد و خواجو ز کمندت[M2]که گرفتار بتانرا نبود روی رهائی
[A]
[B][M1]چون پیکر مطبوعت در معنی زیبائی[M2]صورت نتوان بستن نقشی بدلارائی
[B][M1]با نرگس مخمورت بیمست ز بیماری[M2]با زلف چلیپایت ترسست ز ترسائی
[B][M1]مجنون سر زلفت لیلی بدلاویزی[M2]فرهاد لب لعلت شیرین به شکر خائی
[B][M1]چون سرو سهی می‌کرد از قد تو آزادی[M2]می‌داد بصد دستش بالای تو بالائی
[B][M1]آنرا که بود در سر سودای سر زلفت[M2]گردد چو سر زلفت سرگشته و سودائی
[B][M1]گفتم که بدانائی از قید تو بگریزم[M2]لیکن بشد از دستم سرشتهٔ دانائی
[B][M1]زان مردمک چشمم بی اشک نیارامد[M2]کارام نمی‌باشد در مردم دریائی
[B][M1]در مذهب مشتاقان ننگست نکونامی[M2]در دین وفاداران کفرست شکیبائی
[B][M1]از لعل روان بخشت خواجو چو سخن راند[M2]ظاهر شود از نطقش اعجاز مسیحائی
[A]
[B][M1]خوشا وقتی که از بستانسرائی[M2]برآید نغمهٔ دستانسرائی
[B][M1]بده ساقی که صوفی را درین راه[M2]نباشد بی می صافی صفائی
[B][M1]اگر زر می‌زنی در ملک معنی[M2]به از مستی نیابی کیمیائی
[B][M1]سحاب از بی حیائی بین که هر دم[M2]کند با دیدهٔ ما ماجرائی
[B][M1]چه باشد گر ز عشرتگاه سلطان[M2]بدرویشی رسد بانگ نوائی
[B][M1]درین آرامگه چندانکه بینم[M2]نبینم بیریائی بوریائی
[B][M1]و گر خود نافهٔ مشک تتارست[M2]نیابم اصل او را بی‌خطائی
[B][M1]سریر کیقباد و تاج کسری[M2]نیرزد گرد نعلین گدائی
[B][M1]اگر خواهی که خود را بر سر آری[M2]بباید زد بسختی دست و پائی
[B][M1]درین وادی فرو رفتند بسیار[M2]که نشنیدند آواز درائی
[B][M1]ندارم چشم در دریای اندوه[M2]که گیرد دست خواجو آشنائی
[A]
[B][M1]ای سر زلف ترا پیشه سمن فرسائی[M2]وی لب لعل ترای عادت روح افزائی
[B][M1]رقم از غالیه بر صفحهٔ دیباچه زنی[M2]مشک تاتار چرا بر گل سوری سائی
[B][M1]لعل در پوش گهر پاش ترا لؤلؤی تر[M2]چه کند کز بن دندان نکند لالائی
[B][M1]روی خوب تو جهانیست پر از لطف و جمال[M2]وین عجبتر که تو خورشید جهان آرائی
[B][M1]گفته بودی که ازو سیر برایم روزی[M2]چون مرا جان عزیزی عجب ار برنائی
[B][M1]همه شب منتظر خیل خیال تو بود[M2]مردم دیدهٔ من در حرم بینائی
[B][M1]گر نپرسی خبر از حال دلم معذوری[M2]که سخن را نبود در دهنت گنجائی
[B][M1]تو مرا عمر عزیزی و یقین می‌دانم[M2]که چو رفتی نتوانی که دگر باز آئی
[B][M1]لب شیرین تو خواجو چو بدندان بگرفت[M2]از جهان شور برآورد بشکر خائی
[A]
[B][M1]گفتا تو از کجائی کاشفته می‌نمائی[M2]گفتم منم غریبی از شهر آشنائی
[B][M1]گفتا سر چه داری کز سر خبر نداری[M2]گفتم بر آستانت دارم سر گدائی
[B][M1]گفتا کدام مرغی کز این مقام خوانی[M2]گفتم که خوش نوائی از باغ بینوائی
[B][M1]گفتا ز قید هستی رو مست شو که رستی[M2]گفتم بمی پرستی جستم ز خود رهائی
[B][M1]گفتا جویی نیرزی گر زهد و توبه ورزی[M2]گفتم که توبه کردم از زهد و پارسائی
[B][M1]گفتا بدلربائی ما را چگونه دیدی[M2]گفتم چو خرمنی گل در بزم دلربائی
[B][M1]گفتا من آن ترنجم کاندر جهان نگنجم[M2]گفتم به از ترنجی لیکن بدست نائی
[B][M1]گفتا چرا چو ذره با مهر عشق بازی[M2]گفتم از آنکه هستم سرگشته‌ئی هوائی
[B][M1]گفتا بگو که خواجو در چشم ما چه بیند[M2]گفتم حدیث مستان سری بود خدائی
[A]
[B][M1]ایکه عنبر ز سر زلف تو دارد بوئی[M2]جعدت از مشک سیه فرق ندارد موئی
[B][M1]آهوانند در آن غمزهٔ شیر افکن تو[M2]گر چه در چشم تو ممکن نبود آهوئی
[B][M1]دل بزلفت من دیوانه چرا می‌دادم[M2]هیچ عاقل ندهد دل بچنان هندوئی
[B][M1]مدتی گوشه گرفتم ز خدنگ اندازان[M2]عاقبت گشت دلم صید کمان ابروئی
[B][M1]عین سحرست که پیوسته پریرویانرا[M2]طاق محراب بود خوابگه جادوئی
[B][M1]دل شوریده که گم کردن و دادم بر باد[M2]می‌برم در خم آن طره مشکین بوئی
[B][M1]بهر دفع سخن دشمن و از بیم رقیب[M2]دیده سوی دگری دارم و خاطر سوئی
[B][M1]بلبل سوخته دل باز نماندی بگلی[M2]اگر آگه شدی از حسن رخ گلروئی
[B][M1]دل خواجو همه در زلف بتان آویزد[M2]زانکه دیوانه شد از سلسلهٔ گیسوئی
[A]
[B][M1]برخیز که بنشیند فریاد ز هر سوئی[M2]زان پیش که برخیزد صد فتنه ز هر کوئی
[B][M1]در باغ بتم باید کز پرده برون آید[M2]ور نی به چه کار آید گل بی رخ گلروئی
[B][M1]آن موی میان کز مو بر موی کمر بندد[M2]موئی و میان او فرقی نکند موئی
[B][M1]دل باز به جان آید کز وی خبری یابد[M2]بلبل بفغان آید کز گل شنود بوئی
[B][M1]آن سرو خرامانم هر لحظه به چشم آید[M2]انصاف چه خوش باشد سروی بلب جوئی
[B][M1]گر دست رسد خواجو برخیز چو سرمستان[M2]با زلف چو چوگانش امروز بزن گوئی
[A]
[B][M1]ای ترک پریچهره بدین سلسله موئی[M2]شرطست که دست از من دیوانه بشوئی
[B][M1]بر روی نکو این همه آشفته نگردند[M2]سریست در اوصاف تو بیرون ز نکوئی
[B][M1]طوبی نشنیدیم بدین سرو خرامی[M2]خورشید ندیدیم بدین سلسله موئی
[B][M1]ای باد بهاری مگر از گلشن یاری[M2]وی نفحهٔ مشکین مگر از طره اوئی
[B][M1]انفاس بهشتی که چنین روح فزائی[M2]یا نکهت اوئی که چنین غالیه بوئی
[B][M1]گر بار دگر سوی عراقت گذر افتد[M2]زنهار که با آن مه بی‌مهر بگوئی
[B][M1]کای جان و دلم سوخته از آتش مهرت[M2]آگاه نی از من دلسوخته گوئی
[B][M1]بوی جگر سوخته آید بمشامت[M2]هر ذره ز خاک من مسکین که ببوئی
[B][M1]در نامه اگر شرح دهم قصه شوقت[M2]کلکم دو زبانی کند و نامه دو روئی
[B][M1]در خاک سر کوی تو گمشد دل خواجو[M2]فریاد گر آن گمشده را باز نجوئی
[A]
[B][M1]من کیم زاری نزار افتاده‌ئی[M2]پر غمی بیغمگسار افتاده‌ئی
[B][M1]دردمندی رنج ضایع کرده‌ئی[M2]مستمندی سوگوار افتاده‌ئی
[B][M1]مبتلائی در بلا فرسوده‌ئی[M2]بی‌قرینی بی‌قرار افتاده‌ئی
[B][M1]باد پیمائی به خاک آغشته‌ئی[M2]خسته جانی دل فگار افتاده‌ئی
[B][M1]نیمه مستی بی‌حریفان مانده‌ئی[M2]می‌پرستی در خمار افتاده‌ئی
[B][M1]بی‌کسی از یار غایب گشته‌ئی[M2]ناکسی از چشم یار افتاده‌ئی
[B][M1]اختیار از دست بیرون رفته‌ئی[M2]بیخودی بی‌اختیار افتاده‌ئی
[B][M1]عندلیبی از گل سوری جدا[M2]خسته‌ای دور از دیار افتاده‌ئی
[B][M1]پیش چشم آهوان جان داده‌ئی[M2]بر ره شیران شکار افتاده‌ئی
[B][M1]دست بردل خاک بر سر مانده‌ئی[M2]بر سر ره خاکسار افتاده‌ئی
[B][M1]رو بغربت کرده فرقت دیده‌ئی[M2]بی‌عزیزان مانده خوار افتاده‌ئی
[B][M1]بیدل و بی‌یار رحلت کرده‌ئی[M2]بی زر و بی زور زار افتاده‌ئی
[B][M1]همچو خواجو پای در گل مانده‌ئی[M2]بر سر پل مانده بار افتاده‌ئی
[A]
[B][M1]از مشک سوده دام بر آتش نهاده‌ئی[M2]یا جعد مشک فام بر آتش نهاده‌ئی
[B][M1]زلفت بر آب شست فکندست یا ز زلف[M2]بر طرف دانه دام بر آتش نهاده‌ئی
[B][M1]بازم بطره از چه دلاویز می‌کنی[M2]چون فلفلم مدام بر آتش نهاده‌ئی
[B][M1]زان لعل آبدار که همرنگ آتشست[M2]نعلم علی‌الدوام بر آتش نهاده‌ای
[B][M1]هم فلفلت بر آتش و هم نعل تافتست[M2]بر نام من کدام بر آتش نهاده‌ئی
[B][M1]دلهای شیخ و شاب بخون در فکنده‌ئی[M2]جانهای خاص و عام بر آتش نهاده‌ئی
[B][M1]از زلف مشکبوی تو مجلس معطرست[M2]گوئی که عود خام بر آتش نهاده‌ئی
[B][M1]آبی بر آتشم زن از آن آتش مذاب[M2]کاب و گلم تمام بر آتش نهاده‌ئی
[B][M1]چون آبگون قدح ز می آتش نقاب شد[M2]پنداشتم که جام بر آتش نهاده‌ئی
[B][M1]خواجو برو به آب خرابات غسل کن[M2]گر رخت ننگ و نام بر آتش نهاده‌ئی
[A]
[B][M1]گرد ماه از مشک چنبر کرده‌ئی[M2]ماه را از مشک زیور کرده‌ئی
[B][M1]شام شبگون قمر فرسای را[M2]سایبان مهر انور کرده‌ئی
[B][M1]در شبستان عبیر افشان زلف[M2]شمع کافوری ز رخ بر کرده‌ئی
[B][M1]از چه رو بستانسرای خلد را[M2]منزل هندوی کافر کرده‌ئی
[B][M1]روز را در سایهٔ شب برده‌ئی[M2]شام را پیرایهٔ خور کرده‌ئی
[B][M1]لعل در پاش زمرد پوش را[M2]پرده‌دار عقد گوهر کرده‌ئی
[B][M1]تا به دست آورده‌ئی طغرای حسن[M2]ملک خوبی را مسخر کرده‌ئی
[B][M1]ای مه آتش عذار آن آب خشک[M2]کابگیر آتش تر کرده‌ئی
[B][M1]بر کفم نه گر چه خون جان ماست[M2]آنکه در نصفی و ساغر کرده‌ئی
[B][M1]جان خواجو را ز جعد عنبرین[M2]هر زمان طوقی معنبر کرده‌ئی
[A]
[B][M1]از لب شیرین چون شکر نبات آورده‌ئی[M2]وز حبش بر خسرو خاور برات آورده‌ئی
[B][M1]بت پرستانرا محقق شد که این خط غبار[M2]از پی نسخ بتان سومنات آورده‌ئی
[B][M1]مهر ورزانرا تب محرق بشکر بسته‌ئی[M2]یا خطی در شکرستان بر نبات آورده‌ئی
[B][M1]خستگان ضربت تسلیم را بهر شفا[M2]نسخهٔ کلی قانون نجات آورده‌ئی
[B][M1]ای خط سبز نگارین خضر وقتی گوئیا[M2]زانکه سودای لب آب حیات آورده‌ئی
[B][M1]تا کشیدی نیل بر ماه از پی داغ صبوح[M2]چشمهٔ نیل از حسد در چشم لات آورده‌ئی
[B][M1]چون روانم بیند از دل دیده را در موج خون[M2]گویدم در دجله نهری از فرات آورده‌ای
[B][M1]زاندهان گر کام جان تنگدستان می‌دهی[M2]لطف کن گر هیچم از بهر زکوة آورده‌ئی
[B][M1]دوش می‌گفتم حدیث تیره شب با طره‌هات[M2]گفت خواجو باز با ما ترهات آورده‌ئی
[A]
[B][M1]این چه بویست ای صبا از مرغزار آورده‌ئی[M2]مرحبا کارام جان مرغ زار آورده‌ئی
[B][M1]بهر جان بیقرار آدم خاکی نهاد[M2]نکتهی از روضهٔ دارالقرار آورده‌ئی
[B][M1]وقت خوش بادت که وقت دوستان خوش کرده‌ئی[M2]تا ز طرف بوستان بوی بهار آورده‌ئی
[B][M1]سرو ما را چون کشیدی در بر آخر راست گوی[M2]کز وصالش شاخ شادی را ببار آورده‌ئی
[B][M1]عقل را از بوی می مست و خراب افکنده‌ئی[M2]چون حدیثی از لب میگون یار آورده‌ئی
[B][M1]یک نفس تار سر زلفش ز هم بگشوده‌ئی[M2]وز معانی این همه مشک تتار آورده‌ئی
[B][M1]در چنین وقتی که خواجو در خمار افتاده است[M2]جان فدا بادت که جامی خوشگوار آورده‌ئی
[A]
[B][M1]دیشب ای باد صبا گوئی که جائی بوده‌ئی[M2]پای بند چین زلف دلگشائی بوده‌ئی
[B][M1]آشنایانرا ز بوی خویش مست افکنده‌ئی[M2]چون چمن پیرای باغ آشنائی بوده‌ئی
[B][M1]دسته بند سنبل سروی سرائی کشته‌ئی[M2]خاکروب ساحت بستانسرائی بوده‌ئی
[B][M1]لاجرم پایت نمی‌آید ز شادی بر زمین[M2]چون ندیم مجلس شادی فزائی بوده‌ئی
[B][M1]نیک بیرون برده‌ئی راه از شکنج زلف او[M2]چون شبی تا روز در تاریک جائی بوده‌ئی
[B][M1]تا چه مرغی کاشیان جائی همایون جسته‌ئی[M2]گوئیا در سایهٔ پر همائی بوده‌ئی
[B][M1]از غم یعقوب حالی هیچ یاد آورده‌ئی[M2]چون همه شب همدم یوسف لقائی بوده‌ئی
[B][M1]هیچ بوئی برده‌ئی کو در وفا و عهد کیست[M2]تا عبیر آمیز بزم بیوفائی بوده‌ئی
[B][M1]از دل گمگشتهٔ خواجو نشانی باز ده[M2]چون غبار افشان زلف دلربائی بوده‌ئی
[A]
[B][M1]آتش اندر آب هرگز دیده‌ئی[M2]عنبر اندر تاب هرگز دیده‌ئی
[B][M1]چون دهان بر لعل شورانگیز او[M2]پسته و عناب هرگز دیده‌ئی
[B][M1]شد نقاب عارضش زلف سیاه[M2]شام بر مهتاب هرگز دیده‌ئی
[B][M1]سنبل پرتاب هرگز چیده‌ئی[M2]نرگس پرخواب هرگز دیده‌ئی
[B][M1]نرگسش در طاق ابرو خفته است[M2]مست در محراب هرگز دیده‌ئی
[B][M1]شد دلم مستغرق دریای عشق[M2]ذره در غرقاب هرگز دیده‌ئی
[B][M1]در غمش خواجو چو چشم خونفشان[M2]چشمهٔ خوناب هرگز دیده‌ئی
[A]
[B][M1]دوش پیری یافتم در گوشهٔ میخانه‌ئی[M2]در کشیده از شراب نیستی پیمانه‌ئی
[B][M1]گفت درمستان لایعقل بچشم عقل بین[M2]ور خرد داری مکن انکار هر دیوانه‌ئی
[B][M1]گر چه ما بنیاد عمر از باده ویران کرده‌ایم[M2]کی بود گنجی چو ما در کنج هر ویرانه‌ئی
[B][M1]روشنست این کانکه از سودای او در آتشیم[M2]شمع عشقش را کم افتد همچو ما پروانه‌ئی
[B][M1]دل بدلداری سپارد هر که صاحبدل بود[M2]کانکه جانی باشدش نشکیبد از جانانه‌ئی
[B][M1]آشنائی را بچشم خویش دیدن مشکلست[M2]زانکه او دیدار ننماید بهر بیگانه‌ئی
[B][M1]هر که داند کاندرین ره مقصد کلی یکیست[M2]هر زمانی کعبه‌ئی برسازد از بتخانه‌ئی
[B][M1]دل منه بر ملک جم خواجو که شادروان عمر[M2]با فسونی یا رود بر باد یا افسانه‌ئی
[B][M1]حیف باشد چون تو شهبازی که عالم صید تست[M2]در چنین دامی شده نخجیر آب و دانه‌ئی
[END]