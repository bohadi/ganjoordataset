[START][A]
[B][M1]گفتم که به پایان رسد این درد و عنا[M2]دستی بزند به شادمانی دل ما
[B][M1]دل گفت کدام صبر ما را و چه کام[M2]ور غم سختست شادکامی ز کجا
[A]
[B][M1]پیوسته حدیث من به گوشت بادا[M2]قوتم ز لب شکر فروشت بادا
[B][M1]بی‌من چو شراب ناب گیری در دست[M2]شرمت بادا ولیک نوشت بادا
[A]
[B][M1]نه صبر به گوشه‌ای نشاند ما را[M2]نه عقل به کام دل رساند ما را
[B][M1]چون یار ز پیش می‌براند ما را[M2]کو مرگ که زین باز رهاند ما را
[A]
[B][M1]آورد زری عماد رازی بچه را[M2]تا بنماید عمود رازی بچه را
[B][M1]رازی بچه هر شبی عمادالدین را[M2]بردار کند چنان که غازی بچه را
[A]
[B][M1]ای هجر مگر نهایتی نیست ترا[M2]وی وعدهٔ وصل غایتی نیست ترا
[B][M1]ای عشق مرا به صد هزاران زاری[M2]کشتی و جز این کفایتی نیست ترا
[A]
[B][M1]این دل چو شب جوانی و راحت و تاب[M2]از روی سپیده‌دم برافکند نقاب
[B][M1]بیدار شو این باقی شب را دریاب[M2]ای بس که بجویی و نیابیش به خواب
[A]
[B][M1]هم طبع ملول گشت از آن شعر چو آب[M2]هم رغبت از آن شراب چون آتش ناب
[B][M1]ای دل تو عنان ز شاهدان نیز بتاب[M2]کاریست ورای شاهد و شعر و شراب
[A]
[B][M1]زان روی که روز وصل آن در خوشاب[M2]در خواب شبی بر آتشم ریزد آب
[B][M1]با دل همه روزم این سؤالست و جواب[M2]کاخر شبی آن روز ببینم در خواب
[A]
[B][M1]آن شد که به نزدیک من ای در خوشاب[M2]دشنام ترا طال بقا بود جواب
[B][M1]جانا پس از این نبینی این نیز به خواب[M2]بر آتش من زد سخن سرد تو آب
[A]
[B][M1]بوطالب نعمه ای سپهرت طالب[M2]بر تابش آفتاب رایت غالب
[B][M1]در دور زمانه یادگاری نگذاشت[M2]بهتر ز تو گوهری علی بوطالب
[A]
[B][M1]هرچند که بر جزو بود کل غالب[M2]باشد همه جزو کل خود را طالب
[B][M1]جزویست که کل خویش را ماند راست[M2]بوطالب نعمه از علی بوطالب
[A]
[B][M1]ای گوهر تو بر آفرینش غالب[M2]چون رحمت ایزد همه خلقت طالب
[B][M1]از جملهٔ اولاد نبی چون تو کراست[M2]فرزند تو و هر دو علی بوطالب
[A]
[B][M1]بس شب که به روز بردم اندر طلبت[M2]بس روز طرب که دیدم از وصل لبت
[B][M1]رفتی و کنون روز و شب این می‌گویم[M2]کای روز وصال یار خوش باد شبت
[A]
[B][M1]دل باز چو بر دام غم عشق آویخت[M2]صبر آمد و گفت خون غم خواهم ریخت
[B][M1]بس برنامد که دامن اندر دندان[M2]از دست غم آخر به تک پای گریخت
[A]
[B][M1]ای گشته ضمیر چون بهشت از یادت[M2]انگیخته دولت جهان دل شادت
[B][M1]ای روز جهان مبارک از دولت تو[M2]روز نو و سال نو مبارک بادت
[A]
[B][M1]همواره چو بخت خود جوانی بادت[M2]چون دولت خویش کامرانی بادت
[B][M1]ای مایهٔ زندگانی از نعمت تو[M2]این شربت آب زندگانی بادت
[A]
[B][M1]با بخل بود به غایتی پیوندت[M2]کز قوت حکایتی کند خرسندت
[B][M1]وینک ز بلای بخل تو ده سالست[M2]تا نشخور شیر می‌کند فرزندت
[A]
[B][M1]ای سغبهٔ آنانکه نمی‌جویندت[M2]شهری و دهی ز دور می‌بویندت
[B][M1]نوبت چو به ما رسید توسن گشتی[M2]ای آن و از آن بتر که می‌گویندت
[A]
[B][M1]سیاره به خدمت سپرد خاک درت[M2]خورشید که باشد که بود تاج سرت
[B][M1]شد هر دو جهان به بندگی تو مقر[M2]چونان که به بندگی جد و پدرت
[A]
[B][M1]در وصل تو عزم دل من روز نخست[M2]آن بود که عمر با تو بگذارم چست
[B][M1]کی دانستم که بعد از آن عزم درست[M2]آن روز به خواب شب همی باید جست
[A]
[B][M1]آتش به سفال برنهادی ز نخست[M2]پس با خاکم به در برون رفتی چست
[B][M1]با این همه باد کبر کاندر سر تست[M2]از آب سبو کی آیدم با تو درست
[A]
[B][M1]
دستم که به گوهر قناعت پیوست
[M2]
پر بود و نبود آز را بر وی دست

[B][M1]
با دست طمع مگر شبی عهدی بست
[M2]
روز دگرش غیرت همت بشکست

[A]
[B][M1]جدت ورق زمانه از جور بشست[M2]عدل پدرت سلسلها کرد درست
[B][M1]ای بر تو قبای جاهشان آمد چست[M2]هان تا چه کنی که نوبت دولت تست
[A]
[B][M1]هجری که به روز غم مبادا دل و دست[M2]بر دامن دل که گرد ننشست نشست
[B][M1]وصلی که چو دل به دست بودی پیوست[M2]دردا که ازو درد دلی ماند به دست
[A]
[B][M1]جانا به تن شکسته و عزم درست[M2]عمریست که دل در طلب صحبت تست
[B][M1]وامروز که نومید شد از وصل تو چست[M2]در صبر زد آن دست کز امید بشست
[A]
[B][M1]ای شاه ز قدرتی که در بازوی تست[M2]تیر تو به ناوک قضا ماند چست
[B][M1]ورنه که نشاند این چنین چابک و چست[M2]پیکان دوم بر سر سوفار نخست
[A]
[B][M1]با موزه به آب در دویدی به نخست[M2]تا خرمن من به باد بردادی چست
[B][M1]چون تیز شد آتش دلم گشتی سست[M2]خاکش بر سر که او نه خاک در تست
[A]
[B][M1]کار تنم از دست دلم رفت ز دست[M2]بیچاره دلم به ماتم جان بنشست
[B][M1]جان دل ز جهان بربد و رخت اندر بست[M2]سازم همه این بود که در کار شکست
[A]
[B][M1]دل در خم آن زلف معنبر بنشست[M2]جان گفت که دل رفت وزین غمکده رست
[B][M1]من هم پی دل روم به هر حال که هست[M2]مسکین چو به لب رسید پایش بشکست
[A]
[B][M1]بوطالب نعمه ای گشاده‌دل و دست[M2]با دست و دلت بحر و فلک ناقص و پست
[B][M1]هر زیور کان خدای بر جد تو بست[M2]جز نام پیمبری دگر جمله‌ت هست
[A]
[B][M1]ای صبر ز دست دل معشوقه‌پرست[M2]این بار به دامن تو خواهم زد دست
[B][M1]کو باز مرا بر آتش دل بنشاند[M2]واندر سر زلف یار ساکن بنشست
[A]
[B][M1]دی می‌شد و از شکوفه شاخی در دست[M2]گفتم به شکوفه وعده بود این آن هست
[B][M1]برگشت و به طعنه گفت ای عشوه‌پرست[M2]نشنیدی که هرچه بشکفت نه بست
[A]
[B][M1]از حادثه‌ای که هرچه زو گویم هست[M2]هرچند که بشکست مرا هیچ نبست
[B][M1]گفتند شکسته‌ای به دست آور دست[M2]آورده‌ام آن شکسته لیکن هم دست
[A]
[B][M1]دی با تو چنان شدم به یک خاست و نشست[M2]کز من اثری نماند جز باد به دست
[B][M1]از شرم بمیرم ار بپرسی فردا[M2]کان دلشده زنده هست گویند که هست
[A]
[B][M1]گفتند که شعر تو ملک داشت به دست[M2]گفتم عجبا و جای این معنی هست
[B][M1]او فرع و چنان دلیر در بحر نشست[M2]من اصل و به بیم در ز جیحون پیوست
[A]
[B][M1]
ای عهد تو عید کامرانی پیوست
[M2]
افتاد بهار پیش بزم تو ز دست

[B][M1]
زیبنده‌تر از مجلس تو دست بهار
[M2]
بر گردن عید هیچ پیرایه نبست

[A]
[B][M1]گفتند که گل چمن به یکبار آراست[M2]برخاست و کلید باغ و کاشانه بخواست
[B][M1]گل گفت که با او نبود کارم راست[M2]دانی چه گلابخانه را راه کجاست
[A]
[B][M1]در کوی تو هیچ کار من ناشده راست[M2]ایام به کین خواستن من برخاست
[B][M1]واخر به دلت گذر کند چون بروم[M2]کان دلشده کی رفت و چگونه‌ست و کجاست
[A]
[B][M1]عدل تو زمانه را نگهدار بس است[M2]تایید تو دین و ملک را یار بس است
[B][M1]چون کار جهان کلک تو می‌دارد راست[M2]تا هست جهان کلک تو بر کار بس است
[A]
[B][M1]دل بر سر عهد استوار خویش است[M2]جان در غم تو بر سر کار خویش است
[B][M1]از دل هوس هر دو جهانم برخاست[M2]الا غم تو که بر قرار خویش است
[A]
[B][M1]عشقی که همه عمر بماند این است[M2]دردی که ز من جان بستاند این است
[B][M1]کاری که کسش چاره نداند این است[M2]وان شب که به روزم نرساند این است
[A]
[B][M1]از تو طمعم یکی صراحی باده است[M2]زیرا که مرا حریفکی افتاده است
[B][M1]چون مست شود مرا بخواهد دادن[M2]زیرا که مرا وعده به مستی داده است
[A]
[B][M1]ای شاه جهان ملک جهان حسب تراست[M2]وز دولت و اقبال شهی کسب تراست
[B][M1]امروز به یک حمله هزار اسب بگیر[M2]فردا خوارزم و صدهزار اسب تراست
[A]
[B][M1]در سایهٔ آن زلف مشوش که تراست[M2]ای بس دل سرگشتهٔ غمکش که تراست
[B][M1]می‌بر دل و می ده غم و فارغ می‌رو[M2]دور از دل من زهی دل خوش که تراست
[A]
[B][M1]دوشینه شب ارچه جانم از رنج بکاست[M2]چون تو به عیادت آمدی رنج رواست
[B][M1]بربوی عیادت تو امشب همه شب[M2]ز ایزد به دعا درد همی خواهم خواست
[A]
[B][M1]کون خر ملک ریش گاو افتادست[M2]چون استر بد لایق داو افتادست
[B][M1]در صدر وزارتت که در عشق زرست[M2]چون از پس راء عمرو واو افتادست
[A]
[B][M1]تا حادثه قصد آل عمران کردست[M2]کس نیست که او حدیث احسان کردست
[B][M1]احسان ز کسان بوالحسن بود مگر[M2]کو همچو کسانش روی پنهان کردست
[A]
[B][M1]زلف تو از آن دم که دلم بربودست[M2]از زیر کله روی به کس ننمودست
[B][M1]مانا به حکایت از لبت بشنودست[M2]کز جملهٔ عاشقان چشمت بودست
[A]
[B][M1]شاها به خدایی که ترا بگزیدست[M2]گر ملک چو تو خدایگانی دیدست
[B][M1]الا تو که بودست که صد باره جهان[M2]روزان بگرفتست و شبان بخشیدست
[A]
[B][M1]آن چهره که هرکه وصف او بشنیدست[M2]بر چهرهٔ آفتاب و مه خندیدست
[B][M1]ماه نو عید دیده‌ام دوش بدو[M2]بر ماه تمام کس مه نو دیدست
[A]
[B][M1]فرمان تو بر جهان قضای دگرست[M2]کلک تو گره‌گشای بند قدرست
[B][M1]هر نامه که در نظم امور بشرست[M2]توقیع برو ابوالمعالی عمرست
[A]
[B][M1]چون حسن تو رنج من به عالم سمرست[M2]کارم چو سر زلف تو زیر و زبرست
[B][M1]دیدم ز غمت بسی جفاها لیکن[M2]نادیدن تو ز هرچه دیدم بترست
[A]
[B][M1]در هر طرفی اگرچه یاری دگرست[M2]واندر هر گوشه غمگساری دگرست
[B][M1]در سر ز غمت مرا خماری دگرست[M2]معشوقه تویی و عشق کاری دگرست
[A]
[B][M1]دیدار تو در جهان جهانی دگرست[M2]رخسار تو ماه آسمانی دگرست
[B][M1]گر جان بشود رواست اندر غم تو[M2]ما را غم تو به نقد جانی دگرست
[A]
[B][M1]با رای تو صبح ملک بی‌گه خیزست[M2]با عزم تو آب تیغ فتح آمیزست
[B][M1]چون خواجه توان گفت کسی را که به حکم[M2]جمشید نشان و کیقباد انگیزست
[A]
[B][M1]دل در هوس شراب گلرنگ خوشست[M2]با بربط و با نای و دف و چنگ خوشست
[B][M1]روزی ز کس فراخ نیکو نبود[M2]روزی فراخم از در تنگ خوشست
[A]
[B][M1]آن چیست که مقصود جهانی آنست[M2]آن طرفه که از جهانیان پنهانست
[B][M1]در دانش عقل و جان و تن حیرانست[M2]آن به که چنان بود که بتوان دانست
[A]
[B][M1]با دل گفتم چو یار بی فرمانست[M2]این صبر هوس پختن بی‌پایانست
[B][M1]دل گفت نفس مزن که تدبیر آنست[M2]هم پختن این هوس که نتوان دانست
[A]
[B][M1]با آنکه دلم در غم هجرت خونست[M2]شادی به غم توام ز غم افزونست
[B][M1]اندیشه کنم هر شب و گویم یارب[M2]هجرانش چنین است وصالش چونست
[A]
[B][M1]پایی که ز بند عالمی بیرونست[M2]پالود به خون و زین غمم دل خونست
[B][M1]ای تاج سر زمانه آخر کم ازین[M2]کای دست خوش زمانه پایت چونست
[A]
[B][M1]گر شرح نمی‌دهم که حالم چونست[M2]یا از تو مرا چه درد روزافزونست
[B][M1]پیداست چو روز نزد هرکس که مرا[M2]با این لب خندان چه دل پر خونست
[A]
[B][M1]تا دست امید ما شکستیم ز دوست[M2]زیر لگد فراق پستیم ز دوست
[B][M1]دشمن به دعای شب چرا برخیزد[M2]چون ما به چنین روز نشستیم ز دوست
[A]
[B][M1]هردم ز تو گر تازه غمی باید هست[M2]در دور فلک نو ستمی باید هست
[B][M1]در عشق تو گرچه ایچ می‌باید هست[M2]این بس نبود کانچ نمی‌باید هست
[A]
[B][M1]تا خرمن آز را دلت پیمانه‌ست[M2]نزدیک تو جز حدیث نان افسانه‌ست
[B][M1]خوش‌باش که یک نیمه مرا در خانه‌ست[M2]در سنبلهٔ سپهر اگر یک دانه‌ست
[A]
[B][M1]هجران تو دوش چون به من درنگریست[M2]بنشست و به های‌های بر من بگریست
[B][M1]گریان بر وصل شد که تدبیرم چیست[M2]تا چند به جان دیگران خواهی زیست
[A]
[B][M1]ای شاه نجیب کفشگر دانی کیست[M2]آنکس که ازو خزینت از مال تهیست
[B][M1]سیمت ز کل حبه طلب ورنه ازو[M2]سگ داند و کفشگر که در انبان چیست
[A]
[B][M1]می‌آمد و از دیدهٔ ما می‌نگریست[M2]می‌رفت و دگرباره قفا می‌نگریست
[B][M1]با جلوهٔ خویشتن خوشش می‌آمد[M2]یا از سر مرحمت به ما می‌نگریست
[A]
[B][M1]از وصل تو بر کناره می‌باید زیست[M2]با سینهٔ پاره پاره می‌باید زیست
[B][M1]بی‌دل به هزار حیله می‌باید بود[M2]بی‌جان به هزار چاره می‌باید زیست
[A]
[B][M1]ای دل یارت که سر به سر کبر و منیست[M2]بازیچهٔ غمزه‌اش پیمان شکنیست
[B][M1]سودای لب چنین کسی نتوان پخت[M2]با خویشتن آی این چه بی‌خویشتنیست
[A]
[B][M1]بوطالب نعمه طالب نعمت نیست[M2]زان در کرمش تکلف و منت نیست
[B][M1]در همت او هر دو جهان مختصرست[M2]جز وی ز پیمبریست آن همت نیست
[A]
[B][M1]پایی که نه در هوای تو در گل نیست[M2]رایی که نه رای تو برو مشکل نیست
[B][M1]القصه ز هرچه نام شادی دارد[M2]در عالم عشق جز غمت حاصل نیست
[A]
[B][M1]پای تو اگرچه در وفا محکم نیست[M2]در دست تو یک درد مرا مرهم نیست
[B][M1]با این همه از غمت گزیرم هم نیست[M2]دل بی‌غم دار کز تو دل بی‌غم نیست
[A]
[B][M1]تا چند طلب کنم وفای تو که نیست[M2]تا کی گیرم کسی به جای تو که نیست
[B][M1]گفتی که ترا جان و جهان جز من نیست[M2]ای جان جهان به خاک‌پای تو که نیست
[A]
[B][M1]گر درخور قدر همتم سیمی نیست[M2]چون من به هنر کس اندر اقلیمی نیست
[B][M1]عیبی نبود گر فلکم سیم نداد[M2]چونان که ز نان استدنم بیمی نیست
[A]
[B][M1]محنت‌زده‌ای که کلبه‌ای داشت به دشت[M2]در نعمت و ناز دیدمش برمی‌گشت
[B][M1]گفتمش که گنج یافتی گفتا نه[M2]بو طالب نعمه دی بر این دشت گذشت
[A]
[B][M1]گر بنده دو روز خدمتت را بگذاشت[M2]نه نقش عیادت تو بر آب نگاشت
[B][M1]تقصیر از آن کرد که چشمی که بدان[M2]بیماری چون تویی توان دید نداشت
[A]
[B][M1]اندوه تو چون دلم به شادی نگذاشت[M2]آخر ز وفاش باز نتوانی داشت
[B][M1]هرچند ز تو به جز جفا حاصل نیست[M2]من تخم وفاداری تو خواهم کاشت
[A]
[B][M1]چون آتش سودای تو جز دود نداشت[M2]مسکین دل من امید بهبود نداشت
[B][M1]در جستن وصل تو بسی کوشیدم[M2]چون بخت نبود کوششم سود نداشت
[A]
[B][M1]اندوه تو چون دلم به شادی انگاشت[M2]وز بهر تو پیوند جهانی بگذاشت
[B][M1]گیرم ز جفاش باز نتوانی برد[M2]دایم ز وفاش باز نتوانی داشت
[A]
[B][M1]عمری که تر و خشک من آن بود گذشت[M2]وان مایه که کردمی بدان سود گذشت
[B][M1]افسوس که روز بی‌غمی دیر رسید[M2]پس چون شب وصل دلبران زود گذشت
[A]
[B][M1]دلبر ز وفا و مهر یکسر بگذشت[M2]تا کار دلم ز دست دلبر بگذشت
[B][M1]چون دید کزو قدم بر آتش دارم[M2]بگذاشت مرا و آبم از سر بگذشت
[A]
[B][M1]با دل گفتم که آن بتم دوش نهفت[M2]جان خواست ز من چون گل وصلش بشکفت
[B][M1]دل گفت مضایقت مکن زود بده[M2]با او به محقری سخن نتوان گفت
[A]
[B][M1]با گل گفتم شکوفه در خاک بخفت[M2]گل دیده پر آب کرد از باران گفت
[B][M1]آری نتوان گرفت با گیتی جفت[M2]بنمای گلی که ریختن را نشکفت
[A]
[B][M1]چشمم ز غمت به هر عقیقی که بسفت[M2]بر چهره هزارگل ز رازم بشکفت
[B][M1]رازی که دلم ز جان همی داشت نهفت[M2]اشکم به زبان حال با خلق بگفت
[A]
[B][M1]از گردش این هفت مخالف بر هفت[M2]هر هفت در افتیم به هفتاد آگفت
[B][M1]می ده که چو گل جوانیم در گل خفت[M2]تا کی غم عالمی که چون رفتی رفت
[A]
[B][M1]سلطان که جهان جواد ازو بیش نیافت[M2]آن کیست کزو فراغت خویش نیافت
[B][M1]در دولت او عامل اموال زکات[M2]صد باره جهان بگشت و درویش نیافت
[A]
[B][M1]عیشی که نمودم از جوانی همه رفت[M2]عهدی که خریدم از جهان دمدمه رفت
[B][M1]هین ای بز لنگ آفرینش بشتاب[M2]وین سبزهٔ عاریت رها کن رمه رفت
[A]
[B][M1]معشوق مرا عهد من از یاد برفت[M2]وان عهد و وفا به باد برداد و برفت
[B][M1]پایم به حیل ببست و آزاد برفت[M2]آتش به من اندر زد و چون باد برفت
[A]
[B][M1]سلطان که جهان به عدل آراست برفت[M2]سرو چمن ملک بپیراست برفت
[B][M1]چون کژ رویی بدید از دور فلک[M2]کژ را به کژان داد و ره راست برفت
[A]
[B][M1]دلبر چو دلم به عشوه بربود برفت[M2]غمهای مرا به غمزه بفزود برفت
[B][M1]بس دیر به دست آمد و بس زود برفت[M2]آتش به من اندر زد و چون دود برفت
[A]
[B][M1]آن بت که به انصاف نکو بود برفت[M2]حورا صفت و فرشته‌خو بود برفت
[B][M1]آسایش عمرم همه او داشت ببرد[M2]آرایش جانم همه او بود برفت
[A]
[B][M1]حامی جهان ز جور افلاک برفت[M2]بنیاد نظام عالم خاک برفت
[B][M1]آن زهر زمانه را چو تریاک برفت[M2]او رفت و سعادت از جهان پاک برفت
[A]
[B][M1]آن بت که دلم به زلف چون شست گرفت[M2]عالم به خمار نرگس مست گرفت
[B][M1]بس دل که کنون به قهر در پای آورد[M2]زین تیشه که آن نگار بردست گرفت
[A]
[B][M1]از شعلهٔ لاله جهان نور گرفت[M2]وز چهرهٔ گل روی زمین حور گرفت
[B][M1]صحرا سلب بزم ملکشه پوشید[M2]بستان صفت مجلس دستور گرفت
[A]
[B][M1]چون با غم عشق تو دلم ساز گرفت[M2]چشمم ز طلب خون دل آغاز گرفت
[B][M1]تو دست به خون ریختنم رنجه مدار[M2]هجران تو این مهم به جان باز گرفت
[A]
[B][M1]ای دل بخر آن زلف که دستت نگرفت[M2]جز غمزهٔ آن نرگس مستت نگرفت
[B][M1]می لاف زدی که صبر دستم گیرد[M2]از پای درآمدی و دستت نگرفت
[A]
[B][M1]با یار مرا زور و ستم درنگرفت[M2]زاری و فغان و لابه هم درنگرفت
[B][M1]از شعر ترم چو سنگ نم درنگرفت[M2]تدبیر درم کنم که دم درنگرفت
[A]
[B][M1]ای روزی خصم پیش خورد حشمت[M2]جزویست قیامت از نبرد حشمت
[B][M1]اندیشهٔ پل مکن که جیحون شاها[M2]انباشته شد جمله ز گرد حشمت
[A]
[B][M1]تا روز به شب چو سوسنم بی‌رویت[M2]بیدار چو نرگسم به گرد کویت
[B][M1]چون لاله شوم سوخته‌دل گر بنهم[M2]مانند گل دو رویه رو بر رویت
[A]
[B][M1]عمری بادت کزو به رشک آید نوح[M2]راحی به کفت کزو خجل گردد روح
[B][M1]شام همه شبهات به صبح آبستن[M2]صبح همه روزهات ضامن به صبوح
[A]
[B][M1]عمری جگرم خورد ز بدخویی چرخ[M2]یک روز نرفت راه دلجویی چرخ
[B][M1]آورد و به دست جور مریخم داد[M2]با زهره گرفتست مرا گویی چرخ
[A]
[B][M1]از چرخ که کامی به مرادم ننهاد[M2]وز بخت که بندی ز امیدم نگشاد
[B][M1]پیروز شه طغان تکین دادم داد[M2]پیروز شه طغان تکین باقی باد
[A]
[B][M1]دادم به امید روزگاری بر باد[M2]نابوده ز روزگار خود روزی شاد
[B][M1]زان می‌ترسم که روزگارم نبود[M2]چونان که ز روزگار بستانم داد
[A]
[B][M1]جوهر که ز ایزدش همی نامد یاد[M2]وز مرتبه آفتاب را بار نداد
[B][M1]از مرگ به یک تپانچه در خاک افتاد[M2]احسنت ای مرگ هرگزت مرگ مباد
[A]
[B][M1]با هرکه زبان چرخ رازی بگشاد[M2]چون پای نداشت پای تا سر بنهاد
[B][M1]زان داد سخن همی بنتوانم داد[M2]کابستن رازهابنتواند زاد
[A]
[B][M1]با قدر تو آب آسمان ریخته باد[M2]با خاک درت ستاره آمیخته باد
[B][M1]گر کم کند از سر تو یک موی فلک[M2]خورشید ازو به مویی آویخته باد
[A]
[B][M1]در چشمهٔ تیغ بی‌کفت آب مباد[M2]در زلف زره بی‌کنفت تاب مباد
[B][M1]بی‌یاد مبارک تو در دست ملوک[M2]در آب فسرده آتش ناب مباد
[A]
[B][M1]هرگز دلم از وفای تو فرد مباد[M2]یک دم ز غم تو بی‌دم سرد مباد
[B][M1]گر وصل تو درمان دلم خواهد کرد[M2]پس یک نفس از درد تو بی‌درد مباد
[A]
[B][M1]ای شاه زمین دور زمان بی‌تو مباد[M2]تا حشر سعود را قران بی‌تو مباد
[B][M1]آسایش جان ز تست جان بی‌تو مباد[M2]مقصود جهان تویی جهان بی‌تو مباد
[A]
[B][M1]حسن تو مرا ز نیکوان شاهی داد[M2]عشق تو مرا به خیره گمراهی داد
[B][M1]از راستی‌ام نخواهی آگاهی داد[M2]تا چند مرا پردهٔ کژ خواهی داد
[A]
[B][M1]مریخ سلاح چاوشان تو برد[M2]گوی تو زحل به پاسبانی سپرد
[B][M1]در ملکت تو چه بیش و کم خواهد شد[M2]گر چاوش تو به پاسبان برگذرد
[A]
[B][M1]چون نیست یقین که شب چه خواهد آورد[M2]پیشش غم ناآمده نتوانم خورد
[B][M1]فردا چو ندانم که چه خواهد بودن[M2]امروز چه دانم که چه می‌باید کرد
[A]
[B][M1]آن نور که ملک یافت از روی تو فرد[M2]از هیچ فلک به دست نتوان آورد
[B][M1]وان سایه که بر زمانه عدلت پوشید[M2]خورشید به نور پیسه نتواند کرد
[A]
[B][M1]عاقل چو به حاصل جهان درنگرد[M2]خشک و تر آسمان به یک جو نخرد
[B][M1]کو هرچه دهد یا که بیارد ببرد[M2]حاشا چو سگی که قی کند خود بخورد
[A]
[B][M1]هر تیره شبی که ره به روزی نبرد[M2]گردن به حساب عمر من برشمرد
[B][M1]با این همه ماتم فراقش دارم[M2]گرچه به هزار گونه محنت گذرد
[A]
[B][M1]بوطالب نعمه آن جهانی همه مرد[M2]هرگز غم این جهان خونخواره نخورد
[B][M1]هر طالب نعمت که بدو روی آورد[M2]از نام پدر دامن حرصش پر کرد
[A]
[B][M1]این عمر که سرمایهٔ ملکیست نه خرد[M2]چون بی‌خبران همی به سر باید برد
[B][M1]وز غبن چنین زنگیی پیش از مرگ[M2]روزی به هزار مرگ می‌باید مرد
[A]
[B][M1]صد پرده شبی فلک ز من بردارد[M2]تا روز چو شب زپرده بیرون آرد
[B][M1]ار دست شب و روز به شب بگریزد[M2]هر کس که چو روز من شبی بگذارد
[A]
[B][M1]خود عهد کسی کسی چنین بگذارد[M2]کاندر بد و نیک هیچ یادش نارد
[B][M1]جانا ز وفا روی مگردان که هنوز[M2]خاک در تو نشان رویم دارد
[A]
[B][M1]گر یک شبه وصل بتم آواز آرد[M2]یکساله فراقش فلک آغاز آرد
[B][M1]صد روز ارین که می‌گذارم بدهم[M2]گر دور فلک از آن شبی باز آرد
[A]
[B][M1]باد سحری گذر به کویت دارد[M2]زان بوی بنفشه‌زار مویت دارد
[B][M1]در پیرهن غنچه نمی‌گنجد گل[M2]از شادی آنکه رنگ رویت دارد
[A]
[B][M1]گر دوست مرا به کام دشمن دارد[M2]یا خسته دل و سوخته خرمن دارد
[B][M1]گو دار کزین جفا فراوان بیش است[M2]آن منت غم که بر دل من دارد
[A]
[B][M1]بیننده که چشم عاقبت‌بین دارد[M2]می خوردن و مست خفتن آیین دارد
[B][M1]تا جان دارم به دست برخواهم داشت[M2]تلخی که مزاج جان شیرین دارد
[A]
[B][M1]نه دل ز وصال تو نشانی دارد[M2]نه جان ز فراق تو امانی دارد
[B][M1]بیچاره تنم همه جهان داشت به تو[M2]واکنون به هزار حیله جانی دارد
[A]
[B][M1]دل گرچه غمت ز جان نهان می‌دارد[M2]اشکم همه خرده در میان می‌دارد
[B][M1]جان بی‌تو کنون فراق تن می‌طلبید[M2]دل بی‌تو کنون ماتم جان می‌دارد
[A]
[B][M1]شب رایت مشک رنگ بر کیوان برد[M2]تقدیر بدم نامه بر طوفان برد
[B][M1]ای روی تو روز وصل تو کشتی نوح[M2]انصاف بده بی‌تو به سر بتوان برد؟
[A]
[B][M1]با آنکه غم عشق تو از من جان برد[M2]وان جان به هزار درد بی‌درمان برد
[B][M1]تا دسترسی بود مرا در غم تو[M2]انگشت به هیچ شادیی نتوان برد
[A]
[B][M1]دل در غم تو گر به مثل جان نبرد[M2]سر در نارد به صبر و فرمان نبرد
[B][M1]زان می‌ترسم که عمر کوتاه دلم[M2]این درد دراز را به پایان نبرد
[A]
[B][M1]موری که به چاه شست بازی گذرد[M2]بی‌تو شب من بدان درازی گذرد
[B][M1]وان شب که مرا با تو به بازی گذرد[M2]گویی که همی بر اسب تازی گذرد
[A]
[B][M1]آن کو به من سوخته خرمن نگرد[M2]رحم آرد اگر به چشم دشمن نگرد
[B][M1]آنرا که به عشق رغبتی هست کجاست[M2]تا رنجه شود نخست و در من نگرد
[A]
[B][M1]سی سال درخت بخت من بار آورد[M2]چرخ این سه شبم به روی تیمار آورد
[B][M1]زان روی به رویم این قدر کار آورد[M2]تا دشمنم از دوست پدیدار آورد
[A]
[B][M1]در عرصهٔ ملکی که کمی نپذیرد[M2]با چند هنر کز چو منی نگزیرد
[B][M1]خورشید فراغتم فرو می‌میرد[M2]بوطالب نعمه کو که دستم گیرد
[A]
[B][M1]روی تو که شمع لاله زو درگیرد[M2]گل پرده ز روی با تو چون درگیرد
[B][M1]برخیز و به عزم گلستان موزه بخواه[M2]تا چادر غنچه باز در سر گیرد
[A]
[B][M1]گر دست غم تو دامن من گیرد[M2]کمتر غم جان بود که در من گیرد
[B][M1]از دوستی تو برنگردانم روی[M2]گر روی زمین به جمله دشمن گیرد
[A]
[B][M1]روی تو به دلبری جهان می‌گیرد[M2]زلف تو زره‌گری از آن می‌گیرد
[B][M1]جزعت به نظر زبان دل می‌بندد[M2]لعلت به شکر طوطی جان می‌گیرد
[A]
[B][M1]رایت که جهان به پشت پای اندازد[M2]از مسند و استناد او کی نازد
[B][M1]توپای به خاک برنه‌ای صدر جهان[M2]تا چرخ ازو مسند ملکی سازد
[A]
[B][M1]خاک قدم تو تاج خورشید ارزد[M2]یک روزه غمت به عمر جاوید ارزد
[B][M1]شکر ایزد را که از تو نومید شدم[M2]وین نومیدی هزار امید ارزد
[A]
[B][M1]جانا غم تو به هر عطایی ارزد[M2]وصلت به کشیدن بلایی ارزد
[B][M1]در تهمت تو اگر بریزندم خون[M2]این تهمت تو به خون بهایی ارزد
[A]
[B][M1]رای تو که صلح روز ملک انگیزد[M2]در حادثه‌ای چو رنگ قهر آمیزد
[B][M1]تعجیل حقیقی از فلک بگریزد[M2]آرام طبیعی از زمین برخیزد
[A]
[B][M1]روزی که خرد سرشک رنگین ریزد[M2]اندیشه چگونه رنگ شعر آمیزد
[B][M1]نور از رخ آفتاب هم بگریزد[M2]چون سایهٔ ایزد از جهان برخیزد
[A]
[B][M1]تشریف هوای تو به هر جان نرسد[M2]ملک غم تو به هر سلیمان نرسد
[B][M1]درمان طلبان ز درد تو محرومند[M2]کان درد به طالبان درمان نرسد
[A]
[B][M1]نه مشکل روزگار حل خواهد شد[M2]نه دور فلک همی بدل خواهد شد
[B][M1]زین پس من و عشق و می که این روزی دو[M2]تا روز دو بر باد اجل خواهد شد
[A]
[B][M1]از عشق تو درجهان سمر خواهم شد[M2]وز دست غمت زیر و زبر خواهم شد
[B][M1]وانگه زپس هزار شب بی‌خوابی[M2]گریان گریان به خواب درخواهم شد
[A]
[B][M1]رای تو به هیچ رای خرسند نشد[M2]تا بر همه خسروان خداوند نشد
[B][M1]رایات تو از پای‌فلک بنشیند[M2]تا ملک خراسان چو سمرقند نشد
[A]
[B][M1]آخر دل من به وصل پیروز نشد[M2]شایستهٔ صحبت دل‌افروز نشد
[B][M1]دردا که به عشوه روز عمرم زغمش[M2]شب گشت و شب فراق او روز نشد
[A]
[B][M1]عدل تو چو سایه بر ممالک پوشد[M2]کان ماند و بس که از کفت بخروشد
[B][M1]چون می‌نوشی که نوش بادت گویی[M2]خورشید به ماه مشتری می‌نوشد
[A]
[B][M1]با آنکه زمانه جز بدی نسگالد[M2]وز جور توام زمان زمان می‌نالد
[B][M1]از خوردن آن زهر نمی‌نالد دل[M2]ازمنت تریاک خسان می‌نالد
[A]
[B][M1]زلف تو به فتنه باز بیرون آمد[M2]آن کار که داند که کجا انجامد
[B][M1]آرام دهش دو روز در زیر کلاه[M2]باشد که از این فتنه فرو آرامد
[A]
[B][M1]رخسار تو چون سوسن آزاد آمد[M2]زلفین تو چون دستهٔ شمشاد آمد
[B][M1]برچنگ تو گویی که ز بیداد آمد[M2]کز دست تو همچو من به فریاد آمد
[A]
[B][M1]تا رای تو از قدح به شمشیر آمد[M2]گرد سپهت زبر فلک زیر آمد
[B][M1]نصرت به زبان تیغ تیزت می‌گفت[M2]تا باز که از ملک جهان سیر آمد
[A]
[B][M1]آنی که کفت ضامن ارزاق آمد[M2]آنی که درت قبلهٔ آفاق آمد
[B][M1]مقصود جهان تو بودی آخر به وجود[M2]اول حسن علی اسحق آمد
[A]
[B][M1]رنجی که مرا ز هجر آن ماه آمد[M2]گویی که همه به کام بدخواه آمد
[B][M1]افزون ز هزار بار گویم هرشب[M2]هان ای اجل ار نمرده‌ای گاه آمد
[A]
[B][M1]چون سایه دویدم از پسش روزی چند[M2]ور صحبت او به سایهٔ او خرسند
[B][M1]امروز چو آفتاب معلومم شد[M2]کو سایه برین کار نخواهد افکند
[A]
[B][M1]ای دل چه کنی به عشوه خود را خرسند[M2]پای تو فرو گلست و این پایه بلند
[B][M1]بالغ شده‌ای ببر زباطل پیوند[M2]چون طفل زانگشت مزیدن تا چند
[A]
[B][M1]پست افکندم غم تو ای سرو بلند[M2]شادم که مرا غمت بدین روز افکند
[B][M1]داد من و بیداد تو آخر تا کی[M2]عذر من و آزار تو آخر تا چند
[A]
[B][M1]آن روز که جان نامهٔ عشق تو بخواند[M2]دل دست زجان بشست و دامن بفشاند
[B][M1]وان صبر که خادمت بدان آسودی[M2]آن نیز بقای عمر تو باد نماند
[A]
[B][M1]خوی تو ز دوستی چو دامن بفشاند[M2]ننشست که تا به روز هجرم ننشاند
[B][M1]گویی که اگر چنین بمانی چه کنم[M2]دل ماتم جان نداشت دیگر چه بماند
[A]
[B][M1]ای دل ز هزار دیده خون می‌راند[M2]عشقی که ترا سلسله می‌جنباند
[B][M1]خوش خوش به دعای شب میفکن کارت[M2]بنشین که به روز محنتت بنشاند
[A]
[B][M1]با آنکه همه کار جهان او راند[M2]آنگه بنشین که نزد خویشت خواند
[B][M1]با آنکه همه ملوک نامم دانند[M2]نامردم اگر یکی نشانم داند
[A]
[B][M1]چندان که مرا دلبر من رنجاند[M2]گر هیچ کسی نداند ایزد داند
[B][M1]یک دم زدن از پای فرو ننشیند[M2]تا بر سر آب و آتشم ننشاند
[A]
[B][M1]یکباره مرا بلایت از پای نشاند[M2]بر یک یک مویم آب رنجوری ماند
[B][M1]چون سیم و زرم بر آتش تیز گداخت[M2]وان سیم و زری که بود بر خاک فشاند
[A]
[B][M1]ای دیده دل آیت بلا می‌خواند[M2]هشدار که در خونت بسی گرداند
[B][M1]این بار گرش موافقت خواهی کرد[M2]من بیزارم تو دانی و دل داند
[A]
[B][M1]چون روز علم زد به حسامت ماند[M2]چون یک شبه ماه شد به جامت ماند
[B][M1]تقدیر به عزم تیزکامت ماند[M2]روزی به عطا دادن عامت ماند
[A]
[B][M1]هم ابر به دست درفشانت ماند[M2]هم برق به تیغ جان ستانت ماند
[B][M1]هم رعد به کوس قهرمانت ماند[M2]هم ژاله به باران کمانت ماند
[A]
[B][M1]خورشید به روشنی رایت ماند[M2]گردون ز شرف به خاک پایت ماند
[B][M1]دوزخ به عتاب جان‌گزایت ماند[M2]فردوس به عرصهٔ سرایت ماند
[A]
[B][M1]با روی تو از عافیت افسانه بماند[M2]وز چشم تو عقل شوخ و دیوانه بماند
[B][M1]ایام زفتنهٔ‌تو در گوشه نشست[M2]خورشید ز سایهٔ تو در خانه بماند
[A]
[B][M1]مسعود سعادت جهان بود نماند[M2]فهرست سعود آسمان بود نماند
[B][M1]گو خواه بمان جهان کنون خواه ممان[M2]چون آنکه ازو خلاصه آن بود نماند
[A]
[B][M1]ما را به جز از نیاز هیچ چیز نماند[M2]در کیسهٔ عقل نقد تمییز نماند
[B][M1]گه گاه به آب دیده دل‌خوش شدمی[M2]چندان بگریستم که آن نیز نماند
[A]
[B][M1]تا طارم نه سپهر آراسته‌اند[M2]تا باغ چهار طبع پیراسته‌اند
[B][M1]در خار فزوده و ز گل کاسته‌اند[M2]چتوان کردن چو این چنین خواسته‌اند
[A]
[B][M1]چشم و دل من که هرچه گویم هستند[M2]در خصمی من به مشورت بنشستند
[B][M1]اول پایم بر درغم بشکستند[M2]واخر دستم ز بی غمی بر بستند
[A]
[B][M1]یاران به جهان چشم چو گل بگشادند[M2]هر یک دو سه روز رنگ و بویی دادند
[B][M1]چون راست که بر بهار دل بنهادند[M2]ازبار یگان یگان فرو افتادند
[A]
[B][M1]زان پس که دل و دیده بر من سپرند[M2]با عشق یکی شوند و آبم ببرند
[B][M1]صبرا به تو آیم غم کارم بخوری[M2]ای صبر نگویی که ترا با چه خورند
[A]
[B][M1]بس دور که چرخ و اختران بگذراند[M2]تا مرد وشی چو بوالحسن باز آرند
[B][M1]کو حیدر هاشمی و کو حاتم طی[M2]تا ماتم مردمی و مردی دارند
[A]
[B][M1]در بزمگهی که مطربی کوس کند[M2]بر تیر قضا تیر تو افسوس کند
[B][M1]رایات تو گر روی به بغداد نهد[M2]دجله به در ریش زمین بوس کند
[A]
[B][M1]زلف تو مصاف عنبر تر شکند[M2]لعل تو نهال شهد و شکر شکند
[B][M1]گل کیست که با رخ تودر باغ آید[M2]وانگه دو سه روز خویشتن برشکند
[A]
[B][M1]دلدار دل مرا ز من باز افکند[M2]وز زلف کمانم به سخن دور افکند
[B][M1]امروز که پی به چین زلفش بردم[M2]برد از پس گوش خویشتن دور افکند
[A]
[B][M1]دلبر چو ز من قوت روان باز افکند[M2]دل صحبت من بدان جهان باز افکند
[B][M1]صبر از پی دل هم شدنی بود ولیک[M2]روزی دو سه از برای جان باز افکند
[A]
[B][M1]خوش خوش چو مرا دم تودر دام افکند[M2]در دست فراق و پای ایام افکند
[B][M1]ای دوست بدین روز که دشمنت مباد[M2]من سوخته دل را طمع خام افکند
[A]
[B][M1]گردون به خیال سیر نانت نکند[M2]تا خون دل آرایش خوانت نکند
[B][M1]وانگاه دلش ز غصه خالی نشود[M2]تا غارت جان و خان و مانت نکند
[A]
[B][M1]شادم به تو گر فلک حزینم نکند[M2]وانچه از تو گمانست یقینم نکند
[B][M1]اکنون باری دست من و دامن تست[M2]گر چرخ سزا در آستینم نکند
[A]
[B][M1]شمشیر تو با خصم تو پیمان نکند[M2]تا ملک عراق چون خراسان نکند
[B][M1]اسب تو ز تاختن فرو ناساید[M2]تا پیش در خلیفه جولان نکند
[A]
[B][M1]سلطان غمت بنده‌نوازی نکند[M2]تا خواجهٔ هجر ترکتازی نکند
[B][M1]از والی وصل تو نشانی باید[M2]تا شحنهٔ غم دست‌درازی نکند
[A]
[B][M1]گلها چو به باغ جلوه را ساز کنند[M2]وز غنچه نخست هفته‌ای ناز کنند
[B][M1]چون دیده به دیدار جهان باز کنند[M2]از شرم رخت ریختن آغاز کنند
[A]
[B][M1]این طایفه گر مروت آیین نکنند[M2]زیشان نه بس اینکه بخل را دین نکنند
[B][M1]رفت آنکه به نظم و شعر احسان کردی[M2]امروز همی به سحر تحسین نکنند
[A]
[B][M1]قومی که در این سفر مرا همراهند[M2]از تعبیهٔ زمانه کم آگاهند
[B][M1]ما می‌کوشیم و آسمان می‌گوید[M2]نقش آن باشد که نقشبندان خواهند
[A]
[B][M1]گردون چو نشست و خاست تو می‌بیند[M2]با خلق همان شیوه چرا نگزیند
[B][M1]چون بنشینی باد سخا برخیزد[M2]چون برخیزی گرد ستم بنشیند
[A]
[B][M1]چشم تو در آیینه به چشم تو نمود[M2]بر چشم تو فتنه گشت هم چشم تو زود
[B][M1]چشم خوش تو چشم ترا کرد به چشم[M2]پس آفت چشم تو هم از چشم تو بود
[A]
[B][M1]گفت آنکه مرا ره سلامت بنمود[M2]کان بت نکند وفا و برگردد زود
[B][M1]دی آن همه گفتها یقین گشت و نبود[M2]وامروز نداردم پشیمانی سود
[A]
[B][M1]دستت به سخا چون ید بیضا بنمود[M2]از جود تو در جهان جهانی بفزود
[B][M1]کس چون تو سخی نه هست نه خواهد بود[M2]گو قافیه دال شو زهی عالم جود
[A]
[B][M1]با دل گفتم که عشق چون روی نمود[M2]در دامن صبر چنگ محکم کن زود
[B][M1]دل گفت مرا که برتو باید بخشود[M2]گر معتمد صبر تو من خواهم بود
[A]
[B][M1]شبها ز غمت ستم کشم باید بود[M2]وز محنت تو بر آتشم باید بود
[B][M1]پس روز دگر تا پی غم کور کنم[M2]با این همه ناخوشی خوشم باید بود
[A]
[B][M1]گردون به وصال ما موافق زان بود[M2]کین تعبیهٔ هجر در آن پنهان بود
[B][M1]امروز رهین شکر او نتوان بود[M2]کان روز وصال هم شب هجران بود
[A]
[B][M1]دوشم ز فراق تو همه شیون بود[M2]چشمم چو پر از خون شده پرویزن بود
[B][M1]بر هر مژه خونی که مرا درتن بود[M2]چون دانهٔ نار بر سر سوزن بود
[A]
[B][M1]یک نیم دمم از جهان به دست آمده بود[M2]وصلش به بهای جان به دست آمده بود
[B][M1]ارزانش ز دست من برون کرد فلک[M2]افسوس که بس گران به دست آمده بود
[A]
[B][M1]بر عید رخت دلم چو پیروز نبود[M2]از عید دل سوخته جز سوز نبود
[B][M1]گویند که چون گذشت روز عیدت[M2]ای بی‌خبران چو عید خود روز نبود
[A]
[B][M1]دل درخور صحبت دل‌افروز نبود[M2]زان بر من مستمند دلسوز نبود
[B][M1]زان شب که برفت و گفت خوش‌باد شبت[M2]هرگز شب محنت مرا روز نبود
[A]
[B][M1]گل یک شبه شد هین که چو گستاخ شود[M2]در پیش تو دسته دسته بر کاخ شود
[B][M1]خیز ای گل نوشکفته درشو به چمن[M2]تا جامه دریده غنچه بر شاخ شود
[A]
[B][M1]هر کو نه به خدمت تو خرسند شود[M2]آفاق برو حبس و زمین بند شود
[B][M1]وان را که به بندگی پذیری یک روز[M2]شب را به همه حال خداوند شود
[A]
[B][M1]آخر غم غور از دلم دور شود[M2]وین ماتم هجر دوستان سور شود
[B][M1]لشکرکش گردون چو درآید به حمل[M2]فرماندهٔ گیتی به نشابور شود
[A]
[B][M1]تسلیم چو بر حادثه پیروز شود[M2]هم حادثه یار و حیله‌آموز شود
[B][M1]هر سان که بود چو حالها گردانست[M2]روزی به شب آید و شبی روز شود
[A]
[B][M1]آنرا که خرد مصلحت‌آموز شود[M2]کی در غم عید و بند نوروز شود
[B][M1]عیدی شمرد که روز نوروز شود[M2]هر شب به عافیت بر او روز شود
[A]
[B][M1]با آنکه غم از دلم برون می‌نشود[M2]از تلخی صبر دل زبون می‌نشود
[B][M1]با این همه غصه سخت جانی دارد[M2]این دیده که از سرشک خون می‌نشود
[A]
[B][M1]یک شب مه گردون به رخت می‌نگرید[M2]وز اشک ز دیده خون دل می‌بارید
[B][M1]یک قطره از آن بر رخ زیبات چکید[M2]وان خال بدان خوشی از آن گشت پدید
[A]
[B][M1]آن روز که بنده خاک خدمت بوسید[M2]بر خدمت تو هیچ سعادت نگزید
[B][M1]وامروز چو رنگ و رونق خویش ندید[M2]ابرام به خانه برد و امید برید
[A]
[B][M1]بیداد فلک پردهٔ رازم بدرید[M2]تیمار جهان امیدم از جان ببرید
[B][M1]ای دل پس ازین کناره‌ای گیر و برو[M2]کین کار مرا کناره‌ای نیست پدید
[A]
[B][M1]زان پس که وصال روی در پرده کشید[M2]واندوه فراق پرده بر من بدرید
[B][M1]گفتم که مگر توانمش دید به خواب[M2]خود خواب همی به خواب نتوانم دید
[A]
[B][M1]در مستی اگر ببرد خوابم شاید[M2]می دیده ببندد ارچه دل بگشاید
[B][M1]بیدار ز مادران چو تو کم زاید[M2]بخت تو نیم که هیچ خوابم ناید
[A]
[B][M1]جان یک نفس از درد تو می‌ناساید[M2]وز دل نفسی بی‌تو همی برناید
[B][M1]یکبار دگر وصل تو درمی‌باید[M2]وانگه پس از آن اگر نمانم شاید
[A]
[B][M1]یک در فلک از امید من نگشاید[M2]یک کار من از زمانه می‌برناید
[B][M1]جان می‌کاهد غم تو می‌افزاید[M2]در محنت من دگرچه می‌درباید
[A]
[B][M1]بس راه که پای همتم پیماید[M2]تا مشکل یک راز فلک بگشاید
[B][M1]بس روز سیه که از غلط پیش آید[M2]تا از شب شک صبح یقینی زاید
[A]
[B][M1]دی قهر تو گفتی که اجل می‌زاید[M2]وامروز بقا به عدل می‌افزاید
[B][M1]آن قهر جهانگیر چنان می‌بایست[M2]وان عدل جهان‌دار چنین می‌باید
[A]
[B][M1]زلف تو که در فتنه کنون می‌آید[M2]از غارت جان و دل نمی‌آساید
[B][M1]وای از شب زلف تو که گر کار اینست[M2]بس روز قیامت که جهان آراید
[A]
[B][M1]گر بنده ز آب می‌بترسد شاید[M2]مکتوب تو هم دلیریی ننماید
[B][M1]آخر دو سه خدمتم از آن سو آمد[M2]باید که یکی جواب از این سو آید
[A]
[B][M1]تا رای تو از قدح به شمشیر آید[M2]گرد سپهت برین فلک زیر آید
[B][M1]نصرت به زبان تیغ تیزت می‌گفت[M2]با یار که از ملک بقا سیر آید
[A]
[B][M1]لایق به جان شاه جهانی باید[M2]زین جمله دهی جمله‌ستانی باید
[B][M1]زین طایفه امن آدمی ممکن نیست[M2]اینها همه گرگند شبانی باید
[A]
[B][M1]هم توسن چرخ زیر زین را شاید[M2]هم گوهر خورشید نگین را شاید
[B][M1]تا ظن نبری که آن و این را شاید[M2]پیروز شه طغان تکین را شاید
[A]
[B][M1]وصل تو که از سنگ برون می‌آید[M2]در کوکبهٔ خیال چون می‌آید
[B][M1]با هجر همی‌گوید ازین رنگرزی[M2]من می‌دانم که بوی خون می‌آید
[A]
[B][M1]باری بنگر که چشم من چون گرید[M2]هر شب ز شب گذشته افزون گرید
[B][M1]از چشم ستاره بار خون افشانم[M2]گر چشم بود ستاره را خون گرید
[A]
[B][M1]با گل گفتم ابر چرا می‌گرید[M2]ماتم‌زده نیست بر کجا می‌گرید
[B][M1]گل گفت اگر راست همی باید گفت[M2]بر عمر من و عهد شما می‌گرید
[A]
[B][M1]گفتم ز فراق یاسمن می‌گرید[M2]این ابر که زار بر چمن می‌گرید
[B][M1]گل گفت به پای خویشتن برشکنم[M2]بر خندهٔ یک هفتهٔ من می‌گرید
[A]
[B][M1]شد عمر و زمانه را جوادی نرسید[M2]وز نامهٔ آرزو سوادی نرسید
[B][M1]دستی که به دامن قناعت نزدیم[M2]دردا که به دامن مرادی نرسید
[A]
[B][M1]گویی که میفکن دبه در پای شتر[M2]تا من چو خران همی جهم بر آخر
[B][M1]گر نه زندت صلاح قواد پسر[M2]من بر ... این سخن زنم ... ی پر
[A]
[B][M1]رای تو که آفتاب فضلست و هنر[M2]گر یاد کند نیم شب از نیلوفر
[B][M1]ناکرده برو تمام رای تو گذر[M2]از آب به خاصیت برافرازد سر
[A]
[B][M1]ای عشق به جز غمم رفیقی دگر آر[M2]وی وصل غرض تویی سر از پیش برآر
[B][M1]وی هجر بگفته‌ای بریزم خونت[M2]گر وقت آمد بریز و عمرم به سر آر
[A]
[B][M1]دی ما و می و عیش خوش و روی نگار[M2]وامروز غم جدایی و فرقت یار
[B][M1]ای گردش ایام ترا هر دو یکیست[M2]جان بر سر امروز نهم دی باز آر
[A]
[B][M1]در دست غمت دلم زبونست این بار[M2]وین کار ز دست من برونست این بار
[B][M1]وین طرفه که با تو نرد جان می‌بازم[M2]دست تو بهست ودست خونست این بار
[A]
[B][M1]دل محنت تازه چاشنی کرد آخر[M2]سوگند هلاک جان من خورد آخر
[B][M1]عشقی که فرود برد جهانی به زمین[M2]می‌جست و هم از زمین برآورد آخر
[A]
[B][M1]بر من شب هجر تو سرآید آخر[M2]این صبح وصال تو برآید آخر
[B][M1]دستی که ز هجران تو بر سر دارم[M2]از وصل به گردنت درآید آخر
[A]
[B][M1]ما با این همه غم با که گساریم آخر[M2]وین غصه دمی با که برآریم آخر
[B][M1]کس نیست که با او نفسی بتوان زد[M2]تنها همه عمر چون گذاریم آخر
[A]
[B][M1]ای ماه تمام برنیایی آخر[M2]جانی که همی رخ ننمایی آخر
[B][M1]چون جان به لطافت و چو ماهی به جمال[M2]جان من و ماه من کجایی آخر
[A]
[B][M1]دی گر بفزود عز دین عدل عمر[M2]وز جور تهی کرد زمین عدل عمر
[B][M1]امروز به صد زبان جهان می‌گوید[M2]ای عدل عمر بیا ببین عدل عمر
[A]
[B][M1]خورشید ز رای مقتفی دارد نور[M2]وز دولت سنجریست گیتی معمور
[B][M1]وز رایت این رایت دین شد منصور[M2]احسنت زهی خلیفه سلطان دستور
[A]
[B][M1]ای رای تو آفتاب و ای کلک تو تیر[M2]وی چون تو جوان نبوده در عالم پیر
[B][M1]دانی همه علمها مگر غیب خدای[M2]داری همه چیزها مگر عیب و نظیر
[A]
[B][M1]هستم شب و روز و روز و شب در تدبیر[M2]تا خصم ترا چون کشم ای بدر منیر
[B][M1]هان تا ز قصاص من نترسی که مرا[M2]هم گردن تیغ هست و هم گردن تیر
[A]
[B][M1]منصوریه هر گزت درآمد به ضمیر[M2]کاین به درت موکب میمون وزیر
[B][M1]هین کو لب غنچه گو بیادست ببوس[M2]کو دست چنار گو بیا دست بگیر
[A]
[B][M1]ای چرخ نفور از جفای تو نفیر[M2]وی بخت جوان فغان از این عالم پیر
[B][M1]ای عمر گریزان ز توام نیست گزیر[M2]وی دست اجل ز دست غم دستم گیر
[A]
[B][M1]ای دل هم از ابتدا دل از جان برگیر[M2]وانگه به فراغت پی آن دلبر گیر
[B][M1]یا نی مزن این حلقه و راه اندر گیر[M2]وین هم به مزاج آن صد دیگر گیر
[A]
[B][M1]از دست تو بنده داستانی شده گیر[M2]وز مهر نشانهٔ جهانی شده گیر
[B][M1]دل رفت و نماند جان و تن بر خطرست[M2]من ماندم و عشق و نیم جانی شده گیر
[A]
[B][M1]جز بنده رفیق و عاشق و یار مگیر[M2]غمخوار توام عمر مرا خوار مگیر
[B][M1]در کار تو کارم ار به جان یابد دست[M2]تو پای به کار برمنه کار مگیر
[A]
[B][M1]از آرزوی خیال تو روز دراز[M2]در بند شبم با دل پر درد و نیاز
[B][M1]وز بی‌خوابی همه شب ای شمع طراز[M2]می‌گویم کی بود که روز آید باز
[A]
[B][M1]ای دست تو در جفا چو زلف تو دراز[M2]وی بی‌سببی گرفته پای از من باز
[B][M1]دی دست زاستین برون کرده به عهد[M2]وامروز کشیده پای در دامن ناز
[A]
[B][M1]آن شد که من از عشق تو شبهای دراز[M2]با مه گله کردمی و با پروین راز
[B][M1]جستم ز تو چون کبوتر از چنگل باز[M2]رفتم نه چنان که دیگرم بینی باز
[A]
[B][M1]زان شب که به روز برده‌ام با تو به ناز[M2]روز و شبم از غمت سیاهست و دراز
[B][M1]بس روز چنین بی‌تو به سر خواهم برد[M2]تا با تو شبی چنان به روز آرم باز
[A]
[B][M1]دل شادی روز وصلت ای شمع طراز[M2]با صد شب هجر بیش گفتست به راز
[B][M1]تا خود پس از این زان همه شبهای دراز[M2]با روز وصال بی‌غمی گوید باز
[A]
[B][M1]گر در طلب صحبتم ای شمع طراز[M2]دوش آبله کرد پایت از راه دراز
[B][M1]امشب بر من بیای تا بانگ نماز[M2]چون آبله بردست همی باش به ناز
[A]
[B][M1]ای دل بخریدی دم آن شمع طراز[M2]وی دیده حدیث گریه کردی آغاز
[B][M1]ای عشق کهن ناشده نو کردی دست[M2]وی محنت ناگذشته آوردی باز
[A]
[B][M1]گرمابه به کام انوری بود امروز[M2]کانجا صنمی چو مشتری بود امروز
[B][M1]گویند به گرمابه همین دیو بود[M2]ما دیو ندیدیم پری بود امروز
[A]
[B][M1]آن دل که تو دیده‌ای فکارست هنوز[M2]وز عشق تو با نالهٔ زارست هنوز
[B][M1]وان آتش دل بر سر کارست هنوز[M2]وان آب دو دیده برقرارست هنوز
[A]
[B][M1]نایی بر من به خانه‌ای شورانگیز[M2]وانگه که بیایی به هزاران پرهیز
[B][M1]چون بنشینی خوی بدت گوید خیز[M2]ناآمده بهتری تو چون دولت تیز
[A]
[B][M1]بازار قبول گل چو شد خوش خوش تیز[M2]گفتم که به باغ در شو ای دلبر خیز
[B][M1]گل گفت که آب قدمش خیره مریز[M2]ما دست گلابگر گرفتیم و گریز
[A]
[B][M1]ای ماه ز سودای تو در آتش تیز[M2]چون سوخته گشتم آبرویم بمریز
[B][M1]چون چرخ ستیزه‌روی با من مستیز[M2]من در تو گریختم تو از من مگریز
[A]
[B][M1]پیروزشه ای خورده سپهر از تو هراس[M2]هر ساعت و بس کرده زمین‌بوس و سپاس
[B][M1]زیرا که کنی به خنجر چون الماس[M2]از هفت فلک به یک زمان چارده طاس
[A]
[B][M1]ماییم درین گنبد دیرینه اساس[M2]جویندهٔ رخنه‌ای چو مور اندر طاس
[B][M1]آگاه نه از منزل امید و هراس[M2]سرگشته و چشم بسته چون گاو خراس
[A]
[B][M1]در منزل دل غم تو می‌آید و بس[M2]در سکنهٔ جان غم تو می‌باید و بس
[B][M1]تا صبح جمال فتنه‌زای تو دمید[M2]گویی که ز شب غم تو می‌زاید و بس
[A]
[B][M1]روزی که کنم هجر ترا بر دل خوش[M2]گویم چه کنم تن زنم اندر آتش
[B][M1]چون راست که در پای کشم دامن صبر[M2]عشق تو گریبان دلم گیرد و کش
[A]
[B][M1]ماییم و دو شیشکک می روشن و خوش[M2]یک حوضک نقل و یک تنورک آتش
[B][M1]باقلیککی و نانکی پنج از شش[M2]گر فرمایی جمال ده بی‌ترکش
[A]
[B][M1]چون بندگی شهت نمی‌آید خوش[M2]با ملک چو آب و دولت چون آتش
[B][M1]برخیز و بسیج آن جهان کن خوش خوش[M2]اینجا علف گلخن دوزخ بمکش
[A]
[B][M1]ای دل تو برو به نزد جانان می‌باش[M2]ساعت ساعت منتظر جان می‌باش
[B][M1]ای تن تو بیا ندیم هجران می‌باش[M2]جان می‌کن و خون می‌خور و خندان می‌باش
[A]
[B][M1]ای ماه رکاب خسرو گردون رخش[M2]وی ملک‌ستان سکندر گیتی‌بخش
[B][M1]در ملک خدای ملک چون بلخ تو نیست[M2]برگرد و به بنده بخش ویرانهٔ وخش
[A]
[B][M1]گفتم که گهی چند نپرسم خبرش[M2]تا بوک برون شد تکبر ز سرش
[B][M1]خود هست کرشمه هر زمان بیشترش[M2]اکنون من و زاری و شفیعان درش
[A]
[B][M1]هر تیر جفا که داری اندر ترکش[M2]چون سر ز وفا نمی‌کشم گردن‌کش
[B][M1]من دست ز آستین برون کردم و عشق[M2]تو خوش بنشین و پای در دامن کش
[A]
[B][M1]دوش از کف وصل آن بت عشوه فروش[M2]تا روز می طرب همی کردم نوش
[B][M1]امشب من و صد هزار فریاد و خروش[M2]تا کی شب دیگرم بود چون شب دوش
[A]
[B][M1]از خاک درت ساخته‌ام مفرش خویش[M2]بر خیره به باد داده عیش خوش خویش
[B][M1]بنمای به من تو آن رخ مهوش خویش[M2]هان تا نبرم آب تو از آتش خویش
[A]
[B][M1]یک چند نهان از دل بی‌حاصل خویش[M2]با صبر پناه کردم از مشکل خویش
[B][M1]کام دلم آن بود که سرگشته شوم[M2]گردان گردان شدم به کام دل خویش
[A]
[B][M1]با خاک برابرم ز بی‌سنگی خویش[M2]وز دل خجل از دوام دلتنگی خویش
[B][M1]یارب بدهم شرم ز بی‌شرمی خویش[M2]تا باز هم ز ننگ بی‌ننگی خویش
[A]
[B][M1]داری ز جهان زیاده از حصهٔ خویش[M2]در باقی کن شکایت و قصهٔ خویش
[B][M1]تا کی ز پی شکم به درها گردی[M2]بنشین و بخور طعام ذاغصهٔ خویش
[A]
[B][M1]گل روز دو عرض می‌دهد مایهٔ خویش[M2]زنهار میفکن تو بر آن سایهٔ خویش
[B][M1]او خود چو ببیند پس از آن پایهٔ خویش[M2]در پای تو ریزد همه پیرایهٔ خویش
[A]
[B][M1]تا دست طمع بشستم از عالم خاک[M2]از گرد زمانه دامنی دارم پاک
[B][M1]امید بقا یکی شد و بیم هلاک[M2]چون من ز جهان برفتم از مرگ چه باک
[A]
[B][M1]ای جاه تو چون سماک و عالم چو سمک[M2]یک شقه ز نوبتی جاه تو فلک
[B][M1]یک چند ترا رکاب بر دست ملوک[M2]یک چند ترا غاشیه بر دوش ملک
[A]
[B][M1]زین رنگ برآوردن بر فور فلک[M2]خون شد دلم و نیافتم غور فلک
[B][M1]در جمله گزیر نیست از جور فلک[M2]تا رخت برون نبردی از دور فلک
[A]
[B][M1]در منزل آبگینه هنگام درنگ[M2]چون بی‌تو دل شکسته را دیدم تنگ
[B][M1]گفتم که چگونه‌ای دلا گفت مپرس[M2]چونانک در آبگینه اندازی سنگ
[A]
[B][M1]ای مسند تو قاعدهٔ دولت گل[M2]خصمت که ز عز تست دست خوش ذل
[B][M1]بی‌قدر چو خار باد و کم عمر چو گل[M2]چون آب خروشان و لگدکوب چو پل
[A]
[B][M1]ای گوهر تو خلاصهٔ عالم گل[M2]باد از تو دو قوم را دو معنی حاصل
[B][M1]چون آب نکوخواه ترا حکم روان[M2]چون لوله بداندیش ترا سوخته‌دل
[A]
[B][M1]آخر شب دوش بی‌تو ای شمع چگل[M2]بگذشت و گذاشت در غمم خوار و خجل
[B][M1]تو فارغ و من به وعده تا روز سپید[M2]در بند تو بنشسته و برخاسته دل
[A]
[B][M1]آمیختم از بهر تو صد رنگ و حیل[M2]هم دست اجل قوی‌تر آمد به جدل
[B][M1]گر جان مرا قبول کردی به مثل[M2]پیش از اجلش کشیدمی پیش اجل
[A]
[B][M1]ای چشم زمانه کرده روشن به جمال[M2]در گوش تو برده خوشترین لفظ سؤال
[B][M1]رایی داری چو آفتاب اول روز[M2]عمری بادت چو سایه‌ها بعد زوال
[A]
[B][M1]زین عمر به تعجیل دوان سوی زوال[M2]دانی که جهان چه آیدم پیش خیال
[B][M1]دشتی آید ز درد دل میلامیل[M2]طشتی آید ز خون دل مالامال
[A]
[B][M1]در هجر همی بسوزم از شرم خیال[M2]در وصل همی بسوزم از بیم زوال
[B][M1]پروانهٔ شمع را همین باشد حال[M2]در هجر نسوزد و بسوزد ز وصال
[A]
[B][M1]منزل دوردست و روز بی‌گاه ای دل[M2]زین رو مکش انتظار همراه ای دل
[B][M1]بشتاب که منقطع فراوان هستند[M2]زین راه دراز و روز کوتاه ای دل
[A]
[B][M1]ای دل طمع از وصال جانان بگسل[M2]سررشتهٔ آرزو به دندان بگسل
[B][M1]زان پیش که بگسلند جان از تن تو[M2]از بهر خدا علایق جان بگسل
[A]
[B][M1]پیراهن گل دریده شد بر تن گل[M2]شلوار تو بینما چو پیراهن گل
[B][M1]ای خرمن کون تو به از خرمن گل[M2]جایی که بود کون تو کون زن گل
[A]
[B][M1]صف زد حشم بهار پیرامن گل[M2]ابر آمد و پر کرد ز در دامن گل
[B][M1]با این همه جان نماند اندر تن گل[M2]گر تو به چمن درآیی ای خرمن گل
[A]
[B][M1]تاب رخ یار من نداری ای گل[M2]جامه چه دری رنگ چه آری ای گل
[B][M1]سودت نکند تا که به خواری ای گل[M2]از بار خجل فرو نیاری ای گل
[A]
[B][M1]آنم که ندانم نه وجود و نه عدم[M2]دانم که ندانم نه حدوث و نه قدم
[B][M1]می‌دانم و مطرب و حریفی همدم[M2]مستی و طرب فزون و هشیاری کم
[A]
[B][M1]دردا که فرو شد لب شادی را غم[M2]پر گشت و نگون گشت پیمانهٔ غم
[B][M1]دشواری بیش گشت و آسانی کم[M2]واین ماند ز عالم که دریغا عالم
[A]
[B][M1]ای گوهر تو اصل طفیل آدم[M2]وی ذات تو معنی و عبارت عالم
[B][M1]تا حکم کفت نکرد روزی‌ده خلق[M2]وز خلقت آدمی نیاورد شکم
[A]
[B][M1]چرخا زحلت نحس‌ترست یا بهرام[M2]زهره‌ت غر و مشتریت مغرور به نام
[B][M1]تیرت ز منافقی نه پخته‌ست و نه خام[M2]خورشید تو قحبه است و ماهت نه تمام
[A]
[B][M1]ای زیر همای همتت چرخ مدام[M2]کبک از نظرت گرفته با باز آرام
[B][M1]اقبال تو شاهین و کبوتر ایام[M2]سیمرغ نظیر خسرو طوطی نام
[A]
[B][M1]رفتم چو نبود بیش از این جای مقام[M2]هرچند به نزدیک تو بودم آرام
[B][M1]کس را به جهان مباد ای سیم‌اندام[M2]رفتن نه به اختیار و بودن نه به کام
[A]
[B][M1]از مشرق دست گوهر آل نظام[M2]ده ماه تمام را طلوعست مدام
[B][M1]اینک بنگر که آن خداوند کرام[M2]بفکند مه نوی ز هر ماه تمام
[A]
[B][M1]دل فرق نمی‌کند همی دانه ز دام[M2]راهیش به جامعست و راهیش به جام
[B][M1]با این همه ما و می و معشوقه به کام[M2]در مصطبه پخته به که در صومعه خام
[A]
[B][M1]هر مرحله‌ای که رخت برداشته‌ام[M2]از خون جگر مرحله تر داشته‌ام
[B][M1]از تو خبر وصل مبادم هرگز[M2]گر بی‌تو ز خویشتن خبر داشته‌ام
[A]
[B][M1]با یاد تو ای ریخته عشقت آبم[M2]نشگفت اگر بود بر آتش خوابم
[B][M1]روی از غم چون تویی چرا برتابم[M2]تا به ز غمت کدام شادی یابم
[A]
[B][M1]بختی نه کزو نصیب جز غم یابم[M2]روزی نه که در جهان دو همدم یابم
[B][M1]شادی مگر از جهان برونست از آنک[M2]هرچند که بیش جویمش کم یابم
[A]
[B][M1]من غره به گفتار محال تو شدم[M2]زان روی سزای گوشمال تو شدم
[B][M1]وین طرفه که آزمود صد بار ترا[M2]هم باز به عشوه در جوال تو شدم
[A]
[B][M1]دی کرد وداع بر جناح سفرم[M2]تا دست فراق کرد زیر و زبرم
[B][M1]او می‌شد و جان نعره همی زد ز پی‌اش[M2]آهسته ترک تاز که من بر اثرم
[A]
[B][M1]روزی که به حیلت به شب تیره برم[M2]می‌گویم شکر و باز پس می‌نگرم
[B][M1]بنگر که ز عمر در چه خون جگرم[M2]تا روز گذشته را غنیمت شمرم
[A]
[B][M1]زلف تو دلم برد و به جان در خطرم[M2]گیرم که ز بیم پی به زلفت نبرم
[B][M1]باری دمی از زیر کله بیرون کن[M2]چندان که ز دور در دل خود نگرم
[A]
[B][M1]سودای تو بیرون شده یکسر ز سرم[M2]وز کوی تو ببرید خرد رهگذرم
[B][M1]دست طلب تو باز در کوفت درم[M2]تا با سر کار برد بار دگرم
[A]
[B][M1]چون روی ندارم که به رویت نگرم[M2]باری به سر کوی تو بر می‌گذرم
[B][M1]در دیده کشم ز آرزوی رخ تو[M2]گردی که زکوی تو به دامن سپرم
[A]
[B][M1]ای دل ز فلک چرا نیوشی آزرم[M2]هم بادم سرد ساز و با گریهٔ گرم
[B][M1]دلبر ز تو وز ناله کجا گردد نرم[M2]آن را که هزار دیده باشد بی‌شرم
[A]
[B][M1]آخر ز تو چون روی به خون تر دارم[M2]در عشق ز هیچ روی باور دارم
[B][M1]بردار ز روی پرده ورنه پس از این[M2]من پرده ز روی راز دل بردارم
[A]
[B][M1]از غم صدف دو دیده پر در دارم[M2]وز حادثه پوستین به گازر دارم
[B][M1]دردا که تهی دامنم از زر درست[M2]وز دست شکسته آستین پر دارم
[A]
[B][M1]در کوی غمت هزار منزل دارم[M2]وز دست تو پای صبر در گل دارم
[B][M1]در راه تو کار سخت مشکل دارم[M2]دل نیست پدید و صد غم دل دارم
[A]
[B][M1]راز تو ز بیم خصم پنهان دارم[M2]ورنه غم و محنت تو چندان دارم
[B][M1]گویی که ز دل نداریم دوست همی[M2]آری ز دلت ندارم از جان دارم
[A]
[B][M1]نه در غم عشق یار یاری دارم[M2]نه همنفسی نه غمگساری دارم
[B][M1]بس خسته نهان و آشکاری دارم[M2]یارب چه شکسته بسته کاری دارم
[A]
[B][M1]ای دل ز وصال تو نشانی دارم[M2]وی جان ز فراق تو امانی دارم
[B][M1]بیچاره تنم همه جهان داشت به تو[M2]واکنون به هزار حیله جانی دارم
[A]
[B][M1]من با تو که عشق جاودانی دارم[M2]یک مهر و هزار مهربانی دارم
[B][M1]با من صنما چو زندگانی نکنی[M2]من بی‌تو بگو چه زندگانی دارم
[A]
[B][M1]نام تو نویسم ار قلم بردارم[M2]کوی تو گذارم چو قدم بردارم
[B][M1]جز روی ترا نبینم ای جان جهان[M2]در عمر خود ار دیده ز هم بردارم
[A]
[B][M1]در کار تو هر روز گرفتارترم[M2]غمهای ترا به جان خریدارترم
[B][M1]هر روز به چشم من نکو روی‌تری[M2]هرچند که بیش بینمت زارترم
[A]
[B][M1]بفروختمت سزد به جان باز خرم[M2]ارزان بفروختم گران باز خرم
[B][M1]باری خواهم ز دوستان ای دلبر[M2]تا بو که ز دشمنان ترا باز خرم
[A]
[B][M1]من بنده که کمتر سگ کویت باشم[M2]این بس باشد که مدح‌گویت باشم
[B][M1]اقبال نیم که سال و ماه و شب و روز[M2]واجب باشد که پیش رویت باشم
[A]
[B][M1]بینم دل خویش گر دهانت اندیشم[M2]یابم تن خویش گر میانت اندیشم
[B][M1]یادم ناید ز سر به جان و سر تو[M2]الا که ز خاک آستانت اندیشم
[A]
[B][M1]خوار و خجلم خوار و خجل باد دلم[M2]آسیمه‌سر و پای به گل باد دلم
[B][M1]در دست غمم اسیری از دست دلست[M2]چونان که منم، اسیر دل باد دلم
[A]
[B][M1]بر چرخ رسید از تو دم سرد دلم[M2]بر دامن غم فشاندهٔ گرد دلم
[B][M1]خون دلم از دیده بپالود دلم[M2]دردا دل فارغ تو از درد دلم
[A]
[B][M1]ای خورده به واجبی چو مردان غم علم[M2]در تحت تصرف تو بیش و کم علم
[B][M1]در عمر دمی نازده الا دم علم[M2]هم عالم عالمی هم عالم علم
[A]
[B][M1]پر شد ز شراب عشق جانا جامم[M2]چون زلف تو برهم زده گشت ایامم
[B][M1]در عشق تو این بود مراد و کامم[M2]کز جملهٔ بندگان نویسی نامم
[A]
[B][M1]در خدمت تست عقل و هوش و جانم[M2]گر پیش برون روم ور از پس مانم
[B][M1]اقبال نیم که سال وماه و شب و روز[M2]واجب باشد که در رکابت رانم
[A]
[B][M1]ای دل چو به غمهای جهان درمانم[M2]از دیده سرشکهای خونین رانم
[B][M1]خود را چه دهم عشوه یقین می‌دانم[M2]کاندر سر دل شود به آخر جانم
[A]
[B][M1]شبها چو ز روز وصل او یاد کنم[M2]تا روز هزار گونه فریاد کنم
[B][M1]ترسم که شب اجل امانم ندهد[M2]تا باز به روز وصل دل شاد کنم
[A]
[B][M1]بازیچهٔ دور آسمانم چه کنم[M2]سرگشتهٔ گردش جهانم چه کنم
[B][M1]از هرچه همی کنم پشیمان گردم[M2]آیا چه کنم تا که بدانم چه کنم
[A]
[B][M1]چون حرب کنم هیج محابا نکنم[M2]چون عفو کنم هیچ مدارا نکنم
[B][M1]من سایهٔ یزدانم و نیکو نبود[M2]گر قدرت و رحمت آشکارا نکنم
[A]
[B][M1]می نوش کنم ولیک مستی نکنم[M2]الا به قدح درازدستی نکنم
[B][M1]دانی غرضم ز می‌پرستی چه بود؟[M2]تا همچو تو خویشتن پرستی نکنم
[A]
[B][M1]کس نیست غم اندوخته‌تر زین که منم[M2]با درد تو آموخته‌تر زین که منم
[B][M1]گفتی که نه‌ای به عشق درپخته هنوز[M2]خامی چه کنی سوخته‌تر زین که منم
[A]
[B][M1]بر آتش هجر عمری ار بنشینم[M2]بر خاک در تو هم به دل نگزینم
[B][M1]از باد همه نسیم زلفت بویم[M2]در آب همه خیال رویت بینم
[A]
[B][M1]آن دیده ندارم که به خوابت بینم[M2]یا آن رخ همچو آفتابت بینم
[B][M1]از شرم رخ تو در تو نتوان نگریست[M2]می‌ریزم اشک تا در آبت بینم
[A]
[B][M1]من دل به کسی جز از تو آسان ندهم[M2]چیزی که گران خریدم ارزان ندهم
[B][M1]صد جان بدهم در آرزوی دل خویش[M2]وان دل که ترا خواست به صد جان ندهم
[A]
[B][M1]ای سایهٔ آنک ملک او هست قدیم[M2]تا چند از این ملک چو گوزی بدونیم
[B][M1]یک رویه کن این کار که سهلست و سلیم[M2]ملکست نه بازیچه، والملک عقیم
[A]
[B][M1]شکر ایزد را که خسرو هفت اقلیم[M2]آن شاه مبارک قدم آن ذات کریم
[B][M1]از آتش فتنه بر کران شد چو خلیل[M2]وز آب خطر به ساحل آمد چو کلیم
[A]
[B][M1]در موج خطر مرفهی همچو کلیم[M2]وز آتش فتنه شاد چون ابراهیم
[B][M1]ای مفخر آنکه ماه کردی به دو نیم[M2]معصومان را از آتش و آب چه بیم
[A]
[B][M1]چون پای همی تحفه برد هر جایم[M2]وز پای به پای آمدنی می‌آیم
[B][M1]دستم شکند فلک من این را شایم[M2]آری چو گزیز نیست باری پایم
[A]
[B][M1]ای عشق در آفاق بسی تاختیم[M2]تا از دل و دلدار برانداختیم
[B][M1]آخر حق صحبتی که با تست مرا[M2]بشناس و همان گیر که نشناختیم
[A]
[B][M1]دی یک دو قدح شراب صافی خوردیم[M2]با همنفسی شبی به روز آوردیم
[B][M1]امروز چنان شد که به ناچار دو دست[M2]در گردن درد و رنج و هجران کردیم
[A]
[B][M1]سبحان‌الله غمی به پایان نبریم[M2]الا که ازو در دگری می‌نگریم
[B][M1]آن شد که ستاره می‌شمردیم به روز[M2]اکنون همه روز و شب نفس می‌شمریم
[A]
[B][M1]با گل گفتم چون به چمن برگذریم[M2]چون از همه باغ آرزوی تو بریم
[B][M1]گل گفت مرا چو نیک درمی‌نگریم[M2]از روی بقا برابر یکدگریم
[A]
[B][M1]اندیشهٔ انتقام چون جزم کنیم[M2]قهر همه دشمنان به یک عزم کنیم
[B][M1]با چرخ چو با آتسز اگر رزم کنیم[M2]گردن به سم اسب چو خوارزم کنیم
[A]
[B][M1]ای دل چو غم نوت دهد چرخ کهن[M2]چون کار ندیدگان مشو بی‌سر و بن
[B][M1]یا عشوهٔ کودکانه می‌خر به سخن[M2]یا تن زن و عاقلانه صبری می‌کن
[A]
[B][M1]ماییم و صراحی و شراب روشن[M2]مرغی دو و نان چند و زیشان دو سه تن
[B][M1]وز میوه و ریحان قدری سیب و سمن[M2]برخیز و بیا چنانک دی نزد تو من
[A]
[B][M1]باغیست چو نوبهار از رنگ خزان[M2]عیشی که به عمرها توان گفت از آن
[B][M1]یاران همه انگشت زنان گرد رزان[M2]من در غم تو نشسته انگشت‌گزان
[A]
[B][M1]ای دل مگذار عمر چون بی‌خبران[M2]ایمن منشین ز روزگار گذران
[B][M1]تو طاق نه‌ای با تو همان خواهد کرد[M2]ایام که کرد و می‌کند با دگران
[A]
[B][M1]شخصی دارم زنده به جان دگران[M2]عمری به هزار درد و محنت گذران
[B][M1]جان بر لب و دل بر اثر او نگران[M2]دور از لب و دندان شما بی‌خبران
[A]
[B][M1]ای ساخته گشته از تو کار دگران[M2]من یار غم تو و تو یار دگران
[B][M1]من کرده کنار پر ز خون دیده[M2]از بهر تو و تو در کنار دگران
[A]
[B][M1]زلفت به رسنهاش برآورد کشان[M2]هر جان و دلی که داشت در شهر نشان
[B][M1]زان پیش که دستار نگه نتوان داشت[M2]ورز دو سه در زیر کلاهش بنشان
[A]
[B][M1]چون روی حیل نبود پایاب جهان[M2]یکباره ورق بشستم از تاب جهان
[B][M1]گفتم چو مقیم نیست اسباب جهان[M2]خاکش بر سر که خوش خورد آب جهان
[A]
[B][M1]آیا گهر وصل تو یارم سفتن[M2]راه تو امیدوار یارم رفتن
[B][M1]می‌روشن و حجره خالی و موسم گل[M2]ای گلبن نو شکفته یارم گفتن
[A]
[B][M1]ای دل چو نمی‌نهد سپهرت گردن[M2]نتوان به خروش و زور بخت آوردن
[B][M1]بر من چه بود جز که به کف خون خوردن[M2]دیگر چه کنم دلا چه دانم کردن
[A]
[B][M1]زرق است جهان تو زرق کن از هر فن[M2]که می‌خور و که می‌کن و لوتی می‌زن
[B][M1]خوش خور تو جهان و یاد می‌آر از من[M2]تا روزی چند جمله را سر کن زن
[A]
[B][M1]زین جور اگر گذر توان کرد بکن[M2]در حال من ار نظر توان کرد بکن
[B][M1]با بنده ز روی مردمی آشتی‌ای[M2]یکبار دگر اگر توان کرد بکن
[A]
[B][M1]هرچ از چو تویی نزیبد ای دوست مکن[M2]وین خیره‌کشی گرچه ترا خوست مکن
[B][M1]گفتی ببرم جان تو و باکی نیست[M2]جانا نه ز بهر جان نه نیکوست مکن
[A]
[B][M1]ای دل ز سر نهاد پرواز مکن[M2]فرجام نگر حدیث آغاز مکن
[B][M1]خاک از سر این راز نهان باز مکن[M2]خود را و مرا در سر این راز مکن
[A]
[B][M1]جانا لبم از شراب غم خشک مکن[M2]چشمم ز سرشک هیچ دم خشک مکن
[B][M1]در عشق گران رکاب صبری داری[M2]زنهار نمد زین ستم خشک مکن
[A]
[B][M1]هستم ز تو دلشکسته‌ای عهد شکن[M2]وز دوستی تو با جهانی دشمن
[B][M1]گیرم نبود دست من و دامن تو[M2]بتوان کردن دست من و دامن من
[A]
[B][M1]می‌سوز تو خرمن شکیبایی من[M2]تا می‌نهم از غم تو خرمن خرمن
[B][M1]دامن به حدیث درد من باز مزن[M2]من دانم و اشک لعل دامن دامن
[A]
[B][M1]در دام غم تو بسته‌ای هست چو من[M2]وز جور تو دل‌شکسته‌ای هست چو من
[B][M1]برخاستگان عشق تو بسیارند[M2]در عهد وفا نشسته‌ای هست چو من
[A]
[B][M1]ای گنده دهان چو شیر و چون گرگ حرون[M2]چون خرس کریه شخص و چون خوک نگون
[B][M1]چون بوزنه سخره و چو کفتار زبون[M2]چون گربه دهن دریده و چون سگ دون
[A]
[B][M1]چشمم ز همه جهان فرازست اکنون[M2]وین دیده به دیدار تو بازست اکنون
[B][M1]گفتار همه جهان مجازست اکنون[M2]ما را به جمال تو نیازست اکنون
[A]
[B][M1]بوطالب نعمت ای همه دولت و دین[M2]در خود نگر و جمله جهان نیک ببین
[B][M1]کز همت و جود آفتابی و سحاب[M2]وز رفعت و حلم آسمانی و زمین
[A]
[B][M1]شاها ز خزانهٔ تو ریحان و سمین[M2]دارند نهان ذخیره درهای ثمین
[B][M1]کو زر که همین بر سر گنج است و همان[M2]کو سر که همان از در تیغست و همین
[A]
[B][M1]شاهان ممالک تو مودود و معین[M2]دارند خزانها نهان در ثمین
[B][M1]گوهر که همین بر سر گنجست و همین[M2]باهر که همان از در تیغست و همین
[A]
[B][M1]گفتی چه شود کار فراقت یک‌سو[M2]چون اشک چو شمع گرم باشم بی‌تو
[B][M1]آن روز ز روبهای اشکت به کجا[M2]وان گرم سریهای چو اشکت پس کو
[A]
[B][M1]آن ماه که ماه نو سزد یارهٔ او[M2]خورشید می نشاط نظارهٔ او
[B][M1]چون گیرد عکس از لب می‌خوارهٔ او[M2]سر برزند از مشرق رخسارهٔ او
[A]
[B][M1]ای راحت آن نفس که جان زد با تو[M2]یک داو دلم در دو جهان زد با تو
[B][M1]هجر تو چنین است اگر وصل بود[M2]یارب که چو عیشها توان زد با تو
[A]
[B][M1]رفتم چو نماند هیچ آبم بر تو[M2]در چشم تو خوارتر ز خاک در تو
[B][M1]با این همه روز و شب بر آتش باشم[M2]زان بیم که باد بگذرد بر سر تو
[A]
[B][M1]دستی نه که گستاخ بکوبد در تو[M2]پایی نه که آزاد بپوید بر تو
[B][M1]با ناز تو هر سری ندارد سر تو[M2]دانی که کشد بار ترا هم خر تو
[A]
[B][M1]گر هیچ سعادتم رساند بر تو[M2]جان پیش کشم مباش گو در خور تو
[B][M1]گاهی چو زمین بوسه دهم بر پایت[M2]گاهی چو فلک گردم گرد سر تو
[A]
[B][M1]دل هرچه ز بد دید پسندید از تو[M2]وز جمله جهان برید و نبرید از تو
[B][M1]گفتی که نبیند دلت از من غم هجر[M2]دیدی که به عاقبت همان دید از تو
[A]
[B][M1]آن صبر که حامی منست از غم تو[M2]مویی نبرد ز عهد نامحکم تو
[B][M1]وین وصل که قبله‌ایست در عالم عشق[M2]از گمشدگان یکیست در عالم تو
[A]
[B][M1]دورم ز قرار و خواب از دوری تو[M2]وز پرده برون شدم به مستوری تو
[B][M1]گویی که کراست برگ مهجوری من[M2]انگشت به خود کشم به دستوری تو
[A]
[B][M1]جان درد تو یادگار دارد بی‌تو[M2]اندوه تو در کنار دارد بی‌تو
[B][M1]با این همه من ز جان به جان آمده‌ام[M2]جان در تن من چه کار دارد بی‌تو
[A]
[B][M1]دست تو که جود در سجود آید ازو[M2]سرمایهٔ نزهت وجود آید ازو
[B][M1]دستارچه‌ای که یک دمش خدمت کرد[M2]تا نیست نگشت بوی عود آید ازو
[A]
[B][M1]آن دل که نشان نیست مرا در بر ازو[M2]جز درد و به درد می‌زنم بر سر ازو
[B][M1]بازآمد و محنتی درافکنده چو دود[M2]هرگز نبود حرام روزی تر ازو
[A]
[B][M1]آن بت که به دست غم گرفتارم ازو[M2]وز دست همی درگذرد کارم ازو
[B][M1]بیزار شدست از من و من زارم ازو[M2]دل نی و هزار درد دل دارم ازو
[A]
[B][M1]کسری که کمان عدل او کرد به زه[M2]حاتم که ز کان به جود بگشاد گره
[B][M1]رستم که به گرز خود کردی چو زره[M2]پیروز شه از هرسه درین هریک به
[A]
[B][M1]چون باز کنی ز زلف پرتاب گره[M2]احسنت کند چرخ و فلک گوید زه
[B][M1]بر چشم جهانیان نگارا که و مه[M2]هر روز نکوتری و هر ساعت به
[A]
[B][M1]ای نحس چو مریخ و زحل بی‌گه و گاه[M2]چون زهره غرو چو مشتری غره به جاه
[B][M1]چون تیر منافق نه سفید و نه سیاه[M2]غماز چو آفتاب و نمام چو ماه
[A]
[B][M1]با روز رخ تو گرچه ای روت چو ماه[M2]از روز و شب جهان نبودم آگاه
[B][M1]بنمود چو چشم بد فروبست این راه[M2]شبهای فراق تو مرا روز سیاه
[A]
[B][M1]از بهر هلال عید آن مه ناگاه[M2]بر بام دوید و هر طرف کرد نگاه
[B][M1]هرکس که بدید گفت سبحان‌الله[M2]خورشید برآمدست و می‌جوید ماه
[A]
[B][M1]با من به سخن درآمد امروز پگاه[M2]آن لاغری که دارمش از پی راه
[B][M1]گفتا که طمع نیست مرا باری جو[M2]چندان که ببویم ای مسلمانان کاه
[A]
[B][M1]بر من در محنت و بلا باز مخواه[M2]درد من دل دادهٔ جان باز مخواه
[B][M1]جانی که به عاریت دو دم یافته‌ام[M2]چندانک دمی بینمت آن باز مخواه
[A]
[B][M1]ای امر تو ملک را عنان بگرفته[M2]فتراک تو دست آسمان بگرفته
[B][M1]روزی بینی سپاه تازندهٔ تو[M2]پیروز شد و ملک جهان بگرفته
[A]
[B][M1]ای لشکر تو روی زمین بگرفته[M2]نام تو دیار کفر و دین بگرفته
[B][M1]روزی به بهانهٔ شکاری بینی[M2]از روم کمین کرده و چین بگرفته
[A]
[B][M1]دی طوف چمن کرده سه چاری خورده[M2]آهنگ حزین و پرده حزان کرده
[B][M1]او چون گل و سرو و گرد او عاشق‌وار[M2]گل جامه دریده سرو حال آورده
[A]
[B][M1]آیا که مرا تو دست گیری یا نه[M2]فریادرسی در این اسیری یا نه
[B][M1]گفتی که ترا به بندگی بپذیرم[M2]خدمت کردم اگر پذیری یا نه
[A]
[B][M1]در راه فرید کاتب فرزانه[M2]بگشاد شبی در تناسل خانه
[B][M1]آورده به صحرای جهان مردانه[M2]خوارزمیکی باره و دندانه
[A]
[B][M1]ای فتنهٔ روزگار شب‌پوش منه[M2]و ابدالان را غاشیه بر دوش منه
[B][M1]زلفی که هزار جان ازو در خطرست[M2]از چشم بدان بترس و برگوش منه
[A]
[B][M1]مریخ به خنجر تو جوید فتوی[M2]ناهید به ساغر تو پوید ماوی
[B][M1]زانست که می‌کند به عید اضحی[M2]از بهر ترا آن حمل این ثور فدی
[A]
[B][M1]پایی که مرا نزد تو بد راهنمای[M2]دستی که بدان خواستمت من ز خدای
[B][M1]آن پای مرا چنین بیفکند از دست[M2]وآن دست مرا چنین درآورد ز پای
[A]
[B][M1]در مرتبه از سپهر پیش آمده‌ای[M2]وز آدم در وجود بیش آمده‌ای
[B][M1]نشکفت که سلطان لقبت داد ملک[M2]تو خود ملک از مادر خویش آمده‌ای
[A]
[B][M1]بر چرخ همیشه هم‌عنان رانده‌ای[M2]بر ماه غبار موکب افشانده‌ای
[B][M1]آدم پدر منست و زو فخرم نیست[M2]از تست که تو برادرم خوانده‌ای
[A]
[B][M1]زان شب که نشستیم به هم با طربی[M2]کردیم فراق را به وصلت ادبی
[B][M1]بس روز که برخاسته‌ام با تک و تاز[M2]در آرزوی چنان نشستی و شبی
[A]
[B][M1]عمزاد و عمزاد خریدند بری[M2]عمزادگکی قدیمشان اندر پی
[B][M1]اینک چو دو نوبهار بین با یک دی[M2]عمزاد همی رود دو عمزاد ز پی
[A]
[B][M1]دوش ارنه وقارت به زمین پیوستی[M2]فریاد و دعایت به زمین کی بستی
[B][M1]ور حلم تو بر دامن او ننشستی[M2]از زلزلهٔ سقف آسمان بشکستی
[A]
[B][M1]دوش از سر درد نیستی در مستی[M2]گفتم فلکا نیست شدم گر هستی
[B][M1]گفت این چه علی لاست که بر ما بستی[M2]بوطالب نعمه بر زبان ران رستی
[A]
[B][M1]گر دل پی یار گیردی نیکستی[M2]یا دامن کار گیردی نیکستی
[B][M1]چون عمر همی دهد قرار همه کار[M2]گر عمر قرار گیردی نیکستی
[A]
[B][M1]گر شعر در مراد می‌بگشادی[M2]یا کار کسی به شعر نوری دادی
[B][M1]آخر به سه چار خدمتم صدر جهان[M2]از ملک چنان یک صله بفرستادی
[A]
[B][M1]ای دل تو بسی که از غمش خون خوردی[M2]چندین مخروش و باش تا چون کردی
[B][M1]آری شب عشق دیر بازست و سیاه[M2]لیکن تو سپید کار زود آوردی
[A]
[B][M1]با دل گفتم گرد بلا می‌گردی[M2]مغرور شدی به صبر و پی گم کردی
[B][M1]من نیز بدان رسن فروچاه شدم[M2]دیدی که تو خوردی و مرا آزردی
[A]
[B][M1]در کفر گریزم ار تو ایمان گردی[M2]با درد بسازم ار تو درمان گردی
[B][M1]چون از سر این حدیث برخاست دلم[M2]دل برکنم از توگر مثل جان گردی
[A]
[B][M1]دی در چمن آن زمان که طوفی کردی[M2]با گل گفتم کز آن شرابی خوردی
[B][M1]گل گفت که سهل بود گفتم که برو[M2]چون جامه دریدی ز چه رنگ آوردی
[A]
[B][M1]جانا بر نور شمع دود آوردی[M2]یعنی که خط ارچه خوش نبود آوردی
[B][M1]گر آتش آه ماست دیرت بگرفت[M2]ور خط به خون ماست زود آوردی
[A]
[B][M1]دیروز که در سرای عالی بودی[M2]رمزی گفتی اشارتی فرمودی
[B][M1]گر هست بده ورنه در آن بند مباش[M2]انگار که از من این سخن نشنودی
[A]
[B][M1]گر همت من دل به جهان برنهدی[M2]طبعم به ذخیره گنج گوهر نهدی
[B][M1]ور بخت بگویم قدم اندر نهدی[M2]جود کف من جهان دیگر نهدی
[A]
[B][M1]هر شب بت من به وقت باد سحری[M2]دل باز فرستدم به صاحب خبری
[B][M1]دل با همه بی‌رحمی و بیدادگری[M2]آید بر من نشیند و زارگری
[A]
[B][M1]کویی که درو مست و بهش درگذری[M2]زنهار به خاک او به حرمت نگری
[B][M1]نیکو نبود که از سر بی‌خبری[M2]تو زلف بتان و چشم شاهان سپری
[A]
[B][M1]ای شب چو ز نالهای من بی‌خبری[M2]بر خیره کنون چند کنم نوحه‌گری
[B][M1]ای روز سپید وقت نامد که مرا[M2]از صحبت این شب سیه باز خری
[A]
[B][M1]دل سیر نگرددت ز بیدادگری[M2]چشم آب نگیردت چو در من نگری
[B][M1]این طرفه که دوست‌تر ز جانت دارم[M2]با آنکه ز صدهزار دشمن بتری
[A]
[B][M1]با دلبرم از زبان باد سحری[M2]گل گفت نیایی به چمن درنگری
[B][M1]گفت آیم اگر تو جامه بر خود ندری[M2]چون رنگ آری به خنده بیرون نبری
[A]
[B][M1]ای دل بنشین به عافیت کو داری[M2]تا باز نیفکنی مرا در کاری
[B][M1]از تلخی عیش اگر ترا سیری نیست[M2]من سیر شدم ز جان شیرین باری
[A]
[B][M1]مسعود قزل مست نه‌ای هشیاری[M2]یک دم چه بود که مطربی بگذاری
[B][M1]زر بستانی ازارکی برداری[M2]ما را گل و باقلی و ریواس آری
[A]
[B][M1]گفتی که به هر قطعه مرا هر باری[M2]از خواجه به تازگی برآید کاری
[B][M1]دوران شماست ای برادر آری[M2]ما را به سه چار و پنج خدمت داری
[A]
[B][M1]ای دل به غم عشق بدین دشواری[M2]آسان آسان پرده مگر برداری
[B][M1]ور هست وگر نیست به کامت باری[M2]آن دم که به کام دل یاری یاری
[A]
[B][M1]بر سنگ قناعت ار عیاری داری[M2]از نیک و بد جهان کناری داری
[B][M1]ور با همه کس بهر خلافی که رود[M2]در کار شوی دراز کاری داری
[A]
[B][M1]در بنده به دیدهٔ دگر می‌نگری[M2]با این همه خوش دلم چو درمی‌نگری
[B][M1]هر روز سپس ترست کارم با تو[M2]در من نه به چشم پیشتر می‌نگری
[A]
[B][M1]چون چنگ خودم به عمری ار بنوازی[M2]هم در ساعت پردهٔ خواری سازی
[B][M1]آن را که چو زیر کرد گویا غم تو[M2]چون زیر گسسته‌اش برون اندازی
[A]
[B][M1]چون صبح درآمد به جهان‌افروزی[M2]معشوقه به گاه رفتن از دلسوزی
[B][M1]می‌گفت و گری که با من غم روزی[M2]صبحا ز شفق چون شفقت ناموزی
[A]
[B][M1]بر جان منت نیست دمی دلسوزی[M2]بر وصل توام نیست شبی پیروزی
[B][M1]در عشق کسی بود بدین بد روزی[M2]وای من مستمند هجران روزی
[A]
[B][M1]هرکو به مواظبت بخواند چیزی[M2]با او به همه حال بماند چیزی
[B][M1]آخر پس از آن، از آن به چیزی برسد[M2]چیزی نبود هر که نداند چیزی
[A]
[B][M1]ای نوبت تو گذشته از چرخ بسی[M2]بی‌نوبت تو مباد عالم نفسی
[B][M1]آوازهٔ نوبتت به هر کس برساد[M2]لیکن مرساد از تو نوبت به کسی
[A]
[B][M1]دی درویشی به راز با همنفسی[M2]می‌گفت کریم در جهان مانده کسی
[B][M1]از گوشهٔ چرخ هاتفی گفت خموش[M2]بوطالب نعمه را بقا باد بسی
[A]
[B][M1]با دل گفتم که‌ای همه قلاشی[M2]چونی و چگونه‌ای کجا می‌باشی
[B][M1]دل دیده پرآب کرد و گفتا که خموش[M2]در خدمت خیل دختر جماشی
[A]
[B][M1]تا چند ز جان مستمند اندیشی[M2]تا کی ز جهان پر گزند اندیشی
[B][M1]آنچ از تو توان شدن همین کالبدست[M2]یک مزبله‌گو مباش چند اندیشی
[A]
[B][M1]ای پیش کفت جود فلک زراقی[M2]ابنای ملوک مجلست را ساقی
[B][M1]من بنده ز پای می‌درآیم ز نیاز[M2]دریاب که جز دمی ندارم باقی
[A]
[B][M1]ای نسبت تو هم به نبی هم به علی[M2]عمر ابدی بادت و عز ازلی
[B][M1]باقی به وجود تو پس از پانصد سال[M2]هم گوهر مصطفی و هم نام علی
[A]
[B][M1]کو آنکه ز غم دست به جایی زدمی[M2]یا در طلب وصل تو رایی زدمی
[B][M1]بر حیله‌گری دسترسم نیز نماند[M2]آن دولت شد که دست و پایی زدمی
[A]
[B][M1]گر من ز فلک شکایت کنمی[M2]هرچ او کندی جمله حکایت کنمی
[B][M1]افسوس که دست من بدو می‌نرسد[M2]ورنه شر او جمله کفایت کنمی
[A]
[B][M1]گر عقل عزیز را به فرمان شومی[M2]ناریخته آبم از پی نان شومی
[B][M1]زین قصهٔ دیرباز چون البقره[M2]هم با سر درس آل عمران شومی
[A]
[B][M1]صدرا چو تو چشم آسمان بیند نی[M2]خورشید به پایهٔ تو بنشنید نی
[B][M1]آنجا که تو دامن کرم افشانی[M2]از خاک به جز ستاره کس چیند نی
[A]
[B][M1]شاها چو تو مادر زمان زاید نی[M2]بخشد چو تو هیچ شاه و بخشاید نی
[B][M1]تا حشر چو تیغ و تازیانه‌ات پس از این[M2]یک ملک‌ستان و ملک‌بخش آید نی
[A]
[B][M1]ای چرخ جز آیت بلا خوانی نی[M2]بر کس قلمی ز عافیت رانی نی
[B][M1]چیزی ندهی که باز نستانی نی[M2]ای کوژ کبود خود جز این دانی نی
[A]
[B][M1]در ملک چنین که وسعتش می‌دانی[M2]با شعر چنین که روز و شب می‌خوانی
[B][M1]آبم بشد از شکایت بی‌نانی[M2]کو مجدالدین بوالحسن عمرانی
[A]
[B][M1]ای دل طمعم زان همه سرگردانی[M2]نومیدی و درد بود و بی‌درمانی
[B][M1]این کار نه بر امید آن می‌کردم[M2]باری تو که در میان کاری دانی
[A]
[B][M1]ای شاه گر آنچه می‌توانی نکنی[M2]زین پس به جز از دریغ و آوخ نکنی
[B][M1]اندر رمهٔ خدای گرگ آمد گرگ[M2]هیهات اگر توشان شبانی بکنی
[A]
[B][M1]ای گل گهر ژاله چو در گوش کنی[M2]وز سایهٔ ابر ترک شب‌پوش کنی
[B][M1]آن کت ز چمن پار برون کرد اینجاست[M2]امسال چه خویشتن فراموش کنی
[A]
[B][M1]گر در همه عمر یک نکویی بکنی[M2]صد گونه جفا و زشت‌خویی بکنی
[B][M1]گویی که برغم تو چنین خواهم کرد[M2]داری سر آنکه هرچه گویی بکنی
[A]
[B][M1]با بوعلی اب ارب هم بنشینی[M2]شخصی شش جهتش زو بینی
[B][M1]گر دیده به دیدن رخش چار کنی[M2]چندان که ازو بینی بینی بینی
[A]
[B][M1]رو رو که تو یار چو منی کم بینی[M2]وین پس همه مرد جلد محکم بینی
[B][M1]من با تو وفا کردم از آن غم دیدم[M2]با اهل جفا وفا کنی غم بینی
[A]
[B][M1]هر روز به نویی ای بت سلسله‌موی[M2]جای دگری به دوستی در تک و پوی
[B][M1]ماهی تو و ماه را چنین باشد خوی[M2]هر روز به منزلی دگر دارد روی
[A]
[B][M1]شب نیست دلا که از غمش خون نشوی[M2]وز دیده به جای اشک بیرون نشوی
[B][M1]چون نیست امید آنکه بر گردد کار[M2]ای دل پس کار خویشتن چون نشوی
[A]
[B][M1]گفتم که نثار جان کنم گر آیی[M2]گفتا به رخم که باد می‌پیمایی
[B][M1]تو زنده به جان دگران می‌باشی[M2]از کیسهٔ خویش چون فقع بگشایی
[A]
[B][M1]چون دیده فرو ریخت به رخ بینایی[M2]وز دل اثری نماند جز رسوایی
[B][M1]ای جان تو چه می‌کنی کرا می‌پایی[M2]نیکو سر و کاریست تو درمی‌بایی
[A]
[B][M1]ای محنت هجر بر دلم سرنایی[M2]وی دولت وصل از درم درنایی
[B][M1]از بخت چو هیچ کار برمی‌ناید[M2]ای جان ستیزه کار هم برنایی
[A]
[B][M1]با دل گفتم گرد بلا می‌پویی[M2]بنشین که نه مرد عشق آن مه‌رویی
[B][M1]دل گفت ز خواب دیر بیدار شدی[M2]خر جست و رسن برد کنون می‌گویی
[A]
[B][M1]صورت‌گر فطرت ننگارد چو تویی[M2]دوران فلک برون نیارد چو تویی
[B][M1]هرچند همه جهان تو داری لیکن[M2]ای صدر جهان جهان ندارد چو تویی
[A]
[B][M1]ای نامتحرک حیوانی که تویی[M2]ای خواجهٔ رایگان گرانی که تویی
[B][M1]ای قاعدهٔ قحط جهانی که تویی[M2]ای آب دریغ کاهدانی که تویی
[END]