[START][A]
[B][M1]بیا ای جان بیا ای جان بیا فریاد رس ما را[M2]چو ما را یک نفس باشد نباشی یک نفس ما را
[B][M1]ز عشقت گرچه با دردیم و در هجرانت اندر غم[M2]وز عشق تو نه بس باشد ز هجران تو بس ما را
[B][M1]کم از یک دم زدن ما را اگر در دیده خواب آید[M2]غم عشقت بجنباند به گوش اندر جرس ما را
[B][M1]لبت چون چشمهٔ نوش است و ما اندر هوس مانده[M2]که بر وصل لبت یک روز باشد دسترس ما را
[B][M1]به آب چشمهٔ حیوان حیاتی انوری را ده[M2]که اندر آتش عشقت بکشتی زین هوس ما را
[A]
[B][M1]جرمی ندارم بیش از این کز جان وفادارم ترا[M2]ور قصد آزارم کنی هرگز نیازارم ترا
[B][M1]زین جور بر جانم کنون، دست از جفا شستی به خون[M2]جانا چه خواهد شد فزون، آخر ز آزارم ترا
[B][M1]رخ گر به خون شویم همی، آب از جگر جویم همی[M2]در حال خود گویم همی، یادی بود کارم ترا
[B][M1]آب رخان من مبر، دل رفت و جان را درنگر[M2]تیمار کار من بخور، کز جان خریدارم ترا
[B][M1]هان ای صنم خواری مکن، ما را فرازاری مکن[M2]آبم به تاتاری مکن، تا دردسر نارم ترا
[B][M1]جانا ز لطف ایزدی گر بر دل و جانم زدی[M2]هرگز نگویی انوری، روزی وفادارم ترا
[A]
[B][M1]ای کرده خجل بتان چین را[M2]بازار شکسته حور عین را
[B][M1]بنشانده پیاده ماه گردون[M2]برخاسته فتنهٔ زمین را
[B][M1]مگذار مرا به ناز اگر چند[M2]خوب آید ناز نازنین را
[B][M1]منمای همه جفا گه مهر[M2]چیزی بگذار روز کین را
[B][M1]دلداران بیش از این ندارند[M2]با درد قرین چو من قرین را
[B][M1]هم یاد کنند گه گه آخر[M2]خدمتگاران اولین را
[B][M1]ای گم شده مه ز عکس رویت[M2]در کوی تو لعبتان چین را
[B][M1]این از تو مرا بدیع ننمود[M2]من روز همی شمردم این را
[B][M1]سیری نکند مرا ز جورت[M2]چونان که ز جود مجد دین را
[A]
[B][M1]ای کرده در جهان غم عشقت سمر مرا[M2]وی کرده دست عشق تو زیر و زبر مرا
[B][M1]از پای تا به سر همه عشقت شدم چنانک[M2]در زیر پای عشق تو گم گشت سر مرا
[B][M1]گر بی‌تو خواب و خورد نباشد مرا رواست[M2]خود بی‌تو در چه خور بود خواب و خور مرا
[B][M1]عمری کمان صبر همی داشتم به زه[M2]آخر به تیر غمزه فکندی سپر مرا
[B][M1]باری به عمرها خبری یابمی ز تو[M2]چون نیست در هوای تو از خود خبر مرا
[B][M1]در خون من مشو که نیاری به دست باز[M2]گر جویی از زمانه به خون جگر مرا
[A]
[B][M1]تا بود در عشق آن دلبر گرفتاری مرا[M2]کی بود ممکن که باشد خویشتن‌داری مرا
[B][M1]سود کی دارد به طراری نمودن زاهدی[M2]چون ز من بربود آن دلبر به طراری مرا
[B][M1]ساقی عشق بتم در جام امید وصال[M2]می گران دادست کارد آن سبکساری مرا
[B][M1]زان بتر کز عشق هستم مست با خصمان او[M2]می‌بباید بردن او مستی به هشیاری مرا
[B][M1]زارم اندر کار او وز کار او هر ساعتی[M2]کرد باید پیش خلق انکار و بیزاری مرا
[B][M1]این شگفتی بین و این مشکل که اندر عاشقی[M2]برد باید علت لنگی و رهواری مرا
[A]
[B][M1]گر باز دگرباره ببینم مگر اورا[M2]دارم ز سر شادی بر فرق سر او را
[B][M1]با من چو سخن گوید جز تلخ نگوید[M2]تلخ از چه سبب گوید چندین شکر او را
[B][M1]سوگند خورم من به خدا و به سر او[M2]کاندر دو جهان دوست ندارم مگر او را
[B][M1]چندان که رسانید بلاها به سر من[M2]یارب مرسان هیچ بلایی به سر او را
[B][M1]هر شب ز بر شام همی تا به سحرگه[M2]رخساره کنم سرخ ز خون جگر او را
[A]
[B][M1]از دور بدیدم آن پری را[M2]آن رشک بتان آزری را
[B][M1]در مغرب زلف عرض داده[M2]صد قافله ماه و مشتری را
[B][M1]بر گوشهٔ عارض چو کافور[M2]برهم زده زلف عنبری را
[B][M1]جزعش به کرشمه درنوشته[M2]صد تختهٔ تازه کافری را
[B][M1]لعلش به ستیزه در نموده[M2]صد معجزهٔ پیمبری را
[B][M1]تیر مژه بر کمان ابرو[M2]برکرده عتاب و داوری را
[B][M1]بر دامن هجر و وصل بسته[M2]بدبختی و نیک‌اختری را
[B][M1]ترسان ترسان به طنز گفتم[M2]آن مایهٔ حسن و دلبری را
[B][M1]کز بهر خدای را کرایی؟[M2]گفتا به خدا که انوری را
[A]
[B][M1]جانا به جان رسید ز عشق تو کار ما[M2]دردا که نیستت خبر از روزگار ما
[B][M1]در کار تو ز دست زمانه غمی شدم[M2]ای چون زمانه بد، نظری کن به کار ما
[B][M1]بر آسمان رسد ز فراق تو هر شبی[M2]فریاد و نالهای دل زار زار ما
[B][M1]دردا و حسرتا که به جز بار غم نماند[M2]با ما به یادگاری از آن روزگار ما
[B][M1]بودیم بر کنار ز تیمار روزگار[M2]تا داشت روزگار ترا در کنار ما
[B][M1]آن شد که غمگسار غم ما تو بوده‌ای[M2]امروز نیست جز غم تو غمگسار ما
[B][M1]آری به اختیار دل انوری نبود[M2]دست قضا ببست در اختیار ما
[A]
[B][M1]ای غارت عشق تو جهانها[M2]بر باد غم تو خان و مانها
[B][M1]شد بر سر کوی لاف عشقت[M2]سرها همه در سر زبانها
[B][M1]در پیش جنیبت جمالت[M2]از جسم پیاده گشته جانها
[B][M1]در کوکبهٔ رخ چو ماهت[M2]صد نعل فکنده آسمانها
[B][M1]نظارگیان روی خوبت[M2]چون در نگرند از کرانها
[B][M1]در روی تو روی خویش بینند[M2]زینجاست تفاوت نشانها
[B][M1]گویم که ز عشوهای عشقت[M2]هستیم ز عمر بر زبانها
[B][M1]گویی که ترا از آن زیان بود[M2]الحق هستی تو خود از آنها
[B][M1]تا کی گویی چو انوری مرغ[M2]دیگر نپرد از آشیانها
[B][M1]داند همه‌کس که آن چه طعنه‌ست[M2]دندانست بتا در این دهانها
[A]
[B][M1]ای از بنفشه ساخته گلبرگ را نقاب[M2]وز شب تپانچه‌ها زده بر روی آفتاب
[B][M1]بر سیم ساده بیخته از مشک سوده‌گرد[M2]بر برگ لاله ریخته از قیر ناب آب
[B][M1]خط تو بر خد تو چو بر شیر پای مور[M2]زلف تو بر رخ تو چو بر می پر غراب
[B][M1]دارم ز آب و آتش یاقوت و جزع تو[M2]در آب دیده غرق و بر آتش جگر کباب
[B][M1]در تاب و بند زلف دلاویز جان کشت[M2]جان در هزار بند و دل اندر هزار تاب
[B][M1]گه دست عشق جامهٔ صبرم کند قبا[M2]گه آب چشم خانهٔ رازم کند خراب
[B][M1]چون چشمت از جفا مژه بر هم نمی‌زند[M2]چشمم به خون دل مژه تا کی کند خضاب
[B][M1]هم با خیال تو گله‌ای کردمی ز تو[M2]بر چشم من اگر نشدی بسته راه خواب
[B][M1]ای روز و شب چو دهر در آزار انوری[M2]ترسم که دهر باز دهد زودت این جواب
[A]
[B][M1]خه‌خه به نام ایزد آن روی کیست یارب[M2]آن سحر چشم و آن رخ آن زلف و خال و آن لب
[B][M1]در وصف حسن آن لب ناهید چنگ مطرب[M2]بر چرخ حسن آن رخ خورشید برج کوکب
[B][M1]مسرور عیش او را این عیش عادتی غم[M2]بیمار هجر او را این مرگ صورتی تب
[B][M1]نقشی نگاشت خطش از مشک سوده بر گل[M2]دامن فکند زلفش بر روز روشن از شب
[B][M1]دامیست چین زلفش عقل اندرو معلق[M2]جزعیست چشم شوخش سحر اندرو مرکب
[B][M1]گه مشک می‌فشاند بر مه ز گرد موکب[M2]گه ماه می‌نگارد در ره ز نعل مرکب
[B][M1]در پیش نور رویش گردون به دست حسرت[M2]بربست روی خود را بشکست نیش عقرب
[B][M1]بردارد ار بخواهد زلف و رخش به یک ره[M2]ترتیب کفر وایمان آیین کیش و مذهب
[B][M1]در من یزید وصلش جانی جوی نیرزد[M2]ای انوری چه لافی چندین ز قلب و قالب
[A]
[B][M1]خه از کجات پرسم چونست روزگارت[M2]ما را دو دیده باری خون شد در انتظارت
[B][M1]در آرزوی رویت دور از سعادت تو[M2]پیچان و سوگوارم چون زلف تابدارت
[B][M1]ما را نگویی ای جان کاخر به چه عنایت[M2]بیگانگی گرفتی از یار دوستدارت
[B][M1]ای جان و روشنایی به زین همی بباید[M2]تو برکناری از ما، ما در میان کارت
[B][M1]با مات در نگیرد ماییم و نیم جانی[M2]یا مرگ جان گزینم یا وصل خوشگوارت
[B][M1]گر بخت دست گیرد ور عمر پای دارد[M2]یکبار دیگر ای جان گیریم در کنارت
[A]
[B][M1]در همه عالم وفاداری کجاست[M2]غم به خروارست غمخواری کجاست
[B][M1]درد دل چندان که گنجد در ضمیر[M2]حاصلست از عشق دلداری کجاست
[B][M1]گر به گیتی نیست دلداری مرا[M2]ممکن است از بخت دل‌باری کجاست
[B][M1]اندرین ایام در باغ وفا[M2]گر نمی‌روید گلی خاری کجاست
[B][M1]جان فدای یار کردن هست سهل[M2]کاشکی یار بسی یاری کجاست
[B][M1]در جهان عاشقی بینم همی[M2]یک جهان بی‌کار با کاری کجاست
[A]
[B][M1]غم عشق تو از غمها نجاتست[M2]مرا خاک درت آب حیاتست
[B][M1]نمی‌جویم نجات از بند عشقت[M2]چه بندست آنکه خوشتر از نجاتست
[B][M1]مرا گویند راه عشق مسپر[M2]من و سودای عشق این ترهاتست
[B][M1]ز لعب دو رخت بر نطع خوبی[M2]مه اندر چارخانه شاه ماتست
[B][M1]دل و دین می‌بری و عهد و قولت[M2]چو حال و کار دنیا بی‌ثباتست
[B][M1]عنایت بر سر هجرم به آیین[M2]هم از جور قدیم و حادثاتست
[B][M1]چنان ترسد دل از هجر تو گویی[M2]شب هجران تو روز وفاتست
[B][M1]به جان و دل ز دیوان جمالت[M2]امیر عشق را بر من براتست
[B][M1]براتی گر شود راجع چه باشد[M2]نه خط مجد دین شمس الکفاتست
[A]
[B][M1]تا دل مسکین من در کار تست[M2]آرزوی جان من دیدار تست
[B][M1]جان و دل در کار تو کردم فدا[M2]کار من این بود دیگر کار تست
[B][M1]با تو نتوان کرد دست اندر کمر[M2]هرچه خواهی کن که دولت یار تست
[B][M1]دل ترا دادم وگر جان بایدت[M2]هم فدای لعل شکربار تست
[B][M1]شایدم گر جان و دل از دست رفت[M2]ایمنم اندی که در زنهار تست
[A]
[B][M1]جرم رهی دوستی روی تست[M2]آفت سودای دلش موی تست
[B][M1]دل نفس از عشق تو تنها نزد[M2]در همه دلها هوس روی تست
[B][M1]ناوک غمزه مزن او را که او[M2]کشتهٔ هر غم‌زدهٔ خوی تست
[B][M1]هست بسی یوسف یعقوب رنگ[M2]پیرهنی را که درو بوی تست
[B][M1]از در خود عاشق خود را مران[M2]رحم کن انگار سگ کوی تست
[A]
[B][M1]دل در آن یار دلاویز آویخت[M2]فتنه اینست که آن یار انگیخت
[B][M1]دل و دین و می و عهد و قوت[M2]رخت بر سر به یکی پای گریخت
[B][M1]دل من باز نمی‌یابد صبر[M2]همه آفاق به غربال تو بیخت
[B][M1]ور نمی‌یابد آن سلسله موی[M2]کار جانم به یکی موی آویخت
[B][M1]دل به سوی دل برفتم بر درش[M2]چشمم از اشک بسی چشم آویخت
[B][M1]یار گلرخ چو مرا بار ندارد[M2]گل عمرم همه از پای بریخت
[A]
[B][M1]ای به دیدهٔ دریغ خاک درت[M2]همه سوگند من به جان و سرت
[B][M1]گوش را منتست بر همه تن[M2]از پی آن حدیث چون شکرت
[B][M1]اشک چون سیم و رخ چو زر کردم[M2]از برای نثار رهگذرت
[B][M1]مایهٔ کیمیاست خاک درت[M2]کی درآید به چشم سیم و زرت
[B][M1]دل بی‌رحم تو رحیم شود[M2]گر ز حال دلم شود خبرت
[A]
[B][M1]رخت مه را رخ و فرزین نهادست[M2]لبت بیجاده را صد ضربه دادست
[B][M1]چو رویت کی بود آن مه که هر مه[M2]سه روز از مرکب خوبی پیادست
[B][M1]کجا دیدست بیجاده چنان خال[M2]که فرزین بند نعلت را پیادست
[B][M1]ز مادر تا تو زادی کس ندیدست[M2]که یک مادر مه و خورشید زادست
[B][M1]از این سنگین دلی با انوری بس[M2]که بی‌تو سنگها بر دل نهادست
[A]
[B][M1]گلبن عشق تو بی‌خار آمدست[M2]هر گلی را صد خریدار آمدست
[B][M1]عالمی را از جفای عشق تو[M2]پای و پیشانی به دیوار آمدست
[B][M1]حسن را تا کرده‌ای بازار تیز[M2]فتنه از خانه به بازار آمدست
[B][M1]باز کاری درگرفتستی مگر[M2]نو گرفتی تازه در کار آمدست
[B][M1]تا ترا جان جهان خواند انوری[M2]در جهان شوری پدیدار آمدست
[A]
[B][M1]پایم از عشق تو در سنگ آمدست[M2]عقل را با تو قبا تنگ آمدست
[B][M1]نام من هرگز نیاری بر زبان[M2]آری از نامم ترا ننگ آمدست
[B][M1]هرچه دانی از جفا با من بکن[M2]کت زبونی نیک در چنگ آمدست
[B][M1]هرکسی آمد به استقبال من[M2]اندهانت چند فرسنگ آمدست
[B][M1]انوری پایت ز راهی بازکش[M2]کاندران هر مرکبی لنگ آمدست
[A]
[B][M1]کارم ز غمت به جان رسیدست[M2]فریاد بر آسمان رسیدست
[B][M1]نتوان گلهٔ تو کرد اگرچه[M2]از دل به سر زبان رسیدست
[B][M1]در عشق تو بر امید سودی[M2]صد بار مرا زیان رسیدست
[B][M1]هرجا که رسم برابر من[M2]اندوه تو در میان رسیدست
[B][M1]این آب ز فرق برگذشته است[M2]وین کارد بر استخوان رسیدست
[A]
[B][M1]حسن را از وفا چه آزارست[M2]که همه ساله با جفا یارست
[B][M1]خود وفا را وجود نیست پدید[M2]وین که در عادتست گفتارست
[B][M1]از برون جهان وفا هم نیست[M2]کاثرش ز اندرون پدیدارست
[B][M1]چه وفا این چه ژاژ می‌گویم[M2]که ازو حسن را چه آزارست
[B][M1]تا مصاف وفا شکسته شدست[M2]علم عافیت نگونسارست
[B][M1]عشق را عافیت به کار نشد[M2]لاجرم کار عاشقان زارست
[B][M1]دست در کار عافیت نشود[M2]هر کجا عشق بر سر کارست
[B][M1]عشق در خواب و عاشقان در خون[M2]دایه بی‌شیر و طفل بیمارست
[B][M1]آرزو می‌پزیم چتوان کرد[M2]سود ناکرده سخت بسیارست
[B][M1]اینکه امروز بر سر گنجی[M2]پای فردات بر دم مارست
[B][M1]انوری از سر جهان برخیز[M2]که نه معشوقهٔ وفادارست
[A]
[B][M1]معشوقه به رنگ روزگارست[M2]با گردش روزگار یارست
[B][M1]برگشت چو روزگار و آن نیز[M2]نوعی ز جفای روزگارست
[B][M1]بس بوالعجب و بهانه‌جویست[M2]بس کینه‌کش و ستیزه‌کارست
[B][M1]این محتشمیست با بزرگی[M2]گر محتشم و بزرگوارست
[B][M1]بوسی ندهد مگر به جانی[M2]آری همه خمر با خمارست
[B][M1]در باغ زمانه هیچ گل نیست[M2]وان نیز که هست جفت خارست
[B][M1]ای دل منه از میان برون پای[M2]هر چند که یار بر کنارست
[B][M1]امید مبر کز آنچه مردم[M2]نومیدترست امیدوارست
[B][M1]هر چند شمار کار فردا[M2]کاریست که آن نه در شمارست
[B][M1]بتوان دانست هر شب از عمر[M2]آبستن صد هزار کارست
[A]
[B][M1]ز عشق تو نهانم آشکارست[M2]ز وصل تو نصیبم انتظارست
[B][M1]ز باغ وصل تو گل کی توان چید[M2]که آنجا گفتگوی از بهر خارست
[B][M1]ولی در پای تو گشتم بدان بوی[M2]که عهدت همچو عشقم پایدارست
[B][M1]دلم رفت و ز تو کاری نیامد[M2]مرا با این فضولی خود چه کارست
[B][M1]چو گویم بوسه‌ای گویی که فردا[M2]کرا فردای گیتی در شمارست
[B][M1]به بند روزگارم چند بندی[M2]سخن خود بیشتر در روزگارست
[B][M1]به عهدم دست می‌گیری ولیکن[M2]که می‌گوید که پایت استوارست
[B][M1]ترا با انوری زین گونه دستان[M2]نه یکبار و دوبارست و سه بارست
[A]
[B][M1]ای یار مرا غم تو یارست[M2]عشق تو ز عالم اختیارست
[B][M1]با عشق تو غم همی گسارم[M2]عشق تو غمست و غمگسارست
[B][M1]جان و جگرم بسوخت هجران[M2]خود عادت دل نه زین شمارست
[B][M1]جان سوختن و جگر خلیدن[M2]هجران ترا کمینه کارست
[B][M1]در هجر ز درد بی‌قرارم[M2]کان درد هنوز برقرارست
[B][M1]ای راحت جان من فرج ده[M2]زان درد که نامش انتظارست
[B][M1]در تاب شدی که گفتم از تو[M2]جز درد مرا چه یادگارست
[A]
[B][M1]یارب چه بلا که عشق یارست[M2]زو عقل به درد و جان فکارست
[B][M1]دل برد و جمال کرد پنهان[M2]فریاد که ظلم آشکارست
[B][M1]گر جان منست ازو به جانم[M2]من هیچ ندانم این چکارست
[B][M1]ناید بر من خیال او هیچ[M2]وین هم ز خلاف روزگارست
[B][M1]کارم چو نگار نیست با او[M2]زان بر رخ من ز خون نگارست
[B][M1]زو هیچ شمار برنگیرم[M2]زیرا که جفاش بی‌شمارست
[A]
[B][M1]هر شکن در زلف تو از مشک دالی دیگرست[M2]هر نظر از چشم تو سحر حلالی دیگرست
[B][M1]ناید اندر وصف کس آن چشم و زلف از بهر آنک[M2]در خیال هرکس از هریک خیالی دیگرست
[B][M1]هرچه دل با خویشتن صورت کند زان زلف و چشم[M2]عقل دوراندیش گوید آن مثالی دیگرست
[B][M1]هرکسی زان چشم و زلف اندر گمانی دیگرند[M2]وان گمانها نیز از هریک محالی دیگرست
[B][M1]گرچه در عین کمالست از نکویی گوییا[M2]از ورای آن کمال او کمالی دیگرست
[B][M1]من به حالی دیگرم از عشق او هر لحظه‌ای[M2]زانکه او در حسن هر ساعت به حالی دیگرست
[A]
[B][M1]امید وصل تو کاری درازست[M2]امید الحق نشیبی بی‌فرازست
[B][M1]طمع را بر تو دندان گرچه کندست[M2]تمنا را زبان باری درازست
[B][M1]ره بیرون شد از عشقت ندانم[M2]در هر دو جهان گویی فرازست
[B][M1]به غارت برد غمزه‌ت یک جهان جان[M2]لبت را گو که آخر ترکتازست
[B][M1]در این ماتم‌سرا یعنی زمانه[M2]بسا عید و عروسی کز تو بازست
[B][M1]نگویی کاین چنین عید و عروسی[M2]طرب در روزه عشرت در نمازست
[B][M1]حدیث عافیت یکبارگی خود[M2]چنان پوشیده شد گویی که آزست
[B][M1]نیاز ای انوری بس عرضه کردن[M2]که معشوق از دو گیتی بی‌نیازست
[A]
[B][M1]مهرت به دل و به جان دریغست[M2]عشق تو به این و آن دریغست
[B][M1]وصل تو بدان جهان توان یافت[M2]کان ملک بدین جهان دریغست
[B][M1]کس را کمر وفا مفرمای[M2]کان طرف بهر میان دریغست
[B][M1]با کس به مگوی نام تو چیست[M2]کان نام به هر زبان دریغست
[B][M1]قدر چو تویی زمین چه داند[M2]کان قدر به آسمان دریغست
[B][M1]در کوی وفای تو به انصاف[M2]یک دل به هزار جان دریغست
[A]
[B][M1]ای برادر عشق سودایی خوشست[M2]دوزخ اندر عاشقی جایی خوشست
[B][M1]در بیابان رهروان عشق را[M2]زاب چشم خویش دریایی خوشست
[B][M1]غمگنان را هر زمان در کنج عشق[M2]یاد نام دوست صحرایی خوشست
[B][M1]با خیال روی معشوق ای عجب[M2]جام زهرآلود حلوایی خوشست
[B][M1]عمرها در رنج چون امروز و دی[M2]بر امید بود فردایی خوشست
[A]
[B][M1]کار دل از آرزوی دوست به جانست[M2]تا چه شود عاقبت که کار در آنست
[B][M1]کرد ز جان و جهان ملول به جورم[M2]با همه بیداد و جور جان جهانست
[B][M1]عشوه دهد چون جهان و عمر ستاند[M2]در غم او عشوه سود و عمر زیانست
[B][M1]عشق چو رنگی دهد سرشک کسی را[M2]روی سوی من کند که رسم فلانست
[B][M1]بلعجبی می‌کند که راز نگهدار[M2]روی به خون تر چه روز راز نهانست
[B][M1]خصم همی گویدم که عاشق زاری[M2]خیره چه لعب‌الخجل کنم که چنانست
[B][M1]عاشقی ای انوری دروغ چگویی[M2]راز دلت در سخن چو روز عیانست
[A]
[B][M1]عشق تو از ملک جهان خوشترست[M2]رنج تو از راحت جان خوشترست
[B][M1]خوشترم آن نیست که دل برده‌ای[M2]دل در جان می‌زند آن خوشترست
[B][M1]من به کرانی شدم از دست هجر[M2]پای ملامت به میان خوشترست
[B][M1]دل به بدی تن زده تا به شود[M2]خوردن زهری به گمان خوشترست
[B][M1]وصل تو روزی نشد و روز شد[M2]سود نه و مایه زیان خوشترست
[B][M1]عمر شد و عشوه به دستم بماند[M2]دخل نه و خرج روان خوشترست
[B][M1]از پی دل جان به تو انداختیم[M2]بر اثر تیر کمان خوشترست
[B][M1]کیسهٔ عمرم ز غمت شد تهی[M2]بی‌رمه مرسوم شبان خوشترست
[B][M1]این همه هست و تو نه با انوری[M2]وین همه در کار جهان خوشترست
[A]
[B][M1]عشق تو قضای آسمانست[M2]وصل تو بقای جاودانست
[B][M1]آسیب غم تو در زمانه[M2]دور از تو بلای ناگهانست
[B][M1]دستم نرسد همی به شادی[M2]تا پای غم تو در میانست
[B][M1]در زاویهای چین زلفت[M2]صد خردهٔ عشق در میانست
[B][M1]این قاعده گر چنین بماند[M2]بنیاد خرابی جهانست
[B][M1]با حسن تو در نوالهٔ چرخ[M2]رخسارهٔ ماه استخوانست
[B][M1]وز عافیتی چنین مروح[M2]در عشق تو عمر بس گرانست
[B][M1]با آنکه نشان نمی‌توان داد[M2]کز وصل تو در جهان نشانست
[B][M1]دل در غم انتظار خون شد[M2]بیچاره هنوز در گمانست
[B][M1]گفتم که به تحفه پیش وعده‌اش[M2]جان می‌نهم ار سخن در آنست
[B][M1]دل گفت که بر در قبولش[M2]هرچه آن نرود به دست جانست
[B][M1]بازار سپید کاری تو[M2]اکنون به روایی آنچنانست
[B][M1]کانجا سر سبز بی‌زر سرخ[M2]چون سیم سیاه ناروانست
[B][M1]زر بایدت انوری وگر نیست[M2]غم خور که همیشه رایگانست
[B][M1]بی‌مایه همی طلب کنی سود[M2]زان گاهی سود و گه زیانست
[A]
[B][M1]هرکه چون من به کفرش ایمانست[M2]از همه خلق او مسلمانست
[B][M1]روی ایمان ندیده‌ای به خدا[M2]گر به ایمان خویشت ایمانست
[B][M1]ای پسر مذهب قلندر گیر[M2]که درو دین و کفر یکسانست
[B][M1]خویشتن بر طریق ایشان بند[M2]که طریقت طریق ایشانست
[B][M1]دست ازین توبه و صلاح بدار[M2]کاندرین راه کافری آنست
[B][M1]راه تسلیم رو که عالم حکم[M2]دام مرغان و مرغ بریانست
[B][M1]ملک تسلیم چون مسلم گشت[M2]بهتر از ملک سلیمانست
[B][M1]مردم صومعه مسلمان نیست[M2]گر همه بوذرست و سلمانست
[B][M1]ساقیا در ده آن میی که ازو[M2]آفت عقل و راحت جانست
[B][M1]حاکی رنگ روی معشوقست[M2]راوی بوی زلف جانانست
[B][M1]مجلس از بوی او سمن‌زارست[M2]خانه با رنگ او گلستانست
[B][M1]از لطافت هوای رنگینست[M2]وز صفا آفتاب تابانست
[B][M1]در قدح همچو عقل و جان در تن[M2]آشکارست اگرچه پنهانست
[B][M1]توبهٔ خویش و آن من بشکن[M2]کین نه توبه است زور و بهتانست
[B][M1]یک زمانم ز خویشتن برهان[M2]کز وجودم ز خود پشیمانست
[B][M1]چند گویی که می نخواهم خورد[M2]که ز دشمن دلم هراسانست
[B][M1]می خور و مست خسب و ایمن باش[M2]مجلس خاص خاص سلطانست
[A]
[B][M1]مرا دانی که بی‌تو حال چونست[M2]به هر مژگان هزاران قطره خونست
[B][M1]تنم در بند هجر تو اسیرست[M2]دلم در دست عشق تو زبونست
[B][M1]غم عشق تو در جان هیچ کم نیست[M2]چه جای کم که هر ساعت فزونست
[B][M1]به وجهی خون همی بارم من از دل[M2]که در عشق توام غم رهنمونست
[B][M1]اگر بخشود خواهی هرگز ای جان[M2]بر این دل جای بخشایش کنونست
[A]
[B][M1]جمالت بر سر خوبی کلاهست[M2]بنامیزد نه رویست آن که ماهست
[B][M1]تویی کز زلف و رخ در عالم حسن[M2]ترا هم نیم شب هم چاشتگاهست
[B][M1]بسا خرمن که آتش در زدی باش[M2]هنوزت آب خوبی زیر کاهست
[B][M1]پی عهدت نیاید جز در آن راه[M2]کز آنجا تا وفا صد ساله راهست
[B][M1]ز عشوت روز عمرم در شب افتاد[M2]وزین غم بر دلم روز سیاهست
[B][M1]پس از چندی صبوری داد باشد[M2]که گویم بوسه‌ای گویی پگاهست
[B][M1]شبی قصد لبت کردم از آن شب[M2]سپاه کین چشمت در سپاهست
[B][M1]به تیر غمزه مژگانت انوری را[M2]بکشتند و برین شهری گواهست
[B][M1]لبت را گو که تدبیر دیت کن[M2]سر زلفت مبر کو بی‌گناهست
[A]
[B][M1]عشق تو دل را نکو پیرایه‌ایست[M2]دیده را دیدار تو سرمایه‌ایست
[B][M1]تیر مژگان ترا خون ریختن[M2]در طریق عشق کمتر پایه‌ایست
[B][M1]از وفا فرزند اندوه ترا[M2]دل ز مادر مهربانتر دایه‌ایست
[B][M1]بنده گشت از بهر تو دل دیده را[M2]گرچه دل را دیده بد همسایه‌ایست
[B][M1]زان مرا وصلت به دست هجر داد[M2]کز پی هر آفتابی سایه‌ایست
[A]
[B][M1]هرکس که غم ترا فسانه‌ست[M2]دستخوش آفت زمانه‌ست
[B][M1]هرکس که غم ترا میان بست[M2]از عیش زمانه بر کرانه‌ست
[B][M1]تو یار یگانه‌ای و بایست[M2]یار تو که همچو تو یگانه‌ست
[B][M1]عشق تو حقیقت است ای جان[M2]معلوم دلی و در میانه‌ست
[B][M1]در عشق تو صوفی‌ایم و ما را[M2]دیگر همه عشقها فسانه‌ست
[B][M1]ما را دل پر غمست و گو باش[M2]اندی که دل تو شادمانه‌ست
[B][M1]درد دل ما ز هجر خود پرس[M2]هجران تو از میان خانه‌ست
[B][M1]دارم سخنی هم از تو با تو[M2]مقصود تویی سخن بهانه‌ست
[B][M1]به زین غم کار دوستان خور[M2]وین پند شنو که دوستانه‌ست
[A]
[B][M1]بازماندم در غم و تیمار او تدبیر چیست[M2]بازگشتم عاجز اندر کار او تدبیر چیست
[B][M1]باز خون عقل و جانم ریخت اندر عشق او[M2]دیدهٔ شوخ‌کش خونخوار او تدبیر چیست
[B][M1]باز بار دیگرم در زیر بار غم کشید[M2]آرزوی لعل شکربار او تدبیر چیست
[B][M1]پیش از این عمری به باد عشق او بر داده‌ام[M2]بازگشتم عاشق دیدار او تدبیر چیست
[B][M1]در میان محنت بسیار گشتم ناپدید[M2]از غم و اندیشهٔ بسیار او تدبیر چیست
[B][M1]شیوهٔ عهدش دگر با انوری بخرند باز[M2]خویشتن بفروخت در بازار او تدبیر چیست
[A]
[B][M1]دل بی‌تو به صدهزار زاریست[M2]جان در کف صدهزار خواریست
[B][M1]در عشق تو ز اشک دیده دل را[M2]الحق ز هزار گونه یاریست
[B][M1]در راه تو خوارتر ز حاکم[M2]ای بخت بد این چه خاکساریست
[B][M1]کردیم به کام دشمن ای دوست[M2]دانم که نه این ز دوستاریست
[B][M1]هجران سیه‌گر توام کشت[M2]این نیز هم از سپیدکاریست
[A]
[B][M1]ماه چون چهرهٔ زیبای تو نیست[M2]مشک چون زلف گل‌آرای تو نیست
[B][M1]کس ندیدست رخ خوب ترا[M2]که چو من بنده و مولای تو نیست
[B][M1]کردم از دیده و دل جای ترا[M2]گرچه از دیده و جان جای تو نیست
[B][M1]چه دهی وعدهٔ فردا که مرا[M2]دل این وعدهٔ فردای تو نیست
[B][M1]سینهٔ کس نشناسم به جهان[M2]که در آن سینه تقاضای تو نیست
[A]
[B][M1]از تو بریدن صنما روی نیست[M2]زانکه چو رویت به جهان روی نیست
[B][M1]تا تو ز کوی تو برون رفته‌ای[M2]کوی تو گویی که همان کوی نیست
[B][M1]گرچه غمت کرد چو مویی مرا[M2]فارغم از عشق تو یک موی نیست
[B][M1]روی ترا ماه نگویم از آنک[M2]ماه چو آن عارض دلجوی نیست
[B][M1]زلف ترا مشک نخوانم از آنک[M2]مشک بدان رنگ و بدان بوی نیست
[B][M1]چون لب تو بادهٔ خوش رنگ نه[M2]چون رخ تو لالهٔ خود روی نیست
[B][M1]زلف تو چوگان و دلم گوی اوست[M2]کیست که چوگان ترا گوی نیست
[B][M1]طعنهٔ بدگوی نباشد زیانش[M2]هرکه ورا دلبر بدخوی نیست
[B][M1]انوری از خوی بد تست خوار[M2]از سخن دشمن بدگوی نیست
[A]
[B][M1]روی برگشتنم از روی تو نیست[M2]که جهانم به یکی موی تو نیست
[B][M1]زان ز روی تو نگردانم روی[M2]که به جز روی تو چون روی تو نیست
[B][M1]هیچ شب نیست که اندر طلبت[M2]بسترم خاک سر کوی تو نیست
[B][M1]هیچ دم نیست که بر جان و دلم[M2]داغی از طعنهٔ بدگوی تو نیست
[B][M1]نیست با این همه آزرم ازو[M2]زانکه بی تعبیهٔ بوی تو نیست
[A]
[B][M1]جانا دلم از خال سیاه تو به حالیست[M2]کامروز بر آنم که نه دل نقطهٔ خالیست
[B][M1]در آرزوی خواب شب از بهر خیالت[M2]حقا که تنم راست چو در خواب خیالیست
[B][M1]بی‌روز رخ خوب تو دانم خبرت نیست[M2]کاندر غم هجران تو روزیم چو سالیست
[B][M1]هردم به غمی تازه دلم خوی فرا کرد[M2]تا هر نفسی روی ترا تازه جمالیست
[B][M1]وامروز غم من چو جمالت به کمالست[M2]یارب چه کنم گر پس ازین نیز کمالیست
[B][M1]آن کیست که او را چو کف پای تو روییست[M2]وان کیست که او را به کف از دست تو مالیست
[B][M1]پیغام دهی هر نفسم کانوری از ماست[M2]من بندهٔ این مخرقه هر چند محالیست
[A]
[B][M1]عشق تو بی‌روی تو درد دلیست[M2]مشکل عشق تو مشکل مشکلیست
[B][M1]بی‌تو در هر خانه دستی بر سریست[M2]وز تو در هر کوی پایی در گلیست
[B][M1]بر در بتخانهٔ حسنت کنون[M2]دست صبرم زیر سنگ باطلیست
[B][M1]شادی وصلت به هر دل کی رسد[M2]تا ترا شکرانه بر هر غم دلیست
[B][M1]حاصلم در عشق تو بی‌حاصلیست[M2]هیچ نتوان گفت نیکو حاصلیست
[B][M1]از تحیر هر زمانی در رهت[M2]روی امیدم به دیگر منزلیست
[B][M1]کشتیی بر خشک می‌ران انوری[M2]کاخر این دریای غم را ساحلیست
[A]
[B][M1]در همه مملکت مرا جانیست[M2]هر زمان پای‌بند جانانیست
[B][M1]در کنارم به جای دمسازی[M2]تا سحرگه ز دیده طوفانیست
[B][M1]در کجا می‌خورد مرا غم عشق[M2]در همه خانه‌ام یکی تا نیست
[B][M1]یک دم از درد عشق ناساید[M2]دادم انصاف رنج‌کش جانیست
[B][M1]گفتم او را که صبر کن که به صبر[M2]هر غمی را که هست پایانیست
[B][M1]این همه هست کاشکی باری[M2]کار او را سری و سامانیست
[A]
[B][M1]مکن ای دل که عشق کار تو نیست[M2]بار خود را ببر که بار تو نیست
[B][M1]مردی از عشق و در غم دگری[M2]گرچه این هم به اختیار تو نیست
[B][M1]دیده راز تو فاش کرد ازآنک[M2]دیده در عشق رازدار تو نیست
[B][M1]نوبهار آمد و جهان بشکفت[M2]زان ترا چه چو نوبهار تو نیست
[A]
[B][M1]بی‌مهر جمال تو دلی نیست[M2]بی‌مهر هوای تو گلی نیست
[B][M1]بگذشت زمانه وز تو کس را[M2]جز عمر گذشته حاصلی نیست
[B][M1]تا از چه گلی که از تو خالی[M2]در عالم آب و گل دلی نیست
[B][M1]در دائرهٔ جهان محدث[M2]چون حادثهٔ تو مشکلی نیست
[B][M1]در تو که رسد که در ره تو[M2]جز منزل عجز منزلی نیست
[B][M1]در بحر تحیر تو پایاب[M2]کی سود کند که ساحلی نیست
[A]
[B][M1]یار با من چون سر یاری نداشت[M2]ذره‌ای در دل وفاداری نداشت
[B][M1]عاشقان بسیار دیدم در جهان[M2]هیچ‌کس کس را بدین خواری نداشت
[B][M1]جان به ترک دل بگفت از بیم هجر[M2]طاقت چندین جگرخواری نداشت
[B][M1]تا پدید آمد شراب عشق تو[M2]هیچ عاشق برگ هشیاری نداشت
[B][M1]دل ز بی‌صبری همی زد لاف عشق[M2]گفت دارم صبر پنداری نداشت
[B][M1]بار وصلش در جهان نگشاد کس[M2]کاندرو در هجر سرباری نداشت
[B][M1]درد چشم من فزون شد بهر آنک[M2]توتیای از صبر پنداری نداشت
[A]
[B][M1]باز کی گیرم اندر آغوشت[M2]کی بیارم به دست چون دوشت
[B][M1]هرگز آیا به خواب خواهم دید[M2]یک شبی دیگر اندر آغوشت
[B][M1]تا بدیدم به زیر حلقهٔ زلف[M2]حلقهٔ گوش بر بناگوشت
[B][M1]گشت یکبارگی دل ریشم[M2]حلقهٔ گوش حلقه در گوشت
[A]
[B][M1]رایت حسن تو از مه برگذشت[M2]با من این جور تو از حد درگذشت
[B][M1]آتش هجر توام خوش خوش بسوخت[M2]آب اندوه توام از سر گذشت
[B][M1]نگذرد بر هیچ کس از عاشقان[M2]آنچ دوش از عشق بر چاکر گذشت
[B][M1]گریهٔ من شور در عالم فکند[M2]نالهٔ من از فلک برتر گذشت
[B][M1]دوش باز آمد خیالت پیش من[M2]حال من چون دید از من درگذشت
[B][M1]دیده‌ام در پای او گوهر فشاند[M2]تا چو می‌بگذشت بر گوهر گذشت
[B][M1]درگذشت اشک من از یاقوت سرخ[M2]گرچه در زردی رخم از زر گذشت
[B][M1]پایهٔ حسنت به هر شهری رسید[M2]لشکر عشقت به هر کشور گذشت
[A]
[B][M1]یار ما را به هیچ برنگرفت[M2]وانچه گفتیم هیچ درنگرفت
[B][M1]پردهٔ ما دریده گشت و هنوز[M2]پرده از روی کار برنگرفت
[B][M1]درنیامد ز راه دیده به دل[M2]تا دل از راه سینه برنگرفت
[B][M1]خدمت ما به جز هبا نشمرد[M2]صحبت ما به جز هدر نگرفت
[B][M1]جز وفا سیرت دلم نگذاشت[M2]جز جفا عادتی دگر نگرفت
[B][M1]هیچ روزی مرا به سر نامد[M2]که دلم عشق او از سر نگرفت
[A]
[B][M1]سخت خوشی چشم بدت دورباد[M2]سال و مه و روز و شبت سور باد
[B][M1]بندهٔ زلفین تو شد غالیه[M2]خاک کف پای تو کافور باد
[B][M1]خادم و فراش تو رضوان سزد[M2]چاکر و دربان درت حور باد
[B][M1]عاشق محنت‌زده چون هست شاد[M2]حاسد خرم شده مهجور باد
[B][M1]وصل تو بادا همه نزدیک ما[M2]هجر تو جاوید ز ما دور باد
[A]
[B][M1]از بس که کشیدم از تو بیداد[M2]از دست تو آمدم به فریاد
[B][M1]فریاد از آن کنم که آمد[M2]بر من ز تو ای نگار بیداد
[B][M1]داد از دل پر طمع چه دارم[M2]بر خیر چرا کنم سر از داد
[B][M1]مردی چه طلب کنم ز آتش[M2]نرمی چه طلب کنم ز پولاد
[B][M1]شادی ز دل منست غمگین[M2]در عشق تو ای بت پری‌زاد
[B][M1]هرگز دل من مباد بی‌غم[M2]گر تو به غم دل منی شاد
[B][M1]من جان و جهان به باد دادم[M2]ای جان جهان ترا بقا باد
[A]
[B][M1]مرا با دلبری کاری بیفتاد[M2]دلم را روز بازاری بیفتاد
[B][M1]مسلمانان مرا معذور دارید[M2]دلم را ناگهان کاری بیفتاد
[B][M1]قبای عشق مجنون می‌بریدند[M2]دلم را زان کله واری بیفتاد
[B][M1]دلم سجادهٔ عشقش برافشاند[M2]از آن سجاده زناری بیفتاد
[B][M1]دلم با عشق دست اندر کمر زد[M2]بسی کوشید و یکباری بیفتاد
[B][M1]مرا افتاد با بالای او کار[M2]نه بر بالای من کاری بیفتاد
[B][M1]جهان را چون دل من بر زمین زد[M2]کنون از دست دلداری بیفتاد
[A]
[B][M1]هرکس که ز حال من خبر یابد[M2]بدعهدی تو به جمله دریابد
[B][M1]بر من غم تو کمین همی سازد[M2]جانم شده گیر اگر ظفر یابد
[B][M1]عشقت به بهانه‌ای دلم بستد[M2]ترسم که بهانهٔ دگر یابد
[B][M1]خواهم که دمی برآورم با تو[M2]بی‌آنکه زمانه زان خبر یابد
[B][M1]دی بنده به دل خرید وصل تو[M2]امروز به جان خرد اگر یابد
[B][M1]زان می‌ترسم که هر متاعی را[M2]چون نرخ گران شود بتر یابد
[A]
[B][M1]جان ز رازت خبر نمی‌یابد[M2]عقل خوی تو درنمی‌یابد
[B][M1]چون تو بازارگان ترکستان[M2]می‌نیارد مگر نمی‌یابد
[B][M1]وصل چون دارم از تو چشم که چشم[M2]بر خیالت ظفر نمی‌یابد
[B][M1]گشت قانع به پاسخ تو دلم[M2]وز لبت این قدر نمی‌یابد
[B][M1]غم عشق تو با دلم خو کرد[M2]گویی از من گذر نمی‌یابد
[B][M1]آری این جور و ظلم با که کند[M2]چون ز من سخره‌تر نمی‌یابد
[A]
[B][M1]در دور تو کم کسی امان یابد[M2]در عشق تو کم دلی زبان یابد
[B][M1]خود نیز نشان نمی‌توان دادن[M2]زان‌کس که ز تو همی نشان یابد
[B][M1]وصل تو اگر به جان بیابد دل[M2]انصاف بده که رایگان یابد
[B][M1]تنها تو همه جهانی و آن کس[M2]کو یافت ترا همه جهان یابد
[B][M1]در آینه گر جمال بنمایی[M2]از نور رخت خیال جان یابد
[B][M1]ور سایهٔ تو بر آفتاب افتد[M2]منشور جمال جاودان یابد
[B][M1]از روز عیان‌تری و جوینده[M2]از راز دلت همی نهان یابد
[B][M1]روی تو که دل نیاردش دیدن[M2]دیده که بود که روی آن یابد
[B][M1]نشگفت که در زمین تویی چون تو[M2]ماهی تو و مه بر آسمان یابد
[B][M1]زین قرن قرین تو کی آید کس[M2]تا چون تو یکی به صد قران یابد
[A]
[B][M1]حسنت اندر جهان نمی‌گنجد[M2]نامت اندر دهان نمی‌گنجد
[B][M1]راز عشقت نهان نخواهد ماند[M2]زانکه در عقل و جان نمی‌گنجد
[B][M1]با غم تو چنان یگانه شدم[M2]که دل اندر میان نمی‌گنجد
[B][M1]طمع وصل تو ندارم ازآنک[M2]وعده‌ات در زبان نمی‌گنجد
[B][M1]آخر این روزگار چندان ماند[M2]که دروغی در آن نمی‌گنجد
[B][M1]روی پنهان مکن که راز دلم[M2]بیش از این در نهان نمی‌گنجد
[B][M1]گویی از نیکویی رخ چو مهم[M2]در خم آسمان نمی‌گنجد
[B][M1]چه عجب شعر انوری را نیز[M2]معنی اندر بیان نمی‌گنجد
[A]
[B][M1]یار گرد وفا نمی‌گردد[M2]حاجتی زو روا نمی‌گردد
[B][M1]ما به گرد درش همی گردیم[M2]گرچه او گرد ما نمی‌گردد
[B][M1]یک زمان صحبت جدایی یار[M2]از بر ما جدا نمی‌گردد
[B][M1]هیچ شب نیست تا ز خون جگر[M2]بر سرم آسیا نمی‌گردد
[B][M1]مبتلاام به عشق و کیست که او[M2]به غمش مبتلا نمی‌گردد
[A]
[B][M1]عشق تو بر هرکه عافیت به‌سر آرد[M2]هر دو جهانش به زیر پای درآرد
[B][M1]عقل که در کوی روزگار نپاید[M2]بر سر کوی تو عمرها به‌سر آرد
[B][M1]صبر که ساکن‌ترین عالم عشق است[M2]زلف تو هر ساعتش به رقص درآرد
[B][M1]با توبه بیشئی صبر درنتوان بست[M2]زانکه به یک روزه غم شکم ز بر آرد
[B][M1]بوی تو باد ار شبی برد به طوافی[M2]جملهٔ عشاق را ز خاک برآرد
[B][M1]گفتم یارب چه عیشها کنمی من[M2]گر ز وصال توام کسی خبر آرد
[B][M1]هجر ترا زین حدیث خنده برافتاد[M2]گفت که آری چنین بود اگر آرد
[A]
[B][M1]یار دل در میان نمی‌آرد[M2]وز دل من نشان نمی‌آرد
[B][M1]سایه بر کار من نمی‌فکند[M2]تا که کارم به جان نمی‌آرد
[B][M1]وز بزرگی اگرچه در کارست[M2]خویشتن را بدان نمی‌آرد
[B][M1]کی به پیمان من درآرد سر[M2]چون که سر در جهان نمی‌آرد
[B][M1]روز عمرم گذشت و وعدهٔ وصل[M2]شب هجرش کران نمی‌آرد
[B][M1]عمر سرمایه‌ایست نامعلوم[M2]تاب چندین زیان نمی‌آرد
[B][M1]به سر او که عشق او به سرم[M2]یک بلا رایگان نمی‌آرد
[B][M1]به دروغی بر انوری همه عمر[M2]گر سر آرد توان نمی‌آرد
[A]
[B][M1]عشق هر محنتی به روی آرد[M2]مکن ای دل گرت نمی‌خارد
[B][M1]وز چه رویت همی شود غم عشق[M2]روی سرکش که روی این دارد
[B][M1]دامن عافیت ز دست مده[M2]تا به دست بلات نسپارد
[B][M1]گویی اندر کنار وصل شوم[M2]تا شوی گر فراق بگذارد
[B][M1]وصل هم نازموده‌ای که به لطف[M2]خون بریزد که موی نازارد
[B][M1]مردبینی که روز وصل چو شمع[M2]در تو می‌خندد اشک می‌بارد
[B][M1]گیر کامروز وصل داغت کرد[M2]هجر داغ فراق باز آرد
[B][M1]برگرفتم شمار عشق آن به[M2]که ترا از شمار نشمارد
[A]
[B][M1]زلف تو تکیه بر قمر دارد[M2]لب تو لذت شکر دارد
[B][M1]عشق این هر دو این نگار مرا[M2]با لب خشک و چشم تر دارد
[B][M1]پرس از حال من ز زلف خبر[M2]زانکه از حالم او خبر دارد
[B][M1]آنکه روی تو دید باز از عشق[M2]نه همانا که خواب و خور دارد
[B][M1]خاک پای ترا ز روی شرف[M2]انوری همچو تاج سر دارد
[A]
[B][M1]تا ماه‌رویم از من رخ در حجیب دارد[M2]نه دیده خواب یابد نه دل شکیب دارد
[B][M1]هم دست کامرانی دل از عنان گسسته[M2]هم پای زندگانی جان در رکیب دارد
[B][M1]پندار درد گشتم گویی که در دو عالم[M2]هرجا که هست دردی با من حسیب دارد
[B][M1]بفریفت آن شکر لب ما را به عشوه آری[M2]بس عشوه‌های شیرین کان دلفریب دارد
[A]
[B][M1]مرا تا کی فلک رنجور دارد[M2]ز روی دلبرم مهجور دارد
[B][M1]به یک باده که با معشوق خوردم[M2]همه عمرم در آن مخمور دارد
[B][M1]ندانم تا فلک را زین غرض چیست[M2]که بی‌جرمی مرا رنجور دارد
[B][M1]دو دست خود به خون دل گشادست[M2]مگر بر خون من منشور دارد
[A]
[B][M1]با قد تو قد سرو خم دارد[M2]چون قد تو باغ، سرو کم دارد
[B][M1]وصلت ز همه وجود به لیکن[M2]تا هجر تو روی در عدم دارد
[B][M1]شادم به تو و یقین همی دانم[M2]کین یک شادی هزار غم دارد
[B][M1]در کار تو نیست عقل بر کاری[M2]کار آن دارد که یک درم دارد
[B][M1]دایم چو قلم به تارکم پویان[M2]زان قامت و قد که چون قلم دارد
[B][M1]در راه تو انوری تو خود دانی[M2]عمریست که تا ز سر قدم دارد
[B][M1]گر سرزنش همه جهان خواهی[M2]آن نیز به دولت تو هم دارد
[A]
[B][M1]جان نقش رخ تو بر نگین دارد[M2]دل داغ غم تو بر سرین دارد
[B][M1]تا دامن دل به دست عشق تست[M2]صد گونه هنر در آستین دارد
[B][M1]چشم تو دلم ببرد و می‌بینم[M2]کاکنون پی جان و قصد دین دارد
[B][M1]وافکنده کمان غمزه در بازو[M2]تا باز چه فتنه در کمین دارد
[B][M1]گویی که سخن مگوی و دم درکش[M2]انصاف بده که برگ این دارد
[B][M1]تا چند که پوستین به گازر ده[M2]خرم دل آنکه پوستین دارد
[B][M1]در باغ جهان مرا چه می‌بینی[M2]جز عشق تویی که در زمین دارد
[B][M1]در خشک و تر انوری به صد حیلت[M2]در فرقت تو دلی حزین دارد
[A]
[B][M1]یار با هرکسی سری دارد[M2]سر به پیوند من فرو نارد
[B][M1]این چنین شرط دوستی باشد[M2]که بخواند به لطف و بگذارد
[B][M1]دل و جانم به لابه بستاند[M2]پس به دست فراق بسپارد
[B][M1]ناز بسیار می‌کند لیکن[M2]نیک بنگر که جای آن دارد
[B][M1]جان همی خواهد و کرا نکند[M2]که به جانی ز من بیازارد
[A]
[B][M1]دلبر هنوز ما را از خود نمی‌شمارد[M2]با او چه کرد شاید با او که گفت یارد
[B][M1]جانم فدای زلفش تا خون او بریزد[M2]عمرم هلاک چشمش تا گرد از او برآرد
[B][M1]جان را چه قیمت آرد گر در غمش نسوزد[M2]دل را محل چه باشد گر درد او ندارد
[B][M1]گیتی بسی نماند گر چهره باز گیرد[M2]زنده کسی نماند گر غمزه برگمارد
[B][M1]آوازهٔ جمالش دلها همی نوازد[M2]لیکن بر وصالش کس را نمی‌گذارد
[A]
[B][M1]تا کار مرا وصل تو تیمار ندارد[M2]جز با غم هجر تو دلم کار ندارد
[B][M1]بی‌رونقی کار من اندر غم عشقت[M2]کاریست که جز هجر تو بر بار ندارد
[B][M1]دارد سر خون ریختنم هجر تو دانی[M2]هجر تو چنین کار به بیگار ندارد
[B][M1]گویی که ندارد به تو قصدی تو چه دانی[M2]این هست غم هجر تو نهمار ندارد
[B][M1]با هجر تو گفتم که چه خیزد ز کسی کو[M2]از گلبن ایام نه گل خار ندارد
[B][M1]گفتی که چو دل جان بده انکار نداری[M2]جانا تو نگوییش که انکار ندارد
[B][M1]چون می‌ننیوشد سخن انوری آخر[M2]یک ره تو بگو گفت ترا خوار ندارد
[A]
[B][M1]به بیل عشق تو دل گل ندارد[M2]که راه عشق تو منزل ندارد
[B][M1]قدم بر جان همی باید نهادن[M2]در این راه و دلم آن دل ندارد
[B][M1]چو دل در راه تو بستم ضمان کیست[M2]که هجرت کار من مشکل ندارد
[B][M1]بهین سرمایه صبر و روزگارست[M2]دلم این هر دو هم حاصل ندارد
[B][M1]کرا پایاب پیوند تو باشد[M2]که دریای غمت ساحل ندارد
[A]
[B][M1]دلم را انده جان می‌ندارد[M2]چنان کاید جهانی می‌گذارد
[B][M1]حدیث عشق باز اندر فکندست[M2]دگر بارش همانا می‌بخارد
[B][M1]چه گویم تا که کاری برنسازد[M2]چه سازم تا که رنگی برنیارد
[B][M1]چه خواهد کرد چندین غم ندانم[M2]که جای یک غم دیگر ندارد
[B][M1]به زاری گفتمش در صبر زن دست[M2]اگر عشقت به دست غم سپارد
[B][M1]مرا گفتا ترا با کار خود کار[M2]مسلمان، مردم این را دل شمارد
[B][M1]بنامیزد دلم در منصب عشق[M2]به آیین شغلهایی می‌گذارد
[A]
[B][M1]آرزوی روی تو جانم ببرد[M2]کافریهای تو ایمانم ببرد
[B][M1]از جهان ایمان و جانی داشتم[M2]عشق تو هم این و هم آنم ببرد
[B][M1]غمزهات از بیخ وز بارم بکند[M2]عشوهات از خان و از مانم ببرد
[B][M1]شحنهٔ عشقت دلم را چون بخواند[M2]از حساب جعل خود جانم ببرد
[B][M1]عقل را گفتم که پنهان شو برو[M2]کین همه پیدا و پنهانم ببرد
[B][M1]گفت اگر این بار دست از من بداشت[M2]باز باز آمد به دستانم ببرد
[B][M1]انوری چند از شکایتهای عشق[M2]کو فلان بگذاشت و بهمانم ببرد
[B][M1]این همه بگذار و می‌گوی انوری[M2]آرزوی روی تو جانم ببرد
[A]
[B][M1]بدیدم جهان را نوایی ندارد[M2]جهان در جهان آشنایی ندارد
[B][M1]بدین ماه زرینش در خیمه منگر[M2]که در اندرون بوریایی ندارد
[B][M1]به عمری از آن خلوتی دست ندهد[M2]که بیرون از این خیمه جایی ندارد
[B][M1]به نادر اگر بازی راست بازد[M2]نباشد که با آن دغایی ندارد
[B][M1]نیاید به سنگی در انگشت پایی[M2]که تا او درو دست و پایی ندارد
[B][M1]به معشوق نتوان گرفتن کسی را[M2]که تا اوست با کس وفایی ندارد
[B][M1]بکش انوری دست از خوان گیتی[M2]چنین چرب و شیرین ابایی ندارد
[A]
[B][M1]بتی دارم که یک ساعت مرا بی‌غم بنگذارد[M2]غمی کز وی دلم بیند فتوح عمر پندارد
[B][M1]نصیحت‌گو مرا گوید که برکن دل ز عشق او[M2]نمی‌داند که عشق او رگی با جان من دارد
[B][M1]دلم چون آبله دارد دگر عشق فدا بر کف[M2]مگر از جان به سیر آمد دلم کش باز می‌خارد
[B][M1]مرا گوید بیازارم اگر جان در غمم ندهی[M2]چگویی جان بدان ارزد که او از من بیازارد
[B][M1]نتابم روی از او هرگز اگرچه در غم رویش[M2]مرا چرخ کهن هردم بلایی نو به روی آرد
[A]
[B][M1]عشقم این بار جهان بخواهد برد[M2]برد نامم نشان بخواهد برد
[B][M1]در غمت با گران رکابی صبر[M2]دل ز دستم عنان بخواهد برد
[B][M1]موج طوفان فتنهٔ تو نه دیر[M2]عافیت از جهان بخواهد برد
[B][M1]نرگس چشم و سرو قامت تو[M2]زینت بوستان بخواهد برد
[B][M1]رخ و دندان چو مه و پروینت[M2]رونق آسمان بخواهد برد
[B][M1]با همه دل بگفته‌ام که مرا[M2]غم عشق تو جان بخواهد برد
[B][M1]من خود اندر میانه می‌بینم[M2]که زمان تا زمان بخواهد برد
[B][M1]چه کنم گو ببر گر او نبرد[M2]روزگار از میان بخواهد برد
[B][M1]در بهار زمانه برگی نیست[M2]که نه باد خزان بخواهد برد
[B][M1]انوری گر حریف نرد این است[M2]ندبت رایگان بخواهد برد
[A]
[B][M1]حلقهٔ زلف تو بر گوش همی جان ببرد[M2]دل ببرد از من و بیمست که ایمان ببرد
[B][M1]در سر زلف تو جز حلقه و چین خاصیتی است[M2]که همی جان و تن و دین و دلم آن ببرد
[B][M1]خود دل از زلف تو دشوار توان داشت نگاه[M2]که همی زلف تو از راه دل آسان ببرد
[B][M1]از خم زلف تو سامان رهایی نبود[M2]هیچ دل را که همی سخت به سامان ببرد
[B][M1]عشق زلف تو چو سلطان دلم شد گفتم[M2]کین مرا زود که از خدمت سلطان ببرد
[B][M1]برد از خدمت سلطانم از آن می‌ترسم[M2]که کنون خوش خوشم از طاعت یزدان ببرد
[A]
[B][M1]روی تو آرام دلها می‌برد[M2]زلف تو زنهار جانها می‌خورد
[B][M1]تا برآمد فتنهٔ زلف و رخت[M2]عافیت را کس به کس می‌نشمرد
[B][M1]منهی عشق به دست رنگ و بوی[M2]راز دلها را به درها می‌برد
[B][M1]وقت باشد بر سر بازار عشق[M2]کز تو یک غم دل به صد جان می‌خرد
[B][M1]بر سر کوی غمت چون دور چرخ[M2]پای کس جز بر سر خود نسپرد
[B][M1]هست دل در پردهٔ وصل لبت[M2]لاجرم زلف تو پرده‌اش می‌درد
[B][M1]پای در وصل لبت نتوان نهاد[M2]تا سر زلف تو در سر ناورد
[B][M1]گویمت وصلی مرا گویی که صبر[M2]تا دلم آن را طریقی بنگرد
[B][M1]جمله در اندیشه سازی کار وصل[M2]تا تو بندیشی جهان می‌بگذرد
[B][M1]وعده را بر در مزن چندین به عذر[M2]زندگانی را نگر چون می‌برد
[B][M1]گویی از من بگزران ای انوری[M2]چون کنم می‌نگزرد می‌نگزرد
[A]
[B][M1]صبر کن ای تن که آن بیداد هجران بگذرد[M2]راحت تن چون که بگذشت آفت جان بگذرد
[B][M1]خویشتن در بند نیک و بد مکن از بهر آنک[M2]زشت و خوب و وصل و هجران درد و درمان بگذرد
[B][M1]روزگاری می‌گذار امروز از آن نوعی که هست[M2]کانچه مردم بر خود آسان کرد آسان بگذرد
[B][M1]تا در این دوری ز داروی و ز درمان چاره چیست[M2]صبر کن چندان که این دوران دونان بگذرد
[B][M1]گرچه مهجورم تن اندر درد هجران کی دهم[M2]روزی آخر یاد ما بر یاد جانان بگذرد
[B][M1]گرچه در پیمان تست این دم چنان غافل مباش[M2]کین جهان مختصرآباد ویران بگذرد
[B][M1]ماه‌رویا تکیه بر عشق من و خوبی خویش[M2]بس مکن زیرا که هم این و هم آن بگذرد
[B][M1]شرم دار آخر که هردم الغیاث انوری[M2]تازه بر سمع بزرگان خراسان بگذرد
[A]
[B][M1]عشق ترا خرد نباید شمرد[M2]عشق بزرگان نبود کار خرد
[B][M1]بار تو هرکس نتواند کشید[M2]خار تو هر پای نیارد سپرد
[B][M1]جز به غنیمت نشمارم غمت[M2]وز تو توان غم به غنیمت شمرد
[B][M1]چون ز پی تست چه شادی چه غم[M2]چون ز می تست چه صافی چه درد
[B][M1]باری از آن پای شوم پایمال[M2]باری از آن دست برم دستبرد
[B][M1]با توکله بنهم و سر بر سری[M2]گرچه نیاید کلهم از دو برد
[B][M1]چیست ترا آن نه سزاوار عشق[M2]گیر که خوبی و بزرگی بمرد
[B][M1]حسن تو همچون سخن انوری[M2]رونق بازار جهانی ببرد
[A]
[B][M1]ای مانده من از جمال تو فرد[M2]هجران تو جفت محنتم کرد
[B][M1]چشمیست مرا و صدهزار اشک[M2]جانیست مرا و یک جهان درد
[B][M1]گردون کبودپوش کردست[M2]در هجر تو آفتاب من زرد
[B][M1]در کار تو من هنوز گرمم[M2]هان تا نکنی دل از وفا سرد
[B][M1]جفت غمم و خوشست آری[M2]اندی که منم ز درد تو فرد
[B][M1]با منت چون تویی توان ساخت[M2]زهر غم چون تویی توان خورد
[A]
[B][M1]جمالش از جهان غوغا برآورد[M2]مه از تشویر واویلا برآورد
[B][M1]چو دل دادم بدو جان خواست از من[M2]چو گفتم بوسه‌ای صفرا برآورد
[B][M1]ز بی‌آبی و شوخی در زمانه[M2]هزاران فتنه و غوغا برآورد
[B][M1]غم و تیمار عشقش عاشقان را[M2]هم از دین و هم از دنیا برآورد
[B][M1]ندیدم از وصالش هیچ شادی[M2]فراق او دمار از ما برآورد
[B][M1]همه توقیع‌ها را کرد باطل[M2]لبش از مشک چون طغری برآورد
[B][M1]همی ساز انوری با درد عشقش[M2]که خلق از عشق او آوا برآورد
[A]
[B][M1]باز دستم به زیر سنگ آورد[M2]باز پای دلم به چنگ آورد
[B][M1]برد لنگی به راهواری پیش[M2]پیش از بس که عذر لنگ آورد
[B][M1]پای در صلح نانهاده هنوز[M2]ناز از سر گرفت و جنگ آورد
[B][M1]چون گل از نارکی ز باد هوا[M2]چاک زد جامه باز و رنگ آورد
[B][M1]خواب خرگوش داد یک چندم[M2]عاقبت عادت پلنگ آورد
[B][M1]خوی تنگش به روزگار آخر[M2]بر دلم روزگار تنگ آورد
[B][M1]انوری را چو نام و ننگ ببرد[M2]رفت و دعوی نام و ننگ آورد
[A]
[B][M1]حسنش از رخ چو پرده برگیرد[M2]ماه واخجلتاه درگیرد
[B][M1]چون غم او درآید از در دل[M2]صبر بیچاره راه برگیرد
[B][M1]شاهد جانم و دلم غم اوست[M2]کین به پا آرد آن ز سر گیرد
[B][M1]عشق عمرم ببرد و عشوه بداد[M2]تا ببینی که سر به سر گیرد
[B][M1]دل همی گویدم به باقی عمر[M2]بوسه‌ای خواه بو که درگیرد
[B][M1]صد غم از عشق او فزون دارد[M2]انوری گر شمار برگیرد
[B][M1]گر دهد بوسه‌ای وگر ندهد[M2]اندر آن صد غم دگر گیرد
[A]
[B][M1]هر کرا با تو کار درگیرد[M2]بهره از روزگار برگیرد
[B][M1]به سخن لب ز هم چو بگشایی[M2]همه روی زمین شکر گیرد
[B][M1]چون زند غمزه چشم غمازت[M2]دو جهان را به یک نظر گیرد
[B][M1]چشم تو آهویی است بس نادر[M2]که همه صید شیر نر گیرد
[A]
[B][M1]مرا صوت نمی‌بندد که دل یاری دگر گیرد[M2]مرا بیکار بگذارد سر کاری دگر گیرد
[B][M1]دل خود را دهم پندی اگرچه پند نپذیرد[M2]که بگذارد هوای او هواداری دگر گیرد
[B][M1]ازو دوری نیارم جست ترسم زانکه ناگاهی[M2]خورد زنهار با جانم وفاداری دگر گیرد
[B][M1]اگر زان لعل شکربار بفروشد به جان مویی[M2]رضای او بجوید جان خریداری دگر گیرد
[B][M1]گل باغ وصالش را رها کردم به نادانی[M2]به جای گل ز هجر او همی خاری دگر گیرد
[A]
[B][M1]نه دل کم عشق یار می‌گیرد[M2]نه با دگری قرار می‌گیرد
[B][M1]از دست تو آن سرشک می‌بارم[M2]کانگشت ازو نگار می‌گیرد
[B][M1]سرمایهٔ صدهزار غم بیش است[M2]آنرا که به غمگسار می‌گیرد
[B][M1]صبری نه که سازگار دل باشد[M2]با غم به چه کار کار می‌گیرد
[B][M1]هر غم که نه از میان دل خیزد[M2]پنداری ازو کنار می‌گیرد
[B][M1]عمری به بهانهٔ وداع او را[M2]می‌بوسد و در کنار می‌گیرد
[B][M1]آری غم عشق اگر به حق گویی[M2]دل را نه به اختیار می‌گیرد
[A]
[B][M1]دل راه صلاح برنمی‌گیرد[M2]کردم همه حیله درنمی‌گیرد
[B][M1]معشوقه دگر گرفت و دیگر شد[M2]دل هرچه کند دگر نمی‌گیرد
[B][M1]الحق نه دروغ راست باید گفت[M2]معذور بود اگر نمی‌گیرد
[B][M1]من تختهٔ عاشقی ز سر گیرم[M2]هرچند که او ز سر نمی‌گیرد
[B][M1]دادم دو جهان به باد در عشقش[M2]ما را به دو حبه برنمی‌گیرد
[A]
[B][M1]نه وعدهٔ وصلت انتظار ارزد[M2]نه خمر هوای تو خمار ارزد
[B][M1]هم طبع زمانه‌ای که نشکفته است[M2]کس را ز تو هیچ گل که خار ارزد
[B][M1]بر باد تو داد روزگارم دل[M2]وان چیست ترا که روزگار ارزد
[B][M1]منصوبه منه که با دغای تو[M2]حقا که اگر نه شش چهار ارزد
[B][M1]گویی به هزار جان دهم بوسی[M2]زیرا که یکی به صد هزار ارزد
[B][M1]وانجا که کناری اندر افزایی[M2]صد ملک زمانه یک کنار ارزد
[B][M1]برگیر شمار حسن خویش آخر[M2]تا بوس و کنار بر شمار ارزد
[B][M1]گویی که به صد چو انوری ارزم[M2]آری شبه در شاهوار ارزد
[A]
[B][M1]جانا دهان تنگت صد تنگ شکر ارزد[M2]اندام سیم رنگت خروارها زر ارزد
[B][M1]هرچند دلربایی زلفت به جان خریدم[M2]کاواز مرغ جانان شاخ صنوبر ارزد
[B][M1]با عاشقان کویت لافی زنیم گه گه[M2]آن دل کجاست ما را کاندوه دلبر ارزد
[B][M1]از عشق روی خوبت آب آورم ز دیده[M2]کشت بهشت خرم کاریز کوثر ارزد
[B][M1]گویید ملک سنجر از قاف تا به قافست[M2]بوسی از آن لب تر صد ملک سنجر ارزد
[A]
[B][M1]درد تو صدهزار جان ارزد[M2]گرد تو نور دیدگان ارزد
[B][M1]نه غمت را بها به جان بکنم[M2]که برآنم که بیش از آن ارزد
[B][M1]گرچه بر من یزید عشق غمت[M2]دل و عقل و تن و روان ارزد
[B][M1]هجر تو بر امید وصل خوشست[M2]دزد مطبخ جزای خوان ارزد
[B][M1]از ظریفان به خاصه از چو تویی[M2]قصد جانی هزار جان ارزد
[B][M1]درد از چاکرت دریغ مدار[M2]سگ کوی تو استخوان ارزد
[B][M1]یاد کن بنده را به یاد کنی[M2]دزد دشنام پاسبان ارزد
[A]
[B][M1]از وصل تو آتش جگر خیزد[M2]وز هجر تو نالهٔ سحر خیزد
[B][M1]سرگشتهٔ عالم هوای تو[M2]هر روز ز عالم دگر خیزد
[B][M1]دیوانهٔ زلف و خستهٔ چشمت[M2]هر فردایی ز دی بتر خیزد
[B][M1]گویی به هلاک جانت برخیزم[M2]برخاسته گیر از این چه برخیزد
[B][M1]هنگام قیام خاک‌پایت را[M2]خورشید فلک به فرق سر خیزد
[B][M1]مه چون سگ پاسبانت ار خواهی[M2]هر لحظه ز آستان در خیزد
[B][M1]ما را ز دهان تنگ شیرینت[M2]زان چه که به تنگها شکر خیزد
[B][M1]کانجا سخن زر به خروارست[M2]وانجا سخنت ازین چه برخیزد
[B][M1]روی چو زرست انوری را بس[M2]وز کیسهٔ او زر این قدر خیزد
[A]
[B][M1]چون کسی نیست که از عشق تو فریاد رسد[M2]چه کنم صبر کنم گر ز تو بیداد رسد
[B][M1]گر وصال تو به ما می‌نرسد ما و خیال[M2]آرزو گر به گدایان نرسد یاد رسد
[B][M1]چه رسیدست به لاله ز رخت جز حسرت[M2]حسرت آنست که بر سوسن آزاد رسد
[B][M1]خاک درگاه ترا سرمهٔ خود خواهم کرد[M2]آری از خاک درت این قدرم باد رسد
[B][M1]از تو هر روز غمی می‌طلبم از پی آنک[M2]سیری دینه به امروز چه فریاد رسد
[A]
[B][M1]دست در وصل یار می‌نرسد[M2]جز غمم زان نگار می‌نرسد
[B][M1]عشق را گرچه آستانه بسیست[M2]هیچ در انتظار می‌نرسد
[B][M1]از شمار وصال دوست مرا[M2]جز غم بی‌شمار می‌نرسد
[B][M1]در غم هجر صبر من برسید[M2]دل به مقصود کار می‌نرسد
[B][M1]چند در انتظار خواهی ماند[M2]خبر وصل یار می‌نرسد
[A]
[B][M1]دردم فزود و دست به درمان نمی‌رسد[M2]صبرم رسید و هجر به پایان نمی‌رسد
[B][M1]در ظلمت نیاز بجهد سکندری[M2]خضر طرب به چشمهٔ حیوان نمی‌رسد
[B][M1]برخوان از آنکه طعمهٔ جانست هیچ تن[M2]آنجا به پای عقل به جز جان نمی‌رسد
[B][M1]جان داده‌ام مگر که به جانان خود رسم[M2]جانم برون شدست و به جانان نمی‌رسد
[B][M1]خوانی که خواجهٔ خرد از بهر جان نهاد[M2]مهمان عقل بر سر آن خوان نمی‌رسد
[B][M1]گفتم به میزبان که مرا زله‌ای فرست[M2]گفتا هنوز نقل به دربان نمی‌رسد
[B][M1]فتراک این سوار به تو کی رسد که خود[M2]گردش هنوز بر سر سلطان نمی‌رسد
[B][M1]طوفان رسید در غمت و انوری هنوز[M2]قسمت سرای نوح به طوفان نمی‌رسد
[A]
[B][M1]هرچه با من کنی روا باشد[M2]برگ آزار تو کرا باشد
[B][M1]چون تو در عیش و خرمی باشی[M2]گر نباشد رهی روا باشد
[B][M1]چند گویی که از بلا بگریز[M2]که ره عشق پر بلا باشد
[B][M1]از بلای تو چون توان بگریخت[M2]چون دلم بر تو مبتلا باشد
[B][M1]با بلا و غم تو عرض کنم[M2]گر جهان سر به سر مرا باشد
[A]
[B][M1]نه چو شیرین لبت شکر باشد[M2]نه چو روشن رخت قمر باشد
[B][M1]با سخنهای تلخ چون زهرت[M2]عیش من خوشتر از شکر باشد
[B][M1]تو به زر مایلی و نیست عجب[M2]میل خوبان همه به زر باشد
[B][M1]کار عاشق به سیم گردد راست[M2]عشق بی‌سیم دردسر باشد
[B][M1]دایم از نیستی عشق توام[M2]هر دو لب خشک و دیده تر باشد
[B][M1]در فراق تو عاشقان ترا[M2]همه شبهای بی‌سحر باشد
[B][M1]عشق و افلاس در مسلمانی[M2]صد ره از کافری بتر باشد
[A]
[B][M1]رنگ عاشق چو زعفران باشد[M2]هرکه عاشق بود چنان باشد
[B][M1]روی فارغ‌دلان به رنگ بود[M2]رنگ غافل چو ارغوان باشد
[B][M1]قاصد عشق او ز ره چو رسید[M2]کمترین پایمرد جان باشد
[B][M1]عشق چون در حدیث وعده شود[M2]عدت جان خان و مان باشد
[B][M1]یعلم‌الله که گرد موکب عشق[M2]گر به جانست رایگان باشد
[A]
[B][M1]ترا کز نیکوان یاری نباشد[M2]مرا نزد تو مقداری نباشد
[B][M1]نباشد دولت وصلت کسی را[M2]وگر باشد مرا باری نباشد
[B][M1]ترا گر کار من دامن نگیرد[M2]ز بخت من عجب کاری نباشد
[B][M1]گلی نشکفت باری این زمانم[M2]اگر در زیر این خاری نباشد
[B][M1]مرا کاندر کیایی خود دلی نیست[M2]ترا بر دل از آن باری نباشد
[B][M1]به بازاری که جان را نرخ خاکست[M2]دلی را روز بازاری نباشد
[B][M1]دل ایمن دار و بردار انوری را[M2]کزو بهتر وفاداری نباشد
[B][M1]گر از پیوند او فخریت نبود[M2]چنین دانم که هم عاری نباشد
[B][M1]گران آنکس برآید بر تو کو را[M2]چو مجدالدین خریداری نباشد
[A]
[B][M1]مرا گر چون تو دلداری نباشد[M2]هزاران درد دل باری نباشد
[B][M1]چو تو یا کم ز تو یاری توان جست[M2]چه باشد گر ستمکاری نباشد
[B][M1]مرا گویی که در بستان این راه[M2]گلی بی‌زحمت خاری نباشد
[B][M1]بود با گرد ران گردن ولیکن[M2]به هرجو سنگ خرواری نباشد
[B][M1]اگرچه پیش یاران گویم از شرم[M2]کزو خوش خوی‌تر یاری نباشد
[B][M1]تو خود دانی که از تو بوالعجب‌تر[M2]ستمکاری دل‌آزاری نباشد
[B][M1]چگونه دست یابد بر تو آن‌کس[M2]کش اندر کیسه دیناری نباشد
[B][M1]چو اندر هیچ کاری پاسخ من[M2]ز گفتار تو خود آری نباشد
[B][M1]اگر فارغ بود سنگین دل تو[M2]ز بخت من عجب کاری نباشد
[A]
[B][M1]بی‌عشق توام به سر نخواهد شد[M2]با خوی تو خوی در نخواهد شد
[B][M1]آوخ که به جز خبر نماند از من[M2]وز حال منت خبر نخواهد شد
[B][M1]گفتم که به صبر به شود کارم[M2]خود می‌نشود مگر نخواهد شد
[B][M1]گیرم که ز بد بتر شود گو شو[M2]دانم ز بتر بتر نخواهد شد
[B][M1]ور عمر به کام من نشد کاری[M2]دیرم نشدست اگر نخواهد شد
[B][M1]با عشق درآمدم به دلتنگی[M2]کاخر دل او دگر نخواهد شد
[B][M1]هجرانت به طعنه گفت جان می‌کن[M2]وز دور همی نگر نخواهد شد
[B][M1]جز وصل توام نمی‌شود در سر[M2]زین کار چنین به سر نخواهد شد
[B][M1]خون شد دلم از غمت چه می‌گویم[M2]خون شد دل و بس جگر نخواهد شد
[B][M1]تا کی سپری بر انوری آخر[M2]در خاک لگد سپر نخواهد شد
[A]
[B][M1]حسن تو بر ماه لشکر می‌کشد[M2]عشق تو بر عقل خنجر می‌کشد
[B][M1]خدمتش بر دست می‌گیرد فلک[M2]هر کرا دست غمت برمی‌کشد
[B][M1]دست عشقت هرکرا دامن گرفت[M2]دامن از هر دو جهان درمی‌کشد
[B][M1]از بر تو گر غمیم آرد رسول[M2]جان به صد شادیش در بر می‌کشد
[B][M1]از همه بیش و کمی در مهر و حسن[M2]دل به هر معیار کت برمی‌کشد
[B][M1]آنکه می‌گوید که از زلفت به تنگ[M2]باد شب تا روز عنبر می‌کشد
[B][M1]من که باری سر به رشوت می‌دهم[M2]زلف تو با این همه سر می‌کشد
[B][M1]انوری بر پایهٔ تو کی رسد[M2]تا قبولت پایه بر تر می‌کشد
[A]
[B][M1]بدرود شب دوش که چون ماه برآمد[M2]ناخوانده نگارم ز در حجره درآمد
[B][M1]زیر و زبر از غایت مستی و چو بنشست[M2]مجلس همه از ولوله زیر و زبر آمد
[B][M1]نقلم همه شد شکر و بادام که آن بت[M2]با چشم چو بادام و لب چون شکر آمد
[B][M1]زان قد چو شاخ سمن و روی چو گلبرگ[M2]صد شاخ نشاطم چو درآمد به بر آمد
[B][M1]از خجلت رویش به دهان تیره فروشد[M2]هر ماه که دوش از افق جام برآمد
[B][M1]بودیم به هم درشده با قامت موزون[M2]وان قامت موزون ز قیامت بتر آمد
[B][M1]ما بی‌سر و سامان ز خرابی و زمانه[M2]فریاد همی کرد که شبتان به سر آمد
[B][M1]شب روز شود بعد نسیم سحر و دوش[M2]شد روز دلم شب چو نسیم سحر آمد
[A]
[B][M1]زلفت چو به دلبری درآمد[M2]بس کس که ز جان و دل برآمد
[B][M1]هم رایت خوشدلی نگون شد[M2]هم دولت بی‌غمی سر آمد
[B][M1]دل گم نشود در آنچنان زلف[M2]کز فتنه جهان به هم برآمد
[B][M1]کاندیشه به حلقه‌ایش درشد[M2]کم گشت و چو حلقه بر در آمد
[B][M1]چشم سیه سپید کارت[M2]در کار چنان سیه‌گر آمد
[B][M1]کز کبر به دست التفاتش[M2]پهلوی زمانه لاغر آمد
[B][M1]چنان حذر من از غم تو[M2]آوخ که غم تو بهتر آمد
[B][M1]در موکب ترکتاز غمزه‌ت[M2]بشکست در دل و درآمد
[B][M1]بی‌رنگ رخ تو چون برد حسن[M2]ماه آمد و در برابر آمد
[B][M1]هر خط که خریطه‌دار او داشت[M2]در حسن همه مزور آمد
[B][M1]حسن تو چو شعر انوری نیز[M2]گویی به مزاج دیگر آمد
[A]
[B][M1]مرا تاثیر عشقت بر دل آمد[M2]همه دعوی عقلم باطل آمد
[B][M1]دلم بردی به جانم قصد کردی[M2]مرا این واقعه بس مشکل آمد
[B][M1]ز دل نالم ز روی تو چه نالم[M2]برویم هرچه آید زین دل آمد
[B][M1]حساب وصل با عشقت بکردم[M2]مرا صد ساله محنت فاضل آمد
[B][M1]مرا زلفت عمل فرمود در عشق[M2]همه درد دلم زو حاصل آمد
[B][M1]همه روی زمین یاری گزیدم[M2]ولیکن در وفا سنگین‌دل آمد
[A]
[B][M1]با روی دلفروزت سامان بنمی‌ماند[M2]با زلف جهان‌سوزت ایمان بنمی‌ماند
[B][M1]در ناحیت دلها با عشق تو شد والی[M2]جز شحنهٔ عشقت را فرمان بنمی‌ماند
[B][M1]زین دست عمل کاکنون آورد غم عشقت[M2]آن کیست که در عشقت حیران بنمی‌ماند
[B][M1]در حقهٔ جان بردم غم تا بنداند کس[M2]هرچند همی کوشم پنهان بنمی‌ماند
[A]
[B][M1]جانا دلم از غمت به جان آمد[M2]جانم ز تو بر سر جهان آمد
[B][M1]از دولت این جهان دلی بودم[M2]آن نیز به دولتت گران آمد
[B][M1]آری همه دولتی گران آید[M2]چون پای غم تو در میان آمد
[B][M1]در راه تو کارها بنامیزد[M2]چونان که بخواستم چنان آمد
[B][M1]در حجرهٔ دل خیال تو بنشست[M2]چون عشق تو در میان جان آمد
[B][M1]جان بر در دل به درد می‌گوید[M2]دستوری هست در توان آمد
[B][M1]از دست زمانه داستان گشتم[M2]چون پای دلم در آستان آمد
[B][M1]گفتم که تو از زمانه به باشی[M2]خود هر دو نواله استخوان آمد
[B][M1]یکباره سپر بر انوری مفکن[M2]با او همه وقت بر توان آمد
[A]
[B][M1]عجب عجب که ترا یاد دوستان آمد[M2]درآ درآ که ز تو کار ما به جان آمد
[B][M1]مبر مبر خور و خوابم ز داغ هجران بیش[M2]مکن مکن که غمت سود و دل زیان آمد
[B][M1]چه می‌کنی به چه مشغولی و چه می‌طلبی[M2]چه گفتمت چه شنیدی چه در گمان آمد
[B][M1]مزن مزن پس از این در دل آتشم که ز تو[M2]بیا بیا که بدین خسته دل غمان آمد
[B][M1]چنان که بود گمان رهی به بدعهدی[M2]به عاقبت همه عهد تو همچنان آمد
[B][M1]کرانه کردی از من تو خود ندانستی[M2]که دل ز عشق تو یکباره در میان آمد
[B][M1]مکن تکبر و بهر خدای راست بگوی[M2]که تا حدیث منت هیچ بر زبان آمد
[A]
[B][M1]رخ خوبت خدای می‌داند[M2]که اگر در جهان به کس ماند
[B][M1]ماه را بر بساط خوبی تو[M2]عقل بر هیچ گوشه ننشاند
[B][M1]شعلهٔ آفتاب را بکشد[M2]حسنت ار آستین برافشاند
[B][M1]در جهان برنیاید آب به آب[M2]عشقت ار آب بر جهان راند
[B][M1]گفتمت جان به بوسه‌ای بستان[M2]گفتی ار خصم بوسه بستاند
[B][M1]بستدی جان و بوسه می‌ندهی[M2]این حدیثت بدان نمی‌ماند
[B][M1]چون مزاج دلم همی دانی[M2]که نداند شکیب و نتواند
[B][M1]با خیالت بگو نخواهم داد[M2]تا به گوش دلم فرو خواند
[B][M1]انوری بر بساط گیتی کیست[M2]که نه ناباخته همی ماند
[A]
[B][M1]نه در وصال تو بختم به کام دل برساند[M2]نه در فراق تو چرخم ز خویشتن برهاند
[B][M1]چو برنشیند عمرم مرا کجا بنشیند[M2]اگر زمانه بخواهد که با توام بنشاند
[B][M1]زمن مپرس که بی‌من زمانه چون گذرانی[M2]از آن بپرس که بر من زمانه می‌گذراند
[B][M1]مرا مگوی ز رویم چه غم رسیده به رویت[M2]رسید آنچه رسید و هنوز تا چه رساند
[B][M1]دلی ببرد که یک لحظه باز می‌نفرستد[M2]غمی بداد که یک ذره باز می‌نستاند
[B][M1]مرا به دست تو چون عشق باز داد وفا کن[M2]جفا مکن که همیشه جهان چنین بنماند
[B][M1]ببرد حلقهٔ زلفت دلم نهان زد و چشمت[M2]چنان‌که بانگ برآمد که این که کرد و که داند
[B][M1]به غمزه چشم تو گفتش که گر تو داری ورنه[M2]من این ندانم و دانم به کارهای تو ماند
[A]
[B][M1]هرچه مرا روی تو به روی رساند[M2]ناخوش و خوش‌دل به‌روی خوش بستاند
[B][M1]هست به رویت نیازم از همه رویی[M2]گرچه همه محنتی به روی رساند
[B][M1]در غم تو سر همی ز پای ندانم[M2]گر تو ندانی مدان خدای تو داند
[B][M1]رغم کسی را به خانه در چه نشینی[M2]کاتش دل را به آب دیده نشاند
[B][M1]هجر تو بر من همی جهان بفروشد[M2]گو مکن آخر جهان چنین بنماند
[B][M1]دامن من گر به دست عشق نگاریست[M2]وصل چه دامن ز کار من بفشاند
[B][M1]رو که چنین خواهمت که تن زنی ای وصل[M2]تا بکند هجر هر جفا که تواند
[A]
[B][M1]مرا مرنجان کایزد ترا برنجاند[M2]ز من مگرد که احوال تو بگرداند
[B][M1]در آن مکوش که آتش ز من برانگیزی[M2]که آب دیدهٔ من آتش تو بنشاند
[B][M1]اگر ندانی حال دلم روا باشد[M2]خدای عز و جل حال من همی داند
[B][M1]مرا به بندگی خود قبول کن زان پیش[M2]که هرکه دیده مرا بندهٔ تو می‌خواند
[B][M1]مباش ایمن بر حسن و کامرانی خویش[M2]که هرچه گردون بدهد زمانه بستاند
[A]
[B][M1]حسن تو گر بر همین قرار بماند[M2]قاعدهٔ عشق استوار بماند
[B][M1]از رخ تو گر بر این جمال بمانی[M2]بس غزل تر که یادگار بماند
[B][M1]هر نفس از چرخ ماه را به تعجب[M2]چشم در آن روی چون نگار بماند
[B][M1]بی‌تو مرا در کنارم ار بنمانی[M2]خون دل و دیده در کنار بماند
[B][M1]از غم تو در دلم قرار نمانده‌ست[M2]با غم تو در دلی قرار بماند
[A]
[B][M1]طاقت عشق تو زین بیشم نماند[M2]بیش از این بی‌تو سر خویشم نماند
[B][M1]راست می‌خواهی نخواهم بی‌تو عمر[M2]برگ گفتار کمابیشم نماند
[B][M1]شد توانگر جانم از تیمار و غم[M2]زان دل بی‌صبر درویشم نماند
[B][M1]تا گرفتم آشنایی با غمت[M2]در جهان بیگانه و خویشم نماند
[B][M1]چون کنم تدبیر کارت چون کنم[M2]چون دل تدبیراندیشم نماند
[B][M1]انوری تا کی از این کافربچه[M2]کاعتقاد مذهب و کیشم نماند
[A]
[B][M1]درد تو دلا نهان نماند[M2]اندوه تو جاودان نماند
[B][M1]از عشق مشو چنین شکفته[M2]کان روی نکو چنان نماند
[B][M1]آوازهٔ تو فرو نشیند[M2]وز محنت تو نشان نماند
[B][M1]گر با همه کس چنین کند دل[M2]یک دلشده در جهان نماند
[B][M1]از درد تو دل نماند و بیمست[M2]کز بی‌رحمیت جان نماند
[B][M1]از کار جهان کرانه‌ای دل[M2]کازار درین میان نماند
[B][M1]آن سود بسم که تو بمانی[M2]بل تا همه سو زیان نماند
[A]
[B][M1]در همه آفاق دلداری نماند[M2]در همه روی زمین یاری نماند
[B][M1]گل نماند اندر همه گلزار عشق[M2]راستی باید نه گل خاری نماند
[B][M1]عقل با دل گفت کاندر باغ عشق[M2]گرچه بر شاخ وفا باری نماند
[B][M1]یادگاری هم نماند آخر از آن[M2]دل به بادی سرد گفت آری نماند
[B][M1]در جهان یک آشنا نگذاشت چرخ[M2]چرخ را گویی جز این کاری نماند
[B][M1]گویی آخر این همه بیگانه‌اند[M2]این ندانم آشنا یاری نماند
[B][M1]عشق را گفتم که صبرم اندکیست[M2]گفت اینت بس که بسیاری نماند
[B][M1]انوری با خویشتن می‌ساز ازآنک[M2]در دیار یار دیاری نماند
[A]
[B][M1]عشق تو ز دل برید نتواند[M2]وصل تو به جان خرید نتواند
[B][M1]روی تو اگر نه آفتاب آید[M2]چونست که درست دید نتواند
[B][M1]طرفه شکریست آن لبان تو[M2]هر طوطی ازو مزید نتواند
[B][M1]هرجا که تو دام زلف گستردی[M2]یک پشه ازو پرید نتواند
[B][M1]خواهد که کند مر انوریت را[M2]تیغ غم تو شهید نتواند
[A]
[B][M1]گل رخسار تو چون دسته بستند[M2]بهار و باغ در ماتم نشستند
[B][M1]صبا را پای در زلف تو بشکست[M2]چو چین زلف تو بر هم شکستند
[B][M1]که خواهد رست از این آسیب فتنه[M2]که نوک خار و برگ گل نرستند
[B][M1]کرا در باغ رخسارت بود راه[M2]از آن دلها که در زلف تو بستند
[B][M1]که در هر گلستانش گاه و بی‌گاه[M2]ز غمزه‌ت یک جهان ترکان مستند
[B][M1]چو در پیش لبت از بیم چشمت[M2]همه خواهندگان لبها ببستند
[B][M1]منه بر کار این بیچارگان پای[M2]چه خواهی کرد مشتی زیردستند
[A]
[B][M1]آن شوخ دیده دیده چو بر هم نمی‌زند[M2]دل صبر پیشه کرد و کنون دم نمی‌زند
[B][M1]زو صد هزار زخم جفا دارم و هنوز[M2]چون دست یافت زخم یکی کم نمی‌زند
[B][M1]گه گه به طعنه طال بقایی زدی مرا[M2]واکنون چو راه دل بزد آنهم نمی‌زند
[B][M1]کی دست دل کنون در شادی زند ز عشق[M2]الا به دست او در یک غم نمی‌زند
[B][M1]یارب چه فتح باب بلایی است آن کزو[M2]یک ابر دیده نیست کزو نم نمی‌زند
[B][M1]چشمش کدام زاویه غارت نمی‌کند[M2]زلفش کدام قاعده بر هم نمی‌زند
[B][M1]القصه در ولایت خوبی به کام دل[M2]زد نوبتی که خسرو عالم نمی‌زند
[A]
[B][M1]هرکرا عشقت به هم برمی‌زند[M2]عاقبت چون حلقه بر در می‌زند
[B][M1]طالعی داری که از دست غمت[M2]هرکرا دستیست بر سر می‌زند
[B][M1]در هوای تو ملک پر بفکند[M2]این‌چنین کت حسن بر در می‌زند
[B][M1]من کیم کز عشق تو بر سر زنم[M2]بر سر از عشق تو سنجر می‌زند
[B][M1]عشق را در سر مکن جور و جفا[M2]عشق با ما خود برابر می‌زند
[B][M1]رای وصلت خواستم زو هجر گفت[M2]این حریف این نقش کمتر می‌زند
[B][M1]درد هجرانت گرم اشکی دهد[M2]عشق صدبارم به سر بر می‌زند
[B][M1]این نه بس کز عیش تلخ من لبت[M2]خندهٔ شیرین چو شکر می‌زند
[B][M1]تیر غمزه‌ت را بگو آهسته‌تر[M2]گرنه اندر روی کافر می‌زند
[B][M1]تو نشسته فارغ اندر گوشه‌ای[M2]وین دعاگو حلقه بر در می‌زند
[B][M1]عاشقی هرگز مباد اندر جهان[M2]عاشقی با کافری بر می‌زند
[B][M1]از تو خوبی چون سخن از انوری[M2]هر زمانی لاف دیگر می‌زند
[A]
[B][M1]هرچ از وفا به جای من آن بی‌وفا کند[M2]آنرا وفا شمارم اگرچه جفا کند
[B][M1]با آنکه جز جفا نکند کار کار اوست[M2]یارب چه کارها کند او گر وفا کند
[B][M1]آزادگان روی زمینش رهی شوند[M2]گر راه سرکشی و تکبر رها کند
[B][M1]از کام دل رها کندش دست روزگار[M2]آنرا که دست عشق وی از دل جدا کند
[B][M1]از بس که کبریای جمالست در سرش[M2]بر عاشقان سلام به کبر و ریا کند
[B][M1]گر فوت گرددش همهٔ عمر یک جفا[M2]خوی بدش قرار نگیرد قضا کند
[A]
[B][M1]نوبت حسن ترا لطف تو گر پنج کند[M2]عشق تو خاک تلف بر سر هر گنج کند
[B][M1]قبلهٔ روی ترا هرکه شبی برد نماز[M2]چار تکبیر دگر روز بر این پنج کند
[B][M1]نرگس مست تو هشیارترین مرغی را[M2]سینه چون نار کند چهره چو نارنج کند
[B][M1]عقل بر سخت لبت را به سخن گفت این است[M2]زانکه در مهد همی طفل سخن‌سنج کند
[B][M1]رخ و اسبی بنهد روز و رخت را آن‌کس[M2]کز مه یک شبه هر مه رخ شطرنج کند
[B][M1]غم و رنج تو اگر نام و نشانم ببرد[M2]بی‌غم و رنج مبادم اگرم رنج کند
[B][M1]دامن چون تو پری دست گهر گیرد و بس[M2]وای آنکس که طمع در تو به نیرنج کند
[A]
[B][M1]گر وفا با جمال یار کند[M2]حلقه در گوش روزگار کند
[B][M1]ماه دست از جمال بفشاند[M2]گر بر این پای استوار کند
[B][M1]نازها می‌کند جفا آمیز[M2]ور بنالم یکی هزار کند
[B][M1]با چنین اعتماد بر خوبی[M2]نکند ناز پس چه کار کند
[B][M1]چشمش از بیشه‌ها جفا داند[M2]زلفش از کارها شکار کند
[B][M1]این دعا خوش بر آستین بندد[M2]وین سزا نیک در کنار کند
[B][M1]دل و دینم ببرد و سود کنم[M2]گر بر این مایه اختصار کند
[B][M1]بارکش انوری که یارگر اوست[M2]زین بتر صد هزار بار کند
[A]
[B][M1]معشوق دل ببرد و همی قصد دین کند[M2]با آشنا و دوست کسی این‌چنین کند
[B][M1]چون در رکاب عهد و وفا می‌رود دلم[M2]بیهوده است جور و جفا چند زین کند
[B][M1]دل پوستین به گازر غم داد و طرفه آنک[M2]روز و شبم هنوز همی پوستین کند
[B][M1]گوید که دامن از تو و عهد تو درکشم[M2]تا عشق من سزای تو در آستین کند
[B][M1]از آسمان تا به زمین منت است اگر[M2]با این و آن حدیث من اندر زمین کند
[B][M1]چیزی دگر همی نشناسم درین جز آنک[M2]باری گمان خلق به یک ره یقین کند
[B][M1]بریخ نوشت نام وفا کانوری چرا[M2]نامم ز بهر مرتبه نقش نگین کند
[A]
[B][M1]جان وصال تو تقاضا می‌کند[M2]کز جهانش بی‌تو سودا می‌کند
[B][M1]بالله ار در کافری باشد روا[M2]آنچه هجران تو با ما می‌کند
[B][M1]در بهای بوسه‌ای از من لبت[M2]دل ببرد و دین تقاضا می‌کند
[B][M1]بارها گفتم که جان هم می‌دهم[M2]همچنان امروز و فردا می‌کند
[B][M1]غارت جان می‌کند چشم خوشت[M2]هیچ تاوان نیست زیبا می‌کند
[B][M1]زلف را گو یاری چشمت مکن[M2]کانچه بتوان کرد تنها می‌کند
[B][M1]چند گویی راز پیدا می‌کنی[M2]راز من ناز نو پیدا می‌کند
[B][M1]آتش دل گرچه پنهان می‌کنم[M2]آب چشمم آشکارا می‌کند
[B][M1]آنچنان شوخی که گر گویند کیست[M2]کانوری را عشق رسوا می‌کند
[B][M1]گرچه می‌دانم ولیکن رغم را[M2]گویی ای مرد آن به عمدا می‌کند
[A]
[B][M1]دل به عشقش رخ به خون تر می‌کند[M2]جان ز جورش خاک بر سر می‌کند
[B][M1]می‌خورد خون دل و دل عشوهاش[M2]می‌خورد چون نوش و باور می‌کند
[B][M1]گرچه پیش از وعده سوگندان خورد[M2]آنهم از پیشم فرا تر می‌کند
[B][M1]گفتمش بس می‌کند چشمت جفا[M2]گفت نیکو می‌کند گر می‌کند
[B][M1]عقل را چشم خوشش در نرد عشق[M2]می‌دهد شش ضرب و ششدر می‌کند
[B][M1]زانکه تا دست سیاهش برنهند[M2]زلفش اکنون دست هم در می‌کند
[B][M1]زر ندارم لاجرم بی‌موجبی[M2]هر زمانم عیب دیگر می‌کند
[B][M1]گفت زر گفتم که جان، گفتا که خه[M2]الحق این نقدم توانگر می‌کند
[B][M1]گفتم آخر جان به از زر گفت نه[M2]لاجرم کار تو چون زر می‌کند
[B][M1]چون کنی خاکش همی بوس انوری[M2]گرچه با خاکت برابر می‌کند
[A]
[B][M1]حسن تو عشق من افزون می‌کند[M2]عشق او حالم دگرگون می‌کند
[B][M1]غمزه‌ای از چشم خونخوارش مرا[M2]زهره کرد آب و جگر خون می‌کند
[B][M1]خندهٔ آن لعل عیسی دم مرا[M2]هر دمی از گریه قارون می‌کند
[B][M1]بر تنم یک موی ازو آزاد نیست[M2]من ندانم تا چه افسون می‌کند
[B][M1]حسن او در نرد خوبی داو خواست[M2]خطش اکنون داو افزون می‌کند
[A]
[B][M1]یار در خوبی قیامت می‌کند[M2]حسن بر خوبان غرامت می‌کند
[B][M1]در قمار حسن با ماه تمام[M2]دعوی داو تمامت می‌کند
[B][M1]از کمان ابروان کرد آنچه کرد[M2]وای آن کز تیر قامت می‌کند
[B][M1]فتنه بر فتنه است زو و همچنان[M2]غارت صبر و سلامت می‌کند
[B][M1]بی‌شک از حسنش ندارد آگهی[M2]هرکه در عشقم ملامت می‌کند
[B][M1]وز نکورویی چو شعر انوری[M2]راستی باید قیامت می‌کند
[A]
[B][M1]زلفش اندر جور تلقین می‌کند[M2]رخ پیاده حسن فرزین می‌کند
[B][M1]در رکابش حسن خواهد رفت اگر[M2]اسب حسن این است کو زین می‌کند
[B][M1]بر کمالش خط نقصان می‌کشد[M2]هرکه اندر حسن تحسین می‌کند
[B][M1]با رخ و دندانش روز و شب فلک[M2]پوستین ماه و پروین می‌کند
[B][M1]بر سر بازار عشقش در طواف[M2]دل کنون دلالی دین می‌کند
[B][M1]با چنین تمکین نباشد کار خرد[M2]گر فلک را هیچ تمکین می‌کند
[B][M1]هرچه دستش در تواند شد ز جور[M2]بر من مهجور مسکین می‌کند
[B][M1]عیش تلخ من کند معلوم خلق[M2]گرچه بازیهای شیرین می‌کند
[B][M1]با که خواهد کرد از گیتی وفا[M2]کز جفا با انوری این می‌کند
[A]
[B][M1]عالمی در ره تو حیرانند[M2]پیش و پس هیچ ره نمی‌دانند
[B][M1]عقل و فهم ارچه هر دو تیزروند[M2]چون به کارت رسند درمانند
[B][M1]جان و دل گرچه عزتی دارند[M2]بر در تو غلام و دربانند
[B][M1]دوستان را اگرچه درد ز تست[M2]مرهم درد خود ترا دانند
[B][M1]ورچه فریادخوان شوند از تو[M2]هم به فریاد خود ترا خوانند
[A]
[B][M1]گرد ترا دل همی چنان خواهد[M2]که دل از بنده رایگان خواهد
[B][M1]بنده را کی محل آن باشد[M2]کانچه خواهی تو جز چنان خواهد
[B][M1]به سر تو که جان دهد بنده[M2]گر دل تو ز بنده جان خواهد
[B][M1]یک زمان از تو دور باد دلم[M2]گر به جان ساعتی زمان خواهد
[B][M1]وین همه هست هم امان دهمش[M2]از فراق تو گر امان خواهد
[B][M1]خود همینست عادت معشوق[M2]کانچه خواهی تو، او جز آن خواهد
[A]
[B][M1]یارم این بار، بار می‌ندهد[M2]بخت کارم قرار می‌ندهد
[B][M1]خواب بختم دراز شد مگرش[M2]چرخ جز کوکنار می‌ندهد
[B][M1]روزگارم ز باغ بوک و مگر[M2]گل نگویم که خار می‌ندهد
[B][M1]بخت یاری نمی‌دهد نی‌نی[M2]این بهانه است یار می‌ندهد
[B][M1]نیک غمناکم از زمانه ازآنک[M2]جز غمم یادگار می‌ندهد
[B][M1]این همه هست خود ولیکن اینک[M2]با غمم غمگسار می‌ندهد
[B][M1]زانکه تا دل به گریه خوش نکنم[M2]اشک بی‌انتظار می‌ندهد
[B][M1]انوری دل ز روزگار ببر[M2]که دمی روزگار می‌ندهد
[B][M1]هیچ‌کس را ز ساکنان زمین[M2]آسمان زینهار می‌ندهد
[A]
[B][M1]هرکه دل بر چون تو دلداری نهد[M2]سنگ بر دل بی‌تو بسیاری نهد
[B][M1]وانکه را محنت گلی خواهد شکفت[M2]روزگارش این چنین خاری نهد
[B][M1]وانکه جانش همچو دل نبود به کار[M2]خویشتن را با تو در کاری نهد
[B][M1]تحفه سازد گه گهم آن دل ظریف[M2]آرد و در دست خونخواری نهد
[B][M1]نیک می‌کوشد خدایش یار باد[M2]بو که روزی دست بر یاری نهد
[B][M1]عشق گفت این هجر باری کیست و چیست[M2]خود کسی بر دل ازو باری نهد
[B][M1]بار پای اندر میان خواهد نهاد[M2]تا به وصلت روز بازاری نهد
[B][M1]هجر گفت از جانب تو راست شد[M2]اینت سودا و هوس آری نهد
[B][M1]یار پای اندر میان ننهد ولیک[M2]انوری سر در میان باری نهد
[A]
[B][M1]دوش آنکه همه جهان ما بود[M2]آراسته میهمان ما بود
[B][M1]سوگند به جان ما همی خورد[M2]گر چند بلای جان ما بود
[B][M1]بودش همه خرمی و خوبی[M2]شکر ایزد را که آن ما بود
[B][M1]از طالع سعد ما براند[M2]فالی که نه در گمان ما بود
[B][M1]بنشست میان ما و برخاست[M2]آزار که در میان ما بود
[A]
[B][M1]من آن نیم که مرا بی‌تو جان تواند بود[M2]دل زمانه و برگ جهان تواند بود
[B][M1]نهان شد از من بیچاره راز محنت تو[M2]قضای بد ز همه کس نهان تواند برد
[B][M1]خوش آنکه گویی چونی همی توانی نه[M2]در این چنین سر و توشم توان تواند بود
[B][M1]اگر ز حال منت نیست هیچ‌گونه خبر[M2]که حال من ز غمت بر چه‌سان تواند بود
[B][M1]چرا اگر به همه عمر ناله‌ای شنوی[M2]به طعنه گویی کار فلان تواند بود
[B][M1]جفا مکن چه کنی بس که در ممالک حسن[M2]برات عهد و وفا ناروان تواند بود
[B][M1]در این زمانه هر آوازه کز وفا فکنند[M2]همه صدای خم آسمان تواند بود
[B][M1]اگر ز عهد و وفا هیچ ممکنست نشان[M2]در این جهان چو نیابی در آن تواند بود
[A]
[B][M1]آن روزگار کو که مرا یار یار بود[M2]من بر کنار از غم و او در کنار بود
[B][M1]روزم به آخر آمد و روزی نزاد نیز[M2]زان گونه روزگار که آن روزگار بود
[B][M1]امروز نیست هیچ امیدم به کار خویش[M2]بدرود دی که کار من امیدوار بود
[B][M1]دایم شمار وصل همی برگرفت دل[M2]این هجر بی‌شمار کجا در شمار بود
[B][M1]با روی چون نگار نگارم هزار شب[M2]کارم ز خرمی و خوشی چون نگار بود
[B][M1]واکنون هزاربار شبی با دریغ و درد[M2]گویم که یارب آن چه نشاط و چه کار بود
[A]
[B][M1]دوش تا صبح یار در بر بود[M2]غم هجران چو حلقه بر در بود
[B][M1]دست من بود و گردنش همه شب[M2]دی همه روز اگرچه بر سر بود
[B][M1]با بر همچو سیم سادهٔ او[M2]کارم از عشق چون زربر بود
[B][M1]گرچه شبهای وصل بود خوشم[M2]شب دوشین ز شکل دیگر بود
[B][M1]یا من از عشق زارتر بودم[M2]یا ز هر شب رخش نکوتر بود
[B][M1]کس نداند که آن چه طالع بود[M2]من ندانم که آن چه اختر بود
[B][M1]از فلک تا که صبح روی نمود[M2]انوری با فلک برابر بود
[A]
[B][M1]ای دلبر عیار ترا یار توان بود[M2]غمهای ترا با تو خریدار توان بود
[B][M1]با داغ تو تن در ستم چرخ توان داد[M2]با یاد تو اندر دهن مار توان بود
[B][M1]بر بوی گل وصل تو سالی نه که عمری[M2]از دست گل وصل تو پر خار توان بود
[B][M1]در آرزوی شکر و بادام تو صد سال[M2]بر بستر تیمار تو بیمار توان بود
[B][M1]صد شب به تمنای وصال تو چو نرگس[M2]بی‌نرگس بیمار تو بیدار توان بود
[B][M1]آنجا که مراد تو به جان کرد اشارت[M2]با خصم تو در کشتن خود یار توان بود
[A]
[B][M1]آنچه بر من در غم آن نامسلمان می‌رود[M2]بالله ار با موئمن اندر کافرستان می‌رود
[B][M1]دل به دلال غمش دادم به دستم باز داد[M2]گفت نقدی ده که این با خاک یکسان می‌رود
[B][M1]آنچنان بی‌معنیی کارم به جان آورد و رفت[M2]این سخن در یار بی‌معنی نه در جان می‌رود
[B][M1]گفتم از بی‌آبی چشم زمانه‌ست این مگر[M2]پیشت آب من کنون تیره به دستان می‌رود
[B][M1]دل کدامی سگ بود جایی که صد جان عزیز[M2]در رکاب کمترین شاگرد سگبان می‌رود
[B][M1]در تماشاگاه زلفش از پی ترتیب حسن[M2]باد با فرمان روایی هم به فرمان می‌رود
[B][M1]باد باری زلف او را چون به فرمان شد چنین[M2]دیو زلفش گرنه با مهر سلیمان می‌رود
[B][M1]عید بودست آنچه در کشمیر می‌رفتست ازو[M2]کار این دارد که اکنون در خراسان می‌رود
[B][M1]در میان آتش دل گرچه هر شب تا به روز[M2]جانم از یاد لبش در آب حیوان می‌رود
[B][M1]هر زمان گوید چه خارج می‌رود اکنون ز من[M2]دم نمی‌یارم زدن ورنه فراوان می‌رود
[B][M1]آب لطف از جانب او می‌رود با انوری[M2]بلکه از انصاف و عدل و داد سلطان می‌رود
[B][M1]خسرو آفاق ذوالقرنین ثانی سنجر آنک[M2]قیصرش در تحت فرمان همچو خاقان می‌رود
[A]
[B][M1]آب جمال جمله به جوی تو می‌رود[M2]خورشید در جنیبت روی تو می‌رود
[B][M1]ای در رکاب زلف تو صد جان پیاده بیش[M2]دل در رکاب روی نکوی تو می‌رود
[B][M1]هر روز هست بر سر کوی اجل دو عید[M2]دردا از آنکه بر سر کوی تو می‌رود
[B][M1]هر دم هزار خرمن جان بیش می‌برد[M2]بادی که در حمایت بوی تو می‌رود
[B][M1]جان خواهیم به بوسه و باز ایستی ز قول[M2]چون کاین مضایقت همه سوی تو می‌رود
[B][M1]در خاک می‌نجویم جور زمانه را[M2]با آنکه در زمانه ز خوی تو می‌رود
[B][M1]رنگی نماند انوری اندر رکوی وصل[M2]وین رنگ هم ز جنس رکوی تو می‌رود
[A]
[B][M1]دست در روزگار می‌نشود[M2]پای عمر استوارمی‌نشود
[B][M1]شاهد خوب صورتست امل[M2]در دل و دیده خوار می‌نشود
[B][M1]روز شادی چو راز گردونست[M2]لاجرم آشکار می‌نشود
[B][M1]هیچ غم را کران نمی‌بینم[M2]تا دو چشمم چهار می‌نشود
[B][M1]پای برجای نیست حاصل دهر[M2]عشق از آن پایدار می‌نشود
[B][M1]هیچ امسال دیده‌ای هرگز[M2]که دگر سال پار می‌نشود
[B][M1]پر شد از خون دل کنار زمین[M2]واسمان دل‌فکار می‌نشود
[B][M1]شاد می‌زی که در عروسی دهر[M2]رنگ چندین به کار می‌نشود
[B][M1]یک تسلیست وان تسلی آنک[M2]مرگ در اختیار می‌نشود
[B][M1]خرم آن‌کس که نیست بر سر خاک[M2]تا چنین خاکسار می‌نشود
[B][M1]انوری در میان این احوال[M2]هیچکس بر کنار می‌نشود
[A]
[B][M1]وصلت به آب دیده میسر نمی‌شود[M2]دستم به حیله‌های دگر درنمی‌شود
[B][M1]هرچند گرد پای و سر دل برآمدم[M2]هیچم حدیث هجر تو در سر نمی‌شود
[B][M1]دل بیشتر ز دیده بپالود و همچنان[M2]یک ذره‌ش آرزوی تو کمتر نمی‌شود
[B][M1]با آنکه کس به شادی من نیست در غمت[M2]زین یک متاعم این همه درخور نمی‌شود
[B][M1]گفتم که کارم از غم عشقت به جان رسید[M2]گفتی مرا حدیث تو باور نمی‌شود
[B][M1]جانا از این حدیث ترا خود فراغتیست[M2]گر باورت همی شود و گر نمی‌شود
[B][M1]گویی چو زر شود همه کارت چو زر بود[M2]کارت ز بی‌زریست که چون زر نمی‌شود
[B][M1]منت خدای را که ز اقبال مجد دین[M2]رویم از این سخن به عرق تر نمی‌شود
[B][M1]در هیچ مجلس نبود تا چو انوری[M2]یک شاعر و دو سه توانگر نمی‌شود
[B][M1]چندانک از زمانت برآید بگیر نقد[M2]در خاوران نیم که میسر نمی‌شود
[A]
[B][M1]چون نیستی آنچنان که می‌باید[M2]تن در دادم چنانکه می‌آید
[B][M1]گفتی که از این بتر کنم خواهی[M2]الحق نه که هیچ درنمی‌باید
[B][M1]با این همه غم که از تو می‌بینم[M2]گر خواب دگر نبینیم شاید
[B][M1]با فتنهٔ روزگار تو عیدست[M2]هر فتنه که روزگار می‌زاید
[B][M1]گفتم که دلم به بوسه خرسندست[M2]گفتی ندهم وگرچه می‌باید
[B][M1]زین طرفه ترت حکایتی دارم[M2]دل بین که همی چه باد پیماید
[B][M1]بوسی نه بدید و هر زمان گوید[M2]باشد که کناری اندر افزاید
[B][M1]دستی برنه که انوری ای دل[M2]از دست تو پشت دست می‌خاید
[A]
[B][M1]دوستی یک دلم همی باید[M2]وگرم خون دل خورد شاید
[B][M1]خود نگه می‌کنم به مادر دهر[M2]تا به عمری از این یکی زاید
[B][M1]هیچ‌کس نیست زیر دور فلک[M2]که نه زان بهترک همی باید
[B][M1]دست گرد جهان برآوردم[M2]پای اهلی به دست می‌ناید
[B][M1]انوری روزگار قحط وفاست[M2]زین خسان جز جفات نگشاید
[B][M1]با کسی گر وفا کنی همه عمر[M2]عاقبت جر جفات ننماید
[A]
[B][M1]دل در هوست ز جان برآید[M2]جان در غمت از جهان برآید
[B][M1]گو جان و جهان مباش اندیک[M2]مقصود تو از میان برآید
[B][M1]سودیست تمام اگر دلی را[M2]یک غم ز تو رایگان برآید
[B][M1]همخانهٔ هرکه شد غم تو[M2]زودا که ز خان و مان برآید
[B][M1]وانکس که فرو شود به کویت[M2]دیرا که از او نشان برآید
[B][M1]گویی که اگرچه هست کامم[M2]تا کام دل فلان برآید
[B][M1]لیکن ز زبان این و آنست[M2]هر طعنه که از زبان برآید
[B][M1]نشنیدستی چنان توان مرد[M2]ای جان جهان که جان برآید
[B][M1]دل طعنهٔ تو بدید بخرید[M2]تا دیدهٔ این و آن برآید
[B][M1]ارزان مفروش انوری را[M2]گر باز خری گران برآید
[A]
[B][M1]ز هجران تو جانم می‌برآید[M2]بکن رحمی مکن کاخر نشاید
[B][M1]فروشد روزم از غم چند گویی[M2]که می‌کن حیله‌ای تا شب چه زاید
[B][M1]سیه‌رویی من چون آفتابست[M2]به روز آخر چراغی می‌بباید
[B][M1]به یک برف آب هجرت غم چنان شد[M2]که از خونم فقعها می‌گشاید
[B][M1]گرفتم در غمت عمری بپایم[M2]چه حاصل چون زمانه می‌نپاید
[B][M1]درین شبها دلم با عشق می‌گفت[M2]که از وصلت چه گویم هیچم آید
[B][M1]هنوز این بر زبانش ناگذشته[M2]فراقت گفت آری می‌نماید
[A]
[B][M1]آنرا که غمت ز در درآید[M2]مقصود دو عالمش برآید
[B][M1]در پای تو هرکه کشته گردد[M2]از کل زمانه بر سر آید
[B][M1]با رنج تو راحت دو عالم[M2]در چشم همی محقر آید
[B][M1]خود گر سخن از وصال گویی[M2]کان کیست که در برابر آید
[B][M1]کس نیست که بر بساط عشقت[M2]از صف نعال برتر آید
[B][M1]ماییم و سری و اندکی زر[M2]تا عشق ترا چه درخور آید
[B][M1]پس با همه دل بگفته کای مرد[M2]هرچه آید بر سر و زر آید
[B][M1]گر در همه عمر گویم ای وصل[M2]هجرانت ز بام و در درآید
[B][M1]زان تا ز تو برنیایدم کام[M2]کار دو جهان به هم برآید
[B][M1]تسلیم کن انوری که این نقش[M2]هربار به شکل دیگر آید
[A]
[B][M1]صبر با عشق بس نمی‌آید[M2]یار فریادرس نمی‌آید
[B][M1]دل ز کاری که پیش می‌نرود[M2]قدمی باز پس نمی‌آید
[B][M1]عشق با عافیت نیامیزد[M2]نفسی هم‌نفس نمی‌آید
[B][M1]بی‌غمی خوش ولایتست ولیک[M2]زیر فرمان کس نمی‌آید
[B][M1]داد در کاروان خرسندیست[M2]زان خروش جرس نمی‌آید
[B][M1]چه کنم عسکری که نی‌شکرش[M2]بی‌خروش مگس نمی‌آید
[B][M1]گویی از جانت می‌برآید پای[M2]چه حدیثست بس نمی‌آید
[A]
[B][M1]درد سر دل به سر نمی‌آید[M2]پای از گل عشق برنمی‌آید
[B][M1]آوخ عمرم به رخنه بیرون شد[M2]وین بخت ز رخنه درنمی‌آید
[B][M1]گفتم شب عیش را بود روزی[M2]این رفت و زان خبر نمی‌آید
[B][M1]دل خانه فروش نام و ننگم زد[M2]دلبر ز تتق به در نمی‌آید
[B][M1]از هرچه کند خجل نمی‌گردد[M2]وز هرچه کنی بتر نمی‌آید
[B][M1]هم‌دست زمانه شد که در دستان[M2]رنگش دو چو یکدگر نمی‌آید
[B][M1]پر کنده شدم وز آشیان او[M2]یک مرغ وفا به پر نمی‌آید
[B][M1]بر هجر نویس انوری کارت[M2]چون کارت به جهد برنمی‌آید
[A]
[B][M1]یا وصل ترا عنایتی باید[M2]یا هجر ترا نهایتی باید
[B][M1]صد سورهٔ هجر می‌فرو خوانی[M2]در شان وصال آیتی باید
[B][M1]دل عمر به عشق می‌دهد رشوت[M2]آخر ز تو در حمایتی باید
[B][M1]بوسی ندهی وگر طمع دارم[M2]گویی به بها ولایتی باید
[B][M1]الحق به از این بها به نتوان جست[M2]در هر کاری کفایتی باید
[B][M1]آخر ز تو در جهان پس از عمری[M2]جز جور و جفا حکایتی باید
[B][M1]وانگه ز منت چه عیب می‌جویی[M2]جز مهر و وفا شکایتی باید
[B][M1]در خون منی چرا نیندیشی[M2]کین دل شده را جنایتی باید
[A]
[B][M1]ز عمرم بی‌تو درد دل فزاید[M2]گر این عمرم نباشد بی تو شاید
[B][M1]دلم را درد تو می‌باید و بس[M2]عجب کو را همی راحت نیاید
[B][M1]مرا این غم که هرگز کم مبادا[M2]بحمدالله که هردم می‌فزاید
[B][M1]به دست هجر خویشم باز دادی[M2]که تا هردم مرا رنجی نماید
[B][M1]اگر لافی زدم کان توام من[M2]بدین جرمم چه مالش واجب آید
[A]
[B][M1]از نازکی که رنگ رخ یار می‌نماید[M2]گل با همه لطافت او خار می‌نماید
[B][M1]وانجا که سایهٔ سر زلفش رخ بپوشد[M2]روز آفتاب بر سر دیوار می‌نماید
[B][M1]داعی عشق او چو به بازار دین برآید[M2]سجاده‌ها به صورت زنار می‌نماید
[B][M1]در باغ روزگار ز بیداد نرگس او[M2]تا شاخ نرگسی به مثل دار می‌نماید
[B][M1]فردای وعده‌هاش چنان روزگار خواهد[M2]کامسال با بهانهٔ او پار می‌نماید
[B][M1]گفتم که بوسه گفت که زر گفتمش که جان[M2]گفت ای زبون نگر که خریدار می‌نماید
[B][M1]گفتم که جان به از زر گفتا که گر چنین است[M2]زانم ازین متاع به خروار می‌نماید
[B][M1]تدبیر چه که هرکه ز گیتی به کاری آمد[M2]در کار او فروشد و هم کار می‌نماید
[B][M1]زینسان که مانده‌اند کرا کار ازو برآید[M2]چون کار انوری ز غمش زار می‌نماید
[A]
[B][M1]چو کاری ز یارم همی برنیاید[M2]چو نوری به کارم همی درنیاید
[B][M1]چه باشد که من در غم او سرآیم[M2]چو بر من غم او همی سرنیاید
[B][M1]ولیکن همین غم به آخر که با این[M2]همی هیچ شادی برابر نیاید
[B][M1]مرا کز در دل درآید غم او[M2]ز صد شادی دیگر آن در نیاید
[B][M1]به پیغامش از حال خود بازگویم[M2]کش از من نیاید که باور نیاید
[B][M1]جوابم فرستد کزین می چه جویی[M2]اگر باورم آید و گر نیاید
[B][M1]ترا با غم خویشتن کار باشد[M2]که از تو جز این کار دیگر نیاید
[B][M1]تو ای انوری گر نباشی چه باشد[M2]ازین هیچ طوفان همی برنیاید
[A]
[B][M1]به عمری در کفم یاری نیاید[M2]ور آید جز جگرخواری نیاید
[B][M1]بنامیزد ز بستان زمانه[M2]ز گل قسمم به جز خاری نیاید
[B][M1]کنون نقشم کسی می‌باز مالد[M2]که با او از دوشش چاری نیاید
[B][M1]به جانی بوسه‌ای می‌خواستم گفت[M2]به هر جانی یکی باری نیاید
[B][M1]مرا در مذهب عشقش گر او اوست[M2]ز ده سجاده زناری نیاید
[B][M1]به صرف جان چو در بازار حسنش[M2]به صد دینار دیداری نیاید
[B][M1]برو چون کیسه‌ای دوزم که هرگز[M2]مرا در کیسه دیناری نیاید
[B][M1]مرا گوید نیاید هیچت از من[M2]چه گویم گویمش آری نیاید
[B][M1]مبند ای انوری در کار او دل[M2]ترا زو رونق کاری نیاید
[A]
[B][M1]ز عهد تو بوی وفا می‌نیاید[M2]که از خوی تو جز جفا می‌نیاید
[B][M1]جهانیست حسنت که جز تخم فتنه[M2]بر آن آب و خاک و هوا می‌نیاید
[B][M1]مگر بر کجا آمد آسیب هجرت[M2]نشان ده بگو بر کجا می‌نیاید
[B][M1]چنان دست بر خون روان کرد چشمت[M2]که یک تیر غمزه‌اش خطا می‌نیاید
[B][M1]بنامیزد از دوستان زمانه[M2]یکی با یکی آشنا می‌نیاید
[B][M1]از این پس وفا رسم هرگز میا گو[M2]چو در نوبت عشق ما می‌نیاید
[B][M1]خوش آن کم تو گویی برو از پی تو[M2]کسی می‌نیاید چرا می‌نیاید
[B][M1]غم تو کس تست و هرگز نبینی[M2]که پی در پیم در قفا می‌نیاید
[B][M1]بساز انوری با بلا کز حوادث[M2]بر آزادگان جز بلا می‌نیاید
[A]
[B][M1]طاقتم در فراق تو برسید[M2]صبر یکبارگی ز من برمید
[B][M1]تا گرفتار عشق شد جانم[M2]بر دلم باد خرمی نوزید
[B][M1]چرخ بر روزنامهٔ عمرم[M2]همه گویی نشان هجر کشید
[B][M1]عقل کوشید با غمت یک‌چند[M2]عاقبت هم طریق عجز گزید
[A]
[B][M1]غارت عشقت به دل و جان رسید[M2]آب ز دامن به گریبان رسید
[B][M1]جان و دلی داشتم از چیزها[M2]نبوت آن نیز به پایان رسید
[B][M1]گفتم جانی به سر آید مرا[M2]عشق تو آخر به سر آن رسید
[B][M1]با تو چه سازم که چو افغان کنم[M2]زانچه به من در غم هجران رسید
[B][M1]بشنوی افغانم و گویی به طنز[M2]کار فلان زود به افغان رسید
[B][M1]رقعهٔ دردم ز تو بیچاره‌وار[M2]نیم شبان دوش به کیوان رسید
[B][M1]گر تو تویی زود که خواهند گفت[M2]سوز فلان در تن بهمان رسید
[A]
[B][M1]ساقیا بادهٔ صبوح بیار[M2]دانهٔ دام هر فتوح بیار
[B][M1]قبلهٔ ملت مسیح بده[M2]آفت توبهٔ نصوح بیار
[B][M1]هین که طوفان غم جهان بگرفت[M2]می همزاد عمر نوح بیار
[B][M1]وز پی نفی عقل و راحت روح[M2]راح صافی چو عقل و روح بیار
[B][M1]دلم از شعر انوری بگرفت[M2]ای پسر قول بوالفتوح بیار
[A]
[B][M1]هیچ دانی که سر صحبت ما دارد یار[M2]سر پیوند چو من باز فرود آرد یار
[B][M1]کاشکی هیچ‌کسی زو خبری می‌دهدی[M2]تا از این واقعه خود هیچ خبر دارد یار
[B][M1]تو ببینی که مرا عشوه دهان خنداخند[M2]سالها زار بگریاند و بگذارد یار
[B][M1]یارت ار جو کند خود چکند چون به عتاب[M2]خون بریزد که همی موی نیازارد یار
[B][M1]انوری جان جهان گیر و کم انگار دلی[M2]پیش از آن کت به همین روز کم انگارد یار
[A]
[B][M1]سلام علیک ای جفا پیشه یار[M2]کجایی و چون داری احوال کار
[B][M1]اگر بخت با من مخالف شدست[M2]تو با وی موافق مشو زینهار
[B][M1]چه گویم مرا با غم تو خوشست[M2]که جز غم ندارم ز تو یادگار
[B][M1]خطایی که کردم به من برمگیر[M2]جفایی که کردم ز من درگذار
[B][M1]جواب سلام رهی باز ده[M2]سلام علیک ای جفاپیشه یار
[A]
[B][M1]ای غم تو جسم را جانی دگر[M2]جان نیابد چون تو جانانی دگر
[B][M1]ای به زلف کافر تو عقل را[M2]هر زمانی تازه ایمانی دگر
[B][M1]وی ز تیره غمزهٔ تو روح را[M2]هر دم اندر دیده پیکانی دگر
[B][M1]نیست بر اثبات یزدان نزد عقل[M2]از تو بهتر هیچ برهانی دگر
[B][M1]گر ببیند روی خوبت اهرمن[M2]بی‌گمان گوید که یزدانی دگر
[B][M1]ای فرو برده به وصلت از طمع[M2]هر دلی بیهوده دندانی دگر
[B][M1]وی برآورده ز عشقت در هوس[M2]هر کسی سر از گریبانی دگر
[B][M1]نیست بیمار غم عشق ترا[M2]بهتر از درد تو درمانی دگر
[B][M1]دل به فرمانت به ترک جان بگفت[M2]ای به از جان هست فرمانی دگر
[A]
[B][M1]دلدار به طبع گشت رام آخر[M2]وین کار به صبر شد تمام آخر
[B][M1]آن کرهٔ سر کشیدهٔ توسن[M2]بی‌رایض گشت خوش لگام آخر
[B][M1]وان مرغ رمیده وز قفس جسته[M2]باز آمد چون دلم به دام آخر
[B][M1]هرکس که به صبر پای بفشارد[M2]روزی برسد چو من به کام آخر
[B][M1]منشوری نیست دور محنت را[M2]چون یابد دولت دوام آخر
[A]
[B][M1]ای شده از رخ تو تاب قمر[M2]وی شده از لب تو آب شکر
[B][M1]از رخ و زلف خویش در عالم[M2]فتنه‌ای در فکندی ای دلبر
[B][M1]چهره پنهان مکن که در خوبی[M2]چون تو صاحب جمال نیست دگر
[B][M1]عاشقان ترا بدین اومید[M2]تا ببینندت ای پری پیکر
[B][M1]در هوای تو مانده‌اند به درد[M2]چهره پر خون و سینه پر اخگر
[B][M1]نیست چون انوری یکی عاشق[M2]با لب خشک و با دو دیدهٔ تر
[A]
[B][M1]ای پسر بردهٔ قلندر گیر[M2]پرده از روی کارها برگیر
[B][M1]کفر و اسلام کار کس نکند[M2]آشیان زین دو شاخ برتر گیر
[B][M1]این دو معشوقهٔ دو قوم شدست[M2]تو برو مذهب سه دیگر گیر
[B][M1]پای دربند آن و این چه کنی[M2]خودسری باش و کار از سر گیر
[B][M1]رهبران تو رهزنان تواند[M2]کم این مشتی احمق خر گیر
[B][M1]پیش کین رهبران رهت بزنند[M2]راه بتخانهای آزر گیر
[A]
[B][M1]دلا در عاشقی جانی زیان‌گیر[M2]وگرنه جای بازی نیست جان‌گیر
[B][M1]جهان عاشقی پایان ندارد[M2]اگر جانت همی باید جهان‌گیر
[B][M1]مرا گویی چنین هم نیست آخر[M2]چنان کت دل همی خواهد چنان‌گیر
[B][M1]من اینک در میان کارم ای دل[M2]سر و کاری همی بینی کران‌گیر
[B][M1]در آن می‌زنی کز غم شوی خون[M2]برو هم عافیت را آستان‌گیر
[B][M1]به بوی وصل خود رنگش نبینی[M2]به حرمت جان هجران در میان‌گیر
[A]
[B][M1]ای جهان را به حضرت تو نیاز[M2]در جاه تو تا قیامت باز
[B][M1]درگهت قبله‌ای که در که و مه[M2]خدمت او فریضه شد چو نماز
[B][M1]گره ابروی سیاست تو[M2]آشتی داده کبک را با باز
[B][M1]نظر رحمت و رعایت تو[M2]ایمنی داده آز را ز نیاز
[B][M1]در زوایای سایهٔ عدلت[M2]فتنه در خواب کرده پای دراز
[B][M1]گر جهان را بود ز حزم تو سد[M2]مرگ حیران ز دهر گردد باز
[B][M1]ور فلک را بود ز رای تو مهر[M2]در شب تا ابد کنند فراز
[B][M1]آن حقیقت کمال تست که نیست[M2]آسمان را درو محال مجاز
[B][M1]وان سعادت وجود تست که نیست[M2]حدثان را برو امید جواز
[B][M1]ای ز جاهت شب ستم در سنگ[M2]خرمت باد روز سنگ‌انداز
[A]
[B][M1]تختهٔ عشق برنوشتم باز[M2]برنویس ای نگار تختهٔ ناز
[B][M1]تا بر استاد عاشقی خوانیم[M2]روزکی چند باب ناز و نیاز
[B][M1]ورقی باز کن ز عهد قدیم[M2]باز کن خاک عشوه از سر آز
[B][M1]هین که روز و شب زمانه همی[M2]ورق عمرمان کنند فراز
[B][M1]چند گویی زمانه در پیش است[M2]بر وفای زمانه هیچ مناز
[B][M1]قصه کوتاه کن که کوته کرد[M2]روز امید انتظار دراز
[A]
[B][M1]قیامت می‌کنی ای کافر امروز[M2]ندانم تا چه داری در سر امروز
[B][M1]به طعنه زهر پاشیدی همی دی[M2]به خنده می‌فشانی شکر امروز
[B][M1]دو هاروت تو کردی بود جان بر[M2]دو یاقوت تو شد جان‌پرور امروز
[B][M1]لبت تا دست گیرد عاشقان را[M2]برون آمد به دستی دیگر امروز
[B][M1]تویی سلطان بت‌رویان که در حسن[M2]ندارد چون تو سلطان سنجر امروز
[B][M1]به حق آنکه داد ای بت جمالت[M2]به حال بنده یک‌دم بنگر امروز
[A]
[B][M1]جمالت عشق می‌افزاید امروز[M2]رخت غارت‌کنان می‌آید امروز
[B][M1]مه و خورشید در خوبی و کشی[M2]غلام روی خوبت شاید امروز
[B][M1]سر زلفت سر آن دارد اکنون[M2]که راز عاشقان بگشاید امروز
[B][M1]بسا جان منتظر بر لب رسیده[M2]که تا عشقت چه می‌فرماید امروز
[B][M1]بنامیزد نگارا از نکویی[M2]چنانی کت چنان می‌باید امروز
[A]
[B][M1]چارهٔ عشق تو نداند کس[M2]نامهٔ وصل تو نخواند کس
[B][M1]نقش هجران تو که مالد باز[M2]تو توانی اگر تواند کس
[B][M1]در رکابت فلک فرو ماند[M2]هم‌عنانی چگونه راند کس
[B][M1]به غمی چون دل بنستانی[M2]از تو انصاف چون ستاند کس
[B][M1]از تو هرچم بتر به روی رسید[M2]خود به روی کس این رساند کس
[B][M1]هم برین دل اگر بخواهی ماند[M2]تا نه بس در جهان نماند کس
[A]
[B][M1]جانا به غریبستان چندین بنماند کس[M2]باز آی که در غربت قدر تو نداند کس
[B][M1]صد نامه فرستادم یک نامهٔ تو نامد[M2]گویی خبر عاشق هرگز نرساند کس
[B][M1]در پیش رخ خوبت خورشید نیفروزد[M2]در پیش سواران خر هرگز بنراند کس
[B][M1]هر کو ز می وصلت یک جام بیاشامد[M2]تا زنده بود او را هشیار نخواند کس
[A]
[B][M1]نگارا بر سر عهد و وفا باش[M2]در آیین نکوعهدی چو ما باش
[B][M1]چنانک از ما جدایی ماه‌رویا[M2]زهرچ آن جز وفا باید جدا باش
[B][M1]مرا خصمست در عشق تو بسیار[M2]نیندیشم تو بر حال رضا باش
[B][M1]چو با جانم غم تو آشنا شد[M2]مکن بیگانگی و آشنا باش
[B][M1]نگارینا ترا باشم همه عمر[M2]خداوندی کن و یک‌دم مرا باش
[A]
[B][M1]باز دوش آن صنم باده‌فروش[M2]شهری از ولوله آورد به جوش
[B][M1]صبحدم بود که می‌شد به وثاق[M2]چون پرندوش نه بیهش نه به هوش
[B][M1]دست برکرده به شوخی از جیب[M2]چادر افکنده ز شنگی بر دوش
[B][M1]دامن از خواب کشان در نرگس[M2]دام دلها زده از مرزنگوش
[B][M1]لاله‌اش از آتش می پروین پاش[M2]زهره‌اش از باد سحر سنبل‌پوش
[B][M1]پیشکارش قدح باده به دست[M2]او یکی چنگ خوش اندر آغوش
[B][M1]راهوی کرده بعمدا پرده[M2]تا بود پرده درو پرده نیوش
[B][M1]طلع الصبح علی اسعد فال[M2]آن کش فتنه‌کش آفت‌کوش
[B][M1]بم سه تا در عمل آورده چنانک[M2]میر عالم نشنیدست به گوش
[B][M1]قول این صوت چنان مطرب او[M2]وای اگر شهر برآشفتی دوش
[B][M1]ای بسا شربت خون کز غم اوی[M2]دوش گشتست بر آوازش نوش
[B][M1]روستایی بچه‌ای شهر بسوخت[M2]کس در این فتنه نباشد خاموش
[B][M1]گر شبی دیگر از این جنس کند[M2]درگه میر خراسان و خروش
[A]
[B][M1]دوش در ره نگارم آمد پیش[M2]آن به خوبی ز ماه گردون بیش
[B][M1]گشته از روی و زلف خونخوارش[M2]خاک گلرنگ و باد مشک پریش
[B][M1]چون مرا دید ساعتی از دور[M2]آن بت نیکخواه نیک‌اندیش
[B][M1]به اشارت نهان ز دشمن گفت[M2]کالسلام علیک ای درویش
[A]
[B][M1]به جان آمد مرا کار از دل خویش[M2]غمی گشتم زکار مشکل خویش
[B][M1]در آن دریا شدستم غرقه کانجا[M2]بجز غم می‌نبینم ساحل خویش
[B][M1]به راه وصل می‌پویم ولیکن[M2]همه در هجر بینم منزل خویش
[B][M1]مبادا هیچ آسایش دلم را[M2]اگر جز رنج بینم حاصل خویش
[B][M1]اگر کس قاتل خود بود هرگز[M2]منم آن‌کس نخستین قاتل خویش
[A]
[B][M1]کرا در شهر برگویم غم دل[M2]که آید در دو عالم محرم دل
[B][M1]دلی دارم همیشه همدم غم[M2]غمی دارم همیشه همدم دل
[B][M1]دل عالم نمی‌دانم یقین دان[M2]از آن افتاده‌ام در عالم دل
[B][M1]دلی و صد هزاران آه خونین[M2]ز حد بگذشت الحق ماتم دل
[B][M1]کنار مرحمت ار باز گیری[M2]به خرواران فرو ریزم غم دل
[A]
[B][M1]ساقی اندر خواب شد خیز ای غلام[M2]باده را در جام جان ریز ای غلام
[B][M1]با حریف جنس درساز ای پسر[M2]در شراب لعل آویز ای غلام
[B][M1]چند گویی مست گشتم می بنه[M2]وقت مستی نیست مستیز ای غلام
[B][M1]چند پرهیزی از این پرهیز چند[M2]از چنین پرهیز پرهیز ای غلام
[B][M1]بیش از این بدخوبی و تندی مکن[M2]ساعتی با ما بیاویز ای غلام
[B][M1]در پناه باده شو چون انوری[M2]وز غم ایام بگریز ای غلام
[A]
[B][M1]مست از درم درآمد دوش آن مه تمام[M2]دربر گرفته چنگ و به کف برنهاده جام
[B][M1]بر روز روشن از شب تیره فکنده بند[M2]وز مشک سوده بر گل سوری نهاده دام
[B][M1]آهنگ پست کرده به صوت حزین خویش[M2]شکر همی فشانده ز یاقوت لعل‌فام
[B][M1]گفتی که لعل ناب و عقیق گداخته است[M2]درجام او ز عکس رخ او شراب خام
[B][M1]بنشست بر کنار من و باده نوش کرد[M2]آن ماه سروقامت و آن سروکش خرام
[B][M1]گفت ای کسی که در همه عمر از جفاء چرخ[M2]با من شبی به روز نیاورده‌ای به کام
[B][M1]اینک من و تو و می لعل و سرود و رود[M2]بی‌زحمت رسول و فرستادن پیام
[B][M1]با چنگ بر کنار بد اندر کنار من[M2]مخمور تا به صبح سفید از نماز شام
[B][M1]در گوشه‌ای که کس نبد آگه ز حال ما[M2]زان عشرت به غایت و زان مستی تمام
[B][M1]نه مطرب و نه ساقی و نه یار و نه حریف[M2]او بود و انوری و می لعل والسلام
[A]
[B][M1]تا به مهر تو تولا کرده‌ام[M2]از همه خوبان تبرا کرده‌ام
[B][M1]هر غمی کاید به روی من ز تو[M2]جای آن در سینه پیدا کرده‌ام
[B][M1]کی فرود آید غمت جای دگر[M2]چون من اسبابی مهیا کرده‌ام
[B][M1]در بهای هر غمی خواهی دلی[M2]وانگهی گویی محابا کرده‌ام
[B][M1]بس که در امید فردا در غمت[M2]با دل مسکین مدارا کرده‌ام
[A]
[B][M1]بدو چشم تو که تا زنده‌ام[M2]تو خداوندی و من بنده‌ام
[B][M1]سر زلف تو گواه منست[M2]که من از بهر رخت زنده‌ام
[B][M1]به رخ خویش بنازی چنان[M2]که من از عشق تو تا زنده‌ام
[B][M1]چه زنم خنده که در عشق تو[M2]ز دو صد گریه بود خنده‌ام
[A]
[B][M1]تا رنگ مهر از رخ روشن گرفته‌ام[M2]بی‌رنگ او ببین که چه شیون گرفته‌ام
[B][M1]دریای من غذای دل تنگ من شدست[M2]دریای کشتیی که به سوزن گرفته‌ام
[B][M1]آهن دلا دلم ز فراق تو بشکند[M2]کو را به دست صبر در آهن گرفته‌ام
[B][M1]یک روز دامن تو بگیرم که چند شب[M2]در تو به اشک خویش به دامن گرفته‌ام
[B][M1]تا خود مرا ز بهر تو بودست دوستی[M2]زان بی‌تو خویشتن را دشمن گرفته‌ام
[B][M1]ترسم که جان من کم من گیرد از جهان[M2]کز جملهٔ جهان کم جان من گرفته‌ام
[A]
[B][M1]یعلم‌الله که دوست‌دار توام[M2]عاشق زار بی‌قرار توام
[B][M1]بی‌تو ای جان و دیدهٔ روشن[M2]چون سر زلف تابدار توام
[B][M1]در سر من خمار انده تست[M2]تا که بی‌روی چون نگار توام
[B][M1]ارغوانم چو زعفران بی‌درد[M2]تا که بی‌چشم پر خمار توام
[B][M1]هر شبی در کنار غم جستم[M2]تا چرا دور از کنار توام
[B][M1]یار درد و غمم مدار که من[M2]آخر ای ماه‌روی یار توام
[A]
[B][M1]روی ندارم که روی از تو بتابم[M2]زانکه چو روی تو در زمانه نیابم
[B][M1]چون همه عالم خیال روی تو دارد[M2]روی ز رویت بگو چگونه بتابم
[B][M1]حیله‌گری چون کنم به عقل چو گم کرد[M2]عشق سر رشتهٔ خطا و صوابم
[B][M1]نی ز تو بتوان برید تا بشکیبم[M2]نی به تو بتوان رسید تا بشتابم
[B][M1]من چو شب از محنت تو هیچ نخسبم[M2]شاید کاندر خیال وصل بخوابم
[B][M1]راحتم از روزگار خویش همین است[M2]این که تو دانی که بی‌تو در چه عذابم
[B][M1]گفتی خواهم که نام من نبری هیچ[M2]زانکه از این بیش نیست برگ جوابم
[B][M1]عربده بر مست هیچ خرده نگیرند[M2]با من از اینها مکن که مست و خرابم
[A]
[B][M1]کس نداند کز غمت چون سوختم[M2]خویشتن در چه بلا اندوختم
[B][M1]دیدنی دیدم از آن رخسار تو[M2]جان بدان یک دیدنت بفروختم
[B][M1]برکشیدم جامهٔ شادی ز تن[M2]وز بلا دلقی کنون نو دوختم
[B][M1]هرچه دانش بود گم کردم همه[M2]در فراقت زرگری آموختم
[B][M1]زر براندودم برین رخسار سیم[M2]آتش اندر کورهٔ دل سوختم
[A]
[B][M1]آخر در زهد و توبه دربستم[M2]وز بند قبول آن و این رستم
[B][M1]بر پردهٔ چنگ پرده بدریدم[M2]وز بادهٔ ناب توبه بشکستم
[B][M1]با آن بت کم‌زن مقامر دل[M2]در کنج قمارخانه بنشستم
[B][M1]چون نوبت حسن پنج کرد آن بت[M2]زنار چهارگانه بربستم
[B][M1]از رخصت عشق رخنه‌ای جستم[M2]وز عادت مادر و پدر جستم
[B][M1]چون پای بلا به جور بگشادم[M2]بی‌باده مباد یک نفس دستم
[B][M1]در بتکده گاه موئمن گبرم[M2]در مصطبه گاه عاقل مستم
[B][M1]دستم ز زبان خصم کوته شد[M2]کامروز چنان که گویدم هستم
[A]
[B][M1]دل از خوبان دیگر برگرفتم[M2]ز دل نو باز عشقی درگرفتم
[B][M1]ندانستم که اصل عاشقی چیست[M2]چو دانستم رهی دیگر گرفتم
[B][M1]فکندم دفتر و جستم ز طامات[M2]خراباتی شدم ساغر گرفتم
[B][M1]عتاب دوستان یکسو گرفتم[M2]کتاب عاشقی را برگرفتم
[B][M1]ز بهر عشق تو در بت‌پرستی[M2]طریق مانی و آزر گرفتم
[A]
[B][M1]ای زلف تابدار ترا صدهزار خم[M2]وی جان غمگسار مرا صدهزار غم
[B][M1]خالی نگردد از غم عشق تو جان من[M2]تا حلقهای زلف تو خالی نشد ز خم
[B][M1]بر عارض تو حلقهٔ زلف تو گوییا[M2]کز مشک چشمهاست به گلبرگ تر رقم
[B][M1]یا سلسله است از شبه بر گرد آفتاب[M2]یا بیخهای شب زده بر روی صبحدم
[B][M1]ای در خجالت رخ و زلف تو روز و شب[M2]وی در حمایت لب و چشم تو شهد و سم
[B][M1]ای پشت من ز عشق تو چون ابروی تو کوژ[M2]وی بخت من ز یمن تو چون چشم تو دژم
[B][M1]جانم ز جزع و لعل تو پر درد و پر شفاست[M2]طبعم ز روی و موی تو پرنور و پر ظلم
[B][M1]از پای تا به سر همه بندست زلف تو[M2]زان روی بسته داردم از فرق تا قدم
[B][M1]از بند تو چگونه بود روی جستنم[M2]کاندم که از تو دورترم با توام به هم
[B][M1]در چشم دل مرا تو چنانی که دل چو خصم[M2]پیوسته داردم به وصال تو متهم
[B][M1]ای در دلم خیال تو شکی به از یقین[M2]وی در سخن لب تو وجودی کم از عدم
[B][M1]کم کن ز سر تکبر و بنشین که انوری[M2]در عشق چون میان و لبت گشت کم ز کم
[A]
[B][M1]دردا و دریغا که دل از دست بدادم[M2]واندر غم و اندیشه و تیمار فتادم
[B][M1]آبی که مرا نزد بزرگان جهان بود[M2]خوش خوش همه بر باد غم عشق تو دادم
[B][M1]با وصل تو نابوده هنوزم سر و کاری[M2]سر بر خط بیداد و جفای تو نهادم
[B][M1]دل در سخن زرق زراندود تو بستم[M2]تا در غم تو خون دل از دیده گشادم
[B][M1]مپسند که با خاک برم درد فراقت[M2]چون دست غم عشق تو برداد به بادم
[B][M1]با آنکه نباشی نفسی جز به خلافم[M2]هرگز نفسی جز به رضای تو مبادم
[A]
[B][M1]برآنم کز تو هرگز برنگردم[M2]به گرد دلبری دیگر نگردم
[B][M1]دل اندر عشق بستم، ور همه عمر[M2]جفا بینم هم از تو برنگردم
[B][M1]مرا اسلام ماندست اندر آن کوش[M2]که از هجران تو کافر نگردم
[B][M1]چنانم من ز هجرانت نگارا[M2]کز این غم تا زیم بهتر نگردم
[A]
[B][M1]ای مسلمانان ز جان سیر آمدم[M2]بی‌نگارم از جهان سیر آمدم
[B][M1]گر نبودی جان که دیدی هجر او[M2]از وجود خود از آن سیر آمدم
[B][M1]شادیی باید ز غم آخر مرا[M2]از غم آن دلستان سیر آمدم
[B][M1]از دلم هرگز نپرسد آن نگار[M2]از مراعات زمان سیر آمدم
[B][M1]گفتم از صفرا ز من سیر آمدی[M2]گفت آن کافر که هان سیر آمدم
[A]
[B][M1]در دست غم یار دلارام بماندم[M2]هشیارترین مرغم و در دام بماندم
[B][M1]بردم ندب عشق ز خوبان جهان من[M2]از دست دل ساده سرانجام بماندم
[B][M1]یک گام به کام دل خودکامه نهادم[M2]سرگشته همه عمر در آن گام بماندم
[B][M1]آتش زدم اندر دل تا جمله بسوزد[M2]دلسوخته شد آخر و من خام بماندم
[B][M1]بر بام طمع رفتم تا وصل ببینم[M2]بشکست قضا پایم و بر بام بماندم
[B][M1]یاران همه رفتند ز ایام حوادث[M2]افسوس که من در گو ایام بماندم
[A]
[B][M1]بدان عزمم که دیگر ره به میخانه کمر بندم[M2]دل اندر وصل و هجر آن بت بیدادگر بندم
[B][M1]به رندی سر برافرازم به باده رخ برافروزم[M2]ره میخانه برگیرم در طامات بربندم
[B][M1]چو عریان مانم از هستی قباهای بقا دوزم[M2]چو مفلس گردم از هستی کمرهای به زر بندم
[B][M1]گرم یار خراباتی به کیش خویش بفریبد[M2]به زنارش که در ساعت چو او زنار دربندم
[B][M1]ز خیر و شر چو حاصل شد سر از گردون برآرد خود[M2]من نادان چه معنی را دل اندر خیر و شر بندم
[B][M1]چو کس واقف نمی‌گردد همی بر سر کار او[M2]همین بندم دل آخر به که در کار دگر بندم
[A]
[B][M1]دل باز به عاشقی درافکندم[M2]برداد به باد عهد و سوگندم
[B][M1]پیوست به عشق تا دگرباره[M2]ببرید ز خاص و عام پیوندم
[B][M1]برکند به دست عشوه از بیخم[M2]تا بیخ صلاح و توبه برکندم
[B][M1]پندم بدهد همی شود در سر[M2]این بار که نیک نیک دربندم
[B][M1]چون بستهٔ بند عاشقی باشم[M2]کی سود کند نصیحت و پندم
[B][M1]از مرهم وصل فارغم زیرا[M2]کز یار به درد هجر خرسندم
[B][M1]آخر شب هجر بگذرد بر من[M2]گر بگذارند روزکی چندم
[A]
[B][M1]زیر بار غمی گرفتارم[M2]کاندرو دم زدن نمی‌آرم
[B][M1]عمر و عیشم به رنج می‌گذرد[M2]من از این عمر و عیش بیزارم
[B][M1]در تمنای یک دمی بی‌غم[M2]همه شب تا به روز بیدارم
[B][M1]تا غمت می‌کشد گریبانم[M2]دامنت چون ز دست بگذارم
[B][M1]حاصل دولت جوانی خویش[M2]دامنی پر ز آب و خون دارم
[A]
[B][M1]هرچند به جای تو وفا دارم[M2]هم از تو توقع جفا دارم
[B][M1]در سر ز تو همچنان هوس دارم[M2]در دل ز تو همچنان هوادارم
[B][M1]از من چو جهان مبر که تو دانی[M2]کز دولت این جهان ترا دارم
[B][M1]بیگانه مشو چو دین و دل با من[M2]چون با غم تو دل آشنا دارم
[B][M1]گویی که مگوی راز با خصمان[M2]حاشا لله که این روا دارم
[B][M1]لیکن به گل آفتاب چون پوشم[M2]چون پشت چو ماه نو دوتا دارم
[A]
[B][M1]بیا که با سر زلف تو کارها دارم[M2]ز عشق روی تو در سر خمارها دارم
[B][M1]بیا که چون تو بیایی به وقت دیدن تو[M2]ز دیدگان قدمت را نثارها دارم
[B][M1]بیا که بی‌رخ گلرنگ و زلف گل بویت[M2]شکسته در دل و در دیده خارها دارم
[B][M1]بیا که در پس زانو ز چند روز فراق[M2]هزار ساله فزون انتظارها دارم
[B][M1]چو آمدی مرو از نزد من که در همه عمر[M2]به بوسه با لب لعلت شمارها دارم
[B][M1]نه جور بخت من و روزگار محنت تو[M2]ذخیره‌های بسی روزگارها دارم
[B][M1]مرا ز یاد مبر آن مبین که در رخ و چشم[M2]ز گوش و گردن تو یادگارها دارم
[B][M1]خطاست اینکه همی گویم این طمع نکنم[M2]که دست‌برد طمع چند بارها دارم
[B][M1]قرارهای مرا با تو رنگ و بویی نیست[M2]که با زمانهٔ اینها قرارها دارم
[B][M1]زکار خویش تعجب همی کنم یارب[M2]چو ناردان فروبسته کارها دارم
[A]
[B][M1]تا به کوی تو رهگذر دارم[M2]کس نداند که من چه سر دارم
[B][M1]دل ربودی و قصد جان کردی[M2]رسم و آیین تو ز بر دارم
[B][M1]داستانی ز غصهٔ همه سال[M2]قصهٔ عمر جان شکر دارم
[B][M1]جز غم عاشقی ز بی سیمی[M2]صد هزاران غم دگر دارم
[B][M1]عهد و پیمان شکسته‌ای بر هم[M2]سر برآورده‌ای خبر دارم
[B][M1]هر غمی کز تو باشدم حقا[M2]ای دو دیده به دیده بردارم
[A]
[B][M1]درد دل هر زمان فزون دارم[M2]چه کنم بی‌وفاست دلدارم
[B][M1]همه با من جفا کند لیکن[M2]به جفا هیچ ازو نیازارم
[B][M1]بار اندوه و رنج محنت او[M2]بکشم زانکه دوستش دارم
[B][M1]یاد وصلش کنم معاذالله[M2]کی بود این محل و مقدارم
[B][M1]تا توانم حدیث هجرش کرد[M2]می‌رود صد هزار بیکارم
[B][M1]گفته بودم کزو کنم درخواست[M2]تا نماید ز دور دیدارم
[B][M1]این قدر التماس خود چه بود[M2]سالها شد که تا در آن کارم
[B][M1]باورم می‌کنی به نعمت شاه[M2]کین قدر نیز هم نمی‌یارم
[A]
[B][M1]عشقت اندر میان جان دارم[M2]جان ز بهر تو بر میان دارم
[B][M1]تا مرا بر سر جهان داری[M2]به سرت گر سر جهان دارم
[B][M1]گویی از دست هجر جان نبری[M2]غافلم گرنه این گمان دارم
[B][M1]بر سرم هرچه عشق بنوشتست[M2]یک به یک بر سر زبان دارم
[B][M1]از اثرهای طالع عشقت[M2]چون قضاهای آسمان دارم
[B][M1]بیش پای از قفای هجر منه[M2]من بیچاره نیز جان دارم
[B][M1]جانم اندر بهار وصل بخر[M2]گرچه بر هجر دل زیان دارم
[B][M1]گویی از جان کسی حدیث کند[M2]چه کنم در کیایی آن دارم
[B][M1]بر تو احوال انوری پیداست[M2]به تکلف چرا نهان دارم
[A]
[B][M1]هرچند غم عشقت پوشیده همی دارم[M2]هرکس که مرا بیند داند که غمی دارم
[B][M1]گفتم که فرو گویم با تو طرفی زین غم[M2]زاندیشهٔ غم خون شد هم زهره نمی‌دارم
[B][M1]با آنکه به هر فرصت صد نکته دراندازم[M2]هم در تو نمی‌گیرد چه سرد دمی دارم
[B][M1]گویی که چو زر آری کار تو چو زر گردد[M2]حقا که اگر جز جان وجه درمی‌دارم
[B][M1]از انوری و حالش دانم که نه‌ای بی‌غم[M2]وز بلعجبی گویی کین غم چه کمی دارم
[A]
[B][M1]جز سر پیوند آن نگار ندارم[M2]گرچه ازو جز دل فکار ندارم
[B][M1]هر نفسم یاد اوست گرچه ازو من[M2]جز نفس سرد یادگار ندارم
[B][M1]شاد بدانم که در فراق جمالش[M2]جز غم او هیچ غمگسار ندارم
[B][M1]زان نشوم رنجه از جفاش که در عشق[M2]سیرت عشاق روزگار ندارم
[B][M1]وز غم هجران او به کاستن تن[M2]هیچ غم دیگر اعتبار ندارم
[A]
[B][M1]داری خبر که در غمت از خود خبر ندارم[M2]وز تو به جز غم تو نصیبی دگر ندارم
[B][M1]هستم به خاک‌پای و به جان و سرت به حالی[M2]کامروز در غم تو سر پای و سر ندارم
[B][M1]منمای درد هجر از این بیشتر که دانی[M2]از حد گذشت و طاقت ازین بیشتر ندارم
[B][M1]دردا که بر امید وصال تو در فراقت[M2]از من اثر نماند و ز وصلت اثر ندارم
[B][M1]ای جان و دل ببرده و در پرده خوش نشسته[M2]هان تا ز روی راز نهان پرده برندارم
[B][M1]اشک چو سیم دارم و روی چو زر ازین غم[M2]کاندر خور جمال و رخت سیم و زر ندارم
[B][M1]دارم ز غم هزار جگر خون و انوری را[M2]شب نیست تا به خون جگر دیده تر ندارم
[A]
[B][M1]یارم تویی به عالم یار دگر ندارم[M2]تا در تنم بود جان دل از تو برندارم
[B][M1]دل برندارم از تو وز دل سخن نگویم[M2]زان دل سخن چه گویم کز وی خبر ندارم
[B][M1]دارم غم تو دایم با جان و دل برابر[M2]زیرا که جز غم تو چیزی دگر ندارم
[B][M1]هر ساعتی فریبم دل را به عشوهٔ تو[M2]گویی که عشوهٔ تو یک یک ز بر ندارم
[B][M1]گفتی که صبر بگزین تا کام دل بیابی[M2]صبر از چنان جمالی نشگفت اگر ندارم
[B][M1]صبرم چگونه باشد از عشق ماهرویی[M2]کاندر زمانه کس را زو دوستر ندارم
[A]
[B][M1]اگر نقش رخت بر جان ندارم[M2]به زلف کافرت ایمان ندارم
[B][M1]ز تو یک درد را درمان مبادم[M2]اگر صد درد بی‌درمان ندارم
[B][M1]ز عشقت رازها دارم ولیکن[M2]ز بی‌صبری یکی پنهان ندارم
[B][M1]صبوری را مگر معذور داری[M2]دلی می‌باید و من آن ندارم
[B][M1]مرا گویی ز پیوندم چه داری[M2]چه دارم جز غم هجران ندارم
[B][M1]گر از تو بوسه‌ای خواهم به جانی[M2]تو گویی بوسهٔ ارزان ندارم
[B][M1]لبت دندانم از جا برکشیدست[M2]چو گویی با لبت دندان ندارم
[A]
[B][M1]نگارا جز تو دلداری ندارم[M2]بجز تو در جهان یاری ندارم
[B][M1]بجز بازار وسواس تو در دل[M2]به جان تو که بازاری ندارم
[B][M1]اگرچه خاطرم آزردهٔ تست[M2]ز تو در خاطر آزاری ندارم
[B][M1]ز کردار تو چون نازارم ای دوست[M2]که در حق تو کرداری ندارم
[B][M1]ترا باری به هر غم غمخوری هست[M2]غم من خور که غمخواری ندارم
[B][M1]بسان انوری در گلستانم[M2]چه بدبختم که خود خاری ندارم
[A]
[B][M1]گر عزیزم بر تو گر خوارم[M2]چه کنم دوستت همی دارم
[B][M1]بر دلم گو غمت جهان بفروش[M2]با چنین صد غمت خریدارم
[B][M1]سایه بر کار من نمی‌فکنی[M2]این چنین نور کی دهد کارم
[B][M1]هیچ گل ناشکفته از وصلت[M2]هجر تا کی نهد به جان خارم
[B][M1]گویمت جان من بیازاری[M2]ور تو جانم بری نیازارم
[B][M1]خویشتن را بدین میار چو من[M2]خویشتن را بدان نمی‌آرم
[B][M1]گویی ار جز خدای دارم و تو[M2]انوری از خدای بیزارم
[B][M1]هم تو دانی که این چه دستانست[M2]رو که شیرین همی کنی کارم
[A]
[B][M1]بیا تا ببینی که من بر چه کارم[M2]نیایی میا برگ این هم ندارم
[B][M1]به جانی که بی‌تو مرا می‌برآید[M2]چه باید جهانی به هم برنیارم
[B][M1]دلی دارم آنجا نه بی پای مردم[M2]غمی دارم آنجا نه بی‌دستیارم
[B][M1]مرا گویی از عشق من بر چه کاری[M2]اگر کار این است بر هیچ کارم
[B][M1]منم گاه و بی‌گاه در دخل و خرجی[M2]غمی می‌ستانم دمی می‌سپارم
[B][M1]غمت با دلم گفت کز عشق چونی[M2]نفس برنیاورد یعنی که زارم
[B][M1]چه گویی غم تو بدان سر درآرد[M2]که در سایهٔ دولتش سر برآرم
[B][M1]فراقا به روز خودت هم ببینم[M2]اگر هیچ باقی است بر روزگارم
[A]
[B][M1]عمر بی‌تو به سر چگونه برم[M2]که همی بی‌تو روز و شب شمرم
[B][M1]خونها از دو دیده پالودم[M2]رخنه رخنه شد از غمت جگرم
[B][M1]تو ز شادی و خرمی برخور[M2]که من از تو به جز جگر نخورم
[B][M1]مگر این بود بخششم ز فلک[M2]که ز دست غم تو جان نبرم
[B][M1]چند برتافتم ز کوی تو روی[M2]با قضا برنیامد آن حذرم
[A]
[B][M1]کارم به جان رسید و به جانان نمی‌رسم[M2]دردم ز حد گذشت و به درمان نمی‌رسم
[B][M1]ایمان و کفر نیست مرا در غمش که من[M2]در کار او به کفر و به ایمان نمی‌رسم
[B][M1]راهیست بی‌کرانه غم عشقش و مرا[M2]چون پای صبر نیست به پایان نمی‌رسم
[B][M1]یاریست بس عزیز به ما زان نمی‌رسد[M2]صیدیست بس شگرف بدو زان نمی‌رسم
[B][M1]گوید به ما ز حرمت ماکم همی رسی[M2]حرمت بهانه‌ایست ز حرمان نمی‌رسم
[B][M1]سلطان عشق او چو دلم را اسیر کرد[M2]معذورم ار به خدمت سلطان نمی‌رسم
[A]
[B][M1]دل رفت و این بتر بر دلبر نمی‌رسم[M2]کان می‌کنم ولیک به گوهر نمی‌رسم
[B][M1]درویش حال کرد غم عشق او مرا[M2]زان در وصال یا رتوانگر نمی‌رسم
[B][M1]باغ وصال را به همه حالها درست[M2]گمره شدم ز هجر بدان در نمی‌رسم
[B][M1]دارد وصال یار یکی پایهٔ بلند[M2]آری مرا چه جرم بود بر نمی‌رسم
[B][M1]هجران یار هست مرا گر وصال نیست[M2]با او بساختم چو به دیگر نمی‌رسم
[A]
[B][M1]پای بر جای نیست همنفسم[M2]چه کنم اوست دستگیر و کسم
[B][M1]در پی گرد کاروان غمش[M2]از رسیلان نالهٔ جرسم
[B][M1]بر سر کوی او شبی گذرم[M2]که حمایت کند سگ و عسسم
[B][M1]محرم پستهٔ لبت نشدم[M2]تا نگفتم طفیلی و مگسم
[B][M1]گفتمش دل وصال می‌طلبد[M2]راستی من هم اندرین هوسم
[B][M1]گفت با دل بگو که حالی نیست[M2]ماحضر جز به هجر دست رسم
[B][M1]دل مرا گفت هم به از هیچت[M2]رایگان هجر یافتم نه بسم
[B][M1]گویدم انوری در این پیوند[M2]پای در پیش و پای بازپسم
[B][M1]گویم اینک از اینت می‌گویم[M2]پای بر جای نیست همنفسم
[A]
[B][M1]کار جهان نگر که جفای که می‌کشم[M2]دل را به پیش عهد وفای که می‌کشم
[B][M1]این نعره‌های گرم ز عشق که می‌زنم[M2]این آه‌های سرد برای که می‌کشم
[B][M1]بهر رضای دوست ز دشمن جفا کشند[M2]چون دوست نیست بهر رضای که می‌کشم
[B][M1]دل در هوای او ز جهانی کرانه کرد[M2]آخر نگویدم که هوای که می‌کشم
[B][M1]ای روزگار عافیت آخر کجا شدی[M2]باری بیا ببین که برای که می‌کشم
[B][M1]شهریست انوری و شب و روز این غزل[M2]کار جهان نگر که جفای که می‌کشم
[A]
[B][M1]نو به نو هر روز باری می‌کشم[M2]بار نبود چون ز یاری می‌کشم
[B][M1]ناشکفته زو گلی هرگز مرا[M2]هر زمان زو رنج خاری می‌کشم
[B][M1]گر بلایش می‌کشم عیبم مکن[M2]کین بلا آخر به کاری می‌کشم
[B][M1]زحمت سرمای سرد از ماه دی[M2]بر امید نوبهاری می‌کشم
[B][M1]عشق هر دم در میانم می‌کشد[M2]گرچه خود را بر کناری می‌کشم
[B][M1]کار من روزی شود همچون نگار[M2]کاین غم از بهر نگاری می‌کشم
[B][M1]فخر وقت خویشتن دانم همی[M2]اینکه از خصمانش عاری می‌کشم
[B][M1]بار او نتوان کشید از هجر و وصل[M2]پس مرا این بس که باری می‌کشم
[B][M1]تو مرا گویی کشیدی درد و غم[M2]من چه می‌گویم که آری می‌کشم
[A]
[B][M1]ای آرزوی جانم در آرزوی آنم[M2]کز هجر یک شکایت در گوش وصل خوانم
[B][M1]دانی چگونه باشم در محنتی چنینم[M2]زان پس که دیده باشی در دولتی چنانم
[B][M1]با دل به درد گفتم کاخر مرا نگویی[M2]کان خوشدلی کجا شد دل گفت می‌ندانم
[B][M1]آری گرت بیابم روزی به کام یابم[M2]ورنه چنانکه باشد زین روز درنمانم
[B][M1]گه‌گه به آب دیده خرسند کردمی دل[M2]کار آن‌چنان شد اکنون آن هم نمی‌توانم
[B][M1]من این همه ندانم دانم که می‌برآید[M2]جانم ز آرزویت، ای آرزوی جانم
[A]
[B][M1]ای دوست‌تر از جانم زین بیش مرنجانم[M2]مگذر ز وفاداری مگذار برین سانم
[B][M1]جان بود و دلی ما را دل در سر کارت شد[M2]جان مانده چه فرمایی در پای تو افشانم
[B][M1]من با تو جفا نکنم تو عادت من دانی[M2]با من تو وفا نکنی من طالع خود دانم
[B][M1]با دلشدهٔ مسکین چندین چه کنی خواری[M2]ای کافر سنگین‌دل آخر نه مسلمانم
[B][M1]بشکست غمت پشتم با این همه عزم آنست[M2]تا جان بودم در تن روی از تو نگردانم
[A]
[B][M1]جانا ز غم عشق تو امروز چنانم[M2]کاندر خم زلف تو توان کرد نهانم
[B][M1]بر چهره عیان گشت به یکبار ضمیرم[M2]وز دیده نهان کرد به یکبار نشانم
[B][M1]زین بیش ممان در غم خویشم که از این پس[M2]دانی که اگر بی‌تو بمانم بنمانم
[B][M1]از دست فراقت اگرم دست نگیری[M2]زودا که فراق تو برد دست به جانم
[B][M1]هرچند که اندیشه کنم تا غرض تو[M2]از کشتن من چیست همی هیچ ندانم
[A]
[B][M1]تو دانی که من جز تو کس را ندانم[M2]تویی یار پیدا و یار نهانم
[B][M1]مرا جای صبر است و دانم که دانی[M2]ترا جای شکرست و دانی که دانم
[B][M1]برانی که خونم به خواری بریزی[M2]برای رضای تو من بر همانم
[B][M1]مرا گویی که از من به جز غم نبینی[M2]همین است اگر راست خواهی گمانم
[B][M1]گر از وصل تو شاد گردم و گرنه[M2]به هرسان که باشد ز غم درنمانم
[B][M1]میان من و تو هم اندر هم آمد[M2]چو درجست و جوی تو جان بر میانم
[B][M1]عجب نیست کز انوری بر کرانی[M2]مرا بین که اویم و زو بر کرانم
[A]
[B][M1]ره فراکار خود نمی‌دانم[M2]غم من نیستت به غم زانم
[B][M1]عاشقم بر تو و همی دانی[M2]فارغی از من و همی دانم
[B][M1]نکنی جز جفا که نشکیبی[M2]نکنم جز وفا که نتوانم
[B][M1]کافری می‌کنی در این معنی[M2]کافرم گر کنون مسلمانم
[B][M1]گفتیم تا به بوسه فرمانست[M2]گفتمت تا به جان به فرمانم
[B][M1]گرچه برخاستی تو از سر این[M2]من همه عمر بر سر آنم
[B][M1]کی به جان برکشم ز تو دندان[M2]چون ز جان خوشتری به دندانم
[B][M1]مهر مهر تو بر نگین دلست[M2]تاج عهد تو بر سر جانم
[B][M1]با چنین ملک در ولایت عشق[M2]انوری نیستم سلیمانم
[A]
[B][M1]ترا من دوست می‌دارم ندانم چیست درمانم[M2]نه روی هجر می‌بینم نه راه وصل می‌دانم
[B][M1]نپرسی هرگز احوالم نسازی چارهٔ کارم[M2]نه بگذاری که با هرکس بگویم راز پنهانم
[B][M1]دلم بردی و آنگاهی به پندم صبر فرمایی[M2]مکن تکلیف ناواجب که بی‌دل صبر نتوانم
[B][M1]اگر با من نخواهی ساخت جانم همچو دل بستان[M2]که بی‌وصل تو اندر دل وبال دل بود جانم
[A]
[B][M1]از عشقت ای شیرین صنم گرچه بر سر برمی‌زنم[M2]نه یار دیگر می‌کنم نه رای دیگر می‌زنم
[B][M1]تو شاه خوبانی و من تا روز بر رخسار خود[M2]هر شب به دارالضرب غم بر نام تو زر می‌زنم
[B][M1]تا شد دلم آویخته در حلقهٔ زلفین تو[M2]سر از هوای دلبران چون حلقه بر در می‌زنم
[B][M1]دل برد و دامن درکشید تا پای‌بند وصل تو[M2]هرشب دو دست از هجر غم تا روز بر سر می‌زنم
[A]
[B][M1]بیا ای راحت جانم که جان را بر تو افشانم[M2]زمانی با تو بنشینم ز دل این جوش بنشانم
[B][M1]ز حال دل که معلومست که هم این بود و هم آن شد[M2]بگویم شمه‌ای با تو ترا معلوم گردانم
[B][M1]به دندان مزد جان خواهی که آیی یک زمان با من[M2]گواه آری روا باشد حریف آب دندانم
[B][M1]مرا گویی چه داری تو که پیش من کشی آنرا[M2]چه دارم هرچه دارم من نشاید آن ترا دانم
[B][M1]یکی دریای خون دانم که آنرا دیده می‌گویم[M2]یکی وادی غم دانم که آنرا دل همی خوانم
[A]
[B][M1]من که باشم که تمنای وصال تو کنم[M2]یا کیم تا که حدیث لب و خال تو کنم
[B][M1]کس به درگاه خیال تو نمی‌یابد راه[M2]من چه بیهوده تمنای وصال تو کنم
[B][M1]گلهٔ عشق تو در پیش تو نتوانم کرد[M2]ساکتم تا که شبی پیش خیال تو کنم
[B][M1]از سر مردمیی گر تو کلاهی نهیم[M2]مردم چشم و سرم طرف دوال تو کنم
[B][M1]ور به چشم تو درآید سخنم تا بزیم[M2]در غزلها صفت چشم غزال تو کنم
[B][M1]شعر من سحر شد و شد به کمال از پی آن[M2]که همی وصف جمالت به کمال تو کنم
[B][M1]چشم تو سحر حلالست و حرامست مرا[M2]شاعری هرچه نه بر سحر حلال تو کنم
[A]
[B][M1]باز چون در خورد همت می‌کنم[M2]سر فدای تیغ نهمت می‌کنم
[B][M1]قیمت یک بوس او صد بدره زر[M2]گر کنم با او خصومت می‌کنم
[B][M1]من دهان خوش می‌کنم لیکن کجاست[M2]وه که یک جو زانچ قیمت می‌کنم
[B][M1]دوشم آن دلبر گرفت اندر کنار[M2]یک زمان یعنی که رحمت می‌کنم
[B][M1]بر سر آن نکته‌ای دریافتم[M2]گرچه دانستم که زحمت می‌کنم
[B][M1]چشم کردم شوخ و گفتم ای نگار[M2]بر سر پا نیز خدمت می‌کنم
[A]
[B][M1]تا نپنداری که دستان می‌کنم[M2]اینکه از دست تو افغان می‌کنم
[B][M1]کارم از هجران به جان آورده‌ای[M2]جان خوشست این ناخوشی زان می‌کنم
[B][M1]دوستی گویی نه از دل می‌کنی[M2]راست می‌گویی که از جان می‌کنم
[B][M1]نفی تهمت را اگر دشوار عشق[M2]پیش هرکس بر دل آسان می‌کنم
[B][M1]بی‌لب و دندان شیرین تو صبر[M2]از بن سی و دو دندان می‌کنم
[B][M1]بر من از خورشید هم پیداترست[M2]کان به گل خورشید پنهان می‌کنم
[B][M1]دامن از من درمکش تا هر دمت[M2]رشوتی نو در گریبان می‌کنم
[B][M1]زر ندارم لیکن از دریای طبع[M2]هر زمانت گوهرافشان می‌کنم
[B][M1]اهل شو در عشق تا چون انوریت[M2]جلوهٔ اهل خراسان می‌کنم
[A]
[B][M1]بی‌تو جانا زندگانی می‌کنم[M2]وز تو این معنی نهانی می‌کنم
[B][M1]شرم باد از کار خویشم تا چرا[M2]بی‌تو چندین زندگانی می‌کنم
[B][M1]تو نه و من در جهان زندگان[M2]راستی باید گرانی می‌کنم
[B][M1]صبر گویم می‌کنم لیکن چه صبر[M2]حیلتی چونین که دانی می‌کنم
[B][M1]از غمم شادی و تا بشنیده‌ام[M2]از غم خود شادمانی می‌کنم
[B][M1]در همه راه تمنا کردمی[M2]بر سر ره دیده‌بانی می‌کنم
[A]
[B][M1]هر غم که ز عشق یار می‌بینم[M2]از گردش روزگار می‌بینم
[B][M1]بیداد فلک از آنکه دی بودست[M2]امروز یکی هزار می‌بینم
[B][M1]تا شاخ زمانه کی گلی زاید[M2]اکنون همه زخم خار می‌بینم
[B][M1]دربند دمی که بی‌غمی باشم[M2]بنگر که چه انتظار می‌بینم
[B][M1]در هر دل دوستی بنامیزد[M2]صد دشمن آشکار می‌بینم
[B][M1]آن می‌بینم که کس نمی‌بیند[M2]آری نه به اختیار می‌بینم
[B][M1]با دست زمانه در جهان حقا[M2]گر پای کس استوار می‌بینم
[B][M1]گردون نه شمار با یکی دارد[M2]نام همه در شمار می‌بینم
[B][M1]با دهر مساز انوری کاری[M2]کین کار نه پایدار می‌بینم
[A]
[B][M1]دل را به غمت نیاز می‌بینم[M2]کارت همه کبر و ناز می‌بینم
[B][M1]وان جامه که دی وصل ما بودی[M2]اکنون نه بر آن طراز می‌بینم
[B][M1]صد گونه زیان همی پدید آید[M2]سرمایهٔ دل چو باز می‌بینم
[B][M1]آنرا که فلک همی کند نازش[M2]او را به تو هم نیاز می‌بینم
[B][M1]هین چند که زلف گردهٔ تو[M2]بر دست غمت دراز می‌بینم
[A]
[B][M1]سر آن دارم کامروز بر یار شوم[M2]بر آن دلبر دردی‌کش عیار شوم
[B][M1]به خرابات و می و مصطبه ایمان آرم[M2]وز مناجات شب و صومعه بیزار شوم
[B][M1]چون که شایسته سجاده و تسبیح نیم[M2]باشد ای دوست که شایستهٔ زنار شوم
[B][M1]کار می‌دارد و معشوق و خرابات و قمار[M2]کی بود کی که دگر بر سر انکار شوم
[B][M1]خورد بر عیش خوشم توبه فراوان زنهار[M2]ببر می همی از توبه به زنهار شوم
[B][M1]تو اگر معتکف توبه همی باشی باش[M2]من همی معتکف خانهٔ خمار شوم
[B][M1]رو تو و قامت موذن که مرا زین مستی[M2]تا قیامت سر آن نیست که هشیار شوم
[A]
[B][M1]روز دو از عشق پشیمان شوم[M2]توبه کنم باز و به سامان شوم
[B][M1]باز به یک وسوسهٔ دیو عشق[M2]بار دگر با سر دیوان شوم
[B][M1]بس که ز عشق تو اگر من منم[M2]گبر شوم باز و مسلمان شوم
[B][M1]بلعجبی جان من از سر بنه[M2]کانچه کنی من به سر آن شوم
[B][M1]دوست تویی کاج بدانستمی[M2]کز تو به پیش که به افغان شوم
[B][M1]من تو نگشتم که به هر خرده‌ای[M2]گه به فلان گاه به بهمان شوم
[B][M1]از بن دندان بکشم جور تو[M2]بو که ترا بر سر دندان شوم
[A]
[B][M1]چه گویی با تو درگیرد که از بندی برون آیم[M2]غمی با تو فرو گویم دمی با تو برآسایم
[B][M1]ندارم جای آن لیکن چو تو با من سخن گویی[M2]من بیچاره پندارم که از جایی همی آیم
[B][M1]مرا گویی کزین آخر چه می‌جویی چه می‌جویم[M2]کمر تا از توبربندم فقع تا از تو بگشایم
[B][M1]غمی دارم اگر خواهی بگویم با تو ورنه نه[M2]بدارم دست از این معنی همان دستی همی خایم
[B][M1]به جان گر بوسه‌ای خواهم بده چون دل گرو داری[M2]مترس ارچه تهی‌دستم ولیکن پای برجایم
[B][M1]اگر دستی نهم بر تو نهادم دست بر ملکی[M2]وگرنه بی‌تو تنگ آید همه آفاق در پایم
[B][M1]فراقت هر زمان گوید که بگریز انوری رستی[M2]اگر می راستی خواهی چو هندو نیست پروایم
[A]
[B][M1]تا رخت دل اندر سر زلف تو نهادیم[M2]بر رخ ز غم عشق تو خونابه گشادیم
[B][M1]در کار تو جان را به جفا نیست گرفتیم[M2]در راه تو رخ را به وفاراست نهادیم
[B][M1]در آرزوی روی تو از دست برفتیم[M2]واندر طلب وصل تو از پای فتادیم
[B][M1]چون فتنهٔ دیدار تو گشتیم به ناکام[M2]در بندگی روی تو اقرار بدادیم
[B][M1]تا بستهٔ بند اجل خویش نگردیم[M2]از بند غم عشق تو آزاد مبادیم
[B][M1]نی‌نی به اجل هم نرهیم از غم عشقت[M2]با عشق تو میریم که با عشق تو زادیم
[A]
[B][M1]آخر به مراد دل رسیدیم[M2]خود را و ترا به هم بدیدیم
[B][M1]از زلف تو تابها گشادیم[M2]وز لعل تو شربها چشیدیم
[B][M1]بی‌آنکه فراق هم‌نفس بود[M2]با تو نفسی بیارمیدیم
[B][M1]بر دست تو توبها شکستیم[M2]بر تن ز تو جامها دریدیم
[B][M1]ناز تو به طبع دل ببردیم[M2]راز تو به گوش جان شنیدیم
[B][M1]با ما به زبان رسم و عادت[M2]زرقی که فروختی خریدیم
[B][M1]سر بر خط عهد تو نهادیم[M2]خط گرد زمانه درکشیدیم
[A]
[B][M1]ای روی خوب تو سبب زندگانیم[M2]یک روزه وصل تو طرب جاودانیم
[B][M1]جز با جمال تو نبود شادمانیم[M2]جز با وصال تو نبود کامرانیم
[B][M1]بی‌یاد روی خوب تو ار یک نفس زنم[M2]محسوب نیست آن نفس از زندگانیم
[B][M1]دردی نهانیست مرا از فراق تو[M2]ای شادی تو آفت درد نهانیم
[A]
[B][M1]دل بدادیم و جان نمی‌خواهیم[M2]خلوتی جز نهان نمی‌خواهیم
[B][M1]از نهانی که هست خلوت ما[M2]پای دل در میان نمی‌خواهیم
[B][M1]خدمت تو مرا ز جان بیش است[M2]شاید ار زان‌که جان نمی‌خواهیم
[B][M1]هستی جان و دل خصومت ماست[M2]هستی هر دوان نمی‌خواهیم
[B][M1]با تو بوی وجود جان نه خوشست[M2]لقمه بر استخوان نمی‌خواهیم
[B][M1]من و معشوقه و بر این مفزای[M2]زحمت دیگران نمی‌خواهیم
[B][M1]گر بود شیشه‌ای نباشد بد[M2]مطربی قلتبان نمی‌خواهیم
[A]
[B][M1]درمان دل خود از که جویم[M2]افسانهٔ خویش با که گویم
[B][M1]تخمی که نروید آن چه کارم[M2]چیزی که نیابم آن چه جویم
[B][M1]آورد فراق زردرویی[M2]دور از رخت ای صنم به رویم
[B][M1]ای یوسف عصر بی‌رخ تو[M2]بیت‌الاحزان شدست کویم
[B][M1]اندر ره حرص با دو همراه[M2]چون بیم و امید چند پویم
[B][M1]من تشنه بر آن لبم وگر چند[M2]بر چهره همی رود دو جویم
[B][M1]بی‌سنگ شدم ز فرقت آری[M2]وقتست اگرنه سنگ و رویم
[A]
[B][M1]ای بندهٔ روی تو خداوندان[M2]دیوانهٔ زلف تو خردمندان
[B][M1]بازار جمال روی خوبت را[M2]آراسته رسته رسته دلبندان
[B][M1]در هر پس در مجاوری داری[M2]گریان و در انتظار دل خندان
[B][M1]چندین چه کنی به وعده دربندم[M2]ایام وفا نمی‌کند چندان
[B][M1]گویی مشتاب تا که وقت آید[M2]گر خواهی وگرنه از بن دندان
[B][M1]از خوی بدت شکایتی دارم[M2]کان نیست نشان نیک پیوندان
[B][M1]هجرت به جواب آن پدید آمد[M2]گفت اینت غم انوری سر و سندان
[A]
[B][M1]عشق بر من سر نخواهد آمدن[M2]پا از این گل برنخواهد آمدن
[B][M1]گرچه در هر غم دلم صورت کند[M2]کز پی‌اش دیگر نخواهد آمدن
[B][M1]من همی دانم که تا جان در تنست[M2]بر دل این غم سر نخواهد آمدن
[B][M1]برنیاید چرخ با خوی بدش[M2]صبر دایم برنخواهد آمدن
[B][M1]عمر بیرون شد به درد انتظار[M2]وصلش از در درنخواهد آمدن
[B][M1]چون به حسن از ماه بیش آمد به‌جور[M2]زاسمان کمتر نخواهد آمدن
[B][M1]گویمش حال من از عشقت بپرس[M2]کز منت باور نخواهد آمدن
[B][M1]گویدم جانی کم انگار انوری[M2]بی‌تو طوفان برنخواهد آمدن
[A]
[B][M1]عاشقی چیست مبتلا بودن[M2]با غم و محنت آشنا بودن
[B][M1]سپر خنجر بلا گشتن[M2]هدف ناوک قضا بودن
[B][M1]بند معشوق چون به بستت پای[M2]از همه بندها جدا بودن
[B][M1]زیر بار بلای او همه عمر[M2]چون سر زلف او دوتا بودن
[B][M1]آفتاب رخش چو رخ بنمود[M2]پیش او ذرهٔ هوا بودن
[B][M1]به همه محنتی رضا دادن[M2]وز همه دولتی جدا بودن
[B][M1]گر لگدکوب صد جفا باشی[M2]همچنان بر سر وفا بودن
[B][M1]عشق اگر استخوانت آس کند[M2]سنگ زیرین آسیا بودن
[A]
[B][M1]هم مصلحت نبینی رویی به ما نمودن[M2]زایینهٔ دل ما زنگار غم زدودن
[B][M1]زانجا که روی کارست خورشید آسمان را[M2]با روی تو چه رویست جز بندگی نمودن
[B][M1]بر چیست این تکبر وین را همی چه خوانند[M2]آخر دلت نگیرد زین خویشتن ستودن
[B][M1]در دولت تو آخر ما را شبی بباید[M2]زلف کژت بسودن قول خوشت شنودن
[B][M1]احسنت والله الحق داری رخان زیبا[M2]کردم ترا مسلم در جمله دل ربودن
[B][M1]گفتی که خون و جانت ما را مباح باشد[M2]فرمان تراست آری نتوان برین فزودن
[A]
[B][M1]آتش ای دلبر مرا بر جان مزن[M2]در دل مسکین من دندان مزن
[B][M1]شرط و پیمان کرده‌ای در دوستی[M2]دوستی کن شرط بر پیمان مزن
[B][M1]هجر و وصلت درد و درمان منست[M2]مردمی کن وصل بر هجران مزن
[B][M1]دیدهٔ بخت مرا گریان مکن[M2]گردن بخت مرا خندان مزن
[B][M1]چشم را گو در رخم خنجر مکش[M2]زلف را گو بر دلم چوگان مزن
[B][M1]پردهٔ یاقوت بر پروین مبند[M2]خیمهٔ سنجاب بر سندان مزن
[B][M1]جان و دل چون هر دو همراه تواند[M2]گر مسلمانی ره ایشان مزن
[A]
[B][M1]به عمری آخرم روزی وفا کن[M2]به بوسی حاجتم روزی روا کن
[B][M1]جفا کن با من آری تا توانی[M2]تو همچون روزگار آری جفا کن
[B][M1]به رنجم از تو رنجم را شفا باش[M2]به دردم از تو دردم را دوا کن
[B][M1]چو در عشق تو سخت افتاد کارم[M2]تونیز این راه بی‌رحمی رها کن
[A]
[B][M1]ای بت یغما دلم یغما مکن[M2]شادمان جان مرا شیدا مکن
[B][M1]روی خوب از چشم من پیدا مدار[M2]راز پنهان مرا پیدا مکن
[B][M1]ملک زیبایی مسلم شد ترا[M2]شکر آنرا باز نازیبا مکن
[B][M1]در سر کبر و جفا هر ساعتی[M2]با چو من سوداییی صفرا مکن
[B][M1]بدهم ار امروز جان خواهی زمن[M2]چون با جام می فردا مکن
[A]
[B][M1]ز من حجرهٔ خویش پنهان مکن[M2]جهان بر دل من چو زندان مکن
[B][M1]سلامی که می‌گفته‌ای تاکنون[M2]اگر بیشتر نیست کم زان مکن
[B][M1]اگر در دل تو مسلمانی است[M2]پس آهنگ خون مسلمان مکن
[B][M1]سخن بازگیری ز چاکر همی[M2]مکن جان مکن جان مکن جان مکن
[A]
[B][M1]روی خوب خویش را پنهان مکن[M2]دل به دست تست قصد جان مکن
[B][M1]حجرهٔ بیداد آبادان مخواه[M2]خانهٔ صبر مرا ویران مکن
[B][M1]هر زمان گویی بریزم خون تو[M2]رغم بدخواهان مگوی و آن مکن
[B][M1]سر مگردان از من و ای جان مرا[M2]در هوای خویش سرگردان مکن
[B][M1]انوری را بی‌جنایت ای نگار[M2]در غم هجران خود گریان مکن
[A]
[B][M1]شرم دار آخر جفا چندین مکن[M2]قصد آزار من مسکین مکن
[B][M1]پایی از غم در رکاب آورده‌ام[M2]بیش از این اسب جفا را زین مکن
[B][M1]در غم ماه گریبانت مرا[M2]هر شبی دامن پر از پروین مکن
[B][M1]چند گویی یار دیگر می‌کنم[M2]هرچه خواهی کن ولیکن این مکن
[B][M1]بوسه‌ای خواهم طمع در جان کنی[M2]نقد کردم گیر و هان و هین مکن
[B][M1]چون سبک‌روحی گران کابین مباش[M2]جان شیرین ناز ناشیرین مکن
[B][M1]عشق را گویی فلان را خون بریز[M2]عشق را خون ریختن تلقین مکن
[B][M1]ای پسر عید ترا قربان بسی است[M2]انوری را از میان تعیین مکن
[A]
[B][M1]ز من برگشتی ای دلبر دریغا روزگار من[M2]شکستی عهد من یکسر دریغا روزگار من
[B][M1]دلم جفت عنا کردی به هجرم مبتلا کردی[M2]وفا کردم جفا کردی دریغا روزگار من
[B][M1]دلم در عشق تو خون شد خروش من به گردون شد[M2]امید من دگرگون شد دریغا روزگار من
[B][M1]تو با من دل دگر کردی به شهر و ده سمر کردی[M2]شدی بار دگر کردی دریغا روزگار من
[A]
[B][M1]ای باد صبحدم خبری ده ز یار من[M2]کز هجر او شدست پژولیده کار من
[B][M1]او بود غمگسار من اندر همه جهان[M2]او رفت و نیست جز غم او غمگسار من
[B][M1]بی‌کار نیستم که مرا عشق اوست کار[M2]بی‌یار نیستم چو غمش هست یار من
[B][M1]هرگونه‌ای شمار گرفتم ز روز وصل[M2]هرگز نبود فرقت او در شمار من
[B][M1]کو آن کسی که کرد شکایت ز روزگار[M2]تا بنگرد به روز من و روزگار من
[B][M1]پرخون دل و کنار همی خوانم این غزل[M2]بربود روزگار ترا از کنار من
[A]
[B][M1]چو کرد خیمهٔ حسنت طناب خویش مکین[M2]خروش عمر برآمد ز آسمان و زمین
[B][M1]جهانیان همه واله شدند و می‌گفتند[M2]یکی که کو تن و جان و یکی که کو دل و دین
[B][M1]شگفت ماندم در بارگاه دولت تو[M2]از آنکه دیدم از این دیدهٔ حقیقت‌بین
[B][M1]رواق حجرهٔ دل ساخت سمت بهر تو بخت[M2]براق روضهٔ جان کرد عقل بهر تو زین
[B][M1]سؤال کردم دوش از خیال بوالعجبت[M2]که از چه حیله شوم زان دو لعل شکرچین
[B][M1]چو یافت موی تو در کوی دلبری امکان[M2]چو یافت روی تو در راه عاشقی تمکین
[B][M1]ز جزع حاصل در حال شد روان پیدا[M2]به جادوان حزین و به ساکنان حزین
[B][M1]یکی به حیله همی گفت موسی آمد هان[M2]یکی به مرو همی گفت عیسی آمد هین
[A]
[B][M1]ایمن ز عارض تو این خط سیاه تو[M2]گویی که به روم آمد از زنگ سپاه تو
[B][M1]بر غبغب چون سیمت از خط سیه گویی[M2]مشک است طرازنده بر طرهٔ ماه تو
[B][M1]تا ابر ترا دیدم بر گرد مه روشن[M2]چون رعد همی نالم هر لحظه ز ماه تو
[A]
[B][M1]ای قبای حسن بر بالای تو[M2]مایهٔ خوبی رخ زیبای تو
[B][M1]یاد زلفت برد آب روی صبر[M2]آتش غم گشت خاک پای تو
[B][M1]صد هزاران دل به غوغا برده‌ای[M2]شهر پر شورست از غوغای تو
[B][M1]هرچه خواهی از ستمکاری بکن[M2]می‌نگردد چرخ جز با رای تو
[B][M1]گر به خدمت کم رسد معذور دار[M2]کز غم تو نیستم پروای تو
[A]
[B][M1]ترک من ای من سگ هندوی تو[M2]دورم از روی تو دور از روی تو
[B][M1]بر لب و چشمت نهادم دین و دل[M2]هر دو بر طاق خم ابروی تو
[B][M1]من به گردت کی رسم چون باد را[M2]آب رویت پی کند در کوی تو
[B][M1]گویی از من بگذران می‌نگزرد[M2]این کمان را هم تو و بازوی تو
[B][M1]نیست یک نیرنگ تو بی‌بوی خون[M2]گر مرا رنگیست در پهلوی تو
[B][M1]روز را رویت به سیلی خواست زد[M2]گرنه دستی برنهادی موی تو
[B][M1]زلف مرزنگوش را دور قبول[M2]با سری شد با سر گیسوی تو
[B][M1]ماهی از خوبی خطا گفتم نه‌ای[M2]پوست سوی اوست مغز از سوی تو
[A]
[B][M1]ای جان من به جان تو کز آرزوی تو[M2]هست آب چشم من همه چون آب جوی تو
[B][M1]ای من غلام آن خم گیسوی مشکبوی[M2]افتاده در دو پای تو از آرزوی تو
[B][M1]هر شب خیال روی تو آید به پیش من[M2]تا روز من کند به سیاهی چو موی تو
[B][M1]بربند نامه موی به نزدیک من فرست[M2]تا جان به جای نامه فرستم به سوی تو
[B][M1]در کوی تو به بوی تو جان می‌دهم چو باد[M2]گر بوی تو به من بدهد خاک کوی تو
[A]
[B][M1]جرم رهی دوستی روی تو[M2]آفت سودای دلش موی تو
[B][M1]دل نفس عشق تو تنها زند[M2]در همه دلها هوس روی تو
[B][M1]ناوک غمزه مزن آندان که او[M2]کشتهٔ هر غمزدهٔ خوی تو
[B][M1]هست بسی یوسف یعقوب رنگ[M2]پیرهنی کوست درو بوی تو
[B][M1]از در خود عاشق خود را مران[M2]رحم کن انگار سگ کوی تو
[A]
[B][M1]ای مردمان بگویید آرام جان من کو[M2]راحت‌فزای هرکس محنت‌رسان من کو
[B][M1]نامش همی نیارم بردن به پیش هرکس[M2]گه گه به ناز گویم سرو روان من کو
[B][M1]در بوستان شادی هرکس به چیدن گل[M2]آن گل که نشکفیدست در بوستان من کو
[B][M1]جانان من سفر کرد با او برفت جانم[M2]باز آمدن از ایشان پیداست آن من کو
[B][M1]هرچند در کمینه نامه همی نیرزم[M2]در نامهٔ بزرگان زو داستان من کو
[B][M1]هرکس به خان و مانی دارند مهربانی[M2]من مهربان ندارم نامهربان من کو
[A]
[B][M1]ای برده دل من و جفا کرده[M2]بافرقت خویشم آشنا کرده
[B][M1]آخر به جفا مرا بیازردی[M2]در اول دوستی وفا کرده
[B][M1]روی از تو بتا چگونه گردانم[M2]پشت از غم عشق تو دو تا کرده
[B][M1]هر روز مرا هزار بد گویی[M2]من بر تو هزار شب دعا کرده
[B][M1]ای رنج فراق روی و موی تو[M2]جان ودل من ز من جدا کرده
[B][M1]وانگه من مستمند بی‌دل را[M2]در محنت عاشقی رها کرده
[A]
[B][M1]ای ایزد از لطافت محضت بیافریده[M2]واندر کنار رحمت و لطفت بپروریده
[B][M1]لعلت به خنده توبهٔ کروبیان شکسته[M2]جزعت به غمزه پردهٔ روحانیان دریده
[B][M1]بر گلبن اهل چو تو یک شاخ ناشکفته[M2]در بیشهٔ ازل چو تو یک مرغ ناپریده
[B][M1]مشاطگان عالم علوی ز رشک خطت[M2]حوران خلد را به هوس نیل برکشیده
[B][M1]ای سایهٔ کمال تو بر شش جهت فتاده[M2]واوازهٔ جمال تو در نه فلک شنیده
[B][M1]ای از خیال روی تو اندر خیال هرکس[M2]ماه دگر برآمده صبحی دگر دمیده
[B][M1]در آرزوی سایهٔ قد تو هر سحرگه[M2]فریاد خاک کوی تو بر آسمان رسیده
[B][M1]ما را به رایگان بخر از ما و داغ برنه[M2]ای درد و داغ عشق ترا ما به جان خریده
[A]
[B][M1]ای رخت رشک آفتاب شده[M2]آفتاب از رخت به تاب شده
[B][M1]آفتابیست آن دو عارض تو[M2]زلف تو پیش او نقاب شده
[B][M1]زود بینم ز تیر غمزهٔ تو[M2]عالمی سر بسر خراب شده
[B][M1]گرچه هست ای پری‌وش مه‌رو[M2]بتگری را رخت مب شده
[B][M1]هست بر آتش غم هجرت[M2]جگر انوری کباب شده
[A]
[B][M1]هرگز از دل خبر نداشته‌ای[M2]بر دلم رنج از آن گماشته‌ای
[B][M1]سپر افکنده آسمان تا تو[M2]رایت جور برافراشته‌ای
[B][M1]که خورد بر ز تو که تو هرگز[M2]تخم پیوند کس نکاشته‌ای
[B][M1]همرهی جسته‌ای ز من وانگه[M2]در میان رهم گذاشته‌ای
[A]
[B][M1]تا دل من برده‌ای قصد جفا کرده‌ای[M2]نی بر من بوده‌ای نی غم من خورده‌ای
[B][M1]هست به نزدیک خلق جرم من و تو پدید[M2]من رخ تو دیده‌ام تو دل من برده‌ای
[B][M1]ای ز من دلشده بی‌گنهی سر متاب[M2]با خبری بازده گر ز من آزرده‌ای
[B][M1]دل ببری وانگهی بازکشی دل ز من[M2]من نه درین پرده‌ام گر تو درین پرده‌ای
[B][M1]چون به تو دارم امید روی مگردان ز من[M2]زانکه مرا پیش از این چون نه چنین کرده‌ای
[A]
[B][M1]سهل می‌گیرم چو با ما کرده‌ای[M2]گرچه می‌گیرم که عمدا کرده‌ای
[B][M1]من خود از سودای تو سرگشته‌ام[M2]هر زمان با من چه صفرا کرده‌ای
[B][M1]کشتی صبرم شکسته از غمت[M2]چشمم از خونابه دریا کرده‌ای
[B][M1]جان نخواهم برد امروز از تو من[M2]وصل را چون وعده فردا کرده‌ای
[B][M1]ناز دیگر می‌کنی هر ساعتی[M2]شادباش احسنت زیبا کرده‌ای
[B][M1]روی خوبت را بسی پشتی ز موست[M2]این دلیریها از آنجا کرده‌ای
[B][M1]انوری چون در سر کار تو شد[M2]بر سر خلقش چه رسوا کرده‌ای
[A]
[B][M1]مسکین دلم به داغ جفا ریش کرده‌ای[M2]جور از همه جهان تو به من بیش کرده‌ای
[B][M1]دل ریش شد هنوز جفا می‌کنی بر او[M2]ای پر نمک دلم همه بر ریش کرده‌ای
[B][M1]بر عاشقان جفا کنی ای دوست روز و شب[M2]لیکن ز جمله بر دل ما بیش کرده‌ای
[B][M1]گفتی که از فراق چه رنجت همی رسد[M2]آری قیاس ما ز دل خویش کرده‌ای
[A]
[B][M1]بر مه از عنبر عذار آورده‌ای[M2]بر پرند از مشک مار آورده‌ای
[B][M1]بر حریر از قیر نقش افکنده‌ای[M2]بر گل از سنبل نگار آورده‌ای
[B][M1]هرچه خوبان را به کار آید ز حسن[M2]در خط مشکین به کار آورده‌ای
[B][M1]بیش رخ منمای کاندر کار تن[M2]روح را چون زیر و زار آورده‌ای
[B][M1]دوش می‌کردی حساب عاشقان[M2]انوری ار در شمار آورده‌ای
[A]
[B][M1]تا که دستم زیر سنگ آورده‌ای[M2]راستی را روز من شب کرده‌ای
[B][M1]از غم عشق تو دل خون می‌خورد[M2]وای آن مسکین که با او خورده‌ای
[B][M1]یک به ریشم کم کن از آهنگ جور[M2]گرنه با ایام در یک پرده‌ای
[B][M1]دل همی دزدی و منکر می‌شوی[M2]بازیی نیکو به کو آورده‌ای
[B][M1]با چنین دست اندرین بازی مگر[M2]سالها این نوع می پرورده‌ای
[B][M1]انوری دم درکش و تسلیم کن[M2]کین ستم بر خویشتن خود کرده‌ای
[A]
[B][M1]دامن اندر پای صبر آورده‌ای[M2]پس به بیداد آستین برکرده‌ای
[B][M1]هر زمان گویی چه خوردم زان تو[M2]بیش از این چبود که خونم خورده‌ای
[B][M1]یک به دستم کم کن از آهنگ جور[M2]گرنه با ایام در یک پرده‌ای
[B][M1]خون همی ریزی و فارغ می‌روی[M2]بازیی نیکو به کو آورده‌ای
[B][M1]باری از خون منت گر چاره نیست[M2]هم تو کش چون هم توام پرورده‌ای
[B][M1]انوری خود کرده را تدبیر چیست[M2]زهرخند و خون‌گری خود کرده‌ای
[A]
[B][M1]زردرویم ز چرخ دندان‌خای[M2]تیره‌رایم ز عمر محنت‌زای
[B][M1]نه امیدی که سرخ دارم روی[M2]نه نوبدی که تازه دارم رای
[B][M1]با که گویم که حق من بشناس[M2]باکه گویم که بند من بگشای
[B][M1]از قیاسی که تکیه‌گاه منست[M2]باز جستم زمانه را سر و پای
[B][M1]روشنم شد که در بسیط زمین[M2]نیک عهدی نیافرید خدای
[A]
[B][M1]جانا به کمال صورتی‌ای[M2]در حسن و جمال آیتی‌ای
[B][M1]وصف رخ تو چگونه گویم[M2]می‌دان که به رخ قیامتی‌ای
[B][M1]با وصل تو ملک جم نخواهم[M2]زیرا که تو به ز ملکتی‌ای
[B][M1]انصاف اگر دهیم جانا[M2]آراسته خوب صورتی‌ای
[B][M1]گفتی که تراام انوری باش[M2]لیکن چه کنم که ساعتی‌ای
[A]
[B][M1]گر مرا روزگار یارستی[M2]کار با یار چون نگارستی
[B][M1]برنگشتی چو روزگار از من[M2]گرنه با روزگار یارستی
[B][M1]برکنارم ز یار اگرنه مرا[M2]همه مقصود در کنارستی
[B][M1]نیست در بوستان وصل گلی[M2]این چه ژاژست کاش خارستی
[B][M1]هجر بر هجر می‌شمارم و هیچ[M2]بار یک وصل در شمارستی
[B][M1]بیش از این روی انتظارم نیست[M2]کاشکی روی انتظارستی
[B][M1]روزگارست مایهٔ همه کار[M2]ای دریغا که روزگارستی
[B][M1]بارکش انوری حدیث مکن[M2]که اگر بر خریت بارستی
[B][M1]در همه نامهات نامستی[M2]در همه کارهات کارستی
[A]
[B][M1]همچون سر زلف خود شکستی[M2]آن عهد که با رهی ببستی
[B][M1]بد عهد نخوانمت نگارا[M2]هرچند که عهد من شکستی
[B][M1]کس سیرت و خوی تو نداند[M2]من دانم و دل چنان که هستی
[B][M1]از شاخ وفا گلم ندادی[M2]وز خار جفا دلم بخستی
[B][M1]از هجر تو در خمارم امروز[M2]نایافته‌ای ز وصل هستی
[B][M1]با این همه میل من سوی تو[M2]چون رفتن سیل سوی پستی
[B][M1]از جان من ای عزیز چون جان[M2]کوتاه کن این درازدستی
[A]
[B][M1]یا بدان رخ نظری بایستی[M2]یا از آن لب شکری بایستی
[B][M1]یا مرا در غم و اندیشهٔ او[M2]چون دل او دگری بایستی
[B][M1]نیست از دل خبرم در غم او[M2]از دل او خبری بایستی
[B][M1]مدتی تخم وفا کاشته شد[M2]بجز امید بری بایستی
[B][M1]آخر این تیره شب عیش مرا[M2]سالها شد سحری بایستی
[B][M1]یارب این یارب بی‌فایده چیست[M2]آخر این را اثری بایستی
[B][M1]رشتهٔ صحبت ما را پس از این[M2]به از این پا و سری بایستی
[B][M1]همه بگذاشتم آخر به دلش[M2]انروی را گذری بایستی
[A]
[B][M1]ای دیر به دست آمده بس زود برفتی[M2]آتش زدی اندر من و چون دود برفتی
[B][M1]چون آرزوی تنگ‌دلان دیر رسیدی[M2]چون دوستی سنگ‌دلان زود برفتی
[B][M1]زان پیش که در باغ وصال تو دل من[M2]از داغ فراق تو برآسود برفتی
[B][M1]ناگشته من از بند تو آزاد بجستی[M2]ناکرده مرا وصل تو خشنود برفتی
[B][M1]آهنگ به جان من دلسوخته کردی[M2]چون در دل من عشق بیفزود برفتی
[A]
[B][M1]چه نازست آنکه اندر سرگرفتی[M2]به یکباره دل از ما برگرفتی
[B][M1]ز چه بیرون به نازی درگرفتم[M2]برون ز اندازه نازی برگرفتی
[B][M1]ترا گفتم که با من آشتی کن[M2]رها کرده رهی دیگر گرفتی
[B][M1]دریغ آن دوستی با من به یکبار[M2]شدی در جنگ و خشم از سر گرفتی
[B][M1]نهادی بر شکر ما شورهٔ سیم[M2]پس آنگه لعل در شکر گرفتی
[B][M1]مرا در پای غم کشتی و رفتی[M2]هوای دیگری در بر گرفتی
[A]
[B][M1]ای دل تو مرا به باد دادی[M2]از بس که نمودی اوستادی
[B][M1]از دست تو در بلا فتادم[M2]آخر تو کجا به من فتادی
[B][M1]چند از تو مرا نکوهش آخر[M2]کم داغ به داغ برنهادی
[B][M1]آزرم ز پیش برگرفتی[M2]خونابه ز چشم من گشادی
[B][M1]خود را و مرا به غم فکندی[M2]نادیده هنوز هیچ شادی
[B][M1]غمخوار شدست جانم ای دل[M2]از خوردن غم تو شادبادی
[A]
[B][M1]دیدی که پای از خط فرمان برون نهادی[M2]دیدی که دست جور و جفا باز برگشادی
[B][M1]بردم ز پای بازی تو دست برد عمری[M2]بازم به دست بازی تو دست برنهادی
[B][M1]بر کار من نهی به جفا پای هر زمانی[M2]کارم ز دست رفت بدین کار چون فتادی
[B][M1]در خون و خاک پیش تو می‌گردم وز شوخی[M2]در چشمت آب نیست ندانم که بر چه بادی
[B][M1]شاد آن زمان شوی که مرا در غمی ببینی[M2]غم طبع شد مرا چو به غم خوردنم تو شادی
[B][M1]گویی از این پست به همه رنج یار باشم[M2]نه رنجهات می‌رسد احسنت شاد بادی
[B][M1]در طالعم ز کس چو وفا نیست از تو ماند[M2]از مادر زمانه به هر طالعی که زادی
[B][M1]عشقت به کار بردم و بردم چنانک بردم[M2]عمری به باد دادی ودادی چنانک دادی
[B][M1]ای انوریت گشته فراموش یاد بادت[M2]کو را هنوز در همه اندیشها به یادی
[A]
[B][M1]ای دوست به کام دشمنم کردی[M2]بردی دل و زان پسم جگر خوردی
[B][M1]چون دست ز عشق بر سر آوردم[M2]از دست شدی و سر برآوردی
[B][M1]آن دوستیی چنان بدان گرمی[M2]ای دوست چنین شود بدین سردی
[B][M1]گفتم که چو روزگار برگردد[M2]تو نیز چو روزگار برگردی
[B][M1]گفتی نکنم چنین معاذالله[M2]دیدی که به عاقبت چنان کردی
[B][M1]در خورد تو نیست انوری آری[M2]لیکن به ضرورتش تو در خوردی
[A]
[B][M1]گر ترا روزی ز ما یاد آمدی[M2]دل کجا از غم به فریاد آمدی
[B][M1]خرمن اندوه کی ماندی به جای[M2]گر ز سوی وصل تو باد آمدی
[B][M1]کاشکی بر دست کار چاپکی[M2]بخت ما با چشمت استاد آمدی
[B][M1]نام بیداد از جهان برخاستی[M2]گر ز زلفت گه گهی داد آمدی
[B][M1]ور به جانی وصل تو ممکن شدی[M2]عاشقت پیوسته دلشاد آمدی
[A]
[B][M1]بس دل‌افروز و دلارام آمدی[M2]خه به نام ایزد به هنگام آمدی
[B][M1]بسکه بودم در پی صید چو تو[M2]آخرم امروز در دام آمدی
[B][M1]کار آن عشرت ز تو اندام یافت[M2]زانکه تو چست و به اندام آمدی
[B][M1]خام خوانندم که توبه بشکنم[M2]چون تو با من با می و جام آمدی
[A]
[B][M1]گر ترا طبع داوری بودی[M2]در تو وصف پیمبری بودی
[B][M1]آلت دلبری جمالت هست[M2]طبع دربار بر سری بودی
[B][M1]گفتن اندر همه مسلمانی[M2]چون تویی هست کافری بودی
[B][M1]مشتری گر به تو رسیدی هیچ[M2]به دل و جانت مشتری بود
[B][M1]با همه زهد گر اویس ترا[M2]دیده بودی قلندری بودی
[A]
[B][M1]یاد می‌دار کانچه بنمودی[M2]در وفا برخلاف آن بودی
[B][M1]حال من دیده در کشاکش هجر[M2]وصل را هیچ روی ننمودی
[B][M1]ناز تنهات بود عادت و بس[M2]خوش خوش اکنون جفا درافزودی
[B][M1]بوسه‌ای خواستم نبخشیدی[M2]نالها کردم و نبخشودی
[B][M1]وعدهایی دهی بدان دیری[M2]پس پشیمان شوی بدین زودی
[B][M1]راستی باید از لبت خجلم[M2]که بسی خرجهاش فرمودی
[B][M1]خدمت من بدو رسان و بگو[M2]چونی از درد سر برآسودی
[B][M1]انوری این چه شیوهٔ غزلست[M2]که بدان گوی نطق بربودی
[B][M1]دامن از چرخ برکشید سخن[M2]تا تو دامن بدو بیالودی
[A]
[B][M1]بی‌دلم ای یار همچنان که تو دیدی[M2]دیده گهربار همچنان که تو دیدی
[B][M1]در کف عشق تو جان ممتحن من[M2]هست گرفتار همچنان که تو دیدی
[B][M1]وز گل رخسارت ای نگار سمن‌بر[M2]بهرهٔ من خار همچنان که تو دیدی
[B][M1]کوژ چو چنگ تو همچو نالهٔ زیرست[M2]نالهٔ من زار همچنان که تو دیدی
[B][M1]پرسی و گویی چگونه‌ای تو چه گویم[M2]بی‌دل و بی‌یار همچنان که تو دیدی
[A]
[B][M1]دلم بردی نگارا وارمیدی[M2]جزاک‌الله خیرا رنج دیدی
[B][M1]به جان چاکرت ار قصد کردی[M2]بحمدالله بدان نهمت رسیدی
[B][M1]خطا گفتم من از عشقت به حکمت[M2]معاذالله که از من این شنیدی
[B][M1]نیابد بیش از این دانم غرامت[M2]که خط در دفتر جانم کشیدی
[B][M1]کنون باری به وصلت درپذیرم[M2]چون با این جمله عیبم درخریدی
[A]
[B][M1]بدخوی‌تری مگر خبر داری[M2]کامروز طراوتی دگر داری
[B][M1]یا می‌دانی که با دل و چشمم[M2]پیوند و جمال بیشتر داری
[B][M1]روزی که به دست ناز برخیزی[M2]دانم ز نیاز من خبر داری
[B][M1]در پردهٔ دل چو هم تویی آخر[M2]از راز دلم چه پرده برداری
[B][M1]گویی که از این پست وفادارم[M2]گویم به وفا و عهد اگر داری
[B][M1]بر پای جهی که قصه کوته کن[M2]امشب سرما و دردسر داری
[B][M1]ای آیت حسن جمله در شانت[M2]زین سورت عشوه صد ز بر داری
[B][M1]دشنام دهی که انوری یارب[M2]چون طبع لطیف و شعر تر داری
[B][M1]چتوان گفتن نه اولین داغست[M2]کز طعنه مرا تو در جگر داری
[A]
[B][M1]روی چون ماه آسمان داری[M2]قد چون سرو بوستان داری
[B][M1]دل تو داری غلط همی گویم[M2]نه به جان و سرت که جان داری
[B][M1]در میان دلی و خواهی بود[M2]خویش را چند بر کران داری
[B][M1]راز من در غمت چو پیدا شد[M2]روی تا کی ز من نهان داری
[B][M1]گر نهانی و بی‌وفا چه عجب[M2]جانی و عادت جهان داری
[B][M1]از غمت روی بر زمین دارم[M2]وز جفا سر بر آسمان داری
[B][M1]چند ازین گرچه برگ این دارم[M2]چند از آن گرچه جای آن داری
[B][M1]چون گرانی همی بخواهی برد[M2]سر چه بر انوری گران داری
[A]
[B][M1]ما را تو به هر صفت که داری[M2]دل گم نکند ز دوستداری
[B][M1]هردم به وفا یکی هزارم[M2]گرچه به جفا یکی هزاری
[B][M1]هیچت غم هیچ‌کس ندارد[M2]فرخ تو که هیچ غم نداری
[B][M1]عمر از تو زیان و عشوه سودست[M2]معشوقه نیی که روزگاری
[B][M1]پیراهن صبر عاشقان را[M2]شاید که ز غم قبا نداری
[B][M1]گویم که ز دوری تو هستم[M2]دور از تو به صد هزار زاری
[B][M1]گویی که مرا چه کار با آن[M2]احسنت و زهی سپیدکاری
[B][M1]در پای غم تو خرد گشتم[M2]هم سرکشی و بزرگواری
[B][M1]در سر داری مگر که هرگز[M2]دستی به سرم فرو نیاری
[B][M1]خود از تو ندارد انوری چشم[M2]کاین قصه به گوش درگذاری
[A]
[B][M1]تو گر دوست داری مرا ور نداری[M2]منم همچنان بر سر دوستداری
[B][M1]به هر دست خواهی برون آی با من[M2]ز تو دست‌برد و ز من بردباری
[B][M1]چه دارم ز عشق تو عمری گذشته[M2]نیاری بدین خاصیت روزگاری
[B][M1]چو گویم که خوارم ز عشق تو گویی[M2]هم از مادر عشق زادست خواری
[B][M1]من از کار تو دست باری بشستم[M2]زهی پایداری زهی دست کاری
[B][M1]تو داری سر آن که در کار خویشم[M2]ز پای اندر آری و سر درنیاری
[B][M1]دل آنجا نهادم که عهدی بکردی[M2]به پای وفا بر کدام استواری
[B][M1]همان به که با خوی تو دل نبندم[M2]که الحق چنین خوب خویی نداری
[A]
[B][M1]گرفتم کز غم من غم نداری[M2]عفاک‌الله دروغی هم نداری
[B][M1]به بند عشوه پایم بسته می‌دار[M2]کز این سرمایه باری کم نداری
[B][M1]به دشنامی که دشمن را بگویند[M2]دلم در دوستی خرم نداری
[B][M1]برو کاندر ستمکاری چو عالم[M2]نظیری در همه عالم نداری
[B][M1]مرا گویی چو زین دستی که هستی[M2]چرا پای دلت محکم نداری
[B][M1]جواب راست چون دانی که تلخ است[M2]لب شیرین چرا بر هم نداری
[B][M1]دلم در دست تست آخر مرا نیز[M2]در این یک ماجرا محرم نداری
[B][M1]بدیدم گرچه درد انوری را[M2]تویی مرهم تو هم مرهم نداری
[A]
[B][M1]یک دم به مراعات دلم گرم نداری[M2]یک ذره مرا حرمت و آزرم نداری
[B][M1]من دوست ندارم که ترا دوست ندارم[M2]تو شرم نداری که ز من شرم نداری
[B][M1]این مرکب بیداد تو توسن چو دل تست[M2]وانرا چو بر خویش چرا نرم نداری
[B][M1]در دفتر تندی و درشتی که همانا[M2]یک سوره برآید که تو آن برم نداری
[A]
[B][M1]ندارم جز غم تو غمگساری[M2]نه جز تیمار تو تیمارداری
[B][M1]مرا از تو غم تو یادگارست[M2]از این بهتر چه باشد یادگاری
[B][M1]بدان تا روزگارم خوش کنی تو[M2]بر آن امید بودم روزگاری
[B][M1]همه امید در وصل تو بستم[M2]به‌سر شد عمر و هم نگشاد کاری
[A]
[B][M1]ای کار غم تو غمگساری[M2]اندوه غم تو شادخواری
[B][M1]از کبر نگاه کرد رویت[M2]در چشمهٔ خور به چشم خواری
[B][M1]از تابش روی و تاب زلفت[M2]شب روشن گشت و روز تاری
[B][M1]فقر غم تو ز باغ دلها[M2]برکند نهال کامگاری
[B][M1]ای شربت بوسهٔ تو شافی[M2]وی ضربت غمزهٔ تو کاری
[B][M1]داری سر آنکه بیش از اینم[M2]در بند فراق خود بداری
[B][M1]گویی بی‌من دل تو چونست[M2]چونست به صد هزار زاری
[B][M1]روزی که غم نوم نمایی[M2]آنرا به غنیمتی شماری
[B][M1]با یاران این کنند احسنت[M2]چشم بد دور نیک یاری
[B][M1]امروز بر اسب جور با من[M2]هر گوشه همی کنی سواری
[B][M1]ترسم فردا گه مظالم[M2]تاب ثقةالملوک ناری
[A]
[B][M1]با من اندر گرفته‌ای کاری[M2]کان به عمری کند ستمکاری
[B][M1]راستی زشت می‌کنی با من[M2]روی نیکو چنین کند آری
[B][M1]بعد از این هم بکش روا دارم[M2]هیچ ممکن شود که یکباری
[B][M1]روزگارم گلی شکفت از تو[M2]که به عمری چنان نهد خاری
[B][M1]گویمت بوسه‌ای مرا گویی[M2]گفته‌اند این حدیث بسیاری
[B][M1]لیکن ار عشوه بایدت بدهم[M2]نبود یاد کرد خرواری
[B][M1]بوسه در کار تو کنم چه شود[M2]گر برآری به خنده‌ای کاری
[B][M1]چون رخانم سیاه خواهی کرد[M2]سر دندان سپید کن باری
[B][M1]جان به دلال وصل تو دادم[M2]گفتم این را بود خریداری
[B][M1]گفتم ار رایگانکم ندهی[M2]بخرندت به تیز بازاری
[A]
[B][M1]نگفتی کزین پس کنم سازگاری[M2]به نام ایزد الحق نکو قول یاری
[B][M1]بهانه چه جویی کرانه چه گیری[M2]بیا در میان نه به حق هرچه داری
[B][M1]همی گویی انصاف تو بدهم آری[M2]تو معروف باشی به انصاف کاری
[B][M1]همه عذر لنگست کز تو بدیدم[M2]سر ما نداری بهانه چه آری
[B][M1]به انصاف بشنو چنین راست ناید[M2]که دل می‌ربایی و غم می‌گذاری
[B][M1]غم دل چه گویم تو زین کار دوری[M2]به هرزه چه کوبم در خواستگاری
[B][M1]همان به که این دردسر بازدارم[M2]کنم با تو در باقی آن دوستداری
[A]
[B][M1]ای عاشقان گیتی یاری دهید یاری[M2]کان سنگدل دلم را خواری نمود خواری
[B][M1]چون دوستان یکدل دل پیش تو نهادم[M2]بسته به دوستی دل بنموده دوستداری
[B][M1]گفتم که دل ستانم ناگاه دل سپردم[M2]بر طمع دلستانی ماندم به دل‌سپاری
[B][M1]کی باشد این بخیلی با وی به دادن دل[M2]کی باشد از لبانش یکباره سازواری
[B][M1]گوید همی چه نالی یاری چو من نداری[M2]یاریست آنکه ندهد هرگز به بوسه یاری
[B][M1]دشمن همی ز دشمن یک روز داد یابد[M2]من زو همی نیابم بوسی به صبر و زاری
[B][M1]جز صبر و بردباری رویی همی نبینم[M2]چون عاشقم چه چاره جز صبر و بردباری
[A]
[B][M1]الحق نه دروغ محتشم یاری[M2]نازت بکشم که جان آن داری
[B][M1]ناز چو تویی توان کشید ای جان[M2]با این همه چابکی و عیاری
[B][M1]با روی تو در تفکرم کایزد[M2]از رحمتت آفرید پنداری
[B][M1]در عشق تو گردنان گردون را[M2]گردن ننهم همی ز جباری
[B][M1]گر سر به فلک برم روا باشد[M2]چون سر به کسی چو من فرود آری
[B][M1]چون عاشق زار تو شدم باری[M2]از من مستان به خیره بیزاری
[B][M1]مفروش مرا چو کردم ای دلبر[M2]غمهای ترا به جان خریداری
[B][M1]نگذارمت ار به جان رسد کارم[M2]تا بی‌سببی مرا تو نگذاری
[B][M1]گر برگردم نه انوری باشم[M2]از تو بدو صد ملامت و خواری
[A]
[B][M1]گرفتم سر به پیمان درنیاری[M2]سر جور و جفا باری چه داری
[B][M1]چو یاران گر به پیغامی نیرزم[M2]به دشنامی چرا یادم نیاری
[B][M1]به غم باری دلم را شاد می‌دار[M2]اگر عادت نداری غمگساری
[B][M1]من از وصلت فقع تا کی گشایم[M2]چو تو نامم به یخ برمی‌نگاری
[B][M1]شمار از وصل تو کی برتوان داشت[M2]تو کس را از شماری کی شماری
[B][M1]ترا گویم که به زین باید این کار[M2]مرا گویی تو باری در چه کاری
[B][M1]تو داری دل که خواهد داد دادم[M2]تویی یار از که خواهم خواست یاری
[B][M1]دل بی‌معنی تو کی گذارد[M2]که این معنی به گوش اندر گذاری
[B][M1]ترا چه در میان غم انوری راست[M2]تو بی‌معنی از این غم برکناری
[A]
[B][M1]جانا اگر به جانت بیابم گران نباشی[M2]جانم مباد اگر به عزیزی چو جان نباشی
[B][M1]هان تا قیاس کار خود از دیگران نگیری[M2]کار تو دیگرست تو چون دیگران نباشی
[B][M1]عشقت به دل خریدم و حقا که سود کردم[M2]جانم به غم بخر که تو هم بر زیان نباشی
[B][M1]چون من شمار هیچ بد و نیک برنگیرم[M2]از کارهای خویش که تو در میان نباشی
[B][M1]ای در میان کار کشیده به یک رهم را[M2]واجب چنان کند که چنین بر کران نباشی
[B][M1]جز هجر تو به گرد جهان داستان نباشد[M2]با دوستان به وصل چو همداستان نباشی
[B][M1]گویی که جز به جان و جان یار کس نباشم[M2]جانا به هرچه باشی جز رایگان نباشی
[B][M1]بخرید انوریت به جان و جهان به شرطی[M2]کز وی نهان و دور چو جان و جهان نباشی
[A]
[B][M1]مرا وقتی خوشست امروز و حالی[M2]قدحها پر کنید و حجره خالی
[B][M1]که داند تا چه خواهد بود فردا[M2]بزن رود و بیاور باده حالی
[B][M1]رهی دلسوزتر از روز هجران[M2]میی خوشتر ز شبهای وصالی
[B][M1]ز طبع خود نخواهد گشت گردون[M2]اگر زو شکر گویی یا بنالی
[B][M1]قدح بر دست من نه تا بنوشم[M2]به یاد مجد دین زین‌المعالی
[A]
[B][M1]گر جان و دل به دست غم تو ندادمی[M2]پای نشاط بر سر گردون نهادمی
[B][M1]گر بیم زلف پر خم تو نیستی مرا[M2]این کارهای بستهٔ خود برگشادمی
[B][M1]ور بر سرم نبشته نبودی قضای تو[M2]شهری پر از بتان به تو چون اوفتادمی
[B][M1]واکنون چه اوفتاد دل اندر بلای تو[M2]ای کاش ساعتی به جمال تو شادمی
[B][M1]گر بی‌تو خواست بود مرا عمر کاجکی[M2]هرگز نبودمی و ز مادر نزادمی
[A]
[B][M1]گر من اندر عشق جز درد یاری دارمی[M2]هر زمانی تازه با وصل تو کاری دارمی
[B][M1]ور نکردی خوار تیمار توام در چشم خلق[M2]وز غم و تیمار تو تیمارداری دارمی
[B][M1]هم ز باغ وصل تو روزی گلی می‌چیدمی[M2]گرنه هردم از فلک بر دیده خاری دارمی
[B][M1]نیستی فریاد من چندین ز جور روزگار[M2]گر چو دیگر مردمان خوش روزگاری دارمی
[B][M1]نالهٔ من هر شبی کم باشدی از آسمان[M2]در غمت گر جز کواکب غمگساری دارمی
[B][M1]چون نمی‌گیرد قراری کار من با وصل تو[M2]کاشکی چون عاقلان باری قرار دارمی
[B][M1]روزم از عشقت چو شب تاریک بگذشتی اگر[M2]جز لقب از نور رویت یادگاری دارمی
[A]
[B][M1]یک زمان از غم نیاسایم همی[M2]تا که هستم باده پیمایم همی
[B][M1]می‌کنم تدبیر گوناگون ولیک[M2]بستهٔ تقدیر نگشایم همی
[B][M1]چند باشم دروفای دلبران[M2]چون دمی زیشان نیاسایم همی
[B][M1]جان و دل را در هوای مه‌وشان[M2]جز غم و تیمار نفزایم همی
[B][M1]می‌روم هرجا و می‌جویم مراد[M2]عاقبت نومید باز آیم همی
[A]
[B][M1]بختی نه بس مساعد یاری چنان که دانی[M2]بس راحتی ندارم باری ز زندگانی
[B][M1]ای بخت نامساعد باری تو خود چه چیزی[M2]وی یار ناموافق آخر تو با که مانی
[B][M1]جانی خراب کردم در آرزوی رویت[M2]روزم سیاه کردی دردا که می‌ندانی
[B][M1]گفتی ز رفتن آمد آنکه بدی برویت[M2]بایست طیره‌رویی رو جان که ننگ جانی
[B][M1]عمری به باد دادم اندر پی وصالت[M2]تا خود چه‌گونه باشد احوال این جهانی
[A]
[B][M1]آگه نه‌ای ز حالم ای جان و زندگانی[M2]دردا که در فراقت می‌بگذرد جوانی
[B][M1]عمری همی گذارم روزی همی شمارم[M2]روزی چنان که آید عمری چنانک دانی
[B][M1]هرگز ز من ندیدی یک روز بی‌وفایی[M2]هرگز ز تو ندیدم یک روز مهربانی
[B][M1]در کار من نظر کن بر حال من ببخشای[M2]تا چند بی‌وفایی تا کی ز بدگمانی
[B][M1]ای یار ناموافق رنجیست بی‌نهایت[M2]وی بخت نامساعد کاریست آسمانی
[A]
[B][M1]بنامیزد به چشم من چنانی[M2]که نیکوتر ز ماه آسمانی
[B][M1]اگر چون دیده ودل بودیم دی[M2]بیا کامروز چون جان جهانی
[B][M1]به یک دل وصلت ارزانم برآمد[M2]چه می‌گویم به صد جان رایگانی
[B][M1]اگر با من نیی بی‌تو نیم من[M2]عجب هم در میان هم بر کرانی
[B][M1]خیالت رنجه گردد گه گه آخر[M2]تو نیز این ماه‌گر خواهی توانی
[B][M1]ترا بر من به دل باشد که یارم[M2]مرا از تو گذر نبود که جانی
[B][M1]من از تو روی برگشتن ندانم[M2]تو گر برگردی از من آن تو دانی
[A]
[B][M1]ای غایت عیش این جهانی[M2]ای اصل نشاط و شادمانی
[B][M1]گر روح بود لطیف روحی[M2]ور جان باشد عزیز جانی
[B][M1]گفتی که چگونه‌ای تو بی‌ما[M2]دور از تو بتا چنان که دانی
[B][M1]از درد تو سخت ناتوانم[M2]رنجی برگیر اگر توانی
[B][M1]کردیم به پرسشی قناعت[M2]زین بیش همی مکن گرانی
[B][M1]گر دست‌رسی بدی به بوسی[M2]کاری بودی هزارگانی
[A]
[B][M1]گرد ماه از مشک خرمن می‌زنی[M2]واتش اندر خرمن من می‌زنی
[B][M1]پردهٔ شب را بدین دوری چرا[M2]بر فراز روز روشن می‌زنی
[B][M1]من ز سودای تو بر سر می‌زنم[M2]تو نشسته فارغ و تن می‌زنی
[B][M1]ای ببردستی بطراری ز من[M2]من ندانستم که این فن می‌زنی
[B][M1]آستین بشکرده‌ای بر کشتنم[M2]طبل خود در زیر دامن می‌زنی
[B][M1]تیر مژگان را بگو آهسته‌تر[M2]کو نه اندر روی دشمن می‌زنی
[B][M1]بوسه‌ای من بر کف پایت دهم[M2]مدتی آن بر سر من می‌زنی
[A]
[B][M1]دلم بردی و برگشتی زهی دلدار بی‌معنی[M2]چه بود آخر ترا مقصود از این آزار بی‌معنی
[B][M1]نگار ازین جفا کردن بدان تا من بیازارم[M2]روا داری که خوانندت جهانی یار بی‌معنی
[B][M1]وگر جایی دگر تیزست روزی چند بازارت[M2]مشو غره نگارینا بدان بازار بی‌معنی
[B][M1]همی گفتی که تا عمرم ترا هرگز بنگذارم[M2]کنون حیران بماندستم از این گفتار بی‌معنی
[A]
[B][M1]نام وصل اندر زبانی افکنی[M2]تا دلم را در گمانی افکنی
[B][M1]راست چون جان بر میان بندد دلم[M2]خویشتن را بر کرانی افکنی
[B][M1]از جهان آن دوست داری کاتشی[M2]هر زمان اندر جهانی افکنی
[B][M1]چشمت اندر تیر بارانش افکند[M2]زلف چون در حلق جانی افکنی
[B][M1]چون قرین شادیی خواهم شدن[M2]بر سپهر غم قرانی افکنی
[B][M1]گر کنم در عمر دندانی سپید[M2]در نواله‌ام استخوانی افکنی
[B][M1]پادشاهی در نکویی چت زیان[M2]گر نظر بر پاسبانی افکنی
[B][M1]طالعی داری که خورشیدی شود[M2]سایه گر بر آسمانی افکنی
[B][M1]هجر را گویی که کار انوری[M2]بوک با نام و نشانی افکنی
[B][M1]با سروکاری چنینش درخورست[M2]اینکه در پای چنانی افکنی
[A]
[B][M1]سر آن داری کامروز مرا شاد کنی[M2]دل مسکین مرا از غمت آزاد کنی
[B][M1]خانهٔ صبر دلم کز غم تو گشت خراب[M2]زان لب لعل شکربار خود آباد کنی
[B][M1]خاک پای توام و زاتش سودای مرا[M2]برزنی آب و همه انده بر باد کنی
[B][M1]آخرت شرم نیاید که همه عمر مرا[M2]وعدهٔ داد دهی و همه بیداد کنی
[B][M1]شد فراموش مرا راه سلامت ز غمت[M2]چو شود گر به سلامی دل من شاد کنی
[A]
[B][M1]بی‌گناه از من تبرا می‌کنی[M2]آنچه از خواریست با ما می‌کنی
[B][M1]سهل می‌گیرم خطاکاری تو[M2]ورچه می‌دانم که عمدا می‌کنی
[B][M1]من خود از سودای تو سرگشته‌ام[M2]هر زمان با من چه صفرا می‌کنی
[B][M1]کشتی عمرم شکستست ای عجب[M2]چشمم از خونابه دریا می‌کنی
[B][M1]جان نخواهم برد امروز از غمت[M2]وعدهٔ وصلم به فردا می‌کنی
[B][M1]ناز دیگر می‌کنی هر ساعتی[M2]شاد باش احسنت زیبا می‌کنی
[B][M1]روی خوب تو ترا پشتی قویست[M2]این دلیریها از آنجا می‌کنی
[B][M1]انوری چون در سر کار تو شد[M2]بر سر خلقش چه رسوا می‌کنی
[A]
[B][M1]آخر ای جان جهان با من جفا تا کی کنی[M2]دست عهد از دامن صحبت رها تا کی کنی
[B][M1]چون به جز جور و جفاکاری نداری روز و شب[M2]پس مرا بیغارهٔ مهر و وفا تا کی کنی
[B][M1]باختم در نرد عشقت این جهان و آن جهان[M2]چون همه درباختم با من دغا تا کی کنی
[B][M1]چون کلاه خواجگی یکباره بنهادم ز سر[M2]جان من پیراهن صبرم قبا تا کی کنی
[B][M1]از وفای انوری چون روی گردانیده‌ای[M2]شرم دار از روی او آخر جفا تا کی کنی
[A]
[B][M1]از من ای جان روی پنهان می‌کنی[M2]تا جهان بر من چو زندان می‌کنی
[B][M1]آشکارا گشت رازم تا ز من[M2]خندهٔ دزدیده پنهان می‌کنی
[B][M1]خون دلهای عزیزان ریختن[M2]گرچه دشوارست آسان می‌کنی
[B][M1]زهره کی دارد به کردن هیچکس[M2]آنچه تو از مکر و دستان می‌کنی
[B][M1]هرچه ممکن گردد از جور و جفا[M2]با دل مسکین من آن می‌کنی
[A]
[B][M1]ناز از اندازه بیرون می‌کنی[M2]وز جگر خوردن دلم خون می‌کنی
[B][M1]هرچه من از سرکشی کم می‌کنم[M2]در کله‌داری تو افزون می‌کنی
[B][M1]ماه رخسارت نه بس در میغ هجر[M2]نیز با این جور گردون می‌کنی
[B][M1]چون به یک نوع از جفا تن دردهیم[M2]تازه صد نوع دگرگون می‌کنی
[B][M1]اینت دستی کاندرین بازی تراست[M2]نیک خار از پای بیرون می‌کنی
[B][M1]هر زمان گویی که من نیک آورم[M2]این سخن باری بگو چون می‌کنی
[B][M1]در حساب انوری هرگز نبود[M2]کز تو این آید که اکنون می‌کنی
[A]
[B][M1]باز آهنگ بلایی می‌کنی[M2]قصد جان مبتلایی می‌کنی
[B][M1]با وفاداری که دربند تو شد[M2]هر زمان قصد جفایی می‌کنی
[B][M1]کی شود واقف کسی بر طبع تو[M2]زانکه طرفه شکلهایی می‌کنی
[B][M1]گه گهی گر می‌کنی ما را طلب[M2]آن نه از دل از ریایی می‌کنی
[B][M1]کیمیای وصل تو ناید به دست[M2]زانکه هر دم کیمیایی می‌کنی
[B][M1]هست هم چیزی درین زیر گلیم[M2]یا مرا طال بقایی می‌کنی
[B][M1]گردی از عشاق کشتن شادمان[M2]راست پنداری غزایی می‌کنی
[A]
[B][M1]دوستا گر دوستی گر دشمنی[M2]جان شیرین و جهان روشنی
[B][M1]در سر کار تو کردم دین و دل[M2]انده جانست وان در می‌زنی
[B][M1]برنیارم سر گرم در سرزنش[M2]ساعتی صد بار در پای افکنی
[B][M1]تا همی دانی که در کار توام[M2]رغم را پیوسته در خون منی
[B][M1]چند گویی خونت اندر گردنت[M2]بس به سر بیرون مشو گر کردنی
[B][M1]با منت چندین چه باید کارزار[M2]چون مصاف من ببوسی بشکنی
[B][M1]چون فلک با انوری توسن نگشت[M2]مردمی کن درگذر زین توسنی
[A]
[B][M1]در حسن قرین نوبهار آیی[M2]در جور نظیر روزگار آیی
[B][M1]چون شاخ زمانه‌ای که هر ساعت[M2]از رنگ دگر همی بیارایی
[B][M1]هر وعده که بود در میان آمد[M2]ماند آنکه تو باز در کنار آیی
[B][M1]در کار تو می‌فروشود روزم[M2]آخر تو چه روز را به کار آیی
[B][M1]گویی به سرم که از تو برگردم[M2]تا با سر نالهای زار آیی
[B][M1]سوگند مخور که من ترا دانم[M2]دانم که به قول استوار آیی
[B][M1]گر عشق ز انوری درآموزی[M2]حقا که به کفر یار غار آیی
[A]
[B][M1]این همه چابکی و زیبایی[M2]این چنین از کجا همی آیی
[B][M1]چون مه چارده به نیکویی[M2]چون بت آزری به زیبایی
[B][M1]مه نخوانم ترا معاذالله[M2]مه نهانست تا به پیدایی
[B][M1]ماه سرد و ترست و رنگ‌آمیز[M2]شب دو و بی‌قرار و هرجایی
[B][M1]کی توان کردنت همی مانند[M2]که تو خورشید عالم‌آرایی
[A]
[B][M1]ای همه دلبری و زیبایی[M2]بر دلم هیچ می‌نبخشایی
[B][M1]دل مسکین فدای رنج تو باد[M2]شاید اندی که تو برآسایی
[B][M1]ای سرم را ز دیده لایق‌تر[M2]خونم از دیده چند پالایی
[B][M1]کارم از دست چرخ پرگرهست[M2]چرخ را دستبرد ننمایی
[B][M1]گر بخواهی به حکم یک فرمان[M2]گره هفت چرخ بگشایی
[B][M1]دل به تو دادم و دهم جان نیز[M2]انوری را دگر چه فرمایی
[A]
[B][M1]خه مرحبا و اهلا آخر تو خود کجایی[M2]احوال ما نپرسی نزدیک ما نیایی
[B][M1]ما خود نمی‌شویمت در روی اگرنه آخر[M2]سهلست اینکه گه‌گه رویی بما نمایی
[B][M1]بی‌خرده راست خواهی گرچه خوشت نیاید[M2]بدخوی خوبرویی بیگانه آشنایی
[B][M1]گفتم غمت بکشتم گفتا چه زهره دارد[M2]غم آن قدر نداند کاخر تو آن مایی
[B][M1]الحق جواب شافی اینک چنینت خواهم[M2]دادی به یک حدیثم از دست غم رهایی
[B][M1]گویی بدان میارم کز بد بتر کنم من[M2]من زین سخن نه لنگم تو با که در کجایی
[B][M1]نه برگ این ندارم هان خیر می چگویی[M2]نی دست آن نداری هین زود می چه پایی
[B][M1]گر انوری نباشد کم گیر تیره‌روزی[M2]تو کار خویش می‌کن ای جان و روشنایی
[A]
[B][M1]ای روی تو آیت نکویی[M2]حسن تو کمال خوبرویی
[B][M1]راتب شده عالم کهن را[M2]هردم ز تو فتنه‌ای به نویی
[B][M1]معروف لبت به تنگ‌باری[M2]چونان که دلت به تنگ‌خویی
[B][M1]بردی دل و در کمین جانی[M2]یارب تو از این همه چه جویی
[B][M1]گویی شب وصل با تو گویم[M2]الحق تو کنی خود آنچه گویی
[B][M1]در کوی غمت به جان رسیدم[M2]گفتم تو کجا و در چه کویی
[B][M1]گفتا بدو روزه غیبت آخر[M2]تا چند ز یک سخن که گویی
[B][M1]من هم به جوار زلف آنم[M2]کز عشوه تو در جوال اویی
[A]
[B][M1]ای خوبتر ز خوبی نیکوتر از نکویی[M2]بدخو چرا شدستی آخر مرا نگویی
[B][M1]در نیکویی تمامی در بدخویی بغایت[M2]یارب چه چشم زخمست خوبیت را نکویی
[B][M1]گه دوستی نمایی گه دشمنی فزایی[M2]بیگانه آشنایی بدخوی خوبرویی
[B][M1]گیرم که برگرفتی دست عنایت از من[M2]هر ساعتی بخونم دست جفا چه شویی
[B][M1]جرمم نهی و گویی دارم هزار دیگر[M2]ای زودسیر دیرست تا تو بهانه‌جویی
[A]
[B][M1]قرطه بگشای و زمانی بنشین بیش مگوی[M2]روی بنمای که امروز چنین دارد روی
[B][M1]در عذر و گره موی ببند و بگشای[M2]که پذیرای گره شد تنم از مویه چو موی
[B][M1]ای شده پای دلم آبله در جستن تو[M2]چون به دست آمدیم دل بنه و جست مجوی
[B][M1]سنگ عشق تو چو بشکست سبوی دل من[M2]باز باید زدن آخر بهم این سنگ و سبوی
[B][M1]انوری پای نخواهد ز گل عشق تو شست[M2]گر تو زو دست بشویی چه کنم دست بشوی
[END]