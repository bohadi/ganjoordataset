[START][A]
[B][M1]ز شعر قدر و بها یافتند اگر شعرا
[M2]منم که شعر ز من یافته است قدر و بها
[B][M1]به پیش نادان گر قدر من بود پنهان
[M2]به پیش دانا باشد مقام من پیدا
[B][M1]همی نشایدگفتن که تیره شد خورشید
[M2]اگر نیاید روشنی به دیدهٔ اعمی
[B][M1]شگفت نیست گرم آفتاب سجده برد
[M2]به پیش طبع سخن گوی و خاطر دانا
[B][M1]ولی دریغ که بر من ز شاعری نرسید
[M2]مگر فزونی خصم و تطاول اعدا
[B][M1]چه حیله سازم با دشمنان بی‌آزرم
[M2]چه گوی بازم با روزگار بی‌پروا
[B][M1]وفا ندیدم زین روزگار عهدگسل
[M2]کدام مرد بدیدست ازین عجوز وفا
[B][M1]به‌ پتک جور سپهرا سرم‌ به خیره مکوب
[M2]به سنک کینه جهانا تنم به خیره مسا
[B][M1]به بند خویش بسی ماندی این تن رنجور
[M2]کنون نمودی در بند دشمنانش رها
[B][M1]جلیس من به مه وسال‌، جسم محنت‌کش
[M2]ندیم من به شب وروز، چشم خون‌پالا
[B][M1]به بردباری آن یک چو سد اسکندر
[M2]به خونفشانی این یک چو پهلوی دارا
[B][M1]برون زحد و حصا رنج بینم اندر دهر
[M2]که هست خصم وحسودم برون‌زحد وحصا
[B][M1]حسود چیره شود هرکرا فزود کمال
[M2]مگس پذیره شود هرکجا بود حلوا
[A]
[B][M1]فریاد از این جهان و از این دنیا
[M2]وین رسم ناستوده ی نازببا
[B][M1]برباد رفته قاعدهٔ موسی
[M2]و از یاد رفته توصیهٔ عیسی
[B][M1]توراهٔ گشته توریهٔ بدعت
[M2]انجیل گشته واسطهٔ دعوا
[B][M1]خُلق محمدی شده مستنکر
[M2]دستور ایزدی شده مستثنی
[B][M1]هامون به خود نبیند جزکوشش
[M2]دریا به خود نبیند جز غوغا
[B][M1]گرد قتال خیزد از این هامون
[M2]طوفان مرگ خیزد از این دربا
[B][M1]بر ماهتاب‌، تیر زند کتان
[M2]بر آفتاب‌، تیغ کشد حربا
[B][M1]خون می‌چکد زکلک سیاسیون
[M2]جان می‌طپد ز رای ذوی‌الارا
[B][M1]جور و فساد سرزده درگیتی
[M2]صلح و سدادگم شده از دنیا
[B][M1]قومی پلنگ خوی ز هرگوشه
[M2]درهم فتاده‌اند پلنگ‌آسا
[B][M1]گرگان آدمی رخ و آدم‌خوار
[M2]دیوان آهنین دل و آهن‌خا
[B][M1]آن خون این مکد ز ره پلتیک
[M2]این جان آن کند به ره یاسا
[B][M1]ملک خدای گشته دو صدپاره
[M2]هر ملک را گروهی گنج‌آرا
[B][M1]وآنکه به خیره بر زبر هرگنج
[M2]میران نشسته‌اند چو اژدرها
[B][M1]هریک به دل گرفته بسی امید
[M2]هریک به سر نهفته بسی سودا
[B][M1]هر ساعتی به آرزوی این قوم
[M2]صد جوی خون روان شد ازصحرا
[B][M1]اوکام دل نیافته وز هر سوی
[M2]بینی نشسته با دل خون پالا
[B][M1]چندین هزار مادر بی‌فرزند
[M2]چندین هزار بچهٔ بی‌بابا
[B][M1]ای خود بر نهاده پی پرخاش
[M2]وی تیغ برکشیده پی هیجا
[B][M1]این خون پاک ملت یزدان است
[M2]چندین چنین چه‌پزی بی‌پروا
[B][M1]این باغ ایزد است و درختانش
[M2]با دست حق دمیده چنین زیبا
[B][M1]ای خیره باغ را چه زنی آتش
[M2]وی خر درخت را چه‌خوری بی‌جا
[B][M1]مشکن درخت یزدان را مشکن
[M2]منما تهی گلستان را، منما
[B][M1]*‌
[M2]*‌
[B][M1]هان ای حکیم چندکنی لابه
[M2]هان ای ادیب چند کنی غوغا
[B][M1]لابه به پیش کور نیارد مرد
[M2]غوغا به پیش کر نکند دانا
[B][M1]مردم کرند نیمی و نیمی کور
[M2]ازکور وکر، چه خواهی جز حاشا
[B][M1]آنکو شنید، باد بر او نفرین
[M2]گر خود شنید وکارنبست آن را
[B][M1]وانکو بدید، باد بر او توبیخ
[M2]گر زانکه دید و بار نبست آنجا
[A]
[B][M1]دگر باره خیاط باد صبا
[M2]بر اندام گل دوخت رنگین قبا
[B][M1]بسی حله آورد و ببرید و دوخت
[M2]به نوروز، خیاط باد صبا
[B][M1]یکی را به بر ارغوانی سلب
[M2]یکی را به تن خسروانی ردا
[B][M1]ز اصحاب بستان که یکسر بدند
[M2]برهنه تن و مفلس و بینوا
[B][M1]به دست یکی بست زیبا نگار
[M2]به پای یکی بست رنگین حنا
[B][M1]بیاراست بر پیکر سروبن
[M2]یکی سبزکسوت زسرتا به پا
[B][M1]برافکند بر دوش بید نگون
[M2]ز پیروزه درّاعه‌ای پربها
[B][M1]بسی ساخت بازبچه و پخش کرد
[M2]به اطفال باغ ازگل و ازگیا
[B][M1]به دست یکی پیکری خوب‌چهر
[M2]به چنگ یکی لعبتی خوش‌لقا
[B][M1]یکی‌بسته شکلی‌به‌رخ بلعجب
[M2]یکی هشته تاجی به سر خوشنما
[B][M1]یکی را به بر طرفه‌ای مشگ‌بیز
[M2]یکی را به کف حلقه‌ای عطرسا
[B][M1]پس آنگه بسی عقد گوهر ز هم
[M2]گسست و پراکندشان بر هوا
[B][M1]درخت شکوفه ده انگشت خویش
[M2]فراپیش کرد و ربود آن عطا
[B][M1]سیه ابر توفنده کز جیش دی
[M2]جدا مانده در کوه جفت عنا
[B][M1]بر آن شد که آید به یغمای باغ
[M2]بتاراجد آن ایزدی حله‌ها
[B][M1]برآمد خروشنده از کوهسار
[M2]بپیچید از خشم چون اژدها
[B][M1]که ناگاه باد صبا دررسید
[M2]زدش چند سیلی همی برقفا
[B][M1]بنالید از آن درد ابر سیاه
[M2]شد آفاق از ناله‌اش پرصدا
[B][M1]تو گفتی سیه بنده‌ای کرده جرم
[M2]دهد خواجه اکنون مر او را جزا
[B][M1]ببارد ز مژگان سرشک آنچنان
[M2]کزان تر شود باغ و صحن سرا
[B][M1]گه از خشم دندان نماید همی
[M2]بتابد ز دندانش نور و ضیا
[B][M1]ببالد چمن زان خروش و غریو
[M2]بخندد سمن زان فغان و بکا
[B][M1]جنان کز خروشیدن کوس رزم
[M2]بخندد همی لشکر پادشا
[B][M1]نگه کن به ایران ز ده سال پیش
[M2]ز آشوب و غوغا و قحط و غلا
[B][M1]خزینه تهی‌تر ز مغز وزیر
[M2]ذخیره تهی‌تر از آن هر دوتا
[B][M1]ادارات‌، ویرانه و بی‌حقوق
[M2]سپاهی‌، برهنه تن و بینوا
[B][M1]سر ماه‌، دولت به دریوزگی
[M2]شده بر در اجنبی چون گدا
[B][M1]روان هر طرف جیش بیگانگان
[M2]به یغمای این ملک داده صلا
[B][M1]به هرگوشه‌ای ظالمی مقتدر
[M2]به هر دسته‌ای مفسدی مقتدا
[B][M1]شنیده خردمند هر بامداد
[M2]ز نابخردان تهمت و ناسزا
[B][M1]ز مردم کشان خون مردم هدر
[M2]ز غارتگران مال ملت هبا
[B][M1]شده ملک گیلان و مازندران
[M2]به تاراج بیگانه و آشنا
[B][M1]به هر برزن وکوی گرد آمده
[M2]پی مفسدت لشگری زاشقیا
[B][M1]به‌شهر ری اندر به هریک دو ماه
[M2]شده چند بیچاره فرمانروا
[B][M1]وطن‌دوستان‌سر ز خجلت به زیر
[M2]ولی سفگان گرم چون و چرا
[B][M1]درین حالت زار ناگه ز غیب
[M2]برآمد یکی دست زورآزما
[B][M1]نجنبید از هیبتش آب از آب
[M2]لهیب فتن سرد شد جابجا
[B][M1]تو بودی که‌ در جنگ‌ خونین ‌رشت
[M2]سپر ساختی تن به تیر بلا
[B][M1]تو بودی که کردی به رزم جنوب
[M2]به دربا و صحرا تن خود فدا
[B][M1]تو بودی که گرگان ز نیروی تو
[M2]تهی شد ز یک گله گرگ دغا
[B][M1]توبودی کز آن پست و تیره مغاک
[M2]رساندی وطن را به اوج علا
[B][M1]همیدون به شرح هنرهای تو
[M2]زبان رهی قاصر است از ثنا
[B][M1]مگر وام خواهم ز تیمورتاش
[M2]زبانی فصیح و بیانی رسا
[B][M1]هم ازکلک او مایه خواهم همی
[M2]مگر کلک او مایه بخشد مرا
[B][M1]پس آنگه زصد دفتر مدح تو
[M2]توانم مگر کرد سطری ادا
[B][M1]دریغا جدا ماندم از مهر شاه
[M2]ز بس گفت دشمن بدم در قفا
[B][M1]چو من نیکخواهی کم آید به‌دست
[M2]سخن گستر و ثابت و باوفا
[B][M1]نروبیده اندر دلش بیخ آز
[M2]نخشکیده در چشمش آب حیا
[B][M1]وطنخواه و بیدار و باتجربت
[M2]نوبسنده و ناطق و پارسا
[B][M1]به کار سیاست صدیق و دلیر
[M2]گریزان ز زرق و فریب و ربا
[B][M1]برون‌ ز اختصاصی که دارم به شعر
[M2]ببستم زهر علم طرفی جدا
[B][M1]ز اصل لغات و ز اصل خطوط
[M2]ز اصل ملل کامدند ازکجا
[B][M1]ز پیدایش خاک و استارگان
[M2]ز حیوان و انسان و آب و گیا
[B][M1]زگفتار داروبن و سر حیواه
[M2]ز تبدیل و از نشو و از ارتقا
[B][M1]ز تصنیف‌ الحان‌ و از صرف و نحو
[M2]ز تشریح و تاریخ و جغرافیا
[B][M1]فزون زین هنرها که از هر یکش
[M2]مرا خاست خصمی پلید و دغا
[B][M1]مرا این هنرها ز درگاه تو
[M2]جداساخت‌ای شاه کشورگشا
[B][M1]چه غم گر بمیرم به کام حسود
[M2]که ماند پس از من ز من شعرها
[B][M1]همه پخته مانند سیم رده
[M2]همه سخته مانند زر طلا
[B][M1]گر از شعر شاید که پوشش کنند
[M2]بپوشد زمانه ز شعرم کسا
[B][M1]حسودان ما هم بمیرند نیز
[M2]منزه شود دستگاه قضا
[B][M1]قضاوت ز روی عدالت شود
[M2]نه از روی بیداد وبخل و جفا
[B][M1]سخن‌های‌ ما خود ز دل‌ خاسته‌ است
[M2]در آن نیست یک‌ذره ریو و ریا
[B][M1]به نیک و بدکار ما پی برند
[M2]پس از ما، چو خوانند اشعار ما
[B][M1]بر آنم که شعرم نگوید دروغ
[M2]وگر چندگوبد سخن در قفا
[B][M1]بوبژه که در شعرم اغراق نیست
[M2]صریح است و پاکیزه و جانفزا
[B][M1]به لفظ ار به کس اقتفا کرده‌ام
[M2]به معنی نکردم به کس اقتفا
[B][M1]تنحل نکردم به شعر اندرون
[M2]نسازد به دریوزه اهل غنا
[B][M1]تتبع بسی کرده‌ام لاجرم
[M2]توارد اگر شد تفضل نما
[B][M1]بلای توارد بلایی است صعب
[M2]به یزدان گریزم من از این بلا
[B][M1]ببین دفتر فرخی و سروش
[M2]که مصراع‌ها نیست از هم جدا
[B][M1]من اینسان توارد ندارم به شعر
[M2]که نبود مرا حافظه بی‌وفا
[B][M1]مرا عیب کردند در سبک نظم
[M2]که این باستانی سخن تاکجا
[B][M1]همم عیب کردند درکار نثر
[M2]که این شیوه ی تازه باری چرا
[B][M1]ندانند کان باستانی سخن
[M2]کلیدی‌است‌درفضل ،‌مشگل گشا
[B][M1]زبان را نگه دارد از انحطاط
[M2]سخن را نگه دارد از انحنا
[B][M1]ولی نثر پیشین چنان ابتر است
[M2]که مقصود را کرد نتوان ادا
[B][M1]همان‌نظم،‌ خاص ‌است و نثر است عام
[M2]نداند کس ار شعر، باشد روا
[B][M1]ولی نثر را گر ندانند خلق
[M2]ابا معرفت کی شوند آشنا
[B][M1]در ایران به تازی نبشتند نثر
[M2]که در نثر تازی فراخ است جا
[B][M1]به نثر اعتنایی نبوده است پیش
[M2]که بوده است افزون به شعر اعتنا
[B][M1]بود سخت‌، بنیان نظم دری
[M2]ز آرایش و لون و برگ و نوا
[B][M1]ولی نثر تازی ز نثر دگر
[M2]بسی بیش دارد جمال و بها
[B][M1]بجز چند دفتر ز پیشینیان
[M2]که تقلید از آنان بود نابجا
[B][M1]نشان ده اگر هست نثری تمام
[M2]که ‌بر جای پایش توان هشت پا
[B][M1]ازبرا به نثر نوبن تاختم
[M2]کز آن حاجت قوم گردد روا
[B][M1]گر این طرز تحریر بودی گزاف
[M2]نراندی بر آن هرکسی مرحبا
[B][M1]نکردی به هر مغز چون مل اثر
[M2]ندادی به هر بزم چون گل صفا
[B][M1]هرآن چیز کان را پسندند خلق
[M2]سراسر صوابست و جز آن، خطا
[B][M1]دربغا که‌ خیره است ‌چشم حسود
[M2]نبیند به جز عیب خلق خدا
[B][M1]گرت صد هنر باشد و عیب یک
[M2]صدت عیب گیرد حسود دغا
[B][M1]حسودان به پیغمبر هاشمی
[M2]ببستند از اینگونه بس افترا
[B][M1]که شعر است‌قرآن و بی‌معنیست
[M2]الف لام میم و الف لام را
[B][M1]چو گرک حسد مصطفی را گزید
[M2]تو گوبی که آهو نگیرد مرا؟‌!
[B][M1]الا تا گلستان به فصل بهار
[M2]چو روی نکو‌بان شود دل گشا
[B][M1]سرت سبز باد و تنت زورمند
[M2]تو را دولت و دولتت را بقا
[B][M1]وطن باد در سایهٔ عدل تو
[M2]برومند و بالنده و باصفا
[A]
[B][M1]نوبهار آمد و شدگیتی دیگرگونا
[M2]باغ رنگین شد از خیری و آذریونا
[B][M1]رده بستند به باغ اندرکل‌های جوان
[M2]جامه‌ها رنگین چون لشگر ناپلیونا
[B][M1]سرخ گل خنده زد و مرغ شباوبزگریست
[M2]از لب کارون تا ساحل آبسگونا
[B][M1]برگ سبزآورد آن زرد شده شاخ درخت
[M2]کودک نوزاد آن پیر شده عرجونا
[B][M1]گل طاوسی ما نا صنم سامری است
[M2]عرعر وناژو چون موسی وچون هارونا
[B][M1]ارغوان هست یکی خیمهٔ نورنگ شده
[M2]کامده بیرون از خم بقم اکنونا
[B][M1]پیچک لاغر آویخته در دامن سرو
[M2]مثلی باشد از لیلی و از مجنونا
[B][M1]دشت قرمز شد یکپارچه از لالهٔ سرخ
[M2]ربخته گویی در دشت فراوان خونا
[B][M1]یا برون‌آمده از خاک و پراکنده شده است
[M2]با یکی زلزله‌، گنج کهن قارونا
[B][M1]قطرهٔ باران آویخته از برگ شقیق
[M2]چون زگوش بت دوشیزه در مکنونا
[B][M1]از پس نرگس آمدگل شب‌بوی سفید
[M2]وز پس شب‌بو بشگفت گل میمونا
[B][M1]گونه گون از بریک مرز بنفشه بدمید
[M2]وز بر مرز دگر سنبل گوناگونا
[B][M1]دو بنفشه‌است یک‌افرنجی و دیگر طبری
[M2]طبری خرد است اما به شمیم افزونا
[B][M1]شب‌بو و اطلسی و میخک و میناگویی
[M2]کرده فرش چمن از دیبه سقلاطونا
[B][M1]شمعدانی‌است فروزندهٔ هر باغ که هست
[M2]تا مه مهر ز فروردین روزافزونا
[B][M1]بنگر آن‌شب‌بوی صد پر که‌نسیم‌خوش او
[M2]به مشام آید از آذر تاکانونا
[B][M1]سوسن و زنبق با داشتن چند زبان
[M2]راست چون دانشمندان خمشند اکنونا
[B][M1]لیک با نیم زبان بر گل سوری بلبل
[M2]بیت‌ها خواند گه سالم و گه مخبونا اا
[B][M1]گل آزرمی‌ ازشرم سرافکنده به زیر
[M2]که چرا غازه کشیده گل آزرگونا
[B][M1]بهرتعلیم شکوفه‌، باد از شاخ درخت
[M2]گه الف سازد گه دال کند گه نونا
[B][M1]وان چکاوک به لب جوی پی صید هوام
[M2]همچو مارافسا پیوسته کند افسونا
[B][M1]صبحگه‌جمله گلان‌روی به خورشیدکنند
[M2]که بر او هستند از روز ازل مفتونا
[B][M1]شد جهان خرم و خرم شد دل‌های حزین
[M2]من چنین محزون چونا که بمانم چونا
[B][M1]چون‌ زیم‌ محزون‌ اکنون که‌جان‌ شد چو بهشت
[M2]به بهشت اندر یک دل نبود محزونا
[B][M1]خرمی بر ما شایدکه به سالی زین پیش
[M2]رخت افکندیم از شهر سوی هامونا
[B][M1]همچو مسعودکه بیرون شد از قلعهٔ نای
[M2]عاقبت رفتیم از محبس ری بیرونا
[B][M1]دشت البرزکنون جای فقیرانهٔ ماست
[M2]آن کجا بود نشستنگه افریدونا
[B][M1]فلکی دارد روشن‌، افقی دارد نغز
[M2]چشم‌اندازی چون دفتر انگلیونا
[B][M1]آفرین باد به البرزکه از عکس وی است
[M2]هرچه نقش است به سقف فلک گردونا
[B][M1]ما ز البرز دو فرسنگ به دوریم ولیک
[M2]او چنان آید در چشم که هست ایدونا
[B][M1]که بر او پیچند ازپرتو خور زربفتا
[M2]که در او بافند از ابر سیه اکسونا
[B][M1]چون سردانا مشحون ز هواهای بلند
[M2]قله‌اش سال و مه از برف بود مشحونا
[B][M1]دامنش چون دل عاشق کمرش چون رخ یار
[M2]به هوای خون و خوش‌منظرگی مقرونا
[B][M1]چون به تابستان بر برگ درختش نگری
[M2]از درخشانی گواکه بود مدهونا
[B][M1]عرب ار دیدی آن خوب فواکه کانجاست
[M2]برنخواندی به قسم والتین والزیتونا
[B][M1]باغ در باغ و گل اندر گل و قصر اندر قصر
[M2]هریکی قصر یکی جوی به پیرامونا
[B][M1]خاصه آن باغ کجا هست نشستنگه شاه
[M2]که بهشتی است فرود آمده از گردونا
[B][M1]کوه اگر حایل آن باغ نبودی بودی
[M2]از لب رود ارس تا به لب جیحونا
[B][M1]این چنانست که استاد دقیقی فرمود
[M2]«‌مهرگان آمد جشن ملک افریدونا»
[A]
[B][M1]سحابی ‌قیرگون برشد ز دریا
[M2]که قیراندود شد زو روی دنیا
[B][M1]خلیج فارس گفتی کز مغاکی
[M2]به دوزخ رخنه کرد و ریخت آن‌جا
[B][M1]بناگه چون بخاری تیره و تار
[M2]از آن چاه سیه سر زد به بالا
[B][M1]علم زد بر فراز بام اهواز
[M2]خروشان قلزمی جوشان‌ و دروا
[B][M1]نهنگان در چه دوزخ فتادند
[M2]وز ایشان رعدسان برخاست هرا
[B][M1]هزاران اژدهای کوه پیکر
[M2]به گردون تاختند از سطح غبرا
[B][M1]بجست از کام آنان آتش و دود
[M2]وزان شد روشن و تاربک صحرا
[B][M1]هزیمت شد سپهر از هول و افتاد
[M2]ز جیبش‌ مهرهٔ‌ خورشید رخشا
[B][M1]تو گفتی کز نهان اهریمن زشت
[M2]شبیخون زد به یزدان توانا
[B][M1]برون پرید روز از روزن مهر
[M2]نهان شد در پس دیوار فردا
[B][M1]شب تاری درآمد لرز لرزان
[M2]چو کور بی‌عصا در سخت سرما
[B][M1]ز برق اورا به کف شمعی که‌هردم
[M2]فرو مرد از نهیب باد نکبا
[B][M1]خلیج فارس ناگه گشت غربال
[M2]ز بالا بر سر آن تیره بیدا
[B][M1]طبیعت خنده زد چون خندهٔ شیر
[M2]زمانه نعره زد چون غول کانا
[B][M1]زمین پنهان شد اندر موج باران
[M2]که از هر سو درآمد بی‌محابا
[B][M1]خط آهن میان موج گفتی
[M2]ره موسی است اندر قعر دریا
[B][M1]خروشان و شتابان رود کارون
[M2]درافزوده به بالا و به پهنا
[B][M1]رخ سرخش غبارآلود و تیره
[M2]چو روی مرد جنگی روز هیجا
[B][M1]ز هر سو موج‌ها انگیخت چون کوه
[M2]که شدکوه از نهیبش زیر و بالا
[B][M1]به تیغ موج‌هایش کف نشسته
[M2]چو برف دیمهی بر کوه خارا
[B][M1]نفس در سینه‌ها پیچیده از بیم
[M2]که ناگه چتر خسرو شد هویدا
[B][M1]چو کارون دید شه را تیزتر شد
[M2]چو مستی کش زنی سیلی بعمدا
[B][M1]جهاز آتشین بر سطح کارون
[M2]به ‌رقص افتاد چون می‌ خورده برنا
[B][M1]و یا مانندهٔ نر اشتری مست
[M2]کز آهنگ حدی برخیزد از جا
[B][M1]شهنشه بر سر کارون قدم سود
[M2]بخفت آن شرزه شیر ناشکیبا
[B][M1]بلی دیوانه چون زنجیر بیند
[M2]فرامش گرددش آشوب و غوغا
[B][M1]می حب‌الوطن خوردست خسرو
[M2]کی از دیوانه دارد مست پروا؟
[B][M1]پس‌ از شه میر خوزستان گمان برد
[M2]که کارون خفت ‌و برگشت از معادا
[B][M1]ز شه شد دور و ناگاهان فروماند
[M2]در آن غرقاب هول‌انگیز، تنها
[B][M1]فروبلعیدش آن گود دژآهنگ
[M2]چو پشه کافتد اندر کام عنقا
[B][M1]ولیک از بیم شه بیرونش افکند
[M2]وز آن کرداب ژرفش کرد پیدا
[B][M1]کشیدندش برون از چنگ کارون
[M2]چو بودش بر شه گیتی تولا
[B][M1]ازین غفلت به خود پیچیدکارون
[M2]وزین خجلت گرفتش خوی‌ سراپا
[B][M1]پذیرفتار شد کاندر ولایت
[M2]نیازد زین سپس دست تعدا
[B][M1]نهنگانش نیازارند مردم
[M2]نه طوفانش بیو بارد رعایا
[B][M1]برو سدها ببندد شاه گیتی
[M2]وزو جرها گشاید شاه دنیا
[B][M1]نهد گردن به‌بند شهریاری
[M2]نماید خاک خوزستان مصفا
[B][M1]بود چونان که بد در عهد شاپور
[M2]شود چونان که شد در عهد دارا
[B][M1]بروباند ز اهواز اصل شکر
[M2]پدید آرد ز ششتر نسج دیبا
[B][M1]به پیوندد ز فیضش قصر در قصر
[M2]ز بند شوشتر تا خور موسی
[B][M1]کند برطرف بهمن شیر و حفار
[M2]هزاران قریهٔ آباد انشا
[B][M1]شهنشه عذر کارون درپذیرفت
[M2]بدان پذرفت‌کاری‌های زیبا
[B][M1]بود هرچند جرم بندگان بیش
[M2]گذشت شاه افزونست از آنها
[A]
[B][M1]بس کن از این مکابره ای غوک ژاژخا
[M2]خامش‌، گرت هزار عروسیست‌، ور عزا
[B][M1]ای دیو زشتروی‌، رخ زشت را بشوی
[M2]ورنه در آب جوی مزن بیش دست و پا
[B][M1]آن غوک سبزپوش برآن برگ پیلگوش
[M2]جسته کمین خموش و دو دیده سوی سما
[B][M1]چون زاهدی عنود، به سجادهٔ کبود
[M2]برکرده از سجود، سر و روی با خدا
[B][M1]گر بگذرد ز پیشش‌، پروانه‌ای ضعیف
[M2]بر وی کمین گشاید، آن زاهد دغا
[B][M1]بی‌رنج گیر و دار بیوباردش به قهر
[M2]چونان که آدمی را اوبارد اژدها
[B][M1]غوک کبود چهر، شده خیره بر سپهر
[M2]خواهد مگر ز مهر، فلک دوزدش قبا
[B][M1]«‌ای‌ غوک جنگلوک چو پژمرده‌ برگ کوک(‌)»
[M2]«‌خواهی که‌چون چگوک بپری سوی‌هوا»
[B][M1]زادی ز مام خود، به یکی رودهٔ دراز
[M2]بک بچگان رده شده در آن درازنا
[B][M1]تا باغبان بجنبید، آن روده درگسست
[M2]شد خوزهٔ غدیر زکفلیزوان(‌) ملا
[B][M1]زان‌روده برشدی سر وتن گرد و دم نحیف
[M2]چون کرمکان بکردی در برکه آشنا
[B][M1]چون یافتی کمالی آن پوست بفکنی
[M2]خردک همی برآید برتنت دست وپا
[B][M1]از برکه اندر آیی نرمک میان خوید
[M2]وزکوچکی ز خوید نداند کسی ترا
[B][M1]از آفتاب و باد نگهداردت گیاه
[M2]وزکرمکان خرد به پیش آیدت غذا
[B][M1]آموزگار، دهر و پرستارت آفتاب
[M2]استارگانت یار و شب و روزت اقربا
[B][M1]در هر زمین و آب که آنجا چراکنی
[M2]همرنگ آن زمین فتدت رنگ بر قبا
[B][M1]در خاک تیره‌، تیره و در خاک زرد، زرد
[M2]در جای سبزه سبز و به جای سیه سیا
[B][M1]این جادویی از آنت بیاموخت روزگا‌ر
[M2]کز شرّ دشمنان منافق شوی رها
[B][M1]دیری بنگذرد که جوان و کلان شوی
[M2]در جست و خیزآیی ودر نشو و در نما
[B][M1]همزادگانت بیشترین از میان روند
[M2]تو لیک چیره‌آیی درکوشش بقا
[B][M1]گیرد فروغ‌، چشمت وگیرد نگار، جلد
[M2]گردد قوی رگ وپی وگردد فزون دها
[B][M1]زانپس مراد و بویهٔ جفت آیدت بلی
[M2]اشکم چوگشت سیر، دگرگون شود هوا
[B][M1]هر شب سرود نرم سرایی به یاد جفت
[M2]تا بشنوی ز سویی، آواز آشنا
[B][M1]چون مه شدی به حلقه غوکان درون شوی
[M2]شب چون درافکند به سرآن قیرگون ردا
[B][M1]ازگوشه‌ای درآیی و رانی تحیتی
[M2]وز جمع مهتران شنوی بانگ مرحبا
[B][M1]لختی خموش مانی و بینی که بردمید
[M2]از هر طرف سری و ز هرسر یکی نوا
[B][M1]آن یک به خصم حاضرگوید: برو، برو
[M2]این یک به یار غایت گوید: بیا، بیا
[B][M1]شرم آیدت نخست چو بینی که آن گروه
[M2]یکباره کارشان تو بگایست و من بگا
[B][M1]زان پس حسد بری چو به بینی که غوک نر
[M2]بر غوک ماده جست و بپیچید و شد جدا
[B][M1]رفتار دوستان به تو باری اثرکند
[M2]آری مؤثر است محیط جهان به ما
[B][M1]تدبیرها کنی و به خود شکل‌ها دهی
[M2]تاآیدت به چنگ‌ یکی غوک خوش لقا
[B][M1]می‌بینمت که از همگان گوی برده‌ای
[M2]کایدون رسد به گوش‌، غریوت چو کرنا
[B][M1]چشمی فراخ داری و حلقی فراخ‌تر
[M2]رانی بسی ستبر و بری همچو متکا
[B][M1]چون دشمنی به بینی اندر طپی به آب
[M2]کرده بکش دو دست و روان کرده پای‌ها
[B][M1]از تک چو بر سر آیی و سربرکنی ز آب
[M2]گیری به دست ساحل و پاها کنی رها
[B][M1]دست از پی گرفتن و پای از پی شدن
[M2]این خوی آدمیست تو چون کردی اقتدا؟
[B][M1]نی نی که اقتدا به تو کردست آدمی
[M2]کز تو گذشته است در ادوار ارتقا
[B][M1]در قعرآب حبس نفس می کنی‌، ولیک
[M2]گر دیر بر سر آیی‌، لاشک شوی فنا
[B][M1]از بام تا به شام‌، تو و همگنان تو
[M2]هستید مست عربده و کینه و مرا
[B][M1]من خسته در حظیرهٔ گرم اندرون بتاب
[M2]خوابم ز سر پریده از آن حرب و ماجرا
[B][M1]این خانه نیست مصر و من از قبطیان نیم
[M2]موسی دعا نکرد، چرا خاست این بلا؟
[B][M1]فرمود بوعلی که چو غوکان فزون شوند
[M2]بگریز از آنکه آید اندر پیش وبا
[B][M1]اکنون فزون شد ستید اندر سرای من
[M2]وز من ربود خواهید این باغ واین سرا
[B][M1]اندر حدیث‌، کشتن تو نارواست‌، لیک
[M2]یک ره بر آن سرم که کنم کار ناروا
[B][M1]آن برکه را تهی کنم از آب و افکنم
[M2]چندین هزار غوک لعین را به زبرپا
[B][M1]کاین برکه جایگاه فسادست و نام اوست
[M2]بنگاه فسق و جای زنا، مرکز شقا
[B][M1]دار فریب و خانه جور و سرای کفر
[M2]بنگاه جهل و حوزهٔ کذب و در ریا
[B][M1]در زندگیت هرگز دردی دوا نشد
[M2]لیکن ز کشتهٔ تو شود دردها دوا
[B][M1]آوخ که مرغ و بره اجازت نمی‌دهند
[M2]ورنه که گردنت شدی از گرد ران جدا
[B][M1]بیتی ز اوستاد لبیبی‌، بدین نمط
[M2]برخواندم و نبشت و بدان کرد اقتفا
[B][M1]آن بیت را من ایدون پیوند ساختم
[M2]دریابد آن که دارد در پارسی ذکا
[A]
[B][M1]تا تاختند بی‌هنران در مصاف‌ها
[M2]زد زنگ‌، تیغ‌های هنر در غلاف‌ها
[B][M1]ناچار تن زند ز مصاف مخنثان
[M2]آن کس که‌برشکست به‌مردی ‌مصاف‌ها
[B][M1]تا لافزن نمود زبان هنر دراز
[M2]ی‌ت‌باره کرد خوی‌، زبان‌ها به لاف‌ها
[B][M1]تا تیره دُرددن به می صاف چیره گشت
[M2]ماندند دُردها و رمیدند صاف‌ها
[B][M1]پرورده شد به طرد حقایق دماغ‌ها
[M2]گسترده شد بگرد طبایع گزاف‌ها
[B][M1]بر باد رفت قاعدهٔ اجتماع‌ها
[M2]وز هم گسست رابطهٔ ائتلاف‌ها
[B][M1]مردم ز طوف کعبهٔ عزت کرانه کرد
[M2]بگرفت گرد خانهٔ عزّی طواف‌ها
[B][M1]مردی به خاک خفت ازین بی‌حمیتان
[M2]عفت به باد رفت از این بی‌عفاف‌ها
[B][M1]رفتند خواجگان کریم و نماند نام
[M2]زان اصطناع‌ها و از آن انتصاف‌ها
[B][M1]آئین دیرباز دگرگونه گشت و شد
[M2]وارون طواف‌ها و دگرگون مطاف‌ها
[B][M1]نامردی زمانه نگر کزین صطبل
[M2]بر قصرها شدند فراجاف جاف‌ها
[B][M1]آبستنان حرص چمان پیش صف بار
[M2]وز بار حرصشان به زمین سوده‌ناف‌ها
[B][M1]آن یک امیر لشکر و این یک‌ وزیر جنگ
[M2]لعنت برین مضاف‌الیه و مضاف‌ها
[B][M1]آزاد جاهلان وگشاده زبان‌، خران
[M2]بسته مدرسان و فقیهان به خواف‌ها اا
[B][M1].............. ..............
[M2]............................
[B][M1]اکنون ‌لحاف و بستر‌، سنجاب و خز کنند
[M2]آنان که پاره بد به کتفشان لحاف‌ها
[B][M1]وقتست تا میان چمن عاملان دی
[M2]بر گلبنان کنند ز نو اعتساف‌ها
[B][M1]تا زاغ‌ها به باغ گشادند حنجره
[M2]بستند نای‌، زمزمه خوان زندباف‌ها
[B][M1]خفاش ها شدند از اشکفت‌ها برون
[M2]طاووس‌ها شدند نهان در شکاف‌ها
[B][M1]شهبوف‌ها شدند مهاجم به قصرها
[M2]سیمرغ‌ها شدندگریزان به قاف‌ها
[B][M1]...........................
[M2]....... ... .... ..............
[B][M1]کل را وفاق پیشه بدو بید را خلاف(‌)
[M2]پنهان وفاق‌ها شد و عریان خلاف‌ها
[B][M1]زودا که بوستان فضیلت خزان شود
[M2]زبن انقلاب کشور و این اختلاف‌ها
[B][M1]کندیم و کافتیم و بهر سو شتافتیم
[M2]دیدیم سبع‌های سمان و عجاف‌ها‌
[B][M1]الا سه چار یار پراکنده گرد دهر
[M2]چیزی نیافتیم از آن کند و کاف‌ها
[B][M1]هان ای‌ شعاع ملک ز یاران‌ یکی تویی
[M2]نزد من از بزرگترین اکتشاف‌ها
[B][M1]پیوسته فحل طبع تو با بکر فکر نغز
[M2]دارد درون حجلهٔ دانش زفاف‌ها
[B][M1]بر چامهٔ بدیع تو صدآفرین که داشت
[M2]خنگ هنر بهر نقطش انعطاف‌ها
[B][M1]آن حله بود بافته از تار و پود فضل
[M2]کانسان نبافتند دگر حله باف‌ها
[B][M1]از کوثر معانی شیرین و لفظ عذب
[M2]کرده است ساقی هنرت اغتراف‌ها
[B][M1]قندیست پارسی که‌شکرپاسخان ری
[M2]در پر حلاوتیش کنند اعتراف‌ها
[B][M1]تا نیست درکریمی یزدان مخالفت
[M2]تا هست در قدیمی گیهان خلاف‌ها
[B][M1]حی قدیمت ازکرم و بخشش عمیم
[M2]اندرکنیف لطف کناد اکتناف‌ها
[B][M1]بندد به کارنامهٔ فضلت طرازها
[M2]بخشد زکارخانهٔ فیضت کفاف‌ها
[A]
[B][M1]ز دانایی بنالد مرد دانا
[M2]که دانا را خرد بندی است برپا
[B][M1]ز سیری کرده قی در هند، راجه
[M2]گرسنه خفته «‌روسو» در اروپا
[B][M1]فرو ماند به کرباسی کشاورز
[M2]مخنث گام بگذارد به دیبا
[B][M1]عزیز بی‌جهت در خز و توزی
[M2]یتیم بی‌پدر بر خار و خارا
[B][M1]اگر قسمت‌به‌سعی است و به کوشش
[M2]چنان کاندر قران فرمود مولا
[B][M1]چرا پیوسته قومی در تنعم
[M2]چرا همواره جمعی در تقلا
[B][M1]چرا یک قوم در زببنده ملبس
[M2]چرا یک قوم در چرکینه چوخا
[B][M1]بهٔک‌دم‌روکفلر بی‌زحمت و رنج
[M2]ربوده قسمت یک عمر جولا
[B][M1]امیر ناتوان درکوشک خفته
[M2]به صف مرده سلحشورتوانا
[B][M1]وگرقسمت به‌نیرنگ‌است‌و تدبیر
[M2]در آن سعی و تکاپو نیست پیدا
[B][M1]پس آن پیغمبران و آن حکیمان
[M2]پس آن دستورهای نغز و شیوا
[B][M1]ز انجیل آمده تا عهد تورات
[M2]ز قرآن آمده تا زند وستا
[B][M1]ز سقراط گزین تا عهد «‌لوتر»
[M2]ز زرتشت مهین تا پور سینا
[B][M1]همان آموزگاران خلایق
[M2]همان اخلاق‌فرمایان دنیا
[B][M1]همان خون‌ها که خوردند آن بزرگان
[M2]نصیحت‌ها که فرمودند بر ما
[B][M1]همه یاوه‌ است و هیچاهیچ و معدوم‌؟
[M2]همه ژاژست و پیچاپیچ و بیجا؟
[B][M1]اگر نفس بشر با دد قرین است
[M2]چرا دد بر دو دست است و تو بر پا
[B][M1]چرا دد نگذرد از برکهٔ تنگ
[M2]تو پرّان بگذری از ژرف دریا
[B][M1]چرا گریی تو و او نیست گریان؟
[M2]چرا گویی تو و او نیست گویا
[B][M1]چرا آیی تو از مغرب به مشرق
[M2]نیاید آهو از صحرا به صحرا
[B][M1]چرا وحشت کند او در غریبی؟
[M2]تو در هر جا درآیی بی‌محابا
[B][M1]دده دندان نیالاید به همجنس
[M2]تو ساغرها کشی از خون اعدا
[B][M1]وگر گفتارهای لیل و داروین
[M2]چنان باشد که تو گویی همانا
[B][M1]نه‌او در بند تفکیک‌است‌ و ترکیب
[M2]نه او در فکر ایجاد است و انشا
[B][M1]دو سه درسی ز بر کرده طبیعی
[M2]که میراث آید از احیا به احیا
[B][M1]تو هر دم چیزها یابی به فکرت
[M2]که آن نایافته اجداد و آبا
[B][M1]پس این فکرتو میراث پدر نیست
[M2]کمال نفس تو است ای پور زببا
[B][M1]کمال نفس ارمانی طبیعی است
[M2]درین ارمان تو ممتازی ز اشیا
[B][M1]گیاه و جانور مقهور دهرند
[M2]تویی مقهور فکر خویش تنها
[B][M1]کشد نفس تو زی فوق‌الطبیعه
[M2]کشد نفس هیون زی سطح غبرا
[B][M1]به تحسین نبات و جنس حیوان
[M2]تو چون دهر، دانا و توانا
[B][M1]توانی خاربن را کرد بی‌خار
[M2]وز آن بی‌خار بار آورد خرما
[B][M1]برآری از گل شش برگ‌، صد برگ
[M2]پدید آری ز پشت زاغ‌، ورقا
[B][M1]به ترکیب از جمادات طبیعت
[M2]گرو بردی وگشتی فرد یکتا
[B][M1]برآری از خزف بلور روشن
[M2]بسازی با شبه لولوی لالا
[B][M1]تویی بعد از طبیعت فرد ممتاز
[M2]به‌ مصنوع‌ طبیعت‌ حکمفرما
[B][M1]بسا دارو که تو پیدا نمودی
[M2]که گیتی هیچ گه ننمود پیدا
[B][M1]بسا قانون که تو ابداع کردی
[M2]که آن را در طبیعت نیست مبدا
[B][M1]پس این‌ نفس تو نفس گاو و خر نیست
[M2]که او در رتبه پست است و تو والا
[B][M1]قوانین طبیعی ره نیابد
[M2]در اصل آکل و مأکول‌، اینجا
[B][M1]وگر یابد ز اغفال من و تو است
[M2]من وتو اکمهیم‌ا و خصم بینا
[A]
[B][M1]ایزدت خر خلق کرد ای کودن شاعرنما
[M2]رو چراکن تاکی اندرکار حق چون و چرا
[B][M1]می‌برازد بر تو عنوان خریت ای (‌..)
[M2]همچو وحدانیت مطلق بذات کبر‌با
[B][M1]ازتو ابله‌تر نجستم نیک جستم بی‌خلاف
[M2]از تو ناکس‌تر ندیدم راست گفتم بی‌ر‌یا
[B][M1]مایه‌شاعر برون از لفظ خوش،‌علم است و هوش
[M2]مر تو را نی لفظ شیرین است نی علم و ذکا
[B][M1]زان افاداتی که فرمودی به دیوان ادیب
[M2]پایگاه دانشت معلوم شد نزدیک ما
[B][M1]وز فراویز نظامی شد مسلم کان جناب
[M2]تا چه حد بودست با آداب تحقیق آشنا
[B][M1]باد لعنت بر تو تا بر جان و خشوران درود
[M2]باد نفرین بر تو تا در لفظ مسکینان دعا
[B][M1]کوژ بادا همچو پشت خوشه‌چینانت کمر
[M2]چاک بادا همچو چرم پاره‌دوزانت قفا
[B][M1]بی‌توقف چار چیزت باد اندر چار چیز
[M2]بی‌تعلل هشت چیزت باد اندر هشت جا
[B][M1]در معایت زهر ارقم در سرایت شور و شین
[M2]درگلویت ریسمان و بر دهانت متکا
[B][M1]کف به‌لب چوبت به ... تیرت به‌ دل‌تیزت به ریش
[M2]غم به‌جان دردت به‌تن تیغت به‌سر بندت به‌پا
[B][M1]چار چیز از چار کس در چار جا بادت نصیب
[M2]نبود از این چار چیزت جان و تن یکدم رها
[B][M1]در ملا دشنام مردم در خلا دشنام زن
[M2]این جهان قهر اعادی آن جهان قهر خدا
[B][M1]نی در انگشت تو خوش تر تا در انگشتت قلم
[M2]بند بر دست تو بهتر تا که در دستت عصا
[B][M1]یادت آید مدتی همچون جعل در ...
[M2]گرد می کردی زباله زبن سرای و زان سرا
[B][M1]روز و شب از دود افیون‌دربن ریشت خضاب
[M2]سال و مه از لون سرگین درکف دستت حنا
[B][M1]چون گذشتی مهتری لر سوی شهر اصفهان
[M2]می‌دویدی پیشبازش با سلام و با ثنا
[B][M1]شعر می‌خواندی به آواز حزین در مدح لر
[M2]مثنویاتی ز جنس شعر ملا احمدا
[B][M1]خنده‌آور موکبی تشکیل می‌شد زان که بود
[M2]لر ز پیش و تو زپس وندر پیت چندین گدا
[B][M1]ور از آن لر چند غازی می‌ربودی داشتی
[M2]با گدایان بر سر تقسیم آن جنگ و مرا
[B][M1]‌گشت ناگه آتش جنگ عمومی شعله‌ور
[M2]شد به دوران فتنهٔ آخر زمان فرمانروا
[B][M1]در جهان دجال‌خویان فرصتی خوش یافتند
[M2]تا برون آیند از بیغوله‌های اختفا
[B][M1]چون خر دجال بیرون تاختی از ...
[M2]شد فضای اصفهان از عر و تیزت پرصدا
[B][M1]هوچیانه آمدی از چاه گمنامی برون
[M2]یافتی گنج ملا جان بردی ازکنج خلا
[B][M1]شد الاغ ... لاغ‌باف و لاف‌زن 
[M2]شعرساز و نثرگستر، چس‌نفس پرمدعا
[B][M1]شعرگوید لیک ناهنجار و سرد و بی‌مزه
[M2]سربسر چون سکهٔ مغشوش قلب ناروا
[B][M1]گاه تازد بر بهار وگاه بر پیشاوری
[M2]زان که دارد در جگر از صیت هریک داغ‌ها
[B][M1]وان اساتید خراسان و صفاهان و جنوب
[M2]نصرت و مسرور و فرخ‌ آن شعاع و آن سنا
[B][M1]وان اساتید ری وگوران و آذربایجان
[M2]چون رشید و سرمد و رعدی سلیم و دهخدا
[B][M1]او نه‌ تنها شاعران زنده را دشمن بود
[M2]شاعران مرده را نیز از حسد گوید هجا
[B][M1]نیش‌زن‌ چون عقربست و مرکز زهرش زبان
[M2]شعرهایش چون رتیلا پشم‌دار و بدنما
[B][M1]چون زمین جی به امساک و ثقیلی مشتهر
[M2]چون شبان دی به‌ سردی و درازی مبتلا
[B][M1]نام بهمان ژاژخا بنهد ملقلق‌باف‌، لیک
[M2]خود ملقلق‌باف‌تر صد ره ز بهمان ژاژخا
[B][M1]بس که‌ از الفاظ‌ و ترکیبات‌ ناخوش ممتلی‌است
[M2]معدهٔ شعرش عفونت یافته است از امتلا
[B][M1]می‌نهد در پیش‌، ده دیوان ز استادان نظم
[M2]تا بسازد چامه‌ای خشک و دراز و نابجا
[B][M1]لاجرم‌هرمصرعش دارای‌سبکی‌دیگراست
[M2]چون بخوانی چامه‌هایش‌، ز ابتدا تا انتها
[B][M1]می‌برد ترکیب لفظ از شاعران مختلف
[M2]چون کمال و چون‌ نظامی‌ چون ظهیر و صائبا
[B][M1]می‌نهد لفظ نظامی پیش لفظ بوشکور
[M2]می کند ترکیب صائب جنب سبک بوالعلا
[B][M1]از غریب و وحشی و سوقی درآمیزد بهم
[M2]شعرهایی بی‌مزه چون بی‌توابل‌ شوربا
[B][M1]هست از بهر فنای جانت ای عرجون جهل
[M2]خامه‌ام‌ در دست‌ چون‌ در دست‌ موسی‌ اژدها
[B][M1]چاک بادا حنجرت ای بوم ناخوش زمزمه
[M2]خاک بادا بر سرت ای شوم کافر ماجرا
[B][M1]بر سرت خاکی که شب از کوچه‌های اصفهان
[M2]گه به پشت خود کشیدی گه به پشت چاروا
[B][M1]از من ای نادان مشو دلتنگ زیرا گفته‌اند
[M2]از وفا خیزد مودت وز جفا زاید جفا
[A]
[B][M1]دی دیدم آن نگار سهی قد را
[M2]بر رخ شکسته زلف مجعد را
[B][M1]در خوی گرفته عارض گلگون را
[M2]در می نهفته ورد مورد را
[B][M1]از جادوئی نهفته بلعل اندر
[M2]تابان دو رشته در منضد را
[B][M1]بگشوده بهر بستن کار من
[M2]بشکسته زلفکان معقد را
[B][M1]در تاب زلف و ابروی او دیدم
[M2]تیغ سلیل و درع مزرد را
[B][M1]گفتم ز دام زلف رهائی بخش
[M2]این خاطر پریش مقید را
[B][M1]گفتا دلت رها کنم ارگوئی
[M2]از جان و دل مدیح محمد را
[B][M1]سر خیل انبیا که صفات او
[M2]حیران نموده عقل مجرد را
[B][M1]حق از ازل به مهر و ولای او
[M2]با خلق بسته عهد مؤکد را
[B][M1]پیغمبران به مدرس فضل او
[M2]حاضر شوند خواندن ابجد را
[B][M1]با بغض او فریشته گر باشد
[M2]گو پذیره نار موقد را 
[B][M1]ور زانکه با ولاش بود شیطان
[M2]گو کن گذاره خلد مخلد را
[B][M1]قانون نهاد و شرع پدید آورد
[M2]و آراست‌ملک و دولت سرمد را
[B][M1]قانون او گرفت همه گیتی
[M2]چون تندباد، وادی و فدفد را
[B][M1]وانکس که سر ز طاعت او برتافت
[M2]گردن نهاد تیغ مهند را
[B][M1]ایزد از او به خلق نمود امروز
[M2]احسان بی‌نهایت و بی‌حد را
[B][M1]فر قدوم فرخ او بشکست
[M2]آن کسروی بنای مشید را
[A]
[B][M1]دل زجا برد سحرمرغ سحرخیزمرا
[M2]مژده‌ای داد خوش‌آهنگ و دلاوبز مرا
[B][M1]گفت کازادیخواهان دیار کشمر
[M2]برگزیدند به تکریم و به تعزیز مرا
[B][M1]از همه ملک به منشان نگه افتاد ز مهر
[M2]زانکه بود از بدی و کژی پرهیز مرا
[B][M1]کرد فارغ زترشرویی بجنورد عبوس
[M2]انتخاب هنری مردم ترشیز مرا
[B][M1]خان بجنورد ندانست که مردان بزرگ
[M2]می‌شناسد به واشنتن و پاربز مرا
[B][M1]بر سر دولت بشکست مرا چندین بار
[M2]خواست تا بر سر قانون شکند نیز مرا
[B][M1]تا رود مجری تحدید به تهدید ز شهر
[M2]خواست کردن به یکی مفسده تجهیز مرا
[B][M1]تلگرافاتی از سید و آخوند، به قهر
[M2]بفرستاد که در کار کند تیز مرا
[B][M1]ظلمی ار بود عمومی بد و او خواست کند
[M2]همچو این قافیه وادار به تبعیض مرا
[B][M1]به خیالش که وکیل خود و اقوام ویم
[M2]که به هر جنگ فرستاد جلوریز مرا
[B][M1]گرچه من بود مبعوث دموکرات ولی
[M2]بی‌سبب منت اوگشت گلاویز مرا
[B][M1]او ندانست که گر اهل خراسان بدرست
[M2]نپذیرند، پذیرند به تبریز مرا
[B][M1]نه به کرمان‌ و صفاهان ، که ‌به کرمانشه و یزد
[M2]می‌ستایند و به شیراز و به نیریز مرا
[B][M1]خاک فرغانه و قرقیز هم ار زیران بود
[M2]می گزیدند ز فرغانه و قرقیز مرا
[B][M1]و گر انسان ز من اعراض کند، بگزیند
[M2]بهم آوازی خود مرغ شب‌آویز مرا
[B][M1]وگر او نیز بتابد ز من اندوهی نیست
[M2]با یکی طبع چو دریای گهرخیز مرا
[B][M1]تاج زرین نکند خوشدلم‌، او بردگمان
[M2]دل کند خوش به یک انگشتر ارزیز مرا
[A]
[B][M1]کند از جا عاقبت سیلاب چشم تر مرا
[M2]همتی یاران که بگذشته است آب از سر مرا
[B][M1]آتشی سوزنده‌ام‌، وین گیتی آتش‌پرست
[M2]هر زمان پنهان کند در زیر خاکستر مرا
[B][M1]از تف سوزنده آهم گرم بگدازد چو موم
[M2]گر نهد یاجوج پیش سد اسکندر مرا
[B][M1]گر نکردی جامه وکفش وکله، سنگین تنم
[M2]چون گیاه خشک برکندی ز جا صرصر مرا
[B][M1]کاشکی یک روز برکندی ز جا این تندباد
[M2]وندر افکندی درون خانهٔ دلبر مرا
[B][M1]از غم نادیدنت اندام من چو موی شد
[M2]کس نخواهد دید از بس لاغری‌، دیگر مرا
[B][M1]گر به رحم آیی و خواهی روی بنمایی به من
[M2]مشکل ار پیدا کنی با این تن لاغر مرا
[B][M1]خوی با نسرین و سیسنبرگرفتم‌، کاین دو یار
[M2]می کنند از روی و از مویت حکایت مر مرا
[B][M1]گر به خانم بگذری بینی به پیش مرز گل
[M2]چون گیا پیچیده بر نسرین و سیسنبر مرا
[B][M1]سوی من بود تو باد آورد، زین حسرت رقیب
[M2]حیله سازد تا درافتد کار با داور مرا
[B][M1]یافتم گنجی وز آن ترسم که روز داوری
[M2]جنگ با داور فتد زین گنج بادآور مرا
[B][M1]بر سر من گر نبودی از خیالت نیتی
[M2]اندرین بیغوله جان می‌آمدی بر سر مرا
[B][M1]دوستان رفتند ازین کشور، رقیبان همتی
[M2]تا مگر بیرون کند سلطان ازین کشور مرا
[B][M1]گر به مصر و شام باشم یا به بغداد و دین
[M2]می‌دهند از قدردانی جا به روی سر مرا
[B][M1]ور به سوی برلن و پاریس و لندن بگذرم
[M2]صیت فضلم کیسه پرسازد ز سیم و زر مرا
[B][M1]ور به پاس هم‌زبانی جانب کابل شوم
[M2]دوستاران ادب بر سر نهند افسار مرا
[B][M1]وز تخارستان مراگر دور سازد خصم دون
[M2]هست نزد ازبک و تاجیک جاه و فر مرا
[B][M1]بر در خوقند و فرغانه است خان و مان مرا
[M2]بر لب جیحون و آمو‌یه است آبشخور مرا
[B][M1]دوستانی دارم اندر خطهٔ صقلاب و روم
[M2]کز وفا مانند جان گیرند اندر بر مرا
[B][M1]هر کجا گیرم قلم در دست و بگشایم زبان
[M2]چون سخن‌، گیرند دانایان ز یکدیگر مرا
[B][M1]درکلام پارسی امروز شخص اولم
[M2]وز فنون مختلف باشد بسی زیور مرا
[B][M1]تا زبان پارسی زنده است من هم زنده‌ام
[M2]ور به خنجر حاسد دون بر درد حنجر مرا
[B][M1]سابقم در هر هنر چون ابرش تازی‌نژاد
[M2]خوار دارد لاجرم این دهر خرپرور مرا
[B][M1]تا گران بد گوهر دانش‌، گرامی داشتند
[M2]کارفرمایان دانشمند، چون گوهر مرا
[B][M1]چون ز ناگه شهر واشد سکهٔ بدگوهران
[M2]آسمان زد بر زمین چون سکهٔ ابتر مرا
[B][M1]بس که در میدان آزادی کمیتم تند راند
[M2]گیتی کج‌رو به زندان می‌دهد کیفر مرا
[B][M1]بس که بدخواهان بدم گفتند نزد شهریار
[M2]قیمتم بشکست و کرد از خاک ره کمتر مرا
[B][M1]قرن‌ها باید کجا پیدا شود گوینده‌ای
[M2]کو به نظم و نثر بتواند شدن همسر مرا
[B][M1]لیک ازین رفتار ناهنجارگویی مهتران
[M2]عضو زاید می‌شمارند اندرین کشور مرا
[B][M1]در حق من مرگ تدریجی مگر قائل شدند
[M2]کاین‌ چنین دارند در زندان به غم همبر مرا
[B][M1]مردم از این مرگ تدریجی و طول احتضار
[M2]کاش در یکدم شدی پیراهن از خون ترمرا
[B][M1]ای دریغا مرگ آنی‌! کز چنین طول ممات
[M2]هرسر مویی همی بر تن زند نشتر مرا
[B][M1]کاش در یک‌دم ز شفقت دشمنان و دوستان
[M2]تیر بارند از دو سو بر این تن لاغر مرا
[B][M1]سومین بار است تا در این مغاک هولناک
[M2]بود باید با ددان همصحبت و همسر مرا
[B][M1]لعنت حق باد برکین‌توز و غماز و حسود
[M2]کاین بلا از این سه تن شد چیره بر پیکر مرا
[B][M1]چون به یاد کودکان از دیده بگشایم سرشک
[M2]کودکان اشک درگیرند گرد اندر مرا
[B][M1]ور کشم آهی به یاد دوستان‌، آن دود آه
[M2]پیچد و او بارد اندر کام‌، چون اژدر مرا
[B][M1]رنج حبس و دوری یاران و فکر کودکان
[M2]با تهی‌دستی و بی‌برگی کند مضطر مرا
[B][M1]حب صیت و جود و استغنا مرا درویش کرد
[M2]ورنه بودی کنج‌ها آکنده از گوهر مرا
[B][M1]خانه‌ام خالی شود از فرش و کالا بهر وام
[M2]تا بسازد توشهٔ یک‌روزه خالی گر مرا
[B][M1]با چنین دروبشی اکنون سخت خرسندم بهار
[M2]اختر کجرو نرنجاند دمادم گر مرا
[A]
[B][M1]از من گرفت گیتی یارم را
[M2]وز چنگ من ربود نگارم را
[B][M1]وبرانه ساخت یکسره کاخم را
[M2]آشفته کرد یکسره کارم را
[B][M1]ز اشک روان و خاک به سرکردن
[M2]در پیش دیده کند مزارم را
[B][M1]یک سو سرشک و یک سو داغ دل
[M2]پر باغ لاله ساخت کنارم را
[B][M1]گر باغ لاله داد به من پس چون
[M2]از من گرفت لاله عذارم را
[B][M1]در خاک کرد عشق و شبابم را
[M2]بر باد داد صبر و قرارم را
[B][M1]چون حرف مفت و صحبت بی‌برهان
[M2]بر ترهات داد مدارم را
[B][M1]بر گور مرده ریخت شرابم را
[M2]در کام سگ فکند شکارم را
[B][M1]جام میم فکند ز کف و آنگاه
[M2]اندر سرم شکست خمارم را
[B][M1]بس زار ناله کردم و پاسخ داد
[M2]با زهرخند، نالهٔ زارم را
[B][M1]گفتم بهار عشق دمید، اما
[M2]گیتی خزان نمود بهارم را
[B][M1]گیتی گنه نکرد و گنه دل کرد
[M2]کاین گونه کرد سنگین بارم را
[B][M1]باری بر آن سرم که از این سینه
[M2]بیرون کنم دل بزه کارم را
[A]
[B][M1]مه (مِه) کرد مسخر دره و کوه لزن‌ را
[M2]پر کرد ز سیماب روان دشت و چمن را
[B][M1]گیتی به غبار دمه و میغ‌، نهان گشت
[M2]گفتی که برفتند به جاروب‌، لزن را
[B][M1]گم شد ز نظر کنگرهٔ کوه جنوبی
[M2]پوشید ز نظارگی آن وجه حسن را
[B][M1]آن بیشه که چون جعد عروسان حبش بود
[M2]افکند به سر مقنعهٔ برد یمن را
[B][M1]برف آمد و بر سلسلهٔ آلپ کفن دوخت
[M2]وآمد مه و پوشید به کافور کفن را
[B][M1]کافور برافشاند کز او زنده شود کوه
[M2]کافور شنیدی که کند زنده بدن را
[B][M1]من بر ز برکوه نشسته به یکی کاخ
[M2]نظاره‌کنان جلوه‌گه سرو و سمن را
[B][M1]ناگاه یکی سیل رسید از دره‌ای ژرف
[M2]پوشید سراپای در و دشت و دمن را
[B][M1]هرسیل ز بالا به نشیب آید و این سیل
[M2]از زیر به بالا کند آهیخته‌ تن را
[B][M1]گفتی زکمین خاست نهنگی و به ناگاه
[M2]بلعید لزن را و فروبست دهن را
[B][M1]مرغان دهن از زمزمه بستند، تو گویی
[M2]بردند در این تیرگی از یاد سخن را
[B][M1]خور تافت چنان کز تک دربا به سر آب
[M2]کس درنگرد تابش سیمینه لگن را
[B][M1]تاریک شد آفاق تو گفتی که بعمدا
[M2]یکباره زدند آتش‌، صد تل جگن را
[B][M1]گفتی که مگر جهل بپوشید رخ علم
[M2]یا برد سفه آبروی دانش و فن را
[B][M1]گم شد ز نظر آن همه زیبایی و آثار
[M2]وین حال فرا یاد من آورد وطن را
[B][M1]شد داغ دلم تازه که آورد به یادم
[M2]تاریکی و بدروزی ایران کهن را
[B][M1]‌*
[M2]*‌
[B][M1]آن روز چه شد کایران ز انوار عدالت
[M2]چون خلد برین کرد زمین را و زمن را
[B][M1]آن روز که گودرز، پی دفع عدو کرد
[M2]گلرنگ ز خون پسران دشت پشن را
[B][M1]وآن روز که پیوست به اروند و به اردن‌
[M2]کورش‌، کر و وخش و ترک و مرو و تجن را
[B][M1]و آن روز که کمبوجیه پیوست به ایران
[M2]فینیقی و قرطاجنه و مصر و عدن را
[B][M1]وآن روز که دارای کبیر از مدد بخت
[M2]برکند ز بن ریشهٔ آشوب و فتن را
[B][M1]افزود به خوارزم و به بلغار، حبش را
[M2]پیوست به لیبی و به پنجاب‌، ختن را
[B][M1]زان پس که ز اسکندر و اخلاف لعینش
[M2]یک قرن کشیدیم بلایا و محن را
[B][M1]ناگه وزش خشم دهاقین خراسان
[M2]از باغ وطن کرد برون زاغ و زغن را
[B][M1]آن روز کز ارمینیه بگذشت تراژان 
[M2]بگرفت تسیفون‌، صفت بیت حزن را
[B][M1]رومی ز سوی مغرب و سگزی ز سوی شرق
[M2]بیدار نمودند فرو خفته فتن را
[B][M1]در پیش دو دریای خروشان‌، سپه پارت
[M2]سد گشت و دلیرانه نگه داشت وطن را
[B][M1]پرخاشگران ری و گرگان و خراسان
[M2]کردند ز تن سنگر و از سینه مجن را
[B][M1]خون در سر من جوش زند از شرف و فخر
[M2]چون یاد کنم رزم کراسوس و سورن را
[B][M1]آن روز کجا شد که ز یک ناوک «‌وهرز»‌
[M2]بنهاد نجاشی ز کف اقلیم یمن را
[B][M1]وآن روز که شاپور به پیش سم شبرنگ
[M2]افکند به زانوی ادب والرین را
[B][M1]وآن روز کجا رفت که یک حملهٔ بهرام
[M2]افکند ز پا ساوه و آن جیش کشن را
[B][M1]آن روز کجا شد که ز پنجاب و ز کشمیر
[M2]اسلام برون کرد وثن را و شمن را
[B][M1]وآن روز که شمشیر قزلباش برآشفت
[M2]در دیدهٔ رومی‌ به شب تیره وسن را
[B][M1]آن روز که نادر، صف افغانی و هندی
[M2]بشکافت‌، چو شمشیر سحر عقد پرن را
[B][M1]وآن گه به کف آورد به شمشیر مکافات
[M2]پیشاور و دهلی و لهاوور و دکن را
[B][M1]وآن ملک ببخشید و بشد سوی بخارا
[M2]وز بیم بلرزاند بدخشان و پکن را
[B][M1]وامروز چه کردیم که در صورت و معنی
[M2]دادیم ز کف تربیت سر و علن را
[B][M1]نیکو نشود روز بد از تربیت بد
[M2]درمان نتوان کرد به کافور، عنن را
[B][M1]بالجمله محالست که مشاطهٔ تدبیر
[M2]از چهرهٔ این پیر برد چین و شکن را
[B][M1]جز آن که سراپای جوان گردد و جوید
[M2]در وادی اصلاح‌، ره تازه شدن را
[B][M1]ایران بود آن چشمه صافی که به تدریج
[M2]بگرفته لجن تا گلو و زیر ذقن را
[B][M1]کو مرد دلیری که به بازوی توانا
[M2]بزداید از این چشمه‌، گل و لای و لجن را
[B][M1]هرچندکه پیچیده بهم رشتهٔ تدبیر
[M2]آرد سوی چنبر سر گم گشته رسن را
[B][M1]اصلاح ز نامرد مخواهید که نبود
[M2]یک مرتبه‌، شمشیرزن و دایره‌زن را
[B][M1]من نیک شناسم فن این کهنه‌حریفان
[M2]نحوی به عمل نیک شناسد لم و لن را
[B][M1]آن کهنه حریفی که گذارد ز لئیمی
[M2]در بیع و شری جمله قوانین و سنن را
[B][M1]طامع نکند مصلحت خویش فراموش
[M2]لقمه به مثل گم نکند راه دهن را
[B][M1]جز فرقهٔ مصلح نکند دفع مفاسد
[M2]آن فرقه که آزرم ندارد تو و من را
[B][M1]بی‌تربیت‌، آزادی و قانون نتوان داشت
[M2]سعفص نتوان خواند، نخوانده کلمن را
[B][M1]امروز امید همه زی مجلس شور است
[M2]سر باید کآسوده نگه دارد تن را
[B][M1]گر سر عمل متحد از پیش نگیرد
[M2]از مرگ صیانت نتوان کرد بدن را
[B][M1]جز مجلس ملی نزند بیخ ستبداد
[M2]افریشتگان قهر کنند اهریمن را
[B][M1]بی‌نیروی قانون نرود کاری از پیش
[M2]جز بر سر آهن نتوان برد ترن را
[B][M1]گفتار بهار است وطن را غذی روح
[M2]مام از لب کودک نکند منع لبن را
[B][M1]این گونه سخن گفتن حد همه کس نیست
[M2]داند شمن آراستن روی وثن را
[B][M1]یارب تو نگهبان دل اهل وطن باش
[M2]کامید بدیشان بود ایران کهن را
[A]
[B][M1]قیصر گرفت خطهٔ ورشو را
[M2]درهم شکست حشمت اسلو را
[B][M1]جیش تزار را یرشش بگسیخت
[M2]چون داس باغبان علف خو را
[B][M1]دیری نمانده کز یورشی دیگر
[M2]مسکف زکف گذارد مسکو را
[B][M1]روس آنکه در لهستان چنگالش
[M2]برتافت دست چندین خسرو را
[B][M1]ورشو که بدعروس لهستان کشت
[M2]هم‌خوابه آن یله شده ورزو را
[B][M1]بنگر که خود چگونه ازو گیهان
[M2]برتافت چنگ و بستد ورشو را
[B][M1]آنگه که از پروس سوی مغرب
[M2]قیصر فکند ولوله و غو را
[B][M1]بلژیک شد به خیره سپر تا آنک
[M2]پاریس شده پذیره روا رو را
[B][M1]پاریس از انگلستان یاری جست
[M2]حق سیاست کلمانسو را
[B][M1]یکسو به‌ روس گفت که‌ هان بشکن
[M2]چون شیر شرزه ساقهٔ این گو را
[B][M1]روس از پروس شرقی پیش آمد
[M2]کرده دلیل هی هی و هوهو را
[B][M1]یکسو سپه کشید بریطانی
[M2]بگرفت وادی و دره و زو را
[B][M1]زبن سو فرانس کرد بهم جیشی
[M2]تا خودکه می‌برد ز میان دو را
[B][M1]یکسر سلاح جنگ به کف دادند
[M2]خدمتگر و ذخیره و معفو را
[B][M1]برق تفنگ و توپ به کار آورد
[M2]تاب درخش و غرش بختو را
[B][M1]گشت جهان دوباره به یاد آورد
[M2]فرفرنگ و جنگ واترلو را
[B][M1]البرت ازین واترلو شد بی‌تخت
[M2]در هاور برد تختگه نو را
[B][M1]تخت فرانس نیز به (‌بردو) رفت
[M2]عزت فزودگیتی‌، بردو را
[B][M1]قیصر فسون نمود چو مار افسای
[M2]کر مارو کفچه و کل بر سو را
[B][M1]وانگه ز غرب تاخت به شرق اندر
[M2]وز پیش راند دشمن کجرو را
[B][M1]زد در پروس شرقی بر دشمن
[M2]چون اخگری که لطمه زند قو را
[B][M1]بشکست خصم را و به ورشو تاخت
[M2]داده نوید، راجی و مرجو را
[B][M1]یکسو مکنزن آن که سرتیغش‌
[M2]پهلو دریده دشمن پهلو را
[B][M1]ییشش بخوانده «‌غاصب کالیسی‌»‌
[M2]مستد برانه آیت ولّو را‌
[B][M1]در «‌پرزمیشل‌» داده جو اسبان
[M2]پس‌داده در «‌پلن‌» دیرین جو را
[B][M1]یک لشکر از جنوب لهستان تفت
[M2]پیمود راه «‌رستو» و «‌خارکو» را
[B][M1]وز مشرق «‌پلن‌» سپهی دیگر
[M2]بگرفته پیش‌، خطهٔ مسکو را
[B][M1]یکسو سپاه سرکش هندنبرگ
[M2]آموخته به خصم تک و دو را
[B][M1]وز بر و بحر مملکت بالتیک
[M2]تهدید کرده مرکز اسلو را
[B][M1]آن مرکزی که کرده مصیبت‌گاه
[M2]رامشگه گزر سس و خسرو را
[B][M1]خرس بزرگ آن که نه پذرفتی
[M2]از صید خسته‌، لابه و مومو را
[B][M1]اینک ز بیم گشته چو خرگوشی
[M2]کز دور بنگرد سک «‌ترنو» را
[B][M1]امروز کافتاب جهانگیری
[M2]ز ایران دریغ دارد پرتو را
[B][M1]جیش تزار از چه در این کشور
[M2]بگرفته خوی مردم شبرو را
[B][M1]دعوت شدند کی زی ایران
[M2]حق برکناد داعی و مدعو را
[A]
[B][M1]عید قربان آمد ای جان جهان قربان تو را
[M2]جلوه‌ای کن تا شود جانها فدای جان تو را
[B][M1]من شوم قربان تو را تا زنده مانم جاودان
[M2]زنده ماند جاودان آنکو شود قربان تو را
[B][M1]زلف ورخسارت نشان ازکفر و ازایمان دهند
[M2]زین قبل فرمان رسد برکفر و بر ایمان تو را
[B][M1]حیله و دستان مکن در دلبری با دوستان
[M2]زانکه‌خود بخشند دل‌، بی‌حیله ودستان تو را
[B][M1]گرچه با من عهد و پیمان بستی اندر دوستی
[M2]پایداری نیست برآن عهد و آن پیمان تو را
[B][M1]عهد بشکستی و بگشودی در جور و ستم
[M2]نیست گوئی بیمی از شاهنشه ایران تو را
[B][M1]انکز آغازشهی باملک خویش‌این وعده‌داد:
[M2]آمدم من تا کنم یکباره آبادان تو را
[B][M1]داد رکن‌الدوله را منشور ملک‌شرق وگفت
[M2]ای خراسان کردم از این ره قوی ارکان تو را
[B][M1]ای خدیو شرق ای سر خیل ابناء ملوک
[M2]وی که شه بگزیده از امثال و از اقران تو را
[B][M1]کس نکوهش کرد نتواند مراگاه سخن
[M2]گویم ار خاقان بن خاقان بن خاقان تو را
[B][M1]نیز از من کس نتاند خواست برهان و دلیل
[M2]خوانم ار سلطان بن سلطان بن سلطان تو را
[B][M1]از بنی‌الخاقان کنون یزدان تو را برترکشید
[M2]باش تا از جمله گیتی برکشد یزدان تو را
[B][M1]مر تو راکس نیست مدحت‌خوان به گیتی چون بهار
[M2]گرچه‌اکنون جمله گیتی کشته مدحتخوان تو را
[B][M1]تا همی باشد به گیتی نام از افریدون و جم
[M2]باد فر و حشمت افزونتر ازاین و آن تو را
[B][M1]این‌هنوز آغاز فر و حشمت و اجلال تو است
[M2]باش تا کیوان ببوسد پایه ی ایوان تو را
[A]
[B][M1]ای که در هر نیکوئی آراسته یزدان تو را
[M2]جمله داری خود، چه گویم این تو را یا آن تو را
[B][M1]کرده یزدانت همی انباز با حور بهشت
[M2]وانچه‌بخشد حور را بخشیده صدچندان تو را
[B][M1]درکنار خویشتن پرورده رضوانت به ناز
[M2]تاکند فرمانروا بر حور و بر غلمان تو را
[B][M1]زلف طرار تو زان‌پس حیله‌ها انگیخته است
[M2]تا به افسون و حیل دزدیده از رضوان تو را
[B][M1]تا نیابد مر تو را بار دگر رضوان خلد
[M2]هردم اندر بند و چین خود کند پنهان تو را
[B][M1]با همه کوشش نیابد مر تو را رضوان و من
[M2]یافتم از فر مدح حجهٔ یزدان تو را
[B][M1]شیر یزدان بوالحسن آنکس چو بنگاری مدیح
[M2]نه فلک گردد طراز دفتر و دیوان تو را
[B][M1]ای مهین سلطان ملک هستی ای کاندر غدیر
[M2]کرده حق برهر دوگیتی سید و سلطان تو را
[B][M1]مر تو را تشریف امکان داد یزدان از ازل
[M2]تاکند زیب و طراز عالم امکان تو را
[B][M1]ذات تو قائم به یزدان‌، ذات ما قائم به تو است
[M2]جلوهٔ ذاتند عقل و نفس و جسم و جان تو را
[B][M1]مر مرا باید زبانی دیگر و طبعی دگر
[M2]تاشوم چونانکه شایسته است مدحت‌خوان تو را
[B][M1]با زبانی این‌چنین و با بیانی این‌چنین
[M2]خودکجا شاید سرودن مدحتی شایان تو را
[B][M1]مدحتی شایان ببایدگفت آنکس راکه او
[M2]چون ملک گردن نهد بر حکم و برفرمان تورا
[B][M1]شاه رکن‌الدوله کش روز و شبان گویند خلق
[M2]کای ملک بادا به گیتی عمر جاویدان تو را
[B][M1]چهره‌ها خرم نمودی چهره خرم‌تر تو را
[M2]خانه‌ها آباد کردی خانه آبادان تو را
[B][M1]حیله و تزویر هر نادان نگیرد در ملوک
[M2]از چه گیرد حیله و تزویر هر نادان تو را
[B][M1]یاوه و هذیان روا نبود بر دانش پژوه
[M2]به که آید ناروا هر یاوه و هذیان تو را
[B][M1]نک زدم از راستی در دامنت دست امید
[M2]فرخ آن کز راستی زد دست در دامان تو را
[B][M1]خواهش یزدان پذیر و داد مظلومان بگیر
[M2]زانکه بهر داد، داد این برتری یزدان تو را
[B][M1]نک به‌فرمانت چنان گفتم که خودگفتم ز پیش
[M2]«‌عید قربان آمد ای جان جهان قربان تو را»
[A]
[B][M1]به سر بنهاد احمدشاه دیهیم کیانی را
[M2]ببین با تاج کیکاوس‌، کیکاوس ثانی را
[B][M1]الا ای کاوه خنجرکش‌، سوی ضحاک لشکرکش
[M2]فریدون است هان برکش ، درفش کاویانی را
[B][M1]ز تاجش نور پاشیده از او روشن‌دل و دیده
[M2]ملک ماهی است پوشیده، قبای خسروانی را
[B][M1]به‌دلش ایزد خرد هشته به گلشن انصاف بسرشته
[M2]به پیشانیش بنوشته خط گیتی ستانی را
[B][M1]خدیوی نوجوان آمد، به جسم ملک جان آمد
[M2]به ایران کهن گو گیرد از سر نوجوانی را
[B][M1]حیات جاودانی بین‌، غنیمت بشمر ای ملت
[M2]پس از مرگ سیاسی این حیات جاودانی را
[B][M1]شه ما یادگار است از ملوک باستان‌، یارب
[M2]به او پاینده‌دار این ملک وگنج باستانی را
[B][M1]کیانی تخت‌وتاج‌، این شاه را زیبد، کن ارزانی
[M2]به ما و شاه ما این تاج و این تخت کیانی را
[B][M1]رعیت‌پروری خواهیم اگر زین شه عجب‌نبود
[M2]که شاید خواستن از پاسبانان‌، پاسبانی را
[B][M1]شهنشاها! شهنشاهی‌، به چرخ معدلت ماهی
[M2]به نام ایزد که آگاهی، رموز ملک‌رانی را
[B][M1]تویی آن شاه کیخسرو، که آراید جهان از نو
[M2]دلت با یک جهان پرتو، به ما داد این نشانی را
[B][M1]تو ایران را جوان‌سازی وطن راکلستان‌سازی
[M2]به فر خود عیان سازی بسی راز نهانی را
[B][M1]توعلم آری‌دراین کشور، توبربندی زغفلت‌در
[M2]تو بگشایی به مردم سر، کنوز آسمانی را
[B][M1]کجا صنعتگری بوده‌، ره ملک تو پیموده
[M2]ادیبان بر تو بگشوده زبان مدح خوانی را
[B][M1]رعیت را نهی بالش‌، ستمگر را دهی مالش
[M2]نه رشتی را ز تو نالش‌، نه آذربایجانی را
[B][M1]درآید ملت از ذلت‌، عیان سازند بر ملت
[M2]همه‌، چون نیر دولت‌، رسوم مهربانی را
[B][M1]ثنایش بیش نشمارم دعایش بر زبان آرم
[M2]که من خود خوش نمی‌دارم ثناهای زبانی را
[A]
[B][M1]ز میغ اندر جهد هزمان درخشا
[M2]شود میغ از درخشیدنش رخشا
[B][M1]کجا طفلی کشد با دست لرزان
[M2]خطی زرین‌، بدان ماند درخشا
[B][M1]دمد تندر بدان قوت که گویی
[M2]شودکوه ازنهیبش پخش پخشا
[B][M1]الا زین سنگسار ابر فریاد
[M2]کریما کردگارا جرم بخشا
[B][M1]تگرگی آمد از بالا که گفتی
[M2]کشد رستم خدنگ از پشت رخشا
[B][M1]ز سنگک اا باغ چون‌ دشت نمک شد
[M2]که بود از لاله چون کان بدخشا
[B][M1]دژم شد گونهٔ نسرین روشن
[M2]سیه شد چهرهٔ شب‌بوی رخشا
[B][M1]نگه کن تا چه گوید رودکی انک
[M2]به‌هر بابش ز حکمت بود بخشا
[B][M1]نباشد زین زمانه بس شگفتی
[M2]اگر بر ما ببارد آذرخشا
[A]
[B][M1]خوشا بهارا خوشامیا خوشا چمنا
[M2]خوشا چمیدن بر ارغوان و یاسمنا
[B][M1]خوشا سرود نوآئین و ساقی سرمست
[M2]که ماه موی میان است و سر و سیم تنا
[B][M1]خوشا توان‌گری عاشق و نگویی یار
[M2]خوشا جوانی با این دو گشته مقترنا
[B][M1]به فصلی ایدون کز خاربن برآیدگل
[M2]نواخت باید برگل سرود خارکنا
[A]
[B][M1]صبح دوم شد سپیده تابانا
[M2]زهره هویدا و ماه پنهانا
[B][M1]دست افق مطرفی کشید بنفش
[M2]سنجابین پروزش بدامانا
[B][M1]برگ درختان چو می‌کشان به‌صبوح
[M2]خون خوش برهم زنند پنگانا
[B][M1]زمزمهٔ مرغکان به شاخ درخت
[M2]چون به (‌میزد)‌ اجتماع مهمانا
[B][M1]پیر مغان شانه زد به‌روی و به‌موی
[M2]مغبچگان هر طرف شتابانا
[B][M1]پس درایوان گشادو، دیده چه‌دید؟
[M2]گشته به شب چیره مهر تابانا
[B][M1]وز در ایوان فروغ نور گرفت
[M2]مجمره و آذر ورهرانا
[B][M1]آذر وهران چو آذران بزرگ
[M2]زیور مهن است و زینت مانا
[B][M1]پیرمقدس کرفت به‌رسم و پاژ
[M2]شد به نیاز خدای دو جهانا
[B][M1]آتش بهرام را ز چندن و عود
[M2]نیرو بخشود و شد فروزانا
[B][M1]یکسره بالاگرفت قوت نور
[M2]مشک‌و و ایوان شدند رخشانا
[B][M1]هیچ اثر زان شب سیاه نماند
[M2]اهریمن رفت و ماند یزدانا
[B][M1]چون که نیایش به‌سر رسید، نهاد
[M2]شاه زنان چاشت را یکی خوانا
[B][M1]شهزن‌و مان‌بد شدند برسر خوان
[M2]وز دو طرف کودکان خندانا
[B][M1]نان و شراب و کباب چیده‌به‌صف
[M2]زمزمه کردند و خورده شد نانا
[B][M1]وآنگه فرمود پیر با پسران
[M2]کای پسران دلیر ایرانا

- ‌ناتمام -
[A]
[B][M1]بگرفت شب ز چهرهٔ انجم نقاب‌ها
[M2]آشفته شد به دیدهٔ عشاق خواب‌ها
[B][M1]استارگان تافته بر چرخ لاجورد
[M2]چونان که اندر آب ز باران حباب‌ها
[B][M1]اکنون که آفتاب به مغرب نهفته روی
[M2]از باد برفروز به‌بزم آفتاب‌ها
[B][M1]مجلس بساز با صنمی نغز و دلفریب
[M2]افکنده در دو زلف سیه پیچ و تاب‌ها
[B][M1]ساقی به پای خاسته چون سرو سیمتن
[M2]وانباشته به ساغر زربن شراب‌ها
[B][M1]درگوش مشتری شده آواز چنگ‌ها
[M2]بر چرخ زهره خاسته بانگ رباب‌ها
[B][M1]فصلی‌خوش و شبی‌خوش‌وجشنی‌مبارکست‌
[M2]وز کف برون شده‌است طرب را حساب‌ها
[B][M1]بستند باب انده و تیمار و رنج و غم
[M2]وز شادی و نشاط گشادند باب‌ها
[B][M1]رنگین کند به باده کنون دامن سپید
[M2]زاهدکه بودش از می سرخ اجتناب‌ها
[B][M1]گویند می منوش و مخورباده زانکه هست
[M2]می‌خواره راگناه وگنه را عقاب‌ها
[B][M1]در باده گر گناه فزون است هم بود
[M2]در آستان حجه یزدان ثواب‌ها
[B][M1]شمس‌الشموس شاه ولایت که کرده‌اند
[M2]شمس و قمر ز خاک درش اکتساب‌ها
[B][M1]هشتم ولی بار خدا آنکه بر درش
[M2]هفتم سپهر راست به عجز اقتراب‌ها
[B][M1]بهر مقر و منکر او ایزد آفرید
[M2]انعام‌ها به خلد و به دوزخ عذاب‌ها
[B][M1]خواهی اگر نوشت یکی جزوش از مدیح
[M2]در پیش نه ز برگ درختان کتاب‌ها
[B][M1]اکنون به شادی شب جشن ولادتش
[M2]گردون نهاده برکف انجم خضاب‌ها
[B][M1]جشنی است خسروانه و بزمی است دلفروز
[M2]گوئی گرفته‌اند ز جنت حجاب‌ها
[B][M1]نور چراغ وتابش شمع و فروغ برق
[M2]گونی برآمدند به شب آفتاب‌ها
[B][M1]آن آتشین درخت چو زربفت خیمه است
[M2]وان تیرهای جسته چو زرین طناب‌ها
[A]
[B][M1]سراسر تار گیسوی سیه چیدند خانم‌ها
[M2]ندانم از چه این مد را پسندیدند خانم‌ها
[B][M1]کمند زلف بگشودند از پای گنهکاران
[M2]گناه بستگان عشق‌، بخشیدند خانم‌ها
[B][M1]دلا آزاد شو کان دام دامن گیر گیسو را
[M2]به رغبت از سر راه تو برچیدند خانم‌ها
[B][M1]کسی بی‌شقه گیسو نمی‌بندد به خانم دل
[M2]که خلق از شقه گیسو پرستیدند خانم‌ها
[B][M1]مسلم بود جنس نر بود از ماده خوشگل تر
[M2]چه خوب این مدعی را زود فهمیدند خانم‌ها
[B][M1]ز فرط بچه‌بازی‌ها به پاریس این عمل مد شد
[M2]در ایران هم پی تقلید جنبیدند خانم‌ها
[B][M1]سخن دور از مقام دوستان زین حرکت بیجا
[M2]به گیس خوبش و ریش شوهران ریدند خانم‌ها
[A]
[B][M1]آمد، چو دو نیمه برفت از شب
[M2]آن ساده بناگوش سیم غبغب
[B][M1]با چهرهٔ روشن چو تافته روز
[M2]با طرهٔ تاری چو قیرگون شب
[B][M1]ابروش به خون ریختن مهیا
[M2]مژگانش به تیرافکنی مرتب
[B][M1]هردم به دگر سو جهنده زلفش
[M2]چون کودک بگریخته ز مکتب
[B][M1]جز بررخش آن طرهٔ نگونسار
[M2]کس نیست به مینو درون معذب
[B][M1]ترکی که بدو طرهٔ فسون‌ساز
[M2]شد دام ره مردم مجرب
[B][M1]شیرین‌سخن است و بدیع گفتار
[M2]ویژه چو گشاید به پارسی لب
[B][M1]بنشست و مرا زیرلب همی گفت
[M2]خیز ای هنری شاعر مهذب
[B][M1]زی باغ ز مشکو برآور اسباب
[M2]وز خانه سراپرده زن به سبسب
[B][M1]فرمانش پذیرفتم و پذیرند
[M2]فرمان چنان کودک مودب
[B][M1]بیرون شدم از بنگه و نهادم
[M2]زبن از بر دو تیزگام اشهب
[B][M1]هنگام سپیده‌دمان که گردون
[M2]بگرفت ز پای آن سیاه جورب
[B][M1]بنشست به مرکب بت نکوروی
[M2]خورشید برآمد به پشت مرکب
[B][M1]من از بر خنگی دگرنشسته
[M2]چون از بر نخجیر لیث اغلب
[B][M1]با یاری ز افریشته نکوتر
[M2]با عیشی ز آب حیات اعذب
[B][M1]دیدم به ره اندر دمیده سبزه
[M2]چون سبز نبشته خط مورب
[B][M1]لاله چو عقیقینه جام و در وی
[M2]شنگرف به قیر اندرون مرکب
[B][M1]در دشت ز سبزه هزار گردون
[M2]برگلبن از گل هزار کوکب
[B][M1]از لاله‌، ریاحین گرفته دردست
[M2]اقداحاً من جمره تلهب
[B][M1]طیب سر زلف تو یافت سنبل
[M2]ای زلف تو از مشک ناب اطیب
[B][M1]بنهاد به کف بر خضاب‌، لاله
[M2]ای کف تو از خون من مخضب
[B][M1]هر نیم‌شبی مرغک شب‌آوبز
[M2]برشاخ سراید سرود معجب
[B][M1]مرغان چو خطیبان بیهده گوی
[M2]گویند سخن جمله بی‌مخاطب
[B][M1]لرزنده و نالنده شاخک بید
[M2]از باد بزان وز تگرگ منصب
[B][M1]گوبی گنهی کرد و ترسد اکنون
[M2]کاندر بر خسرو شود معاقب
[B][M1]آن یک خبر او هزار دفتر
[M2]آن یک سخن او هزار مطلب
[B][M1]شاهی که به گاه عتاب و تندی
[M2]می‌ننگرد از شرم زی معاتب
[B][M1]زبر و زبر او ستاده اقبال
[M2]چون اعراب اندر حروف معرب
[B][M1]فخر است کسان را ز منصب و جاه
[M2]وز اوست کنون فخر جاه و منصب
[B][M1]دشمنش بر او بر چه حیله سازد
[M2]با شیر چه سازد فریب ارنب
[B][M1]ای منظر اقبال و حشمت تو
[M2]صد ره بر از این منظر محدب
[B][M1]فرش بود از آسمان بر افزون
[M2]آنکو به بساط توشد مقرب
[B][M1]بخت تو وخورشید راست لعبی
[M2]پیوسته بر این طارم مذهب
[B][M1]خورشید هم ایدون ملاعبت را
[M2]هر روز برآید به گرد ملعب
[B][M1]رأی تو سوی نخشب ار نهد روی
[M2]خورشید برآید ز چاه نخشب
[B][M1]شمشیر تو را روز جنگ خیزد
[M2]فتح و ظفر از آب داده مضرب
[B][M1]رامشگه دشمن ز هیبت تو
[M2]گردد ز دم شیر شرزه اهیب
[B][M1]آورده بهارت مدیحتی نغز
[M2]الفاظ عجیب و معانی اعجب
[B][M1]گویند مرا کت سخنوری نیست
[M2]خود اینت یکی ناستوده مذهب
[B][M1]بر من چه بد آید ز گفته ی خصم
[M2]بر سنگ چه آید زنیش عقرب
[B][M1]تا شکر ناید ز شاخ حنظل
[M2]تا مرجان ناید زبیخ طحلب‌
[B][M1]بادا دل خصمت همیشه در تاب
[M2]بادا تن خصمت هماره در تب
[B][M1]مفعول مفاعیل فاعلات
[M2]با بحر خفیف انسب است و اقرب
[A]
[B][M1]دو چیز افزونی دهد، بر مردم افزون‌طلب
[M2]سرمایهٔ عقل و خرد، پیرایهٔ علم و ادب
[B][M1]علم است دیهیم علا، عقل است کنج اعتلا
[M2]العلم تاج للفتی‌، والعقل طوق من ذهب
[B][M1]هست ار ز میراث‌ پدر، عقل غریزیت ای پسر
[M2]تکمیل آن واجب شمر، باری به عقل مکتسب
[B][M1]عقل غریزی بی‌ممد، بی‌ورزش و تعلیم و جد
[M2]هرچند باشد مستعد، کردد به غفلت محتجب
[B][M1]عاقل فتد از کاهلی‌، در ورطهٔ لایعقلی
[M2]جاهل شود دانا، ولی با ورزش و جهد و تعب
[B][M1]ورزش کند تن را قوی روح و خرد را مستوی
[M2]مر نفس‌ها را معنوی‌، مر فکرها را منتخب
[B][M1]*‌
[M2]*
[B][M1]در عیدگاه رومیان‌، مردی ضعیف و ناتوان
[M2]افتاد از بادی دمان برخاست غوغا و شغب
[B][M1]مرد از جماعت شد خجل‌، زان ناتوانی منفعل
[M2]بر ورزش تن داد دل‌، بگشاد بازو بست لب
[B][M1]چون عید شد سال دگرشد عیدگه پر شور و شر
[M2]مردم دوان در یکدگر، بهر تماشایی عجب
[B][M1]گردونه‌ای آمد دوان بر چار گامیش جوان
[M2]وز پی جوانی پهلوان‌، زیبا رخ و دیبا سلب
[B][M1]بگرفت چرخ واپسین و افشرد زانو بر زمین
[M2]چون‌ جسته‌ شیری‌ از کمین‌ بر پشت‌ نخجیر از غضب
[B][M1]برکاشت اندر عیدگه مر گاومیشان را ز ره
[M2]پس داشت گردون را نگه با زور پولادین عصب
[B][M1]زان پس به گردون شد سوار آن آزمودهٔ نغزکار
[M2]از انفعال سال پار، آورد عذری بلعجب
[B][M1]گفتا منم آن ناتوان‌، کافتادم از باد دمان
[M2]دفع تعنت را میان‌، بستم به ورزش روز و شب
[B][M1]این سعی و این زحمت مرا برهاند از آن رنج و بلا
[M2]عیش است بعد از ابتلا شادیست از بعدکرب
[B][M1]زان گفته مردان و زنان جستند از جا کف ‌زنان
[M2]وان پهلوان و همگنان رفتند با ساز و طرب
[B][M1]*‌
[M2]*‌
[B][M1]چون غیرت انگیزد همی اسباب‌ها خیزد همی
[M2]پیش امل ریزد همی از هر بن مویی سبب
[B][M1]غیرت به جز جنبش مدان کز وی حرارت شد عیان
[M2]بیرون‌ز جنبش‌نیست‌جان‌زان‌شد روان‌جان‌را لقب
[B][M1]جنبش کن ار مرد رهی وز ورزش جان اگهی
[M2]جان را ده از جنبش بهی تا وارهی‌از تاب و تب
[B][M1]ای تن ز ورزش بارور وز ورزش جان بیخبر
[M2]جان‌را ز ورزش بخش فر کاین واجبست آن مستحب
[B][M1]در ورزش تن بارها آسان شدت دشوارها
[M2]در ورزش جان خارها آرند از بهرت رطب
[B][M1]خواندی که افکند آن فلان سجاده بر آب روان
[M2]این ورزش جانست هان السعی فیه قد وجب
[B][M1]شد بر پلنگ آن یک س‌رار اندرکفش پیچنده مار
[M2]آن مار تازانهٔ سوار، آن دد هیون مرد رب
[B][M1]این پیش جان‌ها اندکست این از هزار آیت یکست
[M2]این بهر ارباب شکست از باغ معنی یک خشب
[B][M1]زین وانمودن‌ها برآ، زی نانمودن‌ها گرا
[M2]کان کس که داندکیمیا، پنهان کند ز اهل طلب
[B][M1]زان کیمیای مردمی کان هست اصل بی‌غمی
[M2]دریاب تا سطح زمی‌، پیشت شود کان ذهب
[B][M1]وانگه برآی از بیخ و بن وزکیش و آیین کهن
[M2]اصل و نسب بدرود کن، وز کف بنه جاه و حسب
[B][M1]با حکمت و عقل گزین‌، ماهیت اشیا ببین
[M2]چون چیره گشتی بر زمین زی آسمان بر کن قبب
[B][M1]چون بگذری از سبع‌ها، وز ماوراء طبع‌ها
[M2]بینی تلال و ربع‌ها، زآثار یار منتخب
[B][M1]*
[M2]*‌
[B][M1]درکش بهار اینجا عنان‌، کز حملهٔ رویین‌تنان
[M2]چون رستمت زاری کنان بینم همه تن پرثقب
[B][M1]برگرد زی اصل سخن عذر آور از فصل سخن
[M2]تا خود گه وصل سخن از وصل برخوانی خطب
[B][M1]مخلوق را بینی مصر، اندر ضلال مستمر
[M2]نه تن ز ورزش مقتدر، نه جان ز تمرین منقلب
[B][M1]نابوده یک‌ساعت مقیم‌، اندر صراط مستقیم
[M2]امات غیرتشان عقیم‌، آباء همتشان عزب
[B][M1]اینجا وفا و شرم کو، یک یار با آذرم کو
[M2]یک شعله آه گرم کو، کز وی شود جان ملتهب
[B][M1]قومی پلید وکینه‌جو، تردامن و بی‌آبرو
[M2]جمله قبیح و زشت خو یکسر وقیح و بی‌ادب
[B][M1]بدفطرت و ناکس همه از بد نکرده بس همه
[M2]مدخولشان ازپس همه پیش اوفتاده زین سبب
[B][M1]زین سفلگان محتشم بی‌دولتان محترم
[M2]در زحمتم اندر عجم چون بوالعلا اندر عرب
[B][M1]زین بی‌هنر حساد من‌، کیرد خموشی داد من
[M2]کز آسمان فریاد من بگذشت و خاموش است لب
[B][M1]با حاسد ار پنجه زنی آن مرده را زنده کنی
[M2]در آتش ار چوب افکنی افزون شود او را لهب
[B][M1]به کز لهیب خوی بد، بدخوی خاکستر شود
[M2]خود خویش‌ را خامش کند زآتش ‌چو‌ برگیری‌ حطب
[B][M1]ذوق آورد آثار من‌، لذت دهد گفتار من
[M2]مستی دهد اشعار من‌، مانندهٔ آب عنب
[B][M1]در رنجم از چندین هنر، مانند طاوسان نر
[M2]تن فدیهٔ مقبول پر، جان برخی رنگین ذنب
[B][M1]زین همرهان مفتری چون یوسفم من متفری
[M2]هستم ازین گرگان بری کز آهوان دارم نسب
[B][M1]با سفله نستیزم همی وز دون بپرهیزم همی
[M2]زین قوم بگریزم همی چون مصطفی از بولهب
[B][M1]اصل تناسب شد یقین زیراک در هر سرزمین
[M2]هست آن‌مناسب جاگزین وان‌نامناسب مرتهب
[B][M1]در جایگاه طوطیان‌، ننهد نعامه آشیان
[M2]وانجا که خسبد ماکیان، کبک دری ننهد خشب
[B][M1]بازیده‌ام شطرنج تو، هستم به هر بازی جلو
[M2]فخر است و استبقا گرو عز است و استغنا ندب
[B][M1]زین رو هیاهوها شود انگیخته غوغا شود
[M2]بر قصد من برپا شود هنگامه و جنگ و جلب
[B][M1]مستفعلن‌، مستفعلن‌، مستفعلن‌، مستفعلن
[M2]«‌یارب‌چه‌بودآن‌تیرگی‌وآن‌راه‌دور و نیمشب‌» 
[A]
[B][M1]مانده‌ام در شکنج رنج و تعب
[M2]زبن بلا وارهان مرا یارب
[B][M1]دلم آمد درین خرابه به جان
[M2]جانم آمد درین مغاک به لب
[B][M1]شد چنان سخت زندگی که مدام
[M2]شده‌ام از خدای مرگ طلب
[B][M1]ای دریغا لباس علم و هنر
[M2]ای دریغا متاع فضل و ادب
[B][M1]که شد آوردگاه طنز و فسوس
[M2]که شد آماجگاه رنج و تعب
[B][M1]آه غبنا و اندها که گذشت
[M2]عمر در راه مسلک و مذهب
[B][M1]وای دردا و حسرتاکه نگشت
[M2]زندگی صرف مطعم و مشرب
[B][M1]غم فرزندگان و اهل و عیال
[M2]روز عیشم سیه نمود چو شب
[B][M1]با قناعت کجا توان دادن
[M2]پاسخ پنج بچه مکتب
[B][M1]بخت بدبین که با چنین حالی
[M2]پادشا هم نموده است غضب
[B][M1]من کیم‌، چیستم‌، تنی لاغر
[M2]ناتوان تر ز تارهای قصب
[B][M1]کیست گنجشک تا عقاب دلیر
[M2]به تعصب بر او زند مخلب
[B][M1]نه بلوچم من و نه کرد و نه ترک
[M2]نه رئیس لرم نه شیخ عرب
[B][M1]کیستم‌، شاعری قصیده‌ سرای
[M2]چیستم‌؟ کاتبی بهار لقب
[B][M1]چیست جرمم که اندرین زندان
[M2]درد باید کشید و گرم و کرب
[B][M1]به یکی تنگنای مانده درون
[M2]چون به دیوار، در شده مثقب
[B][M1]تنگنایی سه گام در سه به ‌دست
[M2]خوابگاهی دو گام درد و وجب
[B][M1]روز، محروم دیدن خورشید
[M2]شام‌، ممنوع رؤیتِ کوکب
[B][M1]از یکی روزنک همی بینم
[M2]پاره‌ای ز آسمان به‌ روز و به‌ شب
[B][M1]شب نه‌بینم همی از آن روزن
[M2]جز سر تیر و جز دم عقرب
[B][M1]تنگ سمجی چو خانهٔ خرگوش
[M2]گنده جایی چو آغل ثعلب
[B][M1]چون یکی خنب اوفتاده ستان
[M2]همچو آهن بر او دری زخشب
[B][M1]پس‌ پشتش ‌یکی عفن مبرز
[M2]مرده ریک هزار دزد جلب
[B][M1]دزد آزاد و اهل خانه به بند
[M2]داوری کردنی است سخت‌ عجب
[A]
[B][M1]ای آفتاب گردون تاری شو و متاب
[M2]کز برج دین بتافت یکی روشن آفتاب
[B][M1]آن آفتاب روشن شد جلوه گر که هست
[M2]ایمن ز انکساف و مبرا ز احتجاب
[B][M1]بنمود جلوه‌ئی و ز دانش فروخت نور
[M2]بگشود چهره‌ای و ز بینش گشود باب
[B][M1]شمس رسل محمد مرسل که در ازل
[M2]از ماسوالله آمده ذات وی انتخاب
[B][M1]تابنده بُد ز روز ازل نور ذات او
[M2]با پرتو و تجلی بی‌پرده و نقاب
[B][M1]لیکن ‌جهان به چشم خود اندر حجاب داشت
[M2]امروز شد گرفته ز چشم جهان حجاب
[B][M1]تا دید بی‌حجاب رخی را که کردگار
[M2]بر او بخواند آیت والشمس در کتاب
[B][M1]روئی که آفتاب فلک پیش نور او
[M2]باشد چنانکه کتان در پیش ماهتاب
[B][M1]شاهی که چون فراشت لوای پیمبری
[M2]بگسسته شد ز خیمهٔ پیغمبران طناب
[B][M1]با مهر اوست جنت و با حب او نعیم
[M2]با قهر اوست دوزخ و با بغض او عذاب
[B][M1]با مهر او بود به گناه اندرون نوید
[M2]با قهر او بود به صواب اندرون عقاب
[B][M1]شیطان به صلب آدم گر نور او بدید
[M2]چندین چرا نمود ز یک سجده اجتناب
[B][M1]زان شد چنین ز قرب خداوندگار دور
[M2]کاندر ستوده گوهر او داشت ارتیاب
[B][M1]مقرون به قرب حضرت بیچون شد آنکه او
[M2]سلمان صفت نمود به وصل وی اقتراب
[B][M1]امروز جلوه‌ای به نخستین نمود و گشت
[M2]زبن جلوه چشم گیتی انگیخته ز خواب
[B][M1]یرلیغی‌ آمدش به دوم جلوه از خدای
[M2]کای‌دوست سوی‌دوست بهٔک‌ره‌عنان بتاب
[B][M1]پس برد مرکبیش خرامان‌تر از تذرو
[M2]جبریل‌، در شبیش سیه گون‌تر از غراب
[B][M1]بر بادپا برآمد و زی میزبان شتافت
[M2]جبریل همعنانش و میکال همرکاب
[B][M1]بنشست بر براق سبک‌پوی گرم‌سیر
[M2]وافلاک درنوشت الی منتهی الجناب
[B][M1]چندان برفت کش رهیان و ملازمان
[M2]گشتند بی‌توان و بماندند بی‌شتاب
[B][M1]وانگه به قاب قوسین اندر نهاد رخت
[M2]و آمد ز پاک یزدان او را بسی خطاب
[B][M1]چون یافت قرب وصل‌، دگرباره بازگشت
[M2]سوی زمین‌، ز نه فلک سیمگون قباب
[B][M1]اندر ذهاب‌، خوابگه خود نهادگرم
[M2]همخوابگاه خویش چنان یافت در ایاب
[B][M1]از فر پاک مقدمش امروز گشته‌اند
[M2]احباب در تنعم و اعدا در اضطراب
[B][M1]جشنی بود ز مقدم او در نه آسمان
[M2]جشنی دگر به درگه فرزند بوتراب
[A]
[B][M1]ای آفتاب مشکو زی باغ کن شتاب
[M2]کز پشت شیر تافت دگرباره آفتاب
[B][M1]مرداد ماه باغ به بار است گونه گون
[M2]از بسد و زبرجد و لولوی دیریاب
[B][M1]هم شاخ راز میوه دگرگونه گشت چهر
[M2]هم باغ را به جلوه دگرگونه شد ثئیاب
[B][M1]بنگر بدان گلابی آویخته ز شاخ
[M2]چون بیضه‌های زرین پر شکر و گلاب
[B][M1]سیب سپید و سرخ به شاخ درخت بر
[M2]گویی ز چلچراغ فروزان بود حباب
[B][M1]یا کاویان درفش است از باد مضطرب
[M2]وان گونه گون گهرها تابان از اضطراب
[B][M1]انگور لعل بینی از تاک سرنگون
[M2]وان‌غژم‌هاش یک‌به‌دگر فربی‌ و خوشاب
[B][M1]پستان مادریست فراوان سر اندرو
[M2]و انباشته همه سرپستان به شهد ناب
[B][M1]یک خوشه زردگونه به رنگ پر تذرو
[M2]دیگر سیاه گونه به‌سان پرغراب
[B][M1]یک رز چو اژدهایی پیچیده بر درخت
[M2]یک رز چو پارسایی خمیده بر تراب
[B][M1]یک‌رزکشیده همچو طنابی و دست طبع
[M2]دیبای رنگ رنگ فروهشته برطناب
[B][M1]یک ‌رز نشسته ‌همچو یکی ‌زاهدی که ‌دست
[M2]برداردی ز بهر دعاهای مستجاب
[B][M1]وانک ز دست و گردنش آویخته بسی
[M2]سبحهٔ رخام ودانه به‌هر سبحه بی‌حساب
[B][M1]باغست نار نمرود آنگه کجا رسید
[M2]از بهر پور آزرش آن ایزدی خطاب
[B][M1]آن شعله‌ها بمرد و بیفسرد لیک نور
[M2]اخگر بسی به شاخ درختان بود بتاب
[B][M1]روی شلیل شد به مثل چون رخ خلیل
[M2]نیمی ز هول زرد و دگر سرخ از التهاب
[B][M1]آلوی زرد چون رخ در باخته قمار
[M2]شفرنگ سرخ چون رخ دریافته شراب
[B][M1]شفتالوی رسیده بناگوش کود کیست
[M2]وان زردمو یکانش به صندل شده خضاب
[B][M1]از خربزه است باغتره‌ پر عبیر تر
[M2]وز هندوانه مشکو پربوی مشکناب
[B][M1]پالیز از آن یکی شده پرکوزه‌های شهد
[M2]بستان ازین یکی شده پر زمردین قباب
[B][M1]زان کوزه‌های شهد برآید هلال چار
[M2]زین زمردین قباب برآید دو آفتاب
[B][M1]باید زدن به دامن کهسار خیمه زانک
[M2]شد شهر ری چو کورهٔ آهنگران بتاب
[B][M1]زنبق ز صفر یافت چهل پایه ارتفاع
[M2]گرما شناس را بین گر داری ارتیاب
[B][M1]گنجشک ازین درخت نپرد بدان درخت
[M2]کز تاب مهر گردد بی‌بابزن کباب
[B][M1]ماهی فرا نیاید از قعر آبدان
[M2]کز نور آفتاب درافتد به تف و تاب
[B][M1]تفتیده شد منازل چون منزل سقر
[M2]خوشیده شد جداول چون جدول کتاب
[B][M1]پالاونی‌ است گویی این ابر نیم‌شب
[M2]کز وی همی بپالایند اخگر مذاب
[B][M1]بایست تختخواب نهادن به طرف جوی
[M2]وان کلهٔ‌ نگاربن بستن به تختخواب
[B][M1]یک‌سو نسیم صحرا یکسو هوای کوه
[M2]یک‌سو نوای فاخته یک سو غریو آب
[B][M1]آوازهٔ هوام شبانگاه مر مرا
[M2]آید به گوش خوبتر از بربط و رباب
[B][M1]وبژه که خفته سرخوش نزدیک آبشار
[M2]پهلوی ماهرویی در نور ماهتاب
[B][M1]اینست شرط عقل ولیکن بهار را
[M2]این‌حال ییش چشم نیاید مگر به‌خواب
[B][M1]هم نیست خواب از آنکه درین سمج دوزخی
[M2]بیدار بود بایدم از شدت عذاب
[A]
[B][M1]وزیر فرهنگ ای جسم فضل و جان ادب
[M2]کز اصطناع تو معمور شد جهان ادب
[B][M1]ز زخم حادثه‌، لطف تو شد حصار هنر
[M2]به ‌جاه و مرتبه‌، عهد تو شد ضمان ادب
[B][M1]ز نیروی خردت سبز، مرغزار علوم
[M2]ز رشحهٔ هنرت تازه‌، بوستان ادب
[B][M1]تو را سزد که کنی خانهٔ ادب آباد
[M2]که از سلالهٔ فضلی و خاندان ادب
[B][M1]شگفت نیست که نیروی رفته باز آید
[M2]ز اهتمام تو در جسم ناتوان ادب
[B][M1]تو نیک دانی در کشوری که مردم آن
[M2]همی ندارند از صد یکی نشان ادب
[B][M1]اگر ز اهل ادب قدر دانیئی نشود
[M2]بر او فتد ز پی و پایه خان و مان ادب
[B][M1]عنایت تو اگر دیده‌بانئی نکند
[M2]ز عجز دود برآید ز دودمان ادب
[B][M1]مرا تو نیک‌شناسی که بوده‌ام یک عمر
[M2]به نظم و نثر در این خانه قهرمان ادب
[B][M1]ز گوشه‌های جهان بانگ زه به گوش رسد
[M2]چو من به کلک هنر برکشم کمان ادب
[B][M1]به کار علم و ادب رنج برده‌ام سی سال
[M2]ولی نخورده‌ام البته هیچ نان ادب
[B][M1]پی اطاعت شه نک قریب ده سال است
[M2]که جای کرده‌ام اندر پس دکان ادب
[B][M1]بلی چو یافت شهنشاه پهلوی که بود
[M2]به طبع بنده دفین گنج شایگان ادب
[B][M1]مثال داد که از کار مجلس شورا
[M2]کناره گیرد و پوید به شارسان ادب
[B][M1]ز لطف خسرو ایران زمین بهار اینک
[M2]شد از مغاک سیاست بر آسمان ادب
[B][M1]به اوستادی دارالمعلمین لختی
[M2]به جد و جهد کمر بست بر میان ادب
[B][M1]از آن سپس پی تصحیح نامه‌های کهن
[M2]ز کلک من به ره افتاد کاروان ادب
[B][M1]کتاب مجمل و تاربخ سیستان هر یک
[M2]چو تاج گشت مکلل به بهرمان ادب 
[B][M1]هم از جوامع عوفی وترجمهٔ طبری‌
[M2]نهاد کلک من آثار جاودان ادب
[B][M1]چهار دور به شورای عالی فرهنگ
[M2]نثار کرد رهی نقد رایگان ادب
[B][M1]چهار سال به دانشسرای عالی نیز
[M2]نهاد سر ز ارادت بر آستان ادب
[B][M1]تو واقفی که در این قرن چون بهار نداشت
[M2]کسی به لفظ دری قوت بیان ادب
[B][M1]چه ‌مایه خون‌جگرخورد تا که گشت امروز
[M2]به دهر شهره علی‌رغم دشمنان ادب
[B][M1]به نظم و نثر دری فالق و به تازی چیر
[M2]به پهلوی و اوستاست پهلوان ادب
[B][M1]به ‌صرف و نحو و معانی و اشتقاق لغات
[M2]جز او که باشد امروزه ترجمان ادب
[B][M1]به‌ شرق و غرب، سخن‌های من به تحفه برند
[M2]کجا برند ازبن ملک ارمغان ادب
[B][M1]ز علم سبک‌شناسی کسی نبود آگاه
[M2]شد این علوم ز من شهره در جهان ادب
[B][M1]نگاه کن به مقالات من که هریک هست
[M2]به فن پرورش اجتماع‌، جان ادب
[B][M1]بود یکی ز صد آثار من (‌تطور نثر)
[M2]که کس نیافت چنین گوهری ز کان ادب
[B][M1]رواست گر فضلایش به سینه نصب کنند
[M2]که هست تازه‌ترین گل ز گلستان ادب
[B][M1]کسی که خلق به استادیش یقین دارند
[M2]ز جور قانون افتاده در گمان ادب
[B][M1]ز بی‌اساسی قانون دکتری گردید
[M2]بهار دانشم آشفته زین خزان ادب
[B][M1]جزای آن که به سالی معین اندرکار
[M2]نبوده‌ام‌، ز کفم شد برون عنان ادب
[B][M1]کسی که فخر به شاگردی بهار نمود
[M2]شد اوستاد و برآمد به نردبان ادب
[B][M1]ببین به کار تقاعد که خنجر ستمش
[M2]درید چرم و برآمد به استخوان ادب
[B][M1]بهار ماند به مزدوری ار چه داشت به کف
[M2]هزار مرسله از گوهر گران ادب
[B][M1]کنون به ذلت مزدوربم رها نکنند
[M2]دربغ و درد که کس نیست پشتوان ادب
[B][M1]به‌سال شانزده افزوده گشت ساعت درس
[M2]به مدرسی که نشینند دکتران ادب
[B][M1]بماند اجرت درس علاوه تا امسال
[M2]که با ستارهٔ کیوان بود قران ادب
[B][M1]تو واقفی که بباید، به‌ساعتی زبن درس
[M2]هزار غوص به دریای بیکران ادب
[B][M1]ولی چه سودکه ننهد مدیر باز نشست
[M2]میان بی‌ادبی فرقی و میان ادب
[B][M1]به هر که شعر تراشد ادیب نتوان گفت
[M2]که بس فراخ بود عرصهٔ جهان ادب
[B][M1]بسی مکانت و بسیار منزلت باید
[M2]کراست قلب و زبان‌، منزل و مکان ادب
[B][M1]روا مدار که گردد ذلیل هر دجال
[M2]کسی که هست به‌حق صاحب‌الزمان ادب
[A]
[B][M1]قاعدهٔ ملک ز سر نیزه است
[M2]کس نزند بر سر سرنیزه دست
[B][M1]عدل شود از دم سرنیزه راست
[M2]فتنه شود از سر سرنیزه پست
[B][M1]بس‌سر سرکش که‌ به‌ سرنیزه رفت
[M2]بس‌ دل ریمن که ز سرنیزه خست
[B][M1]فتنه بود صعوه و سرنیزه باز
[M2]ظلم بود ماهی و سرنیزه شست
[B][M1]همره سرنیزه بباید دو چیز
[M2]مغز حکیم و دل یزدان‌پرست
[B][M1]با خرد و راستی و تیغ و تیز
[M2]پشت بداندیش توانی شکست
[B][M1]آنکه به سرنیزه نمود اکتفا
[M2]با کف خود دیدهٔ توفیق بست
[B][M1]پند بناپارت بباید شنود
[M2]رشتهٔ پندار بباید گسست
[B][M1]تکیه به سرنیزه توان داد، لیک
[M2]بر سر سرنیزه نباید نشست
[A]
[B][M1]جمهوری سردار سپه مایهٔ ننگ است
[M2]این صحبت اصلاح وطن‌نیست که جنگست
[B][M1]ازکار قشون حال خوش از ما چه توقع
[M2]کاین فرقه برین گله‌شبان نیست پلنگست
[B][M1]بی‌علمی و آوازهٔ جمهوری ایران
[M2]این‌حرف درین مملکت امروز جفنگست
[B][M1]اموال تو برده است به یغما و تو خوابی
[M2]آن کس که ‌پی حفظ ‌تو دستش به ‌تفنگست
[B][M1]آزادی و مشروطیت افتاده به زحمت
[M2]این گوهر پر شعشعه در کام نهنگست
[B][M1]در پردهٔ جمهوری کوبد در شاهی
[M2]ما بی خبر و دشمن طماع زرنگ است
[B][M1]تا تعزیه گردان بود آن هوچی بی‌دین
[M2]این قافله تا حشر در این بادیه لنگست
[B][M1]افسانهٔ جمهوری ما ملت کودک
[M2]عیناً مثل ملعبهٔ شهر فرنگ است
[B][M1]در کیسهٔ ناهید بود لعل و زر و سیم
[M2]زین‌رو کلماتش همگی ‌رنگ‌به‌رنگ است
[A]
[B][M1]سرچشمهٔ «‌فین‌» بین که در آن آب روانست
[M2]نه آب روانست که جان است و روان است
[B][M1]گویی بشمر موج زند گوهر سیال
[M2]یا آن که به هر جدول‌، سیماب روانست
[B][M1]آن آب قوی بین که بجوشد ز تک حوض
[M2]گویی که مگر روح زمین در غلیانست
[B][M1]فوارهٔ کاشی رده بسته به جداول
[M2]چون ساقی پیروزه سلب در فورانست
[B][M1]وان آب روان از بر فواره پریشان
[M2]چون موی پریشان به رخ سیمبرانست
[B][M1]آن ماهی جلد شکم اسپید سیه‌پشت
[M2]شیطان‌صفت از تک به سوی سطح دوانست
[B][M1]آن ماهی زرین که سوی تک دود از سطح
[M2]چون تیر شهابست که بر دیو نشانست
[B][M1]خرچنگ کج‌آهنگ بر ماهی زببا
[M2]چون دیوکج‌آیین به بر حور جنانست
[B][M1]ترسد که برانندش ازین کوثر جانبخش
[M2]زان روی ازین گوشه بدان گوشه خزانست
[B][M1]ماهی که بود راست‌رو از کس نهراسد
[M2]خرچنگ کج‌آهنگ نهان و نگرانست
[B][M1]آن از منش راست کند جلوه چپ و راست
[M2]وین از منش پست شب و روز نهانست
[B][M1]ماهی بود آزاده و ساده‌دل و شادان
[M2]خرچنگ خبیث ‌است و کریه ‌است و جبانست
[B][M1]قدسی بود اسفند که همخانهٔ حوت است
[M2]قتال بود تیر که جفت سرطانست
[B][M1]اندر سرطان خطهٔ کاشان چو جحیمی است
[M2]این طرفه جحیمی که بهشتش به میانست
[B][M1]از خلد نشانی بود این باغ که طرحش
[M2]فرمودهٔ عباس شه خلد مکانست
[B][M1]آن سروکهن‌سال نمایندهٔ عصری است
[M2]کآزادگی و مردمیش نقل جهانست
[B][M1]آزادگی و خرمی‌، از سرو بیاموز
[M2]کآزاده و خرّم به بهار و به خزانست
[B][M1]ای سرو تو آزادی از آن جاویدانی
[M2]هرکس که شد آزاد، بلی جاویدانست
[B][M1]ای سرو! تو ثابت‌قدم و عالی‌شانی
[M2]هر مرد که ثابت‌قدم‌، او عالی‌شانست
[B][M1]آثار بزرگان بین اندر در و دیوار
[M2]آثار جوانمرد ز کردار نشانست
[B][M1]گرمابهٔ خونین اتابک را بنگر
[M2]گویی که هنوز از غم او اشک ‌فشانست
[B][M1]هر رخنهٔ دیوارش گویی که دهانیست
[M2]کاندر حق دژخیمش نفرین به زبانست
[B][M1]رفتند و بماند از پس ایشان اثر نیک
[M2]خوش آنکه پس از او اثر نیک عیانست
[B][M1]*‌
[M2]*
[B][M1]مهمان براهیم خلیلیم که در جود
[M2]همتای براهیم خلیل الرحمن است
[B][M1]اعیان بنی عامر معروف جهانند
[M2]وین گوهر تابنده از آن عالی کانست
[B][M1]بس محتشم است اما، درویش نهادست
[M2]با دانش پیرانست ار چند جوانست
[B][M1]لطفش به حق یاران محتاج بیان نیست
[M2]آنجا که عیانست چه حاجت به بیانست
[B][M1]طبعم ندهد داد مدیحش که چنین کار
[M2]در عهدهٔ یغمایی و آن طبع روانست
[A]
[B][M1]دل من خواهی ای ترک و ندانی که خطاست
[M2]از چو من عاشق دلباخته جان باید خواست
[B][M1]دل من خواهی و پاداش مرا بوسه دهی
[M2]هرکه زینسان دل من خواهد بدهم که رواست
[B][M1]دل من عشق تو را خواست سپردمش به تو
[M2]دل تو را دادم نک هرچه کنی حکم توراست
[B][M1]عشق تو حکمروا گشت بتا بر دل من
[M2]نیست یکدل که نه عشق ن بر او حکمرواست
[B][M1]ای ببرده دل یک شهر به آراسته روی
[M2]آفرین باد بر ایزدکه چنان روی آراست
[B][M1]به هوای تو شدم شهرهٔ شهر اینت شگفت
[M2]نه چو من شهره شود هرکو در بند هواست
[B][M1]نیست جزرنج و بلا بر من از این عشق‌، بلی
[M2]عشق را چه‌رن نگری یکسره رنج است و بلاست
[B][M1]دژم از چیست سر زلف تو، کش روز و شبان
[M2]خوابگه بر سمن و رامشگه بر دیباست
[B][M1]به‌خطا خواست‌ز چین مشک سیه‌، مشک‌فروش
[M2]که ز چین سر زلف تو همی باید خواست
[B][M1]ماه را نیست چنین روی و چنین جعد بخم
[M2]سرو را نیست چنین زلف و چنین قامت راست
[B][M1]من خورم خون جگر، دو لب تو سرخ ز چیست
[M2]من کشم بار بلا، زلف تو خمیده چراست
[B][M1]آهوی چشمت ای شوخ‌، دل من بفریفت
[M2]مگر این دل نه دل مدحگر شیر خداست
[B][M1]بوالحسن آنکه بدو فضل به انجام رسید
[M2]وآنگه بنهفت توان فضل وی امروزکجاست
[B][M1]ولی ایزد یکتا که به پیش در او
[M2]آسمان همچو غلامان رهی‌، پشت دوناست
[B][M1]هر چه بی‌خواهش او گر همه نیکیست بدی است
[M2]هرچه بی‌طاعت اوکر همه هستی است فناست
[B][M1]کر همه‌عاصی‌، از مهرش‌با عیش و *‌رشی است
[M2]ور همه دشمن‌، از جودش با برک و نواست
[B][M1]نیست دادار و چو دادار ز هر عیب بری است
[M2]نیست یزدان و چو یزدان به فضایل یکتاست
[B][M1]شد ز روشن دل او روز مخالف تاری
[M2]شد ز تیغ کج او دین خداوندی راست
[B][M1]آسمانست و زمین هر دو بزرگ آیت حق
[M2]آسمان از او برپا و زمین زو برجاست
[B][M1]بسته و بندهٔ فرمانش قضا و قدر است
[M2]کر همه چیز به حکم قدر و بند قضاست
[B][M1]شرف و فخربود آدم را زین فرزند
[M2]گرچه مردم را فخر و شرف از جد و نیاست
[B][M1]ای ره شیطان بگرفته ز نادانی و جهل
[M2]ره اوکیرکه سوی خردت راهنماست
[B][M1]فرخ آن راکه چنین راهنمای است و دلیل
[M2]خرم آن راکه چنین بارخدای و مولاست
[B][M1]کر به رزم اندر دیدیش همانا گفتی
[M2]خصم اوکاه و سرنیزهٔ اوکاه‌رباست
[B][M1]مر خدا را بپرستیدن پیمود رهی
[M2]تا بدانجا که ستودندش قومی که خداست
[B][M1]بت شکستن را بر دوش نبی سود قدم
[M2]نیک بنگرکه جز او این شرف و قدرکه‌راست
[B][M1]پای بر دوش نبی سود تواند آن کش
[M2]زیر پای اندر شمس و فمر و ارض و سماست
[B][M1]آنکه بر جای نبی بسترآفت بگزید
[M2]لاجرم بعد نبی صدر خلافت اوراست
[B][M1]این‌چنان گفتم کاستاد سیستانی کفت
[M2]«‌ترک من بر دل من کامرواکشت و رواست‌»
[A]
[B][M1]رسول گفت گرت دیدن خدای هواست
[M2]باولیای خدا بین که شان جمال خداست
[B][M1]هم اولیا راگر زانکه دید خواهی روی
[M2]ببین سوی علمای شریعت از ره راست
[B][M1]بدین دلیل و بدین حجُِ و بدین برهان
[M2]درست مظهر روی خدا، رخ علماست
[B][M1]به ویژه آنکه به جز گفتهٔ خدای‌، نگفت
[M2]به خاصه آنکه به جز خواهش خدای‌، نخواست
[B][M1]بسان حضرت صدرالانام‌، اسمعیل
[M2]که عکس چهره‌اش آئینهٔ خدای‌نماست
[B][M1]گشاده دست وگشاده دل وگشاده جبین
[M2]ستوده خوی و ستوده رخ و ستوده لقاست
[B][M1]به جز رضای خدا چون نخواست چیزدگر
[M2]خدای نیز بدادش هرآنچه خود می‌خواست
[B][M1]جلال داد و شرف داد و علم داد و عمل
[M2]بدین فضایلش از پای تا به سر آراست
[B][M1]مداد تیره‌اش از بهر سرخ‌ روبی دین
[M2]به جاه و رتبه چو خون مطهر شهداست
[B][M1]به راه دین مبین نامه‌اش سخن گستر
[M2]به کار شرع متین خامه‌اش زبان‌آراست
[B][M1]جلالت نسب از نام نامیش ظاهر
[M2]سیادت و شرف از عکس چهره‌اش پیداست
[B][M1]خجسته عکس بدیعی که از تجلی او
[M2]سراسر آینه دهرپرفروغ و ضیاست
[B][M1]جمال آیت حق جلوه کرد و ز هر سوی
[M2]به بندگیش کمر بسته خلقی از چپ و راست
[B][M1]نمازگاهش چون آسمان و او چون بدر
[M2]موالیانش صف بسته چو نجوم سماست
[B][M1]بهار مدح‌سرا در مدیح حضرت اوی
[M2]به امر زادهٔ احمد چکامه‌ای آراست
[B][M1]به جای باد دوام و بقای عزت او
[M2]همیشه تا مه و خورشید را دوام و بقاست
[B][M1]دعای اهل دعا باد حافظ تن او
[M2]همیشه عکسش تا قبله گاه اهل دعاست
[A]
[B][M1]هر حلقه که در آن زلف دوتاست
[M2]دام دگری بهر دل ماست
[B][M1]بیماری ماست زان چشم دژم
[M2]تنهایی ما زآن زلف دوتاست
[B][M1]باز این چه بلاست‌؟ ای ترک پسر
[M2]ای ترک پسر! باز این چه بلاست
[B][M1]عرضم به تو بود از دست رقیب
[M2]از دست تو عرض‌، پیش که رواست
[B][M1]یار آمد و زلف افشانده به دوش
[M2]دیوانه شدیم زنجیر کجاست
[B][M1]دیوانه شوید، بیگانه شوید
[M2]کاین عقل و خرد دام عقلاست
[B][M1]یا علم و عمل یا شور و جنون
[M2]کز این دو برون رنج است و عناست
[B][M1]ای خلق خدای آواز کنید
[M2]کآواز عموم‌، آواز خداست
[B][M1]این کشور کیست در دست عدو؟
[M2]این کشور ماست‌، این کشور ماست
[B][M1]ما را بشکست پرخاش ملوک
[M2]پرخاش ملوک مرگ فقراست
[B][M1]این یک به شمال‌، آن یک به جنوب
[M2]این یک به جفا، آن یک به ملاست
[B][M1]در مغرب ملک جنگ است و جدال
[M2]در مشرق ملک قتل است و ثفاست
[B][M1]در خطهٔ‌ فارس جوش است و خروش
[M2]در ملک عراق شور است و نواست
[B][M1]ایران ضعیف‌، میران جبان
[M2]خصمان جسور پیش آمده راست
[B][M1]نی نیست چنین‌، کایران پس از این
[M2]جان در نظرش بی‌قدر و بهاست
[B][M1]از جان چو گذشت انسان ضعیف
[M2]انجام دهد هر کار که خواست
[B][M1]بر درد بهار کس پی نبرد
[M2]آن کس که چشید داندکه چهاست
[A]
[B][M1]ای عجب این خلق را هر دم دگرسان حالتی است
[M2]گاه زیبا، گاه زشت‌، الحق که انسان آیتی است
[B][M1]اندرین کشور تبه گشت آسمانی گوهرم
[M2]لعل را کی در دل کوه بدخشان قیمتی است
[B][M1]وعدهٔ باغ وگلستانم مده کاز فرط یاس
[M2]بر دلم از باغ داغی‌، وز گلستان حسرتی است
[B][M1]منع می کردن چه حاصل کان بود درمان درد
[M2]درد را بزدای ازین دل‌، ورنه درمان آلتی است
[B][M1]هیچ تدبیری ازین کشور نگرداند بلا
[M2]از بزرگان گویی اندر حق ایران لعنتی است
[B][M1]آفت دینست و دانش‌، آفت ننگست و نام
[M2]الحذر ای عاقل از طهران‌، که طهران آفتی است
[B][M1]هفت سال اینجا به خدمت جان شیرین کنده‌ام
[M2]حاصل این کم‌، هر زمان درکندن جان رغبتیست
[B][M1]صحبت من زحمتی شد بهر این بی‌دانشان
[M2]صحبت دانا بلی از بهر نادان زحمتی است
[B][M1]نی هوادار تعین‌، نی مرید اعتبار
[M2]نی بودشان مبدئی در فکر و نی‌شان غایتی است
[B][M1]بندهٔ وقتند، بی‌ بیم بد و امید نیک
[M2]جمله را هر دم هیولایی و هرآن صورتی است
[B][M1]گر ز احسان ضربتی ز آنان بگردانی به مهر
[M2]حاصلت زان قو‌م در پاداش احسان‌، ضربتی است
[B][M1]کر یکی ز آنان زند راه حقیقت‌، حقه‌ ایست
[M2]ورکسی زایشان کند دعوی وجدان‌، حیلتی است
[B][M1]فی‌الحقیقتشان ز انعام و ز احسان نفرتی است
[M2]بالسویتشان به دشنام و به بهتان شهوتی است
[B][M1]از رفیق‌، این ناکسان را پند و حکمت نقمتی
[M2]وز عدو این سفلگان را بند و زندان نعمتی است
[B][M1]ناصح ار پندی دهدگویند در آن حیله‌ایست
[M2]ظالم ار ظلمی کند گویند در آن حکمتی است
[B][M1]بسکه این دونان عدوی خویش و یار دشمنند
[M2]دشمن ار زانان کشد یک تن‌، در آنان عشرتیست
[B][M1]بسکه اندر ذلت و بی ‌دولتی خو کرده‌اند
[M2]در نظرشان شنعت و دشنام سلطان رأفتی است
[B][M1]در جرایدشان یکی بنگر که از سر تا به بن
[M2]با به دونان مرحبایی‌، یا به پاکان شنعتی است
[B][M1]از دماوند و ورامین بی‌خبر، لیک اندر آن
[M2]گه ز ژاپون مدحتی‌، گه ز انگلستان غیبتیست
[B][M1]ور دهد سودانیئی زر، در ستون‌ها پرکنند
[M2]کامّ درمان عرش اعلائی و سودان جنتی است
[B][M1]کینه‌ها توزند با هم بر سر یک دانک سیم
[M2]کز دنی طبعی به برشان پنج تومان مکنتی است
[B][M1]جملگی دزدند و از دزدی اگر قارون شوند
[M2]باز دزدی کرده گویند اندرین نان برکتی است
[B][M1]چون سگ‌، ار ز انبان رشوهٔ مشته کوبیشان به سر
[M2]باز پندارند اینان‌، کاندر انبان رشوتی است
[B][M1]جمله مظلومند و ظالم‌، وین دو خوی نابکار
[M2]در طبایعشان ز میراث نیاکان خصلتی است
[B][M1]روز عجز و بینوایی همچو موش مرده‌، لیک
[M2]روز قدرتشان بسان زنده پیلان صولتی است
[B][M1]راست گویی کز برای ورشکست اورمزد
[M2]اندرین بیغوله از ابنای شیطان شرکتی است
[B][M1]فترت دیگر ملل در قرن‌ها یکبار هست
[M2]واندرین کشور به هر عشری از اقران فترتیست
[A]
[B][M1]سخن‌ بزرگ ‌شود، چون‌ درست باشد و راست
[M2]کس ار بزرک شد از گفته بزرگ، رواست
[B][M1]چه جد، چه هزل‌، درآید به آزمایش کج
[M2]هرآن سخن که نه پیوست با معانی راست
[B][M1]شنیده‌ای که به یک بیت‌، فتنه‌ای بنشست
[M2]شنیده‌ای که ز یک شعر، کینه‌ای برخاست
[B][M1]سخن گر از دل دانا نخاست‌، زببا نیست
[M2]گرش قوافی مطبوع و لفظ‌ها زبباست
[B][M1]کمال هر شعر اندر کمال شاعر اوست
[M2]صنیع دانا، انگارهٔ دل داناست
[B][M1]چو مرد گشت دنی‌، قول‌های اوست دنی
[M2]چو مرد والا شد، گفته‌های او والاست
[B][M1]سخاوت آردگفتار شاعری که سخی است
[M2]گدایی آرد اشعار شاعری که گداست
[B][M1]کلام هر قوم‌، انگاره سرایر اوست
[M2]اگر فریسهٔ کبر است یا شکار ریاست
[B][M1]نشان سیرت شاعر، ز شعر شاعر جوی
[M2]که فضل گلبن‌، در فضل آب و خاک و هواست
[B][M1]درست شعری‌، فرع درستی طبع است
[M2]بلند رختی‌، فرع بلندی بالاست
[B][M1]بود نشانهٔ خبث حطیئه‌ گفتهٔ او
[M2]چنانکه گفتهٔ «حسان» دلیل صدق و صفاست
[B][M1]کمال شیخ معری‌ ز فکر اوست پدید
[M2]شهامت متنبی‌ اا ز شعر او پیداست
[B][M1]نشان خوی دقیقی و خوی فردوسی است
[M2]تفاوتی که به شهنامه‌ها به بینی راست
[B][M1]بلی تفاوت شهنامه‌ها، به معنی و لفظ
[M2]درست و راست بهنجار خوی آن دو گواست
[B][M1]جلال و رفعت گفتارهای شاهانه
[M2]نشان همت فردوسی است‌، بی کم و کاست
[B][M1]فرمانهای دلاورانه و بی باکیها
[M2]دلیل مردی گوینده است و فخر او راست
[B][M1]محاورات حکیمانه و درایت‌هاش
[M2]گواه شاعر، در عقل و رای حکمت‌زاست
[B][M1]صریح گوید گفتارهای او، کاین مرد
[M2]به غیرت از امرا و به حکمت از حکماست
[B][M1]کجا تواند یک تن‌، دوگونه کردن فکر
[M2]جز آنکه گویی دو روح در تنی تنهاست
[B][M1]به صد نشان‌، هنر اندیشه کرده فردوسی
[M2]نعوذ بالله پیغمبر است اگرنه خداست
[B][M1]درون صحنهٔ بازی‌، یکی نمایشگر
[M2]اگر دوگونه نمایش دهد، بسی والاست
[B][M1]یکی به صحنهٔ شهنامه بین که فردوسی
[M2]به صد لباس مخالف‌، به بازی آمده راست
[B][M1]امیرکشورگیر است وگرد لشگرکش
[M2]وزیر روشن‌رای است و شاعری شیداست
[B][M1]مکالمات ملوک و محاورات رجال
[M2]همه قریحهٔ فردوسی سخن‌آراست
[B][M1]برون پرده‌، جهانی ز حکمت است وهنر
[M2]درون پرده‌، یکی شاعر ستوده لقاست
[B][M1]به تخت ملک‌، فریدون‌، به پیش صف رستم
[M2]به احتشام‌، سکندر، به مکرمت داراست
[B][M1]به گاه پوزش‌، خاک و به گاه کوشش‌، آب
[M2]به وقت هیبت‌، آتش‌، به وقت لطف‌، هواست
[B][M1]عتاب‌هاش‌، چو سیل دمان‌، نهنگ او بار
[M2]خطاب‌هاش‌، چوباد بزان‌، جهان‌پیماست
[B][M1]به گاه رقت‌، چون کودک نکرده گناه
[M2]به‌وقت خشیت‌، چون نره‌دیو خورده قفاست
[B][M1]به وقت رای زدن‌، به ز صدهزار وزیر
[M2]که هر وزبری‌، دارای صدهزار دهاست
[B][M1]به بزم‌سازی‌، مانند باده‌نوش ندیم
[M2]به پارسایی‌،‌چون مرد مستجاب دعاست
[B][M1]به گاه خوف مراقب‌، به گاه کین‌، بیدار
[M2]گه ثبات‌، چوکوه و گه عطا، دریاست
[B][M1]به‌حسب حال‌، کجابشمرد حکایت خویش
[M2]حدیث‌های صریحش تهی ز روی و ریاست
[B][M1]*‌
[M2]*
[B][M1]بزرگوارا! فردوسیا! به جای تو، من
[M2]یک از هزار نیارست گفت از آنچه رواست
[B][M1]تو را ثنا کنم و بس‌، کزین دغل مردم
[M2]همی ندانم یک تن که مستحق ثناست
[B][M1]درب‌بغ کز پس یک عمر خدمت وطنی
[M2]ندید چشمم یک جزو از آنچه دل می‌خواست
[B][M1]ز پخته‌کاری اغیار و خام‌طبعی قوم
[M2]چنان بسوخت دماغم‌، که دود از آن برخاست
[B][M1]ثنا کنیم ترا تا که زنده‌ایم به دهر
[M2]که شاهنامه‌ات ای شهره‌مرد، محیی ماست
[A]
[B][M1]تا شدم خویگر به رفتن راست
[M2]چرخ کجرو به کشتنم برخاست
[B][M1]راست نتوان سوی بلندی رفت
[M2]راستی مانع ترقی ماست
[B][M1]کوهرو بین که پشت خم دارد
[M2]گه ز چپ می‌رود گهی از راست
[B][M1]ذروهٔ عز دنیوی کوهی است
[M2]که همه نعمت اندر آن بالاست
[B][M1]زاد راهش دروغ و گربزی است
[M2]نردبانش فریب و مکر و دهاست
[B][M1]باید ار قصد برشدن داری
[M2]هر زمان اوفتاد و برپا خاست
[B][M1]نیست فرقی میان دشمن و دوست
[M2]کاندر آن ره خروش وانفساست
[B][M1]اندر آن ره دو تن ز پهلوی هم
[M2]نگذرد بس که راه کم‌پهناست
[B][M1]کس در این راه پر خطر از کس
[M2]دستگیری نمی کند که خطاست
[B][M1]دوستان پای دوستان گیرند
[M2]از پی پاس جان خویش و رواست
[B][M1]سنگ‌ها پیش پایت اندازد
[M2]آنکه بالاتر از تو ره‌پیماست
[B][M1]هر قدم زین مشاجرات مخوف
[M2]طرفه جنگ و کشاکشی برپاست
[B][M1]هرکه برگشت یا که عجز آورد
[M2]در تک درهٔ عمیقش جاست
[B][M1]این بود حال کوه‌پیمایان
[M2]طرفه کوهی که مقصد عظماست
[B][M1]پا پر از آبله است و خون‌، زیراک
[M2]ساق در خار و کام بر خاراست
[B][M1]زبر و بالای این گریوه و کوه
[M2]از انین و نفیر، پر ز صداست
[B][M1]چون به بالا رسند با این رنج
[M2]آن مکان تازه اول دعواست
[B][M1]کان مکان نیست جای یک تن بیش
[M2]وز همه سو نشیب هول و بلاست
[B][M1]کسی آنجای را به چنگ آرد
[M2]که به اسباب و بخت‌، کامرواست
[B][M1]تا یکی با غنا شود مقرون
[M2]صدهزار آدمی قرین عناست
[B][M1]جایگاهی خوشست لیک دربغ
[M2]که بدین جا هجوم این غوغاست
[B][M1]همه آنجای را طمع دارند
[M2]مقصد جملگی همان یکجاست
[B][M1]هرکه او بر در نیاز نشست
[M2]از سر امن و عافیت برخاست
[B][M1]به حقیقت غنی، کسی باشد
[M2]کش ازاین رفت‌وآمد استغناست
[B][M1]جاه حاصل شده ز خون جگر
[M2]بازی کودکانهٔ سفهاست
[B][M1]دولتی پر ز بیم و باک و هلاک
[M2]نیست دولت که کام اژدرهاست
[B][M1]کوه‌پیما نه‌ایم و خرسندیم
[M2]گرچه رهوار ما جهان پیماست
[B][M1]ما جهان را به راستی سپریم
[M2]کس ندیدم که گم شد از ره راست
[A]
[B][M1]بشکست گرم دست چه‌ غم‌؟ کار درست‌ است
[M2]کسری ز شکستم نه‌، که افکار درست است
[B][M1]آن را چه خطائیست که رفتار صواب است
[M2]و آن‌ را چه شکستی‌ است که گفتار درست‌ است
[B][M1]گر دست چپم‌ بشکست‌ ای‌ خواجه غمی‌ نیست
[M2]در دست دگر کلک گهربار درست است
[B][M1]فخری نه گر از دست چکد خون به ره دوست
[M2]گر خون چکد از دیدهٔ خونبار درست است
[B][M1]از سر بگذر تا که ننالی ز غم دست
[M2]شو بر سر این نکته که بسیار درست است
[B][M1]از دست تو دستم به گریبان نرسد، لیک
[M2]چندان که برآید سوی دادار، درست است
[B][M1]گر دست پرستار بلرزد به مداوا
[M2]دل رنجه مکن تا دل بیمار درست است
[B][M1]دست جهلاگر که بود راست‌، فکار است
[M2]دست عقلاگر بود افکار، درست است
[B][M1]گو بشکند از حادثه صدبار، هرآن دست
[M2]کز وی نرسد بر دلی آزار، درست است
[B][M1]وان دست که آزار دل مورچه‌ای خواست
[M2]هرچند درست است‌، مپندار درست است
[B][M1]اندر ره عشق ار برود دست‌، چه حاصل
[M2]گر سر برود در قدم یار، درست است
[B][M1]از دست بهار ار قدحی باده فروریخت
[M2]عهد خم و خمخانه و خمار درست است
[A]
[B][M1]شد سیه مست بلاهشیار، تاکستان کجاست‌؟
[M2]پاکباز خفته شد بیدار، پاکستان کجاست‌؟
[B][M1]هند و ایران دیولاخ فتنه و آشوب کشت
[M2]رام چند دیوکش کو؟ رستم دستان کجاست‌؟
[B][M1]اهل مشرق پیروبرنا یار و همدست همند
[M2]همت‌ یاران‌ چه ‌شد؟ ‌اقدام ‌همدستان کجاست‌؟
[B][M1]باغ و بستان فضایل بود روزی آسیا
[M2]عندلیبان‌راچه‌شد؟‌آن‌باغ‌وآن‌بستان کجاست‌؟
[B][M1]بزم کردآلود ما محو سکوت قرن‌هاست
[M2]جوش‌مطرب‌،‌نوش‌ساقی‌،‌نعرهٔ‌مستان کجاست‌
[B][M1]بی‌تمیز، آن‌ خائف‌ از انصاف‌ دینداران‌ چه شد؟
[M2]پردست‌،‌آن‌فارغ‌ازجور زبردستان کجاست‌؟
[B][M1]جان بدادی تا که بستانی حقوق خوبش را
[M2]ای گران‌جان تناسان‌! آن بده‌بستان کجاست‌؟
[B][M1]ما ز پستان فضیلت شیر تقوی خورده‌ایم
[M2]شیرخواریم‌ ای‌ دریغ‌ آن ‌شیر و آن ‌پستان کجاست‌؟
[B][M1]ییشدستی‌های مشرق را فراوان دیده غرب
[M2]اندلس کو؟ روم‌ و یونان کو؟ فرنگستان کجاست‌؟
[A]
[B][M1]امروز روز عزت دیهیم و افسر است
[M2]عصری بلند پایه و عهدی منور است
[B][M1]جاه و جلال گم شده در پیشگاه ملک
[M2]بر سینه دست ‌طاعت و بر آستان سر است
[B][M1]سوی دگر گرسنگی و، نعمت این‌سوی است
[M2]ملک دگر کشاکش و آرامش ایدر است
[B][M1]بگشوده است بال به هرجا عقاب جنگ
[M2]واینجا همای صلح و صفا سایه گستر است
[B][M1]نقش خوش مراد زند کعبتین ما
[M2]اکنون که مهره‌های جهانی به ششدر است
[B][M1]این فرصت و فراغت و این نعمت و رفاه
[M2]مولود کوشش ملک ملک‌پرور است
[B][M1]ایمن غنوده‌ایم به عصری که بر و بحر
[M2]آن‌یک پر از مسلسل واین یک پر اژدر است
[B][M1]گشته سپهر، خصم توانا و ناتوان
[M2]دور زمان عدوی فقیر و توانگر است
[B][M1]گر بی‌خطر شبی به سر آری دلیل آن
[M2]شب زنده داری سر و سالار کشور است
[B][M1]عمرش دراز باد که در روزگار او
[M2]هر روز کار ما ز دگر روز بهتر است
[B][M1]یک روز از درآمدمان بد هزینه بیش
[M2]امروز از هزینه درآمد فزونتر است
[B][M1]یک روزمان خزینه تهی بود از اعتبار
[M2]امروزمان خزینه پر از شوشهٔ زر است
[B][M1]یک روز طرز کار به میل رجال بود
[M2]امروز طرز کار ز قانون مفسر است
[B][M1]یک روز بود ادارهٔ کشور به دست غیر
[M2]امروز کار در کف ابنای کشور است
[B][M1]یک روز بود داوری کنسولان روا
[M2]امروز داوری به کف دادگستر است
[B][M1]یک روز بود کار سیاست به دست خلق
[M2]امروز کار خلق به آیین دیگر است
[B][M1]یک روز بود هر کس و ناکس وزیر ساز
[M2]امروز کار و پیشهٔ هرکس مقرر است
[B][M1]یک روز کار تعبیه کردند بهر شخص
[M2]امروز هرکس کند آن کش فراخور است
[B][M1]یک روز بود کار تجارت به میل غیر
[M2]امروز در معاش خود ایران مخیر است
[B][M1]یک روز اسکناس اجانب رواج داشت
[M2]امروز شهر وای وطن مژده گستر است
[B][M1]یک روز بود در همه ابواب هرج و مرج
[M2]امروز این دو لفظ به درج کتب در است
[B][M1]یک روز بود فتنه و شوخی به ملک عام
[M2]امروز این دو خاصهٔ چشمان دلبر است
[B][M1]یک روز داشت شورش و آشفتگی رواج
[M2]امروز وقف طره و جعد سمنبر است
[B][M1]یک روز بود بر رخ بیگانه در فراز
[M2]امروز قفل ز آهن و پولاد بر در است
[B][M1]یک روز بود مرز وطن کاغذین حصار
[M2]امروز مرزها همه روئینه پیکر است
[B][M1]یک روز بود ساحل کارون ز ما جدا
[M2]امروز خود به صفحهٔ ایران مصدر است
[B][M1]یک روز بود خطهٔ مازندران خراب
[M2]امروز همچو مشکوی چین غرق زیور است
[B][M1]یک روز بود خاک لرستان مغاک دیو
[M2]امروز چون بهشت به ‌دیدار و منظر است
[B][M1]یک روز بود در کف ایل و حشم تفنگ
[M2]امروز گاوآهن و بیلش به کف در است
[B][M1]یک روز ماهوار سپه بود کاه و خشت
[M2]امروز نقد همت ما صرف لشگر است
[B][M1]یک روز لشگری نه که پیری شکسته دل
[M2]امروز لشگری نه که شیری غضنفر است
[B][M1]یک روز در شکستن هیزم دلیر بود
[M2]امروز در شکستن دشمن دلاور است
[B][M1]یک روز بود خدمت لشگر بنیچه بند
[M2]امروز هر جوان به صف لشگر اندر است
[B][M1]یک روز بود علم نهالی ضعیف و زار
[M2]امروز آن نهال درختی تناور است
[B][M1]یک روز بود دانش و فرهنگ بی‌بها
[M2]امروز دانش از همه چیزی گران‌تر است
[B][M1]یک روز بود چند دبستان به چند شهر
[M2]امروز شهر و قریه به‌تحصیل‌، همسر است
[B][M1]یک روز فضل با نسب و ریش و جبه بود
[M2]امروز فضل با سخن و کلک و دفتر است
[B][M1]یک روز کسب علم و ادب عار دخت بود
[M2]امروز کسب علم و ادب فخر دختر است
[B][M1]یک روز علم باور ما بود نقل و وهم
[M2]امروز آزمودهٔ محسوس‌، باور است
[B][M1]یک روز بود صنعت زر کیمیاگری
[M2]امروز هرکه کار کند کیمیاگر است
[B][M1]یک روز فضل با بزه‌کاری شریک بود
[M2]امروز جهل با بزه‌کاری برادر است
[B][M1]یک روز بود ورزش ورزشگری سبک
[M2]امروز مرد ورزش اولی و اوقر است
[B][M1]یک روز پرورشگر اطفال‌، کوچه بود
[M2]امروز پرورشگر اطفال‌، مادر است
[B][M1]یک روز داشتند زنان چادر سیاه
[M2]امروز آنچه روی نهان کرده چادر است
[B][M1]یک روز رخت و ریخت بد و بی‌قواره بود
[M2]امروز رخت و ریخت نظیف و موقر است
[B][M1]یک روز شهر بود به شب غرق تیرگی
[M2]امروز شب ز برق چو روز منور است
[B][M1]یک روز شاهراه گل‌آلود بود و تنگ
[M2]امروز شاهراه فراخ و مقیر است
[B][M1]یک روز راه‌ها همه یکسر خراب بود
[M2]امروز راه‌آهن ازین سر بدان سر است
[B][M1]یک روز راه شوسه چو بر چهر، خال بود
[M2]امروز راه‌شوسه چوبرصفحهٔ مسطر است
[B][M1]یک روز بود گاری و اراده زیر ران
[M2]امروز هر طرف دژ ژوئین تکاور است
[B][M1]یک روز بود جاده پر از دزد راهزن
[M2]امروز پر ز جاده گشا و زمین در است
[B][M1]یک روز بود وادی و کهسار سد راه
[M2]امروز کوه سفته و وادی مقنطر است
[B][M1]یک روز آن که داشت ز دزدان چو لاله داغ
[M2]امروز همچو نرگس باکاسهٔ زر است
[B][M1]یک روز آن که بود مهاجر به ملک غیر
[M2]امروز سوی خطهٔ ایران مهاجر است
[B][M1]یک روزکارخانه درین مملکت نداشت
[M2]امروزکارخانه فراوان و دایر است
[B][M1]یک روز قند و بافته این مملکت نداشت
[M2]امروز قند و بافته در مملکت پر است
[B][M1]یک روز در سفر شترِکُند، رهنمون
[M2]امروز در سفر موتور تند رهبر است
[B][M1]یک روز کاروان به زمین ره‌نورد بود
[M2]امروزکاروان به هوا آسمان در است
[B][M1]یک روز ساربان به زمین بود گام‌زن
[M2]امروز بر هوا خلبان آشناور است
[B][M1]یک روز نقل سایه و فر همای بود
[M2]امروز نقل کرکس روئینه شهپر است
[B][M1]یک روز بود ناوگکی کهنه در خلیج
[M2]امروز چندکشتی جنگی شناور است
[B][M1]یک روز بود عارض کان در حجاب ناز
[M2]امروز چهرگان ز پژوهش مجدر است
[B][M1]یک روز بود پیک کبوتر سریع‌تر
[M2]امروز برق جای‌نشین کبوتر است
[B][M1]یک روز بدگشاده در قحطی و وبا
[M2]امروز جای قحط و وبا از پس در است
[B][M1]یک روز بد به رزق مقدر امید خلق
[M2]امروز رزق بی‌هنران نامقدر است
[B][M1]یک روز بود روز کدیور ز فقر شام
[M2]امروز روز عیش و رفاه کدیور است
[B][M1]یک روز بود هر سندی ماجراپذیر
[M2]امروزکار ثبت سند ماجرا بر است
[B][M1]یک روزگار ناسخ و منسوخ بد رواج
[M2]امروز کار ناسخ و منسوخ نوبر است
[B][M1]یک روز کارهای میسر مرام بود
[M2]امروز نامیسر و مشکل میسر است
[B][M1]یک روز با فریب و ریا بود کار دین
[M2]امروز با حقیقت شرع پیمبر است
[B][M1]یک روز بود گریه کلید در نجات
[M2]امروز این حدیث بسی خنده‌آور است
[B][M1]یک روز بود باغ جنان زیر اشک چشم
[M2]امروز زبر سایهٔ شمشیر و خنجر است
[B][M1]یک روز نز جهاد و نه سبق و رمایه نام
[M2]امروز این سه اصل سرآغاز دفتر است
[B][M1]یک روز حصر داشت علوم اصول و فقه
[M2]امروز حظ ما ز همه علم اوفر است
[B][M1]یک روز بود طالب دنیی سگ هراش
[M2]امروز کار دنیی و عقبی برابر است
[B][M1]یک روز بد نشسته به یک پرده صد عیال
[M2]امروز خانه ویژهٔ یک جفت همسر است
[B][M1]یک روز فخر بود به مندیل و طیلسان
[M2]امروز در نظافت و پاکی گوهر است
[B][M1]یک روز بود خوب و بد از اختر سپهر
[M2]امروز هرکه خوب نباشد بداختر است
[B][M1]یک روز ملک ایران بی‌زیب بود و فر
[M2]امروز ملک ایران با زیب و با فر است
[B][M1]یک روز بر قصور سلاطین نشست بوم
[M2]امروز جای بوم ز بیرون کشور است
[B][M1]یک روز بود لهجهٔ دربار، اجنبی
[M2]امروز قند پارسی آنجا مکرر است
[B][M1]یک روز بود عهد ضعیفی فسرده حال
[M2]امروز روزگار خدیوی مظفر است
[B][M1]صاحبقران شرق رضاشاه پهلوی
[M2]شاهنشهی که سایهٔ خلاق اکبر است
[B][M1]صافی شده است طبع بهار از مدیح شاه
[M2]آری صفای تیغ یمانی به جوهر است
[B][M1]در عهد دیگران همه اغراق بود، شعر
[M2]در عهد شه زبان حقیقت سخنور است
[B][M1]بنگر بدین قصیده که در بیت‌های او
[M2]پا تا به سر حقیقت و انصاف مضمر است
[B][M1]گر صد کتاب ساخته آید به مدح شاه
[M2]چون بنگرید گفته ز ناگفته کمتر است
[B][M1]این مدح را ز جنس دگر مدح‌ها مگیر
[M2]کاین را پدر عقیده و اخلاص مادر است
[B][M1]شعری کز اعتقاد شود گفته نز طمع
[M2]دامانش باز بسته به دامان محشر است
[A]
[B][M1]هر کرا مهر وطن در دل نباشد کافر است
[M2]معنی حب‌الوطن‌، فرمودهٔ پیغمبر است
[B][M1]هرکه ‌بهر پاس عرض و مال و مسکن داد جان
[M2]چون شهیدان‌از می فخرش‌لبالب‌ساغر است
[B][M1]از خدا وز شاه وز میهن دمی غافل مباش
[M2]زان که بی این هرسه‌، مردم ازبهائم کمتراست
[B][M1]قلب خود از یاد شاهنشه مکن هرگز تهی
[M2]خاصه‌ در میدان که شاهنشاه قلب لشگر است
[B][M1]از تو بی‌آیین و بی‌سلطان نیاید هیچ کار
[M2]زان که‌آیین‌روح وکشورپیکروسلطان‌سراست
[B][M1]موبد والاگهر دانی به فرزندان چه گفت‌؟
[M2]گفت حکم پادشاهان همچو حکم داور است
[B][M1]عیش کن گر دادت ایزد پادشاهی دادگر
[M2]پادشا چون دادگر شد روز عیش کشور است
[B][M1]*‌
[M2]*‌
[B][M1]ای شهنشاه جوانبخت ای که قلب پاک تو
[M2]پرتوافکن بر وطن چون آفتاب خاور است
[B][M1]دامنت ‌پاکست و فکرت روشن و دستت کریم
[M2]این‌ چنین‌ باشد شهی کاو فاضل و نام‌آور است
[B][M1]گر پسر فاضل‌تر بود از پدر ،نبود شگفت
[M2]زان که خون ناف آهو اصل مشک اذفر است
[B][M1]با جهانداری نسازد علقهٔ خویش و تبار
[M2]پادشاهی مادری نازای و نسلی ابتر است
[B][M1]بر دل مردم نشین کاین کشور بی‌مدعی
[M2]ساحتش‌ پر نعمت و گنجینه‌اش پر گوهر است
[B][M1]هست ایران مادر و تاریخ ایرانت پدر
[M2]جنبشی کن‌ گرت ارثی زان‌ پدر وین مادر است
[B][M1]فرصتت بادا که زخم ملک را مرهم نهی
[M2]از ره‌ شفقت که‌ ایران سخت زار و مضطر است
[B][M1]این همان ملک است کاندر باستان بینی در او
[M2]داریوش از مصر تا پنجاب فرمان گستر است
[B][M1]وز پس اسلام رو بنگر که بینی بی‌خلاف
[M2]کز حلب تا کاشغر میدان سلطان سنجر است
[B][M1]این‌ همه‌ جمعیت و وسعت ز شاهان بود و بس
[M2]شاه‌ عادل کشورش معمور و گنجش بی‌مر است
[B][M1]خسروان پیش نیاکان تو زانو می‌زدند
[M2]شاهد من صفهٔ شاپور و نقش قیصر است
[B][M1]رو تفاخرکن به شمشیری که داری بر میان
[M2]زان که زیر سایهٔ او جنت جان‌پرور است
[B][M1]جوشن غیرت به برکن روز هیجا مردوار
[M2]زن بود آن کس که در بند حریر و زیور است
[B][M1]گرد میدان وغا را توتیای دیده کن
[M2]گرد هیجا توتیای دیدهٔ شیر نر است
[B][M1]مردن اندر شیرمردی بهتر از ننگ فرار
[M2]کآدمی را عاقبت سیل فنا در معبر است
[B][M1]گر بباید مرد باری خیز و در میدان بمیر
[M2]مرگ در میدان به از مرگی که اندر بستر است
[B][M1]قتلگاه خویش را با دیدهٔ خواری مبین
[M2]زان که ‌آنجا قصر حورالعین و حوض کوثر است
[B][M1]صلح ‌اگرخواهی ‌به ‌ساز و برگ ‌لشگر کوش ‌از آنک
[M2]بیش ‌ترسد دشمن‌ از تیغی که بیشش جوهر است
[B][M1]ملک را لشگر نگهدارد ز قصد دشمنان
[M2]ملک بی‌لشگر همانا قصر بی‌بام و در است
[B][M1]از امیر دزد و سرباز فقیر امید نیست
[M2]شیر دوشیدن ز گاو مرده جای تسخر است
[B][M1]مقتدر شو تا ز صاحب‌قدرتان ایمن شوی
[M2]شیر آفریقا هماورد پلنگ بربر است
[B][M1]مردن از هر چیز در عالم بتر باشد ولی
[M2]بندهٔ بیگانگان بودن ز مردن بدتر است
[B][M1]فقر در آزادگی به از غنا در بندگی
[M2]گاو فربه بی گمان صید پلنگ لاغر است
[B][M1]از خدا غافل مشو یک ‌لحظه در هر کارکرد
[M2]چون تو باشی با خدا هرجا خدایت یاور است
[B][M1]تکیه گاهی نغزتر از علم و استغنا مجوی
[M2]هرکه دارد علم و استغنا شه بی‌افسر است
[B][M1]از طمع پرهیز کن زیرا که چون قلاب دار
[M2]هرچه ‌سعی ‌افزون‌نمایی ‌عقده‌اش‌ محکم‌تر است
[B][M1]نیست‌ از رشک‌ و حسد سوزنده‌تر چیزی از آنک
[M2]خفته‌ خوش‌ محسود و حاسد در میان ‌آذر است
[B][M1]قدرت و جاه و شرف را با طمع پیوند نیست
[M2]پادشاه بی‌طمع مالک‌رقاب کشور است
[B][M1]مردم آزاده را بیغوله فردوس است لیک
[M2]مرد حرص و آز را فردوس کام اژدر است
[B][M1]خویش‌ را فربه‌ مکن از خوردن و خفتن که شیر
[M2]زان بود شاه ددان کاو را میانی لاغر است
[B][M1]تن زن از نوشابه زیرا مرگ خیز و شر فزاست
[M2]معنی نوشابه آب مرگ و معجون شر است
[B][M1]مغز را روشن کن از دانش که آرام دلست
[M2]جسم را نیرو ده از ورزش که حمال سر است
[B][M1]راست باش و پاک با هم‌میهنان از مرد و زن
[M2]کان ‌یکت همچون برادر وین یکت چون خواهر است
[B][M1]اندر استغنا بپوشان گوهر نفس عزیز
[M2]کز نظر پنهان کند آن را که گنج گوهر است
[B][M1]در ره کسب شرف باید گذشت از مال و جان
[M2]تا نپنداری که دنیا خود همین خواب و خور است
[B][M1]قدرت ار خواهی ز راه جود کن خود را قوی
[M2]شه که‌ زر بخشی کند حکمش‌ روا همچون زر است
[B][M1]نیست کندآور کسی کاو چیره شد بر دیو و دد
[M2]هرکه بر دیو هوس چیره شود کندآور است
[B][M1]دل منزه ساز و با خلق خدا شو مهربان
[M2]لطف شه بر خلق شیرین‌تر ز قند و شکر است
[B][M1]هرچه سلطان قادر آید خلق ازو قادرترند
[M2]گوش ها بر داستان کاوهٔ آهنگر است
[B][M1]خلق و خویی در جهان بهتر ندیدم از گذشت
[M2]کز پس هر انتقامی انتقامی دیگر است
[B][M1]دستگیری کن اگر دیدی عزیزی خاکسار
[M2]زان که گوهر گرچه زیر خاک باشد گوهر است
[B][M1]چون شدی مهتر به پاس کهتران بیدار باش
[M2]مه که بیدار است شب‌ها بر کواکب مهتر است
[B][M1]تکیه بر عز و جلالت کی کند مرد حکیم
[M2]کآخر از پای افکنندش گرچه سرو کشمر است
[B][M1]دوستار خلق شو تا مردمت گیرند دوست
[M2]هرکه راه مهر پیماید خدایش راهبر است
[B][M1]دل ز خشم و آز خالی کن که فر ایزدی
[M2]ره نیابد اندر آن دل کاین دو دیوش همبر است
[B][M1]آشنا کآزار یاران جست او بیگانه است
[M2]مادری کآسیب طفلان خواست او مادندر است
[B][M1]سروری کاو مال مردم برد دزدی رهزن است
[M2]مژه چون خم شد بسوی چشم نوک نشتر است
[B][M1]چون که قاضی زور گوید داوری با پادشاست
[M2]پادشاه چون زور گوید داوری با داور است
[B][M1]سستی یک روزه را باشد اثر تا رستخیز
[M2]دخمهٔ دارا نشان فتنهٔ اسکندر است
[B][M1]نقشهٔ کار ار خطا شد کارها گردد خطا
[M2]راست ناید خط اگر ناراستی در مسطر است
[B][M1]سعی فرما تا به قانون افکنی بنیان کار
[M2]شه که از قانون به پیچد سر سزای کیفر است
[B][M1]جلوه بخشد تاج را اخلاص مشتی خاکسار
[M2]آری آری صیقل آئینه از خاکستر است
[B][M1]چاپلوسان سخن‌چین را ز درگه دور دار
[M2]چاپلوسی خرمن آزادگی را اخگر است
[B][M1]فتنهٔ صورت مشو زیرا که بهر کار ملک
[M2]زشت دانا بهتر از نادان زیبا منظر است
[B][M1]کار پیران را ز برنایان جدا فرما از آنک
[M2]پیر را تدبیر و برنا را نشاطی مضمر است
[B][M1]هر یکی از این دو را کاری سزد مخصوص خویش
[M2]کار مغز از قلب جستن عیباک و منکر است
[B][M1]جهد فرما تا نشینی در دل فرمانبران
[M2]بهترین مامور فرمانده دل فرمانبر است
[B][M1]در ره فرهنگ و آئین وطن غفلت مورز
[M2]ملک بی‌فرهنگ و بی آ‌ئین درختی بی‌بر است
[B][M1]رونق فرهنگ دیرین رهنمای هر دلست
[M2]اعتبار دین و آیین پاسبان هر در است
[B][M1]در ره تقوی و دانش رو که بهر کار ملک
[M2]پیر دانشور به از برنای نادانشور است
[B][M1]با کتاب و اوستاد این قوم را پاینده ساز
[M2]چون زید قومی که او را نی ادب نی مشعر است
[B][M1]ملک را ز آزادی فکر و قلم قوت فزای
[M2]خامهٔ آزاد نافذتر ز نوک خنجر است
[B][M1]خاطر پاکت مبادا خالی از نور امید
[M2]زان‌که ما را گر امیدی مانده باشد زین در است
[B][M1]منت ایزد را که ایران خسروی معصوم یافت
[M2]خسرو معصوم را مدح و ثنایش درخور است
[B][M1]لاله‌گون بادا به باغ ملک‌، چهر بخت تو
[M2]تا به فروردین چمن پر لاله و سیسنبر است
[B][M1]فال فرخ زن شهنشاها ز گفتار بهار
[M2]فال فرخ را اثرها در مسیر اختر است
[B][M1]خدمت دیگر کسان از هفته باشد تا به سال
[M2]خدمت گوینده باقی تا به روز محشر است
[A]
[B][M1]گویی علامت بشر اندر جهان‌، غم است
[M2]آن کس که غم نداشت نه فرزند آدم است
[B][M1]شاعر پیمبری است خداوند او شعور
[M2]کاو از خدای خویش همه روزه ملهم است
[B][M1]هستم فدای طرفه خدایی که بر قلوب
[M2]الهام‌ها فرستد و جبریل او غم است
[B][M1]بر گردن حیات بپیچیده عقل و عشق
[M2]این هر دو مار با همه کس یار و همدم است
[B][M1]ماریست عقل‌، یک‌دم و چندین هزار سر
[M2]یعنی که عقل با غم بسیار توام است
[B][M1]ماریست عشق‌، یکسر و چندین هزار دم
[M2]یعنی غمی که بر همه غم‌ها مقدم است
[B][M1]هر زنده‌ای که نیست گرفتار این دوبند
[M2]او آدمی نه‌، بل حیوان مسلم است
[B][M1]نزدیک من حیات به جز رنج و درد نیست
[M2]رنج است و غصه زندگی ار بیش و ار کم است
[B][M1]دیدم به عمق جنگل هندوستان‌، بهار
[M2]جوکی گرفته ماتم و بوزینه خرم است
[A]
[B][M1]یک مرغ سر به زیر پر اندر کشیده است
[M2]مرغی دگر نوا به فلک برکشیده است
[B][M1]یک مرغ سر به دشنهٔ جلاد داده است
[M2]یک مرغ از آشیانه خود سرکشیده است
[B][M1]یک‌ مرغ‌، جفت‌ و جوجه به‌ شاهین‌ سپرده‌ است
[M2]یک مرغ جفت و جوجه ببر درکشیده است
[B][M1]یک مرغ‌، پر شکسته و افتاده در قفس
[M2]یک مرغ‌، پر به گوشهٔ اختر کشیده است
[B][M1]یک مرغ صید کرده و یک مرغ صید او
[M2]از پنجه‌اش به قهر و به کیفرکشیده است
[B][M1]مرغی به آشیانه کشیده است آب و نان
[M2]ای مرغ آشیانه در آذرکشیده است
[B][M1]مرغی جفای حادثه دیده‌است روز و شب
[M2]مرغی جفای حادثه کمتر کشیده است
[B][M1]مرغی ز وصل گل‌ شده سرمست و مرغکی
[M2]ز آسیب خار، ناله مکررکشیده است
[B][M1]قربان مرغکی که ز سودای عشق گل
[M2]از زخم نوک خار، به‌خون برکشیده است
[B][M1]یا چون بهار از لطمات خزان جور
[M2]سر زبر پر نهفته و دم درکشیده است
[A]
[B][M1]تن زنده والا به ورزندگی است
[M2]که ورزندگی مایهٔ زندگی است
[B][M1]به ورزش گرای وسرافراز باش
[M2]که فرجام سستی سرافکندگی است
[B][M1]به سختی دهد مرد آزاده تن
[M2]که پایان تن‌پروری بندگی است
[B][M1]دلی بایدت روشن و تن‌درست
[M2]اگر جانت جویای فرخندگی است
[B][M1]کسی کاو توانا شد و تندرست
[M2]خرد را به مغزش فرو زندگی است
[B][M1]هنر جوی تا کام‌یابی و ناز
[M2]که جویندگی راه یابندگی است
[B][M1]ز ورزش میاسای و کوشنده باش
[M2]که بنیاد گیتی به کوشندگی است
[B][M1]درخشیدن این بلند آفتاب
[M2]ز بسیار کوشی و گردندگی است
[B][M1]نیاکانت را ورزش آن مایه داد
[M2]که شهنامه زایشان به تابندگی است
[B][M1]تو نیز از نیاکان بیاموزکار
[M2]اگر در سرت شور سرزندگی است
[A]
[B][M1]«‌دل آن ترک نه اندر خور سبمبن‌بر اوست
[M2]سخن او نه ز جنس‌لب چون‌شکر اوست‌»
[B][M1]بینی آن‌ زلف که‌ سیسنبر و سوسن‌، بر اوست
[M2]دل من فتنه برآن سوسن و سیسنبر اوست
[B][M1]چون فروپیچد و برتابد و بر بندد
[M2]گوئی از غالیه اکلیلی زبب سر اوست
[B][M1]باز چون برفکند بند و رها سازد زلف
[M2]گوئی از مشک یکی پیرهن اندر بر اوست
[B][M1]ابلهان جمله درازند و دراز است آن زلف
[M2]به افسون‌ها که در آن حلقهٔ افسونگر اوست
[B][M1]چون سرش چیده شود نیک پسندیده شود
[M2]که بدان فتنه‌گری گو تهی اندر خور اوست
[B][M1]سرآن زلف ببرند به آئین و رواست
[M2]که پریشانی یک شهر به زیر سر اوست
[B][M1]هر درازی نبود ابله و هرگونه رند
[M2]زانکه هرکس را بخشایشی از داور اوست
[B][M1]دلبر من نه دراز است و نه کوتاه‌، بلی
[M2]نظرم بی‌سببی نیست که بر منظر اوست
[B][M1]هست چون سرو جوانه قد آن سرو روان
[M2]که به عشق اندر، پیری و ملامت بر اوست
[B][M1]چون به باغ‌ آیم و بینم گل سوری با سرو
[M2]در دلم حسرت بالا و رخ دلبر اوست
[B][M1]راست گویی گل سوری به بر سرو بلند
[M2]که حسین است و به‌پیشش علی‌اصغر اوست
[B][M1]پسر فاطمه سر خیل جوانان بهشت
[M2]که بهشت آیتی از تازه رخ انور اوست
[B][M1]رخ زبباش بهشت است و قد موزونش
[M2]طوبی و، خالش رضوان و لبش کوثر اوست
[B][M1]مهر او دار نعیم وکرمش نعمت او
[M2]قهر او دار جحیم و سخطش آذر اوست
[B][M1]برق‌، پاسوخته‌ای براثر ناوک او
[M2]چرخ‌، پرگرد رخی در عقب لشکر اوست
[B][M1]رتبتش پیدا ز اسرار (‌حسین منی‌) است
[M2]به‌خداکاین سخن از دولب پیغمبر اوست
[B][M1]او ز پیغمبر و پیغمبر ازویست‌، آری
[M2]بی‌سبب نیست که جبریل ستایشگر اوست
[B][M1]پدر و مادر و جدم به فدای پسری
[M2]کاین جهان چاکر جد و پدر و مادر اوست
[B][M1]خامس آل عبا، سبط دوم‌، قطب سوم
[M2]آن سپهری که فلک بندهٔ نه اختر اوست
[B][M1]گشت در بزم ازل فانی فی‌الله ز آنرو
[M2]تا ابد سرخ ز صهبای فنا ساغر اوست
[B][M1]در ره دین ز برادر بگذشت و ز پسر
[M2]شاهد واقعه‌، عباس و علی اکبر اوست
[B][M1]کشت دین تشنه بدو، خون حسین آبش داد
[M2]این حدیث لب عطشان و دو چشم تر اوست
[B][M1]لکهٔ چهرهٔ شمس وکلف عارض ماه
[M2]ازلی دورنمائی ز غبار در اوست
[B][M1]پهنهٔ گردون میدانگه جولان شه است
[M2]وین مه نو اثر نعل سم اشقر اوست
[B][M1]دو دل است او را در رزم‌، یکی در سینه
[M2]وز بر جوشن‌، پوشیده دل دیگر اوست
[B][M1]او جهانست و، زمین است عقابش و آن رمح
[M2]چون شهابست و عمامه فلک اخضر اوست
[B][M1]هرچه در خانه زر و سیم‌’ به سائل بخشید
[M2]هم درآن حال که سائل به قفای در اوست
[B][M1]تابع روز نشد، تن به مذلت بنداد
[M2]این چنین باید بودن کسی ار چاکر اوست
[B][M1]گفتم این چامه بدان وزن که کفت آن استاد
[M2]«‌دل آن ترک نه اندر خور سیمن‌بر اوست‌»
[A]
[B][M1]گویند حکیمان که پس ازمرگ، بقا نیست
[M2]ور هست بقا، فکرت و اندیشه بجا نیست
[B][M1]ما را که برنجیم از این زندگی امروز
[M2]در سر هوس زیستن و شوق بقا نیست
[B][M1]گر زندگی از بهر غم و رنج و عذابست
[M2]دردی است که جز نیستیش هیچ دوا نیست
[B][M1]وین عقل و شعوری که از او رنج برد روح
[M2]بیش و کم او جز که عذاب حکما نیست
[B][M1]بودا که ره نیستی آموخت به اصحاب
[M2]خوش گفت که‌: هستی به ‌جز از رنج و عنانیست
[B][M1]آسایش جاوبد از آن‌ سوی حیات است
[M2]زین سو به جز از رنج و غم و درد و بلا نیست
[B][M1]آیین بقا سردی و خاموشی مرگ است
[M2]کاین گرمی ‌و جنبش جز ازین آب و هوا نیست
[B][M1]بر آب و هوایی که بود سخت موقت
[M2]خوش بودن و دل باختن از عقل و ذکا نیست
[B][M1]هستی به هم‌آهنگی ذرات قدیمست
[M2]در جمعیت و تفرقه و جذب و نما نیست
[B][M1]گر جان و روان جلوه گه صنع الهی است
[M2]از چیست که این‌ جلوه به‌ ارض و به‌ سما نیست
[B][M1]کس فلسفهٔ زیست ندانست به تحقیق
[M2]و ز جان سخنی هست که‌ هیچش سر و پا نیست
[B][M1]گویند که انسان به خطا یافته تولید
[M2]زیرا به نهاد بشری غیرخطا نیست
[B][M1]در اصل بشر ظن بزرگان همه نیکو است
[M2]وین ظن بد ازگفتهٔ «‌مانی‌» است زمانیست
[B][M1]خوش گفت که ایجاد جهان وینهمه آشوب
[M2]زآمیختن ظلمت و نوراست وروا نیست
[B][M1]تا نور زظلمت نشود فرد و مجزی
[M2]در عرصهٔ هستی خبر از صلح و صفا نیست
[B][M1]تا گوهر واحد نگریزد ز تراکیب
[M2]بالمره گزیر از الم و بغی و شقا نیست
[B][M1]من نیز برآنم که سعادت بود آن‌دم
[M2]کاویخته زین قبه‌، قنادیل طلا نیست
[B][M1]تا یکسره ذرات نمانند ز جنبش
[M2]نور ازلی را ز صور عقده گشا نیست
[B][M1]تا چنگ صور قطع نگردد ز هیولی
[M2]ایجاد، ز سرپنجهٔ آشوب رها نیست
[B][M1]خوش باش‌، کزین هستی موهوم مزور
[M2]تا چشم بهم برزده‌ای شکل و نما نیست
[B][M1]خورشید فرو میرد و منظومه برافتد
[M2]و آثار و نشانی ز سهیل و ز سها نیست
[B][M1]وین تودهٔ غبرا و حیات و حرکاتش
[M2]ناگه رود آنجا که من و ما و شما نیست
[B][M1]دریای ثوابت ز تف قهر شود خشک
[M2]وین زورق گردان ابدالدهر بپا نیست
[B][M1]ارواح نباتی و نفوس حیوانی
[M2]برقی‌است که‌جزیک نفسش نورو ضیا نیست
[B][M1]دوزخ بود اینجا و بهشت است هم اینجا
[M2]هم نیز جز اینجا سخن از خوف و رجا نیست
[B][M1]کثرت چو برافتاد دوبینی رود از بین
[M2]توحید همین است‌، یکی هست و دوتا نیست
[B][M1]در باغچه‌ای خرمن گل دیدم وگفتم
[M2]فرداست کز این توده گل غیر هبا نیست
[B][M1]بلبل ز دل تنگ بنالیدکه هشدار
[M2]کامروزکسی منکر این لطف و صفا نیست
[B][M1]عشق ‌است که صورتگر این حسن و جمالست
[M2]پس عشق بجایست اگر حسن بجا نیست
[B][M1]توحید بیندوزکه با دیدهٔ تحقیق
[M2]چون درنگری عشق هم از حسن جدا نیست
[B][M1]حیرت‌زده می گشت بهار از پی اسرار
[M2]گفتند مروکاین روش مرد خدا نیست
[A]
[B][M1]غم‌ مخور ای ‌دل که جهان را قرار نیست
[M2]و آنچه تو بینی به جز از مستعار نیست‌
[B][M1]آنچه مجازی بود آن هست آشکار
[M2]و آنچه حقیقی بود آن آشکار نیست
[B][M1]هست یکی پردهٔ جنبندهٔ بدیع
[M2]کز برآن نقش و صور را شمار نیست
[B][M1]پرده همی جنبد و ساکن بود صور
[M2]لیک به ‌چشم تو جز از عکس کار نیست
[B][M1]پرده نبینی تو و بینی که نقش‌ها
[M2]در حرکاتند و کسی درکنار نیست
[B][M1]پنداری کان همه را اختیار هست
[M2]لیک یکی ز آن‌همه را اختیار نیست
[B][M1]ور به تو این راز هویدا کند حکیم
[M2]خندی و گویی که مرا استوار نیست
[B][M1]همره پرده بدر آیند و بگذرند
[M2]هیچ کسی را به حقیقت قرار نیست
[B][M1]پرده شتابان و در آن نقش‌ها روان
[M2]و آن همه جز شعبدهٔ پرده‌دار نیست
[B][M1]نیست تو را آگهی از راز پرده‌دار
[M2]زانکه تو را در پس این پرده بار نیست
[B][M1]پرده مکرر شود و نقش‌هاش‌، لیک
[M2]پرده گشاینده جز از کردگار نیست
[B][M1]ما و تو ای خواجه بدین پرده اندربم
[M2]زانکه ازبن دایره راه فرار نیست
[B][M1]هرکسی اندر خور نیروی خویشتن
[M2]کار پذیرفت و به جز اینش کار نیست
[B][M1]آنچه به نزدیک تو کوهست و بحر و بر
[M2]جز که به ‌دستی دو سه‌ بر یک جدار نیست
[B][M1]وانچه به سوی تو بود لشکر و حشم
[M2]سوی خرد جز دو سه نقش فکار نیست
[B][M1]جنگ و جدل بینی و گرد و غریو کوس
[M2]لیک درین عرصه به ‌جز یک سوار نیست
[B][M1]شو به حقیقت نگر ایراک حس تو
[M2]شبهت ناکست و حقیقت شعار نیست
[B][M1]قوت‌ دیدنت و شنیدن چو شبهه یافت
[M2]پس به قوای دگرت اعتبار نیست
[B][M1]کار جهان جمله فریب است و شعبده
[M2]راستی ای در همهٔ روزگار نیست
[B][M1]کار چو اینست چرا غم خورد حکیم
[M2]غم خورد آن کو خردش دستیار نیست
[B][M1]آن که تو بینی که همی هست بختیار
[M2]وانکه تو بینی که همی بختیار نیست
[B][M1]هردو به نزدیک حقیقت برابرند
[M2]یک ‌سر مو فرق در این گیر و دار نیست
[B][M1]شعشعهٔ ابر پراکنده در شفق
[M2]کم ز یکی کبکبه‌ ی اقتدار نیست
[B][M1]گرچه بدیع است جهان لیک بی‌بقاست
[M2]هیچ گوارنده چنین ناگوار نیست
[B][M1]تا بنخوانی تو مر این را جفا و جبر
[M2]جبر و جفا را بر صانع گذار نیست
[B][M1]صنع خداوند جهان نظم کامل است
[M2]نیز به جز جبر ز نظم انتظار نیست
[B][M1]عدل خدا را تو به میزان خود مسنج
[M2]کفهٔ عدل این کرهٔ خاکسار نیست
[B][M1]گر خردت هست‌، غم نیستی مدار
[M2]نیستی از بهر خردمند عار نیست
[B][M1]ور خردت نی‌، غم نابخردیت بس
[M2]شاد زیاد آن که بدین غم دچار نیست
[B][M1]شاد زی وگام زن و نان به دست کن
[M2]کز حسد و کینه کسی رستگار نیست
[B][M1]غصهٔ بیهوده پی زندگی مخور
[M2]زندگی و غصه بهم سازگار نیست
[B][M1]رو به جهان درنگر از دیدهٔ «‌بهار»
[M2]ای که ترا خادم و خیل و زوار نیست
[B][M1]زانکه به آلام غم دهر، مرهمی
[M2]درد زداینده چو شعر «‌بهار» نیست
[A]
[B][M1]جهان جز که نقش جهاندار نیست
[M2]جهان را نکوهش سزاوار نیست
[B][M1]سراسر جمال است و فر و شکوه
[M2]بر آن هیچ آهو پدیدار نیست
[B][M1]جهان را جهاندار بنگاشته است
[M2]به نقشی کزان خوب‌تر کار نیست
[B][M1]چو بیغاره رانی همی بر جهان
[M2]چنان‌دان که جز برجهاندار نیست
[B][M1]جهان راست مانند زیبا بتی است
[M2]که چونان به‌مشکوی فرخار نیست
[B][M1]تو مفریب از او گرت هوشست یار
[M2]فریب از در مرد هشیار نیست
[B][M1]متاب از بتی کان فریبنده است
[M2]که بت را فریبندگی عار نیست
[B][M1]چنندهٔ کل ار خارش انگشت خست
[M2]گنه بر چننده است بر خار نیست
[B][M1]چنان عدل آمد بنای جهان
[M2]کز آن عدل‌تر نقش پرگار نیست
[B][M1]درین نقش پرگار کژی مجوی
[M2]اگر دیو را با دلت کار نیست
[B][M1]سراسر فروغست و رخشندگی
[M2]سیاهی درو جز به مقدار نیست
[B][M1]نگه کن بر این چتر افراشته
[M2]که زر تاروار است و زرتار نیست
[B][M1]ز زر الهی بر آن تارهاست
[M2]ز زر هریوه برآن تار نیست
[B][M1]به یک ره دو پیکر پذیرد چنانک
[M2]نگونسار هست و نگونسار نیست
[B][M1]گهی قیرگون گاه پیروزه گون
[M2]گهی تارگونه است وگه تار نیست
[B][M1]گهش بر جبین خط گلنار هست
[M2]گهش بر جبین خط گلنار نیست
[B][M1]چو دیبای کحلی کزان خوب‌تر
[M2]یکی دیبه در هیچ بازار نیست
[B][M1]بود دیبهٔ خسروانی‌، شگرف
[M2]ولی چون سپهر ایزدی‌وار نیست
[B][M1]نگه کن برآن کوهسارکبود
[M2]کش از ابر، یک نیمه دیدار نیست
[B][M1]یکی موسم گل برآن برگذر
[M2]ز دیدن گرت دیده بیزار نیست
[B][M1]گذر کن برآن بام افراشته
[M2]که از برف لختی سبکبار نیست
[B][M1]برآورده قصریست کاندازه‌اش
[M2]در اندیشهٔ هیچ معمار نیست
[B][M1]برآن سبزه وگل بچم شادمان
[M2]کرت جان رمنده زگلزار نیست
[B][M1]به‌بینی‌، گرت نیستی خارخار
[M2]که‌صدکونه گل‌هست ویک‌خارنیست
[B][M1]نگه کن بر آن جویبار روان
[M2]که گویی به جزاشگ کهسار نیست
[B][M1]بود رخت درس‌ با و دلبنده کوه
[M2]دلش لیک دربند دلدار نیست
[B][M1]نیاساید الا در آغوش مام
[M2]ازبرا به جز رفتنش کار نیست
[B][M1]درختان بر او در تنیده بهم
[M2]چنان کش به ره جای رفتار نیست
[B][M1]ازینسو بدانسو گریزد از آنک
[M2]دلش ایمن ازدزد و طرار نیست
[B][M1]نگه کن بدان آفتاب بلند
[M2]که طراروار است و طرار نیست
[B][M1]نماید گذر بر در و بام خلق
[M2]ولی ز اندرون‌ها خبردار نیست
[B][M1]نگه کن بدان تازه گل در بهار
[M2]که خرم چنو گونهٔ یار نیست
[B][M1]نگه کن بدان مرغک بذله گوی
[M2]که جز برگلش نالهٔ زار نیست
[B][M1]نگه کن بدان میوه اندر درخت
[M2]که رخشان چنو در شهوار نیست
[B][M1]نگه کن بدان دختر خردسال
[M2]که نوزش به دل عشق را بارنیست
[B][M1]نگه کن بدان پور پاکیزه چهر
[M2]که در دام محنت گرفتار نیست
[B][M1]نگه کن بدان بی گنه کودکان
[M2]که شان جز محبت پرستار نیست
[B][M1]نگه کن بدان مادر و آپن پدر
[M2]که در سینه‌شان کینه انبار نیست
[B][M1]جهان این کسانند و این است دهر
[M2]جهان آن سیه روی غدار نیست
[B][M1]تو زبن نقش‌ها می چه رنجه شوی
[M2]اگر دلت رنجه ز دادار نیست
[B][M1]ور از نقش دادار گشتی دژم
[M2]تو را تن به جز نقش دیوار نیست
[B][M1]اگرگویی این نقش‌ها ابتر است
[M2]مرا بر حدیث تو اقرار نیست
[B][M1]به نقش نگارندهٔ چیره‌دست
[M2]کس ار خرده گیرد بهنجار نیست
[B][M1]وگرگویی این‌نقش‌ها خود شده‌است
[M2]کجا ز آفریننده آثار نیست
[B][M1]پس آن بد که بینی هم از چشم تست
[M2]کت آئینه ناخورده زنگار نیست
[B][M1]از این در سخن هرچه ستوار و نغز
[M2]به نزدیک داننده ستوار نیست
[B][M1]گرت بد رسد جمله ازخود رسد
[M2]در آن بد زمانه گنهکار نیست
[B][M1]توگوبی فسانه است کار جهان
[M2]همیدون مرا با تو پیکار نیست
[B][M1]کدامین فسانه است کان پیش تو
[M2]به یک‌بار خواندن سزاوار نیست
[B][M1]زتکرارهایش چه رنجی همی
[M2]که عیب فسانه زتکرار نیست
[B][M1]تو را گر مکرر، مرا تازه است
[M2]جهان را به نزد تو زنهار نیست
[B][M1]دو بایست عمر از پی تجربت
[M2]نگر کاین سخن محض پندار نیست
[B][M1]گرین خود درستست‌، صدساله عمر
[M2]بر مرد فرزانه بسیار نیست
[B][M1]ور اندرزگیرد کس ازکار دهر
[M2]ز تکرار اندرزش آزار نیست
[B][M1]بنالی همی از بلای جهان
[M2]بلای جهان صعب و دشخوار نیست
[B][M1]بلای جهان آینهٔ مهر اوست
[M2]که بی‌رنج‌، رامش نمودار نیست
[B][M1]حکیمان پیشین چنین گفته‌اند
[M2]که لذت جز از دفع تیمار نیست
[B][M1]گر آزاد مردی بلاجوی از آنک
[M2]بلا جز که درخورد احرار نیست
[B][M1]کی آسایش و رامش جان برد
[M2]کسی کاز بلا جانش افکار نیست
[B][M1]کجا هرگز ازگونه گونه خورش
[M2]برد لذت آن کس که ناهار نیست
[B][M1]زگیتی به واقع دل آن کس کند
[M2]که این گیتی اندر برش خوار نیست
[B][M1]اگر برکنی دل ز ناخواسته
[M2]تو را سوی من جاه و مقدار نیست
[B][M1]یکی شارسانی است‌، دیگر سرای
[M2]کجا جای کشت و ده و دار نیست
[B][M1]همه نعمتی هستش الا در او
[M2]کشاورز و درزی و نجار نیست
[B][M1]ازیدر بسازند و آنجا برند
[M2]که آنجای مزدور و بیگار نیست
[B][M1]همه کشته و داشتهٔ خود خورند
[M2]فرختار نی و خریدار نیست
[B][M1]در آن شارسان مدبر افتد کسی
[M2]کش این جا جز اعراض و ادبار نیست
[B][M1]جهان را نبایست کردن یله
[M2]که مرزوی گل جای مردار نیست
[B][M1]ببایست ورزید و برداشت بهر
[M2]بسوزند نخلی که بربار نیست
[B][M1]من اکنون برآنم که گفت آن حکیم
[M2]که ناشاستی اندرین دار نیست
[B][M1]همه هرچه هست آن چنان بایدی
[M2]به گیتی نبایسته ناچار نیست
[B][M1]زمانه یکی تیز تک بارگیست
[M2]سوارش جز از مرد هموار نیست
[B][M1]کسی کاو یله سازد آن بارگی
[M2]چنان دان که چیزیش در بار نیست
[B][M1]گنه کاره است آن کش از دسترنج
[M2]به لب نان و در کیسه دینار نیست
[B][M1]به نان کسان دوختن چشم آز
[M2]گناهی است کان را ستغفار نیست
[B][M1]نه از دسترنج است نان کسان
[M2]کشان پیشه جز جور و کشتار نیست
[B][M1]که از حلق این ناکسان فاصله
[M2]فزون‌تر ز یک حلقه تادار نیست
[B][M1]هم از گور این دیو طبعان‌، طریق
[M2]فزون از به دستی سوی نار نیست
[B][M1]همانا گنهکارتر در جهان
[M2]کس از مردم مردم‌آزار نیست
[B][M1]از آن گفتم این را که گفت آن ادیب
[M2]«‌یکی گل درین نغز گلزار نیست‌»
[A]
[B][M1]هرکو در اضطراب وطن نیست
[M2]آشفته و نژند چو من نیست
[B][M1]کی می‌خورد غم زن و دختر
[M2]آن را که هیچ دختر و زن نیست
[B][M1]نامرد جای مرد نگیرد
[M2]سنگ سیه چو در عدن نیست
[B][M1]مرد از عمل شناخته گردد
[M2]مردی به‌شهرت و به‌سخن نیست
[B][M1]نام ار حسن نهند چه حاصل
[M2]آن‌را که خلق ‌و خوی حسن نیست
[B][M1]فرتوت گشت کشور و او را
[M2]بایسته‌تر ز گور و کفن نیست
[B][M1]یا مرگ یا تجدد و اصلاح
[M2]راهی جز این‌دو پیش وطن نیست
[B][M1]ایران کهن شده است سراپای
[M2]درمانش جز به تازه شدن نیست
[B][M1]عقل کهن به مغز جوان هست
[M2]فکر جوان به مغز کهن نیست
[B][M1]ز اصلاح اگر جوان نشود ملک
[M2]گر مرد جای سوگ و حزن نیست
[B][M1]وبرانه‌ایست کشور ایران
[M2]وبرانه را بها و ثمن نیست
[B][M1]امروز حال ملک خرابست
[M2]بر من مجال شبهت و ظن نیست
[B][M1]شخصی زعیم و کارگشا، نی
[M2]مردی دلیر و نیزه فکن نیست
[B][M1]اخلاق مرد و زن همه فاسد
[M2]جز مفسدت بسر و علن نیست
[B][M1]خویشی میان پور و پدر، نه
[M2]یاری میان شوهر و زن نیست
[B][M1]تن‌ها سپید و پاک ولیکن
[M2]یک خون پاک در همه تن نیست
[B][M1]امروز چشم مردم ایران
[M2]جز بر خدایگان زمن نیست
[B][M1]شاها تویی که شب ز غم ملک
[M2]در دیده‌ات مجال وسن نیست
[B][M1]بنگر به ملک خویش که در وی
[M2]یک تن جدا ز رنج و محن نیست
[B][M1]درکشور تو اجنبیان را
[M2]کاری جز انقلاب و فتن نیست
[B][M1]بیدادها کنند وکسی را
[M2]یک دم مجال داد زدن نیست
[B][M1]هرسو سپه کشند و رعیت
[M2]ایمن به‌دشت وکوه و دمن نیست
[B][M1]در فارس نیست خاک و به تبریز
[M2]کزخون به رنگ لعل یمن نیست
[B][M1]کشور تباه گشت و وزیران
[M2]گویی زبانشان به دهن نیست
[B][M1]حکام نابکار ز هر سوی
[M2]غارت کنند و جای سخن نیست
[B][M1]یار اجانب‌اند و بدین فن
[M2]کس را به کارشان سن و من نیست
[B][M1]معزول می‌شود به فضاحت
[M2]آن کس که مرد حیله و فن نیست
[B][M1]شاها بدین زبونی و اهمال
[M2]امروز هند و چین و ختن نیست
[B][M1]با دشمنان ملک بفرمای
[M2]کاین باغ جای زاغ وزغن نیست
[B][M1]ورنه نعوذباله فردا
[M2]این باغ و کاخ و سرو و سمن نیست
[B][M1]گفتم به طرزگفتهٔ مسعود
[M2]«‌امروز هیچ خلق چو من نیست‌»
[A]
[B][M1]در مسیل مسکنت خفتیم و چندی برگذشت
[M2]سر ز جا برداشتیم اکنون که آب از سرگذشت
[B][M1]موسم فرهنگ ویار و قوت بازو رسید
[M2]نوبت اورنگ و طوق و یاره و افسر گذشت
[B][M1]جز به بازوی توانا و دل دانا، دگر
[M2]کی توان هرگز ازین غرقاب پهناورگذشت
[B][M1]بر تو ای دارای منعم زین فقیران بگذرد
[M2]آنچه بر دارایی دارا ز اسکندرگذشت
[B][M1]بگذرد بر خانمان خان‌ و مان و لُرد و مُرد
[M2]شعله‌ای کز قیصر و از خانهٔ قیصرگزشت
[B][M1]بگذرد زین آهنین صرصر برین عاد و ثمود
[M2]آنچه بر عاد و ثمود از آتشین صرصر گذشت
[B][M1]آه سخت کارگر در دخمهٔ محنت کشی
[M2]منفجر شد دود شد وز روزن کیفر گذشت
[B][M1]زیر سنگ آسیای ظلم یک‌ چند آسیا
[M2]ماند و اینک آسمان بر محور دیگر گذشت
[B][M1]اتحاد آسیایی شد مدار آسیا
[M2]آسیابانا نبایستت ازین محور گذشت
[B][M1]آسیا جنبش کند و ین خواب سنگین بگلسد
[M2]تا ز نو بازآید آن آبی کزین معبر گذشت
[B][M1]جنبش پیرایهٔ احمر کند اکنون درست
[M2]بر اروپا آنچه از سهم نبی الاصفرکذشت
[B][M1]ای نژاد آسمانی وی نبیرهٔ آفتاب
[M2]ترک رامش کن که جه‌ جور مغرب از حد در گذشت
[B][M1]شد اروپا دایه و مام تو را پستان برید
[M2]بایدت زین دایهٔ مشفق‌تر از مادر گذشت
[B][M1]ای اروپا آسیا را نوبت دیگر رسید
[M2]وآسیابان را ز بیدادت به دل خنجرکذشت
[B][M1]ای عروسک‌ ساز و خرسگ ‌باز بس کاین طفل را
[M2]موسم مکتب رسید و نوبت تسخر گذشت
[B][M1]ای کهن نرٌاد حیلت گر میفکن کعبتین
[M2]داو بر چین کاین تکاور مهره از ششدر گذشت
[B][M1]لشگر ژاپون گذشت اکنون ز منچوری به چین
[M2]تا بگردانی کلاه از برم و چالندر گذشت
[A]
[B][M1]ضیمرانی در بن بید معلق جاگرفت
[M2]پنجهٔ نازک به خاک افشرد وکم کم پاگرفت
[B][M1]سایهٔ بید معلق هر طرف پیرامنش
[M2]پرده پیش پرتومهر جهان‌آرا گرفت
[B][M1]شاخ نیلوفر چوکرمی سر ز جا برکرد وگفت
[M2]وای من کز ضعف نتوانم دمی بالاگرفت
[B][M1]از ورای شاخ گفت و تابش خورشید را دید
[M2]کاش بتوانستمی یک‌لحظه جای آنجاگرفت
[B][M1]گرچه از فیض حضورش جفت حرمانیم لیک
[M2]لطف او خواهد همی از دور دست ماگرفت
[B][M1]دید پیرامون خود خاروخسی انبوه وگفت
[M2]در میان این رقیبان چون توان ماواگرفت
[B][M1]دیو نومیدی ز ناگه سر به کوشش برد وگفت
[M2]جهدکم کن کاین‌جهان‌مهر از ضعیفان واگرفت
[B][M1]ظلمت نومیدی و ضعف تن و فقدان نور
[M2]سرش‌زبرافکند و لرزان‌ساقش‌استرخا گرفت
[B][M1]روز دیگر تافت بر وی لکه‌ای از آفتاب
[M2]وان تن دلمرده را باز و مسیحآسا گرفت
[B][M1]یاس را آواره کرد افرشتهٔ عشق و امید
[M2]قوتی دیگر ز فیض نور جان‌افزا گرفت
[B][M1]با چنین همت گیاهان را به زیر پا گذاشت
[M2]لیک نتوانست از آن حد خویشتن بالاگرفت
[B][M1]با همه ضعف و زبونی سرفرازی کرد و باز
[M2]سایهٔ بید قوی‌دستی به زیر پاگرفت
[B][M1]اندر آن حسرت برآورد از سرگرم وگداز
[M2]آتشین آهی که دودش دامن صحراگرفت
[B][M1]گفت اگر بگذارمی این سقف و بینم فیض نور
[M2]صنعتی سازم که با صیتش توان دنیاگرفت
[B][M1]از قضا لطف نسیم آن نالهٔ جانسوز را
[M2]برد سوی بید و در قلب رئوفش جاگرفت
[B][M1]رشته‌ای یکتا فرو آویخت زان زلف دراز
[M2]ضیمران با هر دو دست آن رشتهٔ یکتاگرفت
[B][M1]از شعف بگرفت همچون جان شیرینش به‌بر
[M2]وندرو پیچید و راه مقصد اعلاگرفت
[B][M1]یک دو روزی بیش‌وکم‌خود را بدان بالاکشید
[M2]گشت والا زان کز اول خویش را والاگرفت
[B][M1]تا نپنداری که چون بالاگرفت از لطف بید
[M2]آن محبت را فراموش کرد و استغناگرفت
[B][M1]ضیمران چون یافت خود را در فروغ آفتاب
[M2]خدمت استاد را اندیشه‌ای شیوا گرفت
[B][M1]بر مثال تاج رنگین بر سرطاووس نر
[M2]تارک زبباش را در حلهٔ دیباگرفت
[B][M1]غنچه‌ها آورد و گل‌ها بشکفید از هر کنار
[M2]شاخسار بید را در زیوری زیباگرفت
[B][M1]طره و جعد و بناگوش زمردگونش را
[M2]در بساکی‌ خرم از پیروزه و میناگرفت
[B][M1]منظرش از دور، دامان دل دانا کشید
[M2]جلوه‌اش زاعجاب‌، راه دیدهٔ بینا گرفت
[B][M1]ضیمران خندان که مهر ناصحی مشفق گزید
[M2]بید بن خرم که دست مقبلی داناگرفت
[B][M1]آن‌یکی زان پایمردی زبنتی وافر فزود
[M2]وین دگر زان پاسداری رتبتی علیاگرفت
[B][M1]هرکسی کاز دور آن اکلیل گل را دید گفت
[M2]لوحش‌الله کاین شجر تاج ازگل رعناگرفت
[B][M1]بود ازنیلوفری با آن ضعیفی شش صفت
[M2]وان‌شش آمدکارگر چون‌بختش‌استعلاگرفت
[B][M1]جنبش و صبر و لیاقت همت و عشق و امید
[M2]و اتفاقی خوش که دستش عروهٔ‌الوثقی گرفت
[B][M1]خدمت مخلوق کن بی‌مزد و بی‌منت‌، بهار
[M2]ای خوش آن بینا که روزی دست نابینا گرفت
[A]
[B][M1]تا لب جانان ز تنگی شکل انگشتر گرفت
[M2]پشتم از بار فراقش صورت چنبر گرفت
[B][M1]صورت چنبر گرفت از بار هجرش پشت من
[M2]تا لب لعلش ز تنگی شکل انگشتر گرفت
[B][M1]او مگر خواهد ز زلف و خال خود انگشتری
[M2]کاین‌نگین‌از مشک کرد،‌آن‌چنبر از عنبر گرفت
[B][M1]طرهٔ شبرنگ او وقت سحر زآسیب باد
[M2]صدهزار انگشتری‌بشکست‌و باز از سرگرفت
[B][M1]شد چو انگشتر دلم خالی ز مهر نیکوان
[M2]تا چو انگشتر نگین مهرش اندر برگرفت
[B][M1]خواست بسپارد مرا گیتی به‌دست هجر او
[M2]زان چو انگشتر مرا خمیده و لاغر گرفت
[B][M1]کرد همچون حلقهٔ انگشتری پشت مرا
[M2]وز مدیح صهر شاهنشه بر او گوهر گرفت
[B][M1]آنکه تا انگشتری بگرفت انگشتش ز شاه
[M2]مشتری را طالعش زیر نگین اندر گرفت
[B][M1]همچنان کانگشتری گیرد زگوهر آب و تاب
[M2]دولت و ملت ازو آرایش و زیور گرفت
[B][M1]کشت‌چون‌انگشتر از تنگی‌دل خصمش چو او
[M2]خلعت انگشتری از شاه گردون‌فر گرفت
[B][M1]چون بدین انگشتری بینی و این تابان نگین
[M2]ماه نو در بر، توگوئی زهرهٔ ازهر گرفت
[B][M1]گوئی این انگشتری را از شرافت آسمان
[M2]گوهر از اختر نهاد و چنبر از محور گرفت
[B][M1]قدر این انگشتری زانگشتر جم برتر است
[M2]آری این‌یک را بباید زآن دگر برتر گرفت
[B][M1]زانکه آن انگشتری از جم به اهریمن رسید
[M2]وین دگر را از ملک‌، صدر ملک‌منظر گرفت
[B][M1]آنکه انگشت جلالش از پی انگشتری
[M2]مهررا مهرنگین و چرخ را چنبر گرفت
[B][M1]هان خداوندا تو را انگشتری بخشید شاه
[M2]وندرین انگشتری بس لطف‌ها مضمر گرفت
[B][M1]تا تو را آمد چنین انگشتری از شهریار
[M2]از حسد خصم تو را درکالبد آذر گرفت
[B][M1]آسمان قدرا! بهار مدحگر در ساعتی
[M2]وصف این انگشتری را خامه و دفترگرفت
[B][M1]چون درآمد نام این انگشتری در هرکلام
[M2]خامهٔ من سربسرآئین و زیب و فر گرفت
[B][M1]بر تو بادا فرخ و فرخنده این انگشتری
[M2]کز تو صد فرخندگی آئین پیغمبر گرفت
[A]
[B][M1]ای محمدخان به دژبانی فتادی‌، نوش جانت
[M2]ابروی تازه را از دست دادی نوش جانت
[B][M1]در حضور پهلوی اردنگ خوردی‌، مزد شستت
[M2]هی کتک خوردی و هی بالا نهادی‌، نوش جانت
[B][M1]در سر راه خلایق از جهالت چاه کندی
[M2]عاقبت خود اندر آن چاه اوفتادی‌، نوش جانت
[B][M1]در دلت بنشست هر نیری که از شست خیانت
[M2]جانب دل‌های مظلومان گشادی، نوش جانت
[B][M1]همچو عقرب بودی آبستن به زهرکین و لیکن
[M2]خصم جانت گشت هر طفلی که زادی‌، نوش جانت
[B][M1]سال‌ها در پشت میز ظلم بنشستی و آخر
[M2]در بر میز مجازات ایستادی‌، نوش جانت
[B][M1]مدتی چشم و چراغ مملکت بودی و اینک
[M2]چون چراغ کور پیش تندبادی‌، نوش جانت
[B][M1]آنچه‌ در شش‌ سال کشتی جمله خوردی باد نوشت
[M2]آنچه در یک عمر بردی جمله دادی‌، نوش‌جانت
[B][M1]چون کنون پس می‌دهی یکسر مکافات عمل راا
[M2]آنچه‌بردی وآنچه خوردی‌وآنچه کردی‌نوش جانت
[B][M1]با جهاد اکبر مظلوم در عین رفاقت 
[M2]بی‌وفایی کردی و زین کرده شادی نوش جانت
[B][M1]قافیه گودال شو، زین بی‌وفایی‌ها به دوران
[M2]تا ابد سیلی خور آه جهادی نوش جانت
[A]
[B][M1]طبع بلند مرا کیست که فرمان برد
[M2]ز من پیامی بدان مردک کشخان برد
[B][M1]گوید یکچند باز جانب یزدان‌شناس
[M2]بترس اگر داوریت کس بر یزدان برد
[B][M1]توئی که از دیرگاه رای خطاکار تو
[M2]آب نکوکاری از روی نیاکان برد
[B][M1]نام سخن بردنت بالله ماند بدانک
[M2]مردک شلغم‌فروش مشک به دکان برد
[B][M1]گرتو و چون تو زنند لاف خرد بعد از این
[M2]کوت کش از هر کنار خرد به دامان برد
[B][M1]آنکه نداند ز جهل بوجهل از مصطفی
[M2]گمرهم ار زانکه او ره سوی قرآن برد
[B][M1]آن کو بن‌سعد را بیش ز سلمان شمرد
[M2]کافرم ار او به خویش نام مسلمان برد
[B][M1]آنکه نداند شناخت قیمت خرد از بزرگ
[M2]چون به بر نام خویش نام بزرگان برد
[B][M1]آنکه ز بی‌دانشی نظم نداند ز نثر
[M2]بهر چه نزدیک خلق عیب سخندان برد
[B][M1]طیره شوی زانکه من مدح نگویم ترا
[M2]هدیهٔ ایزد کسی در بر شیطان برد؟
[B][M1]ز ابلهی گفته‌ای شعر نگوید بهار
[M2]وین سخنان را بدو فلان و بهمان برد
[B][M1]به که ز بهر سخن برنگشاید زبان
[M2]گر نتواند که مرد سخن به پایان برد
[B][M1]من ز دگر شاعران شعرگروگان برم
[M2]اگر ز سرگین‌، عبیربوی گروگان برد
[B][M1]آنکه تو گویی سخن گوید بر نام من
[M2]کیست که کس نام او در بر اقران برد
[B][M1]کس را تعلیم شعر چون دهد آن کو ز جهل
[M2]هنوز باید پدرش سوی دبستان برد
[B][M1]نه هرکه گوید سخن نامش سخندان شود
[M2]نه هرکه شد سوی بحر گوهر غلطان برد
[B][M1]هنوز در ملک شعر نامده قحط الرجال
[M2]که خنثیئی روز جنگ رایت سلطان بود
[B][M1]خود غلط است اینکه او شعر فرستد مرا
[M2]خود غلطست اینکه کس قطره به عمان برد
[B][M1]خود چه کسنداین گروه وین‌سخنانشان که‌مرد
[M2]در بر اهل سخن نامی از ایشان برد
[B][M1]کیست کز اینان مرا شعر فرستد به وام
[M2]کیست که شمع و چراغ زی مه تابان برد
[B][M1]خرمن دانش مراست و آن دگران خوشه‌چین
[M2]خوشه به خرمن کسی به تحفه نتوان برد
[B][M1]ذره بر آفتاب مردم جاهل نهد
[M2]قطره سوی ژرف بحر کودک نادان برد
[B][M1]طبع من از شاعران شعر کند عاریت
[M2]لعل کس ار عاریت سوی بدخشان برد
[B][M1]فضل من از این گروه روشن گردد به خلق
[M2]تیره بود گرنه تیغ محنت سوهان برد
[B][M1]کس نبرد فضل من زین سخنان گزاف
[M2]دیو به افسون کجا ملک سلیمان برد
[B][M1]پس از صبوری کنون منم که از طبع من
[M2]قاعدهٔ نظم و نثر روان حسان برد
[B][M1]بخرد سالی مراست ترانه‌های بدیع
[M2]که سالخورد اندرو دست به دندان برد
[B][M1]بیخردی کان سخن گفت‌، بباید کنون
[M2]دعوی خود را به خلق حجهٔ و برهان برد
[B][M1]ورنه چنانش کنم خستهٔ پیکان هجو
[M2]که تا ابد بهر خویش دارو و درمان برد
[B][M1]یک ره از دامنش دست نگیرم فراز
[M2]گرچه ز حشمت بساط برنهم ایوان برد
[B][M1]ناوک هجو من است بیلک خفتان گذار
[M2]خصم چه سود ار به تن محنت خفتان برد
[B][M1]نشان دهم روز هجو او را روئی که او
[M2]نیم‌شب از طوس رخت سوی صفاهان برد
[B][M1]داوری ما و او باز دهد گر کسی
[M2]قصه ما را سوی میر خراسان برد
[B][M1]دامن اگر برزند رای فروزان او
[M2]اختر تابان چرخ سر به گریبان برد
[B][M1]نیزه بروید چو موی بر تن شیر دژم
[M2]یکره گر خشم او ره به نیستان برد
[B][M1]تاکه جهانست باد شاد و خوش اندر جهان
[M2]تاکه جهانش ز جان طاعت و فرمان برد
[B][M1]گفتم از آنسان که گفت شمع سپاهان جمال
[M2]« کیست که پیغام من به شهر شروان برد»
[A]
[B][M1]این عامیان که در نظر ما مصورند
[M2]هر روز دام کینه به ما بر بگسترند
[B][M1]ما پاسدار دین و کتاب پیمبریم
[M2]وبنان عدوی دین و کتاب پیمبرد
[B][M1]دین نیست اینکه بینی در دست این گروه
[M2]کاین مفسده ‌است و این ‌دنیان مفسدت گرند
[B][M1]وین رسم پاک نیست که دارند این عوام
[M2]کاین‌ بدعت ‌است و این ‌سف‌ها بدعت آورند
[B][M1]از ایزد و نبی نشناسند جز دو حرف
[M2]کاینان اسیر گفته ی بابند و مادرند
[B][M1]کویی چرایکی است‌خدا، یارسول کیست
[M2]اینان ز مادر و ز پدر حجت آورند
[B][M1]افلاک در نبشته کمال پیمبری
[M2]وینان به کارنامه ی شق‌القمر درند
[A]
[B][M1]فریاد ازین بئس‌المقر وین برزن پر دیو و دد
[M2]این مهتران بی‌هنر وین خواجگان بی‌خرد
[B][M1]شهری برون پر هلهله وز اندرون چون مزبله
[M2]افعی نهفته در سله کفچه فشرده در سبد
[B][M1]قومی به فطرت متکی نی احمدی نی مزدکی
[M2]سر تافته در گبر کی از مسمغان و هیربد
[B][M1]گفتند دانایان مه‌، مه زاید از مه‌، که ز که
[M2]از مردم به کار به‌، وز کشور بد، کار بد
[B][M1]کی زین سراب خشم و کین شهد آید و ماء معین
[M2]کندوش خالی ز انگبین و آکنده چاهش زانگژد 
[B][M1]در پیرهنشان اهرمن گشته نهان همباز تن
[M2]زنده به دیو است این بدن این دیو هرگز کی مرد
[B][M1]هر خواجه محض آزمون چو‌ن اشتر مست حرون
[M2]بر مردم خوار زبون نهمار پراند لگد
[B][M1]بستند مردم را زبان تا کس نداند رازشان
[M2]چون شبروی کاندر نهان بر پای درپیچد نمد
[B][M1]هر یک به تاراج وطن دامن زده چون تهمتن
[M2]وز دوکدان پیرزن برداشته سهم و رسد
[B][M1]در تیره‌جانشان اژدها در مغز سرشان دیو پا
[M2]عفریتشان زیر قبا، ابلیسشان در کالبد
[B][M1]مست رعونت هر یکی سوده به کیوان تارکی
[M2]وز کبر همچون بابکی بنشسته در ایوان بد
[B][M1]دل گشته قیراندودشان اندرز ندهد سودشان
[M2]وز تیغ زهرآلودشان خسته هزار اندرزپد
[B][M1]مردم از این مشتی گدا از مردم مانده جدا
[M2]کو شعلهٔ قهر خدا کو آتش خشم یزد 
[B][M1]کو رادمردی بی‌نشان درکف پرندی خونفشان
[M2]کاستاند از مردم کشان داد جوانمردان رد
[B][M1]برپا کند ناوردها دارو نهد بر دردها
[M2]بر رغم این نامردها گردد به مردی نامزد
[B][M1]کو آن مسیح پاک‌جان کاین گفته راند بر زبان‌:
[M2]بر دیگری مپسند هان آن را که نپسندی به خود
[B][M1]دردی که زاد از استمی دارم ز شورش مرهمی
[M2]آتشزنه گردد همی اطلس کجا کردید پد 
[B][M1]با جور و ظلم‌و خشم‌وکین‌شورش‌ پدید آید یقین
[M2]با دی مه ‌آید پوستین با تیر ماه ‌آید شمد
[B][M1]دردا که از شورشگر‌ی هستم به طبع اندر بری
[M2]با پیری و با شاعری شورش‌پژوهی کی سزد
[B][M1]در ری بماندم پا به گل از سال سی تا سال چل
[M2]زین یازده سالم به دل شد خون هشتاد و نود
[B][M1]دور از خراسان گزین در ری شدم عزلت گزین
[M2]مویان چو چنگ رامتین نالان چو رود باربد
[B][M1]دارم به دل رنجی گران از یاد زشگ و عنبران
[M2]صحرای طوس و طابران الگای پاز و فارمد
[B][M1]آن رودباران نزه از قلهک و طج‌رشت به
[M2]نوغان درو شاهانه ده مایان و کنک و ترغبد 
[B][M1]در گرمسیرش راغ‌ها در آبدان‌ها ماغ‌ها
[M2]در کاخ‌ها و باغ‌ها هم بادغد هم آبغد 
[B][M1]طبع «‌وثوق‌» پاک‌ جان آن خواجهٔ بسیاردان
[M2]شاید که این راز نهان بهتر نماید گوشزد
[B][M1]الماس رومی برکند پولاد هندی سرکند
[M2]بر صفحهٔ دفتر کند پیدا یکی کان بسد
[B][M1]«‌بگذشت در حسرت مرا بس ماه‌ها و سال‌ها»
[M2]تا مصرعی گویم کجا با مصرعش پهلو زند
[B][M1]کی هست یک را در نظر مانند صد قدر و خطر
[M2]گرچه یک است اندر شمر همتا و همبالای صد
[B][M1]ظنم خطا شد راستی در طبعم آمد کاستی
[M2]بگرفتم از شرم آستی در پیش رخسار خرد
[B][M1]ای‌خواجه ‌ز آصف ‌مشربی مستوه ازین مشتی غبی
[M2]کی پور داود نبی‌، آید ستوه از دیو و دد
[B][M1]غم نیست گر خصم از ریا گیرد خطا بر اتقیا
[M2]گیرند زندیقان خطا بر قل هو الله احد
[B][M1]گفتم علی‌رغم عدو در اقتفای شعر تو
[M2]در یکهزار و سیصد و چار اندر اسفندار مد
[A]
[B][M1]شب برکشید رایت اسود
[M2]لون شبه گرفت زبرجد
[B][M1]شد چیره بر عمائم خضرا
[M2]بار دگر علائم اسود
[B][M1]گفتی ز نو سلالهٔ عباس
[M2]بردند حق آل محمد
[B][M1]مشرق به رنگ سوسن بری
[M2]مغرب به رنگ ورد مُورد
[B][M1]در یک کرانه‌، پردهٔ ماتم
[M2]در یک کرانه‌، خونین مشهد
[B][M1]بازیگر شب آمد و افراخت
[M2]آن خیمهٔ سیاه معسجد
[B][M1]و آن مرده‌ریگ‌های کهنسال
[M2]کش بازمانده از پدر و جد
[B][M1]وز هرکرانه لعبتکان را
[M2]آورد و برنشاند به مسند
[B][M1]آن‌بایکی‌وشاح موشح
[M2]این با یکی قلاده مقلد
[B][M1]زهره نخست بار ز بالا
[M2]بنمود همچو دیدهٔ ارمد
[B][M1]مه بر فضول خال نهاده
[M2]زانگشت جابجای بر آن خد
[B][M1]کیوان میان به افسون بسته
[M2]از حلقهٔ حدید موقد
[B][M1]بهرام کرده پوشش خفتان
[M2]از لاله برک و درع ز بسد
[B][M1]وان کهکشان فشانده پیاپی
[M2]بر اختران گلاب مصعد
[B][M1]یک سو نموده نعشی پوبا
[M2]نه مدفنی پدید و نه مرقد
[B][M1]یک سو نموده نسری طایر
[M2]نه منزلی پدید و نه مقصد
[B][M1]گه گه برون فرستد پیکی
[M2]ز استاره همچو حبلی ممتد
[B][M1]چون کاتبی که با قلم سرخ
[M2]بر صفحهٔ سیاه کشد مد
[B][M1]برخیز و بزمگاه برافروز
[M2]ای ماهروی سرو سهی قد
[B][M1]در دلبری مباش جفاکار
[M2]در دوستی مباش مردد
[B][M1]دریاب قدر صحبت پیران
[M2]ای تندخو جوان معربد
[B][M1]کز نیکوان عتاب و درشتی
[M2]نیکو بود ولی نه بدین حد
[B][M1]یزدان نمود حسن و بهارا
[M2]بر چهرهٔ تو وقف موبد
[B][M1]زان دیو رشک برد و نهانی
[M2]با دست آن دو زلف مجعّد
[B][M1]بنمود تقوی و دل و دین را
[M2]در طرهٔ تو حبس مخلّد
[B][M1]بگذاشتم شبی به رخ او
[M2]پیچنده چون سلیم مسهد
[B][M1]بودیم در سخن که برآمد
[M2]آوازهٔ خروس مغرد
[B][M1]سر زد سپیده از بر البرز
[M2]چون برکشیده تیغ مهنّد
[B][M1]گفتی بکرد بیرون‌، موسی
[M2]از جیب جامه آن هنری ید
[B][M1]چون اژدهای مخرفه اوبار
[M2]چرخ از ستاره کرد مجرد
[B][M1]نه مشتری بماند و نه عوّا
[M2]نه نعش و نه جدی و نه فرقد
[B][M1]گیتی خموش و سرد و تهی شد
[M2]چون کعبه در ولایت مرتد
[B][M1]نجم سحر ز اوج همی تافت
[M2]چون شمعی از میانهٔ معبد
[B][M1]جادوی چرخ ملعبه برچید
[M2]گشت زمانه گشت مجدد
[B][M1]گنجشگکان شدند هم‌آواز
[M2]چون کودکان به خواندن ابجد
[B][M1]خورشید چیره‌دست بگسترد
[M2]زرّ طلا به لوح زبرجد
[B][M1]چون طبع من که شعر طرازد
[M2]در مدحت خلیفهٔ احمد
[B][M1]شیر خدا که هست جبینش
[M2]تا بشگه ستارهٔ سودد
[B][M1]یزدان نهاده از بر فرقش
[M2]دیهیم پادشاهی سرمد
[B][M1]ز او خاسته است جمله فضائل
[M2]چون خیزش جموع ز مفرد
[B][M1]باران فضل اوست همه سیل
[M2]درباب علم اوست همه مد
[B][M1]ز امواج دانشش دو سه قطره
[M2]شد میغ و درچکید به فدفد
[B][M1]یک قطره شد خلیل و کسایی
[M2]یک قطره سیبویه و مبرد
[B][M1]درکعبه زاد و شد ز وی اشرف
[M2]ز آدم چکید و شد ز وی امجد
[B][M1]گلبن بزاد ورد ولیکن
[M2]زان اشرف است ورد مورّد
[B][M1]وز شاخ خاست فاکهه اما
[M2]زان شاخ هست فضل وی از ید
[B][M1]دعوی نداشت ورنه ورا بود
[M2]همچون قران هزار مجلد
[B][M1]روزی که جست عمرو ز خندق
[M2]بسته به خنگ تازی‌، مقود
[B][M1]ازخشم همچو مرگ مجسم
[M2]وز هول همچو کوه مجسد
[B][M1]تارک به زیر مغفر فولاد
[M2]سینه درون درع مزرّد
[B][M1]زی قوم شد چو رعد خروشان
[M2]وز بیم او یلان شده ارعد
[B][M1]شیر خدا ز خیل برآمد
[M2]خمیده‌ای به چنگ محدد
[B][M1]با حد تیغ‌، کفر بینداخت
[M2]برداشت دین ز خاک بدان حد
[B][M1]نزد حق از نیاز دو گیهان
[M2]افزود قدر ضربت آن ید
[B][M1]دست خداش خواند ازین روی
[M2]پیغمبر کریم ممجد
[B][M1]زبرا که بود آن دل و آن دست
[M2]پیوسته از خدای مؤید
[B][M1]غالی خداش خواند و من آن را
[M2]نپذیرم و نه زود کنم رد
[B][M1]چون بنده جویدی ره دادار
[M2]باقی نماندی به میان حد
[B][M1]خلق بشر خدای بدان کرد
[M2]تا سازدش به خویش مقید
[B][M1]سوی خدای ره برد امروز
[M2]مانندهٔ خدای شود غد
[B][M1]حیدر موحدیست خداجوی
[M2]وز هرچه جز خدای‌، مجرد
[B][M1]زبن رو ندانمش که چه خوانم
[M2]هستم درین میانه مردد
[B][M1]بحث است تا به علم معانی
[M2]از مسندالیه و ز مسند
[B][M1]اعدای او به محنت دایم
[M2]احباب او به عیش مؤبد
[A]
[B][M1]اگرکه پشت من از بار حادثات خمید
[M2]شکسته زلفا جعد ترا که خمانید
[B][M1]خمیده پشتی وگوژی نشان پیرانست
[M2]دو زلف تو پسرا از چه کوژ گشت و خمید
[B][M1]شنیده بودم در آب موی گردد مار
[M2]کجا بتابد بر وی به سال‌ها خورشید
[B][M1]من آن ندیدم و دیدم در آب عارض تو
[M2]خمیده طره و شد مار و قلب من بگزید
[B][M1]دو طره برد و بناگوش روشنت گویی
[M2]دو عقربست ز دو گوشه‌های ماه پدید
[B][M1]به برج عقرب هرکس شنیده باشد ماه
[M2]ولیک عقرب در برج ماه کس نشنید
[B][M1]معاشران بگذارید وبگذربد از من
[M2]که دشنه‌های غمم رشتهٔ حیات برید
[B][M1]بریده ساخت ز یاران و دوستان‌، گویی
[M2]مرا زمانه در آن شهر، عضو زاید دید
[B][M1]جز آن گلی که به نوروز چیدم از رخ دوست
[M2]گذشت سالی و دستم گل مراد نچید
[B][M1]گزیدم از همه خوبان بتی که از شوخی
[M2]ز دوستان به دل دشمن‌، انتقام کشید
[B][M1]نهفتمش به ته قلب‌، قلب من بشکافت
[M2]نهادمش به سر چشم‌، دیده‌ام بخلید
[B][M1]گسیخت رشتهٔ پیوند دوستاران را
[M2]برفت و واسطهٔ‌العقد دشمنان گردید
[B][M1]ز درد ناله نمودیم نایمان بفشرد
[M2]به عجزنامه نوشتیم نامه‌مان بدرید
[B][M1]به اعتراض گذشتیم‌، عرضه کرد به قهر
[M2]درون خانه نشستیم‌، خانمان کوبید
[B][M1]چه عهد بودکه بر جان عاشقان بخشود
[M2]چه روز بود که بر روی دوستان خندید
[B][M1]سیاستش‌همه‌خوف است و هیچ نیست رجاء
[M2]طریقتش همه بیم‌ است و هیچ نیست امید
[B][M1]گزید عقرب زلفش دل مرا باری
[M2]جزای آنکه دل‌، او را ز جمله شهر گزید
[B][M1]بغارتید و تبه کرد صبر و دین و دلم
[M2]دلم ز روی رضا برد و دین من دزدید
[B][M1]به باغ رفتم و دیدم که مرغکی آزاد
[M2]نشسته بود به شاخ گلی و می‌نالید
[B][M1]سئوال کردم وگفتم ترا چه شد؟ گفتا
[M2]به حال و روز توام دل گرفت و اشک چکید
[B][M1]ز خانه رفتم و بر روی پل نهادم گام
[M2]زبار محنت من ناف پل به خاک رسید
[B][M1]به زنده‌رود یکی قطره ز اشک من افتاد
[M2]به رنگ خون شد و سیلی عظیم از آن جنبید
[B][M1]به مرگ نیم‌نفس راه داشتم که ز راه
[M2]رسید پیک و ز یاران مرا بداد نوید
[B][M1]خجسته‌نامه‌ای آورد کاز رسیدن او
[M2]گل نشاط من از شاخ آرزو شکفید
[B][M1]نگارخانهٔ چین بود گفتی آن نامه
[M2]به زیر هر خطش اندر دوصد نگار پدید
[B][M1]لطیف نثری چون شوش‌های زر سره
[M2]بدیع نظمی چون رشته‌های مرواربد
[B][M1]به چربدستی بنگاشته خطی که همی
[M2]ز خط یاقوت از قوت قلم چربید
[B][M1]نبشته همره نامه یکی قصیدهٔ تر
[M2]کش از مسام عبارات‌، شهد ناب زهید
[B][M1]علی‌، عبد رسولی‌، بلی چو خامه گرفت
[M2]چنان نویسدکاز فضل آن بزرگ، سزید
[B][M1]ز بس که در غم ایام یاعلی گفتم
[M2]به روزبازبسینم علی به داد رسید
[B][M1]به راستی علیا! این بلند چامه چه بود
[M2]که از خلال سطورش ستاره می‌تابید
[B][M1]بدین قصیده تو با عسجدی شدی همسر
[M2]وزان کتاب برابر شدی به ابن عمید
[B][M1]سزای قافیت دال ذال خواهم گفت
[M2]نه بلکه ابن عمید است مرترا تلمیذ
[B][M1]تویی نشانه مران فاضلان پیشن را
[M2]چنان که بیرونی را، غیاث دین جمشید
[B][M1]نبشته بودی کان چامهٔ مضارع را
[M2]به خواجه خواندم و بشنید وسخت بپسندید
[B][M1]به نام خواجه مرا شعرها بسی باشد
[M2]به نامه‌ای که پس از مرگ من شود بادید 
[B][M1]به جای آنکه دگر خواجگان به هیچ مرا
[M2]فروختند و وی از پاکی تبار خرید
[B][M1]من از دو مرد به گیتی سپاس دارم و بس
[M2]یکی برفت و دگر باد سال‌ها جاوبد
[B][M1]من آن کسم که نپیوندم و چو پیوستم
[M2]به هیچ حیله نیارند رشته‌ام گسلید
[B][M1]به روزگاری من جان به راه دوست دهم
[M2]که دوستان نتوانند نام دوست شنید
[B][M1]طمع به مال و بنانش نکرده‌ام لیکن
[M2]مرا فتوت ذاتیش سوی خواجه کشید
[B][M1]وز اصطناع و حمایتش چار سال تمام
[M2]به کار بودم و فارغ ز قیدگفت و شنید
[B][M1]دربغ و دردکه این روزگار سفله‌نواز
[M2]به جای مرغ سخن گوی‌، زاغ بنشانید
[B][M1]بزرگوارا! از فیض رشحهٔ قلمت
[M2]زکشتزار خیالم گل وصال دمید
[B][M1]به ری طبرزد و فانید از اصفهان شد و تو
[M2]به اصفهان زری آری طبرزد و فانید
[B][M1]چون‌از سیاه و سپیدم‌تهی است کف‌، صله‌ات
[M2]سخن فرستم وکاغذکنم سیاه و سپید
[B][M1]هماره تا ز خراسان دوباره تیغ زند
[M2]سوار چرخ‌، که در خوروران به خون غلطید
[B][M1]تو شاد باش و ز فضل و ادب حمایت کن
[M2]گذشته اخترت از تیر و قدرت از ناهید
[A]
[B][M1]باد خراسان همیشه خرم و آباد
[M2]دشت و دیارش ز ظلم و جور تهی باد
[B][M1]دشت و دیار ار ز ظلم و جور تهی گشت
[M2]ملک بماند همیشه خرم و آباد
[B][M1]ملک یکی خانه‌ایست بنیادش عدل
[M2]خانه نپاید اگر نباشد بنیاد
[B][M1]داد و دهش گر بنا نهند به کشور
[M2]به که حصاری کنند ز آهن و پولاد
[B][M1]خصم ببستند و شهر و ملک گشودند
[M2]شاهان از فر و نیروی دهش و داد
[B][M1]و آنکو باد جفا و جور به‌سر داشت
[M2]سرش به خاک اندرست و ملکش بر باد
[B][M1]شکر خداوند را که داد و دهش را
[M2]طرفه بنائی نهاد پادشه راد
[B][M1]خسرو گیتی‌ستان مظفر دین شاه
[M2]آنکه ز عدلش بنای ظلم برافتاد
[B][M1]داده خدایش خدایگانی و شاهی
[M2]باز نگیرد خدای آنچه به کس داد
[B][M1]ملک عروسی است عدل و دادش کابین
[M2]در ده کابین و شو مر او را داماد
[B][M1]طایر دولت که هرکسش نتوان بست
[M2]بال و پر خوبش جز به سوی تو نگشاد
[B][M1]مسند شرع و سریر حکم تو داری
[M2]خصم تو دارد غریو و ناله و فریاد
[B][M1]اینک بنگر بهار را که شدش طبع
[M2]شیفته بر مدح تو چو کاه به بیجاد
[B][M1]داند کش طبع را چه پایه و مایه است
[M2]آنکه بداند شناخت شاهین از خاد
[B][M1]بود درین آستان پدرش صبوری
[M2]چندی مدحت‌سرای و داد سخن داد
[A]
[B][M1]بگذشت اردی‌بهشت و آمد خرداد
[M2]خیز که باید قدح گرفت و قدح داد
[B][M1]اول خرداد ماه و وقت گل سرخ
[M2]وقت گل سرخ و اول مه خرداد
[B][M1]آمد خرداد ماه با گل سوری
[M2]داد بباید کنون به عیش و طرب داد
[B][M1]بر گل ‌سوری خوش‌ است بادهٔ سوری
[M2]وبژه ز دست تو ماهروی پریزاد
[B][M1]گل شکفد بامداد از بر گلبن
[M2]چون دو رخ لعبتان خلخ و نوشاد
[B][M1]صبح دوم کافتاب خندد بر کوه
[M2]بر سر یک شاخ‌، گل بخندد هفتاد
[B][M1]باد به شبگیر چون زند ره بستان
[M2]تاب درافتد به زلف سنبل و شمشاد
[B][M1]چون سر زلفین دلبری که ز جورش
[M2]رفته بر و بوم عمر من همه بر باد
[B][M1]جور پسندند خوبرویان بر من
[M2]فریاد از جور خوبروبان فریاد
[B][M1]ای ز جفایت شده خراب دل من
[M2]هم به وفا روزی این خراب کن آباد
[B][M1]بیداد اکنون‌نه‌درخور است که گشتست
[M2]گیتی از عدل شاه پر دهش و داد
[B][M1]ملک یکی خانه‌ایست بنیادش عدل
[M2]خانه نپاید اگر نباشد بنیاد
[B][M1]داد و دهش گر بنا نهند به کشور
[M2]به که حصاری کنند ز آهن و پولاد
[B][M1]شکر خداوند را که داد و دهش را
[M2]طرف بنائی نهاد پادشه راد
[B][M1]پادشه دادگر مظفر دین شاه
[M2]آنکه ز عدلش بنای ظلم برافتاد
[B][M1]ظلم برون شد چو او درآمد بر تخت
[M2]فتنه فرو شد چو او ز مام جهان زاد
[B][M1]فر و بزرگی بیامد ار ز بر عرش
[M2]دست بکش پیش تخت شاه در استاد
[B][M1]خرم‌و شاداست‌بخت‌شاه که گشته‌است
[M2]کشور از او خرم و رعیت از او شاد
[B][M1]ار جو کازاین بنای فرخ قانون
[M2]ملک بماند همیشه خرم و آباد
[A]
[B][M1]دلم از عشق آن بت نوشاد
[M2]چند باید شکسته و ناشاد
[B][M1]چند باید ستم براین دل و جور
[M2]که دل است این‌، نه آهن و پولاد
[B][M1]آمد آن تیره روز و نامش عشق
[M2]خرمن صبر من به داد به باد
[B][M1]وای ازین عشق و داد ازو که مرا
[M2]کس ازین عشق می‌نگیرد داد
[B][M1]عشق دردی است کاندرین گیتی
[M2]داروی او حکیم نفرستاد
[B][M1]هر بنائی ز بیخ و بن برکند
[M2]می ندانم که این بنا که نهاد
[B][M1]چشمم از درد عشق در زاری
[M2]دلم از شور عشق در فریاد
[B][M1]گشته این یک چو آذر برزین
[M2]گشته آن یک چو دجلهٔ بغداد
[B][M1]هرکه را عشق زد به دامن دست
[M2]بایدش دین و دل ز دست بداد
[B][M1]راست چون من که هم ز روز نخست
[M2]دین و دل دادم آنچه بادا باد
[B][M1]گر غمی گشت دل چه غم که شود
[M2]از مدیح ولی یزدان شاد
[B][M1]شیر یزدان علی که پیغمبر
[M2]درکف او لوای ایمان داد
[B][M1]آن کش اندر غدیر خم یزدان
[M2]داد دیهیم دین و خاتم داد
[B][M1]آن که از کندن در خیبر
[M2]کرد دین نبی قوی بنیاد
[A]
[B][M1]مهرگان آمد به آیین فریدون و قباد
[M2]وز فریدون و قباد اندرزها دارد به یاد
[B][M1]گوید ای فرزند ایران راستگویی پیشه کن
[M2]پیشهٔ ایران چنین بود از زمان پیشداد
[B][M1]در چنین روز گرامی هدیه‌ای آمد ز هند
[M2]هدیه‌ای عالی ز سوی پارسی‌زادان راد
[B][M1]طرفه تندیسی فرستادند از هندوستان
[M2]زان حکیم پاک‌اصل و شاعر دهقان‌نژاد
[B][M1]نصب گشت اینجا به‌امر خسرو ایران‌زمین
[M2]روز عید مهرگان‌، جشن فریدون و قباد
[B][M1]*
[M2]*
[B][M1]ای حکیم نامی ای فردوسی سحر آفرین
[M2]ای به‌ هر فن در سخن چون‌ مرد یک‌ فن اوستاد
[B][M1]شور احیاء وطن گر در دل پاکت نبود
[M2]رفته بود از ترک و تازی هستی ایران به باد
[B][M1]خلقی از نو زنده کردی‌، ملکی از نو ساختی
[M2]عالمی آباد کردی خانه‌ات آباد باد
[B][M1]نیست غم گر حرمتت اهل زمان نشناختند
[M2]هر هنرمندی به عصر خویش محروم اوفتاد
[B][M1]روح و آوای تو درگفتار نیکت زنده است
[M2]روح بدخواه تو در سرپنجهٔ جهل و عناد
[B][M1]غزنوی گر کرد خبطی پهلوی جبران نمود
[M2]آن شه ار بیداد فرمود این شهنشه داد داد
[B][M1]این زمان صدر اجل در حلقهٔ اعیان ملک
[M2]نصب تندیس تو را در این مکان بازو گشاد
[B][M1]پرده بگرفتند روز مهرگان از روی تو
[M2]خاطر ناشاد ایرانی شد از روی تو شاد
[B][M1]خواند در میدان فردوسی بهار این چامه را
[M2]پس بر تندیس فردوسی به تعظیم ایستاد
[B][M1]تا جهان باقیست باقی باد ایران بزرگ
[M2]دوستانش کامیاب و دشمنانش نامراد
[B][M1]شاه ایران نامجوی و خلق ایران کامجوی
[M2]فرّ یزدانی در او باقی الی یوم المعاد
[A]
[B][M1]بود مر ابر را اندر کمین باد
[M2]برد مر ابر را زین سرزمین باد
[B][M1]چو ابر آید نباریده به صحرا
[M2]وز بادی‌، که دیدست این‌چنین باد
[B][M1]نگرید ابر ازین پس زانکه هر روز
[M2]گشاید ابر را چین از جبین باد
[B][M1]چو ابر اندر هوا بشتافت‌، دانیم
[M2]که باشد در قفای او یقین باد
[B][M1]فلک پیوسته در یک آستینش
[M2]بود ابر و به دیگر آستین باد
[B][M1]نفورم من ز باده زآنکه باشد
[M2]به لفظش تا به حرف سومین باد
[B][M1]غمی گشتیم از این باد و از این ابر
[M2]دو صد لعنت بر این ابر و بر این باد
[A]
[B][M1]محشر خرگشت طهران‌، محشر خر زنده‌باد
[M2]خرخری ز امروز تا فردای محشر زنده‌ باد
[B][M1]روح نامعقول این خر مرده ملت‌، کز قضا
[M2]هست هر روزی ز روز پیش خرتر، زنده ‌باد
[B][M1]اندرین کشورکه تا سرزندگان یکسر خرند
[M2]گر خری تیزی دهد گو‌یند یکسر زنده ‌باد
[B][M1]اسب تازی گر بمیرد از تاسف‌، گو بمیر
[M2]اندر آن میدان که گویند ابلهان خر زنده‌ باد
[B][M1]راه‌آهن گر بخواهی مرده‌ات بیرون کشند
[M2]در چراگاه وطن‌، گو اسب و استر زنده ‌باد
[B][M1]در محیطی کامتیازی نیست بین فضل و جهل
[M2]آن مکرر مرده‌ باد و این مکرر زنده‌ باد
[B][M1]گر کسی گوید که حیدر قلعهٔ خیبر گرفت
[M2]جای حیدر جملگی گویند خیبر زنده ‌باد
[B][M1]ور کسی از خولی و شمر و سنان مدحی کند
[M2]جملگی گویند با اصوات منکر، زنده ‌باد
[B][M1]آنکه گوید مرده‌ باد امروز در حق کسی
[M2]رشوتی گر داد گوید روز دیگر زنده ‌باد
[B][M1]از پی تغسیل و دفن مردمان زنده‌دل
[M2]مرده‌شو در این محیط مرده‌ پرور زنده‌ باد
[B][M1]در گلستانی که بلبل بشنود توبیخ زاغ
[M2]راح و ریحان مرده‌ باد و خار و خنجر زنده ‌باد
[B][M1]مردم دانای سالم مرده و اندر عوض
[M2]دولت زشت ضعیف زرد پیکر زنده‌ باد
[A]
[B][M1]گویند سیم و زر به گدایان خدا نداد
[M2]جان پدر بگوی بدانم چرا نداد؟‌!
[B][M1]از پیش ما گذشت خدا و نداد چیز
[M2]دیشب‌، که نان نسیه به ما نانوا نداد
[B][M1]جان پدر بگوی بدانم خدا نبود
[M2]آن شخص خوش‌لباس که چیزی به ما نداد؟
[B][M1]گر او خدا نبود چرا اعتنا نکرد
[M2]بر ما و هیچ چیز به طفل گدا نداد؟
[B][M1]شخصی خیال که چیزی دهد ولی
[M2]آژان میان فتاد و ردم کرد و جا نداد
[B][M1]گفتم که مرده مادر و بابام ناخوش است
[M2]کس شاهی ای برای غذا و دوا نداد
[B][M1]همسایه روضه خواند و غذا داد، پس چرا
[M2]بیرون در به جمع فقیران غذا نداد
[B][M1]دیدم کلاهی ای زدم در تو را براند
[M2]وز دوری خورش به تو یک لوبیا نداد
[B][M1]دایم به قهوه‌خانه سماور صدا دهد
[M2]یکبار هم سماور بابا صدا نداد
[B][M1]بقال بی‌مروت از آن میوه‌ها به من
[M2]یک آلوی کفک زدهٔ کم‌بها نداد
[B][M1]نزدیک نانوا سر پا بودم و کسی
[M2]یک لقمه نان به دست من ناشتا نداد
[B][M1]مردی گرفت لپ مرا و فشرد و رفت
[M2]چیزی ولی به دست من بینوا نداد
[B][M1]از این همه درخت که باشد میان شهر
[M2]یک شاخه نیز منقل ما را جلا نداد
[A]
[B][M1]امیر مشرق امروز عرض لشکرکرد
[M2]زمین ز لشکر خود عرضگاه محشرکرد
[B][M1]چو خنگ دولت اوپای بر زمین بنهاد
[M2]سنان رایت او سر ز آسمان برکرد
[B][M1]زآب خنجرش آتش فتاد بر دل خصم
[M2]ز باد تیغش بدخواه خاک بر سرکرد
[B][M1]ز بانگ مردان‌، بدریدگوش دشمن ملک
[M2]زگرد موکب‌، جان عدو پرآذرکرد
[B][M1]ز شیرمردان چون بیشه کرد دامن کوه
[M2]ز سروقدان‌، صحرای طوس کشمرکرد
[B][M1]زکوه سنگین، افغان و زینهار بخاست
[M2]چو کوه رویین را شه بدو برابرکرد
[B][M1]بلی دوتوپ شنیدر، دوکوه روئین بود
[M2]که کوه سنگین از بیم او فغان سرگرد
[B][M1]همین نه عرض هنرکرد شهریار امروز
[M2]که هربروزی عرض جلال دیگرکرد
[B][M1]هزار کار نمایان نمود و آن همه را
[M2]برای تقویت ملت پیمبر کرد
[B][M1]خدایگان رسولان محمد مختار
[M2]که هرچه کرد، به فرمان پاک داورکرد
[B][M1]نخواند درس مجازی ولی به مدرس حق
[M2]هزار درس حقیقت نخوانده از برکرد
[B][M1]یتیم بود ولیکن به عقدگاه ازل
[M2]زواج هفت پدر را به چار مادر کرد
[B][M1]زقاب قوسین اندرکذشت و سوی خدا
[M2]ز هرچه بود و بود جایگه فراتر کرد
[B][M1]چه مدح کوبم آن راکه از جلالت قدر
[M2]خدای عزّ و جل مدحتش مکرر کرد
[B][M1]همین سپاس ازو بس مرا، که درگل من
[M2]فروغ مهر و ثنای ملک مخمر کرد
[B][M1]طراز دفتر اجلال نیرالدوله
[M2]که باید از پی مدحش هزار دفتر کرد
[B][M1]شگفت نبود ازکردگار عزوجل
[M2]که عالمی را در یک وجود، مضمر کرد
[B][M1]اگر ز هیبت او آسمان شود از جای
[M2]توان ز حشمت او آسمان دیگر کرد
[B][M1]شها تو عالم عقلی و دهر عالم نفس
[M2]به تیغ عقل توان نفس را مسخر کرد
[B][M1]هرآنکه دیدهٔ بدبین به‌ملک شرق‌انداخت
[M2]نهیب خشم تو خاکش به‌ دیده اندر کرد
[B][M1]چو ملک شرق به کابین انتظام تو شد
[M2]عروس امن درآمد به بزم و زیور کرد
[B][M1]همان کسان که به دل کینه ی تو ورزبدند
[M2]اگرچه عفو توشان کام دل میسر کرد
[B][M1]ولی جهان‌شان نشنید عذر وکیفر و داد
[M2]هرآنچه کرد، جهان درشت‌کیفر کرد
[B][M1]دو خوب و بد ز نژادی عجب نباشد از آنک
[M2]درودگر ز یکی چوب دار و منبر کرد
[B][M1]کنون به شادی بنشین و داد خلق بده
[M2]که آفرین‌ها یزدان به دادگستر کرد
[B][M1]همان ستم زدگان را به عدل رهبر باش
[M2]سپاس آن که خدایت به عدل رهبر کرد
[B][M1]خدایگانا؛ اینک بهار مدح‌سرای
[M2]به مدح جاه تو چون عنصری‌، سخن سر کرد
[B][M1]صبوری آمد در مدحتت نهالی کاشت
[M2]نهال مدح تو اکنون به خرّمی بر کرد
[B][M1]چسان توانند افکند آن درختی را
[M2]که آب رحمت ولطف تواش تناورکرد
[B][M1]زکید کوته‌بینان چگونه گردد پست
[M2]کسی که مدح تو شاه بلند اخترکرد
[B][M1]همیشه تا نتوان ماه را بکتان بست
[M2]هماره تا نتوان چرخ را به چنبرکرد
[B][M1]مدار چرخ‌، به کام تو باد زانکه خدای
[M2]برآستان تو صد چون سپهر، چادرکرد
[B][M1]به ملک شرق بمان شاد وکام دل برگیر
[M2]که ملک شرق ز عدل توکام دل برکرد
[A]
[B][M1]عاقل آن نیست که فضلی وکمالی دارد
[M2]عاقل واقعی آنست که مالی دارد
[B][M1]ای‌پسر فضل وادب این‌همه تحصیل‌مکن
[M2]فضل اندازه و تحصیل روالی دارد
[B][M1]اندربن دوره به‌مال است‌، جمال همه کس
[M2]نشود خوار، عزیزی که جمالی دارد
[B][M1]من پی علم شدم‌، مدعیان در پی مال
[M2]هرکسی خاصیتی بخشد و حالی دارد
[B][M1]ای پسر هرکه ترا خواهد و تعقیب کند
[M2]برحذر باش از او، زانکه خیالی دارد
[B][M1]شاعر زنده فقیر است و تهیدست ولی
[M2]ازپس مرگ عجب جاه و جلالی دارد
[B][M1]مرد عاقل دگر و آدم کامل دگرست
[M2]آدمی شو اگرت عقل عقالی دارد
[B][M1]آدم‌آنست که با نفس خود از روی یقین
[M2]روزوشب کشمکش وجنگ وجدالی‌دارد
[A]
[B][M1]صبر کنم انتظار اگر بگذارد
[M2]کام برم روزگار اگر بگذارد
[B][M1]پیش فتم بخت بد اگر نکشد پس
[M2]خدعه کنم اشتهار اگر بگذارد
[B][M1]نام من آید فراز قائمه ی رای
[M2]قائمه ی ذوالفقار اگر بگذارد
[B][M1]داده‌ام اول قرار کار وکالت
[M2]مملکت بی‌قرار اگر بگذارد
[B][M1]مهره‌ام آید برون ز ششدر حیرت
[M2]این ورق چارچار اگر بگذارد
[B][M1]رأی تمام از من است‌، کاتب آراء
[M2]چند نقط بر هزار اگر بگذارد
[B][M1]«‌تربت جامم‌» بس است‌، هیئت نظار
[M2]نیت خود را کنار اگر بگذارد
[B][M1]از پی خود کسب اعتبار نمایم
[M2]گیتی بی‌اعتبار اگر بگذارد
[B][M1]بنده وکیلم به رأی‌های دروغی
[M2]همهمهٔ نوبهار اگر بگذارد
[B][M1]خواهم ازین نقطه من امید ببرم
[M2]این دل امیدوار اگر بگذارد
[B][M1]کوس وکالت زنم به حیله و تزویر
[M2]سابقهٔ بی‌شمار اگر بگذارد
[B][M1]مردم بیچاره را فریب دهم زود
[M2]کلک صدیق بهار اگر بگذارد
[A]
[B][M1]ظلمی که انگلیس در این خاک و آب کرد
[M2]نه بیوراسب کرد و نه افراسیاب کرد
[B][M1]از جور و ظلم تازی و تاتار درگذشت
[M2]ظلمی که انگلیس در این خاک و آب کرد
[B][M1]ضحاک خود ز قتل جوانان علاج خواست
[M2]وان دیگری به کشتن نوذر شتاب کرد
[B][M1]تازی گرفت کشور و آیین نو نهاد
[M2]چنگیز گشت خلق و خراسان خراب کرد
[B][M1]کرد انگلیس آن‌همه بیداد و بر سری
[M2]اخلاق ما تباه و جگرها کباب کرد
[B][M1]بشنو حدیث آنچه درین ملک بیگناه
[M2]از دیرباز تا به کنون آن جناب کرد
[B][M1]اندر هزار و نهصد و هفت آن‌زمان که روس
[M2]با ژرمن افتتاح سئوال و جواب کرد
[B][M1]آلمان بدید روضهٔ هندوستان به خواب
[M2]تُرکش ز راه‌آهن تعبیر خواب کرد
[B][M1]واندر فضای شهر پتسدام‌، ویلهلم
[M2]با نیکلا به گفت و شنو فتح باب کرد
[B][M1]روباه پیر یافت که آلمان به قصد شرق
[M2]دندان و پنجه تیزتر از شیر غاب کرد
[B][M1]با روس عهد بست و شمال و جنوب را
[M2]اندر دو خط مقاسمتی ناصواب کرد
[B][M1]از غرب تا به مرکز و از شرق تا شمال
[M2]تسلیم خصم چیرهٔ وحشی‌مآب کرد
[B][M1]بیمار گشت شاه و ولیعهد نوجوان‌
[M2]روسی نمود لهجه و لگزی ثیاب کرد
[B][M1]روباه پیر گشت ز دربار ناامید
[M2]تدبیر شاه پیر و ولیعهد شاب کرد
[B][M1]افکند انقلابی و مشروطه را به ملک
[M2]درمان ناتوانی و داروی خواب کرد
[B][M1]وان‌گه چو دید مجلس ملی است مرد کار
[M2]با روس در خرابی مجلس شتاب کرد
[B][M1]از بیم هند کشور ما را کشید پیش
[M2]واو را فدای منفعت بی‌حساب کرد
[B][M1]مجلس بر اوفتاد و محمدعلی به روس
[M2]نزدیک گشت و بس عمل ناصواب کرد
[B][M1]زان روی در حمایت ما، مجلس عوام‌
[M2]برضدکار شاه به دولت عتاب کرد
[A]
[B][M1]ترک ملک عجم ببایدکرد
[M2]رای ملک عدم بباید کرد
[B][M1]یا به نخجیرگاه جهل عجم
[M2]کار شیر اجم ببایدکرد
[B][M1]به وفا و وفاق و فضل و هنر
[M2]خلق را همقسم بباید کرد
[B][M1]وین نظامات زشت ناخوش را
[M2]به خوشی منتظم ببایدکرد
[B][M1]خامه‌ای چون سنان بباید ساخت
[M2]نامه‌ای چون صنم بباید کرد
[B][M1]کار عرض قلم بباید دید
[M2]کار در هر قدم بباید کرد
[B][M1]آیهٔ والقلم بباید خواند
[M2]مر قلم را علم ببایدکرد
[B][M1]قلمی کو ببرد عرض ‌هنر
[M2]آن قلم را قلم بباید کرد
[B][M1]به مقالات احترام‌آمیز
[M2]نامه را محترم ببایدکرد
[B][M1]زانتقادات احتشام‌انگیز
[M2]خامه را محتشم بباید کرد
[B][M1]بهر بسط فضایل و حسنات
[M2]فکر خیل و حشم بباید کرد
[B][M1]بخردان را درم بباید داد
[M2]ناکسان را دژم بباید کرد
[B][M1]چون سپردند بخردان را کار
[M2]ترک لا و نعم بباید کرد
[B][M1]خیر اصحاب خیر بایدگفت
[M2]ذم ارباب ذم بباید کرد
[B][M1]تا عذاب ستمگری بچشد
[M2]به ستمگر ستم بباید کرد
[B][M1]دست دزدان حکمفرما را
[M2]قطع از هر رقم بباید کرد
[B][M1]سر رندان اجتماعی را
[M2]خرد بی کیف و کم بباید کرد
[B][M1]وین دنی دایگان ملت را
[M2]رهسپار عدم بباید کرد
[B][M1]از لئامت نظر بباید دوخت
[M2]ترک اسراف هم بباید کرد
[B][M1]زین فضولی تجملات‌، چنانک
[M2]بره از گرک‌، رم بباید کرد
[B][M1]ساده گویی و ساده پوشی را
[M2]با نظافت به هم بباید کرد
[B][M1]کار و سرمایه و فضیلت را
[M2]پیشتاز همم بباید کرد
[B][M1]کیسه ی خلق را ز علم و عمل
[M2]پر ز زرّ و درم بباید کرد
[B][M1]مملکت را ز فکرهای صواب
[M2]چون بهشت ارم بباید کرد
[B][M1]چون شد آسوده‌ دل ز فکر شرف
[M2]فکر شأن و شکم بباید کرد
[B][M1]بی‌ سر و بن گزافه گویی را
[M2]پایمال حکم بباید کرد
[B][M1]با خیال درست و گفته راست
[M2]پشت بدخواه خم بباید کرد
[B][M1]فال خوش متصل بباید زد
[M2]فکر خوش دم بدم بباید کرد
[B][M1]سخنان بهار را با زر
[M2]به صحایف رقم بباید کرد
[A]
[B][M1]شکست دستی کز خامه بی‌نگار آورد
[M2]نگارها ز سرکلک زرنگار آورد
[B][M1]شکست دستی کاندر پرند روم و طراز
[M2]هزار سحر مبین هردم آشکار آورد
[B][M1]شکست دستی کز شاهدان حجلهٔ طبع
[M2]بت بهار در ایوان نوبهار آورد
[B][M1]شکست دستی کاندر سخن ید بیضا
[M2]پی شکستن فرعونیان به کار آورد
[B][M1]شکست‌دستی کز یک اشاره در صف باغ
[M2]براند زاغ وز مرغان در آن هزار آورد
[B][M1]شکست دستی کز تیغ آبدار زبان
[M2]به روز معرکه اعجاز ذوالفقار آورد
[B][M1]شکست دستی کز ساعد و بنان لطیف
[M2]به کوه آهن و پولاد انکسار آورد
[B][M1]شکست دستی‌، کز لوح سیم وشوشهٔ زر
[M2]بگرد خانهٔ ما آهنین حصار آورد
[B][M1]شکست دستی‌، کاندر مشام اهل هنر
[M2]چو کاروان ختن‌، نافه ی تتار آورد
[B][M1]شکست دستی‌، کز نور آن یراعه فضل
[M2]همی به ساعد دانشوران سوار آورد
[B][M1]هزار بند گسست از طلسم جادویان
[M2]هزار معجزه ازکلک مشکبار آورد
[B][M1]گه مناظره در احتجاج و استدلال
[M2]روان خصم دغل را به زینهار آورد
[B][M1]نمود خیره ز دانش‌، روان بهمنیار
[M2]گواژه بر هنر و هوش ( کوشیار) آورد
[B][M1]نخست گوهر دانش نثارکرد به خلق
[M2]دوباره گوهر جان را پی نثار آورد
[B][M1]ای آن ادیب سخندان و نکته‌سنج بلیغ
[M2]که ایزدت به خرد، رهنما و یار آورد
[B][M1]بنان توست که در عرصه‌، کلک راجل را
[M2]فراز دوش کمیت سخن‌، سوار آورد
[B][M1]شکست دست تو، تنها نه جان ما فرسود
[M2]که عالمی را محزون و سوگوار آورد
[B][M1]سپهر خورد یمین بر یمین پاک تو، زان
[M2]برای خود شرف و قدر و اعتبار آورد
[B][M1]سپس‌به‌نقض یمین‌شد،‌ازآنکه‌می‌دانست
[M2]یمین تو بهمه مردمان‌، یسار آورد
[B][M1]کجا که کسر یمین تو کرد و نقض یمین
[M2]به بار یزدان خود را گناهکار آورد
[B][M1]نه با تو تنها کرد این خلاف‌، بلکه بعمد
[M2]خلاف گفته و فرمان کردگار آورد
[B][M1]شکسته بادش تیر و کمان که در نخجیر
[M2]هژبر بیشه ی فرهنگ را، شکار آورد
[B][M1]بریده‌ بادش ساعد،‌ دریده‌ بادش پوست
[M2]که دستبرد بر آن دست استوار آورد
[B][M1]بهم شکست دل و دست باغبان بهار
[M2]سرشک خونین در چشم جویبار آورد
[B][M1]تویی که دست تو با خامهٔ سیاه و نزار
[M2]رخ عدو سیه و خاطرش نزار آورد
[B][M1]وفا ز قلب تو بر خویش پایمرد آورد
[M2]هنر ز دست‌ تو برخویش دستیار آورد
[B][M1]اگرشنیدی موسی ز چوب‌،‌ثعبان ساخت
[M2]وگر شنیدی جادو به سحر، مار آورد
[B][M1]یکی ببین ید بیضای خوبش را که چه سان
[M2]عصای سحرکش و مار سحرخوار آورد
[B][M1]اگر سلالهٔ آزر، به نار نمرودی
[M2]بهار و لاله پدید از شرار نار آورد
[B][M1]کف کریم تو با ساعد مساعد فضل
[M2]ز زند خامه به جان عدو، شرار آورد
[B][M1]تو در قطار نبی نوع خود چنانستی
[M2]که شیر را به ‌شتر، کس به ‌یک قطار آورد
[B][M1]اگر صداع برد ابله ازتو باک نه‌، زانک
[M2]شراب کهنه به مغز جوان خمار آورد
[B][M1]ولی برای رقیبت سرایم از در پند
[M2]حکایتی که برای کدو چنار آورد
[B][M1]شکست دست تو، حرز تن است زانکه خضر
[M2]شکست کشتی آن راکه برکنار آورد
[B][M1]دل شکسته بود بارگاه بار خدای
[M2]هزار بار در آنجا فرود بار آورد
[B][M1]اگرزمانه به کام توریخت زهر و سپس
[M2]به جام خصم‌، می‌ ناب خوشگوار آورد
[B][M1]بهل که یار دغل باز نیک غره شود
[M2]به‌ بخت خویش و ز نقشی که‌ در قمار آورد
[B][M1]دو روی داردگیتی که مردم از یک روی
[M2]نمود خوار و از آن روی شادخوار آورد
[B][M1]اگر زیکسو برکعبتین سه بینی ویک
[M2]ز سوی دیگرنقش شش وچهارآورد
[B][M1]چو ناروا سوی بالاکشید، پستش کرد
[M2]چوناستوده گرامیش کرد، خوارآورد
[B][M1]مگر نبینی پرویزن آنچه بر سر داشت
[M2]فراز خاک‌، نگونسار و خاکسار آورد
[B][M1]بهوش باش که گوساله را فرود آرد
[M2]ازین منار کسی کش برین منار آورد
[B][M1]نهنگ را برد از آبشار زی دریا
[M2]کسی کش از دل دریا در آبشار آورد
[B][M1]ازآن قبل که تو از راه راست کج نشدی
[M2]خدات در همه احوال رستگار آورد
[A]
[B][M1]ز رنج دستم گر آسمان نزار آورد
[M2]به دسترنجم صد گنج درکنار آورد
[B][M1]من آن ضعیفم کز رنج‌، گنجم آمده بار
[M2]بسا ضعیفا کز رنج گنج بار آورد
[B][M1]چنین شنیدم پروبز را، که باد صبا
[M2]ز روی دریا گنجیش بر کنار آورد
[B][M1]مرا هم اینک فرخ نسیم مهر ادیب
[M2]ز بحر طبع‌، یکی گنج آبدار آورد
[B][M1]به روزگار نماند آن دفینهٔ پرویز
[M2]بلی نماند گنجی که روزگار آورد
[B][M1]مرا بپاید این گنج شایگان‌، جاوید
[M2]که کردگارش بنهاد و کردگار آورد
[B][M1]بلی بپاید گنجی که از خزینه فکر
[M2]برونش دست ادیب بزرگوار آورد
[B][M1]بزرگوار مردا! که بر شکسته‌دلان
[M2]به تندرست سخن‌، گنج‌ها نثار آورد
[B][M1]میان گنجم و نندیشم‌، ازگزند سپهر
[M2]پی گزند من از هرکرانه مار آورد
[B][M1]چوگنج یافتم از مار او نیندیشم
[M2]به فرّ گنج‌، ز ماران توان دمار آورد
[B][M1]کنون ادیبا گنجی به من فرستادی
[M2]که بس گرانی‌، نتوانش گنج‌دار آورد
[B][M1]میان جانش نهفتم که با چنین گنجی
[M2]به هیچ خازن نتوانم اعتبار آورد
[B][M1]همه بویران جویند گنج وخاطر تو
[M2]ز طبع آباد این گنج آشکار آورد
[B][M1]تو شعرگوی ادیبی و شعرگوی ادیب
[M2]همی تواند زین گفته‌ها هزار آورد
[B][M1]یکی به من بین کزبس شکستگی‌، طبعم
[M2]همی نیارد یک شعر استوار آورد
[B][M1]اگر که زنده بدی عنصری ببایستی
[M2]نخست در بر طبع تو زینهارآورد
[B][M1]وگر شکسته شدی چون من و سخن گفتی
[M2]به شعر خویش نیارستی افتخار آورد
[B][M1]ایا ادیب سخندان که از بلندی طبع
[M2]بگوش شعری شعر توگوشوار آورد
[B][M1]حدیث نثر تو از نثرهٔ سپهر گذشت
[M2]خدنگ کلک تو شیرفلک شکارآورد
[B][M1]به خار خار طبیعت چرا نباشم شاد
[M2]که‌طبع راد توام شاد و شادخوار آورد
[B][M1]ز خشکسالی خوشیده بود کشت سخن
[M2]دوباره طبع تو آبی به‌روی کار آورد
[B][M1]ز سرد طبعی بهمن ز خشک مغزی دی
[M2]چه رنج‌ها که جهان بر سر بهار آورد
[B][M1]ریاح فضل تو اکنون ز روح‌بخشی خاص
[M2]بهار تازه بپرورد وگل به بار آورد
[B][M1]نمانده بس که خداوندگار نامیه باز
[M2]به سر نهدگل‌، آن راکه پارخار آورد
[B][M1]نمانده بس که برآرد ز خاک ‌چرخ بلند
[M2]که را به خاک بیفکند وخاکسارآورد
[B][M1]مگر نبینی آن گلبن فسرده که دی
[M2]بریخت برگش و افکند و خار و زار آورد
[B][M1]چگونه برگ و نوا یافت از بهار، بلی
[M2]جهان عجایب ازاینگونه بیشمارآورد
[B][M1]بیا که در چمن ما شکوفهٔ بادام
[M2]چو زاهدان‌، قصب سیمگون شعار آورد
[B][M1]به پای سروبن اندر، ستاک سنبل تر
[M2]شکسته بسته مثالی ز زلف یار آورد
[B][M1]شگفتم آمد آن دم که بید مشک شکفت
[M2]شگفتی آرد چون‌بید، مشک‌بار آورد
[B][M1]بنفشه از تتر آمد مگر، که همره خویش
[M2]هزار طبله فزون نافه تتار آورد
[B][M1]یکی به لاله نگر تا چگونه ایزد پاک
[M2]ز شاخ سبز، هویدا شرار نار آورد
[B][M1]یکی به نرگس بنگر که با چهار درم
[M2]چگونه بر سر، دیهیم زرنگار آورد
[B][M1]درست همچو عزیزان بی‌جهت کامروز
[M2]جهان به چار درمشان به روی کار آورد
[B][M1]بیا که روح من و تو قویست گرچه جهان
[M2]به خاطر تو و دست من انکسار آورد
[B][M1]مدار عزت ما را هگرز کج نکند
[M2]کسی که شمس و قمر را برین مدار آورد
[B][M1]به افتخار بزی جاودانه زانکه ترا
[M2]پی مفاخر ما، آفریدگار آورد
[B][M1]اگر قبول کنی این جواب آن شعر است
[M2]«‌شکست دستی کز خامه بس نگار آورد»
[A]
[B][M1]خانم آن نیست که جانانه و دلبر باشد
[M2]خانم آنست که باب دل شوهر باشد
[B][M1]بهترست از زن مه‌ طلعت همسرآزار
[M2]زن زشتی که جگرگوشه همسر باشد
[B][M1]زن ‌یکی بیش مبر زآنکه بود فتنه و شر
[M2]فتنه آن به که در اطراف توکمتر باشد
[B][M1]زن شیرین به مذاق دل ارباب کمال
[M2]گرچه قند است نبایدکه مکرر باشد
[B][M1]کی توان داد میان دو زن انصاف درست
[M2]کاین‌چنین مرتبه مخصوص ییمبر باشد
[B][M1]حاجتی را که تو داری به مونث زان بیش
[M2]حاجت جنس مونث به مذکر باشد
[B][M1]با چنین علم به احوال زن ای مرد غیور
[M2]چون‌یسندی که زنت عاجز و مضطر باشد
[B][M1]زن بود شعر خدا، مرد بود نثر خدا
[M2]مرد نثری سره و زن غزلی‌تر باشد
[B][M1]نثر هر چند به تنهایی خود هست نکو
[M2]لیک با نظم چو پیوست نکوتر باشد
[B][M1]زن یکی‌، مرد یکی خالق و معبود یکی
[M2]هر یک از این سه‌، دو شد مهره بششدر باشد
[B][M1]زن خائن تبه و مرد دوزن بیخرد ست
[M2]وانکه ‌دارد دو خدا مشرک و کافر باشد
[B][M1]کی پسندی که نشانی به حرم قومی را
[M2]که یکایک ز تو شان قلب مکدر باشد
[B][M1]وز پی پاس زنان‌، گرد حرمخانهٔ تو
[M2]چند خادم به شب و روز مقرر باشد
[B][M1]نسل این فرقهٔ محبوس حسود غماز
[M2]به سوی مام کشد خاصه که دختر باشد
[B][M1]می‌شوند آلت‌حرص و حسد وکینه وکذب
[M2]نسل‌ها، چون به یکی خانه دو مادر باشد
[B][M1]ربشهٔ تربیت و اصل فضیلت مهرست
[M2]مهرکی با حسد وکینه برابر باشد
[B][M1]گر شنیدی که برادر به برادر خصمست
[M2]باکه خواهر به‌جهان دشمن خواهر باشد
[B][M1]علت واقعی آنست که گفتم‌، ورنه
[M2]کی برادر به جهان خصم برادر باشد
[B][M1]نشود منقطع ازکشور ما این حرکات
[M2]تاکه زن بسته وپیچیده به چادر باشد
[B][M1]حفظ‌ناموس ز معجر نتوان‌خواست «‌بهار»
[M2]که زن آزادتر اندر پس معجر باشد
[A]
[B][M1]جرم خورشید چوازحوت به برج بره شد
[M2]مجلس چاردهم ملعبه ومسخره شد
[B][M1]آذر آبادان شد جایگه لشگر روس
[M2]دستهٔ پیشه‌وری صاحب فری فره شد
[B][M1]توده کارگران جنبش کردند به ری
[M2]«‌هریکی زیشان گفتی که یکی قسوره شد»
[B][M1]کاروانی همی از ری به‌ سوی مسکو رفت
[M2]جمله خاطرها مستغرق این خاطره شد
[B][M1]دستهٔ دزدان چون دیدند این معنی را
[M2]هریکی بهر فراریدن‌، چون فرفره شد
[B][M1]چست و چالاک دویدند به هر گوشه ز هول
[M2]آن یکی کبک شد و این یک با قرقره شد
[B][M1]قوهٔ ماسکه و لامسه از کار افتاد
[M2]سمع از سامعه رفت و بصر از باصره شد
[B][M1]کاروان شده بازآمد بی‌نیل مرام
[M2]مرکز ایران ماتمکده و مقبره شد
[B][M1]هیئت دولت از بام نشستی تا شام
[M2]خون دل‌، شام شب و رنج و الم شبچره شد
[B][M1]مشورت‌ها به میان آمد با خیل خواص
[M2]وی بسا کس که خیانتگر این مشوره شد
[B][M1]نعرهٔ پیشه‌وری گشت بلندآواتر
[M2]سوت کش بوق شد وقلقلکش خنبره شد
[B][M1]دُم او گشت کلفت و سر او گشت بزرگ
[M2]چون توانگر شد گفتی سخنش نادره شد
[B][M1]حزب توده همگی جانب او بگرفتند
[M2]بد کسی نیز که با توده همی یکسره شد
[B][M1]چند تن رفتند از صحنهٔ دولت به کنار
[M2]چند تن توده نمایشگر این منظره شد
[B][M1]بارزانی شد همدست به ایل شکاک
[M2]در ره سقز و بانه سوی کوه و دره شد
[B][M1]دستهٔ پیشه‌وری نیز به‌ سوی همدان
[M2]حمله‌ها برد ولی خرد درین دایره شد
[B][M1]دسته‌ای رفت ز خلخال به منجیل و به رشت
[M2]صید خورشید، تمنای دل شب‌پره شد
[B][M1]لشگر شه سر ره سخت بر ایشان بگرفت
[M2]پهنهٔ رزم ز آتش چو یکی مجمره شد
[B][M1]طبرستانی و گیلانی و زنجانی را
[M2]راندن دزدان از ملک‌، مرامی سره شد
[B][M1]ای بسا دل که ز جور سفها خون گردید
[M2]وی بسا سینه که از تیر عدو پنجره شد
[B][M1]عاقبت رزم به کام دل رزم‌آرا گشت
[M2]دشمن گرگ‌صفت رام بسان بره شد
[B][M1]ایل شکاک یقین کرد که تفصیل کجاست
[M2]بارزانی را بار از نی و نقل از تره شد
[B][M1]لشگر روس برون رفت ز خاک تبریز
[M2]نفت و بنزین سبب سرعت این باخره شد
[B][M1]غلط دیگر زد کابینه و شد توده برون
[M2]صدراعظم را میدان عمل یکسره شد
[B][M1]کشور ایران یکباره بجنبید چو دید
[M2]سر این ملک کرفتار بلای خوره شد
[B][M1]لشگر شاه ز زنجان چو به تبریز رسید
[M2]حزب خود مختار از جلفا بر قنطره شد
[B][M1]مجلس پانزدهم گشت از آن‌ پس تشکیل
[M2]آن یکی بلبل گشت و دگری زنجره شد
[B][M1]رفت روز خطر و دغدغهٔ نفت شمال
[M2]نوبت خیمه‌شب‌بازی انگلتره شد
[B][M1]صاحب دولت و اعوان و هوادارانش
[M2]بیخشان یک‌یک از باغ سیاست اره شد
[B][M1]آنچنان کشف شد اسرار بریتانی و نفت
[M2]که نفس‌ها گره اندر گلو و خرخره شد
[B][M1]این‌یکی گشت وزبر و دگری کشت کفیل
[M2]آن‌یکی نیزبه دولت طرف مشوره شد
[B][M1]لیک مجلس سخنانی که نبایستی گفت
[M2]گفت و با برق پراکنده به گرد کره شد
[B][M1]ناگهان دستی پیدا شد و قصدی پیوست
[M2]که دل اهل وطن پرطپش و دلخوره شد
[B][M1]گلهٔ دزدان گشتند ازین قصد آباد
[M2]کار آزادی لیکن پس از آن یکسره شد
[B][M1]گلهٔ دزدان کاز میدان دررفته بدند
[M2]بازگشتند و نفس‌شان باز از حنجره شد
[B][M1]لگن خاصره‌ای بس که ز نو جمجمه گشت
[M2]وی بسا جمجمه کز نو لگن خاصره شد
[B][M1]شد حکیمی که محلل بود، ازکار به دور
[M2]وز پی‌اش ساعد، فرمانده مستعمره شد
[B][M1]ارتجاع آمد و از آزادی کینه کشید
[M2]رفت پالان گرو ایام به کام خره شد
[B][M1]مشکلات پلتیکی همه از یاد برفت
[M2]گفتگوها و خطرها همه از ذاکره شد
[B][M1]سخن مرد درم‌یافته با یاد آمد
[M2]« کاروانی زده شد کار گروهی سره شد»
[A]
[B][M1]به روی روز چو از خون اثر پدید آمد
[M2]سپاه شب را روی ظفر پدید آمد
[B][M1]چو آفتاب‌، سنان‌های زر به خاک افکند
[M2]مه دو هفته چو سیمین سپر پدید آمد
[B][M1]همی تو گفتی خورشید در تنور افتاد
[M2]که از قفایش چندان شرر پدید آمد
[B][M1]تنور مغرب چون سرد شد ز شعلهٔ خور
[M2]به خوان مشرق قرص قمر پدید آمد
[B][M1]عقیدت از پی تردید و شک عیان کردید
[M2]عزیمت از پس بوک و مگر پدید آمد
[B][M1]ستارگان را هولی عظیم رفت به دل
[M2]چو جرم ماه به چندان خطر پدید آمد
[B][M1]شدند پیدا هریک چو نیمدانگی سیم
[M2]خلاف زهره که چون تاج زر پدید آمد
[B][M1]نجوم تافتهٔ نعش برکمرگه چرخ
[M2]چو تکمه‌بند دوال کمر پدید آمد
[B][M1]نبسته رخت سفر خادمم درست هنوز
[M2]که آن بدیع نگاربن‌، ز در پدید آمد
[B][M1]چه گفت‌؟ گفت که ای از سفر نیاسوده
[M2]مگر چه رفت که بازت سفر پدید آمد
[B][M1]بتان مصری و خوزی نه بس که اندر دلت
[M2]هوای سیمبران خزر پدید آمد
[B][M1]مگر به بغداد ایدون شنیده‌ای که بتی
[M2]به‌تازگی به «‌فرشوادگر» پدید آمد
[B][M1]و یا به پهنه مازندران گلی تازه
[M2]که نیست هرگز مثلش دگر،‌پدید آمد
[B][M1]درین سفر نچنی هرگز آن گلی کاینک
[M2]میان خانه‌ات اندر حضر پدید آمد
[B][M1]حدیث او به دلم بر شراره زد وآنگاه
[M2]قوی بخاری از آن شرر پدید آمد
[B][M1]از آن بخار به مغز اندرم سحابی خاست
[M2]وز آن سحاب ز چشمم مطر پدید آمد
[B][M1]همی چگویم کاندر دلم چه تاثیری
[M2]از آن نگارین و آن چشم تر پدید آمد
[B][M1]ز تندباد عتابش غباری از آزرم
[M2]به‌روی چهرهٔ خوی کرده بر پدید آمد
[B][M1]جواب دادم و یزدان گواست کاندر آن
[M2]هرآنچه بود همه سربسرپدید آمد
[B][M1]همی چه گفتم‌؟ گفتم که ای نگارین‌روی
[M2]به ‌صانعی که ز صنعش بشر پدید آمد
[B][M1]درون جانست آن عهد استوار، کجا
[M2]میان ما و تو زبن پیشتر پدید آمد
[B][M1]گمان مبر که دگرگون کنم به خواهش دل
[M2]تعلقی که به خون جگر پدید آمد
[B][M1]در آزمایش من جهد کرده‌ای بسیار
[M2]بیار تا چه ازبن رهگذر پدید آمد
[B][M1]مصاحبان را پیوسته امتحان نکنند
[M2]از آن سپس که یکی راگهر پدید آمد
[B][M1]اگر ببستم رخت سفر به خوزستان
[M2]هزار تجربت از این سفر پدید آمد
[B][M1]دو دیگر آنکه ز دیدار کارخانه نفت
[M2]رضایت ملک دادگر پدید آمد
[A]
[B][M1]امسال شگفتی به کار آمد
[M2]کاسفند نرفته نوبهار آمد
[B][M1]زان پیش که جمره بر درخت افتد
[M2]اشکوفه برون ز شاخسار آمد
[B][M1]دم برنکشیده خاک‌، دزدیده
[M2]خمیازهٔ گیتی آشکار آمد
[B][M1]سرمای عجوز نابیوسیده 
[M2]گرمای تموز را دچار آمد
[B][M1]دی گشت هزیمتی‌، که‌زی بستان
[M2]از فروردین طلایه‌دار آمد
[B][M1]انبوه بنفشه چون سپاه مور
[M2]کز لشگر جم به زینهار آمد
[B][M1]نرگس به مثال دیده‌بان برخاست
[M2]لاله به مثال نیزه‌دار آمد
[B][M1]سر پیش فکنده موی ژولیده
[M2]شنبل به لباس سوکوار آمد
[B][M1]واندر لب جو صنوبر و ناژو
[M2]با سرو بنان به یک قطار آمد
[B][M1]بر شاخ شجر درفش فروردین
[M2]جنبنده ز باد و مشگبار آمد
[A]
[B][M1]دارد سرهنگ شهریار محمد
[M2]لطف به‌ من‌، چون ‌به ‌یار غار محمد
[B][M1]ما و محمد دو دوستار قدیمیم
[M2]کی رود از یاد دوستار، محمد
[B][M1]آرد جان و نثار شاه نماید
[M2]گوید اگر شه که جان بیار محمد
[B][M1]شاه به وی اعتمادکامل دارد
[M2]چون به خداوند ذوالفقار، محمد
[B][M1]چون او یک رند کهنه کار ندیدم
[M2]دیده‌ام اندر جهان هزار محمد
[B][M1]هست‌ به خط و روال خوبش درپن شهر
[M2]نابغه‌ای کامل‌العیار محمد
[B][M1]نغز حدیثی بگویمش که پس از من
[M2]داردش از من به یادگار محمد
[B][M1]منکر گشتند مکیان‌، چو در آن شهر
[M2]دعوت خود کرد آشکار محمد
[B][M1]رفت ز مکه سوی مدینه و آورد
[M2]بر سرشان جیش بیشمار محمد
[B][M1]کرد بسی‌ جنگ و کشته گشت بسی خلق
[M2]هم به احد گشت زخمدار محمد
[B][M1]عاقبت‌الامر تاخت بر سر مکه
[M2]از پس یک رشته کارزار محمد
[B][M1]چون که به زنهارش آمدند حریفان
[M2]داد بدان جمله زبنهار محمد
[B][M1]کین کشی و انتقام کار ضعیف است
[M2]سخت قوی بود و بردبار محمد
[B][M1]سابقه ننهاد بهرشان پس تسلیم
[M2]با همهٔ فر و اقتدار محمد
[B][M1]نیز نه پاپوش دوخت نه کلکی کرد
[M2]چون به کف آورد اختیار محمد
[B][M1]باری اندر مثل مناقشتی نیست
[M2]فرض که ری مکه‌، شهریار محمد
[B][M1]بنده قسم خورده‌ام به دوستی شاه
[M2]خلف قسم را کشد دمار محمد
[B][M1]شاهد رفتار این دو سال اخیرم
[M2]بوده یکایک درین دیار محمد
[B][M1]باز چرا بر سرم کلاه گذارند
[M2]مُردم ازبن مَردم‌، ای هوار محمد
[B][M1]گر کلهم بی‌لبه است گو بشمارد
[M2]اهل وطن را گناه کار محمد
[B][M1]ور نشدستم مرید احمد و محمود
[M2]بهر چه دارد ز من نقار محمد
[B][M1]غیر شه پهلوی و غیر تمرتاش
[M2]نیست به قول کس اعتبار محمد
[B][M1]زمزمهٔ ‌این‌ دو روزه چیست‌، اگر نیست
[M2]مطلع از اصل کوک کار محمد
[B][M1]مدعی بنده کیست تا به جوابش
[M2]باز کنم تکمهٔ ازار محمد
[B][M1]مردهٔ چل ساله را به او بنمایم
[M2]تا شود از بنده شرمسار محمد
[B][M1]بود کس ار مدعی بغیر «‌سهیلی‌»
[M2]گو بزند بنده را به دار محمد
[B][M1]الغرض ای مشفق قدیمی بنده
[M2]شحنهٔ راد بزرگوار محمد
[B][M1]در حق من بدگمان مباش به مولا
[M2]اصل ندارد هر اشتهار محمد
[B][M1]وآنچه تو دیدی ز قابلیت اعصاب
[M2]رفت به تاراج روزگار محمد
[B][M1]پیری و آلودگیم عنین کرده است
[M2]دهر نماند به یک قرار محمد
[A]
[B][M1]ای دیو سپید پای در بند
[M2]ای گنبد گیتی ای دماوند
[B][M1]از سیم به سر، یکی کله‌خود
[M2]ز آهن به میان یکی کمربند
[B][M1]تا چشم بشر نبیندت روی
[M2]بنهفته به ابر چهر دلبند
[B][M1]تا وارهی از دم ستوران
[M2]وین مردم نحس دیو مانند
[B][M1]با شیر سپهر بسته پیمان
[M2]با اختر سعد کرده پیوند
[B][M1]چون گشت زمین ز جور گردون
[M2]سرد و سیه و خموش و آوند
[B][M1]بنواخت زخشم برفلک مشت
[M2]آن مشت تویی تو، ای دماوند
[B][M1]تو مشت درشت روزگاری
[M2]از گردش قرن‌ها پس افکند
[B][M1]ای مشت زمین بر آسمان شو
[M2]بر ری بنواز ضربتی چند
[B][M1]نی‌نی تو نه مشت روزگاری
[M2]ای کوه نیم ز گفته خرسند
[B][M1]تو قلب فسردهٔ زمینی
[M2]از درد ورم نموده یک‌ چند
[B][M1]تا درد و ورم فرو نشیند
[M2]کافور بر آن ضماد کردند
[B][M1]شو منفجر ای دل زمانه
[M2]وان آتش خود نهفته مپسند
[B][M1]خامش منشین سخن همی گوی
[M2]افسرده مباش خوش همی خند
[B][M1]پنهان مکن آتش درون را
[M2]زین سوخته‌جان شنو یکی پند
[B][M1]گر آتش دل نهفته داری
[M2]سوزد جانت به جانت سوگند
[B][M1]بر ژرف دهانت سخت بندی
[M2]بر بسته سپهر زال پر فند
[B][M1]من بند دهانت برگشایم
[M2]ور بگشایند بندم از بند
[B][M1]ازآتش دل برون فرستم
[M2]برقی که بسوزد آن دهان بند
[B][M1]من این کنم و بود که آید
[M2]نزدیک تو این عمل خوشایند
[B][M1]آزاد شوی و بر خروشی
[M2]مانندهٔ دیو جسته از بند
[B][M1]هرّای تو افکند زلازل
[M2]از نیشابور تا نهاوند
[B][M1]وز برق تنوره‌ات بتابد
[M2]ز البرز اشعه تا به الوند
[B][M1]ای مادر سر سپید بشنو
[M2]این پند سیاه بخت فرزند
[B][M1]برکش ز سر این سپید معجر
[M2]بنشین به یکی کبود اورند
[B][M1]بگرای چو اژدهای گرزه
[M2]‌بخروش چو شرزه شیر ارغند
[B][M1]ترکیبی ساز بی مماثل
[M2]معجونی ساز بی‌همانند
[B][M1]از نار و سعیر و گاز و گوگرد
[M2]از دود و حمیم و صخره و گند
[B][M1]از آتش آه خلق مظلوم
[M2]و از شعلهٔ کیفر خداوند
[B][M1]ابری بفرست بر سر ری
[M2]بارانش زهول و بیم و آفند
[B][M1]بشکن در دوزخ و برون ریز
[M2]بادافره کفر کافری چند
[B][M1]زانگونه که بر مدینهٔ عاد
[M2]صرصر شرر عدم پراکند
[B][M1]چونان که بشارسان «‌پمپی‌»‌
[M2]ولکان‌ اجل معلق افکند
[B][M1]بفکن ز پی این اساس تزویر
[M2]بگسل ز هم این نژاد و ییوند
[B][M1]برکن ز بن این بنا که باید
[M2]از ریشه بنای ظلم برکند
[B][M1]زبن بیخردان سفله بستان
[M2]داد دل مردم خردمند
[A]
[B][M1]چیست‌ آن گوهر که درد خسته درمان می کند؟
[M2]اصلش از خاکست و کار لعل و مرجان می کند
[B][M1]قوتش زابست و خاک‌، اما چو بادی اندرو
[M2]در دمی‌، چون کهربا آتش نمایان میکند
[B][M1]هست یار آذر و چون پور آزر هر زمان
[M2]آتش نمرود را چهرش گلستان می‌کند
[B][M1]هست معشوقی مساعد لیک روزی چندبار
[M2]درد هجرش دیدهٔ عشاق گریان می‌کند
[B][M1]وین عجب باشدکه آرد تردماغی هجر او
[M2]لیک وصلش کام خشک و سینه‌ سوزان می کند
[B][M1]هست چون مؤبد قرین آتش و آتشکده
[M2]هم‌زبانی لیک با گبر و مسلمان می کند
[B][M1]در وفاداری ازو ثابت قدم‌تر دوست نیست
[M2]تا به روز مرگ یاد از عهد و پیمان می کنند
[B][M1]خانه‌ای داردکه در دالانی و صحنی در آن
[M2]بر در آن خانه او خود، کار دربان می کند
[B][M1]هرکس از دالان رود در صحن خانه‌، لیک او
[M2]چون رود درصحن‌، سربیرون ز دالان می کند
[B][M1]همدم آتش بود وز آتشش تابش بود
[M2]لیک چون آتش بروگیرند افغان می کنند
[B][M1]نیست او غلیانی و سیگاری و چایی ولی
[M2]گه تقاضا چای و گه سیگار و غلیان می کند
[B][M1]هست‌ اندر ذات خو‌د خشک‌ و عبوس و زرد و تلخ
[M2]لیک قند و نقل و شیرینی فراوان می کند
[A]
[B][M1]ویحک ای افراشته چرخ بلند
[M2]چند داری مر مرا زار و نژند
[B][M1]خستن روشن‌ضمیران تا به کی
[M2]کشتن آزادمردان تا به چند
[B][M1]تا به کی در خون مارانی غراب
[M2]تا به کی برنعش ما تازی سمند
[B][M1]چند هر جا یاوه‌، پویان چون نسیم
[M2]چند هر سو خیره‌، تازان چون نوند
[B][M1]کی بغی زین نظام ناروا
[M2]کی بمانی زین طریق ناپسند
[B][M1]کی شود آمیخته در جام دهر
[M2]سعد و نحست‌ چون به‌ ساغر زهر و قند
[B][M1]کی شود بشکسته این طاق نفاق
[M2]کی شود بگسسته این دام گزند
[B][M1]کی نجوم ازهرطرف برهم خورند
[M2]پس فرو ریزند ازین طاق بلند
[B][M1]کی فرو مانند هفت اختر ز سیر
[M2]وان ثوابت بگسلند این پای‌بند
[B][M1]کی جهند ازکهکشان‌ها اختران
[M2]نیم‌سوزان همچو از مجمر سپند
[B][M1]کی زمان نابود گردد چون مکان
[M2]بگسلد مر جاذبیت را کمند
[B][M1]چند از این افسانهٔ بی‌پا و سر
[M2]چند از این بازبچه ناسودمند
[B][M1]گفت اصل آدمیزاد ازگیا ست
[M2]زردهشت پیر، در استاد و زند
[B][M1]آن گیا اکنون درختی شدکه هست
[M2]برگ و بارش نیزه و گرز وکمند
[B][M1]خود خوراک گوسپندان بود وکرد
[M2]نوع خود را پاره همچون گوسپند
[B][M1]هر زمان رنگی دگر پیدا کنی
[M2]روز و شب سازی بدین نیرنگ و فند
[B][M1]گه کنی زاکسون‌، پرند نیلگون 
[M2]گاه وشی سازی از نیلی پرند
[B][M1]وین دورنگی را زمان خوانیم ما
[M2]از دمادم گشتنش نگرفته پند
[B][M1]سست‌ پی‌ چون ‌باد و پرّان‌ چون‌ درخش
[M2]تیزپرچون تیروبران چون فرند
[B][M1]وهم‌رنگ آموده را خوانیم عمر
[M2]غره زبن‌مشتی فسون وریشخند
[B][M1]سربسر وهم است و پندار و غرور
[M2]گر دو روز است‌آن‌وگر صدسال و اند
[B][M1]چند بایست این فریب و رنگ و ریو
[M2]چند بایست این فسون و مکر و فند
[B][M1]چند باید چون ستوران روز و شب
[M2]جان شیرین صرف سکبا و پژند 
[B][M1]چند باید تن قوی و جان ضعیف
[M2]خادمان فربی و سلطان دردمند
[B][M1]تن چه ورزی‌، جان به ورزش برگمار
[M2]سوزن بشکسته مگزی بر کلند
[B][M1]گر سپهر آتش فرو ریزد مجوش
[M2]ور زمانه رو ترش سازد بخند
[B][M1]پر مجوش ‌ار سخت ‌خام‌ است این جهان
[M2]پخته گردد چون گذارد روز چند
[B][M1]بگذر از آبادی این کهنه دیر
[M2]بگذر از معماری این کندمند 
[B][M1]جامهٔ کوته سزد کوتاه را
[M2]نو کند جامه چو کوته شد بلند
[B][M1]تو به راهش بر گل و ریحان نشان
[M2]گر رفیقی پیش راهت چاه کند
[B][M1]تو نکو می‌باش و بپذیر این مثل
[M2]چاه‌کن خود را به چاه اندر فکند
[B][M1]برکسی مپسند کز تو آن رسد
[M2]کت نیاید خویشتن را آن پسند
[B][M1]راست گوی و نیک بین و شاد زی
[M2]گوش دار و یادگیر و کار بند
[A]
[B][M1]فروردین آمد، سپس بهمن و اسفند
[M2]ای ماه بدین مژده بر آذر فکن اسپند
[B][M1]ورگویی ما آذر و اسپند نداربم
[M2]آن خال سیه چیست برآن چهرهٔ دلبند؟
[B][M1]غم‌نیست گر این‌خانه تهی‌از همه کالاست
[M2]عشق است و وفا نادره کالای خردمند
[B][M1]هر جا که تویی از رخ زیبای تو مشکو
[M2]لعبتکدهٔ چین بود و سغد سمرقند
[B][M1]هرچند گرفتارم، آزادم آزاد
[M2]هرچند تهیدستم‌، خرسندم خرسند
[B][M1]بربسته‌ام از هرچه به جز چهر تو، دیده
[M2]بگسسته‌ام از هرچه به جز مهر تو، پیوند
[B][M1]ای روی تو چونان که کنی تعبیه در باغ
[M2]یک دسته گل سوری برسروبرومند
[B][M1]جز یاد تو از نای من آواز نیاید
[M2]هرچند نمایند جدا بند من از بند
[B][M1]گر بر ستخوان‌بندم‌،‌چون‌نی‌مگراز ضعف
[M2]یاد تو ز هر بند من آرد شکر و قند
[B][M1]ما پار ز فروردین جز بند ندیدیم
[M2]وان بند بپایید به ما تا مه اسفند
[B][M1]گر پار زبون گشتیم از دمدمهٔ دیو
[M2]امسال بیاساییم از لطف خداوند
[B][M1]برخیز و به بستان گذر امروزکه بستان
[M2]از لاله و نسرین به بهشتست همانند
[B][M1]درکوه تو گفتی که یکی زلزله افتاد
[M2]وآنگه ز دل خاک به صحرا بپراکند
[B][M1]صد کان پر از گوهر و صد گنج پر از زر
[M2]صد مخزن پیروزه وصد معدن یاکند
[B][M1]صحرا ز گل لعل چو رامشگه پروبز
[M2]بستان ز گل سرخ چو آتشگه ریوند
[B][M1]بلبل چو مغان خرده اوستا کند از بر
[M2]مرغان دگر زندکنند از بر و پا زند
[B][M1]یک مرغ نیایشگر مهر آمد و فرورد
[M2]یک مرغ ستایشگر ارد آمد وپارند
[B][M1]فرورد ز مینو به جهان آمد و آورد
[M2]همراه‌، گل سرخ بسی فره و اورند
[B][M1]برگیر می لعل از آن پیش که در باغ
[M2]برلعل لب غنچه نهد صبح، شکرخند
[B][M1]صبح ‌است‌ و گلان‌ دیده گمارند به‌ خورشید
[M2]چون سوی بت نوش‌لبی‌، شیفته‌ای چند
[B][M1]ما نیز نیایش‌، بر خورشید گزاربم
[M2]خوشا که نیایش بر خورشید گزارند
[B][M1]آنگه که برون آید و از اوج بتابد
[M2]و آنگاه که پنهان شود اندر پس الوند
[B][M1]زرین شود از تافتنش سینهٔ البرز
[M2]چون غیبهٔ زر از بر خفتان و قراگند
[B][M1]چون خیمهٔ زربفت شود باز چو تابد
[M2]مهر از شفق مغرب بر کوه دماوند
[B][M1]یا چون رخ ضحاک بدانگه که فریدون
[M2]بنمود رخ خویش بدان جادوی دروند
[B][M1]*‌
[M2]*‌
[B][M1]شد کشور ایران چو یکی باغ شکفته
[M2]از ساحل جیحون همه تا ساحل اروند
[B][M1]مرغان سخن پارسی آغاز نهادند
[M2]از بندر شاهی همه تا بارهٔ دربند
[B][M1]هرمزد چنین ملک گرانمایه به ما داد
[M2]زردشت بیاراستش از حکمت و از پند
[B][M1]گر فر کیان باز به ما روی نماید
[M2]بیرون رود از کشور ما خواری و آفند
[B][M1]وز نیروی هرمزد، درآید به کف ما
[M2]آنچ از کف ما رفت به جادویی و ترفند
[B][M1]آباد شود بار دگر کشور دارا
[M2]و آراسته گردند و باندام و خوش آیند
[B][M1]آن طاق که شد ساخته بر ساحل دجله
[M2]و آن کاخ که شد سوخته در دامن سیوند
[B][M1]هر شهر شود کشور و هر قریه شود شهر
[M2]هر سنگ شود گوهر و هر زهر شود قند
[B][M1]دیگر دُر غلطان رسد از خطهٔ بحرین
[M2]دیگر زر رویان رسد از کوه سگاوند
[B][M1]از چهرهٔ کان‌ها فتد آن پردهٔ اهمال
[M2]چون پردهٔ خجلت ز عذار بت دلبند
[B][M1]بانگ ره آهن ز چپ و راست برآید
[M2]چون نعرهٔ دیوان برون تاخته از بند
[B][M1]صد قافله داخل شود از رهگذر روم
[M2]صد قافله بیرون رود از رهگذر هند
[B][M1]بندر شود از کشتی چون بیشهٔ انبوه
[M2]هر کشتی غرنده‌، چو شیر نر ارغند
[B][M1]از علم و صناعت شود این دوره گرامی
[M2]وز مال و بضاعت شود این خطه گرامند
[B][M1]بار دگر افتد به سر این قو‌م کهن را
[M2]آن فخر کز اجداد قدیم است پس افکند
[B][M1]آن دیو کجا کارش پیوسته دروغست
[M2]از مرز کیان برگسلد بویه و پیوند
[B][M1]دوران جوانمردی و آزادی و رادی
[M2]با دید شود چون شود این ملک برومند
[B][M1]ورزنده شود مردم و ورزیده شود خاک
[M2]از کوه گشاید ره و بر رود نهد بند
[B][M1]پیشه‌ور و صنعتگر و دهقان و کدیور
[M2]ورزشگر و جنگاور و کوشا و قوی زند
[B][M1]پاکیزه و رخشنده شود نفس به تعلیم
[M2]چونان که گوارنده شود آب در آوند
[B][M1]گردد ز نکوکاری و دانایی و پاکی
[M2]عمرکم ایرانی افزون ز صد و اند
[B][M1]بر کار شود مردم دانشور پرکار
[M2]نابود شود این گره لافزن رند
[B][M1]ور زان که نمانم من و آن روز نبینم
[M2]این چامه بماناد بدین طرفه پساوند
[B][M1]آن کس که دلش بستهٔ جاهست و زر و مال
[M2]از دیده خود بیند، بر خلق خداوند
[B][M1]چون گنده‌دهان کز خرد و فهم ‌به ‌دور است
[M2]گویدکه مگر کام همه خلق کندگند
[B][M1]آن کس که دلش بستهٔ فکریست چه داند
[M2]فکر دگری چون و خیال دگری چند؟
[B][M1]این خواندن افکار بود کار حکیمان
[M2]بقال‌، گزر داند و جزار جگربند
[B][M1]شیبانی اگر خواندی این چامه نگفتی
[M2]«‌زردشت گر آتش را بستاید در زند»
[B][M1]این شعر به آیین لبیبی است که فرمود
[M2]« گویند نخستین سخن از نامهٔ پازند»
[A]
[B][M1]کسان که شور به ترک سلاح عام کنند
[M2]خدنگ غمزهٔ خونریز را چه نام کنند؟
[B][M1]مسلمست که جنگ از جهان نخواهد رفت
[M2]ز روی وهم گروهی خیال خام کنند
[B][M1]گمان مبر که برای نمونه مدعیان
[M2]به صلح دادن ژاپون و چین قیام کنند
[B][M1]به موی تو که همین صلح ‌پیشگان فردا
[M2]ز بهر قسمت چین شور و ازدحام کنند
[B][M1]ز راز مهر و محبت اگر شوند آگاه
[M2]مبارزان جهان تیغ در نیام کنند
[B][M1]تمدنی که اساسش ز حلق و جلق بپاست
[M2]به‌ صلح و سلم چسان مردمش دوام کنند؟
[B][M1]سه چار دولت گیهان مدار هم پیمان
[M2]پی موازنه این گفتگو مدام کنند
[B][M1]هنوز اول صلح است و غاصبان در هند
[M2]به شهر و دهکده هر روز قتل عام کنند
[B][M1]هنوز اول درد است و می کشان در چین
[M2]کشیده لشگر و تدبیر انقسام کنند
[B][M1]پی ربودن و تقسیم سرزمین حبش
[M2]هزار شعبده پیدا به صبح و شام کنند
[B][M1]خیالشان همه این است کاین سعادت را
[M2]به خود حلال و به دیگر کسان حرام کنند
[B][M1]نعوذبالله اگر مردم ستمدیده
[M2]فریب خورده بر این معنی احترام کنند
[B][M1]ندای صلح به عالم فکنده‌اند اول
[M2]که معده پاک ز هضم عراق و شام کند
[B][M1]خبر دهند به خوبان که تیغ ابرو را
[M2]سپس به واسطهٔ وسمه در نیام کنند
[B][M1]صفوف سرکش مژگان و چشم فرمانده
[M2]به پشت عینک دودی سپس مقام کنند
[B][M1]کمند زلف که شد پیش از این بریده سرش
[M2]به دست شانه از آشفتگیش رام کنند
[B][M1]بیاض گردن موزون و ساعد سیمین
[M2]نهفته در مد خاص از نگاه عام کنند
[B][M1]لبان لعل و زنخدان و خال و عارض را
[M2]نهفته زیر یکی قیرگون پنام کنند
[A]
[B][M1]بهار آمد و رفت ماه سپند
[M2]نگارا درافکن بر آذر سپند
[B][M1]به نوروز هر هفت شد روی باغ‌
[M2]بدین روی هر هفت امشاسفند
[B][M1]زگلبن دمید آتش زردهشت
[M2]بر او زند خوان‌ خواند پازند و زند
[B][M1]بخوانند مرغان به شاخ درخت
[M2]گهی کارنامه گهی کاروند
[B][M1]بهار آمد و طیلسانی کبود
[M2]برافکند بر دوش سرو بلند
[B][M1]به بستان بگسترد پیروزه نطع
[M2]به گلبن بپوشید رنگین پرند
[B][M1]به یکباره سرسبز شد باغ و راغ
[M2]ز مرز حلب تا در تاشکند
[B][M1]بنفشه زگیسو بیفشاند مشک
[M2]شکوفه به زهدان بپرورد قند
[B][M1]به یک ماه اگر رفت جیش خزان
[M2]ز رود ارس تا لب هیرمند
[B][M1]به یک هفته آمد سپاه بهار
[M2]زکوه پلنگان‌ به کوه سهند
[B][M1]ز بس عیش و رامش‌، ندانم که چون
[M2]ز بس لاله وگل‌، ندانم که چند
[B][M1]به نرگس نگر، دیدگان پر خمار
[M2]به لاله نگر، لب پر از نوشخند
[B][M1]چو خورشید بر پشت ابر سیاه
[M2]ز که، بامدادان جهاند نوند
[B][M1]تو گویی که بر پشت دیو دژم
[M2]نشسته است طهمورث دیوبند
[B][M1]به دستی زمین خالی از سبزه نیست
[M2]اگر بوم رستست‌ اگرکند مند
[B][M1]بود سرخ سنبل سراپای عور
[M2]به رخ غازه چون لولیان لوند
[B][M1]بودسنبل‌نوشکفته سپید
[M2]چو دوشیزگان سینه در سینه‌بند
[B][M1]جهان گر جوان شد به فصل بهار
[M2]چرا سر سپید است کوه بلند؟
[B][M1]سرشک ار فشاند ز مژگان سحاب
[M2]ز تندر چرا آید این خند خند؟
[B][M1]چو برق افکند مار زرین ز دست
[M2]کشد نعره تندر ز بیم گزند
[B][M1]ز بالا نگه کن سوی جویبار
[M2]پر از خم بمانند سیمین کمند
[B][M1]ز قطر جنوبی برنجید مهر
[M2]به قطر شمال آشتی در فکند
[B][M1]وزین آشتی شاد و خرم شدند
[M2]دد و دام و مرغ و بز و گوسپند
[B][M1]جز اخلاف بوزینگان قدیم
[M2]کزین آشتی‌ها نگیرند پند
[B][M1]ندارند جز خوی ناپارسا
[M2]نیارند جز فکر ناسودمند
[B][M1]به فصلی که خندد گل از شاخسار
[M2]به‌خون غرقه سازند گلگون فرند
[B][M1]نخشکیده خون در زمین حبش
[M2]ز اسپانیا بوی خون شد بلند
[B][M1]نیاسود اسپانی از تاختن
[M2]برافکند ژاپون به میدان سمند
[B][M1]همی تا چه بازی کند آمریک
[M2]همی تا چه افسون دهد انگلند
[B][M1]چه موجی بجنبد ز دریای روم
[M2]چه کفکی برآید ز ماچین و هند
[B][M1]اروپا شد از آسیا نامور
[M2]وز او آسیا گشت خوار و نژند
[B][M1]نگه کن یکی سوی مرو و هری
[M2]نگه کن‌ یکی سوی بلخ و خجند
[B][M1]به ده قرن ازین پیش‌، مهد علوم
[M2]کنون جای بیماری و فقر و گند
[B][M1]عجب نیست گر آسیا یک زمان
[M2]به رغم اروپا جهاند نوند
[B][M1]یکی مستمندی بدی پرورد
[M2]بترس از بد مردم مستمند
[B][M1]*‌
[M2]*
[B][M1]دریغا کز این دانش و پرورش
[M2]اروپا نیاموخت جز مکر و فند
[B][M1]زگفتار خوبش چه حاصل، چو بود
[M2]پسندیده قول و عمل ناپسند
[B][M1]کند خانهٔ خویش زبر و زبر
[M2]چو دیوانه را درکف افتدکلند 
[B][M1]بشر درخور پند و اندرز نیست
[M2]وگر برگشایند بندش ز بند!
[A]
[B][M1]هند و ایران برادران همند
[M2]زبدهٔ نسل آریا و جمند
[B][M1]آن‌یکی شیر وآن‌دگر خورشید
[M2]نزد مردم به راستی علمند
[B][M1]پارس شیر است و هند خورشید است
[M2]پشت بر پشت پاسدار همند
[B][M1]سیرچشمند هر دو چون خورشید
[M2]گرچه چون شیرگرسنه شکمند
[B][M1]صاحب همتند و جود و سخا
[M2]زان به هرجا عزیز و محترمند
[B][M1]هر دو والاتبار و صاحب قدر
[M2]هر دو عالیمقام و محتشمند
[B][M1]فخر تاریخ و زینت سیرند
[M2]معدن علم و منبع حکمند
[B][M1]مُنزل وحی و مهبط الهام
[M2]مخزن فکر و صاحب هممند
[B][M1]عاشق میهمان و طالب ضیف
[M2]خصم دینار و دشمن درمند
[B][M1]هر دو حیران ز شاه تا به گدا
[M2]هر دو عریان ز فرق تا قدمند
[B][M1]شهره اندر مروتند و وفا
[M2]مثل اندر سخاوت و کرمند
[B][M1]در تحمل نظیر «‌لچمن‌» و «‌رام‌»
[M2]در شجاعت عدیل روستمند
[B][M1]در ره هند جان گرفته به کف
[M2]اهل ایران‌، از آن به عده کمند
[B][M1]مغول و ترک و روس در ره هند
[M2]بر سر قتل و غارت عجم اند
[B][M1]خام‌طمعان هماره در این ملک
[M2]حامل فقر و درد و رنج و غمند
[B][M1]هر به قرنی دو ثلث مردم ما
[M2]زبن بلیات خفته در عدمند
[B][M1]نیست بر هند منتی کایشان
[M2]همچو ما در شکنجه و المند
[B][M1]باد لعنت به طامعان بشر
[M2]کایت ظلم و مظهر ستمند
[B][M1]بر سر راه هند صحراییست
[M2]که در او غول و دیو و دد بهمند
[B][M1]آدمیزادی ار در او باقیست
[M2]در عداد وحوش منتظمند
[B][M1]کاردانان مملکت کم و بیش
[M2]بستهٔ آب و نان و بیش و کمند
[B][M1]معده خالی و پای بر سر گنج
[M2]تشنه‌کامند و در کنار یمند
[B][M1]منت ایزد که هند گشت آزاد
[M2]خلق باید که قل اعوذ دمند
[B][M1]صحبت هند شد به نفت بدل
[M2]و اهل ایران ز صحبتش دژمند
[A]
[B][M1]در شهربند مهر و وفا دلبری نماند
[M2]زیر کلاه عشق و حقیقت‌، سری نماند
[B][M1]صاحبدلی ‌چو نیست‌، چه ‌سود از وجود دل
[M2]آئینه گو مباش چو اسکندری نماند
[B][M1]عشق آن‌چنان گداخت تنم را که بعد مرگ
[M2]بر خاک مرقدم کف خاکستری نماند
[B][M1]ای بلبل اسیر، به کنج قفس بساز
[M2]اکنون که از برای تو بال و پری نماند
[B][M1]ای باغبان بسوز، که در باغ خرمی
[M2]زبن خشکسال حادثه‌، برگ تری نماند
[B][M1]برق جفا به باغ حقیقت گلی نهشت
[M2]کرم ستم به شاخ فضیلت‌، بری نماند
[B][M1]صیاد ره ببست چنان کز پی نجات
[M2]غیر از طرق دام‌، ره دیگری نماند
[B][M1]آن آتشی که خاک وطن گرم بود از آن
[M2]طوری به‌باد رفت کزآن اخگری نماند
[B][M1]هر در که باز بود سپهر از جفا ببست
[M2]بهر پناه مردم مسکین‌، دری نماند
[B][M1]آداب ملک‌داری و آئین معدلت
[M2]برباد رفت و زان همه‌، جز دفتری نماند
[B][M1]با ناکسان بجوش که مردانگی فسرد
[M2]با جاهلان بساز که دانشوری نماند
[B][M1]با دستگیری فقرا، منعمی نزیست
[M2]در پایمردی ضعفا، سروری نماند
[B][M1]زین تازهدولتان دنی‌، خواجه‌ای نخاست
[M2]وز خانواده‌های کهن‌، مهتری نماند
[B][M1]زین ناکسان که مرتبت تازه یافتند
[M2]دیگر به هیچ مرتبه‌، جاه و فری نماند
[B][M1]آلوده گشت چشمه به پوز پلید سگ
[M2]ای شیر تشنه میر، که آبشخوری نماند
[B][M1]زین جنگ‌های داخلی و این نظام زور
[M2]بی‌ درد و داغ‌، خانه و بوم و بری نماند
[B][M1]بی‌فرقت برادر، خود خواهری نزیست
[M2]نادیده داغ مرگ پسر، مادری نماند
[B][M1]جز گونه‌های زرد و لبان سپید رنگ
[M2]دیگر به شهر و دهکده سیم و زری نماند
[B][M1]شد مملکت خراب ز بی‌نظمی نظام
[M2]وز ظلم و جور لشکریان‌، کشوری نماند
[B][M1]یاران قسم به ساغر می‌، کاندرین بساط
[M2]پر ناشده ز خون جگر، ساغری نماند
[B][M1]نه بخشی از تمدن و نی بهره‌ای ز دین
[M2]کان خود به کار نامد و این دیگری نماند
[B][M1]واحسرتا! چگونه توان کرد باور این
[M2]کاندر جهان‌، خدایی و پیغمبری نماند
[B][M1]جز داور مخنث و جز حیز دادگر
[M2]در صدر ملک‌، دادگر و داوری نماند
[B][M1]رفتند شیر مردان از مرغزار دین
[M2]وینجا به جز شکالی و خوک و خری نماند
[B][M1]از بهر پاس کشور جم‌، رستمی نخاست
[M2]وز بهر حفظ بیضهٔ دین‌، حیدری نماند
[B][M1]عهد امان گذشت‌، مگر چنگزی رسید
[M2]دور غزان رسید، مگر سنجری نماند
[B][M1]روز ائمه طی شد و در پیشگاه شرع
[M2]جز احمقی و مرتدی و کافری نماند
[B][M1]دهقان آریایی رفت و به مرز وی
[M2]غیر از جهود وترسا برزیگری نماند
[B][M1]گیتی بخورد خون جوانان نامدار
[M2]وز خیل پهلوانان‌، کندآوری نماند
[A]
[B][M1]حق‌پرستان سلف‌، کاری نمایان کرده‌اند
[M2]معبدی بر کوهسار از سنگ بنیان کرده‌اند
[B][M1]بیست پله برنهاده پیش ایوانی ز سنگ
[M2]زیرش انباری برای آب باران کرده‌اند
[B][M1]پله‌ای دیگر نهادستند از سوی دگر
[M2]از پی آمد شد خاصان مگر آن کرده‌اند
[B][M1]اندر آن‌بی‌آب وادی جای کشت و زیست نیست
[M2]زین سبب پیداست کان را بهر یزدان کرده‌اند
[B][M1]هشت‌نه‌فرسنگ‌دور از شوشتر بر سوی‌شرق
[M2]آن بنای هایل سنگین به‌سامان کرده‌اند
[B][M1]هست پیدا کان فرو افتاده احجار عظیم
[M2]قرن‌ها سرپنجه با گردون گردان کرده‌اند
[B][M1]یا ز اشکانی است آن ویرانه مزکت یا مگر
[M2]خسروان آن را به عهد آل ساسان کرده‌اند
[B][M1]نیست آن کار کیان زیرا که در عهد کیان
[M2]در چنین احجار نقش و خط نمایان کرده‌اند
[B][M1]طاق‌ها افتاده و دیوارها گردیده پست
[M2]گوییا آن را زلازل سخت ویران کرده‌اند
[B][M1]چشمهٔ آبی است خرد، اندر نشیب آن دره
[M2]کاندر آن مسکن‌، فقیری چند عریان‌، کرده‌اند
[B][M1]نام آن چشمه نهادستند پس «‌چشمه‌علی‌»
[M2]نیز مسجد را لقب «‌مسجدسلیمان‌» کرده‌اند
[B][M1]یکهزار و سیصد و شش بود و آغاز ربیع
[M2]کاندر آن وادی زگل گفتی چراغان کرده‌اند
[B][M1]خوانده بودم درکتب‌، وصف بهار شوشتر
[M2]یافتم کان را ز روی صدق‌، عنوان کرده‌اند
[B][M1]راستی گفتی گستریده فرشی از دیبای سبز
[M2]وندر آن تصویرها از لعل و مرجان کرده‌اند
[B][M1]سبز وادی‌ها گرفته گرد هامونی فراخ
[M2]کش مرصع یک‌سر ازگل‌های الوان کرده‌اند
[B][M1]کوه را گفتی ز فرش سبزه مطرف بسته‌اند
[M2]دشت را گفتی به برگ لاله پنهان کرده‌اند
[B][M1]از بر معبد نشستم بر سر سنگی خموش
[M2]گفتی اندام مرا زان سنگ بی‌جان کرده‌اند
[B][M1]یک نظر کردم به ماضی یک نظر کردم به حال
[M2]زانچه اینان می کنند و زانچه آنان کرده‌اند
[B][M1]مزدیسنان را بدیدم‌، از فراز قرن‌ها
[M2]کز شهامت ملک ایران را گلستان کرده‌اند
[B][M1]در زمان اقتدار بابل و یونان و مصر
[M2]سلطنت بر بابل و بر مصر و یونان کرده‌اند
[B][M1]وز پس قرنی دو هم با دولتی مانند روم
[M2]پردلان پارت همدوشی به میدان کرده‌اند
[B][M1]وز پس چندی دگر ساسانیان این ملک را
[M2]چون‌ بهشت‌ از عدل‌ و داد و علم‌ و عرفان کرده‌اند
[B][M1]وین زمان ما مفلسان شادیم زانچ آن خسروان
[M2]در ستخر و بیستون و طاق بستان کرده‌اند
[B][M1]گویی این‌ بیحالی‌ از خورشید و گرمی‌های اوست
[M2]ای‌ بسا مهرا که محض بغض و عدوان کرده‌اند
[B][M1]اندک اندک مهر پنهان گشت گفتی کاختران
[M2]مخفی از شرم منشی در زیر دامان کرده‌اند
[B][M1]سر به زیر افکندم و ناگه دو چشمم خیره شد
[M2]خاک را گفتی ز اخترها درخشان کرده‌اند
[B][M1]هشت فرسنگ اندر آن کهسارها یل ناگهان
[M2]روز شد گفتی مگر شب را به زندان کرده‌اند
[B][M1]از فروغ برق‌ها در خانه‌ها و راه‌ها
[M2]اختر شبگرد را سر در بیابان کرده‌اند
[B][M1]یادم آمد کاندر این آباد ویران مر مرا
[M2]انگلیسان با رفیقی چند، مهمان کرده‌اند
[B][M1]شرکت نفت بریتانی و ایران است این
[M2]کز هنرمندی جهان را مات و حیران کرده‌اند
[B][M1]آب را با آتش از کارون به بالا برده‌اند
[M2]نفت را با لوله سر گرد بیابان کرده‌اند
[B][M1]تا نگویی‌ معجز است‌ این یا کرامت یا که سحر
[M2]با فشار علم‌، هم این کرده هم آن کرده‌اند
[B][M1]سنگ را با متهٔ علم و هنر، سنبیده نرم
[M2]نفت را از قعر چه زی اوج‌، پران کرده‌اند
[B][M1]هشته پستان‌ها ز مهر، اندر دهان طفل خاک
[M2]تا دهانش را بسان غنچه خندان کرده‌اند
[B][M1]سال‌ها این راز پنهان بود در قلب زمین
[M2]آشکار آن راز را اینک به دوران کرده‌اند
[B][M1]عقده‌هایی بود مشکل در دل خارا، گره
[M2]آن گره بگشوده و، آن مشکل آسان کرده‌اند
[B][M1]این شگفتی بین که از همخوابهٔ قیر سیاه
[M2]چون مجزا نفت و بنزین فروزان کرده‌اند
[B][M1]نار اگر شد گلستان بر پور آزر دور نیست
[M2]بین که خارستان نفتون را گلستان کرده‌اند
[B][M1]حلقه‌های چاه شان خوانده ز دل راز زمین
[M2]برج‌های قصرشان با عقل پیمان کرده‌اند
[B][M1]لوله‌های چاه ساران‌، ره به مرکز برده‌اند
[M2]میل‌های کارگاهان قصد کیوان کرده‌اند
[B][M1]تا نجوشد نفت‌و هر زین سوی‌و آن‌سو نگذرد
[M2]لوله‌هایی تعبیه بر چاهساران کرده‌اند
[B][M1]دیگ‌هایی آهنین‌، بر هیئت دیو سیاه
[M2]لوله‌هایی همچنان بر شکل ثعبان کرده‌اند
[B][M1]نفت‌ها در دیگ‌ها انباشته وز لوله‌ها
[M2]سوی آبادان رود کاین گونه فرمان کرده‌اند
[B][M1]دستگاه برق «‌تمبی‌» چرخ گردانست راست
[M2]کز نفوذش چرخ‌ها را جمله گردان کرده‌اند
[B][M1]تا به آبادان ز نفتون در چهل فرسنگ راه
[M2]عالمی روشن به‌ نور علم و عرفان کرده‌اند
[B][M1]قریهٔ ویران «‌عبادان‌» که بد ضرب‌المثل
[M2]این زمان شهریش پر قصر و خیابان کرده‌اند
[B][M1]دکهٔ آهنگریشان‌، دهشت افزاید از آن
[M2]کز دو پاره کوه آهن پتک و سندان کرده‌اند
[B][M1]پتک خود بالا رود چون کوه و خود آید فرود
[M2]بر یکی آهن که بهر کندن کان کرده‌اند
[B][M1]همچو دو دوزخ‌، دو نیران مشتعل دیدم ز دور
[M2]کز لهیب و شعله‌، دوزخ را هراسان کرده‌اند
[B][M1]گفتی این هست آذر برزپن و آن آذرگشسب
[M2]کز پی تعظیم یزدان‌، مزدیسنان کرده‌اند
[B][M1]بهر مجروحان و بیماران و گرماخوردگان
[M2]چند مارستان به طرز انگلستان کرده‌اند
[B][M1]انتظاماتی که در آن خطه دیدم‌، ای عجب
[M2]سال‌ها خلق آرزویش را به تهران کرده‌اند
[B][M1]وقت‌، در ایران فراوانست و ارزان‌،‌ لیک علم
[M2]هست کمیاب و گران و اینان دگرسان کرده‌اند
[B][M1]وقت را بسیارکمیاب وکران کردند، لیک
[M2]در برابر علم را افزون و ارزان کرده‌اند
[B][M1]انگلیسان اندرین کارند و اهل ناصری
[M2]خرمند از اینکه یک صابی مسلمان کرده‌اند
[B][M1]تو ز من خواهی برنج ای مدعی خواهی مرنج
[M2]این‌ هنرمندان به‌ عصر خویش احسان کرده‌اند
[A]
[B][M1]شب چو دیوان به حصار فلکی راه زدند
[M2]اختران میخ بر این برشده درگاه زدند
[B][M1]راهداران فلک بر گذر راهزنان
[M2]به فراخای جهان ژرف یکی چاه زدند
[B][M1]چرخ‌داران سپهر از مدد بارخدای
[M2]آتش اندر تن اهریمن بدخواه زدند
[B][M1]خاکیان نیز به برچیدن هنگامه دیو
[M2]بر زمین بانگ توکلت علی الله زدند
[B][M1]خصم درکثرت و قانون‌طلبان در قلت
[M2]به قیاسی که تنی پنج به پنجاه زدند
[B][M1]چارده تن به فضای فلک آزادی
[M2]نیم شب همچو مه چارده خرگاه زدند
[B][M1]خواستند اهرمنان تا ز کمینگاه مرا
[M2]خون بریزند از این رو ره و بی‌راه زدند
[B][M1]ناگهان واعظ قزوین به کمینگاه رسید
[M2]بر سرش ریخته و زندگی‌اش تاه زدند
[B][M1]خبر آمد بمهادیو که شد کشته بهار
[M2]زین خبر دیوچگان خنده به قهقاه زدند
[B][M1]بار دیگر خبر افتاد که زنده است بهار
[M2]زان تغابن نفس سرد به اکراه زدند
[B][M1]رهزنان راه زنند از پی نان پاره و زر
[M2]لیکن این راه‌زنان راه پی جاه زدند
[B][M1]بیدقی راه نه پیموده وزبری شد و گفت
[M2]تا دغل‌پیشه وکیلان بعری‌ شاه زدند
[B][M1]بازیئی بود سراسر به خطا و به دغل
[M2]وین از آن بود که شطرنج به دلخواه زدند
[B][M1]خاک در دیدهٔ صاحب‌نظران افکندند
[M2]قفل خاموشی یک چند بر افواه زدند
[B][M1]پیه بد نامی یک عمر به تن مالیدند
[M2]بند بر دست و زبان و دل آگاه زدند
[B][M1]خویش را قائد و سردار و مقدم خواندند
[M2]تا بدین حیله قدم بر زبر .... زدند
[B][M1]... مولای وطن آمد و بر درگه وی
[M2]کوس ما فی یده کان لمولاه زدند
[B][M1]دوحهٔ فقر و عنا غرس نمودند به ملک
[M2]لوحهٔ عز و غنا بر سر بنگاه زدند
[B][M1]این گدا مردم نوخاسته بی‌زحمت و رنج
[M2]قفل بر گنج پر از تنسق و تنخواه زدند
[B][M1]سفلگانی که به کاغذ لغشان کاغذ نه‌
[M2]بر در خاتم و زر پردهٔ دیباه زدند
[B][M1]گرسنه محتشمان حلقهٔ دریوزه گری
[M2]نیمشب بر در پیله‌ور و جولاه زدند
[B][M1]‌*‌
[M2]*‌
[B][M1]بر تو ای ‌واعظ‌ مسکین‌ دل ‌من ‌سوخت از آنک
[M2]خونیان بر تو چنان ضربت جانکاه زدند
[B][M1]ره دیرینه نهادی و گرفتی ره قوم
[M2]لاجرم ره به تو، آن فرقهٔ گمراه زدند
[B][M1]تا شدی فتنهٔ دیوان سلیمان صورت
[M2]مر ترا در حرم قدس به شب راه زدند
[B][M1]عوض موعظت و پند شدی صاحب رعد
[M2]زان رهت برق فنا برتن چون کاه زدند
[B][M1]شدی از قزوبن تا تمشیت رعد دهی
[M2]جای رعدت به جگر، صاعقه ناگاه زدند
[B][M1]به مراد دل درگاهی بردرگه داد
[M2]رفتی و دشنهٔ ظلمت به جگرگاه زدند
[B][M1]به ‌هوا خواهی ‌قومی ‌شدی از ره که نخست
[M2]در تغنی ره مرگ تو هواخواه زدند
[B][M1]کشتهٔ وجه شبه گشتی و این بی ‌بصران
[M2]بَدَل من رهت از جملهٔ اشباه زدند
[B][M1]آن سگان بودند آمادهٔ آزردن ماه
[M2]عف‌عفی کرده و پنهان همه شب آه زدند
[B][M1]ماه و ماهی چو به سه حرف شبیهند بهم
[M2]پنجه بر ماهی مسکین بَدلِ ماه زدند
[A]
[B][M1]گلعذاران جهان بسیارند
[M2]لیک پیش گل رویت خارند
[B][M1]دل نگهدار که خوبان دل را
[M2]چون گرفتند نگه می‌دارند
[B][M1]مده آزار دل من که بتان
[M2]دل عشاق نمی‌آزارند
[B][M1]گر شنیدی که نکویان جهان
[M2]بی‌وفایند و شقاوت کارند
[B][M1]مرو از راه که آن بی‌ادبان
[M2]همه بازاری و سردم دارند
[B][M1]تو نجیبی و نکویان نجیب
[M2]همه با رحم و نکوکردارند
[B][M1]لاله رویند ولیکن هرگز
[M2]داغ محنت به دلی نگذارند
[B][M1]همه‌خوش‌صورت و خوشن‌برخوردند
[M2]همه خوش سیرت و خوش رفتارند
[B][M1]بهر عشاق حقیقی نورند
[M2]بهر عشاق دروغی نارند
[B][M1]نرمند از ادبا و احرار
[M2]یار اهل ادب و احرارند
[B][M1]دامن با ادبان را گنجند
[M2]گردن بی‌ادبان را مارند
[B][M1]همه عاشق طلب و دلجویند
[M2]همه شکر لب و شیرین کارند
[B][M1]بهرشان عاشقی ار یافت نشد
[M2]همت اندر طلبش بگمارند
[B][M1]عاشق‌ از آهن و از چوب کنند
[M2]که هم آهنگر و هم نجارند
[B][M1]جمله هم عاشق و هم معشوقند
[M2]جمله هم ثابت و هم سیارند
[B][M1]دعوی بلهوسان را در عشق
[M2]نپذیرند که بس عیارند
[B][M1]قدر صافی گهران را از دور
[M2]بشناسند که بس هشیارند
[B][M1]نستانند دل از یکتن بیش
[M2]نیز دل جز به یکی نسپارند
[B][M1]امتحان‌های دلاوبز کنند
[M2]تا به عشق کسی ایمان آرند
[B][M1]چون مسلم شد و تردید نماند
[M2]شرم و حشمت ز میان بردارند
[B][M1]در برش ساعتکی بنشینند
[M2]همرهش بادگکی بگمارند
[B][M1]گاه گاهی ز پی صیقل عشق
[M2]بوسه‌ای چند بر او بشمارند
[B][M1]بوسه در عشق مباح است آری
[M2]بوسه را صیقل عشق انگارند
[B][M1]گر چه عشاق نخسبند به شب
[M2]مهوشان نیز براین هنجارند
[B][M1]دلبرانی که خداوند دلند
[M2]در غم عاشق خود بیدارند
[B][M1]شاهدی کاو غم عاشق نخورند
[M2]مردمان جانورش پندارند
[B][M1]عشق معشوق نهانست ولیک
[M2]حکما واقف از این اسرارند
[B][M1]شرط انیت خوبان اینست
[M2]غیر از این مابقی از اغیارند
[B][M1]شاهدانی که چنانند و چنین
[M2]مردم چشم اولی الابصارند
[B][M1]عشق در ساحت جان گلزاریست
[M2]خوبرویان گل این گلزارند
[B][M1]نتوان داشت امید یاری
[M2]زان رفیقان‌، که به شهوت یارند
[B][M1]مردمی زین شهوانی عشاق
[M2]نتوان خواست‌، که مردم خوارند
[B][M1]دلشان ازگهر عشق تهی است
[M2]همه از شهوت و حرص انبارند
[B][M1]کاهل و بی‌مزه و بی‌ادبند
[M2]لوس و بی‌معنی و چربک سارند
[B][M1]به حقیقت همه گولند و سفیه
[M2]لیک در گول‌زدن مکارند
[B][M1]نیز آن فرقه که دورند از عشق
[M2]نقش حمام و گچ دیوارند
[B][M1]گلرخانی که نفورند از عشق
[M2]گویی از خلقت خود بیزارند
[B][M1]قتل عاشق برشان هست مباح
[M2]این بتان افعی جان اوبارند
[B][M1]چون به افراط شتابند از جهل
[M2]شمع هر جمع و گل هر خارند
[B][M1]چون به تفریط گرایند از عجب
[M2]عشق را معصیتی انگارند
[B][M1]هست نزدیک خرد هر دو گزاف
[M2]کاین دو در وزن به یک مقدارند
[B][M1]روش مردم نادان است این
[M2]که نه از فلسفه برخوردارند
[B][M1]عقلا معتدلند اندر طبع
[M2]وز گزاف جهلا فرارند
[B][M1]اولین شرط نجابت عقل است
[M2]عقلا بیشتری ز اخیارند
[A]
[B][M1]چون اختران پلاس سیه بر سر آورند
[M2]کبکان به غارت تن من لشکرآورند
[B][M1]دودو و سه سه ده‌تاده‌تا وبیست بیست
[M2]چون اشتران که روی به آبشخورآورند
[B][M1]آوخ چه دردهاکه مرا در دل افکنند
[M2]آوخ چه رنج‌هاکه مرا برسرآورند
[B][M1]ازپا ودست و سینه وپشت وسر وشکم
[M2]بالا وزم‌بر رفته و بازی درآورند
[B][M1]چون رگزنان چابک بی گفتهٔ پزشک
[M2]بهرکشودن رک من نشتر آورند
[B][M1]بر بسترم جهند وتو دانی که حال چیست
[M2]چون یک‌ قبیله حمله به‌ یک بستر آورند
[B][M1]از هم جدا شوند چو دزدان ز یک کنار
[M2]وز یک کنار روی به یکدیگر آورند
[B][M1]در آستین راست چوگیرم سراغشان
[M2]چابک ز آستین چپم سر برآورند
[B][M1]نازان و سرفراز بتازند سوی من
[M2]گویی مگر ز خیل مخالف سرآورند
[B][M1]درکشوری که اجنبیان را مجال نیست
[M2]بی‌دار و گیر روی بدان کشور آورند
[B][M1]در جایگاه پنهان داخل شوند و فاش
[M2]ناکرده شرم حمله به بام و درآورند
[B][M1]گو مگرکه نیزه گذاران غزنوی
[M2]با نیزه روی بر در کالنجر آورند
[B][M1]یا خیلی از عشیرهٔ قزاق نیم شب
[M2]مستانه حمله بر بنه قیصر آورند
[B][M1]خوابم جهد زچشم وخیالم پرد زسر
[M2]زآنچ این گزندگان به من مضطر آورند
[B][M1]چون کارسخت کشت‌بجنبم زجای‌خوبش
[M2]گویم مرا چراغی در محضر آورند
[B][M1]آن ناکسان چراغ چو دیدند و جنبشم
[M2]خامش شوند و تن به حجاب اندر آورند
[B][M1]چون برکشم لباس‌، کریزند و خو را
[M2]زبر قمیص بستر در سنگر آورند
[B][M1]من نیز مردوار برونشان کشم ز جای
[M2]ور چون زنان ز بیم به سر معجر آورند
[B][M1]انگشت انتقام من آرد به دامشان
[M2]هرچند همچو مرغان بال و پر آورند
[B][M1]*‌
[M2]*‌
[B][M1]افزون مراست باری ازاینگونه دشمنان
[M2]کز کینه هر دمیم غمی دیگر آورند
[B][M1]گه دستیار اجنبیان گشته و به من
[M2]چون کیک حمله‌های بسی منکر آورند
[B][M1]گه یار مفتخوران گردند و بر زبان
[M2]گاهیم فتنه‌جوی وگهی کافر آورند
[B][M1]گاهی وزیر گشته و بی‌موجبی مرا
[M2]از باختر دوانده سوی خاور آورند
[B][M1]گاهی مرا به خطهٔ بجنورد بی‌دلیل
[M2]بنشانده و به لابهٔ من تسخرآورند
[B][M1]که در لباس کیک بدانسان که گفته شد
[M2]در من فتاده و پدرم را درآورند
[B][M1]من نیز با چراغ بلاغت به جانشان
[M2]اخگر زنم اگرچه تن از اخگر آورند
[B][M1]اندامشان بدوزم با نوک خامه‌ام
[M2]هرچند پیش خامهٔ من خنجرآورند
[B][M1]یک‌یک برون کشمشان ازگوشه وکنار
[M2]گرچه پناه بر سر دوپیکر آورند
[B][M1]ور بگذرم به خواری گیرم گلو‌یشان
[M2]فرداکه خلق را به صف محشرآورند
[A]
[B][M1]صبح چون شاه فلک بر تختگه مأوی کند
[M2]حاجب مشرق حجاب نیلگون بالا کند
[B][M1]بهر دفع جادویی‌های شب فرعون کیش
[M2]موسی صبح از بغل بیرون ید بیضا کند
[B][M1]خود مگر زرتشت با فّر فروغ اورمزد
[M2]چارهٔ پتیارهٔ اهریمن شیدا کند
[B][M1]یاور هران دلاور در دل ابر سیاه
[M2]با مشعشع رمح، قصد جان اژدرها کند
[B][M1]روشنانش را برون ریزد سپهر از آستین
[M2]چون که زان فرزانگان روشن‌تری پیدا کند
[B][M1]چون سترون بانویی کز شرم درپوشد پلاس
[M2]باز چون فرزند زاید جامه از دیبا کند
[B][M1]نی خطا گفتم که شب دارد بسی فرزند خرد
[M2]چون فزون شد بچه‌، دل آشفته و در واکند
[B][M1]صبح‌ خوش‌ خندد که ‌یک فرزند دارد، لیک شب
[M2]در غم طفلان‌، چو من پیوسته واوبلا کند
[B][M1]شب سیه‌شد زان که چون من کودکان دارد بسی
[M2]همچو من آخر سر خویش اندرین سوداکند
[B][M1]*
[M2]*‌
[B][M1]صبح چون بنشینم وخواهم نویسم چیزکی
[M2]در دود پروانه وز من خواهش قاقاکند
[B][M1]وان دو ماهه مهرداد اندر کنار مادرش
[M2]دم بدم عرعر نماید، متصل هرا کند
[B][M1]دختر شش ساله‌ام کاو را ملک دختست نام
[M2]بر در صندوقخانه محشری برپاکند
[B][M1]ظهر چون شد خرسواران در رسند از مدرسه
[M2]خانه از آشوبشان زلزال‌ها پیدا کند
[B][M1]محشر خر راست گردد زان گروه کره‌خر
[M2]آن‌یکی جفتک زند وین نعره‌، وآن آواکند
[B][M1]گه ملک هوشنگ از مامک رباید خوردنی
[M2]گاه مامک با ملک‌دخت از حسد دعواکند
[B][M1]نعرهٔ خاتون پی تسکین آنان بیشتر
[M2]مرمرا کالیوه و آسیمه و شیدا کند
[B][M1]هرتنی ز آنان به سالی ثروتی بدهد به‌باد
[M2]هرکی ز ایشان به ماهی خانه‌ای یغما کند
[B][M1]هریک اندر هفته جفتی کفش را ساید به‌پای
[M2]هریک اندر ماه دستی جامه از سر واکند
[B][M1]هرچه از خاتون بجا ماند خورند این کرّگان
[M2]خادمات و خادمین راکیست کاستقصاکند
[B][M1]کودکان دایم کلان گردند و بابا پیر و زار
[M2]چون که کودک شدکلان کی رحم بر باباکند
[B][M1]ازکلاه‌ و کفش و کسوت‌، کاغذ و کلک و کتاب
[M2]نیست کافی گر دوصدکاف دگر انشاکند
[B][M1]گوش شیطان کر، که بانو هست حسناء ولود
[M2]همچو من سوداویئی چون منع آن حسناکند
[B][M1]گشته ملزم تا به هر سالی بزاید کودکی
[M2]وز برای خیل شه فوجی جوان برپاکند
[B][M1]گویم آخر نان این قوم ازکجاگردد روان
[M2]گوید آن کاو داد دندان‌، نان همو اعطاکند
[B][M1]طرفه اصلی در توکل دارد این خاتون بهٔاد
[M2]آن دل و آن زهره کوکاین اصل را حاشاکند
[B][M1]راستی دانایی هر چیز بیش از آدمی است
[M2]کیست آن کوچند و چون با مردم دانا کند
[B][M1]*
[M2]*‌
[B][M1]چیست‌باری‌فایدت جز حسرت و تیمار و غم
[M2]گر جهان را همت آبا پر از ابنا کند
[B][M1]تا درنگی افتد اندر این موالید دورنگ
[M2]چار مام ای کاش پشت خود به هفت آبا کند
[B][M1]این گناه از آدم و حوا پدید آمد نخست
[M2]کیست کاینک داوری با آدم و حوا کند
[A]
[B][M1]گر نظر در آینه یکره بر آن منظر کند
[M2]آفرین‌ها باید آن فرزند بر مادرکند
[B][M1]گر دگربار این‌ چنین بیرون شود آن دلربای
[M2]خود یقین می‌دان که اوضاع جهان دیگرکند
[B][M1]کس به رخسار مه از مشک سیه چنبر نکرد
[M2]او به رخسار مه از مشک سیه چنبرکند
[B][M1]کس قمر را همنشین با نافهٔ ازفر ندید
[M2]او قمر را همنشین با نافهٔ ازفر کند
[B][M1]گر گشاید یک گره از آن دو زلف عنبرین
[M2]یک جهان آراسته از مشک و از عنبرکند
[B][M1]غم برد از دل تو گوئی تا همی خواهد چو من
[M2]هر زمان مدح و ثنای خواجهٔ قنبرکند
[B][M1]آنکه اندر نیم‌شب بر جای پیغمبر بخفت
[M2]تا تن خود را به تیرکید خصم اسپر کند
[B][M1]جز صفات داوری در وی نیابد یک صفت
[M2]آنکه عقل خویش را بر خویشتن داور کند
[B][M1]داورش خوانده ولی و احمدش خوانده وصی
[M2]هم وصایت هم ولایت ز احمد و داور کند
[B][M1]در غدیر خم خطاب آمد ز حق بر مصطفی
[M2]تا علی را او ولی بر مهتر و کهتر کند
[B][M1]تا رساند بر خلایق مصطفی امر خدای
[M2]از جهاز اشتران از بهر خود منبرکند
[B][M1]گرد آیند از قبایل اندر آن دشت و نبی
[M2]خطبه بر منبر پی امر خلافت سرکند
[B][M1]گوید آن کاو را منم مولا، علی مولای اوست
[M2]زینهار از طاعت او گر کسی سر درکند
[B][M1]جشن فیروز ویست امروزکزکاخ امام
[M2]بانگ کوس و تهنیت گوش فلک را کر کند
[B][M1]بوالحسن فرزند موسی آنکه خاک درگهش
[M2]مرده را مانند عیسی روح در پیکر کند
[B][M1]حکم فرمایند اگر خاقان و قیصر در جهان
[M2]حاجب او حکم بر خاقان و بر قیصرکند
[A]
[B][M1]شد وقت آنکه مرغ سحر نغمه سر کند
[M2]گل با نسیم صبح‌، سر از خواب برکند
[B][M1]نرگس عروس وار خمیده به طرف جوی
[M2]تا خویش را درآینه هر دم نظرکند
[B][M1]لاله گرفته جام عقیقین به زیر ابر
[M2]تا با سرشگ ابر، لب خشک تر کند
[B][M1]وقتست تاکه نطفهٔ زندانی نبات
[M2]زندان خاک بشکند و سر بدرکند
[B][M1]باد صبا به دایگی ابر و آفتاب
[M2]طفل شکوفه را به چمن خشک و ترکند
[B][M1]در مخزن شکوفه نهد دست صنع‌، شیر
[M2]وان شیر را بدل به گلاب و شکر کند
[B][M1]گویی که کارخانهٔ قند است بوستان
[M2]کاجرای امر پادشه بحر و برکند
[B][M1]بودم امیدوار، که بعد از چهار سال
[M2]شاه جهان به چاکر دیرین نظر کند
[B][M1]گوید دور گوشه‌نشینی بسر رسید
[M2]باید بهار جامهٔ خدمت به برکند
[B][M1]برگیرد آن ‌قلم‌، که به ایران و شرق و غرب
[M2]فرزانه نسبتش به نبات و شکر کند
[B][M1]بگشاید آن زبان‌، که در آفاق علم و فضل
[M2]دانا ز جان و دل سخنانش ز بر کند
[B][M1]از معجزات شاه بسی کارنامه‌ها
[M2]در روزگار، ورد زبان بشر کند
[B][M1]یک نیمه عمر او ، به ره خلق شد به باد
[M2]باید کنون تدارک نیم دگر کند
[B][M1]از ناکسان به غیر زیان و ضرر ندید
[M2]از لطف شاه‌، دفع زبان و ضرر کند
[B][M1]بیرون ز چاپلوسی بارد، حقایقی
[M2]ز اوصاف شه به گرد جهان مشتهر کند
[B][M1]درکسوت معانی شیرین به نظم و نثر
[M2]احوال ملک را همه جا جلوه گر کند
[B][M1]از لطف شاه‌، دربدران را دهد نوید
[M2]وز مهر شاه‌، بیخبران را خبر کند
[B][M1]زیر لوای خسرو ایران ز جان و دل
[M2]از اهل فضل گرد، سپاه و حشر کند
[B][M1]*‌
[M2]*‌
[B][M1]با این امید سال بسر بردم‌، ای دریغ‌!
[M2]غافل که بخت‌، کار من از بد بتر کند
[B][M1]در موسمی که مرغ کند تازه آشیان
[M2]شاهم ز آشیان کهن دربدر کند
[B][M1]در خانه پنج طفل و زنی رنج‌دیده را
[M2]گریان ز هجر شوهر و یاد پدر کند
[B][M1]شاها روا مدار که بر جای هفت سین
[M2]با هفت شین کسی شب نوروز سر کند
[B][M1]شکوا و شیون‌ و شغب‌ و شور و شین را
[M2]با ذکر شه شریک دعای سحر کند
[A]
[B][M1]در محرم اهل ری خود را دگرگون می‌کنند
[M2]از زمین آه و فغان را زیب گردون می کنند
[B][M1]گاه عریان کشته با زنجیر می‌کوبند پشت
[M2]گه کفن پوشیده فرق خویش پر خون می‌کنند
[B][M1]گاه بگشوده گریبان‌، روز تا شب سینه را
[M2]در معابر با شرق دست‌، گلگون می کنند
[B][M1]گه به یاد تشنه کامان زمین کربلا
[M2]جویبار دیده را از گریه جیحون می کنند
[B][M1]وز دروغ گندهٔ «‌یا لیتنا کنا معک‌»
[M2]شاه دین را کوک و زینب را جگرخون می کنند
[B][M1]صبح برجسته جنب تا ظهر می‌ریزند اشگ
[M2]ظهر تا شب نوحه می‌خوانند و شب ... می کنند
[B][M1]خادم شمر کنونی گشته وانگه ناله‌ها
[M2]با دوصد لعنت‌، ز دست شمر ملعون می کنند
[B][M1]بر یزید زنده می‌‎گویند، هردم صد مجیز
[M2]پس شماتت بر یزید مردهٔ دون می کنند
[B][M1]پیش ایشان صد عبیدالله سرپا، وین گروه
[M2]ناله از دست عبیدالله مدفون می کنند
[B][M1]حق گواه است ار محمد زنده گردد ور علی
[M2]هر دو را تسلیم نواب همایون می کنند
[B][M1]آید از دروازهٔ شمران اگر روزی حسین
[M2]شامش از دروازهٔ دولاب بیرون می کنند
[B][M1]حضرت عباس اگر آید پی یک جرعه آب
[M2]مشگ او را در دم دروازه وارون می کنند
[B][M1]قائم آل محمد، گر کند ناگه ظهور
[M2]کله‌اش داغون‌، به ضرب چوب قانون می کنند
[B][M1]گر علی‌اصغر بیاید بر در دکانشان
[M2]در دو پول آن طفل را یک پول مغبون می کنند
[B][M1]ور علی‌اکبر بخواهد یاری از این کوفیان
[M2]روز پنهان گشته شب بر وی شبیخون می کنند
[B][M1]لیک اگر زین ناکسان خانم بخواهد ابن‌سعد
[M2]خانم ار پیدا نشد، دعوت ز خاتون می کنند
[B][M1]گر یزید مقتدر پا بر سر ایشان نهد
[M2]خاک پایش را به آب دیده معجون می کنند
[B][M1]ور بساید دستشان با دست اولاد علی
[M2]دست خود را شستشو با سدر و صابون می کنند
[B][M1]جمله مجنونند و لیلای وطن در دست غیر
[M2]هی لمیده صحبت از لیلی و مجنون می کنند
[B][M1]سندی شاهک بر زِهادشان پیغمبر است
[M2]هی نشسته لعن بر هارون و مامون می کنند
[B][M1]خود اسیرانند در بند جفای ظالمان
[M2]بر اسیران عرب‌این نوحه‌ها چون می کنند؟
[B][M1]تا خرند این قوم‌، رندان خرسواری می کنند
[M2]وین خران در زیر ایشان آه و زاری می کنند
[A]
[B][M1]رسید موکب ‌نوروز و چشم‌فتنه غنود
[M2]درود باد برین موکب خجسته‌، درود
[B][M1]کنون که بر شد آواز مرغ از بر مَرغ
[M2]شنید باید آوای رود بر لب رود
[B][M1]به کتف دشت یکی جوشنی است مینارنگ
[M2]به فرق کوه یکی مغفری است سیم‌اندود
[B][M1]سپهر، گوهر بارد همی به مینا درع
[M2]سحاب‌، لؤلؤ پاشد همی به سیمین خود
[B][M1]شکسته تاج مرصع به شاخک بادام
[M2]گسسته عقدگهر بر ستاک شفتالود
[B][M1]تل شقیق به مانند مقتلی است شریف
[M2]درخت سرو به کردار گنبدی است کبود
[B][M1]به طرف مرز بر، آن لاله‌های نشکفته
[M2]چنان بود که سرنیزه‌های خون‌آلود
[B][M1]به روی آب نگه کن که از تطاول باد
[M2]چنان بودکه گه مسکنت‌، جبین یهود
[B][M1]هزار طرفه ز آثار باستان یابی
[M2]کجا بخواهی گامی دو، باغ را پیمود
[B][M1]صنیع آزر بینی و حجت زردشت
[M2]گواه موسی یابی و معجز داود
[B][M1]به هرکه درنگری شادیئی پزد در دل
[M2]به هرچه برگذری اندهی کند بدرود
[B][M1]یکی‌ است شاد به‌ سیم و یکی است شاد به زر
[M2]یکی است ‌شاد به چنگ و یکی است شاد به ‌رود
[B][M1]همه به چیزی شادند و خرمند ولیک
[M2]مرا به خرمی ملک شاد باید بود
[A]
[B][M1]هنگام فرودین که رساند ز ما درود
[M2]بر مرغزار دیلم و طرف سپیدرود
[B][M1]کز سبزه و بنفشه وگل های رنگ رنگ
[M2]گویی بهشت آمده از آسمان فرود
[B][M1]دربا بنفش و مرزبنفش وهوا بنفش
[M2]جنگل کبود و کوه کبود و افق کبود
[B][M1]جای دگر بنفشه یکی دسته بدروند
[M2]وین‌ جایگه بنفشه به خرمن توان درود
[B][M1]کوه از درخت گویی مردی مبارز است
[M2]پرهای گونه گون‌زده چون جنگیان به‌خود
[B][M1]اشجارگونه گون و شکفته میانشان
[M2]گل‌های سیب و آلو و آبی و آمرود
[B][M1]چون لوح آزمونه که‌نقاش چرب دست
[M2]الوان گونه گون را بر وی بیازمود
[B][M1]شمشاد را نگر که‌ همه تن قداست و جعد
[M2]قدیست ناخمیده و جعدیست نابسود
[B][M1]آزاده را رسد که بساید به ابر سر
[M2]آزاد بن ازین رو تارک به ابر سود
[B][M1]بگذر یکی به خطهٔ نوشهر و رامسر
[M2]وز ما بدان دیار رسان نو به نو درود
[B][M1]آن گلستان طرفه‌بدان فر و آن جمال
[M2]وان کاخ‌های تازه بدان زیب و آن نمود
[B][M1]از تیغ کوه تا لب دریا کشیده‌اند
[M2]فرشی کش از بنفشه وسبزه‌ است تاروپود
[B][M1]آن‌بیشه‌هاکه‌دست طبیعت به‌خاره سنگ
[M2]گل‌ها نشانده بی‌ مدد باغبان و کود
[B][M1]ساری نشید خواند بر شاخهٔ بلند
[M2]بلبل به شاخ کوته خواند همی سرود
[B][M1]آن از فراز منبر هر پرسشی کند
[M2]این یک ز پای منبر پاسخ دهدش زود
[B][M1]یک جا به شاخسار، خروشان تذرو نر
[M2]یک سو تذرو ماده به همراه زاد و رود
[B][M1]آن‌یک نهاده‌چشم‌، غریوان به‌راه جفت
[M2]این‌ یک ببسته گوش و لب‌ از گفت و از شنود
[B][M1]برطرف رود چون بوزد باد بر درخت
[M2]آید به گوش نالهٔ نای و صفیر رود
[B][M1]آن شاخ‌های نارنج اندر میان میغ
[M2]چون پاره‌های اخگر اندر میان دود
[B][M1]بنگر بدان درخش کز ابرکبود فام
[M2]برجست و روی ابر به ناخن همی شخود
[B][M1]چون کودکی صغیر که با خامهٔ طلا
[M2]کژ مژ خطی کشد به‌ یکی صفحهٔ کبود
[B][M1]بنگر یکی به‌ رود خروشان به‌وقت آنک
[M2]دربا پی پذیره‌اش آغوش برگشود
[B][M1]چون طفل ناشکیب خروشان ز یاد مام
[M2]کاینک بیافت مام و در آغوش او غنود
[B][M1]دیدم غریو و صیحهٔ دریای آسکون
[M2]دربافتم که آن دل لرزنده را چه بود
[B][M1]بیچاره مادریست کز آغوشش آفتاب
[M2]چندین هزار طفل به‌ یک لحظه در ربود
[B][M1]داند که آفتاب‌، جگرگوشگانش را
[M2]همراه باد برد و نثار زمین نمود
[B][M1]زبن‌ رو همی خروشد و سیلی زند به‌ خاک
[M2]از چرخ برگذاشته فریاد رود رود
[B][M1]بنگر یکی به منظر چالوس کز جمال
[M2]صد ره به زیب وزینت مازندران فزود
[B][M1]زان‌ جایگه به بابل و شاهی گذاره کن
[M2]پس با ترن به ساری و گرگان گرای زود
[B][M1]بزدای زنگ غم به ره آهنش ز دل
[M2]اینجا بودکه زنگ به آهن توان زدود
[B][M1]این‌خود یک ازهزار زکار شهنشهی است
[M2]کزیک حدیث او بتوان دفتری سرود
[B][M1]از جان ودل ستایش او پیشه کن که اوست
[M2]آن خسروی که از دل و جان بایدش ستود
[B][M1]جیشی دلیر ساخت ازین مردمی فقیر
[M2]آری کنند اطلس و دیبا ز برگ تود
[B][M1]هست اعتبار ملک ز آب حسام او
[M2]چون اعتبار خاک صفاهان به زنده‌رود
[B][M1]جزسعی او، که جادهٔ چالوس برگشاد؟
[M2]جز جهد او، که راه پتشخوارگر گشود؟
[B][M1]تا هست حق و باطل و سود و زیان، رساد
[M2]از حق به‌ دو عنایت و از او به خلق سود
[B][M1]بخشد بهار را کف دستی ز رامسر
[M2]کانجا توان به هر نفسی دفتری سرود
[A]
[B][M1]به کام من بر یک چند گشت گیهان بود
[M2]که با زمانه مرا عهد بود و پیمان بود
[B][M1]هزار دستان بد در سخن مرا و چو من
[M2]نه در هزار چمن یک هزاردستان بود
[B][M1]مرا چو کان بدخشان بد این دل دانا
[M2]سخن بدو در، چون گوهر بدخشان بود
[B][M1]شکفته بود همه بوستان خاطر من
[M2]حسود را دل از اندیشه سخت پژمان بود
[B][M1]نه دیده‌ام به ره چهره‌ای شدی گریان
[M2]نه خاطرم ز غم طرّه‌ای پریشان بود
[B][M1]نبد مرا دل و دین کز دو چشم و زلف بتان
[M2]همه سرایم زین پیش کافرستان بود
[B][M1]به گرد من بر خوبان همه کشیده رده
[M2]تو گفتی انجم بر گرد ماه تابان بود
[B][M1]مرا نیارست آمد عدو به پیرامن
[M2]که از سرشگ غم او را به راه طوفان بود
[B][M1]کنون چه دانم گفتن زکامرانی خوبش
[M2]که هرچه گفتم و گوبم هزار چندان بود
[B][M1]کسم ندانست آن روزگار قیمت و قدر
[M2]که این گرامی گوهر نهفته در کان بود
[B][M1]به سایه ی پدر اندر نهاده بودم رخت
[M2]پی دو نان نه مرا ره به کاخ دونان بود
[B][M1]بدین زمانه مرا روزگار چونین گشت
[M2]بدان زمانه مرا روزگار چونان بود
[B][M1]طمع به نان کسانم نبدکه شمس و قمر
[M2]به خوان همت من بر، دوقرصهٔ نان بود
[B][M1]به خوی دیرین گیهان شکست پیمانم
[M2]همیشه تا بود این خوی خوی گیهان بود
[B][M1]زکین کیوان باید شدن به سوی نشیب
[M2]مرا که اختر والا فراز کیوان بود
[B][M1]زمانه کرد چو چوگان خمیده پشت و نژند
[M2]مراکه گوی زمانه به خم چوگان بود
[B][M1]بگشت برسرخون من آسیای سپهر
[M2]فغان من همه زین آسیای گردان بود
[B][M1]بگشت گردون تا بستد از من آنکه مرا
[M2]شکفته گلبن و آراسته گلستان بود
[B][M1]کرا به گیتی سیر بهار و بستانی است
[M2]مرا ز روبش سیر بهار و بستان بود
[B][M1]ز رنج و دردم آسوده بود تن که مرا
[M2]به رنج دارو بود و به درد درمان بود
[B][M1]برفت و تاختن آورد رنج بر سر من
[M2]غمی نبود که جز گرد منش جولان بود
[B][M1]مرا ز صبر و تحمل نبود چاره ولیک
[M2]پس از صبوری بنیاد صبر وبران بود
[B][M1]بسی گرستم در سوگ آن بزرگ پدر
[M2]مگو پدر که خداوند بود و سلطان بود
[B][M1]چو بود گنج خرد شد نهان به خاک سیاه
[M2]همیشه گنج به خاک سیاه پنهان بود
[B][M1]دلم بیازرد ازکین روزگا‌ر و چو من
[M2]به گیتی اندر آزرده‌دل فراوان بود
[B][M1]ز رنج دیوان بر خیره چند نالم ازانک
[M2]قرین دیوان بدگر همه سلیمان بود
[B][M1]نه من ز نوح فزونم که او دو نیمهٔ عمر
[M2]به چنگ انده بود و به رنج طوفان بود
[B][M1]عزیزتر نیم از یوسف درست سخن
[M2]که جایگاهش گه چاه و گاه زندان بود
[B][M1]ز پور عمران برتر نیم به حشمت و جاه
[M2]که دیرگاهی سرگشته در بیابان بود
[B][M1]ز رنج یاران نالم نه دشمنان که مرا
[M2]همیشه زانان دل در شکنج خذلان بود
[B][M1]دربغ بودی از این دیوسیرتان بر من
[M2]اگرنه با من پاس خدای سبحان بود
[B][M1]نبود پند و نصیحت ز دوستان بر من
[M2]کجا سراسر نیرنگ بود و دستان بود
[B][M1]ستوده خواندم آن را که رای زشتی بود
[M2]فرشته گفتم آن را که خوی شیطان بود
[B][M1]ز سال بیست به من برگذشت واین دانم
[M2]که هرچه گفتم زبن دیرگاه هذیان بود
[B][M1]ولی دریغا بر من که هم ز روز نخست
[M2]سپید شیر من از این سیاه پستان بود
[B][M1]زمانه بر من پوشید کسوت آزرم
[M2]فرو دریدش اکنون که سخت خلقان بود
[B][M1]به خوی روبه بودن ستوده نیست که مرد
[M2]چو شیر باید بگشوده چنگ و دندان بود
[B][M1]کنون به ملک خراسان به‌ویژه کشور طوس
[M2]جز این‌چنین به دگرگونه خوی نتوان بود
[B][M1]مرا خراسان زآنروی شد پسنده به طبع
[M2]که کان رادی و فرزانگی خراسان بود
[B][M1]سخن‌فروش کشیدی سخن به دکهٔ چرخ
[M2]متاع فضل بدین پایه بر، نه ارزان بود
[B][M1]کنون چو بینی این مرز و بوم را گویی
[M2]که بنگه دد، نی جایگاه انسان بود
[B][M1]مقام دیوان گشتی به روزی این کشور
[M2]اگر درو نه مقام ولی یزدان بود
[B][M1]اگر نبودی فر همای رایت او
[M2]همه خراسان چون جای جغد و‌یران بود
[B][M1]اگرچه خود ز خراسان مرا به دیگر جای
[M2]برون شدن همه هنگام چون خور آسان بود
[B][M1]ز ملک طوس برون جستمی نه گر ز آغاز
[M2]بدین حریم مرا جان و دل گروگان بود
[B][M1]حریم حجت یزدان علی بن موسی
[M2]که از نخست سپهرش کمینه دربان بود
[B][M1]خدایگانا این آسمان ز روز نخست
[M2]به درگه تو یکی برکشیده ایوان بود
[B][M1]چرا بفرسود امروز و پست گشت چنین
[M2]بر او چه مایه گنه بود و چند عصیان بود
[B][M1]بدان طریق بگفتم من این چکامه که گفت
[M2]«‌مرا بسود و فرو ریخت هرچه دندان بود»
[B][M1]چنان فزونی زان یافت رودکی به سخن
[M2]کز آل سامان کارش همه به سامان بود
[B][M1]حدیث نعمت خود زان گروه کرد و بگفت
[M2]«‌مرا بزرگی و نعمت ز آل سامان بود»
[B][M1]کنون بزرگی و نعمت مرا ز خدمت تست
[M2]اگر فلان را نعمت ز خوان بهمان بود
[A]
[B][M1]پانزده روز است تا جایم در این زندان بود
[M2]بند و زندان‌ کی سزاوار خردمندان بود
[B][M1]کار نامردان بود سرپنجه با ارباب فقر
[M2]آنکه زد سرپنجه با اهل غنا، مرد آن بود
[B][M1]همت آن باشد که گیری دستی از افتاده‌ای
[M2]بر سر افتادگان پاکوفتن آسان بود
[B][M1]کار هر جولاهه باشد کینه راندن وقت‌خشم
[M2]آنکه خشم خویش تاند خورد، او سلطان بود
[B][M1]کینه‌جویی نیست باری درخور مردان مرد
[M2]کاین صفت دور از بزرگان شیوهٔ دونان بود
[B][M1]گر زبردستی کشد از زبردستان انتقام
[M2]سرنگون گردد اگر خود رستم دستان بود
[B][M1]چون ظفرجستی ببخشا، چون‌ توانستی مکش
[M2]خاصه آن کس را که با فکر تو همدستان بود
[B][M1]شاه اگر هر ناصوابی‌ را دهد زندان جزا
[M2]جای تنگ ‌آید گر ایران سر به ‌سر زندان بود
[B][M1]خاصه چون من بنده کز دل دوستار خسروم
[M2]وندرین معنی مرا صد حجت و برهان بود
[B][M1]گیرم از رنجی مرا در دل غباری شد پدید
[M2]رنج را با رنج شستن ریشهٔ عصیان بود
[B][M1]آن که او از یک‌ نگه خوشدل شود زجرش خطاست
[M2]عقده‌ چون خود وا شود کی حاجت دندان بود
[B][M1]گر گناهی کرده‌ام‌، هم کرده‌ام خدمت بسی
[M2]گر گنه پیدا بود خدمت چرا پنهان بود
[B][M1]صد مقالت بیش دارم در مدیح شهریار
[M2]یک‌بهٔک پیش آورم ازشاه اگر فرمان بود
[B][M1]اولین دفتر که نفرین کرد بر شاه قجر
[M2]نوبهار است آنکه نام من بر او عنوان بود
[B][M1]گرخطایی دیگران کردند برمن بحث‌نیست
[M2]گر فلان جرمی کند کی بحث بر بهمان بود
[B][M1]خودگرفتم اینکه بی‌پایان بود جرم رهی
[M2]عفو و اغماض شهنشه نیز بی‌پایان بود
[B][M1]راست گر خواهی گناهم دانش و فضل من ‌است
[M2]در قفس ماند بلی چون مرغ خوش الحان بود
[B][M1]چاپلوس و دزد و حیز آزاد و من در حبس و رنج
[M2]زانکه فکرم را به گرد معرفت جولان بود
[B][M1]گر نه نادانی ازین زندان بتر بودی همی
[M2]بنده کردی آرزو تا کاشکی نادان بود
[B][M1]مستراح و محبسی با هم دو گام اندر سه گام
[M2]کاندر آن خوردن همی باریستن یکسان بود
[B][M1]شستشوی و خورد و خواب و جنبش و کار دگر
[M2]جمله در یک لانه‌! کی مستوجب انسان بود
[B][M1]یا کم از حیوان شناسد مردمان را میر شهر
[M2]یا که میر شهر خود باری کم‌ از حیوان بود
[B][M1]خاصه‌ همچون من که جر‌مم حفظ ‌قانونست و بس
[M2]کی بدان جرمم سزا این کلبهٔ احزان بود
[B][M1]دزد و خونی بگذرند آزاد در دهلیز حبس
[M2]لیک ما را منع بیرون شد ازین زندان بود
[B][M1]مجرمین در شب فرو خسبند زیر آسمان
[M2]وین ضعیف پیر در این کلبه در بندان بود
[B][M1]پیش روبش آب روشن جوشد اندر آبگیر
[M2]او در اینجا با تن تفتیدهٔ عطشان بود
[B][M1]گر بخواهم دست و روبی شویم اندر آبدان
[M2]ره فروبندد مرا مردی که زندانبان بود
[B][M1]چون شب آید پشه سرنازن شود من چنگ زن
[M2]کار ساس و کیک رقص و کار من افغان بود
[B][M1]روز و شب از سورت گرما بسان قوم نوح
[M2]هردم از سیل عرق بر گرد من طوفان بود
[B][M1]گر ببندم در، حرارت‌، ور گشایم در، هوام
[M2]هر دو سر هم سنگ چون دو کفهٔ میزان بود
[B][M1]شاعری بیمار و کنجی گنده و تاریک و تر
[M2]خاصه کاین توقیف در گرمای تابستان بود
[B][M1]موشکان هر شب برون آیند و مشغولم کنند
[M2]هم‌نشین موش گشتن‌، رتبتی شایان بود!
[B][M1]منظرم دیوار و موشم مونس و کیکم ندیم
[M2]باد زن آه پیاپی‌، شمع سوز جان بود
[B][M1]گر کتابی آورد از خانه بهرم خادمی
[M2]روی میز میر محبس‌، روزها مهمان بود
[B][M1]جزو جزوش را مفتش باز بیند تا مباد
[M2]کاندر آنجا نردبان و نیزه‌ای پنهان بود
[B][M1]ور خورش آرند بهرم‌، لابلایش وارسند
[M2]تا مگر خود نامه‌ای در جوف‌ بادمجان بود
[B][M1]چیست‌ جرمش‌؟ کرده‌ چندی پیش، از آزادی‌ حدیت
[M2]تا ابد زبن جرم مطرود در سلطان بود
[B][M1]نی خطا گفتم که سلطان بی گناهست اندرین
[M2]کاین بلا بر جان من از جانب یزدان بود
[B][M1]چون خدا خواهد که گردد ملتی عاصی‌، تباه
[M2]گرکسش یاری کند مستوجب خذلان بود
[B][M1]ناگهش دردست آن مردم فرو گیرد خدای
[M2]کش فرو کوبند تا اندر تنش ستخوان بود
[B][M1]خوش سزای خدمتش را بر کف دستش نهند
[M2]داستان‌هایی ز حکمت اندربن دستان بود
[B][M1]چون که قومی در جهان‌ از فیض حق محروم ماند
[M2]هادیش گر نوح باشد بستهٔ حرمان بود
[B][M1]انبیاء قوم اسرائیل را بین کز قضا
[M2]دشمن ایشان هم از پیراهن ایشان بود
[B][M1]افتخار تیرهٔ عدنان رسول هاشمی است
[M2]دشمن او هم ز نسل و تیرهٔ عدنان بود
[B][M1]هفتصد سال است کایران شاعری چون من ندید
[M2]وین سخن ورد زبان مردم ایران بود
[B][M1]از پس سعدی و حافظ کز جلال معنوی
[M2]پایهٔ ایوانشان بر تارک کیوان بود
[B][M1]آن اساتید دگر هستند شاگرد بهار
[M2]گر«‌امامی‌» گر«‌همام‌» ار «‌سیف‌» گر«‌سلمان‌» بود
[A]
[B][M1]یاد باد آن عهد کم بندی به پای اندر نبود
[M2]جز می اندر دست و غیر از عشقم اندر سر نبود
[B][M1]خوبتر از من جوانی خوش کلام و خوش‌خرام
[M2]در میان شاعران شرق‌، سرتاسر نبود
[B][M1]درسخن‌های دری چابک تر و بهتر ز من
[M2]در همه مرز خراسان‌، یک سخن گستر نبود
[B][M1]سال عمر دوستان از پانزده تا شانزده
[M2]سال عمر بنده نیز از بیست افزونتر نبود
[B][M1]بیست ساله شاعری‌، با چشم‌های پرفروغ
[M2]جز من اندر خاوران معروف و نام آور نبود
[B][M1]خانه‌ای شخصی و مبلی ساده و قدری کتاب
[M2]آمد و رفتی و ترتیبی کز آن خوشتر نبود
[B][M1]مادرم تدبیر منزل را نکو می‌داشت پاس
[M2]پاسداری در جهانم‌، بهتر از مادر نبود
[B][M1]اندر آن دوران نبود اندر دواوین عجم
[M2]ز اوستادی شعر خوبی کان مرا از بر نبود
[B][M1]شعر می‌‎گفتیم و می گشتیم و می‌بودیم خوش
[M2]بزم ما گه‌گاه بی مَه‌روی و خنیاگر نبود
[B][M1]حال ما با حال حاضر فرق وافر داشت زانک
[M2]صافی افکار را، درد نفاق اندر نبود
[B][M1]دشمنی‌ها این‌چنین پر حدت و وحشت نبود
[M2]دوستی‌ها نیز از اینسان ناقص و ابتر نبود
[B][M1]اولا عرض فکل‌ها، اینقدر وسعت نداشت
[M2]ثانیا فکر جوانان‌، اینقدر لاغر نبود
[B][M1]گر جوانی باکسی پیوند می کرد از وفا
[M2]زلف او هر روز در چنگ کسی دیگر نبود
[B][M1]تهمت و توهین و هوکردن نبود اینقدر باب
[M2]ور کسی می‌‎گفت زشتی‌، خلق را باور نبود
[B][M1]علتش آن بود کز اخلاق ناپاکان ری
[M2]ملت پاک خراسان هیچ مستحضر نبود
[B][M1]زین فلک بندان لوس کون نشوی نادرست
[M2]یک تن از تهران به مرز خاوران رهبر نبود
[B][M1]بی‌وفایی و دورویی و نفاق و ناکسی
[M2]در لباس عقل و دانش‌، زیب هر پیکر نبود
[B][M1]عشوه و تفتین و غمازی و شوخی‌های زشت
[M2]در لوای شوخ‌چشمی نقل هر محضر نبود
[B][M1]بود نوکر باب کمتر، حشر او محدودتر
[M2]وز جوانان اداری هر طرف محشر نبود
[B][M1]بگذریم از این سخن وین خود طبیعی بود نیز
[M2]کاین رسن را فرصت بگذشتن از چنبر نبود
[B][M1]شور و شری ناگه اندر طوس زاد از انقلاب
[M2]فکرت من نیز بی‌رغبت به شور و شر نبود
[B][M1]در صف طلاب بودم‌، در صف کتاب نیز
[M2]در صف احرار هم‌چون من یکی صفدر نبود
[B][M1]در سیاست اوفتادم آخر از اوج علا
[M2]وین همی‌دانم به خوبی کان مرا درخور نبود
[B][M1]روزنامه گر شدم‌، با سائسان همسر شدم
[M2]واندر آن دوران کسم زین سائسان همسر نبود
[B][M1]گرچه بود از کفر کافر ماجرایی ‌طبع دور
[M2]گام‌های انقلابی لیک‌، بی کیفر نبود
[B][M1]در هزار و سیصد و سی، روسیان روسبی
[M2]طرد کردندم به ری‌، زیرا کسم یاور نبود
[B][M1]رهزنان پارسی‌، در کوهسار لاسگرد
[M2]رخت من بردند و خرسندم که هیچم زر نبود
[B][M1]سوی ری راندم به خواری از دربند خوار
[M2]کشوری دیدم که جز لعنت در آن کشور نبود
[B][M1]مردمی دیدم یکایک از گدا تا شاه‌، زن
[M2]منتها همچون زنان بر فرقشان معجر نبود
[B][M1]معشری دیدم سراسر از جوان تا پیر دزد
[M2]لیک چون دزدان لباس ژنده‌شان در بر نبود
[B][M1]هشت مه ماندم به ری پس بازگشتم زی وطن
[M2]کم توان فرقت یاران دانشور نبود
[B][M1]روزگاری دیر خوش بودیم با یاران خویش
[M2]کاسمان را کینهٔ دیرینه‌، اندر سر نبود
[B][M1]نوبهاری ساختم ز اندیشه‌های تابناک
[M2]کاندر آن جز لاله و نسرین و سیسنبر نبود
[B][M1]درخور اخلاق امت‌، درخور اصلاح قوم
[M2]لیک تنها درخور یک مشت حیلتگر نبود
[B][M1]از خدا بیگانه‌ام خواندند اندر مرز طوس
[M2]از خدا بیگانگان‌، اما به پیغمبر نبود
[B][M1]سخت آقایان هوم کردند، آری سخت هو
[M2]کان‌چنان هو، هوچیان را ثبت در دفتر نبود
[B][M1]هو شدم اما ز میدان درنرفتم مردوار
[M2]لیک یاران را سر برگ من مضطر نبود
[B][M1]زین سبب در هم شکست از جور روس و انگلیس
[M2]شکرین کلکی که چون او هیچ نی‌شکر نبود
[B][M1]این‌چنین کید از رفیقان دوروی آمد پدید
[M2]شکوه‌ام از کید چرخ و خصم بد اختر نبود
[B][M1]دوستان دور، قدر خدمتم بشناختند
[M2]زان که عمر خدمتم را ساعت آخر نبود
[B][M1]رای دادند از دره گز وزکلات و از سرخس
[M2]تا شوم زی ری که چون منشان یکی غمخور نبود
[B][M1]در هزار و سیصد و سی و دو زی کنگاشگاه 
[M2]ره گرفتم پیش و جز خضر رهم رهبر نبود
[B][M1]دشمنان رو به‌ آیین غدرها کردند، لیک
[M2]غدر آنان درخور تنکیل شیر نر نبود
[B][M1]محضری کردند در تکفیر من زی کاخ عدل
[M2]لیک تاثیری از آن محضر، در آن محضر نبود
[B][M1]از پس یک سال و اندی رنج‌، کاندر ملک ری
[M2]قسمت اوفر مرا، جز نقمت اوفر نبود
[B][M1]لشگر روس از در قزوین به ری راندند و من
[M2]سوی قم راندم از آن کم تاب آن لشکر نبود
[B][M1]اندرآن پرخاشگه بشکست دستم از دو جای
[M2]وین شکست آخر بلای این تن لاغر نبود
[B][M1]دولت وقتم سوی ری خواند و اندر دار ملک
[M2]پهلویم یک‌چند جز بر پهلوی بستر نبود
[B][M1]با چنان حالت نیاسودم ز دست دشمنان
[M2]جرمم این کم جز هوای دوستان در سر نبود
[B][M1]مهتر ملکم به امر انگلستان بند کرد
[M2]از سپهسالار دون‌همت جز این درخور نبود
[B][M1]سوی سمنانم فرستادند، در تحت نظر
[M2]در نظر چیزیم ناخوش‌تر ازین منظر نبود
[B][M1]زان مکان یرلیغ دشمن در خراسانم فکند
[M2]آستان بوسیدم آنجا کآسمان را فر نبود
[B][M1]سوی بجنوردم فکند آنگاه‌، یرلیغ دگر
[M2]کش به جز آزار من فکری به مغز اندر نبود
[B][M1]مرده بودم بی گنه در خطهٔ بجنورد اگر
[M2]مهر سردار معزز، حصن این چاکر نبود
[B][M1]گر بمنفی جانب فردوس می‌رفتم ز طوس
[M2]در نظر فردوسم از بجنورد، نیکوتر نبود
[B][M1]مردم بجنورد از آن پس هم وکیلم ساختند
[M2]در جهان آری به جز نوش از پس نشتر نبود
[B][M1]گرچه جانم زین چهارم مجلس از محنت گداخت
[M2]زان که یک جو همگنان را دانش اندر سر نبود
[B][M1]جز فساد و خبث طینت‌، در جماعات اقل
[M2]جز غرور و خبط و غفلت‌، در صف اکثر نبود
[B][M1]راستی جز چند تن معدود دانشمند و راد
[M2]اندر آن مجلس تو گفتی یک خردپرور نبود
[B][M1]اختر بختم کنون زین اقتران نحس جست
[M2]کاش بر این گنبد پست این بلند اختر نبود
[B][M1]نک بر آن عزمم که از ری بازگردم زی وطن
[M2]کاندرین میخانه‌ام‌، جز زهر در ساغر نبود
[B][M1]استخوانم خرد شد در آرزوی معدلت
[M2]کاشکی ز اول همای آرزو را پر نبود
[B][M1]در امید نوگل اصلاح‌، صوتم پست گشت
[M2]کاش هرگز بلبل امید را حنجر نبود
[B][M1]لفظ دلبر راندم اما خلق را دل برنتافت
[M2]شعر نیکو گفتم اما قوم را مشعر نبود
[B][M1]در محافل پا نهادم غیرگرک وگوسپند
[M2]در مجامع سر زدم جز اسب و جز استر نبود
[B][M1]دسته دسته گوسپندان دیدم و سردسته گرگ
[M2]گرگ خونشان خورد و مسکین گله را باور نبود
[B][M1]افعیانی آدمی‌وش‌، مردمی افعی‌پرست
[M2]وه که اندر دست من گرزی کران‌پیکر نبود
[B][M1]زهر اغفال است در دندان ماران ریا
[M2]چون گزد گویند جز بوسیدنی دیگر نبود
[B][M1]هر که رخ برتافت از این بوسه‌های زهردار
[M2]نامش غیر از خائن و وصفش به جز کافر نبود
[B][M1]کوفتم سر زافعیان‌، نیز از میانشان بردمی
[M2]جهل این افعی‌پرستان مانع من گر نبود
[B][M1]کشور دارا نبد هرگز چنین بی‌پاسبان
[M2]خانهٔ نوشیروان‌، هرگز چنین بی‌در نبود
[B][M1]شیر و خورشید ای دریغ ار جنبشی می کرد از آنک
[M2]خرس و روبه را گذاری بر یک آبشخور نبود
[B][M1]زود درسازند خصمان وین مثل روشن شود
[M2]گر عروسی کرد سگ جز بهر مرگ خر نبود
[B][M1]این قصیده در جواب فرخ است آنجا که گفت 
[M2]دوش ما را بود بزمی خوش‌، کز آن خوشتر نبود
[A]
[B][M1]قطعه‌ای قلم پرتو بیضایی بود
[M2]پرتو معنی و لفظش ید بیضایی بود
[B][M1]حب و بغض از پدران ارث به فرزند رسد
[M2]مهر پرتو به من اجدادی و آبایی بود
[B][M1]همچنین بود ز میراث نیاکان بی‌شک
[M2]آن محبت که ز من در دل بیضایی بود
[B][M1]راست گویی که میان پدران من و او
[M2]متصل سلسلهٔ انس و شناسایی بود
[B][M1]دوستی بی‌سبب آن روز عجب بود بلی
[M2]دور دوران تبهکاری و خودرایی بود
[B][M1]ویژه بین دو سخنگوی که از روز نخست
[M2]کار هم‌چشمی این قوم تماشایی بود
[B][M1]با چنین حال‌، رهی را پدرت دوست گرفت
[M2]که دلش پاک ز لوث منی و مایی بود
[B][M1]من هم او را ز گروه شعرا بگزیدم
[M2]که چون من نیز وی از مردم دریایی بود
[B][M1]بود او نیز چو من در وطن خویش غریب
[M2]با غریبانش از آن شفقت و مولایی بود
[B][M1]بود او معتقد دلشدگان شیدا
[M2]که خداوند دلی واله و شیدایی بود
[B][M1]گر به کنج قفس افتاد عجب نیست که او
[M2]عندلیب‌آسا محکوم خوش‌آوایی بود
[B][M1]بود مسعود زمان آن که به شومی ادب
[M2]که‌(‌مرنجی‌) و گهی‌(‌سوبی‌) و گه‌ (‌نایی‌) بود 
[B][M1]پرتوا رحمت حق بر پدری کز پس او
[M2]چون تو فرزند خلف در شرف افزایی بود
[B][M1]گفتی از نسب کاشان چه‌زنی تن که پدرت
[M2]بود ازبن شهر که مشهور به گویایی بود
[B][M1]راست گفتی و من از راست نرنجم لیکن
[M2]چه توان کرد که در طوسم پیدایی بود
[B][M1]طوس و کاشان به قیاس نسب دودهٔ ما
[M2]نسب صورت با جسم هیولایی بود
[B][M1]مولدم طوس ولیکن گهر از کاشان است
[M2]نغمه آمد ز نی اما هنر از نایی بود
[B][M1]جد من هست صبور آن که به کاشان او را
[M2]با عم خوبش صبا دعوی همتایی بود
[B][M1]می‌رسد از پس سی پشت به آل برمک
[M2]وین نسب آن ‌روز اسباب‌ خودآرایی بود
[B][M1]نایب‌السلطنه را بود دبیر مخصوص
[M2]زان که شیرین خط او شهره به زیبایی بود
[B][M1]با چنین حال شد اندر صف پیکار و جهاد
[M2]که وطن دستخوش دشمن یغمایی بود
[B][M1]در صف رزم شد از غیرت اسلام شهید
[M2]زانکه با طبع غیور و سر سودایی بود
[B][M1]سومین جد من از کاشان بشتافت به فین
[M2]زانکه بی‌بهره از آلایش دنیایی بود
[B][M1]دومین جد من آمد به خراسان از کاش
[M2]کاندر این مرحله‌اش بویهٔ عقبایی بود
[B][M1]کار دنیاش به سامان شد از آن روی که او
[M2]صاحب کارگه مخمل و دارایی بود
[B][M1]پسرانش همه صنعتگر و فرزند کهین
[M2]کاظمش نام و به دل طالب دانایی بود
[B][M1]به تقاضای نسب گشت صبوربش لقب
[M2]طوطیئی گشت که شهره به‌ شکرخایی بود
[B][M1]شیوهٔ شاعریش کرد (‌خجسته‌) تلقین
[M2]آنکه‌شعرن به‌جهال شهره به‌شیوایی بود
[B][M1]شد رئیس‌الشعرا پس ملکی یافت به ‌شعر
[M2]وز شهش را تبه هم ز اول برنایی بود
[B][M1]باد آباد مهین خطهٔ کاشان که مدام
[M2]مهد هوش و خرد و صنعت و بینایی بود
[B][M1]هرکه برخاست بهر پیشه ز شهر کاشان
[M2]در فن خویشتنش فرط توانایی بود
[B][M1]معنی کاش جمیلست و ظریفست و ازو است
[M2]لغت کشی‌، کش معنی رعنایی بود
[B][M1]کش و کشمیر و دگر کاشمر و کاشغر است
[M2]جای‌هایی که عبادتگه بودایی بود
[B][M1]لفظ کاشانه وکاشان به لغت‌های قدیم
[M2]معبد و جایگه جشن و دل آسایی بود
[B][M1]آجر وکاسهٔ رنگین راکاشی خواندند
[M2]وین هم از نقش خوش و لون تماشایی بود
[B][M1]لغت کاسه وکاسست هم ازکاشه وکاش
[M2]زانکه پرنقش گل و بوتهٔ مینایی بود
[B][M1]در تمنای خوشی نیز بگویند: ای کاش
[M2]در فراق توام آرام و شکیبایی بود
[B][M1]صنعت کاشی از اینجا به دگر جای رسید
[M2]کاین هنر وبژه این شهر به تنهایی بود
[B][M1]فرش زبباش کنون شهرهٔ دهر است چنانک
[M2]زری و مخمل او شاهد هرجایی بود
[B][M1]وز ولای علیش فخر فزونست بلی
[M2]مردم کاشان پیوسته توّلایی بود
[B][M1]صورت و صوت نکو را هم از ایام قدیم
[M2]با نبی‌القاسان همدوشی و دربائی بود
[B][M1]مردمش را ز هوای خوش و انفاس لطیف
[M2]صوت داودی و الحان نکیسایی بود
[B][M1]گویی‌این نغمهٔ ‌خوش باعث ‌تعدیل وی ‌است
[M2]ورنه آن لهجهٔ بد، مایهٔ رسوایی بود
[B][M1]یا خود این لهجهٔ ‌ناخوش سپر چشم بد است
[M2]پیش شهری که پر از خوبی و زببایی بود
[B][M1]صد هنر دارد و یک عیب‌، من این زان گفتم
[M2]تا نگویند که قصدم هنرآرایی بود
[B][M1]گفت این چامهٔ جانبخش به نوروز بهار
[M2]گرچه افسرده دل از عزلت و تنهایی بود
[A]
[B][M1]داده‌ام دل تا مرا یک بوسه آن دلبر دهد
[M2]ور دل دیگر دهم او بوسهٔ دیگر دهد
[B][M1]چون مرا نبود دلی دیگر، دهم جان تا مگر
[M2]بوسهٔ دیگر مرا زان لعل جان‌پرور دهد
[B][M1]در بهای بوسه بدهم سیم اشک و زر چهر
[M2]گرکسی اندر بهای بوسه سیم و زر دهد
[B][M1]ز اشک‌ چشم و زردی‌ رخسار، او را سیم و زر
[M2]هرچه افزونتر دهم‌، او بوسه افزونتر دهد
[B][M1]گرنه او گوهرفروش است از لب و دندان‌، چرا
[M2]گه مرا مرجان فروشد گه مرا گوهر دهد
[B][M1]گر ندارد لعل او شیرینی شکر، چرا
[M2]چو بخائی لعل او شیرینی شکر دهد
[B][M1]ور ندارد طرهٔ او بوی مشک‌تر، چرا
[M2]چون به بویی طرهٔ او بوی مشک تر دهد
[B][M1]مه گر آن آراسته‌منظر ببیند نیم شب
[M2]بوسه‌ها باید بر آن آراسته منظر دهد
[B][M1]چشم اوبا خنجرمژگان بریزد خون خلق
[M2]درکف مستی چنین‌، یارب که این خنجر دهد؟
[B][M1]گشت دلبر با دل من عاقبت نامهربان
[M2]کیست آنکو دل بدین نامهربان دلبر دهد
[B][M1]روز و شب بر رغم من دربر، دهد جای رقیب
[M2]چون من آیم در بر او جای من بر در دهد
[B][M1]نه مرا از ساعد سیمین خود بالین کند
[M2]نه مرا از طرهٔ مشکین خود بستر دهد
[B][M1]بوسه گرخواهم ازو نی رایگان بخشد به من
[M2]نی به پاداش مدیح حجهٔ داور دهد
[B][M1]سال‌ها خمیده پشت نیلگون چرخ بلند
[M2]تا مگر یک بوسه بر خاک در حیدر دهد
[B][M1]*‌
[M2]*
[B][M1]نیست با من همسر آن شاعر که بی کابین و عقد
[M2]بکر طبع خویش را هر دم به صد شوهر دهد
[B][M1]شاعر فحل خراسانم که در دریای نظم
[M2]طبع من کشتی فرستد فکر من لنگر دهد
[B][M1]گر معزی دیده بود این شعر من کی گفته بود
[M2]«‌چیست آن آبی که او را گونهٔ آذر دهد»
[A]
[B][M1]به هوش باشکه ایران تو را پیام دهد
[M2]ترا پیام به صد عز و احترام دهد
[B][M1]ترا چه گوید: گوید که خیر بینی اگر
[M2]به کار بندی پندی که باب و مام دهد
[B][M1]نسیم صبح که بر سرزمین ما گذرد
[M2]ز خاک پاک نیاکان‌، ترا سلام دهد
[B][M1]وز استخوان نیاکانت برگذشته بود
[M2]دم بهار که ازگل به گل پیام دهد
[B][M1]به یاد عشرت اجداد تست هر نوروز
[M2]که گل به طرف گلستان صلای عام دهد
[B][M1]تو پای‌بند زمینی و رشته‌ایست نهان
[M2]که با گذشته تو را ارتباط تام دهد
[B][M1]گذشته، پایه و بنیان حال و آینده است
[M2]سوابق است که هر شغل را نظام دهد
[B][M1]به کارنامهٔ پیشینیان نگر، بد و خوب
[M2]که تلخ کامیت آرد پدید وکام دهد
[B][M1]ز درس حکمت و آداب رفتگان مگسل
[M2]که این گسستگیت خواری مدام دهد
[B][M1]کسی که از پدران‌ ننگ‌ داشت‌ ناخلف است
[M2]که مرد را شرف باب و مام‌، نام دهد
[B][M1]نگویمت که به ستخوان خاک‌خورده بناز
[M2]عظام بالیه کی رتبت عصام دهد
[B][M1]به‌علم خویش بکن تکیه و به عزم درست
[M2]که علم و عزم‌، ترا عزت و مقام دهد
[B][M1]ولی ز سنت دیرین متاب رخ زیراک
[M2]به ملک‌، سنت دیرینه احتشام دهد
[B][M1]ز درس پارسی و تازی احتراز مکن
[M2]که این دو قوت ملی علی‌الدوام دهد
[B][M1]شعائر پدران و معارف اجداد
[M2]حیات و قدرت اقوام را قوام دهد
[B][M1]مباش غره به تقلید غربیان‌، که به شرق
[M2]اگر دهد، هنر شرقی احترام دهد
[B][M1]تو شرقیئی و به شرق اندرون کمالاتی است
[M2]ولی چه سودکه غربت فریب تام دهد
[B][M1]به‌هر صفت که برآیی برآی و شرقی باش
[M2]وگرنه دیو به صد قسمت انقسام دهد
[B][M1]ز غرب علم فراگیر و ده به معدهٔ شرق
[M2]که فعل هاضمه‌اش با تن انضمام دهد
[B][M1]به راه تست بسی دام‌های دانه‌نمای
[M2]کجاست مرد که از دانه فرق دام دهد
[B][M1]ز دام و دانه اگر نگذری محالست این
[M2]که روزگار ترا فرصت قیام دهد
[B][M1]پیام مام جگرخسته را ز جان بشنو
[M2]که پند و موعظه‌ات با صد اهتمام دهد
[B][M1]دو چشم‌ مام‌ وطن ز آفتاب و مه‌ سوی ماست
[M2]وزین دو دیده به ما کسوت و طعام دهد
[B][M1]ز چشم مام وطن خون چکد بر این آفاق
[M2]که سرخی شفقش جلوه صبح و شام دهد
[B][M1]به ما خطاب کند با دو دیدهٔ خونبار
[M2]که کیست آنکه به‌ من ‌خون‌ خویش‌ وام دهد
[B][M1]به روی سینه بپرورده‌ام جوانان را
[M2]که داد من ز شما نوخطان‌، کدام دهد؟
[B][M1]پس از زمانهٔ خسرو شد چو بیوه‌زنی
[M2]که هر کسیش نویدی گزاف و خام دهد
[B][M1]چه کودکان که بزادم دلیر و دانشمند
[M2]یکی نماند که ملک من انتظام دهد
[B][M1]اگر یکی به ره راست رفت‌، از پی او
[M2]کسی نیامد کان راه را دوام دهد
[B][M1]ز چنگ ظلم و ستبداد کس نرست که او
[M2]قراری از پی آسایش انام دهد
[B][M1]کنون ‌امید من ‌ای ‌نو خطان‌ به ‌سعی شماست
[M2]مگر که سعی شما داد من تمام دهد
[B][M1]ز چاک سینهٔ بشکافته به خنجر جهل
[M2]دل شکسته‌ام آوای انتقام دهد
[B][M1]الاکجاست جوانی ز نوخطان وطن
[M2]که در حمایت من وعدهٔ کرام دهد؟
[B][M1]کجاست‌آنکه‌به‌داروی عقل و مرهم عدل
[M2]جراحت دل خونینم التیام دهد
[B][M1]کنام شیران وبران شده است‌، بچهٔ شیر
[M2]کجاست کآمده آرایش کنام دهد؟
[B][M1]ز چنگ بی‌هنران برکشد زمام امور
[M2]به دست مردم صاحب هنر، زمام دهد
[B][M1]کجاست آنکه جوانمردی و فضیلت را
[M2]به یاد مردم درماندهٔ عوام دهد
[B][M1]کجاست مرد جوانمرد و خواستار شرف
[M2]که‌ سود خویش‌ زکف بهر سود عام‌ دهد؟
[B][M1]کجاست‌ مرد، که شمشیر دادخواهی را
[M2]ز قلب ظالم بیدادگر نیام دهد؟
[B][M1]کجاست حزبی از آزادگان که چون پدران
[M2]ز خصم‌،‌ جان‌ بستاند به‌ دوست‌،‌ جام‌ دهد؟
[B][M1]وطن به چنگ لئام است‌، کو خردمندی
[M2]که درس فضل و شرافت‌، بدین لئام دهد
[B][M1]به جهد، پایهٔ حزبی شریف و پاک نهد
[M2]به مشت‌، پاسخ مشتی فضول و خام دهد
[A]
[B][M1]شمسهٔ ملک سخن را تا افول آمد پدید
[M2]جامهٔ شب شد سیاه و دیده مه شد سپید
[B][M1]چون صبوری آسمان دیگر نبیند در زمین
[M2]زان که چون او در زمانه دیدهٔ گردون ندید
[B][M1]ماتم او دکهٔ فضل و ادب را در ببست
[M2]وز غم او رخنه درکاخ هنر آمد پدید
[B][M1]زان که درکاخ هنر بودی وجود او عماد
[M2]دکه فضل و ادب را نیز شخص اوکلید
[B][M1]ای دپغ از آن ضمیر پیر و آن طبع جوان
[M2]کزجفای چرخ خاک تیره را مسکن گزید
[B][M1]آن که بودی در بر نظمش زبان نطق لال
[M2]وآن که گشتی در ره نثرش دل دانا بلید
[B][M1]کام جان را بودگفتارش همه شهد وشکر
[M2]گوش دل را بود اشعارش همه در نضید
[B][M1]رونق بازار شعر از این عزا در هم شکست
[M2]قامت اهل سخن یکسر از این ماتم خمید
[B][M1]خامه‌درسوکش‌زبان‌ببرید واندرخون‌نشست
[M2]نامه از مرگش سیه پوشید و پیراهن درید
[B][M1]سر به درگاه رضا بنهاد از روی رضا
[M2]با دل دانا و رای روشن و بخت سعید
[B][M1]خواست تا پور دل‌افگارش بهار داغدار
[M2]مصرعی گوید پی تاربخ آن فحل وحید
[B][M1]هاتفی از بقعه ناگه سر برآورد و سرود
[M2]مرصبوری را به این درگه بود روی امید
[A]
[B][M1]خرد را عجب آید از این نبید
[M2]وز آنکو به نبیدش دل آرمید
[B][M1]می از تن بزداید توان و هوش
[M2]فراوان ضرر است اندرین نبید
[B][M1]در آغاز، عروسی بود نکو
[M2]به فرجام‌، عجوزی شود پلید
[B][M1]خدایی که به خیر آفرید خلق
[M2]شرانگیزتر از می نیافرید
[B][M1]بسا سرو بلندا که کرد پست
[M2]بسا جان گرامی که بشکرید
[B][M1]بسا مرد شریفا که می بخورد
[M2]پلیدی به جهان درپراکنید
[A]
[B][M1]نوروز و اورمزد و مه فرودین رسید
[M2]خورشید از نشیب سوی اوج سر کشید
[B][M1]سال هزار و سیصد و هشت از میان برفت
[M2]سال هزار و سیصد و نه از کران رسید
[B][M1]سالی دگر ز عمر من و تو به باد شد
[M2]بگذشت هرچه بود، اگر تلخ اگر لذیذ
[B][M1]بگذشت بر توانگر و درویش هرچه بود
[M2]از عیش و تلخ‌کامی، وز بیم و از امید
[B][M1]ظالم نبرد سود، که یک سال ظلم کرد
[M2]مظلوم هم بزیست که سالی جفا کشید
[B][M1]لوحی است در زمانه که در وی فرشته‌ای
[M2]بنمود نقش هرچه ز خلق زمانه دید
[B][M1]این لوح در درون دل مرد پارساست
[M2]وان گنج بسته راست زبان و خرد کلید
[B][M1]جام جم است صفحهٔ تاریخ روزگا‌ر
[M2]مانده به یادگار، ز دوران جمشید
[B][M1]آنجا خط مُزوّر ناید همی به کار
[M2]کایزد ورا ز راستی و پاکی آفرید
[B][M1]خوب و بد آنچه هست‌، نویسند اندرو
[M2]بی گیر و دار منهی و اشراف و بازدید
[B][M1]تقویم کهنه‌ایست جهنده جهان که هست
[M2]چندین هزار قرن ز هر جدولش پدید
[B][M1]هرچند کهنه است‌، به هر سال نو شود
[M2]کهنه ‌بدین نوی به جهان گوش کی شنید
[B][M1]هست اندر آن حدیث برهما و زردهشت
[M2]هست اندر آن نشان اوستا و ریک وید
[B][M1]گوید حدیث قارون و افسانهٔ مسیح
[M2]کاین رنج برد و آن دگری گنج آکنید
[B][M1]عیسی چه بد؟ مروت و قانون چه بود؟ حرص
[M2]کاین‌ در زمین فروشد و آن به آسمان پرید
[B][M1]کشت ارشمید را سپه مرسلوس لیک
[M2]شد مرسلوس فانی و باقیست ارشمید
[B][M1]چون عاقبت برفت بباید ازین سرای
[M2]آزاده مرد آن که چنان رفت کان سزید
[B][M1]دردا گر از نهیب تو آهی ز سینه خاست
[M2]غبنا گر از جفای تو اشکی به ‌ره چکید
[B][M1]بستر گر از توگردی بر خاطری نشست
[M2]برکش گر ازتو خاری در ناخنی خلید
[B][M1]چین جبین خادم و دربان عقوبتیست
[M2]کز وی عذار دلکش مخدوم پژمرید
[B][M1]کی شد زمانه خامش‌، اگر دعویئی نکرد
[M2]کی خفت شیرشرزه‌، که مژگان بخوابنید
[B][M1]محنت فرارسد چو ز حد بگذرد غرور
[M2]سستی فزون شود چو ز حد بگذرد نبید
[B][M1]یادآر از آن بلای زمستان که دست ابر
[M2]ازبرف و یخ به گیتی نطعی بگسترید
[B][M1]دژخیم‌وار بر زبر نطع او به خشم
[M2]آن زاغ بر جنازهٔ گل‌ها همی چمید
[B][M1]واینک نگاه کن که ز اعجاز نامیه
[M2]جانی دگر به پیکر اشجار بردمید
[B][M1]آن لاله بر مثال یکی خیل نیزه‌دار
[M2]از دشت بردمید و به کهسار بر دوید
[B][M1]آزاده بود سوسن‌، گردن کشید از آن
[M2]نرگس که بود خودبین‌، پشتش فرو خمید
[B][M1]بنگر بدان بنفشه که گویی فتاده است
[M2]پروانه‌ای مرصع اندر میان خوید
[B][M1]گویی که ارغوان را ز آسیب بید برگ
[M2]زخمی به سر رسید و براندام خون چکید
[B][M1]وآن سنبل کبو نگر کز میان کشت
[M2]با سنبل سپید به یک جای بشکفید
[B][M1]چون پارهای ابر رده بسته بر هوا
[M2]وندر میانش جای به جای آسمان پدید
[B][M1]یاس سپید هست، اگر نیست یاسمین
[M2]خیری زرد هست‌، اگرنیست شنبلید
[B][M1]وین جلوه‌ها فرو گسلد چون خدنگ مهر
[M2]از چله یه کمان مه تیر سرکشید
[B][M1]نه ضیمران بماند و آن مطرف کبود 
[M2]نه یاسمین بماند و آن صدرهٔ سپید
[B][M1]آن گاه مرد رزبان لعل عنب گزد
[M2]چون ‌باغبان ز حسرت‌، انگشت ‌و لب گزید
[B][M1]هان ای پسر به پند پدر دل سپار کاو
[M2]این گوهرگران را با نقد جان خرید
[B][M1]ده گوش با نصیحت استاد، ورنه چرخ
[M2]گوشت به تیغ مکر بخواهد همی برید
[B][M1]هرکس به پند مشفق یک‌ رنگ داد گوش
[M2]گل‌های رنگ رنگ ز شاخ مراد چید
[B][M1]من‌ خود به کودکی چو تو نشنیدم ‌این ‌حدیث
[M2]تا دست روزگار گریبان من درید
[B][M1]پند پدر شنیدم و گفتم ملامت است
[M2]زینرو از آزمایش آن طبع سر کشید
[B][M1]وانگاه روزگار مرا در نشاند پیش
[M2]یک‌دم ز درس و پند و نصیحت نیارمید
[B][M1]چل سال درس خواندم در نزد روزگار
[M2]تا گشت روز من سیه و موی من سپید
[B][M1]چندی کتاب خواندم و چندی معاینه
[M2]دیدم خرام گیتی از وعد و از نوید
[B][M1]بخشی ز پندهای پدر شد درست‌، لیک
[M2]بسیار از آن بماند که پیری فرا رسید
[B][M1]دیدم که پندهای پدر نقد عمر بود
[M2]کان مهربان به طرح به من بر پراکنید
[B][M1]این عمرها به تجربت ماکفاف نیست
[M2]ناداشته به تجربت دیگران امید
[B][M1]خوش آن که در صباوت قدر پدر شناخت
[M2]شاد آنکه در جوانی پند پدر شنید
[A]
[B][M1]شب خرگه سیه زد و در وی بیارمید
[M2]وز هر کرانه دامن خرگه فروکشید
[B][M1]روز از برون خیمه در استاد و جابجای
[M2]آن سقف خیمه‌اش را عمداً بسوزنید
[B][M1]گفتی کسی به روی یکی ژرف آبگیر
[M2]سیصد هزار نرگس شهلا پراکنید
[B][M1]یارب کجاست آنکه چو شب در چکد به ‌جام
[M2]گویی به جام‌، اختر ناهید درچکید
[B][M1]چون پر کنی بلور و بداری به پیش چشم
[M2]گویی در آفتاب گل سرخ بشکفید
[B][M1]همبوی بید مشگست اما نه بیدمشگ
[M2]همرنگ سرخ بید است اما نه سرخ بید
[B][M1]آن می که ناچشیده هنوز، از میان جام
[M2]چون فکر شد به مغز و چو گرمی به خون دوید
[B][M1]گر پر وی نبستی زنجیرهٔ حباب
[M2]از لطف‌، می ز جام همی خواستی پرید
[B][M1]زو هر جبان دلیر و بدو هر سقیم به
[M2]زو هر ملول شاد و بدو هر خورش لذیذ
[B][M1]بر نودمیده خوید بخوردم یکی شراب
[M2]خوشا شراب خوردن بر نودمیده خوید
[B][M1]از شیشه تافت پرتو می ساعتی به مرز
[M2]نیرو گرفت خوید و به زانوی من رسید
[B][M1]گویم یکی حدیث به وصف شب و شراب
[M2]وصف شب و شراب ز من بایدت شنید
[B][M1]دوشینه خفته بودم در باغ نیم‌شب
[M2]کامد خمار منکر و خوابم ز سر پرید
[B][M1]کردم نگاه و دیدم خیل ستارگان
[M2]بر آسمان شکفته چو بر دشت‌، شنبلید
[B][M1]رفتم سوی کریچه که قفل خمار را
[M2]از شیشهٔ نبید به چنگ آورم کلید
[B][M1]در شیشهٔ نبید فروغی نیافتم
[M2]گفتی نبوده است درو هیچگه نبید
[B][M1]از خانه تافتم سوی دکان میفروش
[M2]کزوی مگر توانم یک شیشه می خرید
[B][M1]رفتم درست تا به سرکوی گبرکان
[M2]ناگه سپیده دیدم کز کوه بردمید
[B][M1]نزدیک دکه رفتم ناگه فروغ صبح
[M2]برزد چنان که پردهٔ ظلمت فرو درید
[B][M1]در کوفتم به ستی و آواز دادمش
[M2]چندان که پیر دهقان از خواب خوش جهید
[B][M1]بگشود لرز لرزان در وز نهیب من
[M2]گفتی همی که خواست رگ جانش بگسلید
[B][M1]گفت ار به حسبت آمده‌ای اندر آی‌، لیک
[M2]بیگاه چون تو محسب سهم کس ندید!
[B][M1]گفتم که باده‌خوارم‌، نی مرد حسبتم
[M2]ایزد مرا نه از قبل حسبت آفرید
[B][M1]صبحست می بیار که مغز از فروغ می
[M2]روشن شود چو غرهٔ صبح از فروغ شید
[B][M1]دهقان از این حدیث به من بردرید چشم
[M2]وانگاه چون پلنگ یکی نعره برکشید
[B][M1]گفتا که خواب من ببریدی به نیم‌شب
[M2]ای می‌پرست عیار ای شبرو پلید
[B][M1]گفتم مساز عشوه که اینک فروغ روز
[M2]پیش دکانت مطرف زربفت کسترید
[B][M1]گفت این نه نور روز است این زان قنینه‌هاست
[M2]کاستاد شامگاهان پیش بساط چید
[B][M1]گفت این و خشمناک یکی پردهٔ ستبر
[M2]ناگاه در برابر دکان فرو هلید
[B][M1]صبحی تمام بود و چو آن پرده برفتاد
[M2]در حال شب درآمد و استاره شد پدید
[B][M1]وانگه به جام ریخت از آن زرد مشکبوی
[M2]گفتی درون جام گل زعفران دمید
[B][M1]گر زور می نبود کس از خواب نیم‌شب
[M2]با زور اهرمم نتوانست جنبنید
[B][M1]گر قوت شراب بدید و حیلتش
[M2]گرد حیل نگشتی پیوسته ارشمید
[B][M1]باشد بهار بندهٔ آن شاعری که گفت
[M2]«‌رز را خدای از قبل شادی آفرید»
[B][M1]من این قصیده گفتم تا ارمغان برم
[M2]نزدیک آنکه هست درش کعبهٔ امید
[B][M1]دانا عزیز شد که چنو حامیئی گرفت
[M2]دانش بزرگ شدکه چنو مامنی گزید
[B][M1]بس شاه و شاهزاده کِم از روی احترام
[M2]بنشاخت لیک قلب من از صحبتش کفید
[B][M1]بس میر و بس وزیر کِم از طبع چاپلوس
[M2]بنواخت لیک خوی حسودش مراگزید
[B][M1]هرگز نشد ز داهیهٔ دهر تلخ کام
[M2]آن فاضلی که چاشنی مهر او چشید
[B][M1]ای خواجهٔ کریم‌! برآمد زمانه‌ای
[M2]کز هجر حضرت تو دل اندر برم تپید
[B][M1]دژخیم دهر دیدهٔ آمال من به عنف
[M2]بربست و گوش خویش به سیماب آکنید
[B][M1]در باغ دهر تازه گلی بودم ای دریغ
[M2]کم دهر ناشکفته ز شاخ مراد چید
[B][M1]هر نوگلی که از سر کلکم شکفته گشت
[M2]در حال خار گشت و به پای دلم خلید
[B][M1]نام نکو فروخت کسی کاو مرا فروخت
[M2]نام نکو خریدکسی کاو مرا خرید
[B][M1]پستان مام و سفرهٔ بابست اصل مرد
[M2]آن منج گم شودکه گل ناروا مکید
[B][M1]بذر هنر به مرز امل کشتم ای دریغ
[M2]کم داس دهرکشتهٔ آمال بدروید
[B][M1]چون روزگار سفله ندانست قدر من
[M2]کس را چه انتظار ازو بایدی کشید
[B][M1]شد بی‌تو یاوه دست وزارت که درخور است
[M2]انگشتری جم را انگشت جمشید
[B][M1]نشکفت اگر زمانهٔ جانی ترا نخواست
[M2]دارم عجب که با تو چگونه بیارمید
[B][M1]دیریست کاین زمانهٔ بدخوی سفله‌طبع
[M2]با سفلگان چمید و ز آزادگان رمید
[B][M1]اصل تناسب است یکی اصل استوار
[M2]نتوان به جهد با منش این جهان چخید
[B][M1]آزادمردی و خرد و پاکی نیت
[M2]با بدخویی و ددمنشی توأمان که دید
[B][M1]چندی ز روی حیف درخشنده گوهری
[M2]در پارگین شغل و عمل با خزف چمید
[B][M1]منت خدای راکه به فرجام رسته گشت
[M2]این گوهر شریف از آن ورطهٔ پلید
[B][M1]دامان ما اگرچه شد آلودهٔ نیاز
[M2]لیکن وجود پاک تو ز آلودگی رهید
[B][M1]بر آن کتاب‌ها که بماند از تو یادگار
[M2]خواهند جاودان زه و احسنت گسترید
[B][M1]غرمی‌ رمنده بود مرا طبع و این شگفت
[M2]کاندر بسیط مهر تو به آسودگی چرید
[B][M1]زین دست شعر گفت نیارند شاعران
[M2]کز خشک‌بید، بوی نخیزد چو مشک بید
[A]
[B][M1]نخلی که قد افراشت به پستی نگراید
[M2]شاخی که خم آورد دگر راست نیاید
[B][M1]ملکی که کهن گشت دگر تازه نگردد
[M2]چون پیر شود مرد، دگر دیر نپاید
[B][M1]فرصت‌مده از دست‌چو وقتی‌به کف افتاد
[M2]کاین مادر اقبال همه ساله نزاید
[B][M1]با همت و با عزم قوی ملک نگهدار
[M2]کز دغدغه و سستی کاری نگشاید
[B][M1]گر منزلتی خواهی با قلب قوی خواه
[M2]کز نرم‌دلی قیمت مردم نفزاید
[B][M1]با عقل مردد نتوان رست ز غوغا
[M2]اینجاست که دیوانگیئی نیز بباید
[B][M1]یا مرگ رسد ناگه و آسوده شود مرد
[M2]یا کام دل از شاهد مقصود برآید
[B][M1]راه عمل این است بگویید ملک را
[M2]تا جز سوی این ره، سوی دیگر نگراید
[B][M1]یاران موافق را آزرده نسازد
[M2]خصمان منافق را چیره ننماید
[A]
[B][M1]بهارا بهل تا گیاهی برآید
[M2]درخشی ز ابر سیاهی برآید
[B][M1]درین تیرگی صبر کن شام غم را
[M2]که از دامن شرق ماهی برآید
[B][M1]بمان تا درین ژرف یخ‌زار تیره
[M2]به نیروی خورشید راهی برآید
[B][M1]وطن چاهسار است و بند عزیزان
[M2]بمان تا عزیزی ز چاهی برآید
[B][M1]درین داوری مهل ده مدعی را
[M2]که فردا به محضرگواهی برآید
[B][M1]به بیداد بدخواه امروز سرکن
[M2]که روز دگر دادخواهی برآید
[B][M1]برون آید از آستین دست قدرت
[M2]طبیعت هم از اشتباهی برآید
[B][M1]برین خاک‌، تیغ دلیری بجنبد
[M2]وزین دشت‌، گرد سپاهی برآید
[B][M1]گدایان بمیرند و این سفله مردم
[M2]که برپشت زین پادشاهی برآید
[B][M1]نگاهی کند شه به حال رعیت
[M2]همه کام‌ها از نگاهی برآید
[B][M1]ز دست کس ار هیچ ناید صوابی
[M2]بهل تا ز دستی گناهی برآید
[B][M1]مگر از گناهی بلایی بخیزد
[M2]مگر از بلایی رفاهی برآید
[B][M1]مگر از میان بلاگرمگاهی
[M2]ز حلقوم مظلوم آهی برآید
[B][M1]مگر ز آه مظلوم گردی بخیزد
[M2]وزآن گرد صاحب کلاهی برآید
[A]
[B][M1]ای معشر خودخواه منافق به چه کارید؟
[M2]جزکشتن یاران موافق به چه کارید؟
[B][M1]ای جز ز عناد و حسد و تهمت و آزار
[M2]بگسسته دل از جمله علایق به چه کارید؟
[B][M1]ای راست به مانند غراب و بچه خویش
[M2]بر فکر بد خود شده عاشق‌، به چه کارید؟
[B][M1]ای بر سر هر ره که رود جانب مقصود
[M2]گرد آمده و ساخته عایق به چه کارید؟
[B][M1]ای خنجری از تهمت و دشنام کشیده
[M2]یکسر زده بر قلب خلایق‌، به چه کارید؟
[B][M1]ای در طلب کیفر سارق به تکاپوی
[M2]وانگه‌شده هم کیسهٔ سارق‌، به چه کارید؟
[B][M1]ای از پی ویرانی یک قوم موافق
[M2]پر داده به اقوام منافق‌، به چه کارید؟
[B][M1]ای در چمن ملی و در باغ سیاسی
[M2]خودروی و سیه‌دل چو شقایق‌، به چه کارید؟
[B][M1]ای دامن خود کرده پر از خاک و فشانده
[M2]بر فرق خود و چشم حقایق‌، به چه کارید؟
[B][M1]ایران به دم کام نهنگست‌، خدا را
[M2]ای خصم وطن را شده سائق‌، به چه کارید؟
[B][M1]بیچاره وطن در دم نزعست‌، دریغا!
[M2]ای مرگ وطن را شده شایق‌، به چه کارید؟
[A]
[B][M1]شکر خداکه دوره غربت بسر رسید
[M2]رنج سفرگذشت و نعیم حضر رسید
[B][M1]روزی که رخت‌بستم‌از ایران سوی فرنگ
[M2]پنداشتم که عهد عقوبت بسر رسید
[B][M1]گفتم زمان خرقه تهی کردنست‌، خیز
[M2]رخت سفر ببند که وقت سفر رسید
[B][M1]اینک خدنگ حادثه از سینه برگذشت
[M2]وآسیب زخم آن به میان جگر رسید
[B][M1]دست از جهان بشوی و جهانی دگر بجوی
[M2]شاد آنکه زبن جهان به جهان دگررسید
[B][M1]لیکن قضا نبود، تو گفتی در این جهان
[M2]سهم بلابه بنده فزون زبن قدررسید
[B][M1]فرمان بازگشت به روح رمیده رفت
[M2]پروانهٔ بقا به تن محتضررسید
[B][M1]دستوری خلاصم از این زندگی نداد
[M2]آن کس که جان ازو به تن جانور رسید
[B][M1]جان به لب رسیده سوی سینه بازگشت
[M2]در چشم وگوش مژدهٔ سمع و بصررسید
[B][M1]شد منقطع هزینه دورعلاج من
[M2]زبن صرفه‌جوبی سره‌دولت به‌زر رسید
[B][M1]بویحیی ار برفت حکیمی به‌جای ماند
[M2]وآی ارگدا به دولت و اقبال و فر رسید
[B][M1]بالجمله رفت سالی و شش ماه بر فزون
[M2]کاندر سویش، لطف حقم راهبر رسید
[B][M1]بسیار صبرکردم و بسیار بردم رنج
[M2]تا درپناه صبر، نوید ظفر رسید
[B][M1]بشتافتم به خانه و در بستر اوفتاد
[M2]کزرنج ره براین تن نالان ضرر رسید
[B][M1]یک مه فزون بودکه هم اغوش بسترم
[M2]وامروز به شدم که ز «‌فرخ‌» خبر رسید
[B][M1]محمود اوستاد سخن آن که صیت او
[M2]از خاوران گذشته سوی باختر رسید
[B][M1]روح جواهری به جنان شادباد ازآنک
[M2]او را پسر چو فرخ فرخ سیر رسید
[B][M1]شاد این پسرکه پرورش از آن پدرگرفت
[M2]شاد آن پدرکه از عقبش این پسر رسید
[B][M1]دانشوران ز فضل و هنر بهره می‌برند
[M2]وز او هزار بهره به فضل و هنر رسید
[B][M1]کرد از بهار دعوت‌، فرخ به شهر خویش
[M2]در تیر مه که تیل میان سرخ دررسید 
[B][M1]آباد باد خاک خراسان که هر مهی
[M2]نعمت در او ز ماه دگر بیشتر رسید
[B][M1]سرسبز باد تیل میان سرخ او، کز آن
[M2]خجلت به زعفران و گلاب و شکر رسید
[B][M1]نالانم ای رفیق و هراسانم از سفر
[M2]خاصه که ناتوانیم از این سفر رسید
[B][M1]ارجو که تندرست ببینم رخ ترا
[M2]کز روی فرخ توام اقبال و فر رسید
[B][M1]گفتم جواب چامهٔ «‌فرخ‌» که گفته است
[M2]«‌از دستگاه رادیو دوش این خبر رسید»
[A]
[B][M1]کشور ایران ز عدل شاه مظفر
[M2]رونقی از نوگرفت و زینتی از سر
[B][M1]عدل ملک ملک را فزود و بیاراست
[M2]روزافزون باد عدل شاه مظفر
[B][M1]پادشاه دادگر مظفر دین شاه
[M2]خسرو روشن‌دل عدالت‌گستر
[B][M1]کرد به‌نام ایزد این ملک سره کاری
[M2]تا سره گردید کار کشور و لشکر
[B][M1]انجمن عدل را به ملک بیاراست
[M2]دست ستم را ببست وپای ستمگر
[B][M1]مجلسی آراست کاندرو ز همه ملک
[M2]انجمن آیند بخردان هنرور
[B][M1]خواست به هم اتحاد دولت و ملت
[M2]تا بنمایند خیر ملک وی از شر
[B][M1]کشور آباد شد به نیروی ملت
[M2]ملت منصور شد به یاری کشور
[B][M1]یاری داور به عدل شاه قرین شد
[M2]دولت و ملت از آن شدند توانگر
[B][M1]گوئی ناید همی ز دست تهی کار
[M2]آری در این سخن به خردی منگر
[B][M1]مردی کز نیروی دو دست برومند
[M2]بازگشاید هزار سد سکندر
[B][M1]زان دو یکی را اگر ببندی بر پشت
[M2]مرد به یک دست عاجز آید و مضطر
[B][M1]دولت و ملت دودست و بازوی‌ شاهند
[M2]شاه مر این هر دو را گرامی پیکر
[B][M1]یک به دگر کارها همی بگشایند
[M2]گر نشکیبد یکی ز یاری دیگر
[B][M1]دولت و ملت چو هر دو دست به‌هم داد
[M2]پای به دامن کشد عدوی سبکسر
[B][M1]دولت و دین هر دو توأمند ولیکن
[M2]این دو پسر راست عدل و قانون مادر
[B][M1]مادر باید که پرورد پسر خویش
[M2]قانون باید که ملک یابد زیور
[B][M1]ملک تبه گردد از تطاول سلطان
[M2]دهکده ویران شود ز جور کدیور
[B][M1]ملکی کاو راست عدل و قانون در دست
[M2]سر بفرازد همی به برج دوپیکر
[B][M1]راست چنان چون بزرگ کشور ایران
[M2]کاین همه دارد ز فر شاه فلک‌فر
[B][M1]نیست‌ شگفتی گر این‌چنین بود این ملک
[M2]دست به دندان مخای و بیهده مگذر
[B][M1]بنگرکاین ملک باستانی از آغاز
[M2]جایگه عدل و داد بود و نه زیدر
[B][M1]ملک کیومرث بود و کشور جمشید
[M2]جای منوچهر بود و بنگه نوذر
[B][M1]این بود آن کشوری که داد به کاوس
[M2]طوق و نگین و سریر و یاره و افسر
[B][M1]طوس سپهبد درو فراشته رایت
[M2]رستم دستان در او گماشته لشکر
[B][M1]نامهٔ هریک بخوان و کردهٔ هریک
[M2]وین سخنان مرا به بازی مشمر
[B][M1]زاد پیمبر به گاه دولت کسری
[M2]فخر همی کرد ازین قضیه پیمبر
[B][M1]گفت بزادم به عهد خسرو عادل
[M2]بنگر کاین گفته خود چه دارد در بر
[B][M1]مدحت نوشیروان نگفته بدین قول
[M2]بلکه نبی عدل راست مدحت گستر
[B][M1]تا که شوند این ملوک دولت اسلام
[M2]زبن سخن او به عدل‌، قاصد و رهبر
[B][M1]شکر خداوند را که خسرو ایران
[M2]نیک نیوشید این کلام مشهر
[B][M1]منظری از عدل بس بلند برافراشت
[M2]ظلم درافتاد از آن فراشته منظر
[B][M1]عدل انوشیروان اگر نشنودی
[M2]روروبکره ببین به نامه ودفتر
[B][M1]وانگه بنگر به عدل این ملک راد
[M2]عدل انوشیروان به یاد میاور
[B][M1]احسنت ای پادشاه مملکت‌آرای
[M2]احسنت ای خسرو رعیت‌پرور
[B][M1]تو غم مردم همی خوری به شب و روز
[M2]غمخور توکیست‌؟ پادشاه گروگر
[B][M1]ملک تو شاها یکی عروس نکوروست
[M2]کاو را جز عدل و داد نبود شوهر
[B][M1]یکچند این خوبرو عروس نوآئین
[M2]داشت به سربریکی پلاسین معجر
[B][M1]عدل تو با دیبه و پرند ملون
[M2]آمد و برداشت این پلاس مقیر
[B][M1]لیک دریغا که روزگار بنگذاشت
[M2]کزتو رسد ملک را طرازی دیگر
[B][M1]بر سر و بر افسر تو خاک فرو بیخت
[M2]این فلک باژگون که خاکش بر سر
[B][M1]مویه کند بر تو خسروانی دیهیم
[M2]ناله کند بر تو شهریاری افسر
[B][M1]اخترت از آسمان ملک برون شد
[M2]از ستم آسمان و کینهٔ اختر
[B][M1]بودی یک‌چندگاه غمخور این خلق
[M2]رفتی و زینان یکی نبردی غمخور
[B][M1]بر تو مقدر بد این قضا ز خداوند
[M2]کس نچخیده است با قضای مقدر
[B][M1]ملک بماندی و زی بهشت براندی
[M2]ملک چرا ماندی ای بهشتی منظر
[B][M1]کاخی از عدل برنهادی و آنگاه
[M2]تفت براندی ازین کهن شده معبر
[B][M1]قومی بینم به سوکواری‌ات ای شاه
[M2]جامه ز غم کرده چاک و دیده ز خون تر
[B][M1]رفتی و پور تو شد برین گره خلق
[M2]بارخدای و امیر و سید و سرور
[B][M1]ماه اگر شد نهان عیان شد خورشید
[M2]دریا گر شد فرو برآمد گوهر
[B][M1]شاها اینک توئی نشسته بر اورنگ
[M2]بر اثر آن خدایگان مظفر
[B][M1]داد همی ده که دادگر ملکان را
[M2]ایزد پاداش داد خواهد بی مر
[B][M1]یاور شو خلق را به داد، به دنیا
[M2]کرت به عقبی خدای باید یاور
[B][M1]محضرکنکاش محضری‌ست همایون
[M2]فر و بهی جوی ازین همایون محضر
[B][M1]ملک پدر را ز عدل و دادکن آباد
[M2]ای به تو ملک پدر پسنده و درخور
[B][M1]شاها دانی که ملک ایران زین پیش
[M2]بود چوآراسته یکی شجرتر
[B][M1]بود به گردش ز عدل کنده یکی جوی
[M2]آبی دروی روان به طعم چو شکر
[B][M1]زان پس چیدند ازو بسی بر امید
[M2]بردهد آری چو شد درخت تناور
[B][M1]شاخه کشید این درخت تا گه کسری
[M2]وانگاه از چرخ خواست کردن سر بر
[B][M1]زان پس گه گاهی این درخت برومند
[M2]خسته همی شد زتیشهٔ فتن وشر
[B][M1]تاکه درین زشت روزگا‌ر ستردند
[M2]جور و ستبداد، شاخ و برگش یکسر
[B][M1]چندان کز آنکشن درخت به‌جا ماند
[M2]شاخی فرسوده وشکسته و لاغر
[B][M1]وآنگه آسیب تندباد حوادث
[M2]خواست فکندنش ناگهان ز بن اندر
[B][M1]کامد فرخنده باغبانی پیروز
[M2]ناگه و آورد آب رفته به فرغر
[B][M1]آبی انگیخته ز چشمه حیوان
[M2]آبی آمیخته به شربت کوثر
[B][M1]آبی بر باد داده خرمن بیداد
[M2]آبی آتش زده به کشت ستمگر
[B][M1]آبی عدلش به‌نام خوانده خردمند
[M2]آبی آزادیش ستوده هشیور
[B][M1]آبی از رهگذار دانش وبینش
[M2]برد سوی آن درخت دهقان‌پرور
[B][M1]آب‌روان کرد و خود برفت‌و از این نخل
[M2]شاخی و برگی دمید ناقص و ابتر
[B][M1]آب ازو برمگیر گرش بباید
[M2]شاخ برومند و برگ خرم و اخضر
[B][M1]آب همی ده به کشور ازکرم و داد
[M2]وآتش برزن به دشمن از دم خنجر
[B][M1]جانب خاور هم ازکرم نظری کن
[M2]ای ز تو فر و بهای خسرو خاور
[B][M1]نشگفت ار به شوند از نظرتو
[M2]کز نظر آفتاب سنگ شود زر
[B][M1]سوی خبوشان یکی ببین که نیوشی
[M2]نالهٔ چندین هزار مادر و دختر
[B][M1]بنگر تا مستمند وگریان بینی
[M2]شوهر و زن را به فرقت زن و شوهر
[B][M1]گفت حکیم این گره نهال خدایند
[M2]واستم استمگران چو بادی صرصر
[B][M1]تا به‌هم اندر نیوفتند و نخوشند
[M2]یک نظر ای باغبان بر ایشان بگمر
[B][M1]بگمر چندی نظر بر ایشان و آنگاه
[M2]میوهٔ شیرین چن وشکوفهٔ احمر
[B][M1]ملک درختیست نغز و ربشه او عدل
[M2]ربشه قوی دارکز درخت چنی بر
[B][M1]شاه کجا سوی عدل و دادگراید
[M2]بازگراید بدو عنایت داور
[B][M1]گوید الملک لایدوم مع الظلم
[M2]آنکه خدایش بسی ستوده ز هر در
[B][M1]قول پیمبر به کار بند و میازار
[M2]خاطرمورضعیف وپشهٔ لاغر
[B][M1]عدل و سخا وتوان و دانش بگزین
[M2]تاکه جهانت شود دورویه مسخر
[B][M1]گفتم مدح توبا طریقی مطبوع
[M2]مرهمه را نیست این طربقه میسر
[B][M1]گرچه هم اندر غزل توانم گفتن
[M2]غمزهٔ مردم فریب وچشم فسونگر
[B][M1]لیک نگونم بویژه اکنون کز شعر
[M2]حکمت جویند نی گزاف وکر و فر
[B][M1]نشکفت ار حکمت آید از سخن من
[M2]کزسنگ آید همه زلال مقطر
[B][M1]*‌
[M2]*‌
[B][M1]اکنون ز امر خدایگان خراسان
[M2]راست بود محضری بدین بلد اندر
[B][M1]محضری آراسته ز عدل که پیشش
[M2]سطح سپهر محدب است مقعر
[B][M1]چون‌فلک‌است‌این‌خجسته‌مجلس عالی
[M2]دانشمندان در او فروزان اختر
[B][M1]دیر نمانده است کز خراسان شاها
[M2]سوی ری آیند بخردان هشیور
[B][M1]وزپی اصلاح ملک وفره خسرو
[M2]دانشمندان کنند آنجا محضر
[B][M1]ای ملک راد شادمانه همی زی
[M2]وی عدوی شاه رنج و درد همی بر
[B][M1]تاکه بود عدل برگزبده‌تر از ظلم
[M2]تاکه بود نفع خوشگواراتر از ضر
[B][M1]ملک تو آباد باد و جان تو خرسند
[M2]جسم تو بی‌رنج باد و عیش تو بی‌مر
[A]
[B][M1]بگریست ابر تیره به دشت اندر
[M2]وزکوه خاست خندهٔ کبک نر
[B][M1]خورشید زرد، چون کله دارا
[M2]ابر سیه‌، چو رایت اسکندر
[B][M1]بر فرق یاسمین کله خاقان
[M2]بر دوش نارون سلب قیصر
[B][M1]قمری به کام کرده یکی بربط
[M2]بلبل بنای برده یکی مزهر
[B][M1]نسرین به سر ببسته ز نو دستار
[M2]لاله به کف نهاده ز نو ساغر
[B][M1]نوروز فر خجسته فراز آمد
[M2]در موکبش بهار خوش دلبر
[B][M1]آن یک طراز مجلس وکاخ بزم
[M2]این‌یک طرازکلشن و دشت و در
[B][M1]آن بزم را طرازد چون کشمیر
[M2]این باغ را بسازد چون کشمر
[B][M1]هر بامداد باد برآید نرم
[M2]وز روی گل به لطف کشد معجر
[B][M1]خوی کرده گل‌، زشرم همی‌خندد
[M2]چون خوبرو عروس بر شوهر
[B][M1]بر خاربن بخندد سیصدگل
[M2]چون آفتاب سر زند از خاور
[B][M1]مانند کودکان که فرو خندند
[M2]آنگه کشان پذیره شود مادر
[B][M1]قارون هرآنچه کرد نهان در خاک
[M2]اکنون همی ز خاک برآرد سر
[B][M1]زمرد همی برآید از هامون
[M2]لولو همی بغلطد در فرغر
[B][M1]پاسی ز شب چو درگذرد گردد
[M2]باغ از شکوفه چون فلک از اختر
[B][M1]غران همی برآید ابر ازکوه
[M2]چون کوس برکشیده یکی لشکر
[B][M1]برف از ستیغ کوه فرو غلطد
[M2]هر صبح کآفتاب کشد خنجر
[B][M1]هرگه درخشی ازکه بدرخشد
[M2]وز بیم خویش ناله کند تندر
[B][M1]گوئی به روز رزم همی نالد
[M2]از بیم تیغ شاه‌، دل کافر
[B][M1]حیدر امیر بدر و شه صفین
[M2]دست خدا و بازوی پیغمبر
[A]
[B][M1]شاد شد دوش ز دیدار من آن ترک پسر
[M2]من ازبن شادکه او برده مه روزه به سر
[B][M1]من کمان کردم کز روزه تبه گردد و زار
[M2]آن رخ روشن وآن دولب چون لالهٔ تر
[B][M1]شکر یزدان را کان ماه نیازرده بسی
[M2]آری از روزه نیازارد رخشنده قمر
[B][M1]تاخت دوشینه سوی کوی پی دیدن ماه
[M2]وز پی دیدن او خلق نمودند حشر
[B][M1]چون مرا دید بخندید و بیامد بر من
[M2]تا بداده دو سر زلف و زده یک به دگر
[B][M1]گفتمش جانا زبن ییش به یک ماه فزون
[M2]چهره‌ای بود ترا روشن و خورشید اثر
[B][M1]خود چه بود اینکه دراین ماه تورا ییش آمد
[M2]چشم من برتو چنین روز مبیناد دگر
[B][M1]دو لب لعل تو پژمرده و افسرده چراست
[M2]حال چشم تو زحال لب تو سخت بتر
[B][M1]دورخان داری چون دو رخ من زرد و نژند
[M2]تو چو من عشق همی ورزی ای ترک مگر
[B][M1]من دل خویش به تو دادم و مهرم به تو بود
[M2]تو دل خویش بدادی به کدامین دلبر
[B][M1]بودی ای کاش دلی تاکه به جای دل تو
[M2]به کف دل بر تو دادم و گفتم که ببر
[B][M1]مر مرا خستگی چشم توکوبد به درست
[M2]که نکردستی یک ماه سوی باده نظر
[B][M1]گفت خیز اکنون تا هر دو به میخانه شویم
[M2]که حریفانش دی قفل گشودند ز در
[B][M1]گفتمش می نه به میخانه توان خورد کنون
[M2]زانکه ما را بود از محتسب شهر حذر
[B][M1]اندرین شهر کسی می به ملا نتوان خورد
[M2]که غلامان امیرند به هر کوی اندر
[A]
[B][M1]مرا داد گل پیشرس خبر
[M2]که نوروزرسد هفتهٔ دگر
[B][M1]مرا گفت گذر کن سوی شمال
[M2]که من نیز بدان‌جا کنم گذر
[B][M1]چو فارغ شوم از کار نیمروز
[M2]شتابم به سوی ملک باختر
[B][M1]به لشکرگه اسفندیار نیو
[M2]به دعوتگه زردشت نامور
[B][M1]ز من بخش بهر بوم و بر نوبد
[M2]ز من برسوی هر گلستان خبر
[B][M1]بگو تا نهلد آفتاب هیچ
[M2]ز آثار غم‌انگیز دی اثر
[B][M1]همان باد بروبد به کوه و دشت
[M2]خس و خار و پلیدی ز رهگذر
[B][M1]همان ابر فشاند به راه ما
[M2]گلاب خوش و مشگ و عبیرتر
[B][M1]بگو نرگس بیمار را که هان
[M2]ز یغمای زمستان مکن حذر
[B][M1]که از عدل من ایمن توان غنود
[M2]به هرگلشن‌، در زیر هر شجر
[B][M1]هم از راه به راهی توان گذشت
[M2]به سر بر طبق سیم و جام زر
[B][M1]کنون همره خرم بهار، من
[M2]کنم ازگل وسرو و سمن حشر
[B][M1]فراز آیم و سازم به باغ‌، بزم
[M2]گشایم ز نشاط و سرور در
[B][M1]بگو بلبل خاموش را که خیز
[M2]یکی منقبت نغزکن زبر
[B][M1]کزین پس به‌ دو سه هفته سرخ گل
[M2]رسد با رخ خوی کرده از سفر
[B][M1]بسان رخ زوار شاه طوس
[M2]رضا پاک سلیل پیامبر
[B][M1]مه برج رسالت که صیت اوست
[M2]چو مه پاک و چو خورشید مشتهر
[B][M1]اگر دنیویئی سوی او گرای
[M2]وگر اخرویئی سوی او گذر
[B][M1]که بر خوان عمیم ولایتش
[M2]نعیم دو جهانست ما حضر
[A]
[B][M1]به هوس بردم سی روز مه روزه بسر
[M2]که ‌یکی بوسه زنم بر لب ‌آن‌ ترک‌ پسر
[B][M1]خواهم اول ز دو نوشین لب او بوسهٔ عید
[M2]زان سپس خواهم ازو بوسهٔ سی روزدگر
[B][M1]ور مراگوید یک بوسه فزون می‌ندهم
[M2]بوسه‌زین بیش‌چه‌خواهی‌؟‌شوازین‌خانه‌بدر
[B][M1]اندرآن زلف زنم چنگ و فراز آورمش
[M2]من‌ زنم‌ بوسه و معشوق شود بوسه شمر
[B][M1]دوش بد فکر من این‌، تا بدمید اختر صبح
[M2]با دل شاد سوی دوست شدم راه سپر
[B][M1]دیدم از رنج مه روزه چنان گشته نژند
[M2]که بیازارد اگر خواهی گیریش ببر
[B][M1]از تف روزه نوان گشته چو یک‌ماهه هلال
[M2]آن قد دلکش وآن روی چو دو هفته قمر
[B][M1]گفت دانم که ز من بوسهٔ عیدی طلبی
[M2]بوسه‌را زین‌دولب خشک چه‌قدروچه‌خطر
[B][M1]روزه برمن زستم هرچه توانست بکرد
[M2]تا فرو خشکید این دو لب چون لالهٔ تر
[B][M1]منت ایزد را کاو از بر ما زود برفت
[M2]آه عشاق همانا که در او کرد اثر
[B][M1]خیز تا داد دل از باده ستانیم کنون
[M2]تا به کی باید کردن ز مه روزه حذر
[B][M1]گفتم ار باده خوری‌، باده مرا هست به دست
[M2]بیش از این در طلب باده بتا رنج مبر
[B][M1]حجره را از نو آراسته و ساخته‌ام
[M2]خیز کآماده کنم چنگ و دف و رامشگر
[B][M1]باده‌ای دوش خریدستم از باده فروش
[M2]پاک و روشن چو دل خسرو فرخنده گهر
[A]
[B][M1]مکن حدیث سکندر که اندرین کشور
[M2]«‌فسانه گشت وکهن شد حدیث اسکندر»
[B][M1]جوان چو آید باطل شود فسانهٔ پیر
[M2]عیان چو آید ویران شود بنای خبر
[B][M1]خبرگزافه بود گوش برگزافه منه
[M2]فسانه بافه بود در فسانه رنج مبر
[B][M1]خبر دهند که اسفندیار بر درگنگ
[M2]چگونه برد سپاه وچگونه راند حشر
[B][M1]چگونه برد خشایارشا سپه به اروپ
[M2]چگونه کرد از آن تنگنای بحر گذر
[B][M1]خبر دهند که از خرد کشور یونان
[M2]به آسیای کبیر اندر آمد اسکندر
[B][M1]هم او در اول یک کارزارکرد و سپس
[M2]براند در همه‌جا بی‌منازعی لشکر
[B][M1]به مغزش اندر بد پویه ی جهان گیری
[M2]به نفع خویش همی کرد کوشش بیمر
[B][M1]به خیر خویش همی کرد کارهای بزرگ
[M2]که نی رضای خدا بد در او نه خیر بشر
[B][M1]خبرنگاران نیز از فتوح ناپلئون
[M2]بسی دهند نشان و بسی دهند خبر
[B][M1]که خود به نمسه و ایتالیا چگونه گذشت
[M2]همان به مصر چه کرد آن امیر نام‌آور
[B][M1]چگونه راند سپه در بسیط خطه ی روس
[M2]به مسکو اندر بر خیره چون فکند شرر
[B][M1]ولیک جهد بناپارت و آن کشاکش نیز
[M2]به قصد پادشهی بود، نی به قصد دگر
[B][M1]چنانکه مجلس جمهور را ز بن برکند
[M2]به کام خوبش برآمد به تخت ملک اندر
[B][M1]چو بود کوشش او خاصه ی بزرگی او
[M2]حدیث او بنه از دست و فضل او مشمر
[B][M1]بنه ز دست حدیث سپاهدار اروپ
[M2]به سرگذشت سپهدار آسیا بنگر
[B][M1]ببین که این هنری مرد در زمانه چه کرد
[M2]ز جهد وکوشش وتدبیر وهوش و رای وفکر
[B][M1]چومرد رای فزونی به نفع خوبش کند
[M2]شگفت نیست اگر بر فلک فرازد سر
[B][M1]شگفتی و عجب آنجا است کافریده ی خاک
[M2]به رامش دگران چنگ در زند به خطر
[B][M1]به قصد خدمت ملت‌، به قصد یاری نوع
[M2]همی به خویش پسندد هزارگونه ضرر
[B][M1]بسان میر مظفر سپهبد اعظم
[M2]که آسمان فتوح است وآفتاب ظفر
[B][M1]اگر به منظرگوئی ستوده منظر او
[M2]نشان نیکی طبع است و پاکی مخبر
[B][M1]اگر به همت گوئی دلیل همت اوست
[M2]هرآنچه بینی و دیدی به سالیان اندر
[B][M1]اگر به دولت گوئی به نام دولت او
[M2]یکی ره طبرستان سپار ونعمت بر
[B][M1]به هرکه بنگری اندر شمال ایران شهر
[M2]همه به درگه میرند بنده و چاکر
[B][M1]ز جان و دل همه این میر را پدر خوانند
[M2]هزار تحسین بر این بزرگوار پدر
[B][M1]وگر ز اصل و گهر مرد را شرف خیزد
[M2]از او که باشد فرخنده‌تر به اصل و گهر
[B][M1]ستوده جد گرامیش احمدبن شمیط
[M2]گذاشت عمری در پیشکاری حیدر
[B][M1]بدانگهی که درآمد ز ترکتاز یموت
[M2]به هر کران خراسان هزار فتنه و شر
[B][M1]هزار خانه ی مظلوم را به غارت برد
[M2]به امر دشمن دین‌، ترکمان غارتگر
[B][M1]بتاخت این هنری مرد جانب گرگان
[M2]چنانکه جانب نخجیر شیر شرزهٔ نر
[B][M1]ز باد تیغش چون آب‌، سرد ماند به جای
[M2]عدو که بود به هرسو جهنده چون اخگر
[B][M1]اسیر، هرچه بد اندرکمندشان بگرفت
[M2]درم بداد و روان کرد سوی جای و مقر
[B][M1]گرفت عهد ز میران کوکلان و یموت
[M2]کزین سپس نکشند ازکمند طاعت سر
[B][M1]سپس ببرد به پاداش خدمتی چونین
[M2]ز هرکرانه دعای شب و درود سحر
[B][M1]پس ازگزارش آن خدمت بزرگ، امیر
[M2]به خدمت وطن مستمند بست کمر
[B][M1]چو دید حال وطن را ز جور خصم دژم
[M2]چو دید روز وطن را ز روز مرگ بتر
[B][M1]وطن نه‌، غاری اندوخته به ذلت و جهل
[M2]وطن نه‌، چاهی انباشته ز عجب و بطر
[B][M1]همه امیران بدکیش و ریمن و نستوه
[M2]همه وزیران نادان و عاجز و مضطر
[B][M1]گشوده شاه ز یکسو به قصد ملت چنگ
[M2]چنانکه بازگشاید به قصد تیهو پر
[B][M1]به شهر تبریز اندر بساط دارا گیر
[M2]سپاه دشمن از هر کرانه زورآور
[B][M1]ستاده تنها ستارخان و باقرخان
[M2]بسان رستم دستان و طوس‌بن نوذر
[B][M1]بگفت هان نتوان بیش از این نشست به جای
[M2]که کار ملت مظلوم شد ز دست بدر
[B][M1]سپس به رشت روان گشت با سپاهی کشن
[M2]فراشت رایت مشروطه اندر آن کشور
[B][M1]مبارزان دلیر و مجاهدان غیور
[M2]در آن دیار رسیدند بی‌حد و بی‌مر
[B][M1]امیر درخور هریک سلاح جنگ بداد
[M2]همان تکاور تازی و خنگ راه سپر
[B][M1]مخالفان بزرگ اندر آن دیار شدند
[M2]ز دست برد دلیران میر، کوفته سر
[B][M1]چو کار ساخته شد تیغ میر آخته شد
[M2]به قصد جستن پیکار و راندن کیفر
[B][M1]نخست جانب قزوین شتافت مرکب میر
[M2]که بود ویران از جورخصم زشت سیر
[B][M1]طلایه‌دار سپه پیش رفت و کار بساخت
[M2]ببست دشمن و بگشود ره بر آن لشگر
[B][M1]سپاه میر درآمد به شهر، لیک چنان
[M2]که گفتی آمده در شهرکاروان گهر
[B][M1]همه به نظم درست و همه به خاطرپاک
[M2]همه همایون فال و همه نکو منظر
[B][M1]نه دست برده به تاراج خانهٔ مسکین
[M2]نه سر کشیده ز فرمان ایزد داور
[B][M1]رسید میر و بیاراست مجلس ملی
[M2]خطیب عدل فروخواند خطبه بر منبر
[B][M1]ز خائنان وطن چندتن به امر امیر
[M2]شدند رانده از این خاکدان به‌ملک سقر
[B][M1]سپس به مرکز بیداد خواست کردن روی
[M2]خدایگان امیران‌، امیر شیر شکر
[B][M1]چو شاه یافت کش انجام کار باز رسید
[M2]ز راه حیله برآورد صورتی دیگر
[B][M1]مثال داد به مشروطه و آشکارا کرد
[M2]طریق سلم وفروبست راه بوک ومگر
[B][M1]چو دید ملت باز ایستاد و پای کشید
[M2]زجهل غره‌شد وعهد خودنبرد به سر
[B][M1]دگر ره از همه سو خواست جنبش ملی
[M2]ز هرکرانه عیان گشت شورش محشر
[B][M1]هم از کرانهٔ قزوین بساحت ری تافت
[M2]سهیل رایت اسپهبد بلند اختر
[B][M1]وز آن حدود به میران بختیاری داد
[M2]زجنبش خود وپیش آمد امورخبر
[B][M1]امیر دانا «‌سردار اسعد» اندر وقت
[M2]زبلدهٔ قم زی ری برون کشید حشر
[B][M1]سپاه خصم هم آمد به کوهسارکرج
[M2]که بد به سختی مانند سد اسکندر
[B][M1]شگرف کوهی و در وی هزارگونه بلا
[M2]فراخ رودی و در وی هزارگونه خطر
[B][M1]در آن سپاهی با توپ‌های گردون کوب
[M2]برآن گروهی با تیرهای خارا در
[B][M1]ز بیم توپ و درازای کوه و تنگی راه
[M2]گمان نبدکه بر او برکند سوارگذر
[B][M1]ولیک لشکریان سپهبد پیروز
[M2]چنان نبدکه در استند و افکنند سپر
[B][M1]به پیشتازی بیرون شدند مردی چند
[M2]که جنگ را همه بودند زاده از مادر
[B][M1]به پشتبانی اقبال و پیشتازی بخت
[M2]به کوهسارکرج برشدند چالشگر
[B][M1]ازآن گروه قلیل آن سپه هزیمت یافت
[M2]چو خیل پشه که جوید هزیمت از صرصر
[B][M1]وز آن گذر به «‌شه آباد» حمله آوردند
[M2]مجاهدان چو به سوی هری سپاه تتر
[B][M1]از آن حدود هم آواره شد سپاه عدو
[M2]همه فکنده سلیح و همه گسسته کمر
[B][M1]سپاه میر درآمد زکوهسار برون
[M2]به سان سیل که آید زکوهسار به بر
[B][M1]سپاه دیلم پیش آمد از ره ایمن
[M2]مجاهد لر گرد آمد از ره ایسر
[B][M1]مجاهدانی رزم‌آزمای و مردافکن
[M2]مبارزانی پرخاشجوی و کندآور
[B][M1]همه به راه وطن داده جان خوبش ز دست
[M2]همه به یاد وطن کرده خون خویش هدر
[B][M1]همه دویده پی جستن حقوق بزرگ
[M2]به چشم پیل دمان و به کام ضیغم نر
[B][M1]همه به طوع دویده به جانب پیکار
[M2]نه بر طریقهٔ بیگار و طرزهای دگر
[B][M1]فتاد بر در ری کارزارهای بزرگ
[M2]که تا نبیند مردم نیایدش باور
[B][M1]عدو ز دشت پراکنده گشت و شد سوی شهر
[M2]بهر گذرگه پرداخته یکی سنگر
[B][M1]همه به سنگر پنهان چو ابر در پس کوه
[M2]تفنگشان همه چون برق و توپشان تندر
[B][M1]نشانده بر سر هرکوی‌، شاه کینه سگال
[M2]کشیده از بر هر برج‌، خصم دیو سیر
[B][M1]هزار مرد و بهر مرد بر هزار سلاح
[M2]هزار توپ و بهر توپ در هزار شرر
[B][M1]بهرکرانی فوجی پیاده حرب طراز
[M2]بهر کناری جیشی سواره رزم سپر
[B][M1]سپاه ‌سلطنت آباد نیز از یکسو
[M2]میان ببسته پی پاس شاه کین گستر
[B][M1]همه چو غولان نستوده کار و افسون ساز
[M2]همه چو دیوان تیره‌روان و افسونگر
[B][M1]نخست میر جهانگیر قصد شهر نمود
[M2]که کار را کند آسان و جنگ را یکسر
[B][M1]مجاهدان سپاهان و جنگیان امیر
[M2]بتاختند دو رویه بشارسان اندر
[B][M1]بگفت جارچی توپشان بخیل عدو
[M2]که هان امیر است از راه لختی آن‌سوتر
[B][M1]نشسته میر به پشت هیون کوه گذار
[M2]عقاب گفتی بر تیغ کوه جسته مقر
[B][M1]حسام آخته در دست بدره بار امیر
[M2]چو بر کران کشن رود، شاخ نیلوفر
[B][M1]به جز حسامش کز خون خصم رنگین بود
[M2]نداده نیلوفر بار، لالهٔ احمر
[B][M1]به چنگ رایتی میر بر درفش کبود
[M2]چو ابر شامگهی بر سپهر بازیگر
[B][M1]امیر یکسو، سردار اسعد از یک سو
[M2]به خصم حمله نمودند وساختند عبر
[B][M1]سپاه میر تو گفتی که بود باد خزان
[M2]عدوی دین‌، شجر خشک و جانش برگ شجر
[B][M1]بلی چو باد وزان بر وزد به شاخ درخت
[M2]ازو نه برگ بماند به جای بازو نه بر
[B][M1]سپاه خصم هم اندر میان شارستان
[M2]به جیش میر فکندند توپ جان او بر
[B][M1]امیر راد در آن گیر و دار و هایاهوی
[M2]به سوی مجلس کنکاش گشت راه سپر
[B][M1]برآن زمین مبارک بداد بوسه ز شوق
[M2]گرفت درگه عالیش را ز جان در بر
[B][M1]که از چه زار و درم گشتی ای بهین مقصود
[M2]که از چه روی نهان کردی‌ای مهین دلبر
[B][M1]مرا به درگهت ای کاخ عدل آن نظر است
[M2]که هست حاجی محنت کشیده را به حجر
[B][M1]سپس به‌ جنگ برآورد دست و فرمان داد
[M2]که افکنند دلیران به جان خصم آذر
[B][M1]مجاهدان ز دو سو حمله اندر افکندند
[M2]به‌سوی خصم و بپا خاست شورش محشر
[B][M1]ز سهم تیر یلان گشت چشم کیوان کور
[M2]ز بانگ توپ گران گشت گوش گردون کر
[B][M1]ز برج‌های بلند وز کاخ‌های شگرف
[M2]فکند خصم به شهر اندرون زکینه شرر
[B][M1]ولی چو بود ستاره معین و بخت نصیر
[M2]گزند نامد بر لشکر همایون فر
[B][M1]سه‌روز جنگ درافتاد و هم در آخر کار
[M2]نصیب جیش سپهدار گشت فتح و ظفر
[B][M1]دو بهره کشته ‌شد از خصم و بهره‌ای خسته
[M2]شدند بهرهٔ دیگر دوان به کوه و به در
[B][M1]بزرگ دشمن ملت هم از میان بگریخت
[M2]سپرد افسر و دیهیم ملک را به پسر
[B][M1]سپس نشست و کنکاشگاه با دل شاد
[M2]ابا سران و امیران‌، امیر دین‌پرور
[B][M1]ز خائنان تبه کار لختی آوردند
[M2]به پالهنگ فروبسته دستشان یکسر
[B][M1]به امر مجلس عالی به حکم دین قویم
[M2]شدند بدکنشان چوب دار را زیور
[B][M1]بلی درخت خلافی که کاشتند از پیش
[M2]برست و دار شد و مرگ تلخ داد ثمر
[B][M1]ایا سپهبد پیروز جنگ دولت یار
[M2]ز مهتران جهان نیست با توکس همبر
[B][M1]به مهتران جهان نسبت تو می نکنم
[M2]که هرصفت که کنم هست نسبتی منکر
[B][M1]همان تو را به تو نسبت کنم از آنکه تو را
[M2]کسی همال نباشد به عادت و به سیر
[B][M1]امیر رزمی و در رزم‌ها نهاده نشان
[M2]وزیر جنگی و در جنگ ها نموده اثر
[B][M1]بدین همایون فتحی که کرده‌ای امروز
[M2]به روزگار شدی شهره و به دهر سمر
[B][M1]شنیده‌ام که پس از فتح مصر، ناپلئون
[M2]به‌سوی شاه‌همی خواست کآورد عسکر
[B][M1]در آن زمین تهی قلعه‌ای رسیدش پیش
[M2]که پاسبان نبد افزونش از هزار نفر
[B][M1]به گرد قلعه سپه برنشاند و سنگر خاست
[M2]به جنگ دست گشود آن سپهبد صفدر
[B][M1]به چند روز، درانداخت جنگ و کوشش کرد
[M2]نیافت بهره در آخر به غیر خون جگر
[B][M1]بدان سپاه فراوان و آن شکوه و جلال
[M2]ز برگشودن یک‌ حصن دست شست آخر
[B][M1]تو با سپاهی اندک شدی به مرکز ملک
[M2]که بد ز فتح وی اندیشه عاجز و مضطر
[B][M1]سپه کشیدی زی ری که سالیان دراز
[M2]کسی به گرد وی اندر نکرده بود گذر
[B][M1]به هر نشیبی فوجی ستاده چون عفریت
[M2]به هر فرازی توپی کشیده چون اژدر
[B][M1]به نیم روز شکستی سپاه و بستی خصم
[M2]که خیره ماند در آن گیر و دار، وهم و فکر
[B][M1]اگر شکار امیران بود گوزن و غزال
[M2]تو باز شاه شکاری و میر شیر شکر
[B][M1]توئی که ساعد بیداد را شکستی سخت
[M2]توئی که مجلس اسلام راگشودی در
[B][M1]در آفرین تو اینک بهار مدح سرای
[M2]یکی چکامه بیاراست همچو عقد درر
[B][M1]به نام‌، نامهٔ «‌فتح‌الفتوح‌» خواند او را
[M2]فرو نگاشته نام سپهبدش به زبر
[B][M1]بدان طریق بگفتم من این قصیده که کفت
[M2]«‌فسانه کشت وکهن شد حدیث اسکندر»
[A]
[B][M1]بوی خون ای باد ازطوس سوی یثرب بر
[M2]با نبی برگو از تربت خونین پسر
[B][M1]عرضه کن بر وی‌، کز حالت فرزند غریب
[M2]وان مصیبت‌ها، آیا بودت هیچ خبر؟
[B][M1]هیچ دانی که چه بودست غرببان را حال
[M2]یا چه رفته است غربب‌الغربا را بر سر
[B][M1]چه کذشته است ز بدخواه‌، برآن پور غریب
[M2]چه رسیده است ز بیداد، بر آن نور بصر
[B][M1]چه رسیده است از این دیو نژادان شریر
[M2]بر حریم حرم پادشه جن و بشر
[B][M1]ستمی کردند اینان به جگرگوشه تو
[M2]که ز شرحش چکد از دیده مرا خون جگر
[B][M1]این قدر هست که سوی تو ازبن تربت پاک
[M2]خاک خون آلود آرد پس ازاین‌، باد سحر
[B][M1]فلک آن مایه ستم کرد که در نیرو داشت
[M2]ای دریغا! ز جفای فلک استمگر
[B][M1]ای عجب‌! با پسران نبی و آل علی
[M2]آسمان کینهٔ دیرین را بگرفت از سر
[B][M1]ای عجب‌! آل علی را کشد و از پس مرگ
[M2]مدفنش را کند از توپ عدو، زیر و زبر
[B][M1]نک بیایید و ببینید که درکاخ رضا
[M2]توپ ویران گر روس است که افکنده شرر
[B][M1]بنگرید ایدون کاین بقعه و این پاک حریم
[M2]قلتگاهی است که خون موج زند سرتاسر
[B][M1]ای نصارا تو چه گوبی کس اگر آید باز
[M2]به کلیسا و کله باز نگیرد از سر
[B][M1]پس بیا لختی و بیداد عدو را بشنو
[M2]پس بیا باز و زیارتگه ما را بنگر
[B][M1]بنگر باز که این خیره تمدن خواهان
[M2]کرده آن کار که وحشی ننماید باور!
[B][M1]هشتصد مرد و زن از بومی و زوار و غریب
[M2]داده جان از یورش لشکر روس کافر
[B][M1]نه مرایشان را بوده است به سرشور نبرد
[M2]نه مرایشان را بودست به کف تیر و تبر
[B][M1]همه واماندهٔ کید فلک افسون‌ساز
[M2]همه سیلی خور جور فلک افسونگر
[B][M1]همه از بیم‌، پناهنده به دربار رضا
[M2]همه از دشمن‌، نالنده به پیش داور
[B][M1]بر چنین طایفهٔ بی گنه از چارطرف
[M2]تیر باریدند آن طایفهٔ کین گستر
[B][M1]یک‌طرف مردان جان داده همه بی‌تقصیر
[M2]یک طرف نسوان افتاده همه بی‌معجر
[B][M1]یک جماعت را قزاق فشرده است گلو
[M2]یک‌جماعت را سرباز شکسته است کمر
[B][M1]جسد کشته فتاده است به بالای جسد
[M2]پیکر خسته فتاده است به روی پیکر
[B][M1]تیر باریده برایشان ز دوسو چون باران
[M2]توپ غریده برایشان ز دوسو چون تندر
[B][M1]مادران بینی در ناله ز سوگ فرزند
[M2]پسران بینی درگریه ز مرگ مادر
[B][M1]شوهران بینی جویان پی گم گشته عیال
[M2]بانوان بینی پویان، پی نعش شوهر
[B][M1]ای عجب‌! روس همی گوید: چون فتنه گران
[M2]اندر آن بارگه پاک نمودند مقر
[B][M1]والی ملک هم ازکیفرشان عجز نمود
[M2]زان سبب دادم من فتنه گران را کیفر!
[B][M1]ما همی گوبیم این فتنه و این فتنه گران
[M2]خود نه از فتنه گری‌های شما بود مگر
[B][M1]زر فشاندید از اول به سران اشرار
[M2]تا که این فتنه به‌ پا کرده شد از نیروی زر
[B][M1]هم از این روی در این حمله وکشتار بزرگ
[M2]فتنه‌سازان را اصلا نرسید ایچ ضرر
[B][M1]همه را راه گشادید ولی از این سوی
[M2]بی کسان را بگرفتند همه گرد اندر
[B][M1]ور همی گویید از این همه ما بی‌خبریم
[M2]کاخ و مسجد را ویران ز چه کردید دگر
[B][M1]مفسد ار فتنه کند، کاخ رضا را چه گناه
[M2]مار اگر حیله کند، باغ جنان را چه خطر
[B][M1]مسجد و کاخ اگر بوده مقام اشرار
[M2]ز چه گنبد را کردید خراب و ابتر
[B][M1]بقعه وکاخ رضا را ز چه غارت کردید
[M2]ای همه راهزن و بدکنش و غارتگر
[B][M1]ای مسلمانان زین واقعه خون گریه کنید
[M2]که نمودست رضاکسوت خونین در بر
[B][M1]ای زنان چادر نیلی به سر اندر بکشید
[M2]زانکه زهرا را نیلی است به سر بر چادر
[B][M1]از وهابی شد اگر کاخ حسینی ویران
[M2]شد ز قزاق عدو کاخ رضا ویران‌تر
[B][M1]نه همانا نبد این کاخ همان کاخ رضا
[M2]خانهٔ دین نبی بود که شد زیر و زبر
[B][M1]نه به گنبد خورد این آتش توپ بیداد
[M2]بلکه بر قلب علی خورد و دل پیغمبر
[B][M1]ما اگر خانه خرابیم ز کس‌مان گله نیست
[M2]کاین خرابی‌ همه از ماست در انجام نظر
[B][M1]صاحب خانه اگر باز نبندد در خویش
[M2]گله‌ای نیست اگر دزد درآید از در
[B][M1]چه گریز است ز ماهیت طبع بشری
[M2]که بدو گوییم از مال کسان بهره مبر
[B][M1]صعوه را گوییم از صید ملخ دست بدار
[M2]باشه را گوییم از خون چکاوک بگذر
[B][M1]تو هم ای شاهین‌، کبکان را زین بیش مگیر
[M2]تو هم ای شیر، غزالان را زین بیش مدر
[B][M1]گر چنین گوییم ای خواجه همانا که خطاست
[M2]زانکه طبع حیوانی را این است گهر
[B][M1]گر ضعیفان را بر خویش حراست نبود
[M2]بر در و برزنشان خیل قوی راست گذر
[B][M1]ای مسلمانان تا چند به وهم و به خیال
[M2]ای مسلمانان تا چند به بوک و به مگر
[B][M1]هرکه او از خود و از خانه حفاظت نکند
[M2]نبود حافظ او نیز، خدای اکبر
[B][M1]نیست انسان را جز آنچه در او سعی نمود
[M2]این‌چنین گفت پیمبر به همایون دفتر
[B][M1]پس تو چون رنج نبردی ز که می خواهی گنج
[M2]پس توچون سنگ نکندی زکه می‌خواهی زر
[B][M1]مردم پاک دل هند به ما درنگرند
[M2]گر ز تهران کند این چامه به کلکته گذر
[B][M1]بر آن سید بیدار دل دانشمند
[M2]بر آن سید والاگهر دانشور
[B][M1]برآن راد علمدار سپاه اسلام
[M2]بر آن راد هوادار اساس کشور
[B][M1]سید پاک جلال‌الدین فرزند رسول 
[M2]که یکی پاک رسولی است به گفتار و به فر
[B][M1]دشمنان را قلم او همه تیر است و سنان
[M2]دوستان‌را سخن او همه‌قند است و شکر
[B][M1]راستی نامه نغز او، حبلی است متین
[M2]که به پیوستن او خلقی بگسسته ز شر
[B][M1]دادخواهی کند از اهل خراسان‌، آری
[M2]دادخواه ما امروز جز او نیست دگر
[B][M1]کام‌ها جمله فروبسته‌، ز‌بان ها خسته
[M2]جور بگشوده دهان از همه‌سو چون اژدر
[B][M1]نه یکی خامه که بنویسد درد درویش
[M2]نه یکی نامه که بنیوشد حال مضطر
[B][M1]بر سر اهل خراسان اگر آتش بارد
[M2]نشود مردم شیراز ازآن هیچ خبر
[B][M1]ور ببارد ز دوسو بر سر زنجانی تیغ
[M2]اردبیلی نکند سینه پی کینه سپر
[B][M1]وگر آواز کشد، شر طلب و مفسده جوست
[M2]چیست مفسد را پاداش به غیر از خنجر
[B][M1]حالت ایران اینست به چنگال دو خصم
[M2]تا چه سازد پس از این لطف خدای داور
[B][M1]این‌چنین گفتم کاستاد ابیوردی گفت
[M2]«‌به سمرقند اگر بگذری ای باد سحر»
[A]
[B][M1]به‌شهر ری شدم از دشت خاور
[M2]بدیدم کار ملک و کار کشور
[B][M1]بدیدم کشوری خالی ز مردم
[M2]همه دیوان فتاده یک به دیگر
[B][M1]دگرگونه شده کار ولایت
[M2]نه مهتر مانده بر جای و نه کهتر
[B][M1]نه دیوان مانده و نه کار دیوان
[M2]نه لشکر مانده و نه میر لشکر
[B][M1]همه رعیت گدا و خانه ویران
[M2]همه دهقان‌پریش و حال‌مضطر
[B][M1]تهی تخت جم از جمشید والا
[M2]جدا تاج کی از دارای اکبر
[B][M1]نه برپا مانده ازکاوس بنگاه
[M2]نه بر جامانده ازگشتاسب افسر
[B][M1]نشسته گرد بر دیهیم نادر
[M2]فتاده زنگ در شمشیر سنجر
[B][M1]ربوده دیو ریمن خاتم ملک
[M2]ز انگشت سلیمان پیمبر
[B][M1]سپس زان دیو آن انگشتری را
[M2]ربوده مردمی از دیو بدتر
[B][M1]نه‌ در دلشان جوانمردی‌ سرشته
[M2]نه در گلشان خردمندی مخمر
[B][M1]ستم کرده به نام عدل و انصاف
[M2]گزر خورده به یاد قند و شکر
[B][M1]همه پاشان سزای بند و زنجیر
[M2]همه سرشان سزای گرز و خنجر
[B][M1]به‌ مشرب چون گدایان و به‌ منصب
[M2]وزبرکشور و سالار لشکر
[B][M1]عبید خصم‌‌ گشتستند و ما را
[M2]عبید خویش خوانند اینت منکر
[B][M1]بود شهر زنان اندر فسانه
[M2]حدیثی یافه کردار و مشهر
[B][M1]مرا باور نیفتاد آن فسانه
[M2]بلی افسانه کس را نیست باور
[B][M1]ولی در شهر ری امسال دیدم
[M2]گواه گفتهٔ افسانه گستر
[B][M1]ازیرا روی از آنان تافتم زود
[M2]چنان کاز ماده گرگان آهوی نر
[B][M1]عنان برتافتم سوی خراسان
[M2]دل آکنده ز خون و دیدگان تر
[B][M1]به طوس اندر شدم و آنجایگه را
[M2]چنان دیدم که نتوان گفتش ایدر
[B][M1]ز طوس اندرگذشتم مردجوبان
[M2]چنان چون آشیان جویاکبوتر
[B][M1]چو مادر مر مرا رح زی سفر دید
[M2]کلاب افشاند از آن دو تازه عبهر
[B][M1]مراگفت ای نهاده دل به‌محنت
[M2]مگرت از آهن و سنگست پیکر
[B][M1]تو رفتی و من ایدر چشم بر راه
[M2]بماندم تا تو کی بازآیی از در
[B][M1]چو اکنون آمدی لختی بیاسای
[M2]منه برخویشتن رنج مکرر
[B][M1]پس از غربت مکن غربت فراهم
[M2]پس از هجران مخر هجران دیگر
[B][M1]بدو گفتم که مردان زمانه
[M2]کز ایشان نام باقی مانده نی زر
[B][M1]به‌ محنت کارگیتی راست کردند
[M2]نه با زلف کج و بالای دلبر
[B][M1]نگارا نازنینا، مهربانا
[M2]تو خرم‌ باش و مگری زین‌ فزون‌تر
[B][M1]که کار ما یکی کار خداییست
[M2]چنین بودست و این باشد مقدر
[B][M1]ببوسیدمش دست و روی و گفتم
[M2]خدایت حافظ ای پر مهر مادر
[B][M1]همو رویم فرو بوسید و افشاند
[M2]ز مژگان صدهزاران گوهر تر
[B][M1]هنوزم ناله‌اش پیچیده درگوش
[M2]کجا بد مر مرا بگرفته در بر
[B][M1]هنوز آن چشم سرخ و چهر محزون
[M2]به پیش دیده‌ام باشد مصور
[B][M1]هنوز آن مژگان اشک پالای
[M2]مرا در دل خلد مانند نشتر
[B][M1]برادر را گرفتم اندر آغوش
[M2]نهاده چهره بر رخسار خواهر
[B][M1]برون بردم ز خانه رخت و راندم
[M2]به دشت اندر کمیت کوه پیکر
[B][M1]تو گفتی خود که تنینی سیه بود
[M2]بر آن تنین ده و دو پا و دو سر
[B][M1]ز پشت اندر دهان بگشوده چون غار
[M2]نشسته من میان کامش اندر
[B][M1]روان رهوار من بردامن دشت
[M2]خروشان و شتابان وگرانسر
[B][M1]که ناگه تندبادی تیره کردار
[M2]وزید از دامن کهسار خاور
[B][M1]بسان لشکر بشکسته کز خصم
[M2]گریزد، خاک افشاننده بر سر
[B][M1]برآمد از قفای باد ابری
[M2]ز دیوان گنهکاران سیه تر
[B][M1]زمین شد چون بساط سیم کاران
[M2]هوا چون روی شاگردان مسگر
[B][M1]از آن صحرا به‌ نام ایزد گذشتم
[M2]چان کز نیل‌، موسیّ پیمبر
[B][M1]شبی بگذاشتم در سخت سرما
[M2]پناهیده در آتش چون سمندر
[B][M1]تو گفتی برف نمرود است وراندست
[M2]در آذر مر مرا چون پور آزر
[B][M1]سحر خورشید سر برکرد ازکوه
[M2]به کردار یکی زرینه مغفر
[B][M1]هوا خوش گشت و خوش گشتم من از آن
[M2]رسولان امیر از هردو خوشتر
[B][M1]رسولانش بیاوردند رهوار
[M2]همی راندیم در وادی تکاور
[B][M1]مرا در زیر پا زیبا کرنگی
[M2]همه تن همچو دیبای مزعفر
[B][M1]ترات او به نرمی چون سماری
[M2]سریع او به تندی چون کبوتر
[B][M1]زدوده سمش چون روئینه مطرق
[M2]خم گردنش چون زرینه خنجر
[B][M1]فرو آویخته دم‌، ترکمان باف
[M2]چو زلف مرد چینی یک به دیگر
[B][M1]سرینی چون سرین گور، فربی
[M2]میانی چون میان شیر، لاغر
[B][M1]چو از خرم دره خرم گذشتم
[M2]کشن کوهی درآمد پیشم اندر
[B][M1]بنش در رفته در پهلوی ماهی
[M2]سرش بگذشته از برج دو پیکر
[B][M1]چو بر آن تند بالا ژرف دیدم
[M2]براندام بر زبان «‌الله‌اکبر»‌
[B][M1]گذشتم زان کریوهٔ صعب و رستم
[M2]ازآن کم رفته بد یک چند برسر
[B][M1]بدیدم نغز و خرم سرزمینی
[M2]چو فردوسی به دیدار و به منظر
[B][M1]مهین مرزی ز دادآباد و در وی
[M2]خجسته مرزبانی دادگستر
[B][M1]امیری‌، نامداری‌، کامکاری
[M2]که درس نامداری کرده از بر
[B][M1]دلش چون سینهٔ دریا گشاده
[M2]ز دانش اندرو بسیار گوهر
[B][M1]ز میران و مهان چون او ندیدم
[M2]بسی بنشسته‌ام با میر و مهتر
[B][M1]سخن گوید به تو چونان که گویی
[M2]سخن گوید پدر با پور دلبر
[B][M1]مرا استاد شعر پارسی اوست
[M2]به نام ایزد، زهی استاد و سرور
[B][M1]بود در خانه‌اش بزمی و در وی
[M2]یکی خوان و در او هر چیز مضمر
[B][M1]ز شاهانه خورشهای گوارا
[M2]ز شربت‌های دلخواه مقطر
[B][M1]ز رامش‌های پرویزی پیاپی
[M2]ز بخشش‌های محمودی مکرر
[B][M1]مهین‌پور امیر این بزمگه را
[M2]بپاکرده پی سور برادر
[B][M1]امیر نامور مسعود بن صید
[M2]که دارد از پدر دیدار و گوهر
[B][M1]زهی پیری که دارد این چنین پور
[M2]فری چرخی کش است این گونه اختر
[B][M1]دره گز کز نهیب ظلم‌، شد زار
[M2]درو کار کشاورز و کدیور
[B][M1]کنون گر خطه‌ای آباد خواهی
[M2]بیا در این ولایت نیک بنگر
[B][M1]که از تدبیر پور اوستادم
[M2]به‌بینی اندر او نعمای اوفر
[A]
[B][M1]ای خامه دوتا شو و به خط مگذر
[M2]وی نامه دژم شو و ز هم بر در
[B][M1]ای فکر، دگر به هیچ ره مگرای
[M2]وی وهم دگر به هیچ سو مگذر
[B][M1]ای گوش‌، دگر حدیث کس مشنو
[M2]وی دیده دگر به روی کس منگر
[B][M1]ای دست‌، عنان مکرمت درکش
[M2]وی پای‌، طریق مردمی مسپر
[B][M1]ای توسن عاطفت سبک‌تر چم
[M2]وی طایر آرزو، فروتر پَر
[B][M1]ای روح غنی‌، بسوز و عاجز شو
[M2]وی طبع سخی بکاه و زحمت بر
[B][M1]ای علم‌، از آنچه کاشتی بدرو
[M2]وی فضل از آنچه ساختی برخور
[B][M1]ای حس فره‌، فسرده شو در پی
[M2]وی عقل قوی خموده شو در سر
[B][M1]ای نفس بزرگ، خرد شو در تن
[M2]وی قلب فراخ‌، تنگ شو در بر
[B][M1]ای بخت بلند، پست شو ایدون
[M2]وی اختر سعد نحس شو ایدر
[B][M1]ای نیروی مردمی بِبَر خواری
[M2]وی قوت راستی بکش کیفر
[B][M1]ای گرسنه جان بده به پیش نان
[M2]وی تشنه بمیر پیش آبشخور
[B][M1]ای آرزوی دراز بهروزی
[M2]کوته گشتی‌، هنوز کوته‌تر
[B][M1]ای غصهٔ زاد و بوم‌، بیرون شو
[M2]بیرون شو و روز خرمی مشمر
[B][M1]هان شمع بده که تیره شد مشرق
[M2]هان رخت منه که شعله زد خاور
[B][M1]ای خلق‌، فقیر شو ز سر تا بن
[M2]وی قوم‌، اسیر شو ز بن تا سر
[B][M1]ای ملک‌، درود گوی آن را که
[M2]زربستد وساخت کار ما چون زر
[B][M1]ای امن برو که شد ز بد روزی
[M2]لشکر غز و پادشای ما سنجر
[B][M1]کاهندهٔ مردی‌، ای عجوز ری
[M2]بفزای به رامش و به رامشگر
[B][M1]ای غازه کشیده سرخ بر گونه
[M2]از خون دل هزار نام‌آور
[B][M1]ره ده به مخنثان بی‌معنی
[M2]کین توز به مردمان دانشور
[B][M1]هر شب به کنارناکسی بغنو
[M2]هر روز به روی سفله‌ای بنگر
[B][M1]تا مایه سفله گی نگردد کم
[M2]هر روز بزای سفله‌ای دیگر
[B][M1]ای مرد، حدیث آتشین بس کن
[M2]پنهان کن آتشی به خاکستر
[B][M1]صد بار بگفتمت کزین مردم
[M2]بگریز و فزون مخور غم کشور
[B][M1]زان پیش که روزگار برگردد
[M2]برگرد ز روزگار دون‌پرور
[B][M1]نشنیدی و نوحه بر وطن کردی
[M2]با نثری ‌آتشین و نظمی تر
[B][M1]تو خون خوردی و دیگران نعمت
[M2]تو غم بردی و دیگران گوهر
[B][M1]وامروز درین پلید بیغوله
[M2]پند دل خوبشتن به یاد آور
[B][M1]رو به بازی نگر که افکندند
[M2]چون شیر نرم به حبسگاه اندر
[B][M1]هرچند به سیرت جوانمردی
[M2]خوب‌است و فراخ‌، سمج شیر نر
[B][M1]پس چیست که سمج من چوکام شیر
[M2]تنگ است و عمیق و گنده و ابخر
[B][M1]برسقفش روزنی چو چشم گرک
[M2]کاندر شب‌، تابد از بر کردر
[B][M1]بر خاک فکنده بر یکی زبلو
[M2]چون زالو چسبناک و سرد و تر
[B][M1]افکنده به صدر بالشی چرکین
[M2]پرگند چو گور مردهٔ کافر
[B][M1]خود سنگ سیاه گور بدگفتی
[M2]من از بر او چو مرد تلقین‌گر
[B][M1]تلقین ودعای من در آن شب بود
[M2]نفرین و هجای شاه بدگوهر
[B][M1]چون کودک شیرخواره ازگیتی
[M2]طرفی نگرفته غیر خواب و خور
[B][M1]با فسحت ملک جم ز طماعی
[M2]ملک و رمه گرد کرد و گاو و خر
[B][M1]وانگه به مجاعه کرد الفغده‌
[M2]از گندم خشک تا پیاز تر
[B][M1]تا گشت بهای جمله یک برده
[M2]بفروخت ز ده برابر افزونتر
[B][M1]شد دربار محمد غازی
[M2]در دورهٔ احمدی یکی متجر
[B][M1]انبار ذغال و مخزن هیمه
[M2]زاغهٔ رمه و دکان سوداگر
[B][M1]نه رگ در تن‌، نه شرمش اندر چشم
[M2]نه مهر به دل نه عشقش اندر سر
[B][M1]نه ذوق شکار و پویه مرکب
[M2]نه شوق نشاط و گردش ساغر
[B][M1]نه حشمت بار و دیدن مردم
[M2]نه همت کار و خواندن دفتر
[B][M1]ذکریش نه جزگرفتن رشوت
[M2]فکریش نه جز تباهی کشور
[B][M1]آکنده و سرد پیکری چونان
[M2]کز پیه فسرده قالبی منکر
[B][M1]گه خورده فریب مردم عامی
[M2]گه کرده فسون اجنبی از بر
[B][M1]در معنی انتخاب و آزادی
[M2]هر روز فکنده مشکلی دیگر
[B][M1]اندیشهٔ ملک را نه خودکرده
[M2]نه مانده به مردمان دانشور
[B][M1]درکشور خود فسادها کرده
[M2]چون در ده غیر مردکین گستر
[B][M1]تا چندگهی بدین نمط گنجی
[M2]برگنج فزاید و جهد از در
[B][M1]اندیشهٔ رفتن فرنگش بیش
[M2]ز اندیشه رفتن سر و افسر
[B][M1]افساد کن ای خدایگان در ملک
[M2]و اندیشه مکن ز ایزد داور
[B][M1]هرجا بزنی شو و مکن ابقا
[M2]بر بن‌عم و عم و خاله و خواهر
[B][M1]بستان زر ازین و آن و ده رخصت
[M2]تا سفله زند به جان خلق آذر
[B][M1]هشدارکه در پسین بد روزی
[M2]ملت کشد از خدایگان کیفر
[B][M1]دربر رخ آرزوت نگشاید
[M2]آن گنج که گرد کردی از هر در
[B][M1]نه زور رضات‌ می کند یاری
[M2]نه نور ضیات می‌شود رهبر
[B][M1]گیرند و زرت به سخره بستانند
[M2]آنان که توشان همی کنی تسخر
[B][M1]وانگه به کلاتت اندر اندازند
[M2]آنجاکه عقاب افکند شهپر
[A]
[B][M1]دادم دو پسر خدای و سه دختر
[M2]هر پنج بزاده از یکی مادر
[B][M1]هوشنگی و مامی و ملک دختی
[M2]چارم پروانه مهرداد آخر
[B][M1]امید که زندگی کنند این پنج
[M2]نه ‌چون دو پسر که ‌مرد و یک‌ دختر
[B][M1]هوشنگ به هشت سالگی باشد
[M2]بالنده‌ و خوب‌روی و خوش مخبر
[B][M1]وان دخترکان به باغ زیبایی
[M2]شاداب چو شاخ‌های سیسنبر
[B][M1]هوشنگ به ‌درس‌، هوشش افزونست
[M2]وز هوش بود نشاطش افزون‌تر
[B][M1]وان دخترکان کنند ازو تقلید
[M2]کوهست به‌ خیل کودکان رهبر
[B][M1]وز شیطنت و فساد و عیاری
[M2]آنان همه کهترند و او مهتر
[B][M1]وان خاتون کوست مادر اطفال
[M2]کدبانوی منزلست و نیک اختر
[B][M1]زیر نظر وی است هر چیزی
[M2]از مطبخ و از اطاق و از دفتر
[B][M1]در ضبط خزینه و هزینهٔ اوست
[M2]چیزی که به خانه آید از هر در
[B][M1]هم ناظر خانه است و هم بندار
[M2]هم مالک منزلست و هم سرور
[B][M1]زبر قلم وی است و در دستش
[M2]خرج خود و خانواده و شوهر
[B][M1]خود زاید و خود بپرورد اطفال
[M2]خود شیر به کودکان دهد یکسر
[B][M1]در حفظ مزاج کودکان کوشد
[M2]مانند یکی پزشک دانشور
[B][M1]از مدرسه کودکان چو برگردند
[M2]بنشسته و درسشان کند از بر
[B][M1]زان‌ پیش که ‌درس و مشقشان‌ باشد
[M2]یک دم نهلد به بازی دیگر
[B][M1]دشنام و دروغشان نیاموزد
[M2]و آموزد آنچه باشد اندر خور
[B][M1]آزاد بود به خانه و برزن
[M2]مانند یک امیر در کشور
[B][M1]هرگز ننهد ز خانه بیرون پای
[M2]جز بهر لقای مادر و خواهر
[B][M1]یا بهر خرید چیزکی کان را
[M2]ستوار نداشته است بر نوکر
[B][M1]انسی به دخان ندارد و باده
[M2]وز هر دوبود نفورتا محشر
[B][M1]زانروست که هست قد و اندامش
[M2]مانندهٔ سرو رسته درکشمر
[B][M1]شاد است به‌امر و نهی و فرمانش
[M2]بر نوکر و برکنیز و خالیگر
[B][M1]فریاد زند به وقت کژخلقی
[M2]چون فرمانده به عرصهٔ لشکر
[B][M1]ز آغاز طلوع تا به نیمهٔ شب
[M2]درکار بود چو مرد جادوگر
[B][M1]بردمش شبی به سینما مهمان
[M2]با سه بچه و کنیزک و چاکر
[B][M1]آمد ز قضا به خانه‌ام دزدی
[M2]برداشت ‌سه ‌دست‌ رخت و جست‌ از در
[B][M1]خاتون‌چو به‌خانه بازگشت‌ازغبن
[M2]انگشت گزید و کرد نفرین سر
[B][M1]گفت ار بنرفتمی بدین گردش
[M2]زین دزد نبردمی چنین کیفر
[B][M1]یک روز دگر به قلهکش بردم
[M2]از شهر، در آن هوای جان‌پرور
[B][M1]جمعیت بود و مردم بسیار
[M2]مرکوب کم وگران و بس منکر
[B][M1]چون باز شدم به خانه پرسیدم
[M2]کامیدکه‌خوش گذشت بر همسر
[B][M1]گفتا نگذشت بد ولی شد صرف
[M2]افزون ز حساب‌صرفه‌، سیم و زر
[B][M1]مردم چومعیل گشت وکودک دار
[M2]بایدکه نظر بدوزد از منظر
[B][M1]مانند یکی حکیم فرزانه
[M2]بینمش به آزمودن از هر در
[B][M1]مادرش‌و پدرش هردو در اخلاق
[M2]بودند دو پاکزاد هم بستر
[B][M1]چو مُرد پدرش کودکان او
[M2]ماندند به دامن مهین مادر
[B][M1]وان شیرزن از شهامت و غیرت
[M2]گشتست به کودکان حضانت گر
[B][M1]وین خاتون بیست ساله بدکامد
[M2]دوشیزه به خانه بهار اندر
[B][M1]آمخته ز مادر این فضایل را
[M2]و آموزاند به مادر دیگر
[B][M1]اطفال به دست مادران مومند
[M2]سازند ز موم گونه گون پیکر
[B][M1]گاهی گل و سرو و بلبل و طاوس
[M2]گه کژدم و مار و ناوک و خنجر
[B][M1]گه آدمیئی فریشته صورت
[M2]گه اهرمنی قبیح و هول‌آور
[B][M1]در دامن مادر است پنداری
[M2]آسایش خلد و نقمت آذر
[B][M1]رضوان بهشت و مالک دوزخ
[M2]هستند دو مام خوب و بدگوهر
[B][M1]زان‌رو شقی و سعید امت را
[M2]بر این دو حواله داد پیغمبر
[B][M1]جنت چه بود؟ زنی امانت کیش
[M2]دزوخ چه بود؟ زنی خیانت گر
[B][M1]آن غاشیه چیست در سقر؟ بشنو
[M2]روی زن نابکار در معجر
[B][M1]وان ط‌وبی چیست درجنان‌؟ دریاب
[M2]جفتی که بود مطاوع شوهر
[B][M1]خاک در اوست جنت فردوس
[M2]آب رخ اوست چشمه کوثر
[B][M1]طفلان ویند حوری و غلمان
[M2]هریک ز یکی دگر گرامی‌تر
[B][M1]طوبی‌لک اگر چنین بود جفتت
[M2]ویل لک اگر بود چو آن دیگر
[B][M1]خوش باش اگر ترا زنی نیکست
[M2]ور نیست نکو برون کنش از در
[B][M1]دردا که زنان خطهٔ ایران
[M2]ماندند به زیر نیلگون چادر
[B][M1]یک نیمه خراب مشرب دیرین
[M2]یک نیمه خراب مسلک نوبر
[B][M1]یک بهره ذلیل جهل جان اوبار
[M2]یک بهره اسیر فسق جان اوبر
[B][M1]یک طایفه الف لیله‌شان هادی
[M2]قومی سه تفنگدارشان رهبر
[B][M1]این کرده ز مهر شوی‌، دل خالی
[M2]وان داده به خورد جفت‌، مغزخر
[B][M1]آن گمره زرق دلهٔ محتال‌
[M2]وین فتنهٔ برق عینک دلبر
[B][M1]انداخته کرب و شین در خانه
[M2]تا رخت کرب دوشین کند در بر
[B][M1]وانگاه بلاله زار درتازد
[M2]کرمک ربزد به غمزه در معبر
[B][M1]یا رفته به روضه‌خوانی و تاشام
[M2]فریاد کشیده و زده بر سر
[B][M1]وانگه ز جهود خواسته افسون
[M2]تا وسنی‌ را براند از محضر
[B][M1]غافل که در آستان آزادی
[M2]صدقست و وفا دو پاسبان در
[B][M1]حجاب و بند عصمت و ناموس
[M2]صد نکته بود بدین سخن مضمر
[A]
[B][M1]چیست آن جنبدهٔ والاگهر
[M2]گوهرش از آب و آتش جسته فر
[B][M1]زادهٔ خورشید و هم‌پیمان خاک
[M2]گاه چون مریخ و گاهی چون قمر
[B][M1]هر زمان رنگی پذیرد در جهان
[M2]گه سیه‌، گه سرخ‌، گه رنگ دگر
[B][M1]جانورکردار، جنبانست و هست
[M2]اندر او جان‌ها و خود ناجانور
[B][M1]بار گیرنده به مانند ستور
[M2]راه جوینده بمانند بشر
[B][M1]راه را از چاه بشناسد از آنک
[M2]همچو مردم صاحب‌ مغزست و سر
[B][M1]در دویدن چون دگر جنبندگان
[M2]در قفای خویش نگذارد اثر
[B][M1]هست فربه لیک چون ساکن شود
[M2]مهره‌های پشتش آید در شمر
[B][M1]یک زمان اندر دوره پویان بود
[M2]وان دو یکسانست او را در نظر
[B][M1]کرده از گردون گردان عاریت
[M2]پای‌ها، وز نسر طایر بال و پر
[B][M1]نیست او را چشم چون مردم ولیک
[M2]صد جهان بین است او را بیشتر
[B][M1]همچنانش گوش‌ها باشد ولی
[M2]این شگفتی بین که باشد کور و گر
[B][M1]کور ره جویست کٌر خوش نیوش
[M2]گنگ غرنده است و لنگ راه بر
[B][M1]با ستور و گاو و خر دشمن و لیک
[M2]شاد ازو جان ستور و گاو و خر
[B][M1]هست چون ابری سیه با رعد و برق
[M2]لیک از او هرگز نمی بارد مطر
[B][M1]جنگیئی باشد که او را گاه رزم
[M2]جوشن از چوبست و از آهن سپر
[B][M1]گاهگاهی زیر چوبین جوشنش
[M2]می کند خفتانی از دیبا به بر
[B][M1]پای‌ها دارد ولی افعی مثال
[M2]سینه مالان‌، پیچد اندر بوم و بر
[B][M1]هست همچون اژدها مردم ربای
[M2]اژدری مردم‌خور و هامون سپر
[B][M1]هرچه پیش آید بیوبارد همی
[M2]زادمی و اشتر و اسب و ستر
[B][M1]وین شگفتی بین کزین بلعیدنش
[M2]مردم و حیوان نمی‌بیند ضرر
[B][M1]لیک اگر بلعیده‌ها دورافکند
[M2]جان شیرینشان شود از تن بدر
[B][M1]گه شود زاو کشوری خرم بهشت
[M2]گه شود ز او ملکتی زیر و زبر
[B][M1]گه بشیر دولتست و جاه و مال
[M2]گه نذیر غارتست و شور و شر
[B][M1]گر فزونش طعمه باشد هست رام
[M2]ور کمش باشد خورش زاید خطر
[B][M1]تربیت کردنش دشوار است و سخت
[M2]واندر آن گنجینه‌ها گردد هدر
[B][M1]زین زیانکاری که باشد اندر او
[M2]پادشاهان را بود از وی حذر
[B][M1]گر به کار آید بود بس جانفزای
[M2]ور ز کار افتد شود بس جان شکر
[B][M1]آوخ از این غول شکل دیو فعل
[M2]آوخ از این پیل زور دد سیر
[B][M1]هان‌وهان‌ماریست‌بس خوش‌خط وخال
[M2]جانب وی دست بی‌افسون مبر
[B][M1]گنج ایران شد هزینه اندر او
[M2]باز ناپیداست پای او ز سر
[B][M1]بو که گردد رام عزم شهریار
[M2]این هیون بدلگام خاره در
[B][M1]گنجهایی را کز ایران خورده است
[M2]قی کند این اژدهای گنج‌خور
[B][M1]پیش از آن کش افکند از بیخ و بن
[M2]سیل اشگ و دود آه رنجبر
[B][M1]خورده ملیون‌ها، به ما واپس دهد
[M2]کیسه‌ها را پر کند از سیم و زر
[B][M1]تا که گردد صرف بند هیرمند
[M2]یا که گردد خرج سدّ شوشتر
[B][M1]تا که گردد صرف کاری کاندران
[M2]خیر ملت باشد و نفع بشر
[B][M1]لختی از آن صرف ایجاد قنات
[M2]بخشی از آن خرج تسطیح ممر
[B][M1]قسمتی زان وقف بر طبع کتاب
[M2]پاره‌ای زان بخش بر اهل هنر
[B][M1]نیمه‌ای خرج سلیح و ساز جنگ
[M2]بهره‌ای خرج سپاه نامور
[B][M1]ور شهنشه ریزدی آن را به دور
[M2]تا ربودندیش خلق از رهگذر
[B][M1]به که تقدیم فرنگستان شود
[M2]آنچه گرد آمد به صد خون جگر
[A]
[B][M1]روزآدینه ببستیم زری رخت سفر
[M2]بسپردیم ره دیلم و دریای خزر
[B][M1]بر بساطی بنشستیم سلیمان کردار
[M2]که صبا خادم او بود و شمالش چاکر
[B][M1]به یکی پرش از دشت رسیدیم به کوه
[M2]به دگر پرش از بحر گذشتیم به بر
[B][M1]رهبرما به سوی قاف یکی هدهد بود
[M2]هدهدی‌غران چون شیر و دمان چون صرصر
[B][M1]بود سیمرغ‌وشی بانگ‌زن و رویین‌تن
[M2]مرغ رویین که شنیده است بدین قوت و فر
[B][M1]پیلتن مرغ فرو خورد مرا با یاران
[M2]تا بباکویه فرو ریزدمان از ژاغر
[B][M1]نیمی‌از هشت‌چو بگذشت به‌ساعت‌، برخاست
[M2]مرغ رویینه‌تن از جای چو دیوی منکر
[B][M1]مرغ دیده است کسی دیو تن و دیو غریو؟
[M2]دیو دیده است کسی مرغ‌وش و مرغ‌سیر؟
[B][M1]دم کشیده به زمین‌، چشم گشاده به سما
[M2]وز دو سو بی‌حرکت‌، پهن دو رویین شهپر
[B][M1]کرده گفتی دو ملخ‌ صید و گرفته به دهان
[M2]وآن‌دو صید از دو طرف‌سخت به‌قوت زده پر
[B][M1]تا نگیرد کس از او صید وی از جای بجست
[M2]همچو سیمرغ که گیرد به‌سوی قاف گذر
[B][M1]جست چون برق و گذر کرد ز بالای سحاب
[M2]بانگ دو پرهٔ او همچو خروش تندر
[B][M1]داشت دومغز و به هر مغز یکی کارشناس
[M2]چشم بر عقربک و دست به سکان اندر
[B][M1]ما چو یونس به درون شکم حوت ولیک
[M2]اوبه دریا در و ما در دل جو راهسپر
[B][M1]خطهٔ ری به پس پشت نهادیم و شدیم
[M2]از فضای کرج و ساحت قزوین برتر
[B][M1]برف بر تیغهٔ البرز و بر او ابر سپید
[M2]کوه بی‌جنبش و ابر از بر او بازیگر
[B][M1]برنشستند تو گفتی به یکی ببر سطبر
[M2]نوعروسانی بنهفته به کتان پیکر
[B][M1]ما گذشتیم ز بالا و گذشتند ز زیر
[M2]کاروان‌ها بسی از ابر، به کوه و به کمر
[B][M1]سایه و روشن چون رقعهٔ شطرنج شدی
[M2]سطح هر دامنه کش ابرگذشتی ز زبر
[B][M1]ما بر این رقعهٔ شطرنج مقامر بودیم
[M2]خصم طوفان بد وما بروی جستیم ظفر
[B][M1]که‌سوی‌چپ متمایل شدی وگه سوی راست
[M2]گه فروخفتی‌ و گه جستی چون ضیغم‌نر
[B][M1]عاقبت مرکب ما بیحد و مر اوج گرفت
[M2]تا برون راند از آن ورطهٔ پرخوف وخطر
[B][M1]الموت از شکم میغ نمایان‌، چونانک
[M2]ملحدی روی به مندیل بپوشد ز نظر
[B][M1]سرخ‌رود از دره‌ای ژرف سراسیمه دوان
[M2]شاهرود از طرفی قطره‌زن و خوی گستر
[B][M1]راست چون عاشق و معشوق جدا مانده ز هم
[M2]وز دو سوگشته دوان در طلب یکدیگر
[B][M1]دریکی بستر، این هر دو بهم پیوستند
[M2]زاد از آن فرخ پیوند یکی خوب پسر
[B][M1]پسری خوب کجا رود سپیدش خوانی
[M2]زاد ازآن وصلت و غلتید به خونین بستر
[B][M1]رودبار نزه از زیر تو گفتی که بود
[M2]دیبهی سبز و در او نقش ز انواع شجر
[B][M1]رحمت‌آباد به تن مخمل زنگاری داشت
[M2]زیر دامانش نهان وادی وکوه و کردر
[B][M1]برگذشتیم زکهسار و رسیدیم به دشت
[M2]خطهٔ رشت به چشم آمد و دریا به نظر
[B][M1]خطه رشت مگر فرش بهارستان بود
[M2]اندرو نقش‌، ز هر لون و زهر نوع‌، گهر
[B][M1]از پس پشت یکی سلسله کهسار کبود
[M2]پیش رو دشتی هموار ز فیروزهٔ تر
[B][M1]از بر گیلان راندیم به دریا و که دید
[M2]سفر دربا بی گفت و شنود بندر
[B][M1]پرتو مهر درخشنده بر امواج کبود
[M2]بافتی ماهی سیمینه به نیلی میزر
[B][M1]مرکب آرام و هوا روشن و دریا خاموش
[M2]خلوتی بود و سکوتی ز خرد گوباتر
[B][M1]ما خروشان و دمان در دل آن خاموشی
[M2]چون به ملک ابدیت وزش وهم بشر
[B][M1]یازده ساعت از آن روز چو بگذشت فتاد
[M2]راه ما بر سر خاکی که بودکان هنر
[B][M1]«‌آبشوران‌» کهن کز مدد پیر مغان‌
[M2]دارد اندر دل او آتش جاوید مقرّ
[B][M1]خاک باکو وطن و مامن دینداران بود
[M2]اندر آن عهدکه بر شرق گذشت اسکندر
[B][M1]شهر باکو، نه که دردانه تاج مشرق
[M2]خاک باکو، نه که دروازهٔ صلح خاور
[B][M1]تکیه گاه سپه سرخ که همواره بود
[M2]زرد از رشک طلای سیهش چهرهٔ زر
[B][M1]خاک باکویه عزیز است و گرامی‌ بر ما
[M2]که ز یک نسل و تباپم و زیک اصل و گهر
[B][M1]بیشه‌ای دیدیم آنجا ز مجانیق بلند
[M2]وز عمارات قوی‌ییکر و عالی‌منظر
[B][M1]بیشه‌ای حاصل او نفت سیاه و زر سرخ
[M2]خطه‌ای مردم او شیردل و نام‌آور
[B][M1]قصر در قصر برآورده چه درکوه و چه دشت
[M2]چاه در چاه فرو برده چه در بحر و چه بر
[B][M1]خاک او صنعت و آبش هنر و بذرش کار
[M2]شجرش‌ علم و شکوفه شرف و میوه ظفر
[B][M1]صبح برجسته ز جاکارگران از پی کار
[M2]زیر پا واگن برقی و توکل در سر
[B][M1]مرد دهقان ز سرشوق برد آب به دشت
[M2]که شریک است در آن مزرعهٔ جان‌پرور
[B][M1]باغبان تاک نشاند ز سر رغبت و شوق
[M2]خوکند باغ وکشد زحمت و برگیرد بر
[B][M1]کارگر کارکند روز و چو خور چهره نهفت
[M2]بنمایش رود و جامه کند نو در بر
[B][M1]هیچ مرد و زن بیکار نیابند آنجای
[M2]جز نقوشی که نگارند به دیوار و به در
[B][M1]نه گدا دیدیم آنجای و نه درونش و نه دزد
[M2]نه فریبندهٔ دختر نه ربایندهٔ زر
[B][M1]زن و مرد و بچه و پیر و جوان از سر شوق
[M2]شغل خود را همگی روز و شبان بسته کمر
[B][M1]اندر آن مملکت از دربدری نیست نشان
[M2]اندر آن ناحیت از گرسنگی نیست خبر
[B][M1]دربدر نیست کس آنجا به جز از باد صبا
[M2]گرسنه نیست کس آنجا به جز از مرغ سحر
[B][M1]یا تناسانی کاهل که بود دشمن کار
[M2]یا دغلبازی گر بز که بود مایهٔ شر
[B][M1]مزد بخشند به میزان توانایی و زور
[M2]وان که بیمار و ضعیف است پزشکش یاور
[B][M1]برتر از مزد درتن ملک مکان یابد و جاه
[M2]هر هنرییشه و هر عالم و هر دانشور
[B][M1]مزد هر مرد به میزان شعور است و خرد
[M2]شغل هرشخص به اندازهٔ هوش است و فکر
[B][M1]ابتکار آنجا بیقدر نماند زبراک
[M2]صلتی باشد هرفکر نوی را درخور
[B][M1]اندر آن ملک بود ارزش هر چیز پدید
[M2]ارزش کار فزون‌، ارزش فکر افزونتر
[B][M1]شاعران دیدم آنجا و هنرمندانی
[M2]که نبدشان شمر خواستهٔ خو ز بر
[B][M1]مادران را گه زادن رسد از مهر، پزشک
[M2]خواهد آن مام پسر زاید و خواهد دختر
[B][M1]کودک اندرکنف لطف پرستارانست
[M2]تا رسد مادرش ازکار و بگیرد در بر
[B][M1]کودکستان پس از آن جایگه طفلانست
[M2]چون که شد طفل کلان مدرسه آید به اثر
[B][M1]طفل هست از شکم مادر خود تا دم مرگ
[M2]به چنین قاعده و نظم قوی مستظهر
[B][M1]چون رودکار به اندازه و نظم آید پیش
[M2]نز حسد یابی آثارو نه از بخل خبر
[B][M1]حسد و بخل و نفاق و غرض و دزدی و مکر
[M2]ز اختلاف طبقاتست و نظام ابتر
[B][M1]آن‌یکی غره به مالست ویکی خسته زفقر
[M2]آن یکی شاد به نفع است و یکی رنجه ز ضر
[B][M1]ای بسا دانا کز ساده‌دلی مانده سفیل
[M2]وی بسا نادان کز حیله گری نام‌آور
[B][M1]حیلت‌اندوز و رباکارکشد جام مراد
[M2]خوبشتن‌دار و هنرمند خورد خون جگر
[B][M1]زبنت مرد به علم و هنر و پاکدلی است
[M2]هست مکار و فسونساز عدوی کشور
[B][M1]اندر آن خطه که با حیلت و دستان و فریب
[M2]مال گرد آید و جاه و شرف و قدر و خطر
[B][M1]مرد بی‌حیلت و آزاده در او خوار شود
[M2]واهل خیرات نسازند در آن ملک مقر
[B][M1]نظم چون گشت خطا، مرد تبه کار دنی
[M2]هست‌ پیوسته به عز و به شرف مستبشر
[B][M1]لاجرم خلق درافتند به جنگ طبقات
[M2]زان میان جنگ جهانی بگشاید منظر
[B][M1]طمع و حرص و حسد را تو یکی مزرعه دان
[M2]کاندرو کینه بکارند و دهد جنگ ثمر
[B][M1]عدل باید، که ستمکار شود مانده زکار
[M2]نظم باید، که طمع‌ورز شود رانده ز در
[B][M1]این‌چنین قاعده و نظم‌، من اندر باکو
[M2]دیدم و یافتم از گمشدهٔ خویش اثر
[B][M1]وز چنین نظم قوی بود که از لشکر سرخ
[M2]شد هزیمت سپه نازی و جیش محور
[B][M1]آفرین گفتم بر باکو و آذربیجان
[M2]هم بر آن کس که شد این نظم قوی را رهبر
[B][M1]این همان خاک عزیز است که اندر طلبش
[M2]هیتلر از جمله اروپا بهم آورد حشر
[B][M1]راند از اسپانی و ایتالی و بالکان و فرنگ
[M2]لشکری بیحد و افروخت به روسیه شرر
[B][M1]لشکر سرخ بدان سیل خروشان ره داد
[M2]تا درآیند و درافتند به دام کیفر
[B][M1]مردم شوروی از هر طرفی همچون سیل
[M2]برسیدند و براندند به خیل و به نفر
[B][M1]بزدند آن سپه بی حد و راندند از پیش
[M2]تا شکست از دد نازی کمر وگردن و سر
[B][M1]از در بالکان وز مرز لهستان و پروس
[M2]تا در برلین لشکرنگسست ازلشکر
[B][M1]هیچ شک نیست که در آرزوی خوردن نفت
[M2]نو ز لب تشنه بود مهتر نازی به سقر
[B][M1]اگر این نظم شود در همه عالم جاری
[M2]نه تنی فربه بینی نه وجودی لاغر
[B][M1]نه یکی منعم بر خیل فقیران سالار
[M2]نه یکی نادان بر مردم دانا سرور
[B][M1]*‌
[M2]*‌
[B][M1]پنج سال افزون بر بیست گذشته است اکنون
[M2]کابر استقلال افشانده برین خاک مطر
[B][M1]شد بدین شادی آراسته جشنی و شدند
[M2]در وی از هر طرفی گرد بسی نام‌آور
[B][M1]ما هم از ری سوی همسایه درود آوردیم
[M2]که ز همسایه سخن گفت بسی پیغمبر
[B][M1]آذر آبادان همسایهٔ پر مایهٔ ماست
[M2]غیر هم‌خونی و هم کیشی و احوال دگر
[B][M1]من برآنم که ز همسایگی روس بزرگ
[M2]برد این ملک در آینده حظوظوافر
[B][M1]تا نگویی که ز همسایگی روس مرا
[M2]دین و فرهنگ هبا گردد و آداب هدر
[B][M1]دین و آیین تو وابستهٔ اهلیت تو است
[M2]نبود دوستی شوروی الزام‌آور
[B][M1]گر تو نااهل شدی چیست گناه دگران
[M2]در چنار کهن از خویش درافتد آذر
[B][M1]روس همسایهٔ مستغنی و قادر خواهد
[M2]نه که همسایهٔ نالان و ضعیف و مضطر
[B][M1]*‌
[M2]*
[B][M1]نیمهٔ دوم اردی است به باکو و هنوز
[M2]ننموده است گل سرخ سر از غنچه بدر
[B][M1]لیک ما تازه گل سرخ فراوان دیدیم
[M2]وبژه روز رژه بر ساحل دریای خزر
[B][M1]بگذشتند ز پیش رخ ما بیست‌هزار
[M2]لعبتانی ز گل و سرو چمن زبباتر
[B][M1]دخترانی همه بر لاله فروهشته کمند
[M2]پسرانی همه بر سرو نشانیده قمر
[B][M1]دختران سروقد و لاله‌رخ و سیم‌اندام
[M2]پسران شیردل و تهمتن و کندآور
[B][M1]به گه بزم‌، فرشته گه رزم‌، اهریمن
[M2]سرو در زیرکله‌، ببر به زبر مغفر
[B][M1]*‌
[M2]*‌
[B][M1]من زبان وطن خویشم و دانم به یقین
[M2]با زبانست دل مردم ایران همسر
[B][M1]آنچه آرم به زبان راز دل ایرانست
[M2]بو که اندر دل یاران کند این راز اثر
[B][M1]کی فراموش کند شوروی نیک‌نهاد
[M2]که شد ایران پل پیروزی او سرتاسر
[B][M1]گشت ما را ستخوان خرد که سالی سه‌چهار
[M2]چرخ ییروزی بر سینهٔ ما داشت گذر
[B][M1]اینک از دوستی متفقین آن خواهیم
[M2]که بخواهد پسر خسته و نالان ز پدر
[B][M1]باشد این هدیهٔ باکو اثرکلک بهار
[M2]یادگاری که بماند به جهان تا محشر
[B][M1]هست از آنگونه که استاد ابیوردی گفت
[M2]«‌به سمرقند اگر بگذری ای باد سحر»
[A]
[B][M1]حدیث عهد و وفا شد فسانه درکشور
[M2]زکس درستی عهد و وفا مجوی دگر
[B][M1]به کارنامهٔ من بین و نیک عبرت گیر
[M2]که کارنامهٔ احرار هست پر ز عبر
[B][M1]من آن کسم که چهل ساله خدمتم باشد
[M2]بر آسمان وطن ز آفتاب روشن‌تر
[B][M1]ز نظم و نثرکس ار پایه‌ور شدی بودی
[M2]مرا به کنگرهٔ تاج آفتاب‌، مقر
[B][M1]بهای خدمت و سعی خود ار بخواستمی
[M2]به کوه زربن بایستمی نمود گذر
[B][M1]جهان و نعمت او پیش چشم همت من
[M2]چنان بودکه پشیزی به چشم ملیون‌ور
[B][M1]نه چشم دارم ازبن مردمان کوته‌بین
[M2]نه بیم دارم ازین روزگار مردشگر
[B][M1]به زبر منت کس یک نفس بسرنبرد
[M2]کسی که شصت خزان و بهار برده بسر
[B][M1]ولی دربغ که خوردم ز فرط ساده‌دلی
[M2]فریب دوستی اندر سیاست کشور
[B][M1]ز بس که بودم نومید از اولیای امور
[M2]که جز عوام‌فریبی نداشتند هنر
[B][M1]یکی نگفته صریح ویکی نرفته صحیح
[M2]یکی نداده مصاف و یکی نکرده خطر
[B][M1]بر آن شدم که ز صاحبدلان بدست آرم
[M2]بزرگمردی بسیارکار و نام‌آور
[B][M1]که با هجوم مخالف مقاومت گیرد
[M2]نیفکند بر هر حمله در مصاف‌،‌سپر
[B][M1]به خواجه‌ از سر صدق و خلوص دل بستم
[M2]ز پیش آنکه رضا شه به سر نهد افسر
[B][M1]من و مدرس و تیمور و داور و فیروز
[M2]زبهر خواجه به مجلس بساختیم محشر
[B][M1]به هفت نامه نوشتم مقالتی هرشب
[M2]چنان که از پس آنم نه خواب ماند و نه خور
[B][M1]بسا شباکه نشستم ز شام تا گه بام
[M2]به نوک خامه نمودم ز خواجه دفع خطر
[B][M1]نه ماه و هفته‌، گه بگذشت سالیان کامروز
[M2]به نام خواجه نمودم هزار گونه اثر
[B][M1]ز خواجه نفع نبردم به عمر خویش ولیک
[M2]ز دشمنانش بدیدم هزار گونه ضرر
[B][M1]چه دشمنان همه افسون‌طراز و هرزه‌درای
[M2]چه دشمنان همه نیرنگ‌ساز و حیلت گر
[B][M1]همه‌به نفس‌خبیث‌وهمه‌به‌طبع‌شریر
[M2]همه به کذب مثال و همه به لؤم سمر
[B][M1]به راه خواجه ز جان عزیز شستم دست
[M2]اگرچه نیست ز جان در جهان گرامی‌تر
[B][M1]همین نه روز عمل در وفا فشردم پای
[M2]که هم به عزل نپیچیدم از ولایش سر
[B][M1]قوام‌، خانه‌نشین بود و منعزل آن روز
[M2]که بانگ سیلی من کرد گوش خصمش کر
[B][M1]قوام بود به زندان و دشمنش برکار
[M2]که بست از پی آزادیش بهار کمر
[B][M1]سپس که سوی سفرشد ز بنده یاد نکرد
[M2]که چون همی گذرد روزگار ما ایدر
[B][M1]به جرم دوستی خواجه نفی و طرد شدم
[M2]ازآن سپس که به هرلحظه بود جان به خطر
[B][M1]چو خواجه آمد و آن آب از آسیاب افتاد
[M2]به کوی مهدیه آمد فرود و جست مقر
[B][M1]شدم به دیدن و دادم نشان و نام ولی
[M2]به رسم عرف نیامد زخواجه هیچ خبر
[B][M1]نه نوبتی تلفون زد نه بازدید آمد
[M2]نه یاد کرد که سویش روم به وقت دگر
[B][M1]به خودگفتم کز بیم شاه پهلوی است
[M2]که خواجه می‌نکند یاد از این ستایشگر
[B][M1]بلی چو خواجه بدیدست حبس و نفی مرا
[M2]ز بیم شاه بشسته‌ست نامم از دفتر
[B][M1]گذشت بر من و بر خواجه قرب هجده سال
[M2]که هر دو بودیم اندر مظان خوف و خطر
[B][M1]چو شاه رفت شدم معتکف به درگه او
[M2]میان ببسته و بازو گشاده شام و سحر
[B][M1]به رزم دشمن او با گروهی از یاران
[M2]ز خامه پیکان آوردم از زبان خنجر
[B][M1]نوشته‌های من اندر ثنای حضرت او
[M2]چو بشمری بود از صد مقالت افزون‌تر
[B][M1]یکی کتاب نبشتم که گر نکو نگری
[M2]همه محامد این خواجه است سرتاسر
[B][M1]گر از شکست دل ما برآمدی آواز
[M2]شدی ز چشم تو خواب غرور و عشوه بدر
[B][M1]کسی نبودکه تاربخ رفته یاد آرد
[M2]شد ازگذشتهٔ مقالات بنده یادآور
[B][M1]ز فر خامه و سحر بنان و کوشش من
[M2]به خواجه روی نهادند دوستان دگر
[B][M1]چو یافت مسند دولت ز خواجه زیب و جمال
[M2]ز دوستان به بهارش نیوفتاد نظر
[B][M1]به شعر بنده یکی نخل سایه گستر شد
[M2]ولی دریغ که از بهر من نداشت ثمر
[B][M1]ز خواجه دل نگرفتم تو این شگفتی بین
[M2]که بود آتش مهرش مرا به جان اندر
[B][M1]بدیم همدم روز و شبش من و یاران
[M2]به فتنه‌ای که علم گشت در مه آذر
[B][M1]سپس که خانه‌نشین شد به قصدش از هر سو
[M2]بساختند حسودان و دشمنان لشگر
[B][M1]بزرگ سنگری اندر حریم حرمت او
[M2]بساختم من و بنشستم اندر آن سنگر
[B][M1]درتن حوادث ازو هیچم انتظار نبود
[M2]نه پایمردی کار و نه دستگیری زر
[B][M1]بسا شبا که شکایت نمود و نومیدی
[M2]کش از امید گشودم به رخ هزاران در
[B][M1]چه نقش‌هاکه نشان دادم از طریق صواب
[M2]چه رازهاکه عیان کردم از مزاج بشر
[B][M1]همه شنید و پسندید و کاربست و رسید
[M2]بدان مقام که جز وی نبودکس درخور
[B][M1]در‌بغ و درد که هم خواجه اندرین نوبت
[M2]به‌ رغم من به دگر قوم گشت مستظهر
[B][M1]مرا به شغل وزارت بخواند خواجه ولی
[M2]به صورتی که از آنم فتاد خون به جگر
[B][M1]صریح گفت که شه را وزارت تو بد است
[M2]از آن وزیر نگشتی و ماندی از پس در
[B][M1]چو نزد شاه برای معرفی رفتیم
[M2]بکرد درحق من خواجه ضنتی بیمر
[B][M1]نداشت حرمت پیری نداشت حرمت نام
[M2]ندید قدر شرافت ندید قدر هنر
[B][M1]زمام کار جهان را به سفله‌ای بسپرد
[M2]که کس بدو نسپردی زمام استر و خر
[B][M1]سفیه و غره و نااعتماد و جاه‌طلب
[M2]حسود و سفله و نیرنگ‌ساز و افسونگر
[B][M1]بر آن شد از سر نامردمی که یاران را
[M2]ز گرد خواجه کند دور از ایمن و ایسر
[B][M1]سپس چو گشت موفق به خواجه یازد دست
[M2]شود به بازی بیگانه در جهان سرور
[B][M1]چو میل خواجه بدو بود بنده تاب نداشت
[M2]کناره جست و به عزلت فتاد در بستر
[B][M1]گذشت شش مه و از بنده خواجه یاد نکرد
[M2]دربغ از آن ‌همه سودا که پختم اندر سر
[B][M1]خدا نخواست که ایران شود ز خواجه تهی
[M2]وگرنه سفله بسنجیده بود این منکر
[B][M1]بر آن شدم که از ایران برون روم چندی
[M2]مگرکه این تن رنجور توشه یابد و فر
[B][M1]به نزد خواجه شدم رخصتم نداد و جواز
[M2]بگفت باش و به مجلس شو و مساز سفر
[B][M1]به امر خواجه بماندم ولی ازین ماندن
[M2]همی تو گویی افتاده‌ام به قعر سقر
[B][M1]فتاده‌ام به مغاکی درون کژدم و مار
[M2]نه راه چاره همی بینم و نه راه مفر
[B][M1]جهانیان را هرگز نرفته است از یاد
[M2]که بیست سال بدم خواجه را حمایتگر
[B][M1]وپر خواجه بدم هم وکیل حزب وبم‌
[M2]وزین دو رتبه چه بالاتر است و والاتر؟
[B][M1]ولی ندانند اینان که بین خواجه و من
[M2]فتاده فاصله‌ای سخت بی‌حد و بیمر
[B][M1]گرفته‌اند گروهی حریم حضرت او
[M2]که ره نیابد از آنجا نسیم جان‌ پرور
[B][M1]همه به طبع لئیم وهمه به نفس خبیث
[M2]همه به معنی ابله همه به جنس ابتر
[B][M1]هم از فضیلت دور و هم از شرافت عور
[M2]هم از دقایق کور و هم از حقایق کر
[B][M1]دروغگوی چو شیطان‌، دسیسه کار چو دیو
[M2]فراخ‌روده چو یابو، چموش چون استر
[B][M1]معاونند و وزبر و کمیته‌ساز و وکیل
[M2]گهی ز توبره تناول کنند و گه ز آخور
[B][M1]کسان ز فرط گرانی و قلت مرسوم
[M2]کنند ناله و اینان به عیش و عشرت در
[B][M1]من این میانه نگه می کنم بر این عظما
[M2]چو اشتری که بود نعلبندش اندر بر
[B][M1]عجب‌تر آنکه بدین حال و روز و این پک و پوز
[M2]به نزد خواجه بد ما همی کنند از بر
[B][M1]گمان برند که ما فرصتی همی جوییم
[M2]که جای ایشان گیریم وطی شود چرچر
[B][M1]دربغ از آنکه ندانند کاشیان عقاب
[M2]به کوهسار بلند است نی در آخور خر
[B][M1]دربغ از آنکه ندانندکه افتخار همای
[M2]به خردکردن ستخوان بود نه قند وشکر
[B][M1]دربغ از آنکه ندانند کاین سیهکاری
[M2]به هیچ روی نیابد خلاص ازکیفر 
[A]
[B][M1]ای زده زنار بر، ز مشک به رخسار
[M2]جز تو که بر مه ز مشگ برزده زنار
[B][M1]زلف نگونسارکرده‌ای و ندانی
[M2]کو دل خلقی ز خویش کرده نگون‌سار
[B][M1]روی تو تابنده ماه بر زبر سرو
[M2]موی تو تابیده مشگ از برگلنار
[B][M1]چشم تو ترکی وکشوربش مسخر
[M2]زلف تو دامی و عالمیش گرفتار
[B][M1]سخت به پایان کار خویش بنالد
[M2]آن که بر آن زلفش اوفتاده سر ویار
[B][M1]ریجان داری دمیده برگل نسرین
[M2]مرجان داری نهاده بر در شهوار
[B][M1]آفت جانی از آن دو غمزهٔ دلدوز
[M2]فتنهٔ شهری ازآن دو طرهٔ طرار
[B][M1]فتنه شدستم به لاله و سمن از آنک
[M2]چهر توباغی است لاله زار وسمن زار
[B][M1]لعل شکر بار داری و نه بدیع است
[M2]گرچه نماید بدیع لعل شکربار
[B][M1]زان لب شیرین تو بدیع نماید
[M2]این همه ناخوش کلام و تلخی گفتار
[B][M1]ختم بود بر تو دلربایی‌، چونانک
[M2]نیکی و پاکی بدخت احمد مختار
[B][M1]زهرا آن اختر سپهر رسالت
[M2]کاو را فرمانبرند ثابت و سیار
[B][M1]فاطمه‌، فرخنده مام یازده سرور
[M2]آن بدوگیتی پدرش سید و سالار
[B][M1]پرده‌نشین حریم احمد مرسل
[M2]صدر گزین بساط ایزد دادار
[B][M1]عرفان عقد است و اوست واسطهٔ عقد
[M2]ایمان پرگار و اوست نقطهٔ پرگار
[B][M1]بر همه اسرار حق ضمیرش آگاه
[M2]عنوان از نام او به نامهٔ اسرار
[B][M1]از پی تعظیم نام نامی زهراست
[M2]این که خمیده است پشت گنبد دوار
[B][M1]بر فلک ایزدی است نجمی روشن
[M2]در چمن احمدیست نخلی پربار
[B][M1]بار ولایش به دوش گیر و میندیش
[M2]ای شده دوش تو از گناه گرانبار
[B][M1]قدر وی از جمله کاینات فزونست
[M2]نی نی‌، کاو راست زبن فزونتر مقدار
[B][M1]چندش مقدار باید آنکه جهانش
[M2]چون رهیان ایستاده فرمانبردار
[B][M1]راستی ار بنگری جز این گهر پاک
[M2]از دو جهانش غرض نبود جهاندار
[B][M1]عصمت‌، چرخست و اوست‌اختر روشن
[M2]عفت‌، بحر است و اوست گوهرشهوار
[B][M1]آدم و حوا دو بنده‌ایش به درک‌ه
[M2]مریم و عیسی دو چاکریش به دربار
[B][M1]کوس کمالش گذشته از همه گیتی
[M2]صیت جلالش رسیده در همه اقطار
[B][M1]فرو شکوه و جلال و حشمت اورا
[M2]گر بندانی به‌بین به نامه و اخبار
[A]
[B][M1]چیست آن سرو نارسیده به بار
[M2]بردمیده ز ایزدی گلزار
[B][M1]در بهار است چون به گاه خزان
[M2]در خزان است چون به گاه بهار
[B][M1]خود بود سروبن ولی بینی
[M2]برسرش سروهای خوش‌رفتار
[B][M1]سرو را آب سرفرازکند
[M2]وین خوداز آب پست گردد و زار
[B][M1]چشم‌ها باشدش ولی چون خلق
[M2]می نخوابد که خود بود بیدار
[B][M1]گر هزاران به سرو بنشینند
[M2]هم براین سرو برنشسته هزار
[B][M1]گر برآن سرو، درگه نوروز
[M2]عندلیبان شوند نغمه‌نگار
[B][M1]خود براین سرو نغمه خوانانند
[M2]در بهار و خزان و لیل و نهار
[B][M1]گربرآن سرو بیهده شب و روز
[M2]برنشیند چکاو و بلبل و سار
[B][M1]خود براین سرو بلبلان نایند
[M2]جز بگفت محمد مختار
[B][M1]گر از آن سرو درگلستان‌ها
[M2]رسته بینی همه فزون ز هزار
[B][M1]در گلستان ازین گرامی سرو
[M2]می‌نیاید فزون‌تر از دو به بار
[B][M1]گر جز از شاخ و برگ و بار ندید
[M2]هیچ کس بر به سرو و بید و چنار
[B][M1]هم برین سر و شاخ و برگ فزون
[M2]رسته اما نه کش کنی دیدار
[B][M1]برگ و باری بر او بود که کند
[M2]نور در دیدهٔ اولی‌الابصار
[B][M1]برگ او زاد و برگ مردم دین
[M2]بار او لطف پاک ایزد بار
[B][M1]ای پسر این لغز که برگفتم
[M2]نیک برخوان و نام او (‌به‌من آر)
[B][M1]ور کنون نام او به من ناری
[M2]رنج بایدکه تا بریش به کار!
[B][M1]این قصیده بدیهه بسرودم
[M2]در به گرمابه‌ای روان او بار
[B][M1]سخت تیره چو طالع عاشق
[M2]سست بنیان چو وعدهٔ دلدار
[B][M1]سستی شعر، خود گواه بود
[M2]گر نداری تو قول من ستوار
[B][M1]زانکه‌ آسان سرودمش‌ خود گشت
[M2]سهل وآسان به معنی وگفتار
[B][M1]شعر باید سبک سرود و روان
[M2]نه گرانسنگ و مغلق و دشوار
[A]
[B][M1]گشاده روی بهار، ای گشاده روی بهار
[M2]شراب سرخ بخواه و نبید سرخ بیار
[B][M1]بهار آمد و سنبل برآمد از لب جوی
[M2]به بوی زلف تو ای شمسهٔ بتان بهار
[B][M1]توازبهار فزونی بتا، به رنگ و به بوی
[M2]خود اینکه گفتم از من بسی شگفت مدار
[B][M1]بهارگیتی روزی دو بیش خرم نیست
[M2]بهار روی تو را خرمی بود هموار
[B][M1]به جزتو ای به دوزخ رشگ لعبتان چگل
[M2]ندیده هیچ کس اندر به هیچ شهر و دیار
[B][M1]بهار چنگ‌سرای و بهار رودنواز
[M2]بهار ساغرگیر و بهار باده گسار
[B][M1]بهار نبود رشگ نگارخانهٔ چین
[M2]بهار نبود بی‌غارهٔ بت فرخار
[B][M1]مکن شتاب و به سیر بهار و باغ مرو
[M2]وگرکه رفتن خواهی مرا چنین مگذار
[B][M1]بپوش روی و حذرکن که بهر سیر، تو را
[M2]ستاده‌اند بسی مرد و زن به راه گذار
[B][M1]مکن جدا ز رخ خود کنار و دیدهٔ من
[M2]گرم نخواهی رنگین به خون دیده کنار
[B][M1]تو نوبهاری و ابر تو دیدگان منست
[M2]همی ببارد ابر آن کجاکه بود بهار
[B][M1]ز رنج دوری روی تو ای بدیع صنم
[M2]ز درد وسختی هجر تو ای ستوده نگار
[B][M1]جنان بگریم از دیده گان به دامن دشت
[M2]که سیل اشک فرستم همی به دریا بار
[B][M1]همی بگریم زار و مرا نگویدکس
[M2]که کریه بشکن و ز دیدکان سرشک مبار
[B][M1]چنین نگریم‌، نی نی خطاست گریه چنین
[M2]به عهد خواجه نه نیکوست گریهٔ بسیار
[A]
[B][M1]خمش مباش کنون کامد ای بهار، بهار
[M2]سخن زلعبت چین وبت بهار، به آر
[B][M1]ز بی‌حقیقتی چرخ و بیوفایی دهر
[M2]هزاردستان زد در میان باغ‌، هزار
[B][M1]چه گفت‌؟ گفت جهان رهزنی حرام‌خورست
[M2]تو سر به عشوهٔ دهر حرام‌خوار، مخار
[B][M1]زمانه کشت ترا نارسیده می‌درود
[M2]مکار تخم امل‌، در زمین این مکار
[B][M1]ز لعب دور قمر روشنی مدار طمع
[M2]که بر محک‌، سیه آمد عیار این عیار
[B][M1]چه رزم‌هاکه بود پرقتال ازبن قتال
[M2]چه قلب‌ها که بود داغدار ازین غدار
[B][M1]به سال‌ها دهد و بازگیرد اندر دم
[M2]نهان به پرورد و سازد آشکار، شکار
[B][M1]نشان عاطفت از دهر کینه‌جوی‌، مجوی
[M2]امید راستی از چرخ کجمدار، مدار
[B][M1]ز بحر جان اوبارش کسی ار خلاصی جست
[M2]نهنگ بر سر او بارد ابر جان اوبار
[B][M1]نه شه شناسدگیتی ونی وزیر، تو شو
[M2]ز هر در آر پیاده‌، ز هر سو آر، سوار
[B][M1]به کار دولت نتوان گزافه کاری کرد
[M2]که از دولت شود آخرگزافه کار، فکار
[B][M1]ز رزم خوار شمردن‌، ترا رسدکه رسید
[M2]ز خصم بر شه خوارزم و والی اترار
[B][M1]مبین به مردم‌خوار و زبون‌، به خواری ازآنک
[M2]به کینه مردم‌خوارند، گرگ مردم‌خوار
[B][M1]مبین تو زار و زبون مردمان غوغا را
[M2]که رزمجو‌یی غوغا بکشت زار، تزار
[B][M1]نقاط مسکو و پطر، از تزار برگشتند
[M2]دو نقطه چون که یکی کشت شد تزار نزار
[B][M1]به باد، اصل و تبار و قتیل‌، نسل و نتاج
[M2]نه‌تاج ماند و نه‌تخت و نه صفه ماند و نه بار
[B][M1]دو مار بودند آری تزار و فرزندش
[M2]زمانه بین که برآورد از این دو مار، دمار
[B][M1]سفیه محتسبانی کجا ز جهل و خری
[M2]خرند بی‌سبب‌، آزار مردم بازار
[B][M1]تو جار دانش و داد آن زمان زنی که شوی
[M2]امین خرمن فلاح و دفتر تجار
[B][M1]زکارهای عموم آنچه را نخواست عوام
[M2]به فتوی خرد آن کار، ناصواب انگار
[B][M1]کسی که دشمنی عامه را خرید به عمد
[M2]قماش عار و لباس عوار کرد شعار
[B][M1]نکرد بایدکاری‌، که مردم عامه
[M2]رهاکند پی کار و دود سوی پیکار
[B][M1]دل رعیت گنجست و جهل مار وبست
[M2]توگنج خواهی‌، همت به مرگ مارگمار
[B][M1]به مذهب و ذهب او مدار کار، ولیک
[M2]درون مدرسه‌اش با کتاب و کار، بکار
[A]
[B][M1]چون پای خرد خرد نهادی به لاله‌زار
[M2]خوبان بخند خندکشندت میان کار
[B][M1]زان خردخرد، خورده شوی در شکارشان
[M2]کان خند خند، خندهٔ شیرست بر شکار
[B][M1]الوان رنگ رنگ فرو هشته از یمین
[M2]خوبان طرفه طرفه‌، روان گشته از یسار
[B][M1]زان رنگ رنگ، رنگ شوی درخم فریب
[M2]زان طرفه طرفه‌، طرفه درافتی به دام یار
[B][M1]زلفان حلقه حلقه‌، به دل‌ها زند ترنگ
[M2]صهبای جرعه جرعه‌، ز سرها برد خمار
[B][M1]زان حلقه حلقه‌، حلقهٔ مارست شرمگین
[M2]زان جرعه جرعه‌، جرعهٔ زهر است شرمسار
[B][M1]تفریح توده توده‌؛ ز پیش نظر دوان
[M2]تحریک دسته دسته‌، به پای هوس نثار
[B][M1]زان توده توده‌، تودهٔ ثروت شود تباه
[M2]زان دسته دسته‌، دستهٔ اسکن شود بخار!
[B][M1]آوخ که نرم نرم‌، حریفان نادرست
[M2]گیرند گرم گرم‌، ترا نیز در کنار
[B][M1]زان نرم نرم‌، نرم کند دنده‌ات مرض
[M2]زان گرم گرم‌، گرم شوی با بلا دچار
[B][M1]گیرند دفعه دفعه‌، زنان تنگ در برت
[M2]وز بوسه دانه دانه‌، کنندت گهر نثار
[B][M1]زان دفعه دفعه‌، دفعه کشد بر سرت بلا
[M2]زان دانه دانه‌، دانه زند بر تنت هزار
[B][M1]امراض گونه گونه کند بر تنت هجوم
[M2]و املاح‌، شیشه شیشه کشد در برت قطار
[B][M1]زان گونه گونه‌، گونهٔ سرخت شود تباه
[M2]زان شیشه شیشه‌، شیشه ی عمرت شود فکار
[B][M1]سفلیس جسته جسته کند درتنت نفوذ
[M2]سوزاک رفته رفته زند بر سرت فسار
[B][M1]زان جسته‌ جسته‌، جسته و ناجسته منفعل
[M2]زان رفته رفته‌، رفته و آینده شرمسار
[B][M1]ادرار قطره قطره چکد از سر قضیب
[M2]ادبار، لکه لکه فتد درته ازار
[B][M1]زان قطره قطره‌، قطرهٔ زهرت چکد به کام
[M2]زان لکه لکه‌، لکهٔ ننگ آیدت به کار
[B][M1]از درد، لحظه‌لحظه بریزی به رخ سرشگ
[M2]کزتنت لقمه لقمه خورد چنگ روزگار
[B][M1]زان لحظه لحظه‌، لحظهٔ عمر عزیز تلخ
[M2]زان لقمه لقمه‌، لقمه ی آمال ناگوار
[B][M1]زر داده مشت مشت به داروگر و طبیب
[M2]وافتاده پایه پایه ز قدر و ز اعتبار
[B][M1]زان مشت‌مشت‌، مشت‌تو نزدیک‌خلق‌باز
[M2]زان پایه پایه‌، پایهٔ افلاست استوار
[B][M1]هر روز پرده پرده تنت کاسته ز رنج
[M2]هر صبح کاسه کاسه دواکرده زهرمار
[B][M1]زان پرده پرده‌، پردگیان تو مویه گر
[M2]زان کاسه کاسه‌، کاسهٔ عمر تو مویه دار
[B][M1]جفت تو زار زار، بدرد تو مبتلا
[M2]زهدانش شرحه شرحه و اندام نابکار
[B][M1]زان زار زار، زار بگرید بر او پدر
[M2]زان شرحه شرحه‌، شرحه دل مام داغدار
[B][M1]فرزند قطعه قطعه برآرندش از رحم
[M2]ماماش‌، پنج پنج و اطباش‌، چار چار
[B][M1]زان قطعه قطعه‌، قطع‌شده مام رانفس
[M2]زان پنج‌پنج‌، پنجه به‌خون جنین‌، نگار
[A]
[B][M1]حبذا از این نگارستان پر نقش و نگار
[M2]خوش‌تر از بتخانهٔ چین و سرای نوبهار
[B][M1]صفحه ‌اندر صفحه خرم ‌چون بهشت ‌اندر بهشت
[M2]پرده اندر پرده رنگین چون بهار اندر بهار
[B][M1]نقش‌های روم و یونان پیش نقشش ناتمام
[M2]طرح‌های چین و تبت ییش طرحش نابکار
[B][M1]حرکت از هر گوشه پیدا، صنعت از هرسو پدید
[M2]فکر هر جانب نمایان‌، ذوق هر جا آشکار
[B][M1]می‌دود از هر طرف در این گلستان سیل روح
[M2]راست همچون جدول باران به روز ژاله بار
[B][M1]بوستان بینی و گو می‌وزد این دم نسیم
[M2]کاروان بینی و گوبی می‌نهد این لحظه بار
[B][M1]گویی اکنون می‌پرد از نزد ما نقش تذور
[M2]گویی اینک می‌دود بر روی ما شکل سوار
[B][M1]جنگلی بینی که شبنم می‌چکد از برک گل
[M2]وز نسیم نرم حرکت می کند برگ چنار
[B][M1]سوسن بری ز شرم سوسن او روی زرد
[M2]لالهٔ دشتی ز رشگ لالهٔ او داغدار
[B][M1]ساق گل بینی و خواهی تا کنی از لطف بوی
[M2]لیک ‌از آن ترسی که بر دستت خلد ز آن ساق خار
[B][M1]سوزن ‌عیسی ‌بود با رشتهٔ ‌مریم ‌قرین
[M2]کاین روانبخشی روان کرده‌است بر هر پود و تار
[B][M1]کی شدی ارژنگ مانی همچو عنقا بی‌نشان
[M2]گر ز سوزن کرد «‌اسعد» داشتی یک رشته کار
[B][M1]نور چشم ایلخان اسعد محمد آن که هست
[M2]بختیاری را شرف زین خاندان بختیار
[B][M1]اسعدا وصف نگارستان زیبای ترا
[M2]خامهٔ من لوحه‌ای آراست بهر یادگار
[B][M1]سوزن من خامه است و رشته‌اش فکر بلند
[M2]نقش سوزن کرد من وصف نگارستان یار
[B][M1]گر بخواند احمدی قاضی القضاه این چامه را
[M2]آفرین راند به طبع صورت‌انگیز بهار
[B][M1]در میان بنده و اسعد همو شاید حکم
[M2]زان که هست اندر قضاوت دادبان و دادیار
[B][M1]آن که گر برخوان جودش نه ‌فلک سغدو شود 
[M2]گزلک عزمش کند در یک دم او را چاپار
[B][M1]شکوهٔ اسعد به هرمز بردم آری گفته‌اند
[M2]شکوهٔ یاران به یاران کرد باید آشکار
[B][M1]شکوه‌ای گر از تو هست اندر دل پردرد من
[M2]احمدی آن شکوه را خواهد نمودن برکنار
[B][M1]ورتو با جمشید هستی در نزاع مرده ریک
[M2]از چه با من رفت فعل مرده شو با مرده‌خوار؟
[B][M1]داده و بخشیده خود باز نستاند کریم
[M2]این بود رسم بزرگان‌، این بودی خوی کبار
[A]
[B][M1]ای‌خوش آن‌ساعت که‌آید پیک جانان بی‌خبر
[M2]گویدم بشتاب سوی عالم جان بی‌خبر
[B][M1]ای‌خوش آن‌ساعت که‌جام بی‌خودی ازدست دو‌ست
[M2]خواهم و گردم ز خواهش‌های دوران بی‌خبر
[B][M1]تا خبر شد جانم از اسرار پنهان وجود
[M2]گشتم از قیل و مقال کفر و ایمان بی‌خبر
[B][M1]در نهاد آدم خاکی خدا داندکه چیست
[M2]هست از این راز نهان جبریل و شیطان بی‌خبر
[B][M1]اهرمن از سجدهٔ انسان خاکی سرکشید
[M2]زان که بود از شعله‌های عشق پنهان بی‌خبر
[B][M1]غرق حرمانیم و در سر نقش پنداری که یار
[M2]چهره بگشاید مگر با لعل خندان بی‌خبر
[B][M1]مدعی دیدار خواهد بلهوس بوس و کنار
[M2]عاشقان پاکباز از این و از آن بی‌خبر
[B][M1]کی برد فیض شهادت کشته‌ای کز قتلگاه
[M2]جای گیرد در کنار حور و غلمان بی‌خبر
[B][M1]می‌رسد فضل شهادت رادمردی راکه هست
[M2]در رضا و لطف او از باغ رضوان بی‌خبر
[B][M1]در ره آداب رفتن هست شرط احتیاط
[M2]ورنه از فرجام این کارست انسان بی‌خبر
[B][M1]ای بسا زاهدکه دیوش در درون دل مقیم
[M2]دزد در کاشانه مشغولست و دربان بی‌خبر
[B][M1]وی بسا آلوده دامان کز تجلی‌های عشق
[M2]از نهادش سر زند خورشید تابان بی‌خبر
[B][M1]تا خبر داری ز خود،‌فرمانبری را کار بند
[M2]پیش کز جانان رسد یک لحظه فرمان بی‌خبر
[B][M1]راز قرآن را ز صاحبخانه جویا شو که هست
[M2]از مراد میزبان بی‌شبهه مهمان بی‌خبر
[B][M1]آنکه از قرآن همان الفاظ تازی خواند و بس
[M2]هم به قرآن کاو بود از راز قرآن بی‌خبر
[B][M1]ما در آتشخانه دیدیم آیت الله نور
[M2]لیک از این معنی بود گبر و مسلمان بی‌خبر
[B][M1]جاهلان مغرور سعی خوش و لطفش کارساز
[M2]ابر و خورشیدند گرم کار و دهقان بی‌خبر
[B][M1]این‌جهان جای توقف نیست خوشبخت آنکه او
[M2]چون‌نسیمی خوکذشت ازاین کلستان بی‌خبر
[B][M1]نیست یک جو ایمنی در قرب درگاه ملوک
[M2]ای‌ خوش آن موری کزاو باشد سلیمان ‌بی‌خبر
[B][M1]گر بهار آگه شد از قصد رقیبان دور نیست
[M2]یوسف مصری نماند از کید اخوان بی‌خبر
[A]
[B][M1]روان شد لشگر آبان به طرف جوببار اندر
[M2]نهاده سیمگون رایت به کتف کوهسار اندر
[B][M1]نهان شد دامن البرز در میغ و بخار اندر
[M2]تو گویی گرد کُه بستند پولادین حصار اندر
[B][M1]چو بر بستان کفن پوشید برف تندبار اندر
[M2]درخت سرو بر تن کرد رخت سوگوار اندر
[B][M1]درختان لرز لرزان در میان جویبار اندر
[M2]به پای هر درختی برگ‌ها گشته نثار اندر
[B][M1]خزانی برگ، هرسو توده چون زر عیار اندر
[M2]دمنده باد، همچون صیرفی وقت شمار اندر
[B][M1]بتابد خور ز بالا بر زمین زرد و نزار اندر
[M2]چو زربن مغفر جنگی بهیجا از غبار اندر
[B][M1]بهر جویی یکی آیینه بنهاده به کار اندر
[M2]غرابان بر سر آیینه چون آیینه‌دار اندر
[B][M1]شود باد خنک هر شب به بستان گرم کار اندر
[M2]به جسم آبدان پوشد سلیحی آبدار اندر
[B][M1]فسرده غنچه‌ها گشته نگون بر شاخسار اندر
[M2]توگویی لعبتان گشتند آویزه به دار اندر
[B][M1]در آن وادی که خوید آمد به زانوی سوار اندر
[M2]کنون‌ جز خشک ‌خاری نیست فرش‌ رهگذار اندر
[B][M1]به هرجا لشگر زاغان فرود آرند بار اندر
[M2]فروبندد جلب‌شان بند بر پای هزار اندر
[B][M1]به باغ آیند زاغان شام گاهان صد هزار اندر
[M2]درافکنده با بر تیره بانگ غارغار اندر
[B][M1]فرود آیند ناگاهان به بالای چنار اندر
[M2]چنار بی‌بر از ایشان ز نو آید به بار اندر
[B][M1]سر هر شاخ پنداری بیندوده بقار اندر
[M2]ز هیبت‌شان به باغ‌، از باغ بگریزد هزار اندر
[B][M1]چمد رنگ از کمرگاهان به شیب رودبار اندر
[M2]پرد کبک دری از تیغه سوی آبشار اندر
[B][M1]پلنگ از قله زی دامن شود بهر شکار اندر
[M2]شبان مر گوسپندان را کند پنهان بغار اندر
[B][M1]به برف افتد نشان پای گرگان بی‌شمار اندر
[M2]به‌بازی جسته درهم پنج‌ پنج و چار چار اندر
[B][M1]بوادی‌ها درون خرگوشکان جسته قرار اندر
[M2]نهفته تن به زبر خاربن عیاروار اندر
[B][M1]نهاده برکتف دو گوش و خفته زیر خار اندر
[M2]گشاده چشم‌ها همچون دو لعل شاهوار اندر
[B][M1]به سویش ره برد تازی چو عاشق سوی یار اندر
[M2]ز خفتنگه برآهنجدش و افتدگیر و دار اندر
[B][M1]بدا بیچاره مسکینی به بدخواهان دچار اندر
[M2]به قصدش مرگ بگشاده کمین از هرکنار اندر
[B][M1]*‌
[M2]*
[B][M1]بدین معنی یکی بنگر به احوال دیار اندر
[M2]درافتاده به چنگ دشمنانی دیوسار اندر
[B][M1]تو گویی مرگ بگشاده به ایرانشهر، بار اندر
[M2]به جان کشور افتاده گروهی گرگوار اندر
[B][M1]به دلشان هیچ ناجسته وفا و مهر بار اندر
[M2]توگویی کینهٔ دیرین به دل دارند بار اندر
[B][M1]دربغا کشور ایران بدین احوال زار اندر
[M2]دریغا آن دلیری‌ها به چندین روزگار اندر
[B][M1]چه شد رستم که هرساعت به‌دشت کارزار اندر
[M2]گرامی جان سپر کردی به پیش شهریار اندر
[B][M1]برگودرز یل هفتاد پور نامدار اندر
[M2]به میدان داده جان هریک به عز و افتخار اندر
[B][M1]ببین زی داریوش آن خسرو با اقتدار اندر
[M2]به نقش بیستونش بین و آن والا شعار اندر
[B][M1]به ‌بیم است ‌از دروغی‌، چون به ‌شهری گرگ ‌هار اندر
[M2]بخواهد کز دروغ ایران بماند برکنار اندر
[B][M1]کنون گر بیند ایران را بدین ایام تار اندر
[M2]چکد خونابه‌اش از مژگان اشکبار اندر
[B][M1]بدین کشور نه‌بینی جز گروهی نابکار اندر
[M2]کزیشان جز دروغ و ملعنت ناید به بار اندر
[B][M1]امید راستگویی نیست یاری را بیار اندر
[M2]ز درویش و توانگر تا به شاه و شهریار اندر
[B][M1]شده گویی به ایرانشهر با عز و فخار اندر
[M2]تبار اهرمن چیره به یزدانی تبار اندر
[B][M1]ز بی‌برگی درافتاده به حال احتضار اندر
[M2]جهانخواران به گرد او چو جوقی لاشخوار اندر
[B][M1]به ختم احتضار او نشسته به انتظار اندر
[M2]کجا افتند در وی از یمین و از یسار اندر
[A]
[B][M1]خوشست اکنون اگر جویی به آبسکون گذار اندر 
[M2]سوی مازندران تی و برگیری قرار اندر
[B][M1]گهی بر ساحل دریا بخوید و مرغزار اندر
[M2]گهی بر طرف بابل رود با بوس و کنار اندر
[B][M1]گهی غلطیده درگردونه‌های برق‌سار اندر
[M2]گهی بنشسته بر تازی کمیت راهوار اندر
[B][M1]خوشا مازندران ویژه پاییز و بهار اندر
[M2]به خاصه طرف آبسکون بدان دریاکنار اندر
[B][M1]زمینش سال‌ و مه سبز و گل اندر وی به‌ بار اندر
[M2]همیشه بلبلانش مست در لیل و نهار اندر
[B][M1]دمد انجیر بن‌ها بر چنار و بر منار اندر
[M2]درختی بر درختی روید و آید به بار اندر
[B][M1]تذرو جفت گم کرده خروشان بر چنار اندر
[M2]کشیده هر طرف گردن پی دیدار یار اندر
[B][M1]«‌هراز» بانگ زن پوید بدان خرم دیار اندر
[M2]به کردار طراز سیم بر نیلی شعار اندر
[B][M1]خروشش گوش کر سازد به ‌بانگ رعد سار اندر
[M2]بغلطاند تن پیل ژیان را بر گدار اندر
[A]
[B][M1]سنبل داری به گوشهٔ چمن اندر
[M2]نرگس کاری به برگ یاسمن اندر
[B][M1]در عجبم زافریدگار، کزان روی
[M2]لاله نشاند به شاخ نسترن اندر
[B][M1]ای صنم خوبرو به جان تو سوگند
[M2]کم ز غم آتش زدی به جان وتن اندر
[B][M1]گاهی بی خویشتن شوم ز غم تو
[M2]گاه به‌ پیچم همی به خویشتن اندر
[B][M1]سخت به پیچم که هر که بیند گوبد
[M2]هست مگر کژدمش به پیرهن اندر
[B][M1]زار بنالم چنان که هرکس بیند
[M2]زار بنالد به حال زار من اندر
[B][M1]روی تو درتاب تیره زلف تو، گویی
[M2]حور فتاده به دام اهرمن اندر
[B][M1]دام فریبی است طره‌ات که مر او را
[M2]بافته جادو به صدهزار فن اندر
[B][M1]صدشکن اندر دو زلف داری و باشد
[M2]بندی پنهان به زیر هر شکن اندر
[B][M1]صدگره افتد به‌هردلی که‌به گیتی‌است
[M2]گرش به دلها کنند سرشکن اندر
[B][M1]چندکزان زلف بر ستردی‌، امروز
[M2]مشگ نباشد به خطهٔ ختن اندر
[B][M1]زلف سترده مده به باد، که در شهر
[M2]جادویی افتد میان مرد و زن اندر
[B][M1]جادویی اندر میان خلق میفکن
[M2]نیکو اندیشه کن بدین سخن اندر
[B][M1]جادوبی وگربزی چو شد همه‌جایی
[M2]ملک درافتد به حلقهٔ فتن اندر
[B][M1]چون گذردکارها به حیلت و افسون
[M2]هیچ بندهدکسی به علم تن اندر
[B][M1]مردم نیرنگ‌ساز را به جهان در
[M2]جای نباشد مگربه مرزغن اندر
[B][M1]زلفک تو حیله‌سازگشت و سیه کار
[M2]زانش ببرند سر بدین ز من اندر
[B][M1]قدتو چون راستی گزید، به‌پیشش
[M2]سجده برم چون به پیش بت‌، شمن اندر
[B][M1]گر نکنی پیشه راستی و درستی
[M2]راست نیایی به خدمت وطن اندر
[B][M1]ور نکنی خدمت وطن به تمامی
[M2]عاصی گردی بحی ذوالمنن اندر
[B][M1]درخمت ار جان دهم‌خوشست‌، که مردن
[M2]شیرین آید به کام کوه کن اندر
[B][M1]جوشم و خونابه گرم گرم ببارم
[M2]همچون مرغی به روی بابزن اندر
[A]
[B][M1]انگور شد آبستن هان ای بچهٔ حور
[M2]برخیز و به گهواره فکن بچهٔ انگور
[B][M1]آن بچهٔ نوزاده فروگیر که مادرش
[M2]شش ماه فرو خفته درآغوش مه و هور
[B][M1]اکنون شده آبستن و برگردش هر روز
[M2]چون قابلگان آمده یک قافله زنبور
[B][M1]این قابلگان قابلگی نیک ندانند
[M2]هان خیز و ز بسترش یکایک را کن دور
[B][M1]سختم عجب آید که چنین کودک چون زاد
[M2]زان تیره رخ خستهٔ مستسقی رنجور
[B][M1]وین نیز عجب‌تر که به یک زادن چون گشت
[M2]ستخوانش بگسیخته و جلدش مبثور
[B][M1]وآنگاه سر از خاکش برگیر به نرمی
[M2]چونان که نگردد شکم و پشتش ناسور
[B][M1]زان پس به یکی بستر سنگینش درافکن
[M2]و زپشت و برش دورکن آن کودک مستور
[B][M1]خود گرچه به مادرش ستم خواهد رفتن
[M2]لیکن تو دربن کار مصابستی و مأجور
[B][M1]وان طفل به گهواره درافکن به دو سه ماه
[M2]چونان که به گهواره درون گردد محصور
[B][M1]آن طفل نکوروی که از روشن رویش
[M2]چون روز برافروخته گردد شب دیجور
[B][M1]آنگه که به نیرو شود و روی فروزد
[M2]زو وام کند رضوان رنگ دو لب حور
[B][M1]وانگه که به بلور فرود آرد ساقیش
[M2]چون کان عقیق یمنی گردد بلور
[A]
[B][M1]به بهارستان افتاد مرا دوش عبور
[M2]جنتی دیدم بی‌حور و سراپای قصور
[B][M1]حوریان کرده رخ از فترت ایام دژم
[M2]قصرها یافته از فرقت احباب فتور
[B][M1]سربسر یافته تبدیل به آیات عذاب
[M2]آن کجا بوده سراپای پر از آیت نور
[B][M1]ساحتی کایتی از روز سعادت بودی
[M2]گشته تاربک‌تر از تیره‌شبان دیجور
[B][M1]زیر هرگلبن او جمع‌، هزاران عقرب
[M2]دور هر نوگل او گرد، هزاران زنبور
[B][M1]بلبلش نوحه گر از فرقت مردان شریف
[M2]قمریش مویه گر از مرگ وکیلان غیور
[B][M1]آید آواز سلیمان ‌ ولی از ملک عدم
[M2]می‌رسد بانگ مدرس ولی از عالم گور
[B][M1]فاخته کوکو گویان که کجا رفت بهار
[M2]ورشان‌ مویان مویان که کجا شد تیمور
[B][M1]هر سحرگاه بروبد ره و بیراه‌، نسیم
[M2]به امیدی که کند مؤتمن‌الملک عبور
[B][M1]جای کیخسرو بگرفته فلان گبر، به زر
[M2]جای مستوفی‌ بنشسته فلان رند، به زور
[B][M1]بددلی جای دلیری و طمع جای گذشت
[M2]سفلگی جای جوانمردی و غم جای سرور
[B][M1]همه پستی و دنائت همه نادانی و جهل
[M2]همه تزویر و تقلب همه تقصیر و قصور
[B][M1]روزها پرسه‌زنان در طلب روزی و شب
[M2]دست بر گنجفه و گوش به تار و طنبور
[B][M1]همه با اجنبیان یار و زکشور بیزار
[M2]همه با سید ضیا جور و به ملت ناجور
[B][M1]بجز از نفع ندارند ز هستی مقصود
[M2]بجز از پول ندارند به گیتی منظور
[B][M1]ز دو من قند و شکر لذت ایشان حاصل
[M2]به دو تا چرخ رزین همت ایشان مقصور
[B][M1]راست چون قحط و غلا در دل مردم مغضوب
[M2]همچو طاعون و وبا در بر ملت منفور
[B][M1]همه مخلوق سهیلی ز چه‌؟ از دزدی رای
[M2]همه مطرود خلایق ز چه‌؟ از نقص شعور
[B][M1]شهر مخروبه و مخروبهٔ ایشان آباد
[M2]ملک وبرانه و وبرانهٔ ایشان معمور
[B][M1]باد افکنده به بینی ز چه‌؟ از غایت عجب
[M2]زنخ افشرده به غبغب ز چه‌؟ از فرط غرور
[B][M1]یاوهٔ تیه ضلالند و ز غفلت شمرند
[M2]خویشرا موسی و این کاخ‌، تجلی گه طور
[B][M1]همه را گردن فربی همه را گنده شکم
[M2]این یکی مستحق چاقو و آن یک ساطور
[B][M1]فرقه‌ای چون امل خویش طویلند و دراز
[M2]جرگه‌ای چون طمع خق‌ بش کلفتند و قطور
[B][M1]وطن از پنجهٔ یک‌... اگر جست‌، چه شد؟
[M2]که درافتاد به چنگال گروهی مزدور
[B][M1]در بر شاه و رعیت همه کافر نعمت
[M2]پیش سرنیزهٔ دشمن همگی عبد شکور
[B][M1]هر یکی گوید با خویش که‌، گر تنها من
[M2]کیسه پر سازم از این معرکه باشم معذور
[B][M1]ازقضا جمله وکیلان همه این می‌گویند
[M2]خاصه آنان که بر این قوم رؤسند و صدور
[B][M1]لاجرم جمله دوانند پی پختن نان
[M2]چشم‌ها بسته و بگشوده دهان‌ها چوتنور
[B][M1]حیرتم من که چرا گشت سهیلی پامال
[M2]زان که در پختن نان بود به‌غایت مشهور
[B][M1]مجلس چاردهم مجلس نان پختن بود
[M2]حیف شد سعی سهیلی که نیامد مشکور
[B][M1]مثل است این که چهی گر به رهی حفر شود
[M2]زودتر از همه حاضر قند اندر محفور
[B][M1]آه ازبن مجلس و دولت که توگویی از غیب
[M2]همه هستند به وبرانی کشور مامور
[B][M1]به خدایی که بود هستی مطلق کاین ملک
[M2]با دوتن مرد خردمند شود دار سرور
[B][M1]لیکن افسوس که این جمع منافق نهلند
[M2]که کند صورتی از پرده اصلاح ظهور
[B][M1]همه مرعوب اجانب همه مغلوب طمع
[M2]همه دلال اعادی همه حمال شرور
[B][M1]کار بیرون شده از چاره ندانم بالله
[M2]تا چه حد مردم این ملک حلیمند وصبور
[B][M1]این وکیلان که به فرمان ... بودند
[M2]همه ازعهد ششم جالس این مجلس سور
[B][M1]اینک از غفلت ما، ماه شب چارده‌اند
[M2]تاکی افتد به محاق این مه منحوس شرور
[B][M1]این قصیده اگر از ری به خراسان افتد
[M2]اوستادان به رهی طعنه زنند از ره دور
[B][M1]آری از ری به خراسان نبرد زبرک شعر
[M2]راست چون زیره به کرمان و به تبریز انگور
[B][M1]آن خراسان که درو بوده صبوری و حبیب 
[M2]این‌یک از پشت شهید آن‌دگر از نسل صبور
[B][M1]آن خراسان که درو بوده ادیب‌الادبا
[M2]ثانی اثنین رضی‌الدین در نیشابور
[B][M1]ای خراسان تو به هر فترت و هر حادثه‌ای
[M2]سپر ایران بودی به سنین و به شهور
[B][M1]جیش یونان را راندی توبه تیغ از ایران
[M2]خیل مروان را کردی تو به مردی مقهور
[B][M1]سربداران دلیر تو از ایران کندند
[M2]ربشهٔ دولت منحوس طغاخان تیمور
[B][M1]آل‌طاهر ز تو دادند به بغداد جواب
[M2]آل لیث از تو گرفتند به شاهی منشور
[B][M1]آل‌سامان ز تو و دولت غزنی ز تو بود
[M2]وز تو شهنامه بر اوراق ابد شد مسطور
[B][M1]نادر از نادره اقلیم تو برخاست که کرد
[M2]خاک ایران را خالی ز سه خصم مغرور
[B][M1]ای خراسان ز چه بنشسته و ساکت نگری
[M2]تا به نام تو دوانند به هر گوشه ستور
[B][M1]زبن وکیلان که تو منشور وکالت دادی
[M2]نام دیرین تو شد پست الی یوم نشور
[B][M1]به جز از یک دو سه تن قادر و عاجز، باقی
[M2]زان کسانند که شاید سرشان از تن دور
[B][M1]همه بی‌فضل و فضیلت همه بی‌علم و سواد
[M2]همه قلاش وبخوبر، همه الدنگ وشرور
[B][M1]همگی از اثر بی‌رگی و بی‌حسی
[M2]برده در عهد رضاشاه حظوظ موفور
[B][M1]بهر بی‌دردی و دلسردی و بی‌حسی خلق
[M2]هست هریک را خاصیت صد من کافور
[B][M1]عجبم تا ز چه این سرد مزاجان خنک
[M2]گشته مبعوث چنان قوم غیور محرور
[A]
[B][M1]بوستان بشکفت و بلبل برکشید از دل صفیر
[M2]همچو چشم من گهرپالای شد ابر مطیر
[B][M1]بر نشاط روی گل وقت سپیده‌دم به باغ
[M2]فاخته آوای بم زد عندلیب آوای زیر
[B][M1]بوستان بشکفت چون رامشگه پروبز شاه
[M2]سروبن برخاست چون بگشوده چتر اردشیر
[B][M1]ابر تیرافکن گشود از قطرهٔ باران خدنگ
[M2]باد جوشن گرکشید از سیم‌، جوشن بر غدیر
[B][M1]نرگس از نابخردی بنهاد در سیماب زر
[M2]لاله از افسونگری بنهفت در شنگرف قیر
[B][M1]روز باران از فروغ مهرگردد آشکار
[M2]آن کمان هفت‌رنگ از دامن چرخ اثیر
[B][M1]چون‌ حریری چند رنگین ‌بر تن ‌چینی عروس
[M2]باز جسته یک ز دیگر دامن رنگین حریر
[B][M1]نوبهار دلپذیر و روز شادی و خوشیست
[M2]خرما نوروز و خوشا نوبهار دلپذیر
[B][M1]از میان ابر هر ساعت درخشی برجهد
[M2]وز هراس خود برآرد رعد، افغان و نفیر
[B][M1]همچو خصم شه که برتابد رخ و افغان کند
[M2]آن زمان کز شست خسرو برجهد پرنده تیر
[A]
[B][M1]باد بیاورد بوی مشک به شبگیر
[M2]گوئی بگذشت از آن دو زلف گره گیر
[B][M1]شبگیر ار بگذرد نسیم بر آن زلف
[M2]مشک فرازآورد نسیم به شبگیر
[B][M1]دانم تدبیرها بسی به همه کار
[M2]لیک به عشق اندرون ندانم تدبیر
[B][M1]خلخ وکشمیر را به خیره ستایند
[M2]آری کار جهان بود همه بر خیر
[B][M1]زانکه یکی چون تو حور نیست به خلخ
[M2]زانکه یکی چون‌تو سرو نیست به کشمیر
[B][M1]جز پی نخجیر سوی من نگراید
[M2]تا سر زلفت دلم ربوده به نخجیر
[B][M1]سروی و بر سرو ماه داری وخورشید
[M2]ماهی و بر ماه حلقه بندی و زنجیر
[B][M1]گفتم ماهی و اینت غایت تکذیب
[M2]گفتم سروی و اینت غایت تحقیر
[B][M1]خود سخنی بود ناستوده و بگذشت
[M2]زان سخن رفته عذرخواهم بپذیر
[B][M1]عذر پذیرست و جرم‌پوش خداوند
[M2]وین دو بود نیز بهترین صفت میر
[A]
[B][M1]نگر به زلف و بنا گوش آن بت کشمیر
[M2]یکی ز ساده پرند و یکی ز سوده عبیر
[B][M1]دو پیشه دارد بر جان و دل دو طرهٔ او
[M2]یکی گذارد بند و یکی نهد زنجیر
[B][M1]شگفتم آید زان دل در آن بر سمین
[M2]یکی به طبع حدید و یکی به لطف حریر
[B][M1]برمن آمد آراسته به هم رخ و زلف
[M2]یکی چو لیله مظلم یکی چو بدر منیر
[B][M1]بگفت چند بهم بر، من و تو بنشینیم
[M2]یکی به رنج دچار و یکی به عشق اسیر
[B][M1]جواب دادم زان کم نژند شد دل و جان
[M2]یکی ز گیتی ریمن یکی ز چرخ اثیر
[B][M1]ز رنج سیم و زر ایدون شده است چشم و رخم
[M2]یکی به گونهٔ سیم و یکی به رنگ زریر
[B][M1]بگفت سوی چمن شو که سیم و زرگیری
[M2]یکی ز چهرهٔ نسرین یکی ز دیدهٔ تیر
[B][M1]به باغ و بستان بینی نگارخانهٔ چین
[M2]یکی پر از تمثال و یکی پر از تصویر
[B][M1]نهاده معجزهٔ خویش، موسی و داود
[M2]یکی به شاخ درخت و یکی به روی غدیر
[B][M1]سرشگ ابر بهاری به آبگیر درون
[M2]یکی است حلقه‌نگار و یکی است حلقه‌پذیر
[B][M1]برد شقیق و گل سرخ را به باغ و به راغ
[M2]یکی ز مرجان تاج و یکی ز عود سریر
[B][M1]همی بنالد رعد و همی بتابد برق
[M2]یکی چو جان مخالف یکی چو تیغ امیر
[A]
[B][M1]شریر، قاضی و رهزن‌، امین و دزد، عسس‌!
[M2]ازبن دیار بباید برون جهاند فرس‌؛
[B][M1]فتاده کارکسان با جماعتی که بوند
[M2]همه عوان و همه خونی و همه ناکس‌!
[B][M1]زمام جمله سپرده هوس به چنگ هوی
[M2]مهار جمله سپرده هوی به دست هوس‌!
[B][M1].. .... ...... .................
[M2]که از نهیبش برخاست ناله از هرکس‌!
[B][M1]به خانه اندر نادیده چهر مام و پدر
[M2]به مکتب اندر ناخوانده قل اعوذ و عبس
[B][M1].. ... ...... ....... ... .... ... ..
[M2]چو قوم موسی درساخته به سیر وعدس
[B][M1].. .... ...... .... ... ... .... .. ..
[M2]که بر ویند و از ویند چون سگان مگس
[B][M1]مگر فریشته یاری کند وگرنه به دهر
[M2]نیند با سپه دیو، خیل مردم بس
[B][M1]ستاده‌اند به تاراج بندگان خدای
[M2]چنان که رزبان در باغ رز به وقت هرس
[B][M1]نه از خداشان بیم و نه از بشرشان شرم
[M2]نعوذ بالله از این سگان هرزه مرس
[B][M1]ز خائنان و ز دزدان که بر سرکارند
[M2]شد این امین خزانه‌، شد آن امیر حرس
[B][M1]نیند غافل از آزار مرد و زن یکدم
[M2]چنان پزشک زبردست از شمار مجس 
[B][M1]نشان شکوه بدی و به محبس افتادی
[M2]کس ار کشیدی باری یکی بلند نفس
[B][M1]کسان به محبس ایمن‌ترند تا به سرای
[M2]اگرچه زنده به گورند مردم محبس
[B][M1]مرا ز محبس این سفلگان حکایت‌هاست
[M2]که کرده پایم روی زمین زندان مس
[B][M1]درون زندان دیدم نکرده جرم بسی
[M2]زگنده پیرکهن تا به کودک نورس
[B][M1]یکی اسیر، که گفت ای اجل نجاتم ده
[M2]یکی به بند، که گفت ای خدا به دادم رس
[B][M1]یکی به حبس‌، که از شهرخود به میر بلد
[M2]عریضه کرد و بنالید از عوان و عسس
[B][M1]یکی به ایران باز آمده ز کشور روس
[M2]یکی از ایران کرده گذر به رود ارس
[B][M1]یکی نوشته کتابی به تاجر دهلی
[M2]یکی گرفته جوابی ز عامل مدرس
[B][M1]یکی شکایت کردست کز چه روی امسال
[M2]مرکبات گران است وگوجه‌ها نارس
[B][M1]یکی به محضر جمعی سروده با میرآب
[M2]که باد لعنت بر خولی و سنان عنس
[B][M1]یکی به عهد مدرس به نزد او رفته است
[M2]شده است با وی همره ز خانه تا مدرس
[B][M1]گناه بنده هم از این قبل گناهان بود
[M2]بگویم ار ندهی نسبت گزافه ز پس
[B][M1]به هشت سال ازین پیش شعله نامی داد
[M2]به من سلامی و دادم سلام او واپس
[B][M1]به سال‌ها پس از آن‌، شعله اشتراکی شد
[M2]وزو به چند رفیق جوان فتاد قبس
[B][M1]بدین گناه شدم پنج ماه زندانی
[M2]سپس به شهر صفاهان فتادم از محبس
[B][M1]کنون اسیر و غریبم به شهر اصفاهان
[M2]جدا ز من زن و فرزند چون ز غژم‌، تگس 
[B][M1]همی بنالم هر دم به یاد یار و دیار
[M2]سری به زیر پر اندر، چو مرغ تنگ‌نفس
[B][M1]به هر طرف نگرانم در آرزوی نجات
[M2]چو مردگمشده در آرزوی بانگ جرس
[B][M1]نه پرسشم را پاسخ‌، نه نالشم راگوش
[M2]سپهرگوبی کر است و روزگار اخرس
[B][M1]سپهر، تلخی بارد به جان من گوبی
[M2]که پر شرنگ است این آبگینهٔ املس
[B][M1]به عمر خویش نشاندیم بیخ فضل و ادب
[M2]ولی دربغ که حنظل دمید ازین مغرس
[B][M1]زمانه بر تن ما شوخکن پلاس افکند
[M2]به جرم آنکه دریدیم جامهٔ اطلس
[B][M1]*‌
[M2]* *
[B][M1]همیشه تا که بود جعد زنگیان پرتاب
[M2]هماره تا که بود انف چینیان افطس
[B][M1]همیشه تاکه بود مار همقرین با مور
[M2]هماره تا که بود خار همنشین با خس
[B][M1]تن شریر به خاک و سرش به نوک سنان
[M2]بنای ظلمش ویران و رایتش منکس
[A]
[B][M1]آن را که نگون است رایتش
[M2]من هیچ نخواهم حمایتش
[B][M1]و آن دیو که این کار خواسته است
[M2]دیوانه بخوانند، ملتش
[B][M1]این کشور تحت‌الحمایه نیست
[M2]هم نیز برنجد زصحبتش
[B][M1]ملکی که ز جیحون و هیرمند
[M2]تا دجله برآید مساحتش
[B][M1]از کس بنخواهد حمایتی
[M2]وین گفته نگنجد به غیرتش
[B][M1]آن کس که به‌ ما داده یادداشت
[M2]وان صاحب او، چیست نیتش
[B][M1]بی‌جنگ بخواهد جهان گرفت؟
[M2]صعبا و غریبا حکایتش
[B][M1]امروز که هر ملت نژند
[M2]در سایهٔ تیغ است حرکتش
[B][M1]بی‌قیمت خون‌بندگی خطاست
[M2]وین بنده گرانست قیمتش
[B][M1]گویند سپهدار داده خط
[M2]لعنت به خطوط پر مخافش
[B][M1]گر داده خطی این‌چنین خطاست
[M2]کاین ملک بری بوده ذمتش
[B][M1]بی‌رأی شه و رأی مجلسین
[M2]ملت نشناسد به صحتش
[B][M1]لعنت به وزیری چنین که هست
[M2]بر خیر بداندیش‌، همتش
[B][M1]با آن که فزون دارد احترام
[M2]با آن که فزونست ثروتش
[B][M1]قوم و وطن خود کند ذلیل
[M2]وانگاه بخندد به ذلتش
[B][M1]بخشد وطن خود به رایگان
[M2]وانگاه گریزد ز خشیتش
[B][M1]زودا و قریباکه در رسد
[M2]خائن به سزای خیانتش
[A]
[B][M1]بربوده دلم چشم پر فنش
[M2]وان عارض چون ماه روشنش
[B][M1]نسرینش رخ و سوسنش دو زلف
[M2]من بندهٔ نسرین و سوسنش
[B][M1]عشقی است دگرگونه با ویم
[M2]مهریست دگرگونه با منش
[B][M1]خاطر شده مفتون عارضش
[M2]دیده شده حیران دیدنش
[B][M1]مانا ملک‌العرش از نخست
[M2]آمیخته با نیکوئی تنش
[B][M1]حورای جنان بوده مادرش
[M2]فردوس برین بوده مسکنش
[B][M1]امروز بدیدم به رهگذار
[M2]خون دل خلقی بگردنش
[B][M1]برخاسته دامن کشان به راه
[M2]و آویخته قومی به دامنش
[B][M1]افتاده بسی جان و دل به خاک
[M2]پیش مژهٔ ناوک افکنش
[B][M1]ز انبوه دل از دست رفتگان
[M2]چون کعبه شده کوی و برزنش
[B][M1]من نیز فرا رفته تا مگر
[M2]یک خوشه ربایم ز خرمنش
[B][M1]از دیده فشاندم بسی سرشک
[M2]پیش دل چون روی و آهنش
[B][M1]بگذشت و به من بر نظر نکرد
[M2]تا بود چنین بود دیدنش
[B][M1]شیون کند از دست او دلم
[M2]با آنکه نه نیکوست شیونش
[B][M1]شیون چه کند بنده‌ای که هست
[M2]درگاه خداوند مأمنش
[A]
[B][M1]ای شوکت ای شکسته دل دوستان خویش
[M2]بر جان عاشقان مزن از هجر خویش نیش
[B][M1]گر بنگری در آینهٔ قلب خویشتن
[M2]بینی به خود ارادت یاران زپیش بیش
[B][M1]اوقات دوستان مکن از زهر عشوه تلخ
[M2]قلب فسردگان مکن از نیش غمزه ریش
[B][M1]وصل تو داشت حوزهٔ ارباب ذوق جمع
[M2]هجر تو کرد خاطر مجموعشان پریش
[B][M1]گویند از آن لب شکرین تلخ گفته‌ای
[M2]تلخی به شکر تو نچسبد به صد سریش
[B][M1]گیرم که مردک هروی خورده شکری
[M2]ما و تو آن گرفت نبایستمان به ریش‌
[B][M1]طبع حسود پنجه گشاید به هر دروغ
[M2]مرد غریق دست گذارد به هر حشیش
[B][M1]یک شب عیادت من بیمار پیش گیر
[M2]نبود گنه عیادت یاران به هیچ کیش
[B][M1]اینجا دلیست خسته و مشتی گل و کتاب
[M2]واندر نهاده مجمرهٔ زرد هشت پیش
[B][M1]وان شاهد صغیر به آهنگ بم و زبر
[M2]با ذکر یا مجیر بود گرم کار خویش
[B][M1]سوی دگر ندیم سبکروح تلخ‌وش
[M2]بیگانه با مدّلس و با اهل ذوق خویش
[B][M1]چنگ و دف و ترانه گرت نیز آرزوست
[M2]همراه خود بیار ولی بی سبیل و ریش!
[A]
[B][M1]ای خفته درین خاکدان رباط
[M2]چون طفل فروبسته در قماط
[B][M1]تا چند نشینی به آب وتاب
[M2]ای خواجه درین خاکدان رباط
[B][M1]زود است که بینی به جز کفن
[M2]بیداد نبود هیچ در بساط
[B][M1]باله که گذشتن نشایدت
[M2]روز دگر از روزن خیاط
[B][M1]بی‌طاعت ایزد چه گونه‌ای
[M2]با جسم نحیف و پل صراط
[B][M1]مرگ است چو کلب عقور و ما
[M2]سرگرم به ‌موشیم چون ‌قطاط 
[B][M1]چون برق‌، ربیع از پی ربیع
[M2]چون باد، شباط از پی شباط
[B][M1]عمر است که می‌بگذرد ز ما
[M2]ما خفته و آسوده در نشاط
[B][M1]برخیز و بکن فکری ای بهار
[M2]زان پیش که خاکت شود ملاط
[B][M1]شد قافله‌، بیدار شو ز خواب
[M2]ای خفته درین خاکدان رباط
[A]
[B][M1]باز به پا کرد نوبهار سرادق
[M2]بلبل آمد خطیب و قمری ناطق
[B][M1]رایتی فرودین به باغ درآویخت
[M2]پرچم سرخ از گلوی سبز سناجق
[B][M1]طبل زد از نیمروز لشکر نوروز
[M2]وز حد مغرب گرفت تا حد مشرق
[B][M1]لشکر دی شد به کوهسار شمالی
[M2]بست به هر مرز برف‌، راه مضایق
[B][M1]رعد فروکوفت کوس و ابر ز بالا
[M2]بر سر دشمن ز برق ریخت صواعق
[B][M1]باغ چو شطرنج گشت و شاه جنوبی
[M2]آمد بر لشکر شمالی فائق
[B][M1]لاله نوخیز رسته بر دو لب جوی
[M2]همچو به شطرنج از دو سوی‌، بیادق
[B][M1]غنچه بخندد به گونهٔ لب عذرا
[M2]ابر بگرید بسان دیده وامق
[B][M1]سنگدلی بین که چهر درهم معشوق
[M2]باز نگردد مگر ز گریهٔ عاشق
[B][M1]دفتری گل کشد ز جزوه کش اوراق
[M2]تا که سوابق کند درست و لواحق
[B][M1]چون که شد اوراق گل تمام مرتب
[M2]عضو گلستان شود به حکم سوابق
[B][M1]هست گلستان اداره و گلش اعضا
[M2]مهر فروزان بود مدیری لایق
[B][M1]نیست خلل اندرین اداره که خورشید
[M2]هست به تشویق جمله اعضا شایق
[B][M1]عضو هنرمند، جاه و مرتبه باید
[M2]خاصه که با وی بود رییس موافق
[B][M1]*
[M2]*‌
[B][M1]نوز نتابیده صبح‌، خواه صبوحی
[M2]زان که صبوحی است لیل غم را فالق
[B][M1]از می فکرت بساز جام خرد پر
[M2]جام خرد پر نگردد از می رائق
[B][M1]با می فکرت صبوح کن که بود فکر
[M2]خمری کان را خمار نبود لاحق
[B][M1]هرکه سحرخیزگشت و فکرکننده
[M2]راحت مخلوق جست و رحمت خالق
[B][M1]وانکه فروخفت تا برآمد خورشید
[M2]بر تن و بر جان خویش نبود مشفق
[B][M1]چون گل خندان پگاه روی فرو شوی
[M2]جانب حق روی کن به نیت صادق
[B][M1]غنچه‌صفت پردهٔ خمود فرو در
[M2]یکسره آزاد شو ز قید علایق
[B][M1]خیز که گل روی‌ خود به‌ ژاله‌ فروشست
[M2]تاکه نماز آورد به رب مشارق
[B][M1]خیزکه مرغ سحر سرود سراید
[M2]همچو من اندر مدیح جعفر صادق
[B][M1]*‌
[M2]*‌
[B][M1]حجه یزدان که دست علم قدیمش
[M2]دین هدی را نطاق بست ز منطق
[B][M1]راهبر مؤمنان به درک مسائل
[M2]پیشرو عارفان به کشف حقایق
[B][M1]جام علومش جهان‌نمای ضمایر
[M2]ناخن فکرش گره‌گشای دقایق
[B][M1]ازپی او رو که اوست هادی امت
[M2]گفتهٔ او خوان که اوست ناصح مشفق
[B][M1]سر قران را ز محکم و متشابه
[M2]جوی ز لطفش که اوست مصحف ناطق
[B][M1]راه به دارالشفای دانش او جوی
[M2]کاوست طبیبی به هر معالجه حاذق
[B][M1]داروی فقهش اگر نکردی چاره
[M2]شرع نبی مرده بودی از مرض دق
[B][M1]محضر درس امام گشت مقوی
[M2]شربت لطف امام گشت معرق
[B][M1]خود نشنیدی مگر که بود به عهدش
[M2]دورهٔ ضعف کتاب و نشر زنادق
[B][M1]وز طرفی خیل صوفیان اباحی
[M2]بسته ز هر سو به هدم شرع مناطق
[B][M1]مُرجئه و ناصبیه نیز ز سویی اا‌
[M2]در ره دین خدا نهاده عوائق
[B][M1]تیرگی جهل کشت یکسره زایل
[M2]چهر مُنیرش چوگشت لامع و شارق
[B][M1]ساخت بنایی متین ز سنت و تفسیر
[M2]کان نه زپای افتد از هجوم طوارق
[B][M1]در ره ارشاد خلق توسن عزمش
[M2]جست فزونی به تک ز سابق و لاحق
[B][M1]شافعی و بوحنیفه‌، مالک و حنبل
[M2]ابجد خوانند و او معلم مفلق
[B][M1]خود نشنیدی که «‌بودوانق‌» ملعون
[M2]خواست که خون ریزدش به‌ خنجر بارق
[B][M1]هیبتش انسان گرفت دیدهٔ منصور
[M2]کش‌ ز سر صدق‌ جست‌ و گشت معانق
[B][M1]آیت‌حق است و هست ذات شریفش
[M2]مظهر ذات و صفات صانع رازق
[B][M1]گر ز سر مهر بنگرد سوی دشمن
[M2]قهر خدایی شود به‌ دشمن طارق
[B][M1]او پی تهذیب خلق آمد از آن‌رو
[M2]بود صبور و حلیم و سهل ومرافق
[B][M1]ور شدی از حق به پادشاهی مأمور
[M2]گبشی ازو شمل دشمنان متفرق
[B][M1]خصم بر قدرت امام چه باشد
[M2]تودهٔ کاهی به پیش ذروهٔ شاهق
[B][M1]*‌
[M2]*‌
[B][M1]دولت مروانیان چو طی شد و آمد
[M2]جیش خراسان به جیش مروان فائق
[B][M1]قاصدی آمد بر امام ز کوفه
[M2]کشت شبانگه به درگهش متعلق
[B][M1]داشت ز بوسلمهٔ ضلال کتابی
[M2]کای توبه شرع نبی بزرگ محقق
[B][M1]مهتر آل رسول جز تو کس امروز
[M2]نیست که گردد به ملک راتق و فاتق
[B][M1]کار به دست منست و جز تو کسی را
[M2]من نشناسم به ملک درخور ولایق
[B][M1]خیز وز یثرب به کوفه آی از آن پیش
[M2]کایند از رمله کودکان مراهق‌
[B][M1]چشم به راهت اعالیند و ادانی
[M2]بندهٔ حکمت مغاربند و مشارق
[B][M1]*
[M2]*‌
[B][M1]صادق آل رسول نامه فرو خواند
[M2]دید سخن با حقیقتست مطابق
[B][M1]لیک ز شاهی چو بود فرض‌ترش کار
[M2]فقر به شاهی گزید و دین به دوانق
[B][M1]نامهٔ بوسلمه را نداد جوابی
[M2]تا که نیفتد به مشکلات و مضایق
[B][M1]*‌
[M2]*‌
[B][M1]ای خلف مرتضی وسبط پیمبر
[M2]جور کشیدی بسی ز خصم منافق
[B][M1]خون به دلت کرد روزگار جفاکیش
[M2]تا تن پاکت به قبر گشت ملاصق
[B][M1]هستی نزد خدای زنده و مرزوق
[M2]ای تو به خلق خدای منعم و رازق
[B][M1]پرتو مهرت مباد دور ز دل‌ها
[M2]سایهٔ لطفت مباد کم ز مفارق
[B][M1]مدح تو گفتن بهار راست نکوتر
[M2]تا شنود مدح مردم متملق
[B][M1]کیش تو جویم مدام و راه تو پویم
[M2]تا ز تن خسته روح گردد زاهق
[B][M1]بر پدر و مادرم ز لطف کرم کن
[M2]گر صلتی دارد این قصیده رایق
[B][M1]چشم من از مهر برگشای و نگهدار
[M2]گوهر ایمان من ز پنجهٔ سارق
[A]
[B][M1]ملک ایران سر بسر در انقلاب است ای ملک
[M2]کشور جمشید و افریدون خرابست ای ملک
[B][M1]جنبشی با خاطر بیدار، کاندر ملک ما
[M2]مسکنت بیدار و آسایش به خوابست ای ملک
[B][M1]قبضهٔ شمشیر شاهان عجم‌، در دست تست
[M2]تاکی این تیغ مبارک در قرابست ای ملک
[B][M1]تا جوانی هست از شاهنشهی دریاب کام
[M2]زانکه شاهی و جوانی دیریابست ای ملک
[B][M1]آتشی در پنبه پنهانست‌، این دانیم ما
[M2]خاطر ما زین سبب در التهابست ای ملک
[B][M1]حاسدان ملک را در آستانت راههاست
[M2]شه‌ پرستان را از آن درگه جوابست ای ملک
[B][M1]ما به جز بیداری شه‌مان نباشد آرزو
[M2]دل گر از این آرزو جوشد، مصابست ای ملک
[B][M1]شه ز حضرت رادمردان را به معنی دورکرد
[M2]وانکه باید دور بودن در جنابست ای ملک
[B][M1]شاه راگفتند تا بندد زبان دوستان
[M2]دشمنان را این نخستین فتح بابست ای ملک
[B][M1]دشمن خسرو به خسرو داده پندی ناگوار
[M2]کش دورویه‌، سود افزون از حسابست ای ملک
[B][M1]نیک باید دید تا سررشته نگریزد ز دست
[M2]پادشاهی رشته‌ای پرپیچ و تابست ای ملک
[B][M1]ما و حکم شاه و قلبی سربسر بر مهر شاه
[M2]سر نپیچدکس گرت رای عتابست ای ملک
[A]
[B][M1]می فروهل زکف‌ای ترک و به یک‌سو نه چنگ
[M2]جامهٔ جنگ فروپوش که شد نوبت جنگ
[B][M1]باده را روز بیفسرد بهل باده ز دست
[M2]چنگ را نوبت بگذشت بنه‌ چنگ ز چنگ
[B][M1]رخ برافروز و رخ خصم بیندای به قیر
[M2]قد برافراز و قدخصم دوتا ساز چو چنگ
[B][M1]از بر دوش‌، تفنگ‌افکن و آسوده گذار
[M2]لختی آن دو سر زلف سیه غالیه رنگ
[B][M1]نه که آن روی سیه گردد ازگرد مصاف
[M2]نه که آن زلف سیه گردد از دود تفنگ
[B][M1]زلف تو مشک است ازگرد نفرساید مشک
[M2]روی تو ماه است از دود نگیرد مه زنگ
[B][M1]همره تعبیه بشتاب سوی دشت نبرد
[M2]چون به‌دشت اندر آهو و به کوه اندررنگ
[B][M1]آهویی چون تو ندیدستم کاندر پیکار
[M2]بدرد پهلوی شیر و بکند چشم پلنگ
[B][M1]جز تو هرگز که شنید آهو با درع و کمان
[M2]جزتو هرگزکه شنید آهو با تیر خدنگ
[B][M1]آهویی لیکن پروردهٔ آن‌دشت که هست
[M2]آهوانش را امروز به شیران آهنگ
[B][M1]خطهٔ ایران منزلگه شیران که خداش
[M2]نام پیروزی بنگاشته برهر سر سنگ
[B][M1]کشوری جای مه آبادی و شاهان مدی
[M2]مهترانی چو کیا مرز و چو آذر هوشنگ
[B][M1]آنکه جمشیدش برکرد زکیوان دیهیم
[M2]وانکه کاوسش بنهاد به گردون اورنگ
[B][M1]شاه کیخسرو او برد حشم تا در مصر
[M2]شاه گشتاسب اوراند سپه تا درکنگ
[B][M1]شاه دارای کبیرش ز خط وادی نیل
[M2]تا خط وادی آموبه درآورد به چنگ
[B][M1]تیردادش زد بر دیدهٔ یونانی تیر
[M2]اردشیرش زد بر تارک رومانی سنگ
[B][M1]بست شاپورش دست ملک روم به یشت
[M2]کرد بهرامش بر پای مهان پالاهنگ
[B][M1]چندگه کیش زراتشتش آراست بروی
[M2]زآن سپس دولت اسلامش نو کرد به رنگ
[B][M1]ملک منصوری او از در ری تا در چین
[M2]ملک‌محمودی اواز در چین تالب گنگ
[B][M1]لشکر دولت سلجوقش بسپرد به کام
[M2]از خط باغ ارم تا چمن پور پشنگ
[B][M1]داشت فرهنگ هزاران ز ملک اسمعیل
[M2]هم ز عباس شهش بود هزاران فرهنگ
[B][M1]به گه دولت تهماسب شهش روز و شبان
[M2]به یکی جای غنودند بهم گور و پلنگ
[B][M1]گرچه بد دولت ایران به گه نادرشاه
[M2]همه تیغ و همه تیر و همه رزم و همه جنگ
[B][M1]لیک ازآن رزم بد ایران را آسایش و بزم
[M2]هم از آن جنگ بُد ایران را آرایش و هنگ
[B][M1]هرکجا یک ره یکران ملک پای نهاد
[M2]از سرفخر برافراشت سر از هفت اورنگ
[B][M1]دشمنش خیر ندیده است جز از دست اجل
[M2]خصم او کام نبرده است جز از کام نهنگ
[B][M1]هست ایران چوگران سنگ‌و حوادث چون سیل
[M2]طی شود سیل خروشان وبجا ماند سنگ
[B][M1]بینم آن روز که از فر بزرگان گردد
[M2]ساحت ایران آراسته همچون ارژنگ
[B][M1]کارگاهی ز پی کاوش در هر معدن
[M2]ایستگاهی ز ره آهن در هر فرسنگ
[B][M1]مردمانی همه با صنعت و با فخر و غرور
[M2]که ز بیکارگی و تن‌زنی آیدشان ننگ
[B][M1]بن هر چاه فرو برده به پشت ماهی
[M2]سر هر قصر برآورده به اوج خرچنگ
[B][M1]رستنی رسته به هر مزرعه دشت اندر دشت
[M2]بارها بسته بهر دهکده تنگ اندر تنگ
[B][M1]نکته‌ها کرده ز بر مرد و زن از گفت بهار
[M2]عوض گفتهٔ تازی و روایات فرنگ
[B][M1]تا جهان است بود دولت مشروطه به پای
[M2]جیش ما غالب و شاهنشه ما با فرهنگ
[A]
[B][M1]چون غرهٔ افق ز شفق شد شقیق رنگ
[M2]بر شاه روم تاختن آورد شاه زنگ
[B][M1]شب‌ را ز روی‌، پرده برافتاد و رخ نهفت
[M2]حور سپیدچهر، ز دیو سیاه‌رنگ
[B][M1]خورشید رخ نهفت‌ و برآمد هلال عید
[M2]خمیده‌سر چو ابروی مه‌طلعتان شنگ
[B][M1]چون تازه بادرنگی سر زده ز شاخ
[M2]وز برگ گشته پنهان نیمی ز بادرنگ
[B][M1]گفتی یکی نهنگ نهان‌ شد در آب و ماند
[M2]بر آب نیمی از سر دندان آن نهنگ
[B][M1]یا همچو جنگجویی کز بیم جنگیان
[M2]افکنده‌ خنجر از کف و بگریخته ز جنگ
[B][M1]یا جسته رنگ از کف صیاد با شتاب
[M2]وندر میان دشت درافتاده شاخ رنگ
[B][M1]یا خادمی نهاده دویتی ز زر ناب
[M2]ییش وزیر شرق خداوند فروهنگ
[B][M1]بخ‌بخ به مرکبی که بدیدم به درگهت
[M2]پوینده‌ای بدیع و کرازنده‌ای کرنگ
[B][M1]در دشت همچنان که به‌دشت اندرون گوزن
[M2]درآب آن‌چنان که به آب اندرون نهنگ
[B][M1]اندام او به نرمی چون دیبهٔ طراز
[M2]اعصاب ‌او به‌ سختی‌ چون‌ شاخه زرنگ
[B][M1]پیش از خدنگ‌، بر سر آماج‌گه رسد
[M2]بر پشتش ار کشی سوی آماج‌گه خدنگ
[A]
[B][M1]افتاده‌ایم سخت به دام بلای گل
[M2]یارب چو ما مباد کسی مبتلای گل
[B][M1]گِل مشگلی شده‌است به‌هرمعبر وطریق
[M2]گام روندگان شده مشگل گشای کل
[B][M1]هرگه که ابر خیمه زند در فضای شهر
[M2]بر بام هر سرای برآید لوای گل
[B][M1]گل دل نمی کند ز خراسان و اهل او
[M2]ای جان اهل شهر فدای وفای گل
[B][M1]گر صدهزارکفش بدرد به پای خلق
[M2]هرگز نمی‌رسند به کشف غطای گل
[B][M1]با خضر اگر روند به ظلمات کوچه خلق
[M2]اسکندری خورند در آن چشمه‌های کل
[B][M1]اول قدم که بوسه زندگل به پای ما
[M2]افتیم بر زمین و ببوسیم پای کل
[B][M1]گل‌ها ثقیل ودرهم وکوچه خراب وتنگ
[M2]آه از جفای کوچه و داد از جفای گل
[B][M1]گل هرچه را به پنجه درآورد ول نکرد
[M2]صد آفرین به پنجه معجزنمای گل
[B][M1]ازگل ز بس که خاطر و دل‌ها فسرده است
[M2]گُل نیز بعد از این ندمد از فضای گل
[B][M1]بر روزگار خویش کنم گریه بامداد
[M2]چون بنگرم به خندهٔ دندان‌نمای گل
[B][M1]ازپشت تا به شانه و از پیش تا به ریش
[M2]هستند خلق یکسره غرق عطای گل
[B][M1]امروز در قلمرو طوس از بلند و پست
[M2]آن جایگه کجاست که خالی است جای گل
[B][M1]آید اگر جهاز زره‌پوش ز انگلند
[M2]حیران شود ز لجهٔ بی‌منتهای گل
[B][M1]گر لای و گل تمام نگردد از این بلد
[M2]اهل بلد تمام بمانند لای گل
[B][M1]شرم آیدم زگفتن بسیار ورنه باز
[M2]چندین هزار مسئله باشد ورای گل
[A]
[B][M1]آن اختری که کرد نهان چندگه جمال
[M2]امروز شد فروزان از مطلع جلال
[B][M1]از مطلع جلال فروزان شد اختری
[M2]کز چشم خلق داشت نهان چندگه جمال
[B][M1]یکچندکرد روی پی مصلحت نهان
[M2]واینک طلوع کرد دگر ره به فر و فال
[B][M1]سالی سه رخ نهفت گر از آسمان ملک
[M2]تابنده بود خواهد زبن پس هزار سال
[B][M1]چون در فراق او دل یک ملک شد نژند
[M2]فر ملک تعالی گفتش الاتعال
[B][M1]گاه وصال آمد و هجران شد اسپری
[M2]هجران چو اسپری شد آید گه وصال
[B][M1]چون‌تافت روی تربیت از این خجسته ملک
[M2]فرسوده گشت ملک و دگرگونه گشت حال
[B][M1]چون پور برخیا ز در جم برفت وگشت
[M2]خاتم اسیر پنجه دیو سیه‌مآل
[B][M1]کالیوه‌ شد هنرور و نستوده شد هنر
[M2]افسانه گشت دانش و بی‌مایه شد کمال
[B][M1]آزاده مردمان را دریوزه کشت فر
[M2]دربوزه پیشگان را فرخنده گشت فال
[B][M1]چون دید ذوالجلال تبه‌، روزگار ملک
[M2]بر روزگار ملک ببخشود ذوالجلال
[B][M1]وانگه یکی فرشته برانگیخت تا به قهر
[M2]خاتم برون کشد زکف دیو بدسگال 
[B][M1]ناگه زگردش فلک باژگون سریر
[M2]خورشید خسروی را شد نوبت زوال
[B][M1]بر عادت زمانه پس از آن خجسته شاه
[M2]ملک زمانه یافت بدین خسرو انتقال
[B][M1]چون ملک یافت رونق و یکرویه گشت کار
[M2]مر خواجه را رسید ز شاه جهان مثال
[B][M1]کای بی‌توگوش خلق به بیغارهٔ حسود
[M2]وی بی‌تو جان خلق به سرپنجهٔ نکال
[B][M1]اکنون مرا رسید جهان داوری و کرد
[M2]شاه جهان به روضه فردوس ارتحال
[B][M1]بیرون ممان و کشور ما را پذیره شو
[M2]ورنه پذیره گردد این ملک را وبال
[B][M1]صدر جهان وزیر معظم چو این شنید
[M2]چاره ندید امر ملک را جز امتثال
[B][M1]بنگاه خود بماند و به ایران کشید رخت
[M2]با لطف کردگاری و با فر لایزال
[B][M1]بوسیده پای خسرو و بگرفته دست بخت
[M2]بگشوده روی رامش و بسته در ملال
[B][M1]ای خرگه وزارت‌، رو بر فلک بناز
[M2]وی مسند صدارت‌، شو بر جهان ببال
[B][M1]ای خصم دیو سیرت‌، نالان شو و مخند
[M2]وی ملک دیده محنت‌، خندان شو و منال
[B][M1]کامد به فر بخت دگرباره سوی تو
[M2]صدر فلک مقام و عید ملک خصال
[B][M1]فرخنده فر اتابک اعظم امین شاه
[M2]دستور بی‌نظیر و خداوند بی‌همال
[B][M1]رایش ستاره‌سیرت و جودش سحاب فعل
[M2]عزمش سپهر پویه وحزمش زمین مثال
[B][M1]از اوگزیده منظرهٔ فرهی طراز
[M2]وز او گرفته آینهٔ خسروی صقال
[B][M1]پاسش زگرگ نائبه بشکسته چنگ و ناب
[M2]بأسش ز باز حادثه پرکنده پر و بال
[B][M1]باکین او بنالد گردون کینه‌توز
[M2]با خشم او نتابد دنیای مردمال
[B][M1]رایش ز روی مهر درخشان برد فروغ
[M2]کلکش ز پشت شیر نیستان کشد دوال
[B][M1]آنجاکه خنگ همت عالیش زد قدم
[M2]در هم گسست توسن اندیشه را عقال
[B][M1]مال و زر است به ز همه چیز پیش خلق
[M2]وتن خواجه راست نام نکو به ز زر و مال
[B][M1]صدرا ز بخت‌، منظری افراشتی بلند
[M2]چندان که بر فرازش برنگذرد خیال
[B][M1]عزم تو را به پونه نپوید همی نسیم
[M2]حزم تو را به پایه نپاید همی جبال
[B][M1]روی صدارت از تو فزاید به مهر، نور
[M2]صدر وزارت از تو فرازد به چرخ بال
[B][M1]خوی تو مهرگستر و روی تو مهرفر
[M2]جود تو خصم مال و وجود تو خصم مال
[B][M1]دربا و ابر را تسودی دگر حکیم
[M2]گر دیدی آن دل هنری وان کف نوال
[B][M1]دارد زگال با دل خصم تو نسبتی
[M2]زان رو زنند آتش سوزنده در زگال
[B][M1]عین‌الکمال باد ز پیرامن تو دور
[M2]ای یافته ز فر تو ملک ملک کمال
[B][M1]تا درخورکنار تو گردد عروس بخت
[M2]زینت بسی فزود به رخ بر زخط و خال
[B][M1]نک آرمیده در برت آن خوبرو عروس
[M2]گو خصم رو برآر همه روزه قیل و قال
[B][M1]آنان که لب به یاوه گشودند پیش از این
[M2]اکنون چرا شده است زبانشان به کام لال
[B][M1]تا برفروختی رخ بخت اندربن بساط
[M2]در جان دشمن تو بلا یافت اشتعال
[B][M1]شهباز از این سپس نزند پنجه بر تذرو
[M2]ضرغام ازین سپس نکند حمله بر مرال
[B][M1]گاه آمده است تاکه سرانگشت خودگزند
[M2]آنان که خواستند به کار تو اختلال
[B][M1]یزدان به خواست درتو بزرگی و فرهی
[M2]رخ تافتن ز خواهش یزدان بود محال
[B][M1]صدرا صبوری آن ملک شاعران طوس
[M2]کز نعمت تو داشت بسی حشمت و جلال
[B][M1]در باغ مدحت تو نهالی نشاند و رفت
[M2]و اینک به دولت تو برآورده شاخ و بال
[B][M1]مدح تو جز بهار نگویدکس این‌چنین
[M2]با بهترین معانی و با بهترین مقال
[B][M1]گر زانکه شعرگفتم شعری بود بدیع
[M2]ور زانکه سحر کردم سحری بود حلال
[B][M1]بادا قرین اختر جاه تو نجم سعد
[M2]بادا مطیع بخت جوان تو چرخ زال
[B][M1]کام تو باد با لب آن شاهدی که برد
[M2]از خلق‌، دل به طرهٔ خمیده‌تر ز دال
[B][M1]بنگاه نیکخواه تو پر خلخی نگار
[M2]پهلوی بدسگال تو پر هندوی نصال
[B][M1]از نیکوان بساط تو بنگه پری
[M2]وز لعبتان سرای توی چون مرتع غزال
[A]
[B][M1]ای بر گل سوری زده از مشک سیه خال
[M2]وز عود خط آراسته بر چینی تمثال
[B][M1]لعبت نبود چون تو دل‌آشوب و دل‌آوبز
[M2]آهو نبود چون تو سیه‌چشم و سیه‌خال
[B][M1]ای دست نکویی به بناگوش تو زان زلف
[M2]بنگاشته بی خامه بسی جیم و بسی دال
[B][M1]از جیم تو صد تاب و شکن بر قد عشاق
[M2]وز دال تو صد بند و گره در دل ابدال
[B][M1]می ده که هلال مه شوال برآمد
[M2]ای بی‌ تو قد من چو هلال مه شوال
[B][M1]احوال من از بوسه کن ای ترک دگرگون
[M2]زان پیشگه از باده دگرگون کنم احوال
[B][M1]در مسجد و محراب همی رفتم زین پیش
[M2]واکنون نروم جز به در مطرب و قوال
[B][M1]رفت آنکه شب و روز به هر برزن و هر کوی
[M2]زاهد رود از پیش و گروهیش به دنبال
[B][M1]می ده که مرا حال نمانده است کزین بیش
[M2]زاعمال شبانروز دگرگونه کنم حال
[B][M1]چون آتش سیال یکی باده بنه پیش
[M2]ای روی تو افروخته‌تر زآتش سیال
[B][M1]بردند به چین اندر تمثال تو بت روی
[M2]زآنروی پرستند به چین اندر تمثال
[B][M1]فالم همه نیکو بود از دیدن روبت
[M2]از دیدن روی تو نکوتر نبود فال
[A]
[B][M1]یک‌ره از ری سوی لندن گذر ای پیک شمال
[M2]بر ازین شهر بدان شهر یکی صورت حال
[B][M1]بحر اخضر چو فرو ربزد در تنگه مانش
[M2]تنگهٔ مانش چو پیوندد با بحر شمال
[B][M1]کشوری بینی پر مردمی و حشمت و فر
[M2]مردمی بینی آزاده و فرخنده‌ خصال
[B][M1]از پی حفظ وطن کرده بپا رایت حرب
[M2]وز ره پاس شرف بسته میان بهر قتال
[B][M1]حشم و لشکر برده به فراز و به نشیب
[M2]سپه و سنگر بسته به وهاد و به تلال
[B][M1]توپ‌ها بینی بگشاده دهان میلامیل
[M2]دشت‌ها بینی‌، ز انبوه حشر مالامال
[B][M1]نوجوانانی پوشیده به تن جامهٔ جنگ
[M2]شیرمردانی بگرفته به کف تیغ جدال
[B][M1]بانوان بینی در سعی و عمل چون مردان
[M2]پیرها بینی خندان و دوان چون اطفال
[B][M1]باغ‌ها بینی سرسبز به مانند بهشت
[M2]کاخ‌ها بینی ستوار به کردار جبال
[B][M1]مجلس عامه نشسته به سئوال و به جواب
[M2]مجلس خاصه ستاده به جواب و به سئوال
[B][M1]سائسان بینی هریک چو فلک بی‌آرام
[M2]تاجران یابی هریک چو طبیعت فعال
[B][M1]به تن و توش‌، جوان و به بر و دوش‌، قوی
[M2]به روش، تندخرام و به سخن، چرب‌مقال
[B][M1]به سخن گفتن صافند و صریح‌اند و صدیق
[M2]به عمل کردن جلدند و جسور و جوال
[B][M1]کوه درکوه موتور بینی و طیاره و توپ
[M2]دشت در دشت سپه بینی و ترتیب نزال
[B][M1]ناو جوشن‌ور بینی زده صف اندر صف
[M2]مرغ بمب‌افکن یابی زده بال اندر بال
[B][M1]مرغ بمب‌افکنشان‌، تیزتر از مرغ هوا
[M2]ناو بالن‌برشان بیشتر از ماهی بال
[B][M1]ببر از مردم غم‌دیدهٔ ایران خبری
[M2]سوی آن کشور و آن مردم پاکیزه‌فعال
[B][M1]بازگو کای متمکن شده از دولت شرق
[M2]هیچ دانید که در شرق چه باشد احوال‌؟
[B][M1]چند قرنست که با مشرقتان ییوند است
[M2]گشته ازشرق سوی غرب روان سیل منال
[B][M1]گیرم این آب و زمین گشت ز بیگانه تهی
[M2]هم از استقلال افزود به جاه و به جلال
[B][M1]چون ‌جماعت ‌رود از دست‌، ‌چسود آب ‌و زمین
[M2]چون رعیت فتد از پای‌، چسود استقلال‌؟
[B][M1]مشرق از مشرقیان خالی اگرگشت‌، شود
[M2]مسکن وحشی تلموق و صعالیک ارال
[B][M1]جلوه و زیب و جمال همه‌تان از شرق است
[M2]رحم آرید بدین جلوه و این زیب و جمال
[B][M1]شرق بازار بزرگست و شما بازرگان
[M2]با خود آیید که بازار تهی شد ز اموال
[B][M1]هیچ با حاصل دهقان نکند سیل ملخ
[M2]آنچه با حاصل این ملک نمودید امسال
[B][M1]همه بردید و چریدید و بگردید انبار
[M2]ز حبوب و ز بقول و زپیاز و ز ذغال
[B][M1]برزگر گرسنه و جیش بریتانی سیر
[M2]شهر بی‌توشه و اردو ز خورش مالامال
[B][M1]آن لهستانی مسکین که ازین پیش نبود
[M2]جزکفی نان تهی‌، توشه او مدت سال
[B][M1]بره و مرغ ببرد و کره و تخم بخورد
[M2]عسل و قند و مرباش فزون از خرطال
[B][M1]نوش جان باد به مهمان و حلال آنچه بخورد
[M2]وآنچه را برد و تلف کرد نه نوش و نه حلال
[B][M1]که شنیده است که مهمان بخورد هم ببرد
[M2]هم نهان سازد و هم سوزد اگر یافت مجال
[B][M1]آخر این دشمنی از چیست بدین قوم فقیر
[M2]نه شما زادهٔ مرغید و نه ما نسل شغال
[B][M1]دیو با مردم این ملک نکرد آنچه کنند
[M2]این گروه متمدن به جنوب و به شمال
[B][M1]کاسب و شهری و زارع همگی حیرانند
[M2]کز کجا توشه رسانند به اهل و به عیال
[B][M1]فتح نا کرده چنین است و از آن می‌ترسم
[M2]کز پس فتح نبینیم به جز غنج و دلال
[A]
[B][M1]در پایتخت ما بگشادند بخت گِل
[M2]شد پایتخت ما به صفت پای تخت گل
[B][M1]خوشگلتر از شوارع ری نیست کاندروست
[M2]صدگونه شکل هندسی از لخت لخت گل
[B][M1]هر گه ستور گام نهد از پی عبور
[M2]بر گرد گام‌هاش بروید درخت گل
[B][M1]گر تختی از بلور نهی برکنار راه
[M2]در نیم لحظه‌اش نشناسی ز تخت گل
[B][M1]گر بخت گل گره خورد از سعی نیم‌شب
[M2]عمال نیمروز گشایند بخت گل
[B][M1]یک رخت پاک باز نماند به شهر ری
[M2]گر آفتاب و باد نه‌بندند رخت گل
[B][M1]گر قصه موجز آمد عیبم مکن ازآنک
[M2]سخت است رد شدن ز قوافی سخت گل
[A]
[B][M1]همی چه گویی چندین چراست قالاقیل
[M2]به پیش این در و برگرد آن بلند نخیل
[B][M1]شگفت روزی‌، همچون قیامت از انبوه
[M2]فراخنایی‌، مانند محشر از تهویل
[B][M1]ز بس نظارگیان درتنیده یک به‌دگر
[M2]ببسته راه شد آمد، به عابران سبیل
[B][M1]پیادگان و سواران ستاده صف در صف
[M2]بگرد برشده نخلی مهیب و زشت و ط‌ویل
[B][M1]درازنایی هایل به رنگ جبههٔ مرگ
[M2]و یا بسان زدوده سنان عزراییل
[B][M1]ستاده خشک به مانند زاهدان کسل
[M2]بمانده سرد به مانند راهبان علیل
[B][M1]نبود اشتر و بودش مهار چون اشتر
[M2]نبود پیل‌، ولی یشک‌داشت همچون پیل‌
[B][M1]کمیت نی و بلون‌تن از کمیت مثال
[M2]زرافه نی و به گردن بر، از زرافه مثیل
[B][M1]رخی ز خوردن خون چون دهان شیران سرخ
[M2]تنی ز گرسنگی چون میان شیر، هزیل
[B][M1]زجنس منبر و منبر نه‌، لیک چون منبر
[M2]بر او بخوانند آیات دوزخ از تنزیل
[B][M1]عظیم داری خمیده سر، که بر سر او
[M2]نوشته‌اندکه «‌هذا لمن اساء قلیل‌»
[B][M1]ز بهر صید گنه کاران‌، فروهشته
[M2]سطبر بندی ابریشمین و زفت و فتیل
[B][M1]چو بانگ زد نهمین زنگ صبح روز سوم
[M2]به خصم خواندند آیات مرگ با تعجیل
[B][M1]سر شرارت کاشان‌، زعیم راهزنان
[M2]به پای دار در استاد، بسته دست و ذلیل
[B][M1]به پیش‌مرگی وی‌، پیشکار ناکس او
[M2]نخست کرد سر چوب دار را تقبیل
[B][M1]سپس نشان سر دار شد تن سردار
[M2]به شادمانی ارواح بی گناه قتیل
[B][M1]غریو و هلهله ز انبوه مرد و زن برخاست
[M2]تو گفتی آنکه دمیدند صور اسرافیل
[B][M1]که زنده باد مجازات و زنده باد مدام
[M2]وثوق دولت و دین صدرکامکار جلیل
[A]
[B][M1]بزم طرب ساز وین فراز در غم
[M2]سادهٔ زیبا بخواه و بادهٔ در غم
[B][M1]خون سیاووش ربز در کف موسی
[M2]قبلهٔ زردشت زن به خیمهٔ رستم
[B][M1]مطرب‌! چون ساختی نوای همایون
[M2]گاه ره زیر ساز و گاه ره بم
[B][M1]باده همی ده مرا و بوسه همی ده
[M2]بوسه مؤخر خوش است و باده مقدم
[B][M1]ساقی‌، روی تو زبر زلف چه باشد
[M2]روزی روشن نهفته در شب مظلم
[B][M1]گویی پشت من است زلف تو آری
[M2]ورنه چرا شد چنین شکسته و درهم
[B][M1]تنها پشت من از تو خم نگرفته است
[M2]پشت جهانی است زیر بار غمت خم
[B][M1]جز غم رویت‌، مراست غم‌ها در دل
[M2]خوش به مثل گفته‌اند یک دل و صد غم
[B][M1]شد غم زلفت مرا زباد چو دیدم
[M2]ملک پریشان و کار ملک مقصم‌
[B][M1]ملکی کز دیرباز عهد کیومرث
[M2]بود چو باغ ارم شکفته و خرم
[B][M1]دیده شکوه سیامک و فر هوشنگ
[M2]شوکت طهمورث و شهنشهی جم
[B][M1]فر فریدون و دادخواهی کاوه
[M2]رای منوچهر و کینه‌توزی نیرم
[B][M1]داوری کیقباد و حشمت کاووس
[M2]فره کیخسرو شجاعت رستم
[B][M1]وان ملکان گذشته کز دهش و داد
[M2]بد همه را ملکت زمانه مسلم
[B][M1]وان وزرای بزرگ کاندر هرکار
[M2]بودند از کردگار گیتی ملهم
[B][M1]وانهمه جنگ‌ آوران نیو که بودند
[M2]جمله به نیروی‌ پیل‌ و حمله ضیغم
[B][M1]و آن علم کاویان که در همه هنگام
[M2]نصرت و اقبال بسته داشت به پرچم
[B][M1]ملکی چونین که بُد عروس زمانه
[M2]شد رخش اکنون به داغ فتنه موسم
[B][M1]یکسو در خاک خفت شاه مظفر
[M2]یکسو در خون طپید اتابک اعظم
[B][M1]جاهل‌، دانا شدست و دانا، جاهل
[M2]شیخ‌، مکلا شدست و میر، معمم
[B][M1]بیخردان برگرفته حربهٔ تزویر
[M2]گشته‌ به‌ خونریزی‌ ملوک‌ مصمم
[B][M1]مجلس کنکاش کشته ز انبه جهال
[M2]چون گه انبوه حاج‌، چشمهٔ زمزم
[B][M1]ملک خراسان که بود مخیم ابطال
[M2]کشته کنون خیل ابلهان را مخیم
[B][M1]یاوه‌سرایان به گرد هم شده انبوه
[M2]هر یک را بر زبان کلامی مبهم
[B][M1]انجمن معدلت ز کار معطل
[M2]قومی در وی نشسته بسته ره فم
[B][M1]قومی دیگر به خیره هر سو پویا
[M2]تازه چه ره پر کنند مشرب و مطعم
[B][M1]گوید آن‌ یک که روزنامه حرامست
[M2]گرش بخوانی شوی دچار جهنم
[B][M1]حاشیه این بر نظامنامه نویسد
[M2]یکسو ان لایجوز و یکسو ان لم
[B][M1]بینم این جمله را و خون شودم دل
[M2]زانکه نیارم کشید از این سخنان دم
[B][M1]حشمت مرد آشکار گردد در کار
[M2]نیکی مشک آشکار گردد در شم
[B][M1]داند کاین دوره عدل باید از یراک
[M2]گلشن دولت ز عدل گردد خرم
[B][M1]عدل به کارست و داوری به‌شمارست
[M2]صدق پسند است و راستی است مسلم
[A]
[B][M1]نهادم ز بهر عیادت قدم
[M2]به دولتسرای ولی النعم
[B][M1]خداوند انعام و احسان «‌وثوق‌»
[M2]سر سروران خواجه محتشم
[B][M1]به نزد خدای جهان رستگار
[M2]به نزدیک خلق خدا محترم
[B][M1]مسالک ز تدبیر او مفتتح
[M2]ممالک ز تاثیر او منتظم
[B][M1]زبان بنانش به جبر حساب
[M2]سخن گفته در گوش جذر اصم
[B][M1]ولی نوک کلکش به وقت عتاب
[M2]سنان گشته در چشم شیر اجم
[B][M1]بساط صدارت ازو جسته کیف
[M2]مقام وزارت چنو دیده کم
[B][M1]دلم‌رنجه شد چون بدیدم که هست
[M2]خداوند، رنجه ز درد شکم
[B][M1]شفا از خدا جسته و خواستم
[M2]یکی کاغذ و نسخه کردم رقم
[B][M1]الم از تنش پاک یزدان زدود
[M2]به جان عدویش فزود آن الم
[B][M1]نگه کن که آن خواجه با من چه کرد
[M2]ز لطف و ز مهر و ز حشن شیم
[B][M1]فزون داشت بر ما حقوق قدیم
[M2]بر آن جمله افزود حق‌القدم
[B][M1]عجب‌ترکه شعری به مدحم سرود
[M2]چو یک رشته الماس بسته بهم
[B][M1]درم داد بسیار و از مکرمت
[M2]برافزود شعر دری بر درم
[B][M1]بزرگا! وثوقا!که تنها همو
[M2]بزرگست و آن دیگران باد و دم
[B][M1]کند با بزرگی ثنایم به شعر
[M2]دهد بی‌تقاضا صلت نیز هم
[B][M1]خودش مدح فرماید و هم خودش
[M2]ببخشد صله‌، اینت اصل کرم
[B][M1]صله وافر و بحر شعرش رمل
[M2]سر انگشتش این بحرها کرده ضم
[B][M1]چو این وافر و این رمل کی شنید
[M2]کس اندر عرب یا که اندر عجم
[B][M1]زنم زان مضامین شیرین او
[M2]کنون همچو بهرام چوبین منم
[B][M1]منم آنکه با آش شلغم همی
[M2]ز مرضای خود شل کنم دست غم
[B][M1]منم آنکه مکروب‌ها می کنند
[M2]ز سهمم چو موش از بر گربه رم
[B][M1]خداوندگارا در ایران تویی
[M2]که تنها وجودت بود مغتنم
[B][M1]زهی دولتی کش تو باشی وثوق
[M2]زهی زاولی کش توپی روستم
[B][M1]خوش آن زائری کش توگویی تعال
[M2]خوش آن سائلی کش توگویی نعم
[B][M1]تو بودی که نه سال ازین پیش کند
[M2]ازبن ملک پاس تو بیخ ستم
[B][M1]تو بودی که از رهزنان بستدی
[M2]وطن را چو ازگرک جابر، غنم
[B][M1]تو بودی که برهاندی این خلق را
[M2]به تدبیرازآن قحطی وآن سقم
[B][M1]تو از صدمت جنگ بین‌الملل
[M2]رهاندی وطن راکه بد متهم
[B][M1]تو این مملکت را دو سال تمام
[M2]نگه‌داشتی با شهی بی‌حشم
[B][M1]اگر یاد آرد شه پهلوی
[M2]از آن روزگار درشت دژم
[B][M1]بغیرتو کس را به کس نشمرد
[M2]سخن گشت کوته و جف‌القلم
[B][M1]الا تا بود پهن برگ کدو
[M2]الا تا بود گرد برک کلم
[B][M1]کند تا سرم‌جات‌، دفع سموم
[M2]بود تا ضمادات‌، ضد ورم
[B][M1]هواخواه تو خوش زید لیک دیر
[M2]بداندیش تو خوش خورد لیک سم
[B][M1]بمانی تو در این جهان و شوند
[M2]حسودان تو مجتمع در عدم
[B][M1]چو لقمان ادهم نباشد کسی
[M2]هوادار جانت‌، به جانت قسم
[A]
[B][M1]پاییز به رغم نیّر اعظم
[M2]افراخت به باغ و بوستان پرچم
[B][M1]همچون گه امتحان یکی دژخیم
[M2]در خشم و لبانش پر ز باد و دم
[B][M1]طفلان چمن ز هیبتش لرزان
[M2]رخ‌زرد و نژندچهر و بالاخم
[B][M1]هرکو پی امتحان فراز آید
[M2]بیرون کندش ز بوستان در دم
[B][M1]بر سنگ زند دوات مینا را
[M2]وز هم بدرد کتاب اسپر غم
[B][M1]شیرازه کشد ز دفتر کوکب
[M2]معجر فکند ز عارض مریم
[B][M1]افتد گل اختر از فراز شاخ
[M2]زین جور، به زیر پای نامحرم
[B][M1]بر باد دهد بیاض داودی
[M2]وز پیکر یاسمین کشد ملحم 
[B][M1]از سبزه و گل تهی شود گلشن
[M2]چون علم ز صدر خواجهٔ عالم
[B][M1]دستور معارف آنکه نشناسد
[M2]خود گوز از کوز و شلغم از بلغم
[B][M1]یک‌چند ز مهر بود با خواجه
[M2]پیوند وفاق بنده مستحکم
[B][M1]گفتم که وزیر ازین گرامی‌تر
[M2]نازاده ز پشت دودهٔ آدم
[B][M1]دیدم همه خلق دشمنند او را
[M2]نامش نبرند جز به لعن و ذم
[B][M1]گفتم که به علم وی حسد ورزند
[M2]کاین خواجه بود ز دیگران اعلم
[B][M1]چون یافتمش که نیست در واقع
[M2]آن علم که با حسد شود توأم
[B][M1]گفتم که به جاه او حسد آرند
[M2]قومی که فروترند ازین سُلّم
[B][M1]دیدم وزرا هم اندربن معنی
[M2]هستند شریک خلق بیش و کم
[B][M1]گفتم به یقین ز خلق نیکویش
[M2]تشویر خورند اندرین عالم
[B][M1]کاین خواجه ‌ز خوی خوش سبق برده است
[M2]در عالم خود ز عیسی مریم
[B][M1]مردانگی و وفا و خوش‌عهدی
[M2]در ذات شریف او بود مدغم
[B][M1]این خوش‌منشی و همت والا
[M2]با بدمنشان کجا شود همدم
[B][M1]اهریمن هست منکر جبریل
[M2]گرسیوز هست دشمن رستم
[B][M1]یکچند بدین خیال‌ها بودم
[M2]مستغرق مدح خواجهٔ اعظم
[B][M1]هر جا که حدیث رفتی از خواجه
[M2]گفتی شده‌ام به مدحتش ملهم
[B][M1]تا نوبت امتحان فراز آمد
[M2]وز تنگ شکر پدید شد علقم‌
[B][M1]نبسوده هنوز دست‌، شد معلوم
[M2]چرم همدان ز دیبهٔ معلم
[B][M1]معلومم شد که هیچ بارش نیست
[M2]این جفته گذار کُرهٔ بدرم
[B][M1]گه گاه به قند مشتبه گردد
[M2]کز دور سپید می‌زند شغلم
[B][M1]ذوقش چو عقیده اش کج اندر کج
[M2]فکرش چو سلیقه‌اش خم‌اندر خم
[B][M1]آنگه که به علم برگشاید لب
[M2]آنگه که به نطق برگشاید فم
[B][M1]تحقیقاتی کند پراکنده
[M2]گویی که ز دست چرس و می با هم
[B][M1]دیوانگی و سفاهتی مخلوط
[M2]پس کبر و جلافتی بدان منضم
[B][M1]هر شخص نجیب‌ از درش محروم
[M2]هرگول و سفیه در برش محرم
[B][M1]شهرت‌طلب است‌ و نامجو،‌ لیکن
[M2]بر قاعدهٔ برادر حاتم
[B][M1]گر کس نبود مراقبش ناگه
[M2]شاشد به میان چشمهٔ زمزم
[B][M1]با جامعهٔ محصلین باشد
[M2]دشمن‌، چو بخیل آهوان ضیغم
[B][M1]خواهد که محصلین بی‌ثروت
[M2]بی علم زیند و اخرس و ابکم
[B][M1]گوید که چو علم عامه شد افزون
[M2]بقال و لبوفروش گردد کم
[B][M1]باید که خواص و اغنیا باشند
[M2]با علم وعوام خلق لایعلم
[B][M1]گر خوف ز شه نباشدش یک‌روز
[M2]در خمرهٔ کودکان بریزد سم
[B][M1]امسال در امتحان شاگردان
[M2]بگشاد عناد فطریش پرچم
[B][M1]از شدت خبث‌، جمله را ردکرد
[M2]بنواخت به علم ضربتی محکم
[B][M1]هرگوشه که بد معلمی دانا
[M2]زد نیش بر او چو افعی ارقم
[B][M1]هرجای که دید لوطیئی نادان
[M2]بر جمع افاضلش نمود اقدم
[B][M1]از قوت معلمین فاضل کاست
[M2]بنهاد به صرفه مبلغی برهم
[B][M1]بخشید سپس هزارگان دینار
[M2]آن راکه نبود قدر یک درهم
[B][M1]در راه کتاب‌های بی‌مصرف
[M2]تقسیم شد آنچه بد درین مقسم
[B][M1]گویی که در انتخاب هر چیزی
[M2]بودست به کج‌سلیقگی ملزم
[B][M1]شخص عربی گماشت تا سازد
[M2]در سیرت شیعیان یکی معجم
[B][M1]اسرار طبیعی و مقالیدش
[M2]پرکرده جهان و نزد تا مبهم
[B][M1]او زر به شفای بوعلی بخشد
[M2]تابنهد از آن به زخم ما مرهم
[B][M1]از ترجمهٔ شفا چه سود امروز
[M2]کی قطره کند برابری با یم
[B][M1]آنجا که بر آسمان پرد مردم
[M2]نازش نسزد بر اشهب و ادهم
[B][M1]این نخبهٔ کار او است خود بنگر
[M2]تا چیست بقیتش ز کیف و کم
[B][M1]ای خواجه دریغ لطف شاهنشه
[M2]بر چون تو سفیه پر ز باد و دم
[B][M1]غبنا که دراز مدتی دل را
[M2]در دوستی تو داشتم خرم
[B][M1]پنداشتم ار مرا غمی زاید
[M2]در چشم تو ازغم من آید نم
[B][M1]آوخ که ز جبن و غفلت افزودی
[M2]هنگامهٔ بستگی غمم بر غم
[B][M1]خواهم که حمایت از تو برگیرد
[M2]آن آصف بارگاه ملک جم
[B][M1]تا با دوسه هجوآن کنم با تو
[M2]کت خانه شود حظیرهٔ ماتم
[A]
[B][M1]جلوه گر شد شب دوشین چو مه عید صیام
[M2]کرد از ابرو پیوسته اشارت سوی جام
[B][M1]یعنی ای باده کشان باده حلال است حلال
[M2]یعنی ای دلشدگان روزه حرام است حرام
[B][M1]مه من نیز پی رؤیت فرخنده هلال
[M2]همچو خورشید فراز آمد از خانه به بام
[B][M1]تا همی ابروی او دیدم من با مه نو
[M2]هیچ نشناختم آیا مه نو هست کدام
[B][M1]شد او بیهده جوبای هلالی ز سپهر
[M2]من از آن روی نکو یافته صد ماه تمام
[B][M1]تا بدیدیم سپس با دل خرم مه نو
[M2]این‌چنین گفتم با آن صنم سیم‌اندام
[B][M1]ای دو یاقوت روان تو مرا قوت روان
[M2]هله وقت است که از لعل تو برگیرم کام
[B][M1]زانکه من بوسهٔ سی روزه ز تو خواهانم
[M2]هین اداکن تو مرا آنچه به من بودت وام
[B][M1]همچو طاوس بپا خیز و بریز از دل بط
[M2]به قدح بادهٔ گلرنگی چون خون حمام
[B][M1]داد دل بستان از باده درین فرخ عید
[M2]که مه روزه ز جان و دل ما برد آرام
[B][M1]باده بگسار و به‌ جای شکر و نقل بخوان
[M2]هر زمان مدحت مخدوم من آن صدرکرام
[A]
[B][M1]رسید گاه بهار و گه سماع و مدام
[M2]کجایی ای صنم سرو قد سیم اندام
[B][M1]بنفشه با سر زلف خمیده گشت پدید
[M2]کجایی ای سر زلف تو را بنفشه غلام
[B][M1]به‌پای خیز که‌ هنگام رامش است و نشاط
[M2]نشاط باید کردن‌، بلی در این هنگام
[B][M1]چمن گرفته ز فرخنده نوبهار، طراز
[M2]جهان گرفته ز اردیبهشت ماه‌، نظام
[B][M1]رسیده موکب اردیبهشت ماه و شدست
[M2]چمن بهشت مثال و دمن بهشت مقام
[B][M1]ز ژاله برطرف دشت صدهزاران جوی
[M2]ز لاله برطرف باغ صدهزاران جام
[B][M1]چرند بر ز بر لاله آهوان به کناس
[M2]چمند بر زبر سبزه ضیغمان به کنام
[B][M1]چنان گراید بر سیر بوستان‌، دل خلق
[M2]که سوی باغ گراید که نماز، امام
[B][M1]چو زاهدیست نهان گشته در شعار سپید
[M2]درخت بادام اندر شکوفهٔ بادام
[A]
[B][M1]افتاده‌ایم سخت به دام
[M2]در جنگ این گروه لئام
[B][M1]قومی ندیده سفرهٔ باب
[M2]جمعی ندیده چهرهٔ مام
[B][M1]یک‌سر ز جهل‌، دشمن‌علم
[M2]جمله به طبع‌، خصم کرام
[B][M1]ما صاحب ستور ولیک
[M2]در چنگ این گروه‌، زمام
[B][M1]در فضل‌، ناتمام ولی
[M2]در بددلی و جهل‌، تمام
[B][M1]کرده بسی حرام‌، حلال
[M2]کرده بسی حلال‌، حرام
[B][M1]بگریخته به مذهب دیو
[M2]از مذهب رسول و امام
[B][M1]خصم انام و دشمن ملک
[M2]منفور ملک و خیل انام
[B][M1]دارند ازو طمع‌، زر و مال
[M2]بر هرکه می‌کنند سلام
[B][M1]بنشسته بر بساط طرب
[M2]از شام تا سپیدهٔ بام
[B][M1]تا شام‌، غرق حیلهٔ روز
[M2]تا روز، مست جرعهٔ شام
[B][M1]روز آشنای مکر و حیل
[M2]شب آشنای شرب مدام
[B][M1]بسته ز کید و مکر و فریب
[M2]همچون زنان به روی‌، پنام
[B][M1]نه دستیار عز و شرف
[M2]نه پای‌بند شهرت و نام
[B][M1]جمعی فضول و منکر فضل
[M2]برخی عوام و خصم عوام
[B][M1]لرزنده از خیانت و خوف
[M2]پیش بروز شورش عام
[B][M1]هرگز به حق نکرده قعود
[M2]هرگز به حق نکرده قیام
[A]
[B][M1]پیامی ز مژگان تر می‌فرستم
[M2]کتابی به خون جگر می‌فرستم
[B][M1]سوی آشنایان ملک محبت
[M2]ز شهر غریبی خبر می‌فرستم
[B][M1]در اینجا جگر خستگانند افزون
[M2]ز هر یک درود دگر می‌فرستم
[B][M1]درود فراوان سوی شاه خوبان
[M2]ز درویش خونین جگر می‌فرستم
[B][M1]به سوی «‌حسام‌» از ارادت سلامی
[M2]گذرکرده از بحر و بر می‌فرستم
[B][M1]سزد گر بخندند بر خامی من
[M2]که خرما به‌سوی هجر می‌فرستم
[B][M1]گهر می‌فرستم سوی ژرف دریا
[M2]سوی شکرستان شکر می‌فرستم
[B][M1]ولیکن چه چاره که از دار غربت
[M2]سوی‌ دوست شرح سفر می‌فرستم
[B][M1]ز بیت‌الحزن‌ همچو یعقوب محزون
[M2]بضاعت به سوی پسر می‌فرستم
[B][M1]شد از نامه‌ات چشم این پیر روشن
[M2]تشکر به نور بصر می‌فرستم
[B][M1]حساما به ابروی مردانهٔ تو
[M2]درودی سراپا گهر می‌فرستم
[B][M1]به صبح جبین منیرت سلامی
[M2]به لطف نسیم سحر می‌فرستم
[B][M1]به من برق دادی به سویت ثنایی‌
[M2]ز برق تو رخشنده‌تر می‌فرستم
[B][M1]فرستادم اینک دل خسته سویت
[M2]تن خسته را بر اثر می‌فرستم
[B][M1]به بام بقای تو پران دعائی
[M2]هم‌آغوش بال اثر می‌فرستم
[A]
[B][M1]شنیده‌ام که یلی بود پهلوان رستم
[M2]کشیده سر ز مهابت بر آسمان رستم
[B][M1]ستبر بازو و لاغر میان و سینه فراخ
[M2]دو شاخ ریش فرو هشته تا میان رستم
[B][M1]نیاش سام و پدر زال و مام رودابه
[M2]ز تخم گرشاسب مانده در جهان رستم
[B][M1]به کودکی سرپیل سپیدکفته به گرز
[M2]سپس به دیو سپید آخته سنان رستم
[B][M1]بریده کله اکوان دیو و هشته به ترک
[M2]به جای مغفر پولاد زرنشان رستم
[B][M1]دریده چرم ز ببر بیان وکرده به‌بر
[M2]به جای جوشن و خفتان پرنیان رستم
[B][M1]چو بود یافته ز اخلاط معتدل ترکیب
[M2]بماندی ار نشدی کشته رایگان رستم
[B][M1]شنیدم آنکه به چاه شغاد در کابل
[M2]نمرد و بیرون آمد ازآن میان رستم
[B][M1]ز شرم کشتن اسفندیار و شنعت آن
[M2]نهاد سر به بیابان هندوان رستم
[B][M1]پی معالجت زخم و دوری از ایران
[M2]به جنگلی شد و بود اندر آن مکان رستم
[B][M1]گزید کیش زراتشت و توبه کرد و نشست
[M2]به پیش آتش و گردید زند خوان رستم
[B][M1]چو یافت آگهی از پهلوی که در ایران
[M2]گزیده مسند دارا و اردوان رستم
[B][M1]نفوذ ترک‌ و عرب کم‌شده است‌ و مردم پارس
[M2]نهاده نام خود این کیقباد و آن رستم
[B][M1]کشید رخت به زابل‌زمین ز خطهٔ هند
[M2]به کوه‌ خواجه درون شد چو کهبدان رستم
[B][M1]به‌شهر طاق‌ سپس قلعه‌ای و ارگی ساخت
[M2]که دورتر بود از راه کاروان رستم
[B][M1]خرید مزرعه‌ای در جوار طاق و نشست
[M2]درون مزرعه خرسند و کامران رستم
[B][M1]به یاد آتش کرکوی‌، آتشی افروخت
[M2]نهاد نامش کرکوی رستمان رستم
[B][M1]نهفته داشت زر و سیم و گوهر و کالا
[M2]از آن زمانه کجا بوده مرزبان رستم
[B][M1]گشادگنج و نشست ازپی عبادت حق
[M2]ز مهر ایران سرشار و شادمان رستم
[B][M1]خطا نکرده به تدبیر ملک دست از پای
[M2]گذشته از سر دیهیم زرنشان رستم
[B][M1]نکرده خودسری و ساخته به لقمهٔ نان
[M2]ز جمع حاصل املاک سیستان رستم
[B][M1]گذشته از سر دعوی سند و بست و فراه
[M2]نهفته روی ز مخلوق بدنشان رستم
[B][M1]ز ناگه آمد بهر ممیزی سوی طاق
[M2]یکی جوان و ببردش به میهمان رستم
[B][M1]یکی جوانک ازین لاله زاریان که بود
[M2]به‌ زر حریص‌ چو بر جنگ هفتخوان رستم
[B][M1]به پای چکمه و پیراهنی و پالتوی
[M2]بدان غرور که گفتی بود جوان رستم
[B][M1]به طرز مردم ری گرم شد به نطق و بیان
[M2]که درنیافت یکی گفته زان میان رستم
[B][M1]ز جیب قوطی سیگار چون برون آورد
[M2]شگفت ماند از آن مخزن دخان رستم
[B][M1]چو زد به آتش سیگار را و برد به‌لب
[M2]ز حیرت آورد انگشت بر دهان رستم
[B][M1]پذیره گشت ورا در سرای بیرونی
[M2]نهاد در بر او خوان پرزنان رستم
[B][M1]چو خواست منقلی از بهر فور، کرد بدل
[M2]یکی ز مغبچگان مرد را گمان رستم
[B][M1]شکفته گشت‌ و یکی مجمرش نهاد به‌ پیش
[M2]سرود خواند به آیین مسمغان رستم
[B][M1]جوان کشید چو از جامدان برون وافور
[M2]به یادش آمد ازگرزهٔ گران رستم
[B][M1]خیال کرد که فور از نژادهٔ کرز است
[M2]ازین خیال دلش گشت شادمان رستم
[B][M1]ولی چو فور به تدخین نهاد بر آتش
[M2]بجست ناگه از جا سپندسان رستم
[B][M1]بگفت هی پسرآتش کسی به کرز نکوفت
[M2]مکن وگرنه شود دشمنت به جان رستم
[B][M1]سپس چوبستی بربست و دود بیرون داد
[M2]ز دودو حیرت شد گیج در زمان رستم
[B][M1]گرفت بینی و سرفید و بهر قی کردن
[M2]به باغ تاخت ز مشکوی پر دخان رستم
[B][M1]به چاکرانش چنین کفت‌: گر ز من پرسید
[M2]بدو بگویید افتاده ناتوان رستم
[B][M1]جوان از آن روش پهلوان کمی واخورد
[M2]که درگذاشت ره و رسم میزبان رستم
[B][M1]هزارها متلک بار پیرمرد نمود
[M2]که بازگشت به‌ناچار سوی خوان رستم
[B][M1]به‌شرم گفت‌: الا ثسپوهر خوشمت هی
[M2]پذت ‌هزینه گرت گنج و مهن و مان رستم 
[B][M1]هنوز چیزی‌ناخورده‌ خواست جام شراب
[M2]جوان و گشت ازین کرده بدگمان رستم
[B][M1]خیال کردکه مهمان غذا برون خوردست
[M2]وزین خیال برآشفت بیکران رستم
[B][M1]معاشران عجم می پس از غذا نوشند
[M2]چو پیش ‌خورد جوان طیره گشت ‌از آن رستم
[B][M1]جوان‌ چو خورد می کهنه شد بخوان و بکرد
[M2]دعای زمزمه آغاز، پیش خوان رستم
[B][M1]ولیک مهمان خامش نماند و صحبت کرد
[M2]میان زمزم و زد مهر بر دهان رستم
[B][M1]چو خوان گذارده شد و آب دست آوردند
[M2]نهاد بزم به آیین خسروان رستم
[B][M1]نبید و نقل و بخور و ترنج و سیب و انار
[M2]به خوانچه‌ای بنهادند و شد چران رستم
[B][M1]چو گرم گشت سرش گفت هان فراز آرید
[M2]یکی مغنی با زخمهٔ روان‌، رستم
[B][M1]ز در درآمد و کرنش نمود زابلئی
[M2]چگور برکف و گفتش بزن بخوان رستم
[B][M1]نواخت زخمهٔ سگزی به پهلوی ابیات
[M2]شد از نشاط ‌سرشگش به ‌رخ ‌چکان رستم
[B][M1]سه جام خورد و نکرد اعتنا به مرد جوان
[M2]از آنکه بد ز اداهاش سرگران رستم
[B][M1]جوان برفت و بیامد به کف یکی ویولن
[M2]نمود کوک و نکرد اعتنا بدان رستم
[B][M1]ولی چو کرد به سیم آرشی کمان را جفت
[M2]چو تیر راست شد از فرط امتنان رستم
[B][M1]چو رند بود جوان‌، ساخت پردهٔ بیداد
[M2]ز فرط شادی مستانه شد چمان رستم
[B][M1]بخواند قصهٔ اسفندیار رویین‌تن
[M2]که درنبرد بکشتش به رایگان رستم
[B][M1]گریست رستم و شد داغ خاطرش تازه
[M2]بگفت کاش نبودی در این جهان رستم
[B][M1]من آن گنه بنکردم که کرد آن گشتاسب
[M2]وگرنه بود به جان بندهٔ بغان رستم
[B][M1]گسیل کرد به کاری گزافه پور جوان
[M2]بشد جوان و شد از مرگ او نوان رستم
[B][M1]زکردهٔ دگران کو، که کارنامهٔ خویش
[M2]بسا شنوده ز دوران باستان رستم
[B][M1]جوان درست نفهمیدکاو چه گفت ولی
[M2]به‌طبع‌شد سر تصنیف‌و رست‌از آن‌رستم
[B][M1]چوگشت صبح فرستاد چند سکهٔ زر
[M2]به رسم هدیه به نزدیک میهمان رستم
[B][M1]نهاد خنجر زربن نیام دسته نشان
[M2]به روی هدیه به عنوان ارمغان رستم
[B][M1]جوان چو آنهمه زربنه دید، کرد طمع
[M2]که دور سازد ازآن کاخ وگنج وکان رستم
[B][M1]پس از دو هفته به رستم بداد دست وداع
[M2]فشرد دست وی و ساختش روان رستم
[B][M1]جوان‌ چو شد به ‌خراسان گزارشی‌ برداشت
[M2]که‌هست‌سرکش‌و خودکام‌و بدزبان رستم
[B][M1]به فکر تجزیهٔ سیستان فتاده‌، از آن
[M2]تفنگ و توپ کند جمع در نهان رستم
[B][M1]من اهل قلعهٔ او را نهان فریفته‌ام
[M2]که وقت جنگ بگیرند ناگهان رستم
[B][M1]اگر به بنده ز لشکر دهند گردانی
[M2]شود دلیری و گردش بی نشان رستم
[B][M1]سپهبدان خراسان فسون او خوردند
[M2]که شد ز همت او نیتش عیان رستم
[B][M1]جوان کشید سوی مرز سیستان جیشی
[M2]به قصد طاق که بود اندر آن مکان رستم
[B][M1]سبه پراند په‌صحرای رپک وثاخث به دز
[M2]که جفت سازد با اندوه و غمان رستم
[B][M1]سپه رسید بر طاق و دیده‌بان از ارگ
[M2]بدید و گشت خبردار در زمان رستم
[B][M1]گمان نمود ز توران سپاهی آمده است
[M2]که بود از ایران پیوسته در امان رستم
[B][M1]بگفت ببر بیان آورند و تیر وکمان
[M2]کشید موزه و آویخت تیردان رستم
[B][M1]بدید ببر بیان کرم خورده و ضایع
[M2]هم اوفتاده خم از پشت درکمان رستم
[B][M1]فکند چاچی و خفتان وگرز را برداشت
[M2]نهاد زین زبر رخش ناتوان رستم
[B][M1]ز قلعه تاخت برون با سه چار نوکر پیر
[M2]براند جانب گردان سبک‌عنان رستم
[B][M1]فکند حمله و زد نعره‌ای بلند و به گرز
[M2]بکوفت از دو سه سرباز، استخوان رستم
[B][M1]بر اوگلوله ببارید از دو سو چو تگرگ
[M2]فتاد رخش و بغم گشت توامان رستم
[B][M1]پیاده ماند و نگه کرد و دید سلطان را
[M2]شتافت جانب سلطان دوان دوان رستم
[B][M1]ز هیبتش‌دو سه گز پس‌نشست مرد جوان
[M2]ز بیم کش برساند مگر زیان رستم
[B][M1]به شک فتاد تهمتن که خود مگر بزه کرد
[M2]از انکه رفت به پیکار دوستان رستم
[B][M1]ز یک‌طرف‌رهیانش به جنگ کشته شدند
[M2]اپن دو فکر شد از دیده خونفشان رستم
[B][M1]جوان چو دید که رستم گریست گشت دلیر
[M2]بگفت زنده بگیرید هان و هان رستم
[B][M1]بریختند به گردش پیادگان سپاه
[M2]چو خیل مورکه گیرند در میان رستم
[B][M1]نخواست‌تاکشد آن‌قوم را به مشت و لگد
[M2]فکند با لم کشتی یگان دوگان رستم
[B][M1]دوان‌دوان‌به‌سوی‌قلعه‌شد ز عرصهٔ جنگ
[M2]ز خشم‌، دل شده در سینه‌اش طپان رستم
[B][M1]جوان‌چو دیدکه‌رستم‌بجست‌، گفت دهید 
[M2]بگشت ناگه صد تیر را نشان رستم
[B][M1]بجست در بن‌چاهی که‌داشت ره به‌حصار
[M2]ز راه نقب سوی قلعه شد دوان رستم
[B][M1]کشیدتخته پل ودرببست وشد محصور
[M2]حصار داد به آیین جنگیان رستم
[B][M1]هجوم بردند از هر طرف به قلعه وگشت
[M2]طپان ز بیم اسارت نه بیم جان رستم
[B][M1]به یادش آمد ناگه ز وعدهٔ سیمرغ
[M2]طلب نمود مر او را از آشیان رستم
[B][M1]تریز جبه به خنجر درید و آخت برون
[M2]پری که داشت نهان در میان جان رستم
[B][M1]فسون بخواند وبزد سنگی از برآهن
[M2]بجست برقی و شد سخت شادمان رستم
[B][M1]پس از دو ساعت اندر افق سیاهی دید
[M2]که می‌درآمد از اقصای زاهدان رستم
[B][M1]نگاه کرد به بالا و دید پران است
[M2]سطبر مرغی رویینه استخوان رستم
[B][M1]فرو نشست خروشان درون میدانی
[M2]که اسپریس نوین کرد نام آن رستم
[B][M1]زپشت مرغ فرو جست لاغر اندامی
[M2]که دیده بودش در هند یک زمان رستم
[B][M1]به هندوی سخنی چندگفت ورستم را
[M2]سوارکرد و شد از دیده‌ها نهان رستم
[B][M1]محاصران در دز بستدند و نعره زدند
[M2]وزین طرف به‌سوی هند شد پران رستم
[B][M1]ببرد همره خودگنج و مال و پیمان کرد
[M2]کزین سپس نکند رای امتحان رستم
[B][M1]وگر دوباره بیفتد به یاد ملک کیان
[M2]کمست در بر مردان‌، ز ماکیان رستم‌!
[B][M1]دروغ و حقه وافور و جعبهٔ سیگار
[M2]چسان نهد به بر فره کیان رستم‌؟
[B][M1]زبان پارسی باستان چگونه نهد
[M2]بر تلفظ طهران و اصفهان رستم‌؟
[B][M1]فراخنای لب هیرمند وگود زره
[M2]کجا نهد ببرکند و سولقان رستم‌؟
[B][M1]چه جای مقبرهٔ مجلسی و مسجد شیخ‌؟
[M2]که نیست درهوس طوس وطابران رستم
[B][M1]به‌لون‌ظاهرشان کی‌خورد فریب چو یافت
[M2]خبر ز باطن این قوم بد نهان رستم
[B][M1]خیانتی که به دارا نموده‌اند این قوم
[M2]به یاد دارد از عهد باستان رستم
[B][M1]همش به یاد بود آنچه رفت ازین مردم
[M2]به تاج وتخت شهنشاه اردوان رستم
[B][M1]کجا ز یاد برد آنچه زین جفاکاران
[M2]برفت بر سر پرویز‌ و خاندان رستم
[B][M1]همی بگرید از آن غدر ماهوی سوری
[M2]به یزدگرد، به صحرای خاوران رستم
[B][M1]ز بیم جست و به سوی قفا ندید، چو دید
[M2]که گرگ برگله گشته است پاسبان رستم
[B][M1]براستان که برون زاستانه‌اند، گریست
[M2]چو دیدکج‌منشان را بر آستان رستم
[A]
[B][M1]ز بس در زمانه خمش زیستم
[M2]ندانند یاران که من کیستم
[B][M1]یکی چیستانم بنگشوده راز
[M2]تو نشناسی آسان که ‌من چیستم
[B][M1]به دم زنده کردم همی مردگان
[M2]همانا که اعجاز عیسیستم
[B][M1]محل برترستم ز چارم سپهر
[M2]اگر خویشتن مرد دعویستم
[B][M1]چو یحیای محبوس در بند غم
[M2]بشارتگر امر مولیستم
[B][M1]ازین‌رو به چنگ جهودان اسیر
[M2]به ‌چندین عقوبت چو یحییستم
[B][M1]نیندیشم از کید اهریمنان
[M2]که در پاس ایزد تعالیستم
[B][M1]به من بر چه خندی که در رنج تو
[M2]بسا شب که تا روز بگریستم
[B][M1]به جای تو و فر و فرهنگ تو
[M2]ادب‌نامه‌ها کرده املیستم
[B][M1]همی تا بگردانم از تو بلا
[M2]ز دشمن هزاران تعدیستم
[B][M1]همانا که اندر تولای تو
[M2]ز دزدان کشور تبریستم
[B][M1]چه مایه به تبعید درساختم
[M2]چه‌ مایه به‌ حبس اندرون زیستم
[B][M1]کجا پهلوانان هزیمت شوند
[M2]من از شیرمردی به جای ایستم
[B][M1]نه فتنهٔ فروزنده دینار وگنج
[M2]نه سغبهٔ‌ فریبنده دنییستم
[B][M1]ازیرا پس از سال‌ها فر و جاه
[M2]به جز نیبستی حاصلی نیستم
[B][M1]به معنی فزونم ز پندار تو
[M2]به صورت اگر ده و گر بیستم
[B][M1]تو اکنون گریزی ز نزدیک من
[M2]همانا گزاینده افعیستم
[B][M1]به نزدیک صاحبدلان شکرم
[M2]بنزد تو گر تلخ کس نیستم
[B][M1]چو مانی به فر نگارین قلم
[M2]روان پرور لفظ و معنیستم
[B][M1]عزیزم دگر جای و در شهر خویبش
[M2]ذلیلم ازیراک ما نیستم
[A]
[B][M1]ز دلبر بوسه‌ای تاوان گرفتم
[M2]پس‌ از عمری‌ خسارت‌ جان گرفتم
[B][M1]به‌ آسانی مرا تاوان نمی‌داد
[M2]زمین بوسیدم و دامان گرفتم
[B][M1]نشستم در دل مشکل‌پسندان
[M2]من این اقلیم سخت آسان گرفتم
[B][M1]سگی گر در سر راهم کمین کرد
[M2]برایش زیر دامان نان گرفتم
[B][M1]به دیوار دلم گر نقش کین بود
[M2]من آن را درگچ نسیان گرفتم
[B][M1]بدی را نیکویی دادم مکافات
[M2]دهان سفله با احسان گرفتم
[B][M1]خریدارم شدند ارباب معنی
[M2]که نرخ مهر خوبش ارزان گرفتم
[B][M1]نکردم رغبت کالای گیتی
[M2]که اینجا خویش را مهمان گرفتم
[B][M1]نبردم حسرت بالا نشینی
[M2]تواضع را بهین آرمان گرفتم
[B][M1]حسد را ره ندادم در دل خوابش
[M2]حذر زآن آتش سوزان گرفتم
[B][M1]دربغا مدتی کاندر سیاست
[M2]ز نادانی ره شیطان گرفتم
[B][M1]نمودم خیره صرف میل مخلوق
[M2]مواهب آنچه از یزدان گرفتم
[B][M1]دو ده سال اندرین تاریک دوزخ
[M2]که آن را روضهٔ رضوان گرفتم
[B][M1]به امید نجات ملک‌، خود را
[M2]بشیر شوکت و عمران گرفتم
[B][M1]برای قوت گرگان گرسنه
[M2]ز شیرگرسنه ستخوان گرفتم
[B][M1]عصایی اژدهاوش در دو انگشت
[M2]بسان موسی عمران گرفتم
[B][M1]به جادویی سر ضیغم خلیدم
[M2]به سحاری دم ثعبان گرفتم
[B][M1]اگر داد کسی دادم به پیدا
[M2]وگر دست کسی پنهان گرفتم
[B][M1]به پیدا و به پنهان زان جماعت
[M2]عوض دشنام بی‌پایان گرفتم
[B][M1]فقیران خصم صاحبدولتانند
[M2]من این درس از دبیرستان گرفتم
[B][M1]سیاست‌پیشه دولتمند گردد
[M2]چرا من زین عمل خسران گرفتم
[B][M1]نشستم با امیران و فقیران
[M2]ز خاص و عام دل یکسان گرفتم
[B][M1]چو سنخیت نبود اندر میانه
[M2]صداقت دادم و بهتان گرفتم
[B][M1]ز استقلال و آزادی و قانون
[M2]به پیش دیده شادروان گرفتم
[B][M1]شدم سرگرم مشتی اعتبارات
[M2]وز آن اوهام خوش عنوان گرفتم
[B][M1]شدم غافل ز تقدیر الهی
[M2]پی آبادی ایران گرفتم
[B][M1]ز غفلت عصر محنت‌زای خود را
[M2]قیاس از عهد نوشروان گرفتم
[B][M1]چه محنت‌ها که در تبعید دیدم
[M2]چه عبرت‌ها که از زندان گرفتم
[B][M1]ندانستم که محکوم زوالیم
[M2]طبیعت را چو خود نادان گرفتم
[B][M1]ره رنج خود و آسایش خلق
[M2]به هنجار جوانمردان گرفتم
[B][M1]پیاپی‌ شسته دست از جان شیرین
[M2]مکرر ترک خان و مان گرفتم
[B][M1]ز سال بیست تا نزدیکی شصت
[M2]جوانی دادم و حرمان گرفتم
[B][M1]ندیدم قدردانی هیچ از این قوم
[M2]گروهی سفله را انسان گرفتم
[B][M1]نکردم خدمت بیگانه زآن رو
[M2]چنین بادافره از خویشان گرفتم
[B][M1]به گرد تیه ناکامی چهل سال
[M2]گذر چون موسی عمران گرفتم
[B][M1]دوای تلخکامی بی‌نیازیست
[M2]به درد خود من این درمان گرفتم
[B][M1]به خالق رو کنم اکنون که امید
[M2]ازین مخلوق بی‌ایمان گرفتم
[B][M1]پس‌ از یزدان‌ پناهم‌ جز رضا نیست
[M2]کزو روز ازل پیمان گرفتم
[B][M1]مگر بپذیردم شاه خراسان
[M2]که من از حضرتش فرمان گرفتم
[B][M1]گرم روزی به خدمت بازخواند
[M2]همانا عمر جاویدان گرفتم
[B][M1]کند آزادم از شر سیاست
[M2]که راه وادی خذلان گرفتم
[B][M1]توانم دید خود یارب که روزی
[M2]مکان در آن بلند ایوان گرفتم
[A]
[B][M1]تَمُرتاشا ز بی‌مهریت زارم
[M2]زچون‌تودوست‌ازخودشرمسارم‌
[B][M1]فرامش کرده‌ای جاناکه عمریست
[M2]تو را از جان و از دل دوستارم
[B][M1]حضور شه ز یاران غافلت کرد
[M2]خصوص از من که یاری پایدارم
[B][M1]اگر تو دوستی رحمت به دشمن
[M2]وگر خود دشمنی‌، منت گذارم
[B][M1]گذشته زین تغافل‌ها، شنیدم
[M2]که باری هشته ای برروی بارم
[B][M1]عتاب خسروانی خاطرم را
[M2]غمین‌دارد، توغمگین‌تر مدارم
[B][M1]من‌آن‌مرغم که‌سیمرغم‌فکندست
[M2]به خاک افتادهٔ آن شهسوارم
[B][M1]چو از سیمرغ سیلی‌خورده باشم
[M2]رسد بر جمله مرغان افتخارم
[B][M1]چو بلبل در مدیح شاه آفاق
[M2]سخن‌ها رفت افزون از شمارم
[B][M1]به تمجیدش بسی نامه نوشته
[M2]به توصیفش بسی تصنیف دارم
[B][M1]ز بیم گربگان سفرهٔ شاه
[M2]ولی نتوانم آوازی برآرم
[B][M1]به دفع دشمنان پرالتهابم
[M2]به‌وصف دوستان بی‌اختیارم
[B][M1]به تحصیل عطایا بی‌نیازم
[M2]به تقبیل رزایا بردبارم
[B][M1]به ترویج محامد اوستادم
[M2]به تذلیل اعادی کهنه کارم
[B][M1]به کار مملکت نیکو خبیرم
[M2]به گاه مشورت نیکو مشارم
[B][M1]زبانم‌پاک‌و چشم‌و دست‌ودل‌پاک
[M2]بود مرهون خیر، این هر چهارم
[B][M1]به حفظ‌الغیب یاران عندلیبم
[M2]به‌قصدجان خصمان گرزه‌مارم
[B][M1]به روز نطق‌، بحری موج خیزم
[M2]به وقت جود، ابری ژانه بارم
[B][M1]به گاه نثر، دانشور دبیرم
[M2]به گاه نظم‌، جولانگر سوارم
[B][M1]در انشاء مقالات عمومی
[M2]گل صد برگ بر دفتر نگارم
[B][M1]برنده تیغه‌ای بی‌قبضه و جلد
[M2]فتاده زبرپای روزگارم
[B][M1]گرم برگیرد از خاک زمین شاه
[M2]به دست شاه تیغی آبدارم
[B][M1]چو آهیخیده تیغ کارزاری 
[M2]میان در بستهٔ هرکارزارم
[B][M1]ز شه چیزی نخواهم جزتوجه
[M2]کزین یک بخش‌، پرگردد کنارم
[B][M1]ز مهر شه علو گیرد خیالم
[M2]ز لطف شه کلان گردد قمارم
[B][M1]به وصفش بوستان‌ها بر طرازم
[M2]به نامش داستان‌ها برشمارم
[B][M1]ندیدم‌خیری از شاهان قاجار
[M2]مگر جبران نماید شهریارم
[A]
[B][M1]برخیزم و زندگی ز سر گیرم
[M2]وین رنج دل از میانه برگیرم
[B][M1]باران شوم و به کوه و در بارم
[M2]اخگر شوم و به خشک و تر گیرم
[B][M1]یک ره سوی کشت نیشکر پویم
[M2]کلکی ز ستاک نیشکر گیرم
[B][M1]زان نی شرری به پاکنم وز وی
[M2]گیتی را جمله در شرر گیرم
[B][M1]در عرصهٔ گیر و دار بهروزی
[M2]آوبز و جدال شیر نرگیرم
[B][M1]داد دل فیلسوف نالان را
[M2]زبن اختر زشت خیره سرگیرم
[B][M1]با قوت طعم کلک شکر زای
[M2]تلخی ز مذاق دهر برگیرم
[B][M1]ناهید بر خمه تیزتر گردد
[M2]چون من سر خامه تیزتر گیرم
[B][M1]کلک ازکف تیر، سرنگون گردد
[M2]چون من ز خدنگ خامه سرگیرم
[B][M1]از مایهٔ خون دل به لوح اندر
[M2]پیرایه گونه‌گون صور گیرم
[B][M1]هنجار خطیر تلخ کامی را
[M2]بر عادت خوبش بی‌خطر گیرم
[B][M1]پیش غم دهر و تیر بارانش
[M2]این عیش تباه را سپر گیرم
[B][M1]در عین برهنگی چو عین‌الشمس
[M2]از خاور تا به باختر گیرم
[B][M1]وین سرپوش سیاه‌بختی را
[M2]از روی زمین به زور و فر گیرم
[B][M1]وان میوه که آرزو بود نامش
[M2]بر سفرهٔ کام‌، در شکر گیرم
[B][M1]چون خاربنان به کنج غم‌، تاکی
[M2]بر چشم امید، نیشتر گیرم
[B][M1]آن به که به جوببار آزادی
[M2]پیرایه سرو غاتفر گیرم
[B][M1]باغی ز ایادی اندرین گیتی
[M2]بنشانم و گونه‌گون ثمر گیرم
[B][M1]آن کودک اشک‌ریز را نقشی
[M2]از خنده به پیش چشم تر گیرم
[B][M1]وآن مادر داغدیده را مرهم
[M2]از مهر به گوشهٔ جگر گیرم
[B][M1]شیطان نیاز و آز را گردن
[M2]در بند وکمند سیم و زرگیرم
[B][M1]از کین و کشش به‌جا نمانم نام
[M2]وین ننگ ز دودهٔ بشر گیرم
[B][M1]آن عیش که ‌تن از آن شود فربه
[M2]از نان جوینش ماحضر گیرم
[B][M1]وان کام که جان ازو شود خرم
[M2]نُزل دو جهانش مختصر گیرم
[B][M1]یک‌باره به دست عاطفت‌، پرده
[M2]ازکار جهان کینه ورگیرم
[B][M1]وین نظم پلید اجتماعی را
[M2]اندر دم کورهٔ سقرگیرم
[B][M1]وین ابرهٔ ازرق مکوکب را
[M2]زانصاف‌، دو رویه اَسترگیرم
[B][M1]و آنگاه به فر شهپر همت
[M2]جای از بر قبهٔ قمر گیرم
[B][M1]شبگیر کنم به صفهٔ بهرام
[M2]و آن دشنهٔ سرخش ازکمرگیرم
[B][M1]زان نحس که بر تراود از کیوان
[M2]بال و پر و پویه و اثر گیرم
[B][M1]وان دست که پیش آرزوی دل
[M2]دیوارکشد، به خام درگیرم
[B][M1]نومیدی و اشک و آه را درهم
[M2]پیچیده به رخنهٔ قدر گیرم
[B][M1]واندر شب‌وصل‌، پردهٔ غیرت
[M2]در پیش دریچهٔ سحر گیرم
[B][M1]وانگاه به سطح طارم اطلس
[M2]با دلبر دست در کمر گیرم
[B][M1]با بال و پر فرشتگان زانجای
[M2]زی حضرت لایموت پر گیرم
[A]
[B][M1]غم زمانه به سختی گرفته دامانم
[M2]ز بی‌ وفایی این بخت سست پیمانم
[B][M1]ببسته بود به من بخت‌، این چنین میثاق
[M2]که من بخوابم و اوخود بود نگهبانم
[B][M1]کنون بخفته مرا بخت و من چو مشتاقان
[M2]نشسته بر سر او لای لای می‌خوانم
[B][M1]چو بخت‌ شوم مرا چرخ‌ بیند اندر خواب
[M2]به روی غم غم دیگر نهد فراوانم
[B][M1]ایا سپهر طرب کاه غم‌فزای آخر
[M2]ازین باده با شکنج غم مرنجانم
[B][M1]کنون به مشت توام من ولیک در مشتت
[M2]مقاومت را سرسخت‌تر ز سندانم
[B][M1]به باغ نظم کنون همچو عندلیبم من
[M2]صریر کلک بود دلنواز دستانم
[B][M1]بلی چو نقد هنر هست مایهٔ دستم
[M2]از آن‌ جهت بود اینسان کساد دکانم
[B][M1]به دور دهر بخوشیده کشت امیدم
[M2]به کلک و خامه بود گرچه ابر نیسانم
[B][M1]به روزگار بخشکیده خود لب ذوقم
[M2]اگرچه هست کنون طبع‌، بحر عمانم
[B][M1]اگر به کلک من اندر نه ابر نیسانست
[M2] به‌ صفحه پس ز چه رو در و گوهر افشانم
[B][M1]وگر به طبع من اندر نه بحر عمانست
[M2]ز بهر چیست سخن همچو در غلطانم
[A]
[B][M1]تا بر زبر ری است جولانم
[M2]فرسوده و مستمند و نالانم
[B][M1]هزلست مگر سطور اوراقم
[M2]یاوه است مگر دلیل و برهانم
[B][M1]یا خود مردی ضعیف تدبیرم
[M2]یا خود شخصی نحیف ارکانم
[B][M1]یا همچو گروه سفلگان هر روز
[M2]از بهر دونان به کاخ دونانم
[B][M1]پیمانه کش رواق دستورم‌؟
[M2]دریوزه گر سرای سلطانم‌؟
[B][M1]اینها همه نیست پس چرا در ری
[M2]سیلی‌خور هر سفیه و نادانم
[B][M1]جرمی است‌ مرا قوی که‌ در این ملک
[M2]مردم دگرند و من دگرسانم
[B][M1]از کید مخنثان‌، نیم ایمن
[M2]زیراک مخنثی نمی‌دانم
[B][M1]نه خیل عوام را سپهدارم
[M2]نه خوان خواص را نمکدانم
[B][M1]بر سیرت رادمردمان‌، زین‌روی
[M2]در خانه‌‌‌ٔ خویشتن به زندانم
[B][M1]یک روز کند وزیر تبعیدم
[M2]یک روز زند سفیه بهتانم
[B][M1]دشنام خورم ز مردم نادان
[M2]زیراک هنرور و سخندانم
[B][M1]زیرا به سخن یگانهٔ دهرم
[M2]زیرا به هنر فرید دورانم
[B][M1]زیراک به نقش‌بندی معنی
[M2]سیلابهٔ روح بر ورق رانم
[B][M1]زیرا پس‌چند قرن چون خورشید
[M2]بیرون شده از میان اقرانم
[B][M1]زیرا به خطابه و به نظم و نثر
[M2]خورشید فروغ‌بخش ایرانم
[B][M1]زیرا به لطایف و شداید نیز
[M2]مطبوع رواق و مرد میدانم
[B][M1]اینست گناه من‌، که در هر گام
[M2]ناکام چو پور سعد سلمانم
[B][M1]پنهانم از این گروه، خودگویی
[M2]من ناصرم و ری است یمکانم
[B][M1]با دزدان چون زیم‌، که‌نه دزدم
[M2]باکشخان چون بوم، نه کشخانم
[B][M1]نه مرد فریب و سخره و زرقم
[M2]نه مرد ریا و کید و دستانم
[B][M1]چون آتش‌، روشن است گفتارم
[M2]چون آب‌، منزه است دامانم
[B][M1]بر فاحشه نیست پایهٔ فضلم
[M2]وز مسخره نیست پارهٔ نانم
[B][M1]از مغز سر است توشهٔ جسمم
[M2]وز رنج تن است راحت جانم
[B][M1]بس خامه‌ط‌رازی‌، ای عجب گشتست
[M2]انگشتان چون سطبر سوهانم
[B][M1]بس راهنوردی‌، ای دریغا هست
[M2]دو پاشنه چون دو سخت سندانم
[B][M1]نه دیر غنوده‌اند افکارم
[M2]نه سیر بخفته‌اند چشمانم
[B][M1]زینگونه گذشت سالیان بر هفت
[M2]کاندر تعب است هفت ارکانم
[B][M1]گه خسرو هند سوده چنگالم
[M2]گه قیصر روس کنده دندانم
[B][M1]از نقمت دشمنان آزادی
[M2]گه در ری و گاه در خراسانم
[B][M1]و امروز عمید ملک شاهنشاه
[M2]بسته است زبان گوهرافشانم
[B][M1]فرخ حسن‌ بن‌ یوسف آنک از قهر
[M2]افکنده نگون به جاه کنعانم
[B][M1]تا کام معاندان روا سازد
[M2]بسپرده به کام گرگ حرمانم
[B][M1]وین رنج عظیم‌تر که در صورت
[M2]اندر شمر فلان و بهمانم
[B][M1]ناکرده گنه معاقبم‌، گویی
[M2]سبابهٔ مردم پشیمانم
[B][M1]عمری به هوای وصلت قانون
[M2]از چرخ برین گذشت افغانم
[B][M1]در عرصهٔ گیر و دار آزادی
[M2]فرسود به تن‌، درشت خفتانم
[B][M1]تیغ حدثان گسست پیوندم
[M2]پیکان بلا بسفت ستخوانم
[B][M1]گفتم که مگر به نیروی قانون
[M2]آزادی را به تخت بنشانم
[B][M1]و امروز چنان شدم که برکاغذ
[M2]آزاد نهاد خامه نتوانم
[B][M1]ای آزادی‌، خجسته آزادی‌!
[M2]از وصل تو روی برنگردانم
[B][M1]تا آنکه مرا به نزد خود خوانی
[M2]یا آنکه‌ ترا به نزد خود خوانم
[A]
[B][M1]دل من‌، شرح غم یار مکن گو نکنم
[M2]آتش عشق پدیدار مکن گو نکنم
[B][M1]بره انده و تیمار مرو، وین تن من
[M2]بستهٔ انده و تیمار مکن گو نکنم
[B][M1]گر مرا خسته وبیمار نخواهی کردن
[M2]شرح آن نرگس بیمار مکن گو نکنم
[B][M1]پندی از من بشنو ای دل‌، تا بتوانی
[M2]قصدآن ترک ستمکار مکن گونکنم
[B][M1]خوار دارد همه ‌دل‌ها را آن‌ ترک پسر
[M2]خوبش را چون‌دکران خوارمکن گو نکنم
[B][M1]مست آن نرگس مخمور نشو گو نشوم
[M2]خانه درکوچه خمار مکن گو نکنم
[B][M1]گرتو دانی که‌همه وعدهٔ‌دلدار خطاست
[M2]تکیه بر وعده دلدار مکن گو نکنم
[B][M1]خوبرویان خراسان به جفاکارکنند
[M2]یاد ازین قوم جفاکار مکن گو نکنم
[B][M1]طرهٔ خوبان‌، طرار و بلاانگیز است
[M2]خواهش طرهٔ طرار مکن گو نکنم
[B][M1]ور به پنهانی بربست تو را زلف نگار
[M2]قصهٔ بستگی اظهار مکن گو نکنم
[B][M1]ز نکورویان هرچندکنی شکوه بکن
[M2]لیک از صدر نکوکار مکن گو نکنم
[B][M1]اعتبارالملک آن کو به عیارکرمش
[M2]جز که دریا را معیار مکن گو نکنم
[B][M1]هرکه را روی ز دیدارش فرخنده نگشت
[M2]تا ابد رویش دیدار مکن گو نکنم
[B][M1]گرش از مهر نظر افتد بر اهریمن
[M2]وصف او جز بت فرخار مکن گو نکنم
[B][M1]وگرش افتد از قهر نظر سوی پری
[M2]نظر اندر وی‌، زنهار مکن گو نکنم
[B][M1]هرکجا بینی آن صدر بزرگ آئین را
[M2]بهر غله چو من اصرار مکن گو نکنم
[B][M1]سخن از هردر با خواجه چو بنیادکنی
[M2]به جز از درهم و دینار مکن گو نکنم
[B][M1]شعر من در یتیمی است‌، براین در یتیم
[M2]ز صفا بنگر و انکار مکن گو نکنم
[B][M1]تا جهان باشد بنشین ز بر مسند جاه
[M2]روز و شب جز به‌طرب کار مکن گو نکنم
[B][M1]گفتم این شعر بر آئین ادیبی که سرود
[M2]تنم از رنج‌، گرانبار مکن گو نکنم
[A]
[B][M1]فتنه‌ها آشکار می‌بینم
[M2]دست‌ها توی کار می‌بینم
[B][M1]حقه‌بازان و ماجراجویان
[M2]بر خر خود سوار می‌بینم
[B][M1]بهر تسخیر خشک مغزی چند
[M2]نطق‌ها آبدار می‌بینم
[B][M1]جای احرار در تک زندان
[M2]یا به بالای دار می‌بینم
[B][M1]ز انتخابات سوء‌، مجلس را
[M2]پر ز عیب و عوار می‌بینم
[B][M1]وکلا را به مثل دور ششم
[M2]گیج و بی‌اختیار می‌بینم
[B][M1]آلت دست ارتجاع و فاشیست
[M2]جملگی را قطار می‌بینم
[B][M1]بعد تصویب اعتبار رنود
[M2]کار بی‌اعتبار می‌بینم
[B][M1]چند لوطی زکهنه جاسوسان
[M2]روز و شب گرم کار می‌بینم
[B][M1]پیش‌بینی که عاقلان کردند
[M2]بعد ازین آشکار می‌بینم
[B][M1]سفها را به کارهای بزرگ
[M2]داخل و برقرار می‌بینم
[B][M1]در گلستان به جای کبک و تذور
[M2]قنفذ و سوسمار می‌بینم
[B][M1]آن که را داده جان به راه وطن
[M2]بی‌سرانجام و خوار می‌بینم
[B][M1]وانکه را برد و خورد و خوش خوابید
[M2]شاد و ایران مدار می‌بینم
[B][M1]ملتی را که شد فرامشکار
[M2]عاقبت اشکبار می‌بینم
[B][M1]ز انتخاباتشان مسلم گشت
[M2]آنچه این جان نثار می‌بینم
[B][M1]چاپلوسان و چاکران قدیم
[M2]روی مجلس هوار می‌بینم
[B][M1]خیل بی‌عرضگان جاهل را
[M2]داخل کار و بار می‌بینم
[B][M1]ظاهرا شه‌پرست و در باطن
[M2]با عدو دستیار می‌بینم
[B][M1]لیک روز بلیه و سختی
[M2]همه را در فرار می‌بینم
[B][M1]امتحان را دوبار خوردن زهر
[M2]جرم بی‌اغتفار می‌بینم
[B][M1]و آدمی را که ترک تجربه کرد
[M2]بی‌تعارف حمار می‌بینم
[B][M1]وانکه ننهاد فرق دشمن و دوست
[M2]چاره‌اش انتحار می‌بینم
[A]
[B][M1]روز بگذشت و شب تیره بگستردادیم
[M2]مسند از حجره به ایوان فکن ای نیک‌ندیم
[B][M1]بادهٔ روشن نیک است همه وقت و سماع
[M2]ویژه اکنون که شب تیره بگسترد ادیم
[B][M1]گل اگر چند نمانده است فزون‌، لیک هنوز
[M2]مادرگلبن از زادن ناگشته عقیم
[B][M1]گل آذریون رخشنده به شب بر سر شاخ
[M2]من درو حیران چون در شجر نار، کلیم
[B][M1]چون نسیم آید گردد چو کمان شاخک بید
[M2]راست چون تیر شود باز چو بنشست نسیم
[B][M1]کرم شب‌تابک از آن تابش خود بیم کند
[M2]که به نتواند بودن به یکی جای مقیم
[B][M1]نیک بنگر به شب تیره دوان از پس روز
[M2]راست چونان که گدا بر اثر مرد کریم
[B][M1]بلعجب تعبیه‌ای کرده به شب چرخ بلند
[M2]در شگفت آید زین بلعجبی مرد حکیم
[B][M1]نیم‌شب انجم افروخته بر چرخ چنانک
[M2]پاره‌ها زاتش جسته به یکی تیره گلیم
[B][M1]وان بنات‌النعش از دور بدان گونه همی
[M2]گرد هم خاموش اندر شده چون اهل رقیم
[B][M1]وان ستاره به فلک بر اثر دیو دوان
[M2]چون به آب اندر از بیم دوان ماهی سیم
[B][M1]کهکشان راست چو زربفتی بیرنگ وکهن
[M2]خود کهن بوده بدین گونه هم از عهد قدیم
[B][M1]تافته ماه و دم عقرب خمیده بر او
[M2]گوی و چوگان را ماند به کف شاه کریم
[A]
[B][M1]زلفت از مشگ‌، خط آراید بر صفحهٔ سیم
[M2]تا بدان‌، چشم تو را فتنه نماید تعلیم
[B][M1]فتنه‌آموزی مگذار بر آن زلف سیاه
[M2]وآن خط مشگین مپسند برآن صفحهٔ سیم
[B][M1]روی تو ماهی سیم است بر او خط چه نهی
[M2]کس به عمدا خط ننگارد بر ماهی سیم
[B][M1]وآن سیه چشم ترا فتنه نباید آموخت
[M2]فتنه‌سازی نبود درخور بیمار و سقیم
[B][M1]زلف تو چشم تو را برد بخواهد از راه
[M2]یک‌ره ار، زآن مژهٔ تیرزنش ندهی بیم
[B][M1]بیم ده بیم‌، که زلف تو فسون‌ها داند
[M2]که از آن خیره شود جان و دل مرد حکیم
[B][M1]بیم آنست که چشم تو شود فتنه‌طراز
[M2]واین دل من شود از فتنهٔ چشم به دونیم
[B][M1]بینم آن زلف تو خمیده برآن عارض تو
[M2]چون تهی‌دستی خمیده بر مرد کریم
[B][M1]جای آن زلف مده خیره بر آن عارض پاک
[M2]دوزخی را نبود جای به جنات نعیم
[B][M1]ای همه پاکی وخوبی به‌هم آورده خدای
[M2]پس ببخشوده بدان عارض چون درّ یتیم
[B][M1]خلق بفریبی زان عارض چون آتش و گل
[M2]ای گل و آتش با عارض تو یار و ندیم
[B][M1]آتش و گل به‌هم آوردی و بردی دل خلق
[M2]هم بدین گونه دل خلق ببرد ابراهیم
[B][M1]پشتم از هجر تو شد گوژتر از قامت دال
[M2]ای دهان تو بسی تنگ تر از حلقهٔ میم
[B][M1]کودک از ابجد جز جیم نخواند زین پس
[M2]تا تو زآن زلف درافکندی جیم از بر جیم
[B][M1]عهد من یکره بشکستی و عذرآرایی
[M2]عهد بشکستن دانی که گناهی است عظیم
[B][M1]عذر از این بیش میارای‌، که مر خوبان را
[M2]عهد بربستن و بشکستن رسمی است قدیم
[A]
[B][M1]زهی به کعبه‌، شرافت‌فزای رکن و حطیم
[M2]زهی مقام تو فخر مقام ابراهیم
[B][M1]زهی حریم تو چون کعبه لازم‌الاکرام
[M2]زهی وجود تو چون قبله واجب‌التعظیم
[B][M1]زهی بلندتر اندر همم ز چرخ بلند
[M2]زهی عظیم‌تر اندر شرف ز عرش عظیم
[B][M1]زهی علی و نمایندهٔ تو هرچه علو
[M2]زهی علیم و ستایندهٔ تو رب علیم
[B][M1]علی عالی اعلا ابوالحسن حیدر
[M2]که شد صحیح ز فضل تو روزگار سقیم
[B][M1]به‌صورت ار چه ز بوطالبی ولی به صفت
[M2]فکنده برگل آدم مشیت تو ادیم
[B][M1]به فلک نوح‌، تو بودی زمامدار نجات
[M2]برود نیل‌، تو بودی طلایه‌دار کلیم
[B][M1]چنین که علم تو را نیست منتها شاید
[M2]گر اعتراف نمایم که عالم است قدیم
[B][M1]میان لجهٔ شرع محمدی کعبه است
[M2]همان صدف که‌ در او زاد چون ‌تو در یتیم
[B][M1]برون ز یک سخنت حکمتی نمی‌بینند
[M2]اگر به چله نشینند صدهزار حکیم
[B][M1]توئی حقیقت قرآن و برتر از قرآن
[M2]که صامت است وکریم و تو ناطقی و کریم
[B][M1]بود بهشت برین ساحت ولایت‌تو
[M2]طریقت تو در آن‌، جوی کوثر و تسنیم
[B][M1]توئی حکیم وکلامت شراب معرفت است
[M2]حکیم و سفسطه‌اش نیست جز شراب حمیم
[B][M1]بر آسمانهء‌ قهرت پی مصالح دین
[M2]به کلک فکرت گر نقطه‌ای شود ترسیم
[B][M1]هزار مرتبه صائب‌تر است و نافذتر
[M2]ز بیلک‌ شهب اندر مصاف دیو رجیم
[B][M1]حسام امر تو آنجاکه قد الف سازد
[M2]چو لاء نفی شود قدکافران به دو نیم
[B][M1]خدایگانا بنگر ز لطف سوی بهار
[M2]که روح قدس کند مدحت تواش تعلیم
[B][M1]به مدحت تو وپیروزی ولادت تو
[M2]سخن سراید در این بزرگوار حریم
[B][M1]حریم زادهٔ موسی که چون دم عیسی
[M2]روان فزاید خاک درش به عظم رمیم
[B][M1]به چشم زایر این آستان بود روشن
[M2]هرآنچه گشت به سینا نهان زچشم کلیم
[B][M1]زهی برآنکه نهد روی دل برین درگاه
[M2]به‌رای صافی و دین درست و قلب سلیم
[B][M1]من این قصیده بهنجار «‌ازرقی‌» گفتم
[M2]«‌برآن صحیفهٔ سیمین مساز مشک مقیم‌»
[A]
[B][M1]ما فقیران که روز در تعبیم
[M2]پادشاهان ملک نیمشبیم
[B][M1]تاجداران شامل البرکات
[M2]شهریاران کامل‌النسبیم
[B][M1]همه با فیض محض متصلیم
[M2]همه با نور پاک منتسبیم
[B][M1]همه دلدادگان پاکدلیم
[M2]همه تردامنان خشک لبیم
[B][M1]از فراغت میان ناز و نعیم
[M2]و از ملامت میان تاب و تبیم
[B][M1]گاه گلگشت خلد راکوثر
[M2]گه تنور جحیم را لهبیم
[B][M1]بر ما دوزخ و بهشت یکیست
[M2]که به هرجا رضای او طلبیم
[B][M1]خلق عالم سرند وما مغزیم
[M2]اهل گیتی تنند و ما عصبیم
[B][M1]انجلاء قلوب را، صیقل
[M2]ارتقاء نفوس را سببیم
[B][M1]قول ما حجت است در هرکار
[M2]زانکه ما مردمان بلعجبیم
[B][M1]بستهٔ عقل اولیم‌، ولی
[M2]خردآموز عقل مکتسبیم
[B][M1]فرح و انبساط خلق از ماست
[M2]گرچه خود جمله در غم و کربیم
[B][M1]ما زبان فرشتگان دانیم
[M2]زانکه شاگرد کارگاه ربیم
[B][M1]هرکه خواهد مقام ما یابد
[M2]گو برو خاک شو که ما ذهبیم
[B][M1]همچوما خاک‌شوکه زرگردی
[M2]زانکه ما خاک وادی طلبیم
[B][M1]وصل از او کی طلب کنیم که ما
[M2]عاشقی چون بهار با ادبیم
[A]
[B][M1]یاد روزی کز برای دخل میدان ساختیم
[M2]از دغل سرمایه و از تزویر دکان ساختیم
[B][M1]گاه با شه‌، گاه با دستور، گه با این و آن
[M2]ساختیم و ملک را میدان جولان ساختیم
[B][M1]چون که خر بازار بود آن عهد، در پالان شاه
[M2]کرده پیزرها و بهر خویش پالان ساختیم
[B][M1]با اتابک ساختیم و تاختیم از هر طرف
[M2]خانمان خلق را تاراج و تالان ساختیم
[B][M1]گه ز بهر دانه‌پاشی شام دادیم و ناهار
[M2]گه پی حاکم‌تراشی سنگ و سوهان ساختیم
[B][M1]هرکجا بد تاجری با مایه و با اعتبار
[M2]هوهو افکندیم و او را لات و عریان ساختیم
[B][M1]تاجران را ورشکستیم و پی املاکشان
[M2]تیز از هر جانبی چنگال و دندان ساختیم
[B][M1]از برای خود مهیا رشتهٔ املاک چند
[M2]با بهای اندک و فکر فراوان ساختیم
[B][M1]چون عموم خلق را کردیم خر، بی‌دردسر
[M2]خود عمومی شرکتی در ملک عنوان ساختیم
[B][M1]آن‌یک از ترس آن‌یک از جهل آن دگرها از طمع
[M2]پول‌ها دادند و ما طالار و ایوان ساختیم
[B][M1]پس ز صاحب‌ثروتان روس بگرفتیم پول
[M2]راهی اندر آستارا پر ز نقصان ساختیم
[B][M1]چون که شد اعضای شرکت را بنای بازدید
[M2]ما به‌ روسان اصل شرکت‌ را گروگان‌ ساختیم
[B][M1]چون ز غیرت روس راکردیم داخل در عموم
[M2]در پناه او ز غم خود را تن‌ آسان ساختیم
[B][M1]نفی گشتن‌، حبس‌ دیدن‌، بد شنیدن را به‌ خویش
[M2]بهر بلع مال شرکت سهل و آسان ساختیم
[B][M1]مال مردم‌ خوردن از اسلام باشد دور و ما
[M2]مال مردم خورده تا خود را مسلمان ساختیم
[B][M1]خواندن اسناد شرکت رفتمان از یاد، لیک
[M2]از نماز و ذکر، جن را مات و حیران ساختیم
[B][M1]لایق ریش سفید ما کزین نامردمی
[M2]ملک خود را ریشخند خلق دوران ساختیم
[B][M1]دولت مشروطه چون املاک ما توقیف کرد
[M2]ما برایش دفتری از کذب و بهتان ساختیم
[B][M1]ورنه‌ این ایران همان‌ باشد که‌ ما خود از نخست
[M2]زین تقلب‌ها بنایش پاک ویران ساختیم
[B][M1]می کند صاحب‌ سند ده پنج پول خود طلب
[M2]گوئیا ما از برایش زر در انبان ساختیم
[B][M1]مبلغی دستی به ما باید دهد صاحب سند
[M2]زانکه‌ ما موضوع شرکت را دگرسان ساختیم
[B][M1]... شرکت گشت از ... تقلب چاک و ما
[M2]خویش را چون خایهٔ حلاج لرزان ساختیم
[B][M1]خشتک ما را اگرگیتی برون آرد رواست
[M2]زانکه الحق بهر فاطی خوب تنبان ساختیم
[A]
[B][M1]نوبهار و رسم او ناپایدار است ای حکیم
[M2]گلشن طبع تو جاویدان بهار است ای حکیم
[B][M1]آن بهاری کاعتدالش ز آفتاب حکمت است
[M2]از نسیم مهرگانی برکنار است ای حکیم
[B][M1]در بهار فضل و باغ معرفت جاوید زی
[M2]زانکه خورشید تو در نصف‌النهار است ای‌ حکیم
[B][M1]نوبهار فرخ بلخ و بهارستان گنگ
[M2]در برگلخانهٔ طبع تو خارست ای حکیم
[B][M1]نافهٔ چین است مشگین خامه‌ات کآثار وی
[M2]مشگ‌بیز و مشگ‌ریز و مشگ‌بارست ای حکیم
[B][M1]یا مگر دریاست با آب مدادت تعبیه
[M2]کاینچنین گفتار نغزت آبدار است ای حکیم
[B][M1]حکمت ار می‌کرد فخر از روزگار بوعلی
[M2]اینک آثار تو فخر روزگارست ای حکیم
[B][M1]مدح این بی‌دولتان عارست دانا را ولیک
[M2]چون توئی را مدح گفتن افتخار است ای حکیم
[A]
[B][M1]ما همه کودکان ایرانیم
[M2]مادر خویش را نگهبانیم
[B][M1]همه از پشت کیقباد و جمیم
[M2]همه از نسل پور دستانیم
[B][M1]زادهٔ کورش و هخامنشیم
[M2]بچهٔ قارن و نریمانیم
[B][M1]پسر مهرداد و فرهادیم
[M2]تیرهٔ اردشیر و ساسانیم
[B][M1]ملک ایران یکی کلستانست
[M2]ما گل سرخ این گلستانیم
[B][M1]کار ما ورزش‌ است و ‌خواندن درس
[M2]همه از تنبلی گریزانیم
[B][M1]چون نیاکان باستانی خویش
[M2]راستگوی و درست پیمانیم
[B][M1]مستی و کارهای بی‌معنی
[M2]کار ما نیست زانکه انسانیم
[B][M1]همه در فکر ملت و وطنیم
[M2]همه در بند دین و ایمانیم
[B][M1]پارسی‌زاده‌ایم و پاک سرشت
[M2]کز نژاد قدیم آریانیم
[B][M1]همه از یک‌نژاد و یک خاکیم
[M2]گر ز تهران گر از خراسانیم
[B][M1]اول اندر میان مدرسه‌ایم
[M2]بعد از آن در میان میدانیم
[B][M1]می‌نمائیم مشق سربازی
[M2]روز میدان مطیع فرمانیم
[B][M1]پس از آن درکمال آزادی
[M2]پی تحصیل ثروت و نانیم
[B][M1]همه‌ پاکیم و راستگو‌ی‌ و شریف
[M2]بی‌خبر از دروغ و بهتانیم
[B][M1]گر دروغی کسی به ماگوید
[M2]ما ازو روی خود بگردانیم
[B][M1]همگی اهل صنعت و هنریم
[M2]همگی اهل خیر و احسانیم
[B][M1]ازکسی حرف زور نپذیریم
[M2]وز کسی مال مفت نستانیم
[B][M1]در تجارت شریک تجاریم
[M2]در زراعت رفیق دهقانیم
[B][M1]کار ما صنعت‌ است و علم‌ و عمل
[M2]کارهای دگر نمی‌دانیم
[B][M1]حالیا بهر افتخار وطن
[M2]ما شب و روز درس می‌خوانیم
[A]
[B][M1]بیا تا جهان را بهم برزنیم
[M2]بدین خار و خس آتش اندر زنیم
[B][M1]بجز شک نیفزود از این درس و بحث
[M2]همان به که آتش به دفتر زنیم
[B][M1]ره هفت دوزخ به پی بسپریم
[M2]صف هشت جنت بهم برزنیم
[B][M1]زمان و مکان را قلم درکشیم
[M2]قدم بر سر چرخ و اختر زنیم
[B][M1]از این ظلمت بیکران بگذریم
[M2]در انوار بی‌انتها پر زنیم
[B][M1]مگر وارهیم از غم نیک و بد
[M2]وزین خشک و تر خیمه برتر زنیم
[B][M1]چو بادام ازین پوست‌های زمخت
[M2]برآییم و خود را به شکر زنیم
[B][M1]درآییم از این در به نیروی عشق
[M2]چرا روز و شب حلقه بر در زنیم
[B][M1]از این طرز بیهوده یکسو شدیم
[M2]به آیین نو نقش دیگر زنیم
[B][M1]قدم بر بساط مجدد نهیم
[M2]قلم بر رسوم مقرر زنیم
[B][M1]به یکتا تن خویش بی‌دستیار
[M2]علم بر سر هفت کشور زنیم
[B][M1]ز زندان تقلید بیرون جهیم
[M2]به شریان عادات نشتر زنیم
[B][M1]از این بی‌بها علم و بی‌مایه خلق
[M2]برآییم و با دوست ساغر زنیم
[A]
[B][M1]جوشن پوشی ز مشک بر مه روشن
[M2]بر مه روشن همی که‌ پوشد جوشن
[B][M1]نی نی روی توگلشن است و دو زلفت
[M2]سنبل تازه‌است بردو گوشهءگلشن
[B][M1]سوسن داری شکفته بر سر نسرین
[M2]نسرین داری نهفته در بن سوسن
[B][M1]هرکه بناگوش و طرهٔ تو بکاوید
[M2]لاله به‌ خروار برد ومشک به‌ خرمن
[B][M1]آنچه به من کرد طرهٔ تو، نکرده است
[M2]با جگر اشکبوس‌، تیر تهمتن
[B][M1]تاکه شود فتنهٔ دو چشمت افزون
[M2]زلف تو هردم زند بر آتش دامن
[B][M1]هیچ نکردم ز جان دربغ‌، من از تو
[M2]نیز ز بوسه مکن دربغ تو از من
[B][M1]بوسه زنم‌برلب تو زآنکه لب‌تو
[M2]خواند هردم مدیح حجت ذوالمن
[B][M1]شاه ملوک زمانه مهدی منصور
[M2]حجت غایب خدایگان مهیمن
[A]
[B][M1]ای به‌روی و به‌موی‌، لاله و سوسن
[M2]سبزه داری نهفته در خز ادکن
[B][M1]سوسن تو شکسته بر سر لاله
[M2]لاله ی تو شکفته در بن سوسن
[B][M1]لب لعلت گرفته رنگ ز مرجان
[M2]سر زلفت ربوده بوی ز لادن
[B][M1]آفت جانی از دو غمزهٔ دلدوز
[M2]فتنه شهری از دو نرگس پرفن
[B][M1]هرکجا دست برزنی به سر زلف
[M2]رود از خانه بوی مشک به برزن
[B][M1]زلف را بیهده مکاه که باشد
[M2]دل عشاق را به زلف تو مسکن
[B][M1]خود به گردن تو راست خون جهانی
[M2]کی رسد دست عاشقانت به گردن
[B][M1]نرم گرددکجا دل تو بافغان
[M2]که به افغان نه نرم گردد آهن
[B][M1]من نجویم به جز هوای دل تو
[M2]تو نجویی به جز بلای دل من
[B][M1]نازش تو همه به طرهٔ گیسو
[M2]نازش من همه به حجه ذوالمن
[B][M1]مهدی‌بن‌الحسن ستودهٔ یزدان
[M2]شاه علم آفرین و جهل پراکن
[B][M1]کارگیتی ازوست جمله به سامان
[M2]پایهٔ دین از اوست محکم و متقن
[B][M1]خرم آن روی کش نماید دیدار
[M2]فرخ آن دست کش رسید به دامن
[B][M1]آنکه جز راه دوستیش بپوید
[M2]از خدایش بود هزار زلیفن‌
[B][M1]پای از جاده خلافش برکش
[M2]دست در دامن ولایش بر زن
[B][M1]ای ولی خدای‌، خیز و زگیتی
[M2]بیخ ظلم و بن ‌ستم را برکن
[B][M1]پدری را تویی پسرکه هزاران
[M2]گردن بت شکست و پشت برهمن
[B][M1]بت گرانند و بت‌پرستان در دهر
[M2]خیز و تنشان بسوز و بتشان بشکن
[B][M1]چند ای خسرو زمانه به گیتی
[M2]بی‌تو خاصان کنند ناله و شیون
[B][M1]مسند شرع را هم اکنون بی‌تو
[M2]کفر برچید، خیز و مسند بفکن
[B][M1]به فلک بر فراز رایت نصرت
[M2]خاک در چشم دیو خیره بیاکن
[B][M1]خیمهٔ عدل را بپاکن و بنشین
[M2]که ستمگر شد این زمانهٔ ریمن
[B][M1]قومی ازکردگار بی‌خبران را
[M2]جایگاه توگشته مکمن و مسکن
[B][M1]تیغ خونریزی از نیام برون کن
[M2]وز چنین ناکسان تهی کن مکمن
[B][M1]خرم آن روز کاینچنین بنشینی
[M2]ای گدای در تو چرخ نشیمن
[B][M1]رایت دین مصطفی بفرازی
[M2]ز حد ترک تا مداین و مدین
[A]
[B][M1]ای حلقهٔ زلف تو پر شکن
[M2]وی نرگس مست توصف شکن
[B][M1]از یک شکن طرهٔ دوتات
[M2]بر جان و دل من دو صد شکن
[B][M1]ای زلف تو سررشتهٔ بلا
[M2]وی چشم تو سر منشاء فتن
[B][M1]ای نور تو را شمس مکتسب
[M2]وی لعل‌ تو را شهد مرتهن
[B][M1]ای چشم تو چون آهوی ختا
[M2]وی خال تو چون نافهٔ ختن
[B][M1]ای جعد تو یک باغ ضیمران
[M2]وی چهر تو یک راغ نسترن
[B][M1]ماه از رخ تو یافته بها
[M2]مشک از خط تو یافته ثمن
[B][M1]چشمان تو اندر پناه زلف
[M2]چون در دل شب دزد راهزن
[B][M1]هر غمزهٔ تو ناوکی به دل
[M2]هر مژهٔ تو خنجری به تن
[B][M1]صد یوسف دل کرده‌ای اسیر
[M2]وافکنده‌ای اندر چه ذقن
[B][M1]زان ناوک مژگان دل گداز
[M2]گردیده مرا دل چو پروزن
[B][M1]بگشای به جای من ای نگار
[M2]از پای دل آن زلف چون رسن
[A]
[B][M1]الا یا قیرگون گوهر درون بسّدین خرمن
[M2]ز جرم تیره‌ات پیکر، ز نور پاک پیراهن
[B][M1]جدال و جنگ در باطن‌، سحرت و صلح در ظاهر
[M2]جدال و جنگ تو پنهان‌، سکون و صلح تو معلن
[B][M1]ملهب‌، چون ز سیماب گدازیده یکی دوزخ
[M2]مشعشع چون ز الماس تراشیده یکی معدن
[B][M1]یکی معدن که آن معدن بود بر آسمان پیدا
[M2]یکی دوزخ‌، که آن دوزخ بود زیر فلک آون
[B][M1]به آب اندر چنان تابی که سیمینه یکی مجمر
[M2]به میغ اندر بدان مانی که زرّینه یکی هاون
[B][M1]بسان چاه ویلت‌، ژرف منفذها، به پیرامون
[M2]چو دریای سعیرت موج‌ها زاتش به پیرامن
[B][M1]به پیرامون ز منفذها، کلف‌های سیه ظاهر
[M2]به پیرامن ز آتش‌ها، شررهای قوی روشن
[B][M1]تویی آن زال جادوگر که از جادوگری داری
[M2]به زیر هوش کیخسرو، نهفته جان اهریمن
[B][M1]میان صبح نیلی‌فام چون پیدا شوی‌، گویی
[M2]کسی با جامهٔ نیلی بر آتشدان زند دامن
[B][M1]به‌ هنگام‌ غروب اندر شفق چون در شوی‌، بندی
[M2]طراز ارغوانی رنگ بر ذیل خزاد کن
[B][M1]تناسانی و استغناست احسان تو بر مردم
[M2]زهی ‌آن جرم مستغنی فری‌ آن چهر مستحسن
[B][M1]به یکجا زمهریر از نور رخسارت شده مینو
[M2]به یکجا گلشن از تابنده دیدارت شده گلخن
[B][M1]همانا کیفر و مهر خداوندی که هستی تو
[M2]به یکجا گرم بادافره به یکجا گرم پاداشن
[B][M1]گشاده باغ را بندی به رخ بر، زمردین برقع
[M2]تناور نخل را پوشی به تن بر، آهنین جوشن
[B][M1]به باغ اندر به عیاری نمایی لاله از زمرد
[M2]به نخل اندر ز جادویی گشایی شکر از آهن
[B][M1]ز تو سبزه شود پیدا، ز تو میوه شود پخته
[M2]ز تو گل جنبد از گلبن ز تو مل جوشد اندر دن
[B][M1]همانا بینم آن روزی که بودی جزو خورشیدی
[M2]خروشان و شتابان و شررانگیز و نورافکن
[B][M1]ز فرط کوشش و گردش بزاد او هر زمان طفلی
[M2]که بود آن اختر والا به نور پاک آبستن
[B][M1]تو زان طفلان یکی بودی جدا گشته از آن اختر
[M2]چنان سنگ فلاخن از کف مرد فلاخن ‌زن
[B][M1]به دور افتادی از مادر ولی آهنگ او داری
[M2]ازیرا سوی او پویی به گاه رفتن و گشتن
[B][M1]یکی ذروه است اندر کهکشان میدان مام تو
[M2]تو پویی سوی آن ذروه چو ذرّه زی کُه قارن
[B][M1]چو از مادر جدا ماندی فنون مادری خواندی
[M2]بزادی کودکانی چند زیباروی و سیمین‌تن
[B][M1]بزادی کودکان یک‌یک پس افکندی به صحراشان
[M2]ولی آنان همی گردند مادر را به پیرامن
[B][M1]اصول مادری زین‌جا به گیتی گشت پابرجا
[M2]که نشکیبد ز مادر هرچه کودک ابله و کودن
[B][M1]تو چون بر تودهٔ آرین شدی بی‌مهر و کم‌ تابش
[M2]ز ایران ویژه هجرت کرد زی تو تودهٔ آرین
[B][M1]به هندستان و ایران قوم آرین جست وصل تو
[M2]که بود از هجر تو روزش شب و سالش دی و بهمن
[B][M1]به هر جا رفت آریانی ترا پرسید چون یزدان
[M2]چه در هند و چه در ایران چه در روم و چه در آتن
[B][M1]به تو آباد شد بلخ و به تو آباد شد تبت
[M2]ز تو بنیاد شد شوش و ز تو بنیاد شد دکهن‌
[B][M1]از آن شد مهر نام تو که بودت مهر بر ایران
[M2]وزان‌ خواندند خورشیدت که بودی واهب ذوالمن
[B][M1]الا ای مهربان مادر، فره‌ور، شید روشنگر
[M2]یکی ز انوار عز و فر به فرزندانت بپراکن
[B][M1]از آن اسپهبدی فره‌ اا که کورش یافت زان بهره
[M2]به فرزندانت کن همره که گردد جانشان روشن
[B][M1]نم باران فراهم کن زمین از سبزه خرم کن
[M2]ز تاب نور خود کم کن ز فر و زور خود بشکن
[B][M1]شعاع جاودانی را که داری در درون‌، سرده
[M2]فروغ آخشیجی را که داری از برون بفکن
[B][M1]به ایران زیور اندرکش ز خاک تیره گوهرکش
[M2]سر روشندلان برکش‌، بن اهریمنان برکن
[A]
[B][M1]چون بدرید صبح پیراهن
[M2]جلوه گر گشت فوجی از آهن
[B][M1]سپهی کز نهیب نیزهٔ او
[M2]بردرد چرخ پیر پیراهن
[B][M1]لشگری کانعطاف خنجر وی
[M2]بگسلاند ز کهکشان جوشن
[B][M1]چون‌ برآید غریو، ‌روز نبرد
[M2]فوج‌ آهن ‌به جنبش آرد تن
[B][M1]آهنین قلعه‌ای بود جنبان
[M2]نه بر او در پدید و نی روزن
[B][M1]تیر بارد چنان که بر پرد
[M2]آهن ذوب گشته از معدن
[B][M1]بمب کوبد، چنان که درغلطد
[M2]سنگ خارا ز قله در دامن
[B][M1]میغی از تیغ برکشد که از آن
[M2]مرگ بارد به تارک دشمن
[A]
[B][M1]تو هم امروز بده بوسه به من
[M2]کار امروز به فردا مفکن
[B][M1]بیش از این از بر من تند مرو
[M2]بیش ازین بر دل من نیش مزن
[B][M1]عهد بستی که دل من شکنی
[M2]بشکن عهد و دل من مشکن
[B][M1]شد کهن رسم رفیق‌آزاری
[M2]نوجوانا بنه آیین کهن
[B][M1]جای خون عشق تو دارم در دل
[M2]جای جان مهر تو دارم در تن
[B][M1]ای لبت سرخ‌تر از برگ شقیق
[M2]وی رخت خوبتر از برگ سمن
[B][M1]وعده کردی که به من بوسه دهی
[M2]سر وعده است بده بوسهٔ من
[B][M1]دل من تنگ شد و حوصله تنگ
[M2]تنگ بنشین برم ای تنگ‌دهن
[B][M1]دام تقوی به ره دل مگذار
[M2]تار عصمت به ‌تن خویش متن
[B][M1]زلف و لب از من و باقی از تو
[M2]کفل و سینه و ساق و گردن
[B][M1]نزنم دست بر اندام تو هیچ
[M2]گر زدم دست سرم را بشکن
[B][M1]یاوه‌ای گفت اگر گفت کسی
[M2]«‌بوسه باشد به کنار آبستن‌»
[B][M1]بوسه پیغمبر مهر است و وداد
[M2]بوسه آسایش روحست و بدن
[B][M1]مهر را بوسه نماید محکم
[M2]عشق را بوسه نماید متقن
[B][M1]عشق بی‌بوسه چراغیست خموش
[M2]عشق با بوسه چراغی روشن
[B][M1]دوستی هست سپهری و در او
[M2]بوسه چون زهره و ناهید و پرن
[B][M1]عاشقی رشتهٔ جنگیست کزان
[M2]جز به زخمه نجهد صوت حسن
[B][M1]زخمهٔ چنگ محبت بوسه است
[M2]چنگ بی‌زخمه ندارد شیون
[B][M1]زان شدست از همه مرغان بلبل
[M2]شهره در صوت خوش و مستحسن
[B][M1]کز مقاطیع حدیثش خیزد
[M2]بوسه‌های متوالی به چمن
[B][M1]گاه و بیگه کند از بوسه حدیث
[M2]روز تا شب کند از بوسه سخن
[B][M1]مگس نحل از آن شهد دهد
[M2]که به گل بوسه زند در گلشن
[B][M1]مردم از هر خوشیئی سیر شود
[M2]نشود سیر کس از بوسیدن
[B][M1]بوسه بر عمر من افزاید لیک
[M2]نکند کم ز لبت یک ارزن
[B][M1]«‌رادیوم‌» نیز بدین قوت نیست
[M2]که دهد قوت و باقیست به تن
[B][M1]بوسه‌ خوبست‌ و شگرفست و روا
[M2] خاصه برکنج لب و زیر ذقن
[A]
[B][M1]یاد ندارد کس از ملوک و سلاطین
[M2]شاهی چون پهلوی به عز و به تمکین
[B][M1]فرق بلندش دهد جمال به فرقد
[M2]پر کلاهش دهد فروغ به پروین
[B][M1]جرعه‌ای از مهر اوست چشمهٔ حیوان
[M2]اخگری از قهر اوست آذر برزین
[B][M1]قائد صد کشور است بر زبر تخت
[M2]آفت صد لشکر است بر زبر زین
[B][M1]هست دلش بستهٔ سعادت کشور
[M2]چون دل خسرو به دام طرهٔ شیرین
[B][M1]تکیه به شمشیر خویش دارد این شاه
[M2]نی چو ملوک دگر به بالش و بالین
[B][M1]زنده بدو نام‌های فرخ اجداد
[M2]قارن و گشتسب شاه و سورن و شروین
[B][M1]نفس عصامیش برنشاند به مسند
[M2]نی ستخوان‌های خاک خوردهٔ پیشین
[B][M1]شاید تخمین عزم و جزمش کردن
[M2]قطرهٔ باران کس ار شمرد به تخمین
[B][M1]گر بوزد صرصر نهیبش در باغ
[M2]برجهد از لاله برگ، خنجر و زوبین
[B][M1]ور گذرد نکهت عطایش بر دشت
[M2]بردمد از خار خشگ‌، لاله و نسرین
[B][M1]ملک ستانا، خدایگانا، شاها
[M2]رحمی بر چاکر و ثناگر دیرین
[B][M1]خشم تو بر من فرود مقدرت تست
[M2]قدرت خود بنگر و ضعیفی من بین
[B][M1]شاهین گنجشک را شکار نسازد
[M2]عمری اگر بی‌خورش گذارد شاهین
[B][M1]جرم رهی چیست تا به گوشهٔ زندان
[M2]همچو جنایت گران بماند چندین
[B][M1]چندی بودم به سمج دیگر محبوس
[M2]همچون گنجشک‌، بستهٔ قفس کین
[B][M1]آوردندم کنون به محبس بالا
[M2]محبس بالا بتر ز محبس پایین
[B][M1]هست وثاقم به روی شارع و میدان
[M2]ناف ری و رهگذار خیل شیاطین
[B][M1]چق چق پای ستور و همهمهٔ خلق
[M2]فرفر واگون و بوق و عرعر ماشین
[B][M1]تق تق نجار و دمدم حلبی‌ساز
[M2]عربدهٔ بنز همچوکوس سلاطین
[B][M1]زنگ بیسیکلت هفاهف موتوشیکلت
[M2]زبن دو بتر طاق طاق گاری بیدین
[B][M1]کاخ بلرزاند و صماخ بدرد
[M2]چون گذرد پر ز بارکامیون سنگین
[B][M1]وان خرک دوره گرد و صاحب نحسش
[M2]هردوبهم هم صدا شوند وهم آیین
[B][M1]این یک عرعر کند به یاد خریدار
[M2]وآن یک عرعرکند چوبوید سرگین
[B][M1]سیبی و آلویی و هلویی و جوزی
[M2]گاه به بالا روند وگاه به پایین
[B][M1]پیش طبقشان ترازویی و چراغی است
[M2]کاین را لوله شکسته و آن را شاهین
[B][M1]این یک گوید بیا به سیب دماوند
[M2]آن یک گوید بیا به آلوی قزوبن
[B][M1]آن یک گویدکه نیست شهد و طبرزد
[M2]همچوهلوی رسیده‌ام‌خوش وشیرین
[B][M1]لیک چه شهد و طبرزدی که در آخور
[M2]خر نخورد زان به ضرب پتک و تبرزبن
[B][M1]برلب استخر دیده‌ای که ز غوکان
[M2]شب چه بساطی است‌، آن به‌عین بود این
[B][M1]تا طبق کالشان تمام نگردد
[M2]هیچ نبندند لب ز بخ بخ و تحسین
[B][M1]انجیری تا دو دانه‌ای بفروشد
[M2]خواند هردم هزار سورهٔ والتین
[B][M1]راست چو اندر میان مجلس شورا
[M2]بحث وتشاجر به‌حل و فصل قوانین
[B][M1]بدترازین هرسه،روزنامه‌فروش است
[M2]زبر بغل دسته دسته کاغذ چرکین
[B][M1]آن یک گوید که‌های گلشن و توفیق
[M2]مختصر واقعات قمصر و نائین
[B][M1]این یک گویدکه‌ های کوشش و اقدام
[M2]کشتن پور ملخ به خوار و ورامین
[B][M1]عکس فلان کنت کاو به سال گذشته
[M2]بسته به رم با فلانه کنتس کابین
[B][M1]ناخن اگر روی مس کشند چگونه است؟
[M2]هست صداشان جگرخراش دو چندین
[B][M1]درگلوی هریکی توگویی گشته است
[M2]تعبیه طبل سکندر و خم روئین
[B][M1]از همه بدتر سر و صدای گداهاست
[M2]کاین‌یک والنجم خواند آن‌یک یاسین
[B][M1]گوید آن یک بده به نذر ابوالفضل
[M2]یک دو سه شاهی به دست سید مسکین
[B][M1]وآن دگر اندر پیاده رو به بم و زیر
[M2]نوحه کند با نوای نازک و غمگین
[B][M1]نره‌خری کج نموده پای که لنگم
[M2]گاهی برلب دعا وگاهی نفرین
[B][M1]پیرزنی چند طفل زرد نگونسار
[M2]گرد خود افکنده همچو بوتهٔ یقطین
[B][M1]یک طرف آید خروش دستهٔ کوران
[M2]کوری خواند دعا و مابقی آمین
[B][M1]آید هردم قلندر از پی درویش
[M2]همچون تشرین که آید از پس تشرین
[B][M1]وز طرفی‌ها یهوی آن زن و شوهر
[M2]با دو سه طفل کرایه کردهٔ رشکین
[B][M1]بس که هیاهوی وداد وقال ومقال است
[M2]مرد مجامع ز هول گردد عنین
[B][M1]ز اول صبح این بلا شروع نماید
[M2]وآخر شب رفته رفته یابد تسکین
[B][M1]تازه به بالین سرم قرار گرفته
[M2]بانگ سگانم برآورند ز بالین
[B][M1]هست خیابان ز هول‌، بیشهٔ ارمن
[M2]بنده چو بیژن در آن و خواب چو گرگین
[B][M1]وز در دیگر صدای پای قلاور
[M2]از دل و جانم قرار برده و تمکین
[B][M1]خوابگه‌ تنگ من بود به شب و روز
[M2]از تف مرداد مه چو کامهٔ تنین
[B][M1]گرمی مرداد مرده‌ام بدر آورد
[M2]قلب اسد هم بسوخت بر من مسکین
[B][M1]سجین گردد چو در به‌بندم و چون باز
[M2]در بگشایم‌، چو محشری ز مجانین
[B][M1]گاه ز سجین برم پناه به محشر
[M2]گاه ز محشر برم پناه به سجین
[B][M1]خواب ز چشمم به سوی هند گریزد
[M2]همچو بهیم از نهیب لشکر غزنین
[B][M1]بس که دراین تنگنای در غم و رنجم
[M2]مدحت شه را به جهد سازم ترقین
[B][M1]شاها چون من سخن‌سرای کم افتد
[M2]شاهد من این چکامهٔ خوش رنگین
[B][M1]گرچه به رنج اندرم ز قهر شهنشاه
[M2]عزت شه خواهم‌ از خدای به‌ هر حین
[B][M1]زانکه وطن‌خواهم و نجات وطن را
[M2]دارم چشم از خدایگان سلاطین
[B][M1]عرصهٔ این ملک بوده است ازین پیش
[M2]از یمن و مصر و شام تا ختن و چین
[B][M1]وز لب دانوب تا به عرصهٔ پنجاب
[M2]یافته از عدل و داد و ایمان تأمین
[B][M1]فتنهٔ یونان وتازی و مغول و ترک
[M2]پست نمود این بلند کاخ نو آئین
[B][M1]چون تو شدی جانشین کورش و دارا
[M2]گشت ز تو تازه آن زمانهٔ پیشین
[B][M1]بود وطن همچو باغ بی‌در و دیوار
[M2]تاخته دزدان به میوه‌ها و ریاحین
[B][M1]عزم تو برگرد آن کشید حصاری
[M2]وز بر آن برنهاد تیغ تو پرچین
[B][M1]بوکه ز فرتو خون تازه درآید
[M2]بار دگر اندرین عروق و شرائین
[B][M1]ملک زکف رفته بازگیری و بندند
[M2]پیش سپاه تو شهرها همه آنین
[B][M1]بنده بهار اندر آن فتوح نوا نو
[M2]گشاید به تازه تازه مضامین
[B][M1]کرده بهر ماه نو سرودی تصنیف
[M2]کرده بهر سال نو کتابی‌ تدوبن
[B][M1]گرچه خود اکنون پیاده‌ایست بر این نطع
[M2]گردد از فر اصطناع تو فرز‌بن
[B][M1]تا که جهانست شهریار جهان باش
[M2]یافته کشور ز عدل و داد تو تزئین
[B][M1]رایت عزت به اوج مهر فرو کوب
[M2]لکهٔ ذلت ز چهر ملک فرو چین
[B][M1]تا ز دل و جان بپاس جان تو گویند
[M2]مردم ایران دعا و جبریل آمین
[A]
[B][M1]دو چیز است شایسته نزدیک من
[M2]رفیق جوان و رحیق کهن
[B][M1]رفیق جوان غم زداید ز دل
[M2]رحیق کهن روح بخشد به‌ تن
[B][M1]رفیقی به شایستگی مشتهر
[M2]رحیقی به بایستگی ممتحن
[B][M1]جوانی نه بر دامنش گرد ننگ
[M2]شرابی نه در صافیش درد دن
[B][M1]نهاده بطی باده در پیش روی
[M2]کشیده یکی مرغ بر بابزن
[B][M1]بخور باده اکنون که گشت سپهر
[M2]نزاید جز از انقلاب و فتن
[B][M1]بخوان شعر و اخبار کشور مخوان
[M2]بزن چنگ و لاف سیاست مزن
[B][M1]نگه کن کز انفاس اردیبهشت
[M2]ببالیده در باغ‌، سرو و سمن
[B][M1]از آن تند باران دوشینه بار
[M2]بهشتی شد امروز طرف چمن
[B][M1]به ویژه که رخشنده مهر سپهر
[M2]به میغی تنک درکشیده است تن
[B][M1]چنان کز پس توری آبگون
[M2]نماید تن خویش معشوق من
[B][M1]به تن‌، کوه خارا کفن کرده بود
[M2]ازآن بهمنی تند برف کشن
[B][M1]کنون زنده شد زآسمانی فروغ
[M2]یکی نیمه تن برکشید ازکفن
[B][M1]فرو ریزد اردیبهشتی نسیم
[M2]به باغ و براغ و به دشت و دمن
[B][M1]به باغ و به راغ آستین‌های گل
[M2]به دشت و دمن عقدهای پرن
[B][M1]به شاخ گل نو، درآویخت باد
[M2]بدریدش آن ایزدی پیرهن
[B][M1]برهنه شد و شرمش اندر گرفت
[M2]رخش سرخ شد برسرانجمن
[B][M1]خزیده در آغوش سرو بلند
[M2]به شوخی‌، ستاک گل نسترن
[B][M1]چو دوشیزه‌ای سرخ کرده رخان
[M2]به پیچیده بر عاشق خویشتن
[B][M1]بر آن شمعدانی نگر کش بود
[M2]زپیروزه شمع و ز مرجان لگن
[B][M1]میان لگن شمع مانده خموش
[M2]لگن تافته چون سهیل یمن
[B][M1]بپوشد همی کوهسار کبود
[M2]به ابر سیه شامگاهان بدن
[B][M1]بر او بروزد شهریاری هبوب
[M2]خروشان شود ابر ژاله فکن
[B][M1]بجنبد همی کهربایی درخش
[M2]بغرد همی تندر بانگ‌زن
[B][M1]تو گویی خروش زمانه است این
[M2]ز جنبیدن تیغ شاه زمن
[B][M1]جهاندار نادر شه تیزچنگ
[M2]خدیو عدو بند لشکرشکن
[B][M1]به کردارهای گزین مشتهر
[M2]به پیکارهای قوی مفتتن
[B][M1]نه پهلوی او سیر دیده دواج
[M2]نه چشمان او سیر دیده وسن
[B][M1]چولشکربخسبید خسبد ملک
[M2]نهاده تبرزین به زیر ذقن
[B][M1]زگردان جز اوکیست کاندر وغا
[M2]برد حمله باگرزهٔ‌پنج من
[B][M1]ز شاهان جز او کیست کز موزه‌اش
[M2]دمد جو، ز ناسودن و تاختن
[B][M1]به رکضت بود پیش تاز سپاه
[M2]به فترت رود پیش باز فتن
[B][M1]چو دریا، دلی در برش مختفی
[M2]جهان‌جوی عزمی درو مختزن
[B][M1]در آن تیره عهدی کز افغان و روم
[M2]در ایران فغان خاست از مرد و زن
[B][M1]ببرد از ارس تا به مازندران
[M2]سپاه «‌اورس‌» چون یکی راهزن
[B][M1]خراسان ز محمود شد تار و مار
[M2]گشن لشگری کرد او انجمن
[B][M1]ز یک سو به کف کرده توران سپاه
[M2]ز آمویه تا رودبار تجن
[B][M1]شده پادشه کشته در اصفهان
[M2]شه نو به درد و بلا مفترن
[B][M1]در این ساعت ازکوهسارکلات
[M2]برآمد یکی نعرهٔ کوهکن
[B][M1]فرشته فرود آمد از آسمان
[M2]گرفته عنان یکی پیلتن
[B][M1]پس پشت او لشگری شیردل
[M2]همه آهنین چنگ و روئینه تن
[B][M1]فرشته عنانش رهاکرد وگفت
[M2]به نام ایزد ای نادر ممتحن
[B][M1]برو کت نه‌بینیم هرگز حزین
[M2]بچم کت مبیناد هرگز حزن
[B][M1]به یک رکضت اینک خراسان بگیر
[M2]سپس بر سپاه سپاهان بزن
[B][M1]به ترکان یکی حمله آورگران
[M2]به خونخواهی رزمگاه پشن
[B][M1]ترا گفت یزدان که بستان خراج
[M2]ز شام و حلب تاختا و ختن
[B][M1]نه پیچید صاحبقران بزرگ
[M2]ز پیمان افرشتهٔ مؤتمن
[B][M1]بکوشید و پیکارها کرد صعب
[M2]ز بیگانگان کرد صافی وطن
[B][M1]به دنبال افغان سوی قندهار
[M2]شد و کرد بنگاهشان مرغزن
[B][M1]شنید آن که دارای دهلی کند
[M2]از افغان حمایت به سر و علن
[B][M1]از این‌رو پی دفع آنان کشید
[M2]به غزنین و کابل سپاهی کشن
[B][M1]به دهلی بریدی فرستاد و راند
[M2]سخن زان گروه گسسته رسن
[B][M1]که اینان گروهی خیانتگرند
[M2]ستم کرده بر خاندانی کهن
[B][M1]همه خونی و دزد و بی‌دولتند
[M2]ندارند چندان بها و ثمن
[B][M1]که دارای دهلی دهدشان به مهر
[M2]پناه و، نگهدارد از خشم من
[B][M1]بدان نامه‌ها پاسخی شاه هند
[M2]نداد و برافزود بر سوء ظن
[B][M1]به ره بر بکشتند ده تن رسول
[M2]به دهلی ببستند هم چند تن
[B][M1]ندیدند فرجام آن کار زشت
[M2]کشان چشم بربسته بود اهرمن
[B][M1]توگفتی بنازند از آن تنگ سخت
[M2]که خیبر بود نامش اندر زمن
[B][M1]ندانست کان چنگ خیبر گشای
[M2]کند تنگ خیبر تلال و دمن
[B][M1]شهنشه سوی تنگ خیبر کشید
[M2]به راهی کزان دیو جستی به فن
[B][M1]دوکوه از دو سو سرکشیده به میغ
[M2]میان رو دو راه از لب آبگن
[B][M1]رهی چون ره مورچه بر درخت
[M2]نشیب و فرازش شکن در شکن
[B][M1]به تنگ اندرون صوبه‌داران هند
[M2]کمین کرده با لشکری تیغ‌زن
[B][M1]ز افغان و هندی و پیشاوری
[M2]تنیده بهر گوشه‌، چون کارتن
[B][M1]همه نیزه‌دار و گروهه گذار
[M2]همه ناوک‌انداز و زوبین‌فکن
[B][M1]شهنشه بغرید و افکند رخش
[M2]چو در رزم هاماوران‌، تهمتن
[B][M1]فرو ریختند از تف قهر شاه
[M2]چو پوسیده کاخ از تف بومهن
[B][M1]چو شاهنشه از تنگ خیبر گذشت
[M2]ز دهلی عزا خانه شد تا دکن
[B][M1]به خیبر عزا خاست چون کنده شد
[M2]در خیبر از بازوی بوالحسن
[B][M1]سپه را به پیشاور اندر گذاشت
[M2]ازو کشته پنجاب بیت‌الحزن
[B][M1]به لاهور در، صوبه داری که بود
[M2]به برگشتگی طالعش مرتهن
[B][M1]دمان بر لب آب «‌زاوی‌» گرفت
[M2]سر ره بر آن سیل بنیاد کن
[B][M1]ز یک حملهٔ لشگر شهریار
[M2]بجست و امان خواست چون بیوه‌زن
[B][M1]ز پنجاب خسرو به دهلی شتافت
[M2]مدد خواسته ز ایزد ذوالمنن
[B][M1]به خسرو ز دهلی رسید آگهی
[M2]که دشمن بود جفت رنج و محن
[B][M1]ز دهلی سپه برکشید و نشست
[M2]به «کرنال‌» چون اشتر اندر عطن
[B][M1]بگرد اندرش مرد سیصدهزار
[M2]ز ترکان و از مردم برهمن
[B][M1]بگرد سپه توپ‌های بزرگ
[M2]رده بسته چون باره‌ای از چدن
[B][M1]ازبن مژده خسرو چنان راند تفت
[M2]که تازد سوی حجله زیبا ختن
[B][M1]سپیده سپه برگرفت و رسید
[M2]نماز دگر بر سر انجمن
[B][M1]ز لشگر جهان دید یکسر سیاه
[M2]به پولاد آکنده دشت و دمن
[B][M1]زیک سو صف پیل جنگی چنانک
[M2]تناور درختی ز آهن غصن
[B][M1]ز یک‌سو صف توپ کهسارکوب
[M2]به اوبار جان برگشاده دهن
[B][M1]نیاسوده از ره برانگیخت اسب
[M2]به چنگ اندرش گرز خارا شکن
[B][M1]بجوشید هندی چو مور و ملخ
[M2]برآورد آوا چو زاغ و زغن
[B][M1]ولی شه فرو خورد و کردش خموش
[M2]توگفتی چراغی است بر بادخن
[B][M1]به یک ساعت از خون هندی سپاه
[M2]زمین لعل شد چوعقیق یمن
[B][M1]پس از ساعتی جنگ زنهار خواست
[M2]محمد شه از خسرو ممتحن
[B][M1]شهش داد زنهار و بنواختش
[M2]پذیره شدش در بر خویشتن
[B][M1]پس از جنگ «کرنال‌» شد با سپاه
[M2]به دهلی‌، شهنشاه والا سنن
[B][M1]به دهلی شبانگه عیان گشت عذر
[M2]ز ترکان و از پیروان وثن
[B][M1]بکشتند برخی از ایران سپاه
[M2]که اندر سراها گزیده وطن
[B][M1]دگر روز از هیبت قهر شاه
[M2]بسا سر که دور اوفتاد از بدن
[B][M1]نگه کن کزین پس شهنشه چه کرد
[M2]ز مردی بر آن شاه دور از فطن
[B][M1]بدو کشور و تاج بخشید و خویش
[M2]به ایران گرایید بی‌لا ولن
[B][M1]فری آن تن سخت و عزم درست
[M2]فری آن دل پاک و خوی حسن
[B][M1]شها چون تو شاهی جوان‌بخت و راد
[M2]ندید و نه‌بیند جهان کهن
[B][M1]گوارنده بادت هدایای هند
[M2]ز تخت و ز تاج و ز تیغ و مجن
[B][M1]ز یاقوت رخشان و الماس پاک
[M2]ز لولوی عمان و در عدن
[B][M1]همان دیبه و گوهر و زر و سیم
[M2]به تخت و به تنگ و به رطل‌ و به من
[B][M1]به ایران‌ زمین رحمت آورکه هست
[M2]ز تو زنده چون شیرخوار از لبن
[B][M1]همان کس که در وقعت اصفهان
[M2]شمیدی به پیش عدو چون شمن
[B][M1]کنون در رکاب تو از فر تو
[M2]درد چرم بر پیل و بر کرگدن
[B][M1]ستودمت نادیده بعد از دو قرن
[M2]چو مر مصطفی را اویس‌ بس قرن
[B][M1]ز بیداد گردون و جور جهان
[M2]دلم گشته چون چشمهٔ پر وزن
[B][M1]نگفت و نگوبد کس از شاعران
[M2]بهنجار این پهلوانی سخن
[B][M1]الا تا به نیسان نشید هزار
[M2]به گوش آید از شاخهٔ نارون
[B][M1]قدت باد یازان چو سرو سهی
[M2]رخت باد خرم چوبرک سمن
[B][M1]بکوش و بتاز و بگیر و ببخش
[M2]بپای و ببال و بنوش و بدن
[A]
[B][M1]نوبهار است و بود پرگل و شاداب چمن
[M2]همه گل‌ها بشکفتند به غیر ازگل من
[B][M1]تا به چند ای گل نازک ز چمن دلگیری
[M2]خیز و با من قدمی نه به تماشای چمن
[B][M1]صبحدم بر رخ گل آب زند ابر بهار
[M2]تو دگر برگل روی از مژگان آب مزن
[B][M1]شادی دشمن و آزار دل دوست مخواه
[M2]زان که چون گریه کند دوست‌، بخندد دشمن
[B][M1]دل قوی دارکه ما نیز خدایی داریم
[M2]کز دل خار دماندگل صد برگ و سمن
[B][M1]حیف باشد دل آزاده به نوروز غمین
[M2]این من امروز شنیدم ز زبان سوسن
[B][M1]هفت شین ساز مکن جان من اندر شب عید
[M2]شکوه و شین وشغب شهقه وشور وشیون
[B][M1]هفت سین سازکن از سبزه و از سنبل و سیب
[M2]سنجد وساز و سرود و سمنو سلوی و من
[B][M1]باشد این هفت به همراه تو و در بر تو
[M2]از قد و چهره و خال و لب وگیسو و ذقن
[B][M1]هفت سین را به یکی سفرهٔ دلخواه بنه
[M2]هفت شین را به در خانهٔ بدخواه فکن
[B][M1]صبح عید است برون کن ز دل این تاربکی
[M2]کآخر این شام سیه‌، خانه نماید روشن
[B][M1]رسم نوروز به جای آور و از یزدان خواه
[M2]کآورد حالت ما باز به حالی احسن
[B][M1]وگر از حسرت ری اشک فشانی تو چنین
[M2]اصفهان هم نه چنان است که بردستی ظن
[B][M1]ری اگر نیست کم از باغ جنان یک گندم
[M2]اصفهان نیزکم از ری نبود یک ارزن
[B][M1]پل خواجوش ز خاطر ستردگرد ملال
[M2]شارع پهلوی از دل ببرد زنگ محن
[B][M1]ماربینش که بود نسخه‌ای از جنت عدن
[M2]ازگل لعل بود رشگ یواقیت عدن
[B][M1]زنده‌رود از اثر مستی باران گذرد
[M2]سرخوش و عربده‌جو رقص کن و دستک‌زن
[B][M1]بیشه‌ها بر دو لب رود، چو خط لب یار
[M2]ذوق را راه گذر گیرد و دل را دامن
[B][M1]چار باغش که نشانی ز ملوک صفوی است
[M2]می‌دهد روز و شبان یاد از آن عهدکهن
[B][M1]دیو مانند، رده بسته درختان ز دو سو
[M2]چون دلیران یل پیل‌تن شیر اوژن
[B][M1]وان مساجدکه برد دل ز برون و ز درون
[M2]طاق بیچاده سلب گنبد پیروزه بدن
[B][M1]آن‌یکی همچو یکی کاسهٔ مینای نگون
[M2]وآن دگر چون تل فیروزه فراز معدن
[B][M1]سر ایوان نگارین ز بر طاق کبود
[M2]وآن دوگلدسته کشیده ز دو جانب گردن
[B][M1]گویی افریدون بنشسته بر اورنگ شهی
[M2]کاوه استاده به دستیش و به دستی قارن
[B][M1]نوعروسی است به هفتاد قلم کرده نگار
[M2]طاق هر قصرکه بینی به سر هر برزن
[B][M1]از صفاهان ز چه رو سخت نفوری کاین شهر
[M2]بنگه محتشمان است وکریمان زمن
[B][M1]اندربن شهر حکیمان و ادیبان بودند
[M2]همگی صاحب رای و همگی صاحب فن
[B][M1]نوز دجال از این شهر نکرده است خروج
[M2]کش نفوری تو چو افریشته از اهریمن
[B][M1]تو به دجال و فتن‌های نهانش منگر
[M2]کاوه را بین که برون آمد و زد بیخ فتن
[B][M1]ور دلت بستهٔ یاران دیارست‌، بخواه
[M2]آمد کار خود از بارخدای ذوالمن
[B][M1]آن خدایی که ز پیراهن فرزند عزیز
[M2]ساخت دربیت حزن‌، چشم پدر را روشن
[B][M1]چشم روشن کندت از رخ یاران دیار
[M2]راست چون دیدهٔ اسرائیل از پیراهن
[B][M1]آن خدایی که به ایران ملکی قادر داد
[M2]قادر است او که ترا باز برد سوی وطن
[B][M1]پهلوی خسرو جمجماه که ایران شد ازو
[M2]خرم و تازه چو از ابر بهاری گلشن
[A]
[B][M1]ای پزشکی خطت رسید به من
[M2]چون به یعقوب پیر، پیراهن
[B][M1]خطی آنجا نبشته دیدم نغز
[M2]که شد از آن دو چشم من روشن
[B][M1]شیوهٔ میر و شیوهٔ درویش
[M2]هر دوان درتنیده در یک فن
[B][M1]چون دو رنگ بدیع در یک گل
[M2]چون دو جان عزیز در یک تن
[B][M1]به لطیفی یکی لطیف غزال
[M2]به بدیعی یکی بدیع وثن
[B][M1]گفته در هر نکت هزار مثل
[M2]خفته در هر مثل هزار سخن
[B][M1]از جزالت تنیده یک به دگر
[M2]سخنان همچو حلقهٔ جوشن
[B][M1]نثر با نثر پنجه در پنجه
[M2]نظم با نظم دست درکردن
[B][M1]شیر فکر مرا به دام آورد
[M2]نیروی آن غزال شیر اوژن
[B][M1]گویی آمد یکی پزشک از پارس
[M2]از برای عیادت دل من
[B][M1]مانده در شهر اصفهان محبوس
[M2]اصفهان گشته چاه و من بیژن
[B][M1]نه منیژه که باشدم غمخوار
[M2]نه تهمتن که داردم ایمن
[B][M1]هست بند من از غم و احزان
[M2]بود اگر بند بیژن از آهن
[B][M1]بند آهن شکسته گردد لیک
[M2]نشکند بندگرم وقفل حزن
[B][M1]من و جفت و سه دختر و دو پسر
[M2]هفت دلخسته همچو عقد برن!
[B][M1]من به زعم کسان گنهکارم
[M2]چیست آیا گناه کودک و زن‌!
[B][M1]نه یکی آیدم به پیرامون
[M2]نه کسی گرددم به پیرامن‌!
[B][M1]چون گروه جذامیان شده‌ایم
[M2]مانده از دوست رانده از دشمن‌!
[B][M1]خانه‌ام شد به شهر ری ویران
[M2]زیر برف ویخ دی و بهمن
[B][M1]که خدا خانه‌اش خراب کناد
[M2]آنکه زو شد خراب خانهٔ من
[B][M1]بهمن و دی چو دشمنان دگر
[M2]سر برآورده‌اند از مکمن
[B][M1]هرکه را پادشه ز چشم افکند
[M2]گو به کس چشم دوستی مفکن
[B][M1]خورده‌ام من به عهد شه سوگند
[M2]پیش فرمان قادر ذوالمن
[B][M1]کرده‌ با دست خود سجل که مدام
[M2]پای ننهم برون ز عهد کهن
[B][M1]نشکنم عهد شاه را که نهند
[M2]لقب من بهار عهدشکن‌!
[B][M1]پاس مشروطه و تعهد شاه
[M2]حفظ قانون و راه و رسم سنن
[B][M1]نگسلم مهر، گو رگم بگسل
[M2]نشکنم عهد، گو سرم بشکن
[B][M1]شاه مشروطه مرد در غربت
[M2]گشت جانش رها ز رنج و محن
[B][M1]پهلوی پادشه شده است و بدو
[M2]جز به نیکی نبرد باید ظن
[B][M1]قدرت اوست برتر از قانون
[M2]هرچه خواهد دلش توان کردن
[B][M1]گر کشد ور رها کند، شاید
[M2]کش به‌ پیش‌ است تاج و تیغ و کفن
[B][M1]دشمنانش قرین باد افراه
[M2]دوستانش قرین پاداشن
[B][M1]«‌نه مرا باتکاب او پایاب‌»
[M2]«‌نه مرا با گشاد او جوشن‌»
[A]
[B][M1]زد پنجه وپنج پنجه‌ام برتن
[M2]زین پنجهٔ عظیم رنجه گشتم من
[B][M1]یاربم نکرد زور سرپنجه
[M2]با پنجه روزگار مردافکن
[B][M1]شد لاشهٔ عمر پیر و فرسوده
[M2]وبن کرهٔ بخت همچنان توسن
[B][M1]خندان خندان جوانیم دزدید
[M2]خردک خردک‌، زمانهٔ رهزن
[B][M1]گریان گشتم ز پیری و خندید
[M2]بر گریهٔ من ستارهٔ ربمن
[B][M1]برخاست جوانی از برم گریان
[M2]پیری ببرم طپید چشمک‌زن
[B][M1]آن یک به هزار نعمت آماده
[M2]این یک به‌هزار نکبت آبستن
[B][M1]آن رفت و نهاد بیم باد افراه
[M2]این آمد و برد امید پاداشن
[B][M1]از پای فتادم و نیاسودند
[M2]یک ‌لحظه ز تاختن‌، دی و بهمن
[B][M1]ایام نهفت آب و رنگم را
[M2]در نقش و نگار سایه و روشن
[B][M1]مویم به مثال صبح روشن شد
[M2]روزم به مثابه شب ادکن
[B][M1]هیهات‌، جوانیا کجا رفتی
[M2]بازآکه شویم دست در گردن
[B][M1]داد تو ندادم آن همایون روز
[M2]کز فیض تو بود ساحتم گلشن
[B][M1]بودم سرمست قوت بازو
[M2]چو بر لب هیرمند، روبین‌تن
[B][M1]نه لابهٔ رستمم در آن مستی
[M2]بنمودی ره نه پند پشیوتن
[B][M1]ناگاه زکید زال گردون‌، زد
[M2]پیری تیری به چشمم از آهن
[B][M1]اینک منم اوفتاده در دامی
[M2]کز وی نرهد به مکر و فن ذی‌فن
[B][M1]هر روز کسالتی شود پیدا
[M2]هر لحظه نقاهتی شود ملعن
[B][M1]یکسو رده بسته شش نر و ماده
[M2]چون کره‌ خران‌ چمون‌ و خرگردن
[B][M1]یوحا صفتان که لقمه‌ای سازند
[M2]بر سفره اگر نهی کُه قارن
[B][M1]وز سوی دگر به غر و غر بانو
[M2]در کار برنج و گندم و روغن
[B][M1]درمانده‌ شوم‌ به ‌بلده‌ای کانجاست
[M2]الکاسب او خدای را دشمن ‌
[B][M1]ور نام پسر نهی حبیب‌الله
[M2]تصحیف شود خبیث و اهر‌بمن
[B][M1]افتاده به جلد ملک دزدی چند
[M2]همچون شیشه به جلد جوزاکن‌
[B][M1]در عرضهٔ ‌خرد به نرخ ارزن‌، سیم
[M2]در بیع دهد به نرخ سیم، ارزن
[B][M1]جوسنگ ترازوبش کم از خردل
[M2]خروار قپانش کم ز پنجه من
[B][M1]ناخوانده کتب ز هیچ باب الا
[M2]در ییش پدر فصول مکر و فن
[B][M1]نه از در بزم و بذله و جوشش
[M2]نه از در رزم و نیزه و جوشن
[B][M1]نه جان کس از زبانشان مأمون
[M2]نه عرض کس از فسادشان ایمن
[B][M1]افشانده نمک به خشک ریش ما
[M2]یک طایفه خشک‌مغزتر دامن
[B][M1]نگرفته ز هیچ وقعتی عبرت
[M2]ننهاده به هیچ سنتی گردن
[B][M1]خیزند به دعوی و کنند اصرار
[M2]برگفته ناصواب و نامتقن
[B][M1]از دفتر حکمت ‌و ادب رفته است
[M2]وافتاده به دست مردم برزن
[B][M1]مقیاس تمیز خائن از خادم
[M2]میزان عیار عاقل ازکودن
[B][M1]طاعت نبرد ز اوستا شاگرد
[M2]حرمت ‌ننهد به ‌روستم ‌بیژن
[B][M1]روزی که جوان و نامجو بودم
[M2]پیران بودند قبله میهن
[B][M1]و امروز که پیر گشته‌ام گویند
[M2]پیری به زمانه نیست مستحسن
[B][M1]ای پیر مرنج کاین جوانان نیز
[M2]تازند دواسبه سوی این معدن
[B][M1]بی‌پیر مباد کشور دارا
[M2]بی‌پیر مباد ملکت بهمن
[B][M1]خوبست که ‌خردسالگان زین پس
[M2]ندهند دگر به سالخوردی تن
[A]
[B][M1]خرم و آباد باد مرز خبوشان
[M2]هیچ دلی از ستم مباد خروشان
[B][M1]گرچه خبوشانیان خروشان بودند
[M2]بینی زین پس خموش اهل خبوشان
[B][M1]مردی باید ستوده‌خوی کزین پس
[M2]برنخروشند این گروه خموشان
[B][M1]تا نخروشند این گروه بباید
[M2]آنچه پسندد به خود، پسندد به ایشان
[B][M1]جمع کندشان ز مردمی به‌بر خوبش
[M2]کاینان را حال بوده سخت پریشان
[B][M1]اهل خراسان و جز خراسان دانند
[M2]جمله که چونست حال مردم قوچان
[B][M1]ظلمی زبن پیش رفته است بر آنها
[M2]او کند آن ظلم را ازین پس جبران
[B][M1]ملک بیاراید و به عدل گراید
[M2]تا شود آباد آنچه زو شده ویران
[B][M1]بندد پای از عدوی خانگی آنگاه
[M2]گیرد دست از یتیم بی‌سر و سامان
[B][M1]کاری کاسان بود نگیرد دشوار
[M2]تا بس دشوار کار، گردد آسان
[B][M1]زینسان باید ستوده مرد هنرمند
[M2]آری مرد است آنکه باشد زینسان
[A]
[B][M1]گه فریضهٔ شام آن چراغ ترکستان
[M2]کنار من ز رخ خویش کرد لالستان
[B][M1]پی شکار دل و جان به غمزه و ابرو
[M2]کهی گشاده کمین وگهی گشوده کمان
[B][M1]به چرخ‌، برجیس از ماه روی او خیره
[M2]به‌باغ‌، نرگس در چشم‌مست اوحیران
[B][M1]به‌زیر لعل لب اندر دو رشته دندانش
[M2]چنان دورشتهٔ لولو به حقه مرجان
[B][M1]به زلف خم شده‌، دامی ولیک دام بلا
[M2]به‌ قد برشده‌، سروی ولیک سروروان
[B][M1]کسان به‌ترکستانش دهند نسبت و من
[M2]برآن سرم که کشم‌قبله سوی ترکستان
[B][M1]سخنش‌چیست‌عیان‌ودهانش‌چیست‌خبر
[M2]کمرش چیست‌یقین ومیانش‌چیست گمان
[B][M1]اگر سخن نسراید، پدید نیست دهن
[M2]وگرکمر نگشاید، پدید نیست میان
[B][M1]دو چشم سحرنمایش به‌ غمزه‌ غارت‌ دل
[M2]دولعل روح‌فزایش به‌خنده راحت جان
[B][M1]ز آب وتابش بی‌آب‌، لاله ونسرین
[M2]ز زلف وخطش بی‌تاب‌، سنبل وریحان
[B][M1]زتیره زلفش‌، روشن رخش چنان تابید
[M2]که ماه در شب میلاد حجهٔ یزدان
[A]
[B][M1]کبر و سرکشی تا چند ای سلالهٔ انسان
[M2]حال آخرین بنگر، ذکر اولین برخوان
[B][M1]ای هیون آتش دم‌، ای عقاب باد افسای
[M2]ای نهنگ آب اوبار، ای پلنگ خاک‌افشان
[B][M1]خاک از تو در لرزه‌، آب از تو در ناله
[M2]باد از تو در فریاد، آتش از تو در افغان
[B][M1]غولبارگی تا چند، راه و رسم انسان گیر
[M2]دیو سیرتی تاکی‌، سوی آدمیت ران
[B][M1]آدمی وحیوان چیست جنس ناقص وکامل
[M2]گر تو زآدمی‌؟ چه بود ازتو فرق تا حیوان
[B][M1]درپی غذا ریزد خون جانور، لیکن
[M2]سیر چون شود بندد، از درندگی دندان
[B][M1]تو پی هوا ربزی‌، خون مردمان باری
[M2]ای نگشته هرگز سیر از دریدن انسان
[B][M1]ای که نالی از لندن‌، وی که بالی از برلن
[M2]ای که گویی از مسکو وی که موئی از تهران
[B][M1]گوش‌کن که پیش از ما در جهان بسی بودست
[M2]قصرها که ایوانشان برگذشتی از کیوان
[B][M1]شهرها که بر هر در، صد هزار دربان داشت
[M2]و از گزند دوران گشت جمله بی‌در و دربان
[B][M1]ور نباشدت باور، رو ببین که در مغرب
[M2]با عمارت وردن‌ خود چه می کند دوران
[B][M1]سرگذشت بابل را گر شنیده باشد نیک
[M2]قصرکی کند قیصر، خانه چون نهد خاقان
[B][M1]تافت سالیان خورشید، بر عمارت بابل
[M2]بر خرابهٔ او نیز، هست همچنان تابان
[B][M1]نینوا که بر گردش‌، چار روز ره بودی
[M2]در دو روز شد یغما، در سه روز شد ویران
[B][M1]دامغان که چون بابل داشت صد در روئین
[M2]مشت آهنین چرخ‌، درفکندش از بنیان
[B][M1]تیسفون و صیدا کو ، کو صبا و کو تدمر
[M2]صور و بعلبک چون‌ شد ثیبه چون‌ شد و انزان‌
[B][M1]مغزها بفرسایند زبر این کهن دیوار
[M2]کوشک‌ها فروریزند، پیش این بلند ایوان
[B][M1]هر خرابه‌ای ما را، عبرتی دگر بخشد
[M2]از نشیمن دارا، تا رواق نوشروان
[B][M1]کورش معظم کو، وانکه قفل‌ها برداشت
[M2]از دفاین آشور، وز خزاین کلدان
[B][M1]آن که نیم گیتی را بستد و عمارت کرد
[M2]از چه گمشد آثارش‌، زیر شوش و اکباتان
[B][M1]داریوش اعظم کو ، کز نهیب رمحش بود
[M2]ماه آسمان تفته‌، ماهی زمین بریان
[B][M1]آنکه در سیاق ملک‌، بود نیم جولانش
[M2]ازکران آفریقا، تا کران ترکستان
[B][M1]مهرداد اعظم کو؟ فخر تیرهٔ آرشک
[M2]اردشیر والاکو ؟ شمع دوده ی ساسان
[B][M1]مهتران کجا مردند، با رفاه بی‌زحمت
[M2]خسروان کجا رفتند، با سپاه بی‌پایان
[B][M1]گر ندانی از گرزوس‌، رو بجوی از سردیس
[M2]ور نخواندی از رمسیس‌، رو بپرس از هرمان
[B][M1]کوبد آن یک ازکرزوس، کو یکی ملک بودی
[M2]کز خزاینش بودی‌، چهرآسیا رخشان
[B][M1]مر مرا عمارت کرد، واندر آن امارت کرد
[M2]من بدم به عهدش بر، از نکوترین بلدان
[B][M1]خود بدونماند آن گنج‌، هم به من نماند آن فر
[M2]گشت فر و گنج ما، هر دو از نظر پنهان
[B][M1]کوبداین‌یک از رمسیس‌، کان‌ملک‌به‌مصراندر
[M2]داشت فرّ فرعونی‌، بود بدر بی‌نقصان
[B][M1]ییش از او ز قلزم بر، کس نکرده بد عبره
[M2]ییش از او به بحر هند، کس نرانده بدیکران
[B][M1]بد ز خطهٔ نیلش تا محیط‌، درقبضه
[M2]بد ز رود دانوبش تا به گنگ‌، در فرمان
[B][M1]شصت‌سالش اندیتش‌، خلق سجده بردندی
[M2]نک نماندش اندر پس جز شمایلی بی‌جان
[B][M1]بر خرابه‌های رم گرگذرکنی روزی
[M2]قصه‌ها تو را گویند از جلالت رومان
[B][M1]ازکران بحرالروم اندکی شو آن‌سوتر
[M2]گام نه به ساحل بر، شو به خطهٔ یونان
[B][M1]بازبرن از آن کشور تا حدیثکی کوبد
[M2]زان جلالت و همت‌، زان فضایل و عرفان
[B][M1]پس ز بارهٔ آتن خواه تاکند طرفی
[M2]از ملک خشایرشا وز سکندرت‌، عنوان
[B][M1]کان ملک از ایران‌شهر از چه‌رو بهٔونان تاخت
[M2]واندگر ز مقدونی از چه تاخت بر ایران
[B][M1]آب و خاک گیتی را بستدند و بگذشتند
[M2]خاک همچنان ساکن‌، آب همچنان جوشان
[B][M1]کر سکندر از یونان تاکران عمان تاخت
[M2]وز خراج عمان ساخت لشگر خود آبادان
[B][M1]برد زحمتی بی‌مر’ یافت اجرتی کمتر
[M2]لیک ره نشد نزدیک بین قبرس و عمان
[B][M1]حرص چون‌دهان بگشود،‌عقل راببندد چشم
[M2]گم شود سرچشمه چون فزون شود باران
[B][M1]هر ملک به ملک خویش، خاک‌ها بیفزاید
[M2]تا به کام دل یک چند اندر آن دهد جولان
[B][M1]کم شود به هر میدان از شمار مردم‌، لیک
[M2]نی فزون شود نی کم‌، زین فراخنا میدان
[B][M1]*‌
[M2]*‌
[B][M1]در یکی قفس مردی داشت چند بوزینه
[M2]روز و شب فرستادی آب و نانشان یکسان
[B][M1]وان سفیهگان هر روز در منازعت بودند
[M2]بر سر فراخی جای‌، بر سر فزونی نان
[B][M1]لیک هرچه‌زان کولان زان میان شدی کشته
[M2]خواجه در قفس راندی دیگری به جای آن
[B][M1]بهر جا و نان خوردند خون یکدیگر لیکن
[M2]نه فراخ‌تر شد جای‌، نه وسیع‌تر شد خوان
[B][M1]آدمی نخستین روز ازیکی پدر برخاست
[M2]هم به روز دیگر جَست یک قبیله از طوفان
[B][M1]شهوت و شقاوتشان رنگ مختلف بخشود
[M2]تا ازین دو رنگی‌ها، پر شراره شد گیهان
[B][M1]یک قبیله شد تاتار، یک قبیله شد هندو
[M2]یک عشیره شد لاتین‌، یک‌ عشیره شد ژرمان
[B][M1]نامشان بشر بوده است از خدا ولی هر روز
[M2]از پی عداوتشان‌، کنیتی نهد شیطان
[B][M1]نان خود خورند اما، خون یکدگر ریزند
[M2]در اطاعت شیطان‌، یا اطاعت یزدان
[B][M1]گوید آن یک از تورات‌، گوید این یک از انجیل
[M2]خواند آن یک از پازند خواند این یک از قرآن
[B][M1]معنیش ندانسته‌، بر حمایتش خیزند
[M2]آن معاشران همرنگ، وین محامیان غضبان
[B][M1]چار مرد دانشمند، در عشیره‌ای رفتند
[M2]تا یکی سخن گویند , در سعادت ایشان
[B][M1]ابلهان نخستین بار، در به میهمان بستند
[M2]وان مبشران ماندند، بی‌پناه و سرگردان
[B][M1]از پس بسی کوشش‌، راه جسته و گفتند
[M2]خیر و شر آن مردم‌، با دلیل و با برهان
[B][M1]آن کسان ندانستند معنی قصص لیکن
[M2]چار تیره بنشستند، نزد چار تن مهمان
[B][M1]هر یکی ز ضیف خویش گونه‌گون سخن گفتی
[M2]وز حمایتش کردی فخر بر دگر اخوان
[B][M1]آن مفاخرت آخر با مجادلت پیوست
[M2]وان مجادلت بنشاند، بیخ کین در آن سامان
[B][M1]آن قصص فرامش شد وان چهار تن ماندند
[M2]در میان آن غوغا، زار و مضطر و حیران
[B][M1]نعمت بشر جستند، انبیاء عالی‌قدر
[M2]هم براین اثر رفتند، اولیای والاشان
[B][M1]بر تو پندها دادند در سعادت و عزت
[M2]تو ازآن نبستی طرف‌، جز خرابی و خذلان
[B][M1]انبیا تو را گفتند نیک باش و نیکی کن
[M2]تا که نیک بینی از اماثل و اقران
[B][M1]راست‌گوی و منصف شو مهرورز و عادل باش
[M2]هم ز نان خود میخور، هم به خلق میده نان
[B][M1]تا به بد نیامیزی رو به جای خود بنشین
[M2]ور کسی به بد خیزد، کر توانیش بنشان
[B][M1]بر خود آنچه نپسندی‌، آن به دیگران مپسند
[M2]اینت گوهر مقصود، اینت جوهر ایمان
[B][M1]تو به نام دینداری‌، مردمان بیازاری
[M2]هم به خود روا داری‌، لطف و بخشش یزدان
[B][M1]سوزیان تو را باشد، ورنه پاک یزدان را
[M2]نز سعادتت ‌سودی است‌، نز شقاوتت خسران
[B][M1]گر به نام بی‌دینی‌، نیکویی کنی بهتر
[M2]تا به نام دینداری‌، فسق ورزی و عصیان
[B][M1]آدمی بدان آمد، تاکه نام و نان یابد
[M2]آن ز طاعت باری‌، این ز خدمت دهقان
[B][M1]گنج نام و نان باید، تا ز رنج تن زاید
[M2]نام و نان به رنج خلق‌، نار باشد و نیران
[B][M1]عالمی به جان آیند تا تو نام و نان یابی
[M2]اینت ذنب لایغفر، اینت درد بی‌درمان
[B][M1]سعی کن که یابی بهر، ورنه سعی ناکرده
[M2]اجرتت نخواهد داد، اوستاد این دکان
[B][M1]ایزدت بهر زحمت‌، قوتی دهد ورنه
[M2]ز آسمان نیفشاند، نعمتیت در دامان
[B][M1]گرتو ز آسمان هر روز مائده طمع داری
[M2]اشکمت نگردد سیر، جز ز لقمه حرمان
[B][M1]با دعا اگر طفلی‌، سیر گشتی و خفتی
[M2]خلق کی شدی هرگز، شیر مادر و پستان
[B][M1]ای شما که بگذارید عمر خود بنان خلق
[M2]وانگه از خدا دانید، این مراحم شایان
[B][M1]لقمه‌های بی‌زحمت‌، قهرهای یزدانی است
[M2]کاندربن جهان گردد، هریک اژدری پیچان
[B][M1]هم درین جهان بخشد آن فلاکتی کامروز
[M2]اندر آن فتادستید، دیده کور و دل عمیان
[B][M1]چون بهار از ایزد خواه‌، نعمت و شرف وانگاه
[M2]خود بکوش و یاری جوی‌، از مهیمن سبحان
[B][M1]*
[M2]*‌
[B][M1]ایزدا کرامت کن‌، در فضای آزادی
[M2]گوشه‌ای که بشتابم سوی او از این زندان
[B][M1]زانکه سیرشد طبعم زبن فضای پروحشت
[M2]هم نفور شد روحم‌، زین گروه بی‌وجدان
[B][M1]طبع من نیارد خواست‌، نعمتی چنین تیره
[M2]تیر دیدهٔ دانا، باد کلهٔ نادان
[B][M1]فکر قادرم دادی‌، اینت برترین رحمت
[M2]حجتم قوی کردی‌، اینت بهترین احسان
[B][M1]هر دمی که بشمارم بر تو صد سپاس آرم
[M2]زین زبان معنی‌سنج وین روان پرعرفان
[A]
[B][M1]مژده‌ که بگرفت جای از بر تخت کیان
[M2]شاه جهان پهلوی میر جهان پهلوان
[B][M1]نابغهٔ راستین‌، قائد ایران زمین
[M2]پادشه بی‌قرین‌، خسرو صاحبقران
[B][M1]شیردل و پیل‌تن‌، یکه‌سوار وطن
[M2]فارس لشکرشکن، قائد کشورستان
[B][M1]مهر ز برجیس‌خواست کاصل سعادت کجاست
[M2]روی به شه کرد راست گفت که آنست آن
[B][M1]تا تو نشستی به تخت تا تو رسیدی به گاه
[M2]گشت سمرها درست گشت خبرها عیان
[B][M1]فر تو تجدید کرد، عهد تو تکرار داد
[M2]عزم تو کرد استوار، بخت تو کرد امتحان
[B][M1]خسروی کیقباد، سلطنت داربوش
[M2]واقعهٔ اردشیر، نهضت نوشیروان
[B][M1]باش که از فر بخت‌، باز مکرر کند
[M2]عهد همایون تو، شوکت عهدکیان
[B][M1]سرحد ایران کند، فسحت دیرینه کسب
[M2]با سخن پارسی امر تو گردد روان
[B][M1]از در اشروسنه تا لب اروند رود
[M2]وز لب درباب روم‌، تا در هندوستان
[B][M1]پرتو انصاف و عدل‌، کرده منور زمین
[M2]غرش سعی و عمل‌، خاسته تا آسمان
[B][M1]بر سخنان بهار، پادشها گوش دار
[M2]وین گهر شاهوار، گیر ز من رایگان
[B][M1]کوش به سرّ و علن‌، در بد و خوب وطن
[M2]تا نشود راهزن‌، بدرقهٔ کاروان
[B][M1]شاه بود ناگزیر، در همه حال‌، از وزبر
[M2]تجربه باید زپیر، هست چو دولت جوان
[B][M1]پاک وزیری صمیم، قاعده‌دان و کریم
[M2]در همه جا مستقیم‌، بر همه کس مهربان
[B][M1]نزد خلایق عزیز، نزد خداوند نیز
[M2]خوش‌صفت و باتمیز، باخرد وکاردان
[B][M1]چشم طمع دوخته‌، شهوت خود سوخته
[M2]تجربه آموخته‌، از فترات جهان
[B][M1]بی‌طمعی پیشه‌اش‌، مهر شد اندیشه‌اش
[M2]تا نزند تیشه‌اش‌، ربشهٔ امن و امان
[B][M1]مجلس شورا سترگ، روح وکیلان بزرگ
[M2]بهر بداندیش گرگ، بهر خلایق شبان
[B][M1]لیک همه‌حق‌پرست‌، جمله به شه داده دست
[M2]در ره اصلاح مست بهر وطن کنده جان
[B][M1]نه همه شورش‌طلب‌، نه همگی بسته لب
[M2]نه همه والانسب‌، نه همه بی‌خانمان
[B][M1]خصم تعلل کند، بلکه تجاهل کند
[M2]چون که تعادل کند، پادشه و پارلمان
[B][M1]شد چو یکی‌ زبن ‌دو سست نیست‌ تعادل درست
[M2]کار ترازو نخست‌، شد به دوکفه روان
[B][M1]مسئلهٔ انتخاب‌، اصل بود در حساب
[M2]تاکه شوی کامیاب‌، سعی بفرما در آن
[B][M1]ملت و دلشادیش‌، هست در آزادیش
[M2]ره چو نشان دادیش سخت مگردان عنان
[B][M1]عامه چو شد دین‌تباه‌، سهل شماردگناه
[M2]منکر دین را مخواه‌، دشمن دین را بران
[B][M1]دولت و دین هم نواست‌، ملت بی‌دین خطاست
[M2]زانکه در اصل بقاست‌، دولت و دین توأمان
[A]
[B][M1]خواندیم در دفاتر و کردیم امتحان
[M2]کاز بعد هر غمی بود آسایشی نهان
[B][M1]چون شب تمام گردد روزی شود پدید
[M2]چون بگذرد بلیه رفاهی شود عیان
[B][M1]تاربخ روزگار سراسر بخوانده‌ام
[M2]زایران و روم و مشرق و مغرب یکان یکان
[B][M1]قرنی‌دو چون گذشت به بدبخت کشوری
[M2]پیدا شود ز غیب یکی صاحب‌قران
[B][M1]گوبند هر به الف برآید الف قدی
[M2]خود راستست و نیست خم‌ و پیچی اندر آن
[B][M1]چون نقش‌های گنجفه در طالع ملل
[M2]پشت هم اوفتاده گهی سود وگه زیان
[B][M1]در هر قمار سود و زیان با تناسب است
[M2]وندر حیات جامعه پیداست این نشان
[B][M1]درباست زندگانی اقوام و اندرو
[M2]پیوسته جزر و مد سعادت بود عیان
[B][M1]باشد شگفت قصهٔ ایران و مردمش
[M2]آری شگفتی آرد هر صفحه‌ای از آن
[B][M1]بهر نمونه رخصت اگر هست بشمرم
[M2]تاربخ ملک ایران از عهد باستان
[B][M1]یک روز شد به پنجهٔ کلدانیان اسیر
[M2]ایران و «‌بیورسب‌» در آن شد خدایگان
[B][M1]ده قرن خاک ایران در چنگ آن گروه
[M2]بگرفت ز اشک خونین‌، رخسار ارغوان
[B][M1]صاحب‌قران ملی ناگه برون شتافت
[M2]چون شیر خشمناک ز بازار اصفهان
[B][M1]بربست کاوه یکسره بازارهای شهر
[M2]برکف گرفت رایت منصورکاویان
[B][M1]لشکر بسوی پهنهٔ البرز برد و یافت
[M2]فرزند آبتین را با طالع جوان
[B][M1]روز دگر ز سطوت افراسیاب ترک
[M2]ایران خراب گشت و تهی شد از آب و نان
[B][M1]ناگه رشادت پسر زال زر بداد
[M2]از ترکتاز دشمن‌، این ملک را امان
[B][M1]آمد زکوهسار دماوند، کیقباد
[M2]شدکشور از قدومش چون روضه جنان
[B][M1]روزی دگر تسلط شورشگران گرفت
[M2]از ماد و شوش تا هری و بلخ و خاوران
[B][M1]بیگانگان ز لیدی و مصری و بابلی
[M2]بهر خراب ایران گشتند توأمان
[B][M1]هریک ز ناتوانی ایران قوی شدند
[M2]دشمن قوی شود چو شود مرد ناتوان
[B][M1]ناگاه گشت « کورش‌» والاگهر پدید
[M2]در پارس ریخت طرح یکی دولت جوان
[B][M1]گردنکشان گیتی تسلیم وی شدند
[M2]سر بر سپهر سود مهین رایت کیان
[B][M1]جانش اگرچه در ره این مملکت برفت
[M2]از او رسید دشمن این مملکت به جان
[B][M1]روز دگر به دعوی شهزادگی‌، نهاد
[M2]هرگوشه غاصبی به سر افسر به رایگان
[B][M1]نه تن ز غاصبان و مجوسان ز شش جهت
[M2]کوبیده پنج نوبت شاهی به یک زمان
[B][M1]کامد یکی فریشته در پیش «‌داریوش‌»
[M2]گفتش برون خرام که هنگام تست هان
[B][M1]سردار نامدار برآمد بر اسب و راند
[M2]توسن گه سپیده به میدان امتحان
[B][M1]پیش سپاه‌، شیهه کشید اسب دولتش
[M2]یعنی کجاست تاج که اینجاست قهرمان
[B][M1]تاجش به سر نهادند ایرانیان و گشت
[M2]ایران چو عهد « کورش‌» دارای عز و شان
[B][M1]شد مملکت منظم وآمد زیمن بخت
[M2]از قیروان مسخر او تا به قیروان
[B][M1]شد داستانش نقش به کهسار بیستون
[M2]تا بیستون بجاست بجایست داستان
[B][M1]روز دگر ز فتنهٔ اسکندر اوفتاد
[M2]دارا و تختگاهش در خاک و خاکدان
[B][M1]اهریمنان فارس به رغم خدایان شتافتند
[M2]از مصر و شام و اربل تابلخ و بامیان
[B][M1]یک قرن اشگ ریخت وطن تا که برکشید
[M2]اشک بزرگ، رایت شوکت بر آسمان
[B][M1]از شهر «‌اشک‌آباد» آمد برون و راند
[M2]بر دفع جیش یونان تا شهر دامغان
[B][M1]یکسو ز خصم شرقی پرداخت باختر
[M2]یکسو ز خصم غربی پیراست خوروران‌ 
[B][M1]زاشکانیان دوباره شد ایران جوان و رفت
[M2]آن سوز و سوگواری از یاد مردمان
[B][M1]چون تیغ اردشیر سرافراز، بردرید
[M2]در پهنهٔ مصاف‌، جگرگاه اردوان
[B][M1]بر سیرت هخامنشی دولت بخاست
[M2]گشت زمانه نو کرد آن کهنه دودمان
[B][M1]ساسانیان شدند یکی دولت بزرگ
[M2]نز رومشان تزلزل و نز چینشان زیان
[B][M1]روز دگر ز نیزه گذاران بادیه
[M2]جست آتشی به مکمن شیران نیستان
[B][M1]سالی دویست بر سر این آسیای دهر
[M2]از خون بیگناهان شد جوی‌ها روان
[B][M1]ناگه به فر ایزدی از بیشه شد پدید
[M2]یعقوب لیث‌، شیر بیابان سیستان
[B][M1]آزادی عجم را بنیان نهاد و کرد
[M2]سهم عرب برون ز دل قوم آریان
[B][M1]پور وصیف سگزی و بسام خارجی
[M2]گفتند شعر پارسی و زنده شد زبان
[B][M1]تا چار قرن‌، خلق خراسان و نیمروز
[M2]کردند سعی و تازه شد آثار باستان
[B][M1]افشاند میر نصر، زر و رودکی، سخن
[M2]آری سخن ز دل دمد و سیم و زر ز کان
[B][M1]فردوسی آمد و سخن از چرخ برگذاشت
[M2]بر طراز پهلوانی و بر یاد پهلوان
[B][M1]آنک به خاندان عجم کرد خدمتی
[M2]کان هیچگه نمی‌رود از یاد خاندان
[B][M1]ارجوکه کهنه تربت او نو شودکه هست
[M2]دولت جوان و ملک جوان و ملک جوان
[B][M1]وانگه ز تیره‌بختی خوارزمشه‌، نهاد
[M2]چنگیز برگلوی وطن تیغ خونفشان
[B][M1]بیش از دو قرن و نیم نیاکان ما شدند
[M2]خوار و ذلیل زیر پی ترک و ترکمان
[B][M1]جست از میان تودهٔ خاکستر وطن
[M2]ناگاه برق و گشت منور از او زمان
[B][M1]اندر مصاف تاخت سماعیل شاه و یافت
[M2]ایران جلال و شوکت رفته به رایگان
[B][M1]وانگه که شد ز سستی آل‌صفی‌، بلند
[M2]در زیر تیغ افغان‌، افغان از اصفهان
[B][M1]روسیه تاخت تا طبرستان و اردبیل
[M2]ترکیه تاخت از همدان تا به ایروان
[B][M1]محمود سیستانی از سیستان گرفت
[M2]تا قاینات و طوس و نشابور و اردکان
[B][M1]آمد برون ز میغ وطن تیغ نادری
[M2]وز وی گرفت روشنی این تیره خاکدان
[B][M1]و امروز باز نو شده این دولت کهن
[M2]بعد از قیام نادر و جهد کریم‌خان
[B][M1]یک قرن و نیم طی شد کز نسل پارسی
[M2]کس را نبود تخت جم و کاخ کی‌، مکان
[B][M1]ایران خراب شد ز دو همسایهٔ قوی
[M2]وز بی‌خیالی شه و دربار ناتوان
[B][M1]قانون خراب و ابتر و قانون‌گذار کور
[M2]بدتر ز هر دو مجری قانون در آن میان
[B][M1]القصه نیست مردم این ملک را سپس
[M2]بعد از خدا پناهی غیر از خدایگان
[B][M1]فرمانده بزرگ رضا شاه پهلوی
[M2]شاهی که هست بر همه فرمان او روان
[B][M1]شاها خدای بر گلهٔ خلق‌، مر تو را
[M2]چوپان صفت نمود نگهبان و پاسبان
[B][M1]آسایش شبان چه بود؟ خدمت رمه
[M2]کز بهرخدمت رمه آمد همی شبان
[B][M1]تفریح خلق در گرو زحمت شه است
[M2]دژ بغنود چو باشد بیدار دیده‌بان
[B][M1]اقرار می‌کنم که در این عهد و روزگار
[M2]هرگز شهی به از تو نداده است امتحان
[B][M1]چون درفتاد غلغله زآشوب بلشویک
[M2]اندر ولایت طبرستان و دیلمان
[B][M1]تهدیدکرد عاصمهٔ ملک را عدو
[M2]چون سیل خانه کوب که خیزد ز هرکران
[B][M1]تو با قلیل مایه سپه‌، تاختی به رشت
[M2]کرده سپر به پیش اجانب تن و روان
[B][M1]زان بیشه‌های صعب گذشتی به رزمگاه
[M2]کانجا پلنگ را نتوان راند با سنان
[B][M1]مرداب‌های موحش و آن سنگلاخ‌ها
[M2]بگذاشتی‌، چو تیر که پرگیرد ازکمان
[B][M1]اندر میان دشمن رفتی و آمدند
[M2]از هر طرف سپاهی بسته به کین میان
[B][M1]جستی ظفر به یاری تدبیر و تیغ تیز
[M2]بر دشمنان خانگی و خصم بی‌امان
[B][M1]کشور ز اهتمام تو یکباره امن گشت
[M2]گردنکشان و دزدان گشتند بی‌نشان
[B][M1]جاماسب گفته است به جاماسبنامه در
[M2]یاجوجیان ز شرق درآیند ناگهان
[B][M1]هر چیز را خورند و ستانند و بگذرند
[M2]همچون ملخ که بگذرد از باغ و بوستان
[B][M1]از بهر دفع آنان بیرون شود یکی
[M2]مانند تو از ایران در آخرالزمان
[B][M1]آن قوم را به دریا ریزد ز رزمگاه
[M2]وایران دوباره گردد چون‌ عهد باستان
[B][M1]مانندهٔ نیاکان گردد به عهد تو
[M2]خوی نژاد ایران با صدق هم‌عنان
[B][M1]جاماسبنامه را تویی اکنون شها گواه
[M2]از من به یاد دار و بر این فال خوش بران
[A]
[B][M1]چون اوج گرفت مهر از سرطان
[M2]بگشاد تموز چون شیر دهان
[B][M1]شد خشک به‌ دشت‌ آن‌ سبزهٔ خرد
[M2]شد پست به کوه آن برف کلان
[B][M1]شد توت سپید و انگور رسید
[M2]وان توت سیاه آمد به دکان
[B][M1]شد گرم هوا شد تفته زمین
[M2]زبن بیش به شهر ماندن نتوان
[B][M1]امسال مراست رای درکه
[M2]کانجا ز فضول خالی است مکان
[B][M1]با چند رفیق همراز و شفیق
[M2]هم نادره‌سنج هم قاعده‌دان
[B][M1]طی شد مه تیر شد نامیه پیر
[M2]لیکن درکه است سرسبز و جوان
[B][M1]جایی است نزه باغی است فره
[M2]کوهی است بلند آبی است روان
[B][M1]زین خطه بهار بیرون نرود
[M2]چه فصل تموز چه فصل خزان
[B][M1]گویی که همی این ناحیه را
[M2]بگزیده بهار از جمله جهان
[B][M1]من هم نروم زینجا که نرفت
[M2]ادربس نبی از باغ جنان
[B][M1]از لطف هواش گویی که کسی
[M2]پاشیده به خاک آب حیوان
[B][M1]سبز است هنوز خوشه به قصیل
[M2]وز گندم شهر ما ساخته نان
[B][M1]هم توت سیاه هم توت سپید
[M2]پیداست هنوز بر تود بنان
[B][M1]آن توت سپید بر شاخ درخت
[M2]چون خیل نجوم برکاهکشان
[B][M1]وان توت سیاه در پیش نظر
[M2]چون غالیه‌ها در غالیه‌دان
[B][M1]انبوه درخت هنگام نسیم
[M2]چون نیزه‌وران هنگام طعان
[B][M1]باغ از برباغ بر رفته چنانک
[M2]از زمردسبز، کان از برکان
[B][M1]دیدم شب دوش کافروخته شمع
[M2]می‌سوخت ولی خشکش مژگان
[B][M1]گفتم ز چه رو حیران شده‌ای
[M2]رقصی بنمای اشکی بفشان
[B][M1]گفتا که چنان مستم ز هوا
[M2]کم بی‌خبر است قالب ز روان
[B][M1]زبنجا بسوی سرچشمهٔ رود
[M2]صعب ‌است ‌مسیر،‌ هول‌است مکان
[B][M1]از ریزش کوه غلطیده به زیر
[M2]احجار عظیم همچون هرمان
[B][M1]جوزات فتد در زیر قدم
[M2]چون برگذری از دوکمران
[B][M1]آن‌هفت غدیر چون هفت صدف
[M2]بسد به کنار گوهر به میان
[B][M1]کارا ز فراز ریزد به نشیب
[M2]آرام و خموش لرزان و نوان
[B][M1]چون پش سییدکش شانه زنند
[M2]از زبر زنخ تا پیش دو ران
[B][M1]بنگرکه چسان ببرید و شکافت
[M2]کارای حقیر خارای کلان
[B][M1]زبن تنگ‌دره چون برگذری
[M2]زی تنگ بند راهی است نهان
[B][M1]با دید شود اندر سر راه
[M2]کانی چو شبه بی‌حد کران
[B][M1]خطی سیه از دو سوی دره
[M2]پیوسته بهم همچون دوکمان
[B][M1]این کشور ماست کان زر و نیست
[M2]مردی که کشد این نقد ز کان
[B][M1]*
[M2]*‌
[B][M1]آن غرش آب کز سنگ سیاه
[M2]ریزد به نشیب جوشان و دمان
[B][M1]گوبی که مگر هم‌نعره شدند
[M2]در بیشه‌‌‌‌‌ٔ ‌تنگ شیران ژیان
[B][M1]یا از برکوه غلطند به زبر
[M2]با غرش رعد صد سنگ گران
[B][M1]در هر قدس تا منبع رود
[M2]صد چشمهٔ عذب دارد جریان
[B][M1]زنجیر قلل پیوسته به هم
[M2]والبرز عظیم پیدا ز کران
[B][M1]پیچیده بر او چون شارهٔ سبز
[M2]انبوه درخت از دیر زمان
[B][M1]البرز شدست گوبی علوی
[M2]کز شارهٔ سبز بربسته میان
[B][M1]آن پارهٔ برف بر تیغهٔ کوه
[M2]چون سیم سپید بر جزع یمان
[B][M1]*
[M2]*
[B][M1]برگشتم از آن کافتاد مرا
[M2]از رفعت جای در سر دوران
[B][M1]ناگه بدمید ماه از برکوه
[M2]کاهیده ز نور یک نیمهٔ آن
[B][M1]چونان که به رقص پوشیده شود
[M2]یک نیمه ز زلف رخسار بتان
[B][M1]بی‌رود و سرود بی‌جام شراب
[M2]منزلگه ماست چون کورستان
[B][M1]یارب بفرست یارب بفرست
[M2]مولی برسان مولی برسان
[B][M1]زان شیشهٔ می زان تیشهٔ غم
[M2]زان بیشه‌ٔ حال زان ریشهٔ جان
[B][M1]ای چرخ مرا بی‌باده مخواه
[M2]وای دوست مرا بی‌بوسه ممان
[B][M1]نی‌نی نه رواست‌می بهر چراست
[M2]می بیخ هواست می اصل هوان
[B][M1]می خانه کن‌است‌دانش‌فکن‌است
[M2]آسیب تن است وآزار روان
[B][M1]خنیاگر ماست این بلبل مست
[M2]نوشین می ماست این آب روان
[B][M1]از جلوهٔ کوه شو مست که هست
[M2]هر منظره‌اش فردوس‌نشان
[B][M1]بنگرکه چسان شد مست هزار
[M2]بی‌نشاهٔ می بی کیف دخان
[B][M1]گر از ره طبع سرمست شوی
[M2]ز آسیب خمار نفتی به زیان
[B][M1]این پند من است هرچند بود
[M2]مشکل به عمل آسان به زبان
[B][M1]گر ز امر منش سر بر نزدی
[M2]مردم نشدی مقهور غمان
[B][M1]غم چیره به‌خلق زان شد که نمود
[M2]بهمان ز سفه تقلید فلان
[B][M1]اقلیم و هوا پوشاک و غذا
[M2]اصلی‌ست درست درسی‌ست روان‌
[B][M1]بیمار شوی گر از ره جهل
[M2]در جده خوری قوت همدان
[B][M1]وآن را که به طبع رد کرد منش
[M2]گر قصد کنی بد بینی از آن
[B][M1]پر فتنه مشو بر صنع بشر
[M2]کاین گفت چنین و آن کرد چنان
[B][M1]کز صنع بشر بازست و دراز
[M2]بر فرق زمین دست حدثان
[B][M1]دردا که بشر شد سخرهٔ نفس
[M2]وز علم نهاد دامی به جهان
[B][M1]ازطبع و منش برگشت و فتاد
[M2]از راه یقین در بند کمان
[B][M1]شد علم فزون لیکن بنکاست
[M2]نز بخل بخیل نز جبن جبان
[B][M1]جنگی که پریر گیتی بگرفت
[M2]ناداده کسی در دهر نشان
[B][M1]نه برده چنو این پشت زمین
[M2]نه دیده چنو این چرخ کیان
[B][M1]آن خون که بریخت این نیمهٔ قرن
[M2]هرگز بنریخت در چند قران
[B][M1]ایراک ز علم ثروت طلبند
[M2]نه لذت روح نه رامش جان
[A]
[B][M1]دندان طمع کن که شود درد تو درمان
[M2]بس درد که درمان شود از کندن دندان
[B][M1]دندان چو بفرساید و کاهد ز بنش گوشت
[M2]ریم آرد و زان زاید جرثومه فراوان
[B][M1]جرثومه گه‌خایش‌، در لقمه درآید
[M2]واندر عمل هضم‌، پدید آرد نقصان
[B][M1]وانگاه جهد در دوران دم و گردد
[M2]بس درد در اندام پدید از اثر آن
[B][M1]درد سر و درد شکم و درد مفاصل
[M2]درد عصب و سستی ماهیچه و ستخوان
[B][M1]هرشب تبی آید چوتب ربع‌ا وتب غب‌
[M2]در تابه درافتد تن و در تاب شود جان
[B][M1]هر لحظه رود دردی و بازآید دردی
[M2]زین کار پزشکان همه سرگشته و حیران
[B][M1]دانای بزرگ آنگه گوید که مر این را
[M2]چاره نبود هرگز، جزکندن دندان
[B][M1]*
[M2]*
[B][M1]اندر دهن نفس‌، بسی دندان داربم
[M2]تا لقمهٔ افکار بخاییم بدیشان
[B][M1]ناگاه فتد کرم طمع در دهن نفس
[M2]واندر بن دندانی‌، جا گیرد آسان
[B][M1]آنجای کند شخم و نهد تخم و بزایند
[M2]کرمان طمع‌، بیشتر از ریگ بیابان
[B][M1]چون لقمهٔ پندار بخاییم‌، از آن زهر
[M2]در لقمه فرو ریزد از پایهٔ اسنان
[B][M1]در معدهٔ روح افتد با لقمهٔ پندار
[M2]وآنجای کند مفسده چون موش در انبان
[B][M1]وانگه جهد اندر دوران دم دانش
[M2]هر چیز بیوبارد چون گرسنه ثعبان
[B][M1]بیماری نفس آرد و ناراحتی روح
[M2]درد سر عقل آرد و درد دل ایمان
[B][M1]چون نفس شود خسته و جان گردد بیمار
[M2]افرشتهٔ او سوی پزشگ آید گریان
[B][M1]گوید که حکیما به وثاق اندر دارم
[M2]بیماری افسرده و پژمرده و نالان
[B][M1]چشمانش نابینا گشته است و نبیند
[M2]جز منفعت شخصی و جزکیسه و جز خوان
[B][M1]از تاب و توان رفته چون مستسبع شیدا
[M2]وز خواب و خورش مانده چو مستسقی عطشان
[B][M1]یکباره رهاکرده طریق خرد و عقل
[M2]بالمره نظر بسته ز عز و شرف و شان
[B][M1]دانا به ملک گو: بیمار تو را سخت
[M2]درد طمع و حرص گرفته است گریبان
[B][M1]اندر دهن نفسش‌، دندانی خرد است
[M2]ابلیس مر آن را زده هر روز به سوهان
[B][M1]بیخ و بن آن دندان پوسیده و زار است
[M2]علت همه زانست و علاجش بود آسان
[B][M1]دندان طمع خوانند آن را و ببایست
[M2]برکندن آن از ته دل وز بن دندان
[B][M1]دندان خرد را چو خوردکرم طمع‌، نیست
[M2]دندان خرد، آن را دندان طمع خوان
[B][M1]چون آز و طمع گردد با جان تو مقرون
[M2]پیوسته خجل گردی اندر بر اقران
[B][M1]هر درد که داری تو ز آز و طمع توست
[M2]دندان طمع کن که شود درد تو درمان
[A]
[B][M1]روزی رسد که آید پیکی ز هندوان
[M2]گوید دهید مژده که آمد خدایگان
[B][M1]با فر اورمزد، چو خورشید بردمید
[M2]بهرامشاه کی‌زاد، ارمزد هندوان
[B][M1]پویان به پیش لشکر او پیل‌ها هزار
[M2]بر پیل‌سر، یکایک بنشسته پیل‌بان
[B][M1]اسپهبدان برند همی پیش لشکرش
[M2]آراسته درفش به آیین خسروان
[B][M1]زیدر به ملک هند به‌ هنجار زیرکی
[M2]باید گسیل کرد یکی مرد ترجمان
[B][M1]بایدکه ره سپارد وگوید به هند بوم
[M2]کایرانیان چه دیدند از تازبان زیان
[B][M1]از دشت تازیان سپهی جانگداز، کرد
[M2]جنبش به‌سوی بنگه ایران باستان
[B][M1]شاهنشهی برفت ز ما تا بیامدند
[M2]این دیوروی مردم بدخوی بدنشان
[B][M1]نز مردی‌ و هنر، که‌ بریخواری‌ و فسون
[M2]این‌ خسروی‌ به‌ دست گرفتند یک زمان
[B][M1]بردند خواسته به ستم ازکسان و زن
[M2]وندر گزیده باغ نشستند و بوستان
[B][M1]بخشند باغ‌ها به سران سپاه خویش
[M2]وز باغ و کشت‌،‌ ساو بخواهند بس گران
[B][M1]و آنگه‌ فرشته گوید، بنگر که این دروغ
[M2]اندر فکند چند بدی‌ها درین جهان
[B][M1]نبود ازو کسی بتر اندر جهان ز ما
[M2]پتیارهٔ دروغ گزندیست جاودان
[B][M1]آمد به خرمی دگر آن شاه شاهزاد
[M2]بهرامشاه ایزدی از دودهٔ کیان
[B][M1]بازآوریم کین خود از تازیان چنانک
[M2]آورد باز رستم‌، صد کین دیرمان
[B][M1]بتخانه‌های ایشان از بیخ برکنیم
[M2]سازبم‌ پاک‌ از ایشان یکباره خان و مان
[B][M1]تا این دروغ‌زن‌ها از بن براوفتند
[M2]گردد به داد راست سر مرز و مرزبان
[A]
[B][M1]دردا که دور کرد مرا چرخ بی‌امان
[M2]ناکرده جرم‌، از زن و فرزند و خانمان
[B][M1]قانع شدم به عزلت و عزلت ز من رمید
[M2]بر هرچه دل نهی ز تو بی‌شک شود رمان
[B][M1]بگریختم به عزلت از بیم حبس و رنج
[M2]هرچند بود عزلت با حبس توأمان
[B][M1]گفتم مگر به برکت این انزوا شوم
[M2]از یاد مردم و برم از کید خصم‌، جان
[B][M1]دل از جهان گرفتم و رفتم به گوشه‌ای
[M2]گفتم که گوشه گیرد از من مگر جهان
[B][M1]چون کبک سر به برف نهفتم ولی چه سود
[M2]گیتی نداد صید خود از کف به رایگان
[B][M1]چون روی زی نشیب نهد اختر کسی
[M2]نتوان نگاهداشت مر او را به ریسمان
[B][M1]پتیارهٔ زمان را دامی است هر طرف
[M2]نتوان گریخت از دم پتیارهٔ زمان
[B][M1]کوشم که در نهفت بمانم‌، ولی دریغ
[M2]بیرون کشند زر نهان گشته را ز کان
[B][M1]از خاکدان کشند و به گنجش نهان کنند
[M2]چون بنگرند رشتهٔ گوهر به خاکدان
[B][M1]گوهر کجا و گنج کدام و کدام زر
[M2]ایدون که بی‌بهاترم از خشک استخوان
[B][M1]هستند اهل فضل چو طاووس یا سمور
[M2]کز بهر پر و پوست به جانشان رسد زیان
[B][M1]بلبل به جرم صوت اسیر قفس شود
[M2]و آزادوار زاغ بگردد به گلستان
[B][M1]بس مردم شریف که از حرفت ادب
[M2]در حرقت ابد دل او سوخت جاودان
[B][M1]بس نامور وزیر که از شومی هنر
[M2]گلفام شد ز خون گلویش گریوبان
[B][M1]آبی خوش از گلویش هرگز فرو نرفت
[M2]آن کس که جست نام و نکرد آرزوی نان
[B][M1]بس شاعران ز غزنه و لاهور خاستند
[M2]در عهد آل ناصر و آن خوب خاندان
[B][M1]چون راشدی و اختری و رونی و حسن
[M2]مختاری و سنایی و اسکافی جوان
[B][M1]هریک ز نان شاعری اندوختند مال
[M2]مسعود شد فریسهٔ حبس اندر این میان
[B][M1]زنجیر و بند سود دوپایش ز بهر آنک
[M2]ببسود پای همت او فرق فرقدان
[B][M1]ترسنده بود باید از‌ین دهر پرگزند
[M2]لرزنده بود باید ازین چرخ بی‌امان
[B][M1]بختم چو کشتی‌ای است فتاده به چار موج
[M2]سکان فرو گسسته و بشکسته بادبان
[B][M1]طوفان غم که موج هلاکش بود ز پی
[M2]گاه از زمین بجوشد و گاهی از آسمان
[B][M1]برگرد من دمنده نهنگان دیوچهر
[M2]بگشوده هر یکی پی بلعیدنم دهان
[B][M1]گویند گل شکفت و به دیدار گل به باغ
[M2]ساری چغانه‌زن شد و بلبل سرودخوان
[B][M1]هر مرغکی به شاخ گلی آشیان گرفت
[M2]جز من که دور مانده‌ام از جفت و آشیان
[B][M1]از طرف بوستان بفتادم به حبس و بند
[M2]هنگام آن که گل دمد از طرف بوستان
[B][M1]مرغان باغ را کند از آشیان جدا
[M2]چون شد به باغ مرد دژآهنگ‌، باغبان
[B][M1]خونابه ریزم از مژه بر عارضین چنانک
[M2]بر برگ شنبلید چکد آب ناردان
[B][M1]آن شکوه‌ها که داشت دل اندر نهان ز من
[M2]زاشگ روان به روی من آورد ناگهان
[B][M1]دارم بسی شگفت که مژگان حدیث دل
[M2]بی گوش‌چون شنیدو چسان گفت بی‌زبان
[B][M1]هر لحظه‌ای خروش مغانی برآورم
[M2]زین آذری که هست به جان و دلم نهان
[B][M1]کآذرگشسب دارم اندر میان دل
[M2]چونان که دارم آذر برزین میان جان
[B][M1]نشگفت‌،‌ازین‌دو آتش‌سوزان که با منست
[M2]کاین حبسگاه تیره شود قبلهٔ مغان
[B][M1]چون بنگرم در آینه بر دو رخان زرد
[M2]دل گیردم ز انده و اشگم شود روان
[B][M1]شد زعفران من سبب گریه از چه روی
[M2]گر شد به خاصیت سبب خنده زعفران
[B][M1]چون بربط شکسته به کنجی فتاده‌ام
[M2]رگ‌های زرد تار کشیده بر استخوان
[B][M1]هر گه که تندباد حوادث وزد به من
[M2]از هر رگم چو چنگ برآید یکی فغان
[B][M1]ننوازدم کسی ز هزاران هزار دوست
[M2]چنگ شکسته را ننوازند بی گمان
[B][M1]غبنا! که روزگار دغا تیغ کینه را
[M2]بار نخست بر تن من کرد امتحان
[B][M1]تن زد همی زمانه ی جانی ز حرب من
[M2]روزی که بود درکف من خامه چون سنان
[B][M1]اکنون دلیرشدکه خمش یافت مر مرا
[M2]آری به شیر بسته بتازد سگ شبان
[B][M1]عمری سخن به خیر وطن گفتم ای دریغ
[M2]کآمد به دست هموطنانم به‌سر، زمان
[B][M1]سر بر سر سنان رود آن را که نیست بخت
[M2]بیچاره من که رفت سرم بر سر زبان
[B][M1]ای خستهٔ خدنگ حوادث به صبر کوش
[M2]کآخر ز دست چرخ فرو افتد این کمان
[B][M1]ور زانکه عمر شد سپری هیچ غم مدار
[M2]کاندر زمانه کس بنمانده است جاودان
[B][M1]ازکس وفا مدار طمع زانکه گفته‌اند
[M2]قحط وفا است «‌در ...» آخرالزمان 
[A]
[B][M1]ای صبا رو به جانب تهران
[M2]دوستان را ز من سلام رسان
[B][M1]دوست گفتم زگفت خود خجلم
[M2]دوستی رخت بست از طهران
[B][M1]همه مانند کبک در دی ماه
[M2]کرده سرها به زبر برف نهان
[B][M1]همه بیمعنی‌اند و ظاهرساز
[M2]همه دلمرده‌اند و چرب‌زبان
[B][M1]همه لاقید و لاابالی و رند
[M2]همه بی‌مهر و بی‌وفا و جبان
[B][M1]همه بیعار و یاوه‌گوی و چکه
[M2]همه بی‌بند و بار وکج‌پالان
[B][M1]همه صوفی مذاق و ابن‌الوقت
[M2]همه کوفی نهاد و کافرسان
[B][M1]همه مظلوم‌روی و ظالم‌خوی
[M2]همه مردم‌نما و دیونشان
[B][M1]همگی مستعد خوش‌رقصی
[M2]خاصه گر دنبکی بود به میان
[B][M1]جملگی بی‌بهانه دوست‌فروش
[M2]همگی بی‌جهت ضعیف چزان
[B][M1]چون که آمد یکی بهانه به دست
[M2]ندهند آن زمان به شمر عنان
[B][M1]چون به دست آورند دستاویز
[M2]طی شود پایمردی و وجدان
[B][M1]دم از ایمان نمی‌زنند الا
[M2]اینکه باشد تقیه از ایمان
[B][M1]اتقوا من مواضع التهم است
[M2]همه را حرز جان و خط امان
[B][M1]اتقوا خوانده‌اند ولاتلقوا
[M2]همگی از حدیث و از فرقان
[B][M1]ذکرشان لایکلف الله است
[M2]همه از ضعف نفس و وسع فلان
[B][M1]در سخن جمله بوذر و مقداد
[M2]در عمل جمله ابن‌سعد و سنان
[B][M1]همه بدخواه پهلوی در دل
[M2]همه مداح پهلوی به زبان
[B][M1]همه هم شمر و هم امام حسین
[M2]تعزیت‌خوان و تغزیت گردان
[B][M1]خوانده خود را معلم اخلاق
[M2]لیک‌در خلق و خوی چون صبیان
[B][M1]همه چون اصفهانیان قدیم
[M2]صد نفر زبر تیغ یک افغان
[B][M1]کسی انگشتان اگر ببرد
[M2]خود ببرند دست بر سر آن
[B][M1]ور نهد بر دهانشان کس مشت
[M2]خود بکوبند مشت بر دندان
[B][M1]خوی دارند جمله بر اغراق
[M2]به طریقی که شرح آن نتوان
[B][M1]گرکسی فسوه‌ای دهد سر شب
[M2]ریدمانی شود سپیده‌دمان
[B][M1]وگر آن فسوه ضرطه‌ای گردید
[M2]انقلابی شود پدید از آن
[B][M1]شرح آن نیم‌ضرطه با صد شکل
[M2]تا به سرحد رود دهان به دهان
[B][M1]همه یا ظالمند یا مظلوم
[M2]نیست حد وسط در آن سامان
[B][M1]معتدل نیست طبع طهرانی
[M2]یا کندگریه یا بود خندان
[B][M1]همه در خلق و خوی چون پشه
[M2]موذی و پرصدا و بی‌بنیان
[B][M1]گر رها سازبش پرد به هوا
[M2]ور نگه‌داربش سپارد جان
[B][M1]گاه لطفی کند فزون ز قیاس
[M2]گاه جوری کند برون ز بیان
[B][M1]نه در آن لطف‌های او حکمت
[M2]نه بر این جورهای او برهان
[B][M1]گوییش دور شو از این لب بام
[M2]پس رود تا فتد از آن‌سوی بان
[B][M1]هنر او بود فراموشی
[M2]خواه از مهر و خواه از عدوان
[B][M1]جاهلست و از اوست جاهل‌تر
[M2]آنکه خواهد وفا از این یاران
[B][M1]با چنین مردمی چه می گذرد
[M2]برکسی کاوست مصلح ایران
[B][M1]درد این مردم مزخرف را
[M2]نیست جز مشت پهلوی درمان
[B][M1]یا دوایی ز نو نماید کشف
[M2]عیسی وقت‌، حضرت لقمان
[B][M1]ای حکیمی که نیست جزتو بری
[M2]دور از دوستان یکی انسان
[B][M1]بردی از یاد بنده راکه تو نیز
[M2]هستی از آن بزرگ شارستان
[B][M1]یا مگر علم طب درین اوقات
[M2]ببرد حفظ و آورد نسیان
[B][M1]زیر کُرسی لَمیده‌ای که رسد
[M2]خبر مرگ من از اصفاهان‌؟
[B][M1]بعد از آن پای منقل وافور
[M2]لب کنی خشک و ترکنی مژگان
[B][M1]پس ز دلسوزی و وفا بندی
[M2]گنه مرگ من به این وآن
[B][M1]چون معاویهٔ لعین که نکرد
[M2]روز سختی حمایت از عثمان
[B][M1]چون که عثمان به زور شد کشته
[M2]تعزیت‌ها گرفت آن شیطان
[B][M1]بر سر نیزه کرد پیرهنش
[M2]شد طرف با خلیفهٔ یزدان
[B][M1]تو هم ای حقه‌باز می‌خواهی
[M2]من شوم کشته در ته زندان
[B][M1]بعد از آن تعزی بپا سازید
[M2]بهر من جملگی ز خرد و کلان
[B][M1]غافل از اینکه شهربانی هست
[M2]واقف از این فریب و این دستان
[B][M1]نگذارد که ختم من گیرید
[M2]متفرق کند به زور آژان
[B][M1]اینقدر هم امیدوار نیم
[M2]به شما کو دور زمان
[B][M1]مشت باشد نمونهٔ خروار
[M2]ابر باشد نشانهٔ باران
[B][M1]بالله ار چشمتان شود پر اشگ
[M2]می‌کنید از عیال خود پنهان
[B][M1]که مبادا توسط کلفت
[M2]شود آن گریه نزد شحنه عیان
[B][M1]رفت اسباب خانه‌ام بر باد
[M2]شصت تومان بهای یک تومان
[B][M1]خانه و باغ هم به فرع رود
[M2]بنده مانم به جای و یک تنبان
[B][M1]تو که بی‌پول نیستی آخر
[M2]از چه باغم نمی‌خری ارزان
[B][M1]ترسی ار باغ بنده را بخری
[M2]خانه‌ات را کند عدو تالان
[B][M1]شعرهایی نوشته‌ام تازه
[M2]به سوی میر لشگر ایران
[B][M1]برده‌ام نام تو در آن اشعار
[M2]شو به نظمیه و بگیر و بخوان
[B][M1]خود تو بهتر ز هرکسی دانی
[M2]که نبوده است بنده را عصیان
[B][M1]گر ترا بهر دیدن رفقا
[M2]گذر افتاد در بهارستان
[B][M1]عرض اخلاق بنده را به رییس
[M2]یعنی آقای دادگر برسان
[B][M1]پس از آن افسر و فهیمی را
[M2]بده از من درود بی‌پایان
[B][M1]گو که دامانتان بگیرم سخت
[M2]روز محشر برابر میزان
[B][M1]گر شوم در بهشت نگذارم
[M2]در گشاید به رویتان رضوان
[B][M1]ور به دوزخ روم برم همراه
[M2]هر سه تن را به جانب نیران
[B][M1]گرچه بودید سالیان دراز
[M2]حق و ناحق‌، وکیل پارلمان
[B][M1]دوستان قدیم را دیدید
[M2]گه به منفی و گاه در زندان
[B][M1]با وجودی که داشتید خبر
[M2]از دل پاک شهریار جهان
[B][M1]جور کردید و باز ننمودید
[M2]قصهٔ من به حضرت سلطان
[B][M1]*
[M2]*
[B][M1]اینهمه طیبت است‌، حق داراد
[M2]همگی را ز چشم بد به امان
[B][M1]تا رسد فرودین پس از نوروز
[M2]تا که آذر بود پس از آبان
[B][M1]تا فساد مرا ره از صفرا
[M2]در تن مردم آورد یرقان
[B][M1]تنتان باد سالم از امراض
[M2]جانتان باد ایمن از حدثان
[A]
[B][M1]ای کسروی ای سفیه نادان
[M2]سرکشته تیه بغی و خذلان
[B][M1]بدبخت کسی که چون تو باشد
[M2]یک عمر به کار خوبش حیران
[B][M1]منفور به نزد پیر و برنا
[M2]ملعون بر کافر و مسلمان
[B][M1]از روز ازل فکنده ابلیس
[M2]در قلب تو کارگاه عصیان
[B][M1]آیینت سفاهتی هویدا
[M2]«‌پیمانت‌» حماقتی نمایان
[B][M1]تو ز اهرمنی و از تو بیزار
[M2]روح مشی و روان مشیان
[B][M1]ای مغز تو خوابگاه ابلیس
[M2]وی قلب تو جایگاه شیطان
[B][M1]ای مایهٔ ننگ اهل تبریز
[M2]از حکم‌آباد تا شتربان
[B][M1]با این تن خشک و این قیافه
[M2]هستی زکدام جنس حیوان
[B][M1]بوزینهٔ سل گرفته‌ای تو
[M2]پوشیده به تن لباس انسان
[B][M1]درکار معاشرت چنان تلخ
[M2]کز تو نشود رفیق‌، خندان
[B][M1]بنشینی و بر نمک بری دست
[M2]برخیزی و بشکنی نمکدان
[B][M1]خود را تو ز مصلحان شمردی
[M2]این نام به خود نهادی آسان
[B][M1]هستی به قیاس مصلحان‌، تو
[M2]چون زآب فرات‌، آب قلیان
[B][M1]هستی تو به طعم و بوی پیدا
[M2]هرچند شوی به رنگ پنهان
[B][M1]شد پارسی از تصرف تو
[M2]مهمل چو کلام جان بن جان
[B][M1]خشکیده و خامشی تو، گویی
[M2]چولی قزکی به‌دست طفلان
[B][M1]چولی قزکی ولی نه زان جنس
[M2]کز وی طلبند خلق باران
[B][M1]الفاظ به کسره می گذاری
[M2]زان کسرویت شده است عنوان
[B][M1]ورنه توکجا و آل کسری
[M2]ای مایهٔ ننگ آل قحطان
[A]
[B][M1]همیشه لطف خدا باد یار پاکستان
[M2]به کین مباد فلک با دیار پاکستان
[B][M1]ز رجس‌شرک‌، به ری شد به قوت توحید
[M2]همین بس است به دهر افتخار پاکستان
[B][M1]سزد کراچی و لاهور، قبهٔالاسلام
[M2]که هست یاری اسلام کار پاکستان
[B][M1]ز فیض روح «‌محمدعلی جناح‌» بود
[M2]محمد و علی و آل‌، یار پاکستان
[B][M1]همین نه کحل بصر، بل سزد که اهل نظر
[M2]کنند کحل بصیرت غبار پاکستان
[B][M1]مدام تشنهٔ صلح است ملتش‌، هر چند
[M2]که نیست کم زکسی اقتدار پاکستان
[B][M1]به زیر بیرق نصر من‌الله‌اند و کنند
[M2]مه و ستاره‌، سعادت نثار پاکستان
[B][M1]شود به مرتبه صاحبقران دهر که هست
[M2]به دست صاحب قرآن مهار پاکستان
[B][M1]ز قهر حق شودش کار، زار اگر طلبد
[M2]عدو به مکر و حیل کارزار پاکستان
[B][M1]ز فیض سعی و عمل وز شمول علم و هنر
[M2]فزون شود همه روز اعتبار پاکستان
[B][M1]چه سخت زود به آزادی امتحان دادند
[M2]رجال فاضل وکامل عیار پاکستان
[B][M1]طپد چو طفل ز مادر جدا، دل کشمیر
[M2]که سر ز شوق نهد درکنار پاکستان
[B][M1]چو مادری که ز فرزند شیرخواره جداست
[M2]نجات کشمیر آمد شعار پاکستان
[B][M1]فشانده اشک غم از چشم و من همی بینم
[M2]به چش دل مژهٔ اشکبار پاکستان
[B][M1]ز سوی مردم ایران هزار گونه درود
[M2]به ساکنان سعادتمدار پاکستان
[B][M1]به عالمان حقایق به سالکان طریق
[M2]به غازیان معادی شکار پاکستان
[B][M1]به رهبران معظم‌، به سائسان بزرگ
[M2]که هست فکرتشان غمگسار پاکستان
[B][M1]ز ما درود فراوان به شیرمردانی
[M2]که کرده‌اند سر و جان نثار پاکستان
[B][M1]به روح پاک شهیدان که خونشان بر خاک
[M2]کشید نقشهٔ پر افتخار پاکستان
[B][M1]زما درود برآن روح پرفتوح بزرگ
[M2]«‌جناح‌»‌، رهبر والاتبار پاکستان
[B][M1]درود باد به روح مطهر «‌اقبال‌»
[M2]که بود حکمتش آموزگار پاکستان
[B][M1]«‌هزار بادهٔ ناخورده‌» وعده داد که هست
[M2]از آن یکیش می خوشگوار پاکستان
[B][M1]جدا نبود و نباشند ملت ایران
[M2]ز طبع و خوی و شعار و دثار پاکستان
[B][M1]گمان مبر که بود بیشتر از ایرانی
[M2]کسی به روی زمین دوستدار پاکستان
[B][M1]گواه دوستی ما بود شهنشه ما
[M2]که شد ز صدق و صفا رهسپار پاکستان
[B][M1]هماره ایران می‌برد رنج در ره هند
[M2]ز رنج رست کنون در جوار پاکستان
[B][M1]بهار عاشق فرهنگ و خوی و آدابی است
[M2]که محکم است بدان‌، پود و تار پاکستان
[B][M1]ز روی صدق و ادب چند نکته عرضه دهم
[M2]به پیشگاه دل حقگزار پاکستان
[B][M1]یکی سماحت ملی‌، که گونه گونه ملل
[M2]زیند فارغ و خوش در دیار پاکستان
[B][M1]که ملک را نرساند به وحدت ملی
[M2]مگر سماحت قانونگزار پاکستان
[B][M1]جدال مذهبی و ترک اصل آزادی
[M2]خزان کند به حقیقت‌، بهار پاکستان
[B][M1]دگر صنایع ملی که کارساز افتد
[M2]به جمع کارگر بیشمار پاکستان
[B][M1]دگر بنای عدالت که بالسویه برند
[M2]ز عدل بهره‌، صغار و کبار پاکستان
[B][M1]ز مرگ باک مدارید و مستعد باشید
[M2]که هست صلح مسلح‌، مدار پاکستان
[B][M1]اساس صلح‌، سپاه منظم است‌، بلی
[M2]بود سپاه منظم‌، حصار پاکستان
[B][M1]برید بهره زعلم فرنگ وصنعت او
[M2]که کسب علم و هنر نیست عار پاکستان
[B][M1]ولی فضایل اخلاق خود زکف مدهید
[M2]که خوی غرب نیاید به کار پاکستان
[B][M1]فنون غربی وآداب وسنت شرقی
[M2]مناسب است به شأن و وقار پاکستان
[B][M1]همیشه‌تاکه زگشت زمین شب آید و روز
[M2]به خرمی گذرد روزگار پاکستان
[B][M1]همیشه یمن بود در یمین پاکستان
[M2]هماره یسر بود در یسار پاکستان
[B][M1]به یادگار، بهار این قصیده گفت و نوشت
[M2]همیشه لطف خدا باد یار پاکستان
[A]
[B][M1]نامه‌ات آورد اسکدار علی جان
[M2]شاد شد از وی دل بهار علی جان
[B][M1]یافتم این بنده گرچه از پس ده سال
[M2]در نظرت قدر و اعتبار علی جان
[B][M1]لیک تو بودی مرا ز ساعت اول
[M2]خوبترین یار و دوستار علی جان
[B][M1]در نظر من سه اصل قوت دارد
[M2]عاطفه و مسلک و شعار علی جان
[B][M1]من به تو با این دو دیده بودم از اول
[M2]نیستم از دیده شرمسار علی جان
[B][M1]گرچه کنون‌ حزب‌ و مز‌ب‌ و عاطفه ‌مرد‌ه ‌است
[M2]لیک بدان دارم افتخار علی جان
[B][M1]بودم و بودیم در مقابل روسان
[M2]همچویکی آهنین حصار علی جان
[B][M1]بودیم از پشت میزهای جراید
[M2]رزم کنان تا به پای دار علی جان
[B][M1]با سپه روس‌، گشته‌ایم مقابل
[M2]بی‌مدد عون و دستیار علی جان
[B][M1]خارجیان را ز ملک خویش براندیم
[M2]با قلمی همچو ذوالفقار علی جان
[B][M1]نفی بلد دیده‌ایم و حبس مکرر
[M2]تهمت خصمان نابکار علی جان
[B][M1]هرکه به‌جای من و تو بودی کردی
[M2]روزی صد بار انتحار علی جان
[A]
[B][M1]ای رخ میمونت آفتاب صفاهان
[M2]وی به وجود تو آب و تاب صفاهان
[B][M1]باز شد از قید ظلم‌، گردن مظلوم
[M2]تا تو شدی مالک الرقاب صفاهان
[B][M1]کرد صفاهان ز عدل پرسش و حق داد
[M2]ز آیه لاتقنطوا، جواب صفاهان
[B][M1]دید صفاهان همی به طالع بیدار
[M2]آنچه نیامد همی به خواب صفاهان
[B][M1]مقدم آبادی آفرین «‌نصیری‌»
[M2]گشت نصیر دل خراب صفاهان
[B][M1]همت سردار جنگ و غیرت احرار
[M2]بر رخ اشرار بست باب صفاهان
[B][M1]بر رجب دزد، راه بسته و بگشاد
[M2]راه ذهاب و ره ایاب صفاهان
[B][M1]بر سر جعفر قلی کشید سپاهی
[M2]کشن و غریونده چون سحاب صفاهان
[B][M1]لشکر دزدان غمی شدند و بجستند
[M2]چون ز نسیم خزان‌، ذباب صفاهان
[B][M1]از اثر خون خاک خوردهٔ اشرار
[M2]رنگ طبرخون گرفت، آفتاب صفاهان
[B][M1]زبن سپس از بسکه خون دزد بریزد
[M2]نکهت خون آید از گلاب صفاهان
[B][M1]وز اثر این سیاست‌، از پس زردی
[M2]سرخ شود رنگ شیخ و شاب صفاهان
[B][M1]ای هنری میر بختیار، که شد یار
[M2]فر تو با بخت کامیاب صفاهان
[B][M1]مردم ایران ز شرق و غرب ببردند
[M2]رشگ‌، بر این حسن انتخاب صفاهان
[B][M1]رو که خوش از عهدهٔ حساب بر آیی
[M2]چون ز تو خواهد خدا حساب صفاهان
[B][M1]رو که اثرهای مستطاب نماید
[M2]در تو دعاهای مستجاب صفاهان
[B][M1]نعمت دنیات هست‌، کوش که یابی
[M2]عاقبتی نیک از احتساب صفاهان
[B][M1]عاقبت نیک‌، غیر نام نکو چیست‌؟
[M2]نام نکو جوی از جناب صفاهان
[B][M1]تا به تو منسوب گشت‌، فخر نمایند
[M2]اهل صفاهان ز انتساب صفاهان
[B][M1]روی بهار از فراق روی تو گشته است
[M2]زردتر از آبی خوشاب صفاهان
[B][M1]لیک به حکم حکیم و لطف تو شاید
[M2]سرخ شود رویش از شراب صفاهان
[A]
[B][M1]دل ز دل بردار اگر بایست دلبر داشتن
[M2]دل به دلبر کی رسد جز دل ز دل برداشتن
[B][M1]دلبر و دل داشتن نبود طریق عاشقان
[M2]یا دم از دل داشتن زن یا ز دلبر داشتن
[B][M1]عشق‌ را شهوت چو رهبر گشت عشقی کافر است
[M2]با مسلمانی نشاید عشق کافر داشتن
[B][M1]بندهٔ نفسی مرو زی عشق کت ناید درست
[M2]سوی دریا رفتن و طبع سمندر داشتن
[B][M1]عقر کن خنگ هوس را تا توانی زیر گام
[M2]سطح این چرخ محدب را مقعر داشتن
[B][M1]شو که از راه مجاز آری حقیقت را به‌ دست
[M2]نی مزاج خویش را هر دم فروتر داشتن
[B][M1]ای زده دست طلب در دامن نفس پلید
[M2]بایدت آن دست را پیوسته بر سر داشتن
[B][M1]نفس را بگذار تا ز آفاق و انفس بگذری
[M2]سنگ را درهم شکن خواهی اگر زر داشتن
[B][M1]بشکن این آیینهٔ زنگار سود نفس را
[M2]تا توانی چهره پیش مهر انور داشتن
[B][M1]شو مجرد تا در اقلیم غنا گیری قرار
[M2]کاین‌چنین کشور به کف ناید ز لشگر داشتن
[B][M1]گر توانگر بود خواهی بایدت در هر طریق
[M2]ناتوانگر بودن و طبع توانگر داشتن
[B][M1]در تکاپوی طلب واپس‌تر است از گرد راه
[M2]آنکه بنشیند به امید تکاور داشتن
[B][M1]ای برادر هرچه هستی هیچ شو در راه دوست
[M2]تا توانی جمله اشیا را برابر داشتن
[B][M1]ای پسر باید پی تسخیر شهرستان دل
[M2]دل ز جان بگرفتن و جان دلاور داشتن
[B][M1]ترک‌ خود کن ای‌ پسر تا هر چه‌ خواهی آن کنی
[M2]اینت ملک و اینت جاه و اینت کشور داشتن
[B][M1]با سپاه جهد کن تسخیر ملک معرفت
[M2]تا توانی جمله گیتی‌ را مسخر داشتن
[B][M1]پیش شاهنشاه کل ننگ است در شاهنشهی
[M2]خان خاقان یافتن یا قصر قیصر داشتن
[B][M1]بلکه باید ملک معنی را گرفتن وانگهی
[M2]قیروان تا قیروان دریای لشکر داشتن
[B][M1]چشم صورت‌بین ببند ای دل که نبود جز گزاف
[M2]طرهٔ تاریک و رخسار منور داشتن
[B][M1]نیز ناید در نظر جز ریشخند کودکان
[M2]سبلت افشانده و ریش مدور داشتن
[B][M1]مانوی کیش‌ است در کیش حقیقت آنکه خواست
[M2]دیدهٔ حق‌‌بین به دیوان مصوّر داشتن
[B][M1]چیست نمرودی خلیل‌الله را هشتن ز دست
[M2]وانگه از کوری نظر بر صنع آزر داشتن
[B][M1]رو به کنج عافیت بنشین که از دریوزگی است
[M2]کنج دارا جستن و ملک سکندر داشتن
[B][M1]چیست دون‌طبعی هوای خسروی کردن به‌دهر
[M2]با نشان خدمت از فرزند حیدر داشتن
[B][M1]بوالحسن خورشید آل مصطفی کاید درست
[M2]با ولایش تاجی از خورشید بر سر داشتن
[B][M1]حجه هشتم رضا، شاهی که بتوان با رضاش
[M2]هفت چرخ نیلگون را زیر چنبر داشتن
[B][M1]هرکه امروز از صفا محشور شد در حضرتش
[M2]بایدش آسایش از فردای محشر داشتن
[B][M1]نعمت دنیا و عقبی بر سرکوی رضاست
[M2]با رضای او توان نعمای اوفر داشتن
[B][M1]ای طلب ناکرده و نادیده احسان امام
[M2]شایدت دل را بدین معنی مکدر داشتن
[B][M1]رو طلب کن با دل بیدار و چشم اشکبار
[M2]تا ببینی آنچه نتوانیش باور داشتن
[B][M1]چون‌ توئی کاهل‌، چه‌ می‌خواهی که‌ از بی‌ دولتیست
[M2]بینوای کاهل امید از توانگر داشتن
[B][M1]پادشاهی نیست آن کز روی غفلت چند روز
[M2]بر سر از دود دل درویش افسر داشتن
[B][M1]منصب شاهنشهی چبود؟ مقام بندگی
[M2]بر در نوباوهٔ موسی بن جعفر داشتن
[B][M1]ای به غفلت در پی اکسیر دنیا کنده جان
[M2]بایدت در بوته ابن یک بیت چون زر داشتن
[B][M1]«‌این ولی‌الله این اکسیر اعظم این امام
[M2]خاک شو تا زر شوی‌، این کشتن این برداشتن‌»
[A]
[B][M1]زبن شه نادان‌، امید ملکرانی داشتن
[M2]هست چون از دزد، چشم پاسبانی داشتن
[B][M1]کذب‌و جبن‌و احتکار و خست و رشوه‌خوری
[M2]هیچ ناید راست با تاج کیانی داشتن
[B][M1]هیچ نتوان بی‌فر سیروس و برز داربوش
[M2]فر دارایی و برز خسروانی داشتن
[B][M1]هست امید خیر ازین گندم‌نمای جوفروش
[M2]چون به نالایق زمین‌، گندم‌فشانی داشتن
[B][M1]کی سزد از ارتجاعی‌زاده‌، قانون‌پروری
[M2]کی سزد از گرگ امید شبانی داشتن
[B][M1]گرگ‌زاده‌ عاقبت گرگ‌ است ‌و بی‌شک ‌از خریست
[M2]گوسفند از گرگ چشم مهربانی داشتن
[B][M1]شاه تن‌پرور به تخت اندر بدان ماند درست
[M2]ماده گاوی زین و برگ از زر کانی داشتن
[B][M1]بود در عهد کیان رسمی که باید شهریار
[M2]بر عدو هر سال قهر قهرمانی داشتن
[B][M1]پادشاهی را که بر روی زمین شمشیر نیست
[M2]بی‌نصیب است از نصیب آسمانی داشتن
[B][M1]شاه آن باشد که با شمشیر گیرد ملک را
[M2]پادشاهی نیست ملک رایگانی داشتن
[B][M1]ملک چون بی‌زحمت آید بگذرد بی‌دردسر
[M2]تاج بی‌زحمت چه باشد؟ سرگرانی داشتن
[A]
[B][M1]خیز وطعنه برمه و پروین زن
[M2]در دل من آذر بر زین زن
[B][M1]بند طره بر من بیدل نه
[M2]تیر غمزه برمن غمگین زن
[B][M1]یک گره به طرهٔ مشکین بند
[M2]صدگره برین دل مسکین زن
[B][M1]یک‌سخن‌ز دو لب شیرین گوی
[M2]صد گواژه بر لب شیرین زن
[B][M1]خواهی ارزنی ره تقوی را
[M2]زان‌ دو زلف پرشکن‌ و چین زن
[B][M1]تو بدین لطیفی و زیبائی
[M2]رو قدم به لاله و نسرین زن
[B][M1]گه ز غمزه ناوک پیکان گیر
[M2]گه ز مژه خنجر و زوبین زن
[B][M1]خواهی ار کشی کش و نیکو کش
[M2]خواهی ار زنی زن و شیرین زن
[B][M1]گرکشی به خنجر مژگان کش
[M2]ور زنی به ساعد سیمین زن
[B][M1]گر همی بری‌، دل دانا بر
[M2]ور همی زنی‌، ره آئین زن
[B][M1]گه سرود نغز دلارا ساز
[M2]گه نوای خوب نوآئین زن
[B][M1]بامداد، بادهٔ روشن خواه
[M2]نیمروز، ساغر زرین زن
[B][M1]رو بهار ازین سخنان امروز
[M2]بر سخنوران خط ترقین زن
[B][M1]زین تذرو وکبک چه جوئی خیر
[M2]رو به شاهباز و به شاهین زن
[B][M1]شو پیاده ز اسب طمع و آنگاه
[M2]پیل‌وش به شاه و به فرزین زن
[B][M1]تا طبرزد آوری از حنظل
[M2]گردن هوا به تبرزین زن
[B][M1]تا جهان کژیت به ننماید
[M2]کحل راستی به جهان‌بین زن
[B][M1]گرت ملک و جاه برین باید
[M2]تن به ملک و جاه فرودین زن
[B][M1]بنده شو به درگه شه وانگاه
[M2]کوس پادشاهی و تمکین زن
[B][M1]شاه غایب آنکه فلک گویدش
[M2]تیغ اگر زنی به ره دین زن
[B][M1]رو ره امیری چونان گیر
[M2]شو در خدیوی چونین زن
[B][M1]ای ولی ایزد بیچون‌، خیز
[M2]ره بر این گروه ملاعین زن
[B][M1]بر بساط دادگری پا نه
[M2]بر کمیت کینه‌وری زین زن
[B][M1]گه به حمله بر اثر آن تاز
[M2]گه به نیزه بر کتف این زن
[B][M1]خیمهٔ خلاف اعادی را
[M2]برکن از جهان و به سجین زن
[B][M1]کیش اورمزد به کار آور
[M2]بیخ آهریمن خودبین زن
[B][M1]دین حق و معنی فرقان را
[M2]بر سر خرافهٔ پارین زن
[B][M1]از دیار مشرق بیرون تاز
[M2]کوس خسروی به درچین زن
[B][M1]پای بر بساط خواقین نه
[M2]تکیه بر سریر سلاطین زن
[B][M1]پیش خیل بدمنشان شمشیر
[M2]چون امیر خندق و صفین زن
[B][M1]با مداد تیرهٔ خون خصم
[M2]بر بیاض دین خط تزئین زن
[B][M1]برکران این چمن نوخیز
[M2]با سنان آخته‌، پرچین زن
[B][M1]تا به‌راستی گرود زین پس
[M2]بانگ بر جهان کژآنین زن
[B][M1]چهر عدل را ز نو آزین بند
[M2]کاخ مجد را ز نو آئین زن
[B][M1]گر فلک ز امر تو سر پیچد
[M2]بر دو پاش بندی روئین زن
[B][M1]طبع من زده است در مدحت
[M2]نیک بشنو و در تحسین زن
[B][M1]برگشای دست کرم و آنگاه
[M2]بر من فسردهٔ مسکین زن
[B][M1]تا جهان بود تو بدین آئین
[M2]گام بر بساط نوآئین زن
[A]
[B][M1]جوان بخت و جهان‌آرایی ای زن
[M2]جمال و زینت دنیایی ای زن
[B][M1]صدف خانه است و صاحبخانه غواص
[M2]تو در وی گوهر یکتایی ای زن
[B][M1]تو یکتا گوهری در درج خانه
[M2]وزان بهتر که گوهر زایی ای زن
[B][M1]تو در عین لطافت زورمندی
[M2]تو هم گوهر تو هم دریایی ای زن
[B][M1]چو مغز اندر سر و چون هوش در مغز
[M2]به جا و لایق و شایایی ای زن
[B][M1]تو نور دیدهٔ روشندلانی
[M2]ازیرا درخور و دربایی ای زن
[B][M1]طبیعت خود چو کانی پر ز لفظ است
[M2]تو آن الفاظ را معنایی ای زن
[B][M1]تعالی‌الله که در باغ نکویی
[M2]چو گل پاکیزه و زیبایی ای زن
[B][M1]خطا گفتم ز گل نیکوتری تو
[M2]که هم زیبا و هم دانایی ای زن
[B][M1]ترا حاجت به آرایش نباشد
[M2]که خود پا تا به سر آرایی ای زن
[B][M1]نعیم زندگی را با تو بینم
[M2]همانا نور چشم مایی ای زن
[B][M1]معمای جهان حل کردی و باز
[M2]تو خود اصل معماهایی ای زن
[B][M1]نبودی زندگی گر زن نبودی
[M2]وجود خلق را مبدایی ای زن
[B][M1]بنای نیک‌بختی را به گیتی
[M2]تو هم معمار و هم بنایی ای زن
[B][M1]کواکب جمله تن کوشند، چون تو
[M2]شبانگه گرم لالالایی ای زن
[B][M1]بغلطد اشک انجم‌، چون بر طفل
[M2]تو چشم از خواب خوش بگشایی ای زن
[B][M1]طبیعت جذبهٔ عشق از تو آموخت
[M2]که تو خود عشق را مبنایی ای زن
[B][M1]طبایع گاه لطف و گاه قهرند
[M2]تو لطف از فرق سر تا پایی ای زن
[B][M1]بهشت واقعی جایی است کز مهر
[M2]تو با فرزندگان آنجایی ای زن
[B][M1]تواضع را چو خیزی پیش شوهر
[M2]همایون شاخهٔ طوبایی ای زن
[B][M1]دربغا گر تو با این هوش و ادراک
[M2]به جهل از این فزون‌تر پایی ای زن
[B][M1]دریغا کز حساب خود وطن را
[M2]به نیمه تن فلج فرمایی ای زن
[B][M1]*‌
[M2]*‌
[B][M1]بزرگا شهریارا! کامر فرمود
[M2]کز این بیغوله بیرون آیی ای زن
[B][M1]به شاه پهلوی از جان دعاگوی
[M2]اگر پنهان و گر پیدایی ای زن
[B][M1]ثنای بانو و شه‌دخت و شه‌پور
[M2]بکو گر پیر اگر برنایی ای زن
[B][M1]سوی علم و هنر بشتاب و کن شکر
[M2]که در این دورهٔ والایی ای زن
[B][M1]حجاب شرم و عفت بیش‌تر کن
[M2]کنون کازاد، ره‌پیمایی ای زن
[B][M1]به کار علم و عفت کوش امروز
[M2]که مام مردم فردایی ای زن
[A]
[B][M1]آتش کید آسمان سوخت تنم‌، دریغ من
[M2]ز آب دو دیده‌، بیخ غم برنکنم‌، دریغ من
[B][M1]من که به تن ز عافیت داشتمی لباس ها
[M2]بس‌عجبست کاین‌چنین‌ عور تنم‌، دریغ من
[B][M1]این فلک قبا دورنگ ازسر حیله برکشید
[M2]از تن عافیت برون پیرهنم‌، دریغ من
[B][M1]دست فلک به پای دل بست مرا کمند غم
[M2]نیست کسی که پنجه‌اش درشکنم دریغ من
[B][M1]من که به کوی خرمی داشتمی وطن کنون
[M2]وادی بیکران غم شد وطنم‌، دریغ من
[B][M1]همچو گلی شکفته رخ در چمن نکوئیم
[M2]کامده باد مهرگان در چمنم‌، دریغ من
[B][M1]راغ و زغن به‌بوستان‌نغمه‌سرای‌روز و شب
[M2]من که چو بلبلم چرا در حزنم‌، دریغ من
[B][M1]جام مراد سفلگان پر ز می نشاط و من
[M2]بهر چه ساغر طرب درفکنم‌، دریغ من
[B][M1]من که نه‌ این‌چنین بُدم بهر چه‌این‌چنین شدم
[M2]من چه کسم خدای را کاین نه منم‌، دریغ من
[B][M1]بوالحسن است شاه من‌، کوی رضا پناه من
[M2]پس ز چه رو به ناکسان مفتتنم‌، دریغ من
[B][M1]خلق جهان ز کاخ او ریزه‌چنند و من چرا
[M2]بر در کاخ دیگران ریزه‌ چنم‌، دریغ من
[B][M1]خاقانی شیروان گفته زبان حال من
[M2][مصرع درست اسکن نشده] ...نم دریغ من
[A]
[B][M1]بر تختگاه تجرد سلطان نامورم من
[M2]با سیرت ملکوتی در صورت بشرم من
[B][M1]این عالم بشری را من زادهٔ گل و خاکم
[M2]لیکن ز جان و دل پاک از عالم دگرم من
[B][M1]سلطان ملک فنایم منصور دار بقایم
[M2]با یاد هوست هوایم وز خویش بیخبرم من
[B][M1]موجود و فانی فی‌الله هستی‌پذیر و فناخواه
[M2]هم آفتابم و هم ماه‌، هم غصن وهم ثمرم من
[B][M1]زین‌ آخرین گل‌ مسنون‌ شد تیره‌ این‌ رخ کلگون
[M2]ور نه به فال همایون از اولین گهرم من
[B][M1]ناقوس و نغمهٔ مؤذن گوید که هان بنیوشید
[M2]معنی‌یکی‌است اگرچه‌درگونه گون‌صورم من
[B][M1]فرزند ناخلف نفس فرمان من برد از جان
[M2]زیرا به تربیت او را فرمانروا پدرم من
[B][M1]آنجا که‌ عشق کشد تیغ بی‌درع و بی‌زرهم من
[M2]و آنجا که فقر زند کوس با تیغ و با سپرم من
[B][M1]پیش خزان جهالت‌، و اسفندماه تحیر
[M2]خرم بهار فضایل واردی مه هنرم من
[B][M1]غیر از فنا نگرفتم زین چیده خوان ملون
[M2]زیرا به خانهٔ گیتی مهمان ما حضرم من
[B][M1]از کید مادر دنیا غار غمم شده ماوا
[M2]مرخسرو علوی را گوئی مگر پسرم من
[B][M1]مدح ستودهٔ گیتی صدره بگفتم ازیرا
[M2]از قاصد ملک‌العرش صدره ستوده‌ترم من
[B][M1]والا سفیر خردمند وخشور پاک خداوند
[M2]کش گفت عقل برومند استاد بوالبشرم من
[B][M1]ای دستگیر فقیران وی رهنمای اسیران
[M2]راهی‌، که با دل و‌یران زانسوی رهگذرم من
[B][M1]بال و پریم دگر ده‌، جائیم خرم و تر ده
[M2]زیرا درین قفس‌ تنگ مرغی شکسته پرم من
[B][M1]بر من‌ ز عشق‌ هنربخش‌ وز فقر تاج‌ و کمر بخش
[M2]ای پادشاه اثربخش لطفی که بی‌اثرم من
[A]
[B][M1]ای خطهٔ ایران مهین‌، ای وطن من
[M2]ای گشته به مهر تو عجین جان و تن من
[B][M1]ای عاصمهٔ دنیی آباد که شد باز
[M2]آشفته کنارت چو دل پر حزن من
[B][M1]دور از تو گل و لاله و سرو و سمنم نیست
[M2]ای باغ گل و لاله و سرو و سمن من
[B][M1]بس خار مصیبت که خلد دل را بر پای
[M2]بی روی تو، ای تازه شکفته چمن من
[B][M1]ای بار خدای من گر بی‌تو زیم باز
[M2]افرشتهٔ من گردد چون اهرمن من
[B][M1]تا هست کنار تو پر از لشکر دشمن
[M2]هرگز نشود خالی از دل محن من
[B][M1]از رنج تو لاغر شده‌ام چونان کاز من
[M2]تا بر نشود ناله نبینی بدن من
[B][M1]دردا و دریغاکه چنان گشتی بی‌برک
[M2]کاز بافتهء خویش نداری کفن من
[B][M1]بسیار سخن گفتم در تعزیت تو
[M2]آوخ که نگریاند کس را سخن من
[B][M1]وانگاه نیوشند سخن‌های مرا خلق
[M2]کز خون من آغشته شود پیرهن من
[B][M1]و امروز همی‌گویم با محنت بسیار
[M2]دردا و دریغا وطن من‌، وطن من
[A]
[B][M1]چون به پشت آسمان‌پیما برآمد پای من
[M2]آسمانی گشت طبع آسمان‌پیمای من
[B][M1]عاقبت هم خود به‌سوی آسمان پویا شدم
[M2]بس که پوباکشت ازآن‌سوفکرت جویای من
[B][M1]عاقبت این دل مرا چون خویشتن شیدا نمود
[M2]اینت فرجام هوس‌های دل شیدای من
[B][M1]گردل اندر وای بودم نک تن اندر وا شدم
[M2]بر تن دروای من ره زد دل دروای من
[B][M1]من پیمبروار کردم نیت معراج و گشت
[M2]جنب‌جنبان زیر پا خنگ برق‌آسای من
[A]
[B][M1]خوشا فصل بهار و رود کارون
[M2]افق از پرتو خورشید گلگون
[B][M1]ز عکس نخل‌ها بر صفحهٔ آب
[M2]نمایان صدهزاران نخل وارون
[B][M1]دمنده کشتی «کلگا»‌ی زیبا 
[M2]به‌دریا، چون‌ موتور بر روی هامون
[B][M1]قطار نخل‌ها از هر دو ساحل
[M2]نمایان گشته با ترتیب موزون
[B][M1]چو دو لشگر که بندد خط زنجیر
[M2]به قصد دشمن از بهر شبیخون
[B][M1]شتابان کف به سطح آب صافی
[M2]چو بر صرح ممَرد درَ مکنون
[A]
[B][M1]مرا دلی است ز دست زمانه غرقه به خون
[M2]هزار لعنت براین زمانهٔ ملعون
[B][M1]ز دستبرد حوادث دل و دماغ نماند
[M2]که آن قرین ملالست و این دچار جنون
[B][M1]بدان خدای که با چند قطره باران داد
[M2]به باد حادثه‌، تخت و کلاه ناپلئون
[B][M1]که تاج و تخت شهی این‌ قدر نمی‌ارزد
[M2]که تیر آهی بگشاید از دلی محزون
[B][M1]فلک به دست کسانی سپرد رشتهٔ کار
[M2]که در سرشت‌، پلیدند و در منش مطعون
[B][M1]قرایح همه همچون رویه نامطبوع
[M2]طبایع همه همچون قریحه ناموزون
[B][M1]حرام ساخته بر خلق زندگی و به خویش
[M2]حلال داشته مال و مباح ساخته خون
[B][M1]اگر به زندان‌، حلق پسر برند به تیغ
[M2]به تعزیت نبود مادر و پدر مأذون
[B][M1]وگر بخواهد نعش پسر ز زندانبان
[M2]پدر به زندان گردد بدین گنه مسجون
[B][M1]مرا ز نیستی و مرگ بیم و وحشت نیست
[M2]که لذتی نبرم زین حیات ناموزون
[B][M1]چه تندرست و چه بیمار، پیش دیدهٔ من
[M2]خوش‌است مرگ، چو لیلی به دیدهٔ مجنون
[B][M1]برابر است مرا فکر زندگانی و مرگ
[M2]نه از یکی متنفر، نه بر یکی مفتون
[B][M1]جهان به دیدهٔ من گلشنی است رنگارنگ
[M2]حیات در بر من نعمتی است گوناکون
[B][M1]ولی چو از پس یک عمر، بایدم مردن
[M2]اگر بمیرم اکنون‌، نباشمی مغبون
[B][M1]مبین که نیست ترا در جهان عدیل و قرین
[M2]ببین به دیدهٔ عبرت به رفتگان قرون
[B][M1]بسا کس از در سمج اجل درون رفتند
[M2]ولی از آن همه یک تن نیامده است برون
[B][M1]یکی نیامد از آن رفتگان که گوید باز
[M2]به کس چه می‌گذرد، چون بمرد و شد مدفون
[B][M1]کجاست نفس بهیمی و چیست عقل شریف
[M2]کجاست روح که از تن رود چو ربزد خون‌؟
[B][M1]به جز شگفتی و حیرت همی چه افزاید؟
[M2]از آنچه دیدی و گفتند گونه گونه سخون
[B][M1]نشد یقین و، مسلم نداشت ذوق سلیم
[M2]که روح آدمی و نفس چند باشد و چون
[B][M1]بساکسا که بمردند و رفته‌اند از یاد
[M2]همی به خواب من آیند هر شبم اکنون
[B][M1]چه‌حکمتی است که‌بینیم ما به‌عالم خواب
[M2]بسی مثال که باشد به راستی مقرون‌؟
[B][M1]به کودکی ز جفای مربیان‌، بودم
[M2]ستمکش و عصبی تلخکام و خوار و زبون
[B][M1]نیافتم خورش خوب از آنکه گفت پدر
[M2]که هوش طفل شود کم چو یافت لقمه فزون
[B][M1]به هجده سالگی اندر، پدر بمرد و مرا
[M2]سپرد با دو سه طفل دگر به دهر حرون
[B][M1]نه ثروتی که توان برد راه در هرجای
[M2]نه بنیتی که توان کرد پنجه با هر دون
[B][M1]چه رنج‌ها که کشیدم به روزگار دراز
[M2]چه رنگ‌ها که بدیدم ز دهر بوقلمون
[B][M1]اگر نبود به دستم بضاعتی مکفی
[M2]ولیک بود به مغزم‌، قریحتی مکنون
[B][M1]مرا به روز و شبان مونسی نه‌، غیرکتاب
[M2]که بد به مخزنم اندر، کتاب‌ها مخزون
[B][M1]ازآن سپس منم ونظم ونثروعلم وهنر
[M2]که هریکی را خصمی است‌ چیره چون گردون
[B][M1]من از حسود به‌رنجم ولی هزاران شکر
[M2]که نیست با حسد و رشگ‌، خاطرم مقرون
[B][M1]مراست روحی خالی ز عجز و ذلت و ضعف
[M2]مرا دلی است مبرا ز مکر و کید و فسون
[B][M1]پدر به عفت و شرمم چنان مؤدب ساخت
[M2]که گشت شرم و حیا با ضمیر من معجون
[B][M1]حیا به شرع پیمبر بزرگ تر صفتی است
[M2]ولی دریغ که من زین صفت شدم مغبون
[B][M1]حیا برفت و وقاحت به جای او بنشست
[M2]زمانه گشت دگرگون و خلق دیگرگون
[B][M1]چو نظم بگسلد و پی سپر شود آداب
[M2]ادب نخوانده‌، قوی گردد و ادیب زبون
[B][M1]شود دلیل هنر، کذب و خودستایی و لاف
[M2]دلیل بی‌هنری‌، خامشی و صبر و سکون
[A]
[B][M1]هوشم ز سر پریده از ماجرای واگون
[M2]از دنگ‌دنگ واگون‌، از های‌های واگون
[B][M1]از جالسان واگون راحت‌تر است صدبار
[M2]آن کس که جان سپارد در زیر پای واگون
[B][M1]زاسرار قبر و محشر، آگه شود به یکبار
[M2]آن کس که از جهالت‌، شد مبتلای واگون
[B][M1]آدم به روی آدم‌، حیوان به روی حیوان
[M2]اینست یک اشارت‌، از تنگنای واگون
[B][M1]سوهان مرگ گویی در استخوان ‌تراشی است
[M2]چون روی ر‌بل غلطد عراده‌های واگون
[B][M1]باشد به رنگ و نکهت چون دستگاه سلاخ
[M2]آن تخته‌ها که نصب است اندر فضای واگون
[B][M1]با گاری شکسته‌، کاز کوهپایه غلطد
[M2]یکسان بود به ‌واقع سیر و صدای واگون
[B][M1]اصحاب را به مقصد، نزدیکتر رساند
[M2]گر چاروای لنگی باشد به‌ جای واگون
[B][M1]با راکبان واگون همره رسد به خانه
[M2]افتد اگر چلاقی‌، اندر قفای واگون
[B][M1]در پایتخت ایران‌، این بلعجب که نبود
[M2] ز آثار علم و عمران‌، چیزی سوای واگون
[B][M1]آنهم به این فضاحت‌، آنهم به این کثافت
[M2]از ابتدای واگون‌، تا انتهای واگون
[A]
[B][M1]حاسدم دست خدیعت برکشید از آستین
[M2]مر مرا افکند از چشم وزیر راستین
[B][M1]حاسدم بَر بود یکجا آنچه هشتم در شهور
[M2]دشمنم بدرود در دم آنچه کشتم در سنین
[B][M1]چار ساله خدمتم بار فسوس آورد بار
[M2]تا که گیتی ‌این‌ چنین بودست بودست این‌ چنین
[B][M1]حاسد بی‌تقوی من حیله‌ها داند بسی
[M2]کانچنان حیلت نباشد هیچگه با متقین
[B][M1]این ‌چنین خواندم که هرگز با حسودان درمپیچ
[M2]کاتش تیز حسد سوزد حسودان را یقین
[B][M1]این گمانی بود زیرا کز خموشی درفتاد
[M2]آتش کید حسودم در دل و جان و جبین
[B][M1]چیست برهانی ازین محسوستر کامروز من
[M2]در میان دوزخم وان قوم در خلد برین
[B][M1]شاید ار مکری ندانم من ولی داند حسود
[M2]کاین ندانست آدم و دانست ابلیس لعین
[B][M1]او بداند حیلت و نیرنگ ازین رو هست شاد
[M2]من ندانم حیلت و نیرنگ ازین ‌رویم غمین
[B][M1]*
[M2]*
[B][M1]چون ‌تو اندر خانه بنشستی و بدخواهان به کار
[M2]مر مرا یار تو می‌خواندند و می‌راندند کین
[B][M1]چون تو را طالع به کار افتاد گفتندت که من
[M2]یار بدخواهان‌ شدم این غث و آن دیگر سمین
[A]
[B][M1]شد پارس یکی حلقهٔ گزین
[M2]شیراز بر آن حلقه چون نگین
[B][M1]بر حلقهٔ انگشترین پارس
[M2]شیراز بود گوهری ثمین
[B][M1]از سبزهٔ شاداب و سرخ گل
[M2]گه یاقوتین‌، گه زمردین
[B][M1]هرگز به یک انگشتری که دید
[M2]یاقوت و زمرد به هم قرین
[B][M1]از چین و شکنج گلشن به باغ
[M2]چون برگذرد باد فرودین
[B][M1]صد چین و شکنج افکند نسیم
[M2]از رشک‌، برابر وی مشک چین
[B][M1]زی بقعت کوهی یکی برای 
[M2]کان بقعه بهبشی بود برین
[B][M1]بر ساحت بردی ببر سلام‌
[M2]کآن برد و سلامیست دلنشین
[B][M1]وز چشمهٔ زنگیش نوش کن
[M2]تا شکر نوشی و انگبین
[B][M1]بگذر سحری زی سه آسیا
[M2]زآنجا به کُه خور بر آببین‌
[B][M1]کز عکس گل و لاله و سمن
[M2]شرمنده برآید خور از زمین
[B][M1]بر مسجد ویران عمرولیث
[M2]رخ‌سای که پیریست بافرین
[B][M1]رخ سای بر آن فرخ آستان
[M2]بزدای ازو گرد باستین
[B][M1]قرآن‌کده‌اش را درون صحن
[M2]با دیدهٔ قرآن‌شناس بین
[B][M1]بر مرقد سعدی بسای چهر
[M2]بر تربت خواجو بنه جبین
[B][M1]کن یاد سرکوی شاه شیخ
[M2]از بهر دل حافظ غمین
[B][M1]شو تربت خونینش را بجوی
[M2]وآن خاروخس از تربتش بچین
[B][M1]آن دولت مستعجلش نگر
[M2]بر تربت وبرانه‌اش نشین
[B][M1]جو تربت منصور شاه را
[M2]مقتول سمرقندی لعین
[B][M1]گر تربت او یافتی‌، بروب
[M2]خاک رهش از زلف حور عین
[B][M1]بر مدفن شه شیخ برنویس
[M2]کاین مدفن شاهیست راستین
[B][M1]بر تربت منصور بر نگار
[M2]کاین تربت شیریست‌ خشمگین
[B][M1]زانجا به سوی حافظیه شو
[M2]زان خطه کفی خاک برگزین
[B][M1]و آن خاک به‌ سر کن که ای دربغ
[M2]کو حافظ و آن طبع دلنشین
[B][M1]زی تربت خواجو برای هان
[M2]بر مدفن اهلی بنال هین
[B][M1]بر مرقد بسحاق کن گذر
[M2]ربزهٔ هنر از خاک او بچین
[B][M1]بر خواجهٔ «‌داهدار» ده درود 
[M2]همت طلب از خاک آن زمین
[B][M1]در مسجد بردی ز مکتبی‌
[M2]بنیوش سخن‌های نازنین
[B][M1]جو توشهٔ راه از شه چراغ
[M2]کانجا دو جهان بنگری دفین
[A]
[B][M1]آنچه کورش کرد و دارا و آنچه زردشت مهین
[M2]زنده گشت از همت فردوسی سحرآفرین
[B][M1]تازه گشت از طبع حکمتزای فردوسی به دهر
[M2]آنچه کردند آن بزرگان در جهان از داد و دین
[B][M1]باستانی نامه کافشاندندش اندر خاک وگل
[M2]تازیان در سیصد و پنجاه سال از جهل وکین
[B][M1]آفتاب طبع فردوسی به سی و پنج سال
[M2]تازه ازگل برکشیدش چون شکفته یاسمین
[B][M1]نام ایران رفته بود از یاد، تا تازی و ترک
[M2]ترکتازی را برون راندند لاشه ازکمین
[B][M1]شد د‌رفش کاویانی باز برپا تاکشید
[M2]این سوار پارسی رخش فصاحت زیر زین
[B][M1]جز بدو هرگزکجا در «‌طابران‌» پیدا شدی
[M2]فره‌ای کز خسروان در «‌خاوران‌» بودی دفین
[B][M1]قصهٔ محمود غزنی سربه سر افسانه است
[M2]بی‌نسب مردم نجوید نام پور آتبین‌ ‍
[B][M1]خصم نام رستم سگزی و زال زابلی است
[M2]ناصبی مردی که زاده است ازینال و از تکین
[B][M1]نامه ی شاهان به دست موبدان آماده گشت
[M2]وز بزرگان خراسان یافت پیوندی چنین
[B][M1]دفترگشتاسب را میرچغانی‌ زنده کرد
[M2]کارنامهٔ روستم را احمد سهل‌ گزین
[B][M1]بازش اندر طون گردآورد «‌بومنصور»‌ راد
[M2]داستانی شد به شیرینی همال انگبین
[B][M1]پس برون آمد ز «‌پاز» طوس برنا شاعری
[M2]هم‌ خردمندی حکیم و هم‌ سخن سنجی وزین
[B][M1]بود دهقان‌ زاده‌ای دانشوری‌ خوانده کتاب
[M2]وز «‌شعوبی‌» مردمش درگوش درهای ثمین‌
[B][M1]زاده و پرورده در عهدی که بهر نام و ننگ
[M2]بود اقلیم خراسان‌، رزمگاه آن و این
[B][M1]نوز اقوام «‌غز» از آمویه ناکرده گذر
[M2]نوز در غزنی نگشته بندگان مسندگزین
[B][M1]بویهٔ نام‌آوری را هرطرف آزاده‌ای
[M2]زنده کرده نام کیکاوس و نام گی‌پشین
[B][M1]کز میان شیرمردان نعره زد دهقان طوس
[M2]گفت‌ هان یکسو که آمد از عرین شیر عرین
[B][M1]پس بیاهنجید شکرزای کلک عسکری
[M2]شکرستانی روان کرد ازکلام شکرین
[B][M1]خود به کام‌ خویش و گنج‌ خویش کرد این شاهکار
[M2]نه کسش فرمود هان ونه کسش فرمود هین
[B][M1]ناگهان برخاست گردی درخراسان از نفاق
[M2]وز میان کرد بیرون شد سر یغمای چین
[B][M1]دولت سامانی و سامان خوارزم و زرنگ‌
[M2]با زمین هموار شد زین گردباد آتشین
[B][M1]نیمه‌ای بخش «‌قدرخان‌» گشت‌ تا آن‌ روی آب
[M2]بخش دیگر گشت مر محمود را زبر نگین
[B][M1]صدمت‌ آشوب و جنگ وخشکسالی و تگرگ
[M2]ویژه برکرد از دیار طوس افغان و حنین
[B][M1]کار بر فرزانه تنگ آمد ازیرا گم شدند
[M2]همرهان غمگسار و دوستان نازنین
[B][M1]گرچه درویشی و پیری سست کرد استاد را
[M2]لیکنش برکست‌ اگر شد سست عزم آهنین
[B][M1]بیست ساله شعرهای گفتهٔ شهنامه گشت
[M2]ناگزیر اندر جهان با مدح محمودی قرین
[B][M1]وین گزیر ناگزیران مرد را سودی نکرد
[M2]دستواره نال‌تر بود و نگشت او را معین
[B][M1]سربه‌سر عرقوبی آمد وعده ی سالار و میر
[M2]داشت‌ مسکین طمع جوز افروشه‌ از نال جوین
[B][M1]پانزده سال دگر در طوس دستان‌ساز شد
[M2]کش به جز حرمان نزاد از آن شهور و آن سنین
[B][M1]سال‌ فردوسی به‌ هفتاد یک انجامید و ساخت
[M2]هفت باغ دلگشا چون هشت خلد دلنشین
[B][M1]زان سپس ده یازده سال دگر نومید زیست
[M2]هم به نومیدی روان شد جانب خلد برین
[B][M1]مرگ برهاندش ز محنت وین هنر دارد جهان
[M2]کاندرو پاینده نی‌، رنج و غم و آه و انین
[B][M1]گرچه‌ خورد از گنج‌ خویش و برنخورد از رنج‌خویش
[M2]لیک‌ماند ازخویش گنجی بی‌عدیل و بی‌قرین
[B][M1]بی گمان دانسته‌بود از پیش کایرانی گروه
[M2]دارد از پی سرنوشت غز وتاتار لعین
[B][M1]وتن مصائب از پس مرگش پدید آمد درست
[M2]زانکه بود او را دل‌اندر قبضه ی روح‌الامین
[B][M1]دور تورانی رسید و دور ایرانی گذشت
[M2]وز سیه بختی شکار بوم شد باز خشین
[B][M1]بی‌نسب مردم به قرآن و به دین آوبختند
[M2]تا شدند از فر دین جای ملوک اندر، مکین
[B][M1]خاندان‌های ملوک آربانی را ز بن
[M2]برفکند آسیب‌آنان چون دمنده بومهین‌
[B][M1]سیستان وگورکانان درگه و خوارزم و طوس
[M2]غور و غرشستان‌، ری وگرگان و جی و ماربین
[B][M1]هریکی از پادشاهی بود ایرانی نژاد
[M2]کز پس سامانیان خفتند در زیر زمین
[B][M1]دیرباز، آن کوشش و رنج نژاد پارسی
[M2]گشت‌ضایع چون به‌زهدان در، تبه گشته جنین
[B][M1]سعی آل فرخان‌، و آل یسار و آل لیث
[M2]بن مقفع وآل برمک وآل سهل راستین
[B][M1]دولت نصربن احمد کوشش جیهانیان
[M2]رنج‌های بلعمی و آن فاضلان تیزبین
[B][M1]این‌همه یک‌سر تبه گشتی به‌دست آوبز شرع
[M2]زانکه داغ شرع بودی مهتران را بر جبین
[B][M1]شاه غزنی را به کف بودی ز ری تا رود گنگ
[M2]باز برگردنش بر، یوغ امیرالمومنین
[B][M1]جمله با گردنکشی بودند ناچیز ازگهر
[M2]همچو اسپر غم که خیزد ازکنار پارگین
[B][M1]لاجرم بی‌رغیت آن مهتران برتافتی
[M2]فکر ابناء گرام از ذکر آباء مهین
[B][M1]وز فراموشی بیفسردی درتن یخچال ژرف
[M2]خون گرم مرد دهقان در ورید و دروتین
[B][M1]گر نبودی در درون کلبه دهقان طوس
[M2]اخگری تابنده اندر زیر خاکستر دفین
[B][M1]نسختی زان پادشاهی نامه در غزنی بماند
[M2]از برش افشانده گرد نیستی‌، چرخ برین
[B][M1]خسروان غور را در غارت غزنی فتاد
[M2]آن گهر در دست و بستردند گردش باستین‌
[B][M1]هرکه یک‌ ره خواند،‌شد سرمست‌جاویدان‌،که بود
[M2]باستانی باده اندر خسروانی ساتکین
[B][M1]جز مگر داغ دل‌، از پیشینگان برجا نماند
[M2]مرده ریکی کان به کار آید به عهد واپسین
[B][M1]لیک بر آن داغ‌ها فردوسی طوسی نهاد
[M2]مرهمی کرده به‌آب غیرت وهمت عجین
[B][M1]از سخن بنهاد دارویی مفرح در میان
[M2]تا بدان خرم کنند این قوم دل‌های حزین
[B][M1]تا برافروزند روزی بابکانی دوده را
[M2]وز نشاط رفتگان از رخ فرو شویند چین
[B][M1]آنچه گفت اندر اوستا (زردهشت‌» و آنچه کرد
[M2]اردشیر بابکان تا یزدگرد بافرین
[B][M1]زنده کرد آن جمله فردوسی به الفاظ دری
[M2]اینت کرداری شگرف و اینت گفتاری متین
[B][M1]معجز شهنامه از تاتار، دهقان مرد ساخت 
[M2]وز نی صحرانشینان کرد چنگ رامتین
[B][M1]با درون مرد ایرانی نگر تا چون کند
[M2]این مغانی می که با بیگانگان کرد این چنین
[B][M1]ای مبارک اوستاد ای شاعر والانژاد
[M2]ای سخن‌هایت به سوی راستی حبلی متین
[B][M1]با تو بدکردند و قدر خدمتت نشناختند
[M2]آزمندان بخیل و تاجداران ضنین
[B][M1]نک تو برجا بانگ‌زن مانند شیر مرغزار
[M2]و آسمان از هم دریده روبهان را پوستین
[B][M1]تک خریدار تو شاهنشاه ایران پهلوانست
[M2]آن کزو آشوب‌، لاغرگشت و آرامش‌، سمین
[B][M1]تا ستودان تو زین خسرو پذیرفت آبرو
[M2]راست شد برگرد نظم پارسی حصنی حصین
[B][M1]شه به هرکاری که روی آردکند آن را تمام
[M2]وین هزارهٔ جشن تو خود حجتی باشد مبین
[B][M1]نامهٔ تو هست چون والا درفش کاویان
[M2]فر یزدانی وزان بروی چو باد فرودین
[B][M1]هان هزارهٔ تو به فرمان شه والاگهر
[M2]آمد وگسترد شادی بر بنات و بربنین
[B][M1]این هزارهٔ تو همانا جنبش «‌هوشیدر» است‌
[M2]کز خراسان رخ نماید بر جهان ماء وطین
[B][M1]باش تا خرم شود ایران ز رود هیرمند
[M2]تا بخزران‌، وز لب اروند تا دریای چین‌
[B][M1]باش تا آید («‌پشوتن‌»‌ همره بهرام‌شاه‌
[M2]پیل جنگی دریسار و تیغ هندی دریمین
[B][M1]باش تا در بارگاه شهریار آیند گرد
[M2]این هماوندان و بی‌مرگان‌ ز بهر داد و دین
[B][M1]باش تا پیدا کند گوهرنژاد پارسی
[M2]وز هنرمندی سیاهی‌ها بشوید زین نگین
[B][M1]محنت ده قرنش از کژی به پالاید روان
[M2]همچنان کز جامه‌، شوخی بسترد زخم‌کدین 
[B][M1]خصم ایران را گرو ماند دل اندر بند غم
[M2]راست چون انگشت «‌ازهر» در میان زولفین
[B][M1]این قصیده ارمغان کردم به نام شهریار
[M2]تا نیوشم آفرین از شاه و از شاه آفرین
[B][M1]کارهای خسرو ایران مرا گوینده کرد
[M2]زانکه در هر ساعتی اوراست کرداری نوین
[B][M1]همچو پولاد خراسانی بود شعر «بهار»
[M2]گرش برگیرد ز خاک و برکشد شاه زمین
[B][M1]تا عیان‌، در استواری هست بالای خبر
[M2]تا گمان‌، در پایداری نیست همتای یقین
[B][M1]باد جاهش استوار و بی گمان باشد چنان
[M2]باد ملکش پایدار و بالیقین باشد چنین
[A]
[B][M1]درود بر تو و فضل و کمالت ای پوشکین
[M2]به طبع نازک و لطف خیالت ای پوشکین
[B][M1]نیافت عمر تو با روز مردنت پایان
[M2]کنون بود صد و پنجاه سالت ای پوشکین
[B][M1]تویی ز ما صد و پنجاه پایه بالاتر
[M2]بریم رشک به جاه و جلالت ای پوشکین
[B][M1]مرا هنوز نزاییده مام دهر، اما
[M2]رسیده‌ای تو به اوج کمالت ای پوشکین
[B][M1]جنین دهرم و خون می‌مکم ز ناف حیات
[M2]تو جاودانی و نبود زوالت ای پوشکین
[B][M1]ببال نغمه موزون خود ببال و بپر
[M2]سوی ابد، که گشاده است بالت ای پوشکین
[B][M1]بچم بر اوج اثیر جلال خویش و مباش
[M2]به یاد زندگی پر ملالت ای پوشکین
[B][M1]سعادت بشر آرمان و ایده‌آل تو بود
[M2]درود بر تو و بر ایده‌آلت ای پوشکین
[A]
[B][M1]در باغ تولیت دوش بودم روان بهر سو
[M2]آشفته و نظرباز، دیوانه و غزل گو
[B][M1]دیدم به شوخی آنجا افکنده شور و غوغا
[M2]عاشق کشان زببا گلچهرگان مه رو
[B][M1]قومی به‌ عشوه ماهر جمعی به چهره باهر
[M2]با زلفکان ساحر با چشمکان جادو
[B][M1]در کاخ ناز محروس با هم ز مهر مانوس
[M2]چون جوجکان طاوس چون بچگان آهو
[B][M1]در دلبری زبر دست منشور ناز بر دست
[M2]بنهاده دست بردست بنشسته روی با رو
[B][M1]با هم ز لعل گویا گویان به شور و غوغا
[M2]صحبت بکام آقا عصرت بخیرمسیو
[B][M1]ناگه شد آشکارا مه پیکری دل‌ آرا
[M2]در من نماند یارا پیش جمال یارو
[B][M1]مرجان اشک سفتم راهش به مژه رفتم
[M2]رفتم فراز وگفتم دیوانه‌وار، یاهو
[B][M1]گفت این روش نیاید برگرد کاین نشاید
[M2]درویش را نباید پیش ملک هیاهو
[B][M1]گفتم رخ نکویت بازم کشید سویت
[M2]شد ز آفتاب روبت این ذره در تکاپو
[B][M1]هرسو که آفتابی‌ است ذرات را شتابی است
[M2]مقهور احتسابی‌است این کارگاه نه تو
[B][M1]هرچ آن که در جهانند عشاق مهربانند
[M2]زی نیکویی دوانند تا خود شوند نیکو
[B][M1]هستی به چرب‌دستی در حالتست و مستی
[M2]عشقست کنه هستی حسن است غایت او
[B][M1]زان حسن نغز و والاکرده سرایت اینجا
[M2]جزیی به کل اشیاء با صدهزار آهو
[B][M1]بخشی به زلف سنبل شطری به صفحهٔ گل
[M2]لختی به نای بلبل برخی به‌تاج‌پوپو
[B][M1]درکوه و دشت وکهسار اندر میان صد خار
[M2]هر سوگلی است ناچار افتد نظر بدان سو
[A]
[B][M1]ترسم من از جهنم و آتش‌فشان او
[M2]وان مالک عذاب و عمودگران او
[B][M1]آن اژدهای اوکه دمش هست صد ذراع
[M2]وان آدمی که رفته میان دهان او
[B][M1]آن کرکسی که هست تنش همچوکوه قاف
[M2]بر شاخهٔ درخت جحیم آشیان او
[B][M1]آن رود آتشین که در او بگذرد سعیر
[M2]وآن مار هشت‌پا و نهنگ کلان او
[B][M1]آن آتشین درخت کز آتش دمیده است
[M2]وآن میوه‌های چون سر اهریمنان او
[B][M1]وان کاسهٔ شراب حمیمی که هرکه خورد
[M2]از ناف مشتعل شودش تا زبان او
[B][M1]آن گرز آتشین که فرود آید از هوا
[M2]بر مغز شخص عاصی و بر استخوان او
[B][M1]آن چاه ویل در طبقهٔ هفتمین که هست
[M2]تابوت دشمنان علی در میان او
[B][M1]آن عقربی که خلق گریزند سوی مار
[M2]از زخم نیش پر خطر جان ستان او
[B][M1]جان می‌دهد خدا به گنه کار هر دمی
[M2]تا هر دمی ازو بستانند جان او
[B][M1]از مو ضعیف‌تر بود از تیغ تیزتر
[M2]آن پل که داده‌اند به دوزخ نشان او
[B][M1]جز چندتن ز ما علما جمله کاینات
[M2]‌-‌ال‌- غرق لجهٔ آتش‌فشان او
[B][M1]جز شیعه هرکه هست به عالم خداپرست
[M2]در دوزخ است روز قیامت مکان او
[B][M1]وزشیعه نیزهرکه فکل بست و شیک شد
[M2]سوزد به نار، هیکل چون پرنیان او
[B][M1]وانکس که با عمامهٔ سر موی سرگذاشت
[M2]مندیل اوست سوی درک ریسمان او
[B][M1]وانکس که کرد کار ادارات دولتی
[M2]سوزد به پشت میز جهنم روان او
[B][M1]وانکس که شد وکیل وز مشروطه حرف زد
[M2]دوزخ بود به روز جزا پارلمان او
[B][M1]وانکس‌ که روزنامه‌نویس است چیز فهم
[M2]آتش فتد به دفتر وکلک و بنان او
[B][M1]وان عالمی که کرد به مشروطه خدمتی
[M2]سوزد به حشر جان وتن ناتوان او
[B][M1]وان تاجری که رد مظالم به ما نداد
[M2]مسکن کند به قعر سقرکاروان او
[B][M1]وان کاسب فضول که پالان اوکج است
[M2]فرداکشند سوی جهنم عنان او
[B][M1]مشکل به جز من و تو به روزجزا کسی
[M2]زان گود آتشین بجهد مادیان او
[B][M1]تنها برای ما و تو یزدان درست کرد
[M2]خلد برین وآن چمن بی کران او
[B][M1]موقوفهٔ بهشت برین را به نام ما
[M2]بنموده وقف واقف جنت مکان او
[B][M1]آن باغ‌های پرگل و انهار پر شراب
[M2]وان قصرهای عالی و آب روان او
[B][M1]آن خانه‌های خلوت و غلمان و حور عین
[M2]وان قاب‌های پر ز پلو زعفران او
[B][M1]القصه کار دنیی و عقبی به کام ماست
[M2]بدبخت آن که خوب نشد امتحان او
[B][M1]فردا من و جناب تو و جوی انگبین
[M2]وان کوثری که جفت زنم در میان او
[B][M1]باشد یقین ما که به دوزخ رود بهار
[M2]زیرا به حق ما وتوبد شدگمان او
[A]
[B][M1]مغز من اقلیم دانش‌، فکرتم بیدای او
[M2]سینه دریای هنر، دل گوهر یکتای او
[B][M1]شعر من انگیخته موجیست از دریای ذوق
[M2]من شناور چون نهنگان بر سر دریای او
[B][M1]اژدهای خامه‌ام در خوردن فرعون جهل
[M2]چون عصای موسوی پیچان و من موسای او
[B][M1]چون رخ زردم ز خوناب مژه گیرد نگار
[M2]بشکفد برگلبن طبعم گل رعنای او
[B][M1]چون ز مژگان برگشایم خون بدرد زاد و بوم
[M2]ارغوانی حله پوشد خاک مشک اندای او
[B][M1]از نهیب آه من‌، بیدار ماند تا سحر
[M2]آسمان‌، با صدهزاران چشم شب ییمای او
[B][M1]تفته چون دوزخ سریرم‌، هرشب ازگرمای تب
[M2]من چو مرد دوزخی نالیده از گرمای او
[B][M1]محشر کبراست گو پیکرم‌، کش تاب تب
[M2]دوزخست و فکر روشن جنهٔ المأوای او
[B][M1]جنت و دوزخ به یک‌جا گرد شد بی‌نفخ صور
[M2]بلعجب هنگامه بین در محشر کبرای او
[B][M1]از دم من شد گریزان دوزخ رشک و حسد
[M2]زانکه در نگرفت با من شعلهٔ گیرای او
[B][M1]خون شدم دل و اندر آن هر قطره از پهناوری
[M2]قلزمی صد مرد بالا کمترین ژرفای او
[B][M1]دل چو خونین لجه و چون کشتی بی‌بادبان
[M2]روح من سرگشته در غرقاب محنت‌زای او
[B][M1]کیمیای فکرت من ساخت زر از خاک راه
[M2]باز آن زر خاک شد از تاب استغنای او
[B][M1]خوشترست‌ از سیم‌ و زر در چشمم‌ آن‌ خاکی کزان
[M2]بردمد باکاسه زر نرگس شهلای او
[B][M1]دلرباتر از زر سرخ است و از سیم سپید
[M2]نزد من مرزگل و خاک سیه سیمای او
[B][M1]می‌زنم روز و شبان داد غریبی در وطن
[M2]زین قبل دورم ز شهر و مردم کانای او
[B][M1]ای دربغا عرصهٔ پاک خراسان‌، کز شرف
[M2]هست ایران‌، چهر و او خال رخ زببای او
[B][M1]ای دریغا مرغزار طوس و آن بنیان نو
[M2]بر سرگور حکیم و شاعر دانای او
[B][M1]ای دریغا شهر نیشابور و آن ریوند پاک
[M2]کاذر برزین فروزان گشت از رستای او
[B][M1]کرده چون شاپور شاهنشاه‌، شهرش را به پای
[M2]خفته چون خیام شخصی پاک ‌در صحرای او
[B][M1]هست در چشمم به از این گنبد پیروزه فام
[M2]پهنهٔ بجنورد و آن پیروزه گون الگای او
[B][M1]ای دریغا خطهٔ کشمر که دست زرد هشت
[M2]کشته سروی ایزدی در خاک مینوسای او
[B][M1]وای بر من زین سفیهی وانکه بگشاید چو من
[M2]دکهٔ دانش به بازار سفیهان‌، وای او
[B][M1]هرکه چون طوطی سخن گوید درین ویرانه بوم
[M2]بوم بندد آشیان بر منزل و ماوای او
[B][M1]چون صدف دانا خمش گردد کجا در شهر خویش
[M2]کس ندارد پاس عرض لولوی لالای او
[B][M1]فاضلی بینی سراسر از فنون فضل پر
[M2]لیک خاموش مانده از دعوی‌، لب گویای او
[B][M1]جاهلی بینی به دعوی برگشاده لب چوغار
[M2]گوش گردون گشته کر از بانک استیلای او
[B][M1]آبدان را بین که تا خالیست بردارد خروش
[M2]چون که پرشد نشنودکس نعره و غوغای او
[B][M1]آری آری هرکه نادان‌تر، بلدآوازتر
[M2]وانکه فضلش بیشتر، کوتاه‌تر آوای او
[A]
[B][M1]فغان از این جهان و ابتلای او
[M2]که مانده‌ام عجیب در بلای او
[B][M1]بسان دانه خرد گشت پیکرم
[M2]ازین بزرگ سنگ آسیای او
[B][M1]غنا و شادیش به جای دیگران
[M2]به جای من همه غم و عنای او
[B][M1]به جای من چرا بدی همی کند
[M2]چو من بدی کرده‌ام به‌جای او
[B][M1]به گوش روزگار بر، فغان من
[M2]رسید و داد پاسخی سزای او
[B][M1]بگفت کاین جهان نه زان قبل بود
[M2]که ظن بد بری به راستای او
[B][M1]جهان چه باشد؟ این زمین و مهر و مه
[M2]سپهر وکهکشان پر ضیای او
[B][M1]روان به راه شغل خویش هر یکی
[M2]نجسته شغل دیگری ورای او
[B][M1]چمیده به اقتضای فعل خویشتن
[M2]رمیده زان کجا، نه اقتضای او
[B][M1]به عضو عضو این جهان چو بنگری
[M2]گماشته به خدمتی خدای او
[B][M1]یکی است چشم و دیگریست دید او
[M2]یکیست درد و دیگری دوای او
[B][M1]وجود تو هم آلتی است زین جهان
[M2]نهاده بهرکاری اوستای او
[B][M1]نگرکه چیست شغل راستین تو
[M2]در این جهان و عرصهٔ وغای او
[B][M1]کسی که شغل راستین خود کند
[M2]هماره حاصل است مدعای او
[B][M1]وگرنه شغل خویشتن هوا کند
[M2]به خواری و هوان کشد هوای او
[B][M1]زمین اگر مدار خود فرو هلد
[M2]به تنگناکشد فراخنای او
[B][M1]وگر قمر ز راه خویش کژ رود
[M2]فتد ز کار، خنگ بادپای او
[B][M1]تو هم گر از وظیفه زآستر شوی
[M2]بلای دهر بینی و جفای او
[B][M1]وظیفه تو چیست اندرین جهان‌؟
[M2]بکوش تا رسی به انتهای او
[B][M1]ترا وظیفه خدمتست و مردمی
[M2]به مردمان و، هیچ نی سوای او
[B][M1]چو کژدمی کنی به جای مردمی
[M2]پذیره شو به زهر جانگزای او
[A]
[B][M1]فغان ز جغد جنگ ومرغوای او
[M2]که تا ابد بریده باد نای او
[B][M1]بریده باد نای او و تا ابد
[M2]گسسته وشکسته پر وپای او
[B][M1]ز من بریده یار آشنای من
[M2]کزو بریده باد آشنای او
[B][M1]چه باشد از بلای جنگ صعب‌تر
[M2]که کس امان نیابد از بلای او
[B][M1]شراب او ز خون مرد رنجبر
[M2]وز استخوان کارگر غذای او
[B][M1]همی‌زند صلای‌مرک‌ونیست کس
[M2]که جان برد ز صدمت صلای او
[B][M1]همی‌دهد ندای خوف و می‌رسد
[M2]به هر دلی مهابت ندای او
[B][M1]همی تند چو دیوپای در جهان
[M2]به هر طرف کشیده تارهای او
[B][M1]چو خیل مور، گرد پاره شکر
[M2]فتد به جان آدمی عنای او
[B][M1]به هر زمین که باد جنگ بر وزد
[M2]به حلق‌هاگره شود هوای او
[B][M1]در آن زمان که نای حرب دردمد
[M2]زمانه بی‌نوا شود ز نای او
[B][M1]به گوش‌ها خروش تندر اوفتد
[M2]ز بانگ توپ و غرش و هرای او
[B][M1]جهان شود چو آسیا و دم به دم
[M2]به خون تازه گردد آسیای او
[B][M1]رونده تانک‌، همچو کوه آتشین
[M2]هزار گوش کر کند صدای او
[B][M1]همی خزد چو اژدها و درچکد
[M2]به هر دلی شرنگ جانگزای او
[B][M1]چو پر بگسترد عقاب آهنین
[M2]شکار اوست شهر و روستای او
[B][M1]هزار بیضه هر دمی فرو هلد
[M2]اجل دوان چو جوجه از قفای او
[B][M1]کلنگ سان دژ پرنده بنگری
[M2]به هندسی صفوف خوشنمای او
[B][M1]چو پاره پاره ابرکافکند همی
[M2]تگرگ مرگ، ابر مرگزای او
[B][M1]به هرکرانه دستگاهی آتشین
[M2]جحیمی آفریده در فضای او
[B][M1]ز دود و آتش و حریق و زلزله
[M2]ز اشک وآه و بانگ های های او
[B][M1]به رزمگه «‌خدای جنگ» بگذرد
[M2]چو چشم شیر، لعلگون قبای او
[B][M1]امل‌، جهان ز قعقع سلاح وی
[M2]اجل‌، دوان به سایهٔ لوای او
[B][M1]نهان بگرد، مغفر و کلاه وی
[M2]به خون کشیده موزه و ردای او
[B][M1]به هر زمین که بگذرد بگسترد
[M2]نهیب مرگ و درد، ویل و وای او
[B][M1]دو چشم‌ و کوش‌ دهرکور و کر شود
[M2]چو برشود نفیر کرنای او
[B][M1]جهانخوران گنجبر به جنگ بر
[M2]مسلطند و رنج و ابتلای او
[B][M1]بقای غول جنگ هست درد ما
[M2]فنای جنگبارگان دوای او 
[B][M1]زغول جنگ وجنگبارگی بتر
[M2]سرشت جنگباره و بقای او
[B][M1]الا حذر ز جنگ و جنگبارگی
[M2]که آهریمن است مقتدای او
[B][M1]نبینی آنکه ساختند از اتم
[M2]تمامتر سلیحی اذکیای او؟
[B][M1]نهیبش ار به کوه خاره بگذرد
[M2]شود دوپاره کوه از التقای او
[B][M1]تف سموم او به دشت و درکند
[M2]ز جانور تفیده تاگیای او
[B][M1]شود چو شهر لوط‌، شهره بقعتی
[M2]کز این سلاح داده شد جزای او
[B][M1]نماند ایچ جانور به جای بر
[M2]نه کاخ وکوخ و مردم و سرای او
[B][M1]به ‌ژاپن ‌اندرون ‌یکی دو بمب از آن
[M2]فتاد وگشت باژگون بنای او
[B][M1]تو گفتی آنکه دوزخ اندرو دهان
[M2]گشاد و دم برون زد اژدهای او
[B][M1]سپس به‌دم فروکشید سر بسر
[M2]ز خلق‌و وحش‌و طیر و چارپای او
[B][M1]شد آدمی بسان مرغ بابزن
[M2]فرسپ خانه گشت کردنای او
[B][M1]بود یقین که زی خراب ره برد
[M2]کسی که شد غراب رهنمای او
[B][M1]به خاک مشرق از چه روزنند ره
[M2]جهانخوران غرب و اولیای او
[B][M1]گرفتم آنکه دیگ شد گشاده‌سر
[M2]کجاست شرم گربه و حیای او
[B][M1]کسی که در دلش به جز هوای زر
[M2]نیافریده بویه ای خدای او
[B][M1]رفاه و ایمنی طمع مدار هان
[M2]زکشوری که کشت مبتلای او
[B][M1]به‌خویشتن‌هوان و خواری افکند
[M2]کسی که در دل افکند هوای او
[B][M1]نهند منت نداده بر سرت
[M2]وگر دهند چیست ماجرای او
[B][M1]بنان ارزنت بساز و کن حذر
[M2]زگندم و جو و مس و طلای او
[B][M1]بسان کَه کِه سوی کَهرُبا رود
[M2]رود زر تو سوی کیمیای او
[B][M1]نه دوستیش خواهم و نه دشمنی
[M2]نه ترسم از غرور وکبریای او
[B][M1]همه فریب و حیلتست و رهزنی
[M2]مخور فریب جاه و اعتلای او
[B][M1]غنای اوست اشگ چشم رنجبر
[M2]مبین به چشم ساده در غنای او
[B][M1]عطاش را نخواهم و لقاش را
[M2]که شومتر لقایش از عطای او
[B][M1]لقای او پلید چون عطای وی
[M2]عطای وی کریه چون لقای او
[B][M1]*‌
[M2]*‌
[B][M1]کجاست روزگار صلح و ایمنی
[M2]شکفته مرز و باغ دلگشای او
[B][M1]کجاست عهد راستی و مردمی
[M2]فروغ عشق و تابش ضیای او
[B][M1]کجاست دور یاری و برابری
[M2]حیات جاودانی و صفای او
[B][M1]فنای‌ جنگ خواهم از خدا که شد
[M2]بقای خلق بسته در فنای او
[B][M1]زهی کبوتر سپید آشتی
[M2]که دل برد سرود جانفزای او
[B][M1]رسید وقت آنکه جغد جنگ را
[M2]جدا کنند سر به پیش پای او
[B][M1]*‌
[M2]*‌
[B][M1]بهار طبع من شگفته شد، چو من
[M2]مدیح صلح گفتم و ثنای او
[B][M1]برین چکامه آفرین کند کسی
[M2]که پارسی شناسد و بهای او
[B][M1]بدین قصیده برگذشت شعر من
[M2]ز بن درید و از اماصحای او
[B][M1]شد اقتدا به اوستاد دامغان
[M2]«‌فغان از این غراب بین و وای او»
[A]
[B][M1]زندگی جنگست جانا بهرجنگ آماده شو
[M2]نیست هنگام تامل بی‌درنگ آماده شو
[B][M1]در ره ناموس ملک وملت وخویش و تبار
[M2]با نشاط شیر و با عزم پلنگ آماده شو
[B][M1]بهرکام دوستان و بهر طبع دشمنان
[M2]در مقام خویش‌، چون شهد و شرنگ آماده شو
[B][M1]همچو شیر سخت دندان یا عقاب تیز چنگ
[M2]تا مراد خویش را آری به چنگ‌، آماده شو
[B][M1]تارود صیت‌خوشت هرسو، چوسروآزاده باش
[M2]تا رسد آوازه‌ات هرجا، چو چنگ آماده شو
[B][M1]علم یکتا گوهر است وکاهلی کام نهنگ
[M2]تا برای این گوهر ازکام نهنگ آماده شو
[B][M1]حاصل فرهنگ جز مهر و محبت هیچ نیست
[M2]تا از این فرهنگ یابی فر و هنگ آماد شو
[B][M1]خشم و شهوت پالهنگ گردن آزادگیست
[M2]تا زگردن بفکنی این پالهنگ آماده شو
[B][M1]پاکدامن باش و ایمن‌، ورنه با سرکوب دهر
[M2]چون قمیص شوخگن بهر گدنگ آماده شو 
[B][M1]چون جوانمردان بهٔک‌رنگی مثل شو درجهان
[M2]ورنه بهر دیدن صد ریو و رنگ آماده شو
[B][M1]گر به گیتی علم و دانش را نجستی رنگ رنگ
[M2]تیره بختی را به گیتی رنگ رنگ آماده شو
[B][M1]ای پسرکسب هنرکن تا که نام‌آور شوی
[M2]ور بماندی از هنرها بهر ننگ آماده شو
[B][M1]خیز و با ورزش برآر این کسوت زرد از بدن
[M2]ورنه چون شلتوک مسکین بهر دنگ آماده‌شو
[B][M1]گرنکردی بازوی خودرا به‌ورزش همچو سنگ
[M2]ای بلورین ساق و ساعد، بهر سنگ آماده شو
[B][M1]ورتن ورزنده‌ات را ورزش جان یار نیست
[M2]چون ستوران از پی افسار و تنگ آماده شو
[B][M1]کر تنت بی کار و جان بی‌ورز و دل بی‌عشق ماند
[M2]همچومسکینان به‌فقر و چرس وبنگ آماده‌شو
[B][M1]رستی ار با رهروان رفتی وگرماندی به جای
[M2]سنگلاخ عمر را با پای لنگ آماده شو
[B][M1]با ریاضت می‌توان ز آیینهٔ جان برد زنگ
[M2]تا رود یکسر از این آئینه زنگ آماده شو
[B][M1]نیست ممکن یاس کشور بی کتاب و بی‌تفنگ
[M2]بهر کشور با کتاب و با تفنگ آماده شو
[B][M1]دهر در هرکارکردی می‌زند زنگ خطر
[M2]پیش از آن کآید به گوشت بانک‌ زنگ آماده‌ شو
[B][M1]تا رسی از راستکاری با سر مقصود خویش
[M2]زیر این چرخ مقوس چون خدنگ آماده شو
[B][M1]ساز چوگانی ز رسم مشرق و علم فرنگ
[M2]پس برای بردن گوی از فرنگ آماده شو
[B][M1]این بنا آماده شد بهر تو با این ارج و سنگ
[M2]هم تو بهر این بنا با ارج و سنگ آماده شو
[B][M1]اینک این میدان ورزش‌، عرصهٔ علم و هنر
[M2]شیر مردا با غریو و با غرنگ آماده شو
[B][M1]سال تاریخ بنا را زد رقم کلک بهار
[M2]زندگی جنگست جانا بهر جنگ آماده شو
[A]
[B][M1]ای کوه سپیدسر، درخشان شو
[M2]مانند وزو شراره افشان شو
[B][M1]ای رنگ‌پریده کوه دمباوند
[M2]مریخ رخ و سهیل دندان شو
[B][M1]ای شیر سپید خفته در وادی
[M2]آن یال فرو فشان خندان شو
[B][M1]زان یال سپید، نیش‌ها بنمای
[M2]تیره گر عیش و نوش تهران شو
[B][M1]ای قلهٔ کوه‌، آتش‌افشان کن
[M2]وی‌ قلعه ری‌، به خاک یکسان شو
[B][M1]شهر ری بی‌هنر فریسهٔ تو است
[M2]ای شیر بر این فریسه غران شو
[B][M1]انگیزهٔ کیفرا! دماوندا!
[M2]بسم‌الله‌، بر مثال و فرمان شو
[B][M1]وبرانگر هفت حصن غبرا باش
[M2]بر همزن چار آخشیجان شو
[B][M1]ای تیغهٔ که بجوش و طغیان کن
[M2]ای خطهٔ ری بجنب و لرزان شو
[B][M1]ای ابر سیه بسان غربالی
[M2]بر پهنهٔ ری سرشک‌ ریزان شو
[B][M1]ای نار سعیر کوه از آن غربال
[M2]آویخته بر مثال باران شو
[B][M1]ای سیل سرشک آتشین‌، از کوه
[M2]بگرای و ز دیده سوی دامان شو
[B][M1]ای خاره‌، درون کورهٔ برکان‌
[M2]بگداز و ز تیغ کوه غلطان شو
[B][M1]زی اوج گرای و ناگهان بترک
[M2]خاکستر گرم فرق دونان شو
[B][M1]ای مردم روستای این وادی
[M2]ازکیفر ایزدی هراسان شو
[B][M1]گاو و رمه و زن و بچه برگیر
[M2]بگریز و به پهن‌دشت پنهان شو
[B][M1]از خانه وکشت و ذرع دل برکن
[M2]دنبال سلامت تن و جان شو
[B][M1]زان پیش که لرزه بر زمین افتد
[M2]خانه بگذار و زی بیابان شو
[B][M1]برگریز به‌ چند میل‌ آنسوتر
[M2]وآنجا به نیاز پاک یزدان شو
[B][M1]چون پوزش حق گذاردی آنگاه
[M2]واپس نگر و ز بیم لرزان شو
[B][M1]چون ابر سیاه و برق‌ها دیدی
[M2]گریان ز غم دیار وبران شو
[B][M1]تا کیفر حق نگیردت دامان
[M2]نیت کن و زایر خراسان شو
[B][M1]زی حضرت طوس گام‌ها بردار
[M2]وز رنج و غم جهان تن‌آسان شو
[B][M1]زی کاخ سلیل موسی جعفر
[M2]بشتاب و در آن بلند ایوان شو
[B][M1]فرزند نبی رضاکش ایزد گفت
[M2]ای پور به شیوهٔ نیاکان شو
[B][M1]تا حجت ما تمامتر گردد
[M2]از خانه به سوی مروشهجان شو
[B][M1]در معنی لا اله الا الله
[M2]توحیدسرای و منقبت‌خوان شو
[B][M1]بگذار حدیث ‌شرط و پیمانش
[M2]حصن بشری ز نار نیران شو
[B][M1]ور با تو خلیفه نو کند پیمان
[M2]با او به سر رضا و پیمان شو
[B][M1]گر دشمن گویدت که سلطان باش
[M2]از دشمن درپذیر و سلطان شو
[B][M1]عهدی بنویس و شو ولیعهدش
[M2]شاهنشه روم و ترک و ایران شو
[B][M1]وانگاه ز مرو شاه جان برگیر
[M2]همراه عدو به ‌طوس ‌و نوقان شو
[B][M1]چون خصم‌ ترا شرنگ‌ پیش‌ آرد
[M2]برگیر و بنوش و محمدت‌خوان شو
[B][M1]زان افشره و می شرنگ‌آگین
[M2]بستان و به یاد دوست مستان شو
[B][M1]بگرای زکاخ میر زی خانه
[M2]«‌باصلت‌»‌ به پیش خوان و نالان شو
[B][M1]ازسوز جگرچوشمع زربن چهر
[M2]بگداز و گهرفشان به دامان شو
[B][M1]فرمان بپذیر و زین حظیره تنگ
[M2]زی حضرت لامکان شتابان شو
[B][M1]دلباختهٔ حضور دلبر باش
[M2]جانسوختهٔ لقای جانان شو
[B][M1]برگوی بدان نحیف جسمانی
[M2]ای جسم به خاک تیره پنهان شو
[B][M1]بسرای بدان لطیف روحانی
[M2]کای مرغ به بام عرش پران شو
[B][M1]این بازی ما شگرف دستانیست
[M2]همباز بدین شگرف دستان شو
[B][M1]این درگه ما عجیب دیوانیست
[M2]همراز بدین عجیب دیوان شو
[B][M1]این شیوهٔ عاشقی و معشوقیست
[M2]گر عاشقی‌، آنچه گفتمت آن شو
[B][M1]تا جان نشوی نخواندت جانان
[M2]گر جانان می طلب کنی جان شو
[B][M1]*‌
[M2]*
[B][M1]ای شاه بهار خانه‌زاد تست
[M2]بر بنده کفیل برّ و احسان شو
[B][M1]شد تیره در این حظیره‌اش نامه
[M2]فرداش ضمان عفو و غفران شو
[B][M1]ارجوکه ز بند ری رهم وز شاه
[M2]توقیع رسد که گرم جولان شو
[B][M1]ای شاعر شاه اندرین حضرت
[M2]تا نوبت احتضار، مهمان شو
[A]
[B][M1]ایا نسیم صبا ای برید کار آگاه
[M2]ز طوس جانب ری این زمان بپیما راه
[B][M1]ببر پیامی از چاکران درگه قدس
[M2]به آستان ملک شهریار کار آگاه
[B][M1]بهین شهنشه والاتبار ملک‌ستان
[M2]خدایگان سلاطین مظفرالدین شاه 
[B][M1]شه مبارک فال و مه همایون‌فر
[M2]خدیو چرخ برین خسرو ستاره سپاه
[B][M1]ز دست معدلتش پای ظلم شد در بند
[M2]ز پای تختگهش دست جور شدکوتاه
[B][M1]ز جود، بارش نیسان به گاه پاداشن
[M2]ز خشم‌، آتش سوزان به‌وقت پادافراه
[B][M1]شهنشهی که‌به‌هر صبح‌و شام‌شمس‌و قمر
[M2]به پیش درگه او بر زمین نهند جباه
[B][M1]شهی که روز به درگاه او غلام سپید
[M2]مهی که شام به خرگاه اوکنیز سیاه
[B][M1]گرفته صیت جلالش چو مهر عالمتاب
[M2]ز حد شام و حلب تا به قندهاروهراه
[B][M1]سموم خشمش در هر زمین که می‌بوزد
[M2]بِدل به آتش سوزان کند به خصم‌، سپاه
[B][M1]رباض ملکش از خرمی بود چو بهشت
[M2]درآن بهشت ز داد و دهش دمیده گیاه
[B][M1]خدایگانا ای آنکه اختر شرفت
[M2]فراز خیمه خورشید برزده خرگاه
[B][M1]خدای عز و جل ذوالجلال و الاکرام
[M2]نیافریده به گیتی شبیهت از اشباه
[B][M1]صبوری آنکه چهل سال بد ثناگستر
[M2]به ظل مرحمتت جان وتن بدش به رفاه
[B][M1]کنون نهاد ز روی رضا سرتسلیم
[M2]به آستان رضا روح من سواه فداه
[B][M1]به‌غیر مدح تو اندوخته ندارد هیچ
[M2]همی ز مدح تو زنده است نامش در افواه
[B][M1]به یادگار به‌جا مانده است از او پسری
[M2]که بحرمدح ترا می کند به ذوق شناه
[B][M1]امیدش آنکه ز الطاف شه شود دلشاد
[M2]که‌سوی اوست امیدش ز بعد لطف‌اله
[B][M1]خدایگانا امروز بر تو ارزانی است
[M2]به فر یزدان‌، اقبال و دولت دلخواه
[B][M1]اگر به سائل‌، دست تو بحر وکان بخشد
[M2]هنوزنبود جود توزین کرم آگاه
[B][M1]به یمن دولت‌، از روزگار باج بگیر
[M2]ز فر شوکت‌، از آسمان خراج بخواه
[B][M1]هماره تاکه بلند است ، چرخ‌باد بلند
[M2]ز دشمن تو به چرخ بلند ناله و آه
[B][M1]همیشه باد زدست ،توپای خصم به بند
[M2]هماره باد به پیش توپشت خصم دوتاه
[B][M1]همیشه بادا روی محب توچون شید
[M2]هماره بادا رنگ عدوی تو چون کاه
[A]
[B][M1]دوش چون برشد آن درفش سیاه
[M2]گشت پیدا طلایهٔ دی‌ماه
[B][M1]تیره ابری برآمد از بر کوه
[M2]که بپوشید پرده بر رخ ماه
[B][M1]وان قنادیل زر فرو مردند
[M2]از بر این فراشته خرگاه
[B][M1]بادی از مرز شهریار دمید
[M2]که به پیل دمنده بستی راه
[B][M1]بازگشتی ز بیم بادبزان
[M2]به کمان گیر چشم‌، تیر نگاه
[B][M1]سوز سرما گذشتی از روزن
[M2]راست چون نوک سوزن از دیباه
[B][M1]بر مثال زبان مار، به کام
[M2]بفسردی کس ار کشیدی آه
[B][M1]برف روشن میانهٔ شب تار
[M2]چون بهم درشده ثواب وگناه
[B][M1]حال‌ازینگونه بود شب همه شب
[M2]تا به هنگام بامداد پگاه
[B][M1]برفی افتاد پاک و روشن لیک
[M2]روز ما جمله تیره کرد وتباه
[B][M1]من ازاین برف قصه‌ای دارم
[M2]قصه‌ای غم‌فزای و شادی کاه
[B][M1]دوش چون برف بر زمین افتاد
[M2]برشد از خانه بانک واویلاه
[B][M1]کودکان جمله در خروش و نفیر
[M2]هریک اندر عزای کفش وکلاه
[B][M1]پسران در غریو و هایاهوی
[M2]دختران در خروش و واها واه
[B][M1]لرز لرزان ز تف برف‌، چنان
[M2]که بلرزد ز باد تند، گیاه
[B][M1]همه گرد آمدند در بر من
[M2]همچو عشاق گرد مهرگیاه
[B][M1]که زمستان رسید وبرف نشست
[M2]خیز و پیرایه ده به حجره وگاه
[B][M1]گرد کن توشهٔ زمستانی
[M2]از ره وام یا ز دیگر راه
[B][M1]من ز خجلت فکنده سر در ییش
[M2]که چه بود این بلیهٔ بیگاه
[B][M1]روزمن شد سیه زبرف سپید
[M2]وزکفم شد برون سپید وسیاه
[B][M1]همه اسباب خانه نزد جهود
[M2]به گروگان شدست خواه نخواه
[B][M1]وزگرانی چنان شدست ارزاق
[M2]که کند پشت خانه‌دار دوتاه
[B][M1]بتر از جمله کاروان زغال
[M2]دیرگاهیست نارسیده ز راه
[B][M1]نیست موجود حبه‌ای در شهر
[M2]گویی ازکوره اوفتاده به چاه
[B][M1]وز بهای کلاه وکفش مپرس
[M2]همچنان ز ارزش قمیص و قباه
[B][M1]آنچه را ارز بود ده‌، شد صد
[M2]وانچه را بود پنج‌، شد پنجاه
[B][M1]هرکه اندوخته ندارد سیم
[M2]گو بیندوز رنج باد افراه
[B][M1]فرصت جمع سیم و زر بنداد
[M2]کار درس وکتاب‌، اینت گناه
[B][M1]عمر من‌، حرفت ادب طی کرد
[M2]نگذرانیده ساعتی به رفاه
[B][M1]لاجرم حرفت ادب بگرفت
[M2]پس یک عمر، دامنم ناگاه
[B][M1]ازپی پاس فضل ونفس عزیز
[M2]نشدم معتکف به هر درگاه
[B][M1]بندگی را نیافتم قدری
[M2]تا ز آزادگی شدم آگاه
[B][M1]خدمت خلق بوده پیشهٔ من
[M2]با وفا و خلوص بی‌اکراه
[B][M1]کردهٔ من مرا بست دلیل
[M2]گفتهٔ من مرا بسست گواه
[B][M1]با چنین حال و با چنین اندوه
[M2]چکنم لا اله الا الله‌؟
[B][M1]چکنم‌؟ شکر، کایزد ذوالمن
[M2]شرف و عز من بداشت نگاه
[B][M1]پایگاهم فراترست‌، ار هست
[M2]جایگاهم فروتر از اشباه
[B][M1]جاه دیدم که بد به چشم خرد
[M2]چاه صد بار بهتر از آن جاه
[B][M1]نام من هست در زمانه بلند
[M2]چه غم ار هست بام من کوتاه
[B][M1]به کریمان نبرده‌ام حاجت
[M2]وز لئیمان نبوده‌ام نان‌خواه
[B][M1]زان کسان نیستم که در برشان
[M2]قدر نام نکو کم است ازکاه
[B][M1]نه از آن مردمم که نشناسند
[M2]بجز از خلق و دلق و راندن باه
[B][M1]کاین سفیهان شوند عرضهٔ قهر
[M2]چون کند میر عقل‌، عرض سپاه
[B][M1]به تله ازکمر فتند آخر
[M2]کاز کمر در تله فتد روباه
[B][M1]زان گروهم که دیری از پس مرگ
[M2]نامشان زنده است در افواه
[B][M1]وین بشرزادگان کوچک را
[M2]هم گرسنه نماند خواهد اله
[B][M1]*‌
[M2]*‌
[B][M1]بط نرگفت با بط ماده
[M2]جوجگان را بدار نیک نگاه
[B][M1]زانکه دربا بدست و توفنده
[M2]سوده بر هرکرانه ابر، جباه
[B][M1]گفت ماده که بچهٔ بط را
[M2]نیست جز ابر و بحر دایه و داه 
[B][M1]غم طفلان مخورکه روز نخست
[M2]بچه بط کند به بحر شناه
[B][M1]این قصیده جواب زینبی است
[M2]«‌ای خداوند آن قبای سیاه‌»
[A]
[B][M1]گسترد بهار زمردین حلّه
[M2]ز اقصای بدخش تا در حله
[B][M1]شد باغ چو حجله و گل سوری
[M2]بنشست عروس‌وار در حجله
[B][M1]هنگام سحر صبا فراز آید
[M2]داماد صفت به گل زند قبله
[B][M1]باغ است قبالهٔ گل و در وی
[M2]از سبزه کشیده جمله در جمله
[B][M1]وانگه ز بنفشه زیر هر جملت
[M2]بنوشته خطی چوخط بن مقله
[B][M1]بر پیکر بید، فستقی جامه است
[M2]بر قامت سرو، زمردین حله
[B][M1]بادام‌، سپید جامه‌ای دارد
[M2]کاز برگ بر اوست سبزگون وصله
[B][M1]بر صف درخت ارغوان بنگر
[M2]از پرچم سرخ کله درکله
[B][M1]آن نرگسک لطیف سر در پیش
[M2]چون دخترکان خرد از خجله
[B][M1]انبوه گلان چو مؤبدان هر روز
[M2]آرند نماز، شمس را جمله
[B][M1]هنگام طلوع‌، روی زی مشرق
[M2]هنگام غروب‌، روی زی قبله
[B][M1]گلنار چو شعله‌ایست بی‌اخگر
[M2]وان لاله چو اخگریست بی‌شعله
[B][M1]هنگام می است و من از آن محروم
[M2]آن راکه میسر این هنیاً له
[B][M1]بر یاد خدیو پهلوی کز خلق
[M2]ممتاز بود چو از جبل قله
[B][M1]ای شاه‌، فلک به خنجر بهرام
[M2]بدخواه ترا همی کند مثله
[B][M1]پیکانت ز چل سپر گذر گیرد
[M2]چون کله کند خدنگت از چله
[B][M1]ای شاه بهار را در این محبس
[M2]درباب که گشت مادحت نفله
[B][M1]اندر شب عید و موسم شادی
[M2]افکند مرا فلک در این تله
[B][M1]هرگاه به گاه بی‌سبب یکبار
[M2]نظمیه به بنده می کند حمله
[B][M1]یک‌بود و دوگشت‌و تا دوگردد سه
[M2]کردند مرا دچار این ذله
[B][M1]بودم شب عید خفته در بستر
[M2]جستند به بسترم علی الغفله
[B][M1]ازکوچه درون باغ بیرونی
[M2]آهسته درآمدند چون نمله
[B][M1]فخرایی لنگ بود پیش‌آهنگ
[M2]با او دو سه پادو کج و چوله
[B][M1]اسناد و نوشته‌های من کردند
[M2]درهم برهم به گونی و شوله
[B][M1]وانگاه مرا گرفته و بردند
[M2]چون گرک که بره گیرد ازگله
[B][M1]هرچند اتاق بنده پر بد نیست
[M2]تختست و فراش و بستر و شله
[B][M1]چای‌است‌ و کتاب ‌و منقل ‌و سیگار
[M2]شمع و لگن و لگنچه و حوله
[B][M1]لیکن غم کودکان ذلیلم کرد
[M2]کس بوده چو من ذلیل بی‌زله‌؟
[B][M1]گویندکه هفت سال پیش ازاین
[M2]در خانهٔ تو که داشته جوله‌؟
[B][M1]گویم دو هزار هوچی بی‌دین
[M2]گویم دو هزار پادو فعله
[B][M1]از میر و وزیر و سید و مولا
[M2]مخدوم الملک و خادم المله
[B][M1]هر روز دوشنبه بد سرای من
[M2]چون در شب قدر، مسجد سهله
[B][M1]هریک پی استفادتی پویان
[M2]چون پویهٔ چارپای زی بقله
[B][M1]این‌توصیه‌خواست‌وان‌دگر ترفیع
[M2]وآن توشهٔ راه تاکند رحله
[B][M1]می گشت روا حوایج هریک
[M2]بی‌منت و مزد، قربه لله
[B][M1]گویندکه «‌شعله‌» و «‌بقایی‌» را
[M2]با تو چه روابطی است بالجمله
[B][M1]گویم که ازین دوتن نیارم یاد
[M2]گر بنشینم سه سال در چله
[B][M1]شد محو نشان و نامشان کم عمر
[M2]بگذشت چهار سال در عزله
[B][M1]مرد سفری کجا به یاد آرد
[M2]از بهمان بغل‌، یا فلان بغله
[B][M1]جز چند رفیق باوفا کز مهر
[M2]دارند به من مودت و خله
[B][M1]با دیگرکس ندارم آمیزش
[M2]ویژه که بود ز مردم سفله
[B][M1]بالله که ز شعله و بقایی نیست
[M2]اندک یادی درون این کله
[B][M1]ور بود چه بود داعی کتمان‌؟
[M2]گور پدر بقایی و شعله
[A]
[B][M1]منصور باد لشکر آن چشم کینه‌خواه
[M2]پیوسته باد دولت آن ابروی سیاه
[B][M1]عشقش سپه کشید به تاراج صبر من
[M2]آن گه که شب ز مشرق بیرون کشد سپاه
[B][M1]رنجه شدم ز هجر به ارمان وصل او
[M2]غرقه شدم به بحر به امید آشناه
[B][M1]جانم دژم شد از غم آن نرگس دژم
[M2]پشتم دوتا شد از خم آن سنبل دوتاه
[B][M1]این درد و این بلا به من از چشم من رسید
[M2]جشمم گناه کرد و دلم سوخت بی گناه
[B][M1]ای دل مرا بحل کن وی دیده خون گری
[M2]چندان که راه بازشناسی همی ز چاه
[B][M1]بر قد سروقدان کمترکنی نظر
[M2]بر روی خوبرویان کمترکنی نگاه
[B][M1]ای دل تو نیز بی گنهی نیستی از آنک
[M2]از دیدن نخستین بیرون شدی ز راه
[B][M1]گیرم که دیده پیش تو آورد صورتی
[M2]چون صدهزار زهره و چون صدهزار ماه
[B][M1]گر علتیت نیست چرا در زمان بری
[M2]در حلقه‌های زلفش نشناخته پناه
[B][M1]ای دل کنون بنال در این بستگی و رنج
[M2]اینست حد آنکه ندارد ادب نگاه
[B][M1]چون‌بنده گشت جاهل وخودکام وبی‌ادب
[M2]او را ادب کنند به زندان پادشاه
[A]
[B][M1]خورشید برکشید سر از بارهٔ بره
[M2]ای ماه برگشای سوی باغ پنجره
[B][M1]اسفند ماه رخت برون برد ازین دیار
[M2]هان ای پسر، سپند بسوزان به مجمره
[B][M1]درکشتزار سبز، گل سرخ بشکفید
[M2]ز اسپید رود تا لب رود محمره
[B][M1]تاجی به سر نهاد گل سرخ در چمن
[M2]شمسه ز بهرمان وز پیروزه کنگره
[B][M1]بلبل سرودخوان شد و قمری ترانه گوی
[M2]از رود سند تا بر دریای مرمره
[B][M1]قمری کند حدیث به الحان دلپسند
[M2]دستان زند هزار، به اوزان نادره
[B][M1]خواند یکی ترانهٔ شیوای رودکی
[M2]خواند -‌بکی حماسهٔ غرای عنتره
[B][M1]صلصل درآید از در پند و مناصحت
[M2]سارو برآید از در طنز و تماخره‌
[B][M1]وز شام تا به بام‌، ز بالای شاخسار
[M2]آید به گوش‌، بانگ شباهنگ و زنجره
[B][M1]یک بیت را مدام مکرر همی کنند
[M2]بر بید، چرخ ریسک و بر کاج‌، قبره
[B][M1]بی‌لطف نیست نیز به شب‌های ماهتاب
[M2]آوای غوک ماده و نر، و آن مناظره
[B][M1]خوشگوی‌ناطقی‌است خلق‌جامه‌، عندلیب
[M2]پاکیزه جامه‌ایست بدآواز، کشکره
[B][M1]زآن رو به کار جامه نپرداخت عندلیب
[M2]کایزد عطاش کرد یکی خوب حنجره
[B][M1]هنگامهٔ چکاو به گوش آید از هوا
[M2]چون‌خور، نهان کند رخ ازین سبزه منظره
[B][M1]بیمار درد نایژه گشتست دارکوب
[M2]زآن هرزمان کند به سرشاخ‌، غرغره
[B][M1]آن برگ زردبین ز خزان مانده یادگار
[M2]گردنده پیش باد بمانند فرفره
[B][M1]نرگس درون خنبرهٔ سیم برد دست
[M2]زر برگرفت و دست بماندش به خنبره
[B][M1]گوبی گل شقیق‌، دبیری توانگر است
[M2]کاو را ز چارپاره عقیق است‌، محبره 
[B][M1]لاله بریده روی خود از جهل و کودکی
[M2]تاهمچو کودکان به کف آورده‌ اُ‌ستره 
[B][M1]تا درفتد میان گلان‌، لالهٔ سپید
[M2]چون مفتی معمم‌، در شهر انقره
[B][M1]خورشیدی عیان شود از ابروگه نهان
[M2]چون جنگیئی که رخ بنماید ز کنگره
[B][M1]رعد از فراز بام‌، تو گوبی مگر ز بند
[M2]دیوی بجسته از پی هول و مخاطره
[B][M1]وآن رعد دور دست چو خنیاگریست مست
[M2]که او بی‌قیاس مشت‌بکوبد به‌دمبره‌
[B][M1]غم لشگریست میمنه‌اش رنج و خستگی
[M2]بهر شکست میمنه‌اش هست می، سره
[B][M1]برخیز و می بیار، که از لشکر غمان
[M2]نه میمنه به جای بماند، نه میسره
[B][M1]غم کودکیست مادر او رشک و بخل و کین
[M2]می‌، کار این سه را کند از طبع یکسره
[B][M1]طی شد اوان کبک و بط و ماهی و تذرو
[M2]هنگام کنگر آمد و اسپر غم و تره
[B][M1]یاران درون دایرهٔ عیش و عشرتند
[M2]تنها منم نشسته ز بیرون دایره
[B][M1]بر قبر عزت و شرف خود نشسته‌ام
[M2]چون قا‌ریئی که هست نگهبان مقبره
[B][M1]جداست پیشهٔ من از این‌رو همی کند
[M2]این شوخ چشم گیتی‌، با من مکابره
[B][M1]ری شهر مسخره است‌، از آنم نمی‌خرند
[M2]زیرا که مسخره است خریدار مسخره
[B][M1]این قوم کودکند و نخواهند جز فریب
[M2]کودک فریب خواهد و رقاص دایره
[B][M1]کورند نیم و نیم دگر نیز ننگرند
[M2]جز در تصورات و خیالات منکره
[B][M1]*‌
[M2]*
[B][M1]دارم حکایتی سره و نغز و دلپذیر
[M2]بشناس گفتهٔ سره از گفت ناسره
[B][M1]خفتند در اتاغی‌ هرشب چهار طفل
[M2]اندرکنار دایگکی پاک و طاهره
[B][M1]زن شیر گاو دادی دایم به کودکان
[M2]وز مادرانشان بگرفتی مشاهره
[B][M1]آن خوابگاه پنجره‌ای داشت مشرقی
[M2]وز شیشه‌های الوان‌، پوشیده پنجره
[B][M1]شب‌های ماهتاب شدی ماه جلوه گر
[M2]با چند رنگ از پس آن تنگ دایره
[B][M1]هر کودکی بدیدی از جایگاه خویش
[M2]مه را به رنگ دیگر، ازآن خوب منظره
[B][M1]از آن چهار طفل یکی طفل کور بود
[M2]وز رنگ های مختلفش پاک‌، ذاگره
[B][M1]لیک ‌آن سه ‌طفل‌ دیگر، هریک ‌زماه‌ خوبش
[M2]تحسین کنان بدندی گرم مناظره
[B][M1]آن‌یک ز ماه سبز و دگر یک ز ماه زرد
[M2]دیگر ز ماه سرخ‌، بمانند مجمره
[B][M1]وآن طفل کور، منکران آن هر سه ماه بود
[M2]و آن هرسه منکر او در نقص باصره
[B][M1]یک چند برگذشت‌، که آن بحث وآن جدال
[M2]درآن وثاق بود به یک نظم وپیکره
[B][M1]اندر شبان مقمر، بودند هرکدام
[M2]از ماه خویش نغمه‌سرایان چو زنجره
[B][M1]یک‌شب نهاد شبچره‌، زن‌نزد کودکان
[M2]خود رفت وگربه آمد برقصد شبچره
[B][M1]ناگاه بازگشت زن وگربهٔ جسور
[M2]زد خویش را به پنجره‌، مانند قسوره
[B][M1]بشکست سخت‌، پنجره و شیشه‌ها بریخت
[M2]اندر قفای گربه و شد پاک منطره
[B][M1]آن پرده برطرف شد و حس خطا شعار
[M2]شد در بر حقیقت واحد مصادره
[B][M1]دیدند مه یکیست‌، وز الوان مختلف
[M2]آثار نیست‌، و آن همه بحث و محاوره
[B][M1]بدر سپید لامع در دیده نقش بست
[M2]وز سبز و زرد وسرخ تهی شد مفکره
[B][M1]بر طفل کور، خجلت خود عرضه داشتند
[M2]بنگر چگونه طفل سخن گفت نادره
[B][M1]گفت‌: این جمال و جلوه که بینید، ازکجا
[M2]نبود گزافه‌، همچو علامات خابره‌؟
[B][M1]پس کودکان به مدرسه رفتند و ماه را
[M2]دیدند تودهٔ گچ‌، پرکوه و پر دره
[B][M1]دیدند هست تابش نورش ز آفتاب
[M2]و آن جلوه و جمال‌، حدودیست بایره
[B][M1]کردند اعتراف که آن جنگ و آن جدال
[M2]بوده است بی‌حقیقت و بی‌اصل‌، یکسره
[B][M1]*
[M2]*‌
[B][M1]هان ای بهار! جنگ و جدال جهانیان
[M2]هست از ورای پردهٔ جهل و مکابره
[B][M1]ای اختر حقیقت‌! شو جلوه گر که هست
[M2]گیتی‌، چو شب سیاه و خلایق چوشبپره
[A]
[B][M1]افتاد به حمام‌، رهم سوی خزینه
[M2]ترکید کدوی سرم از بوی خزینه
[B][M1]من توی خزینه نروم هیچ و ز بیرون
[M2]مبهوت‌ شوم‌ چون نگرم‌ سوی‌ خزینه
[B][M1]چون کاسهٔ «‌بزقرمهٔ‌» پرقرمهٔ کم‌آب
[M2]پر آدم و کم‌آب بود توی خزبنه
[B][M1]گه آبی و گه سبز شود چون پرطاوس
[M2]آن موج لطیفی که بود روی خزینه
[B][M1]گر کودک بی‌مو ز خزینه بدر آید
[M2]پرپشم شود پیکرش از موی خزینه
[B][M1]موی بدن و چرک و حنا و کف صابون
[M2]آبیست که جاری بود از جوی خزینه
[B][M1]چون جمجمهٔ مردهٔ سی روزه دهد بوی
[M2]آن خوی که چکد از خم ابروی خزینه
[B][M1]سرگین گرو از عطر برد، گر بگشاید
[M2]عطار سپس دکه به پهلوی خزینه
[B][M1]با جبههٔ پرچین و لب عربده‌جویش
[M2]گرم و تر و چسبنده بود خوی خزینه
[B][M1]از لای کش احوال دل خستهٔ او پرس
[M2]چون رنگ طبیعی پرد از روی خزینه
[B][M1]پیکر شودش زرد به رنگ مگس نحل
[M2]هرکس که برون رفت ز کندوی خزینه
[A]
[B][M1]شاها تا کی بود بهار گرسنه
[M2]خائن سیر و درستکار گرسنه‌؟
[B][M1]خرمگس و عنکبوت و پشه و زنبور
[M2]آن همه سیرند و نوبهار گرسنه
[B][M1]آنکه کند سفلگی شعار، بود سیر
[M2]وانکه کند راستی شعار، گرسنه
[B][M1]سکهٔ قلب خراب سیر ولیکن
[M2]شمش زر کامل‌العیار گرسنه
[B][M1]دشتی و زوار و شیروانی سیرند
[M2]لیک تقی‌زاده و بهار گرسنه
[B][M1]کوشش و ایران غنی و سیر ولیکن
[M2]صد چو خلیلی به هر کنار گرسنه
[B][M1]یک نفر از پرخوری کند قی و پیشش
[M2]ضعف نموده است صد هزار گرسنه
[B][M1]دزد وطن هست سیر و آن که همه عمر
[M2]بهر وطن بوده جان نثار گرسنه
[B][M1]آن که بود چاپلوس و جاهل و بی‌دین
[M2]هیچ نماند به روزگار گرسنه
[B][M1]وان که تملق نگفت و در همه حالی
[M2]مسلک خود کرد آشکار، گرسنه
[B][M1]دشمن ایران به یک قرار بود سیر
[M2]ملت ایران به یک قرار گرسنه
[B][M1]وای به باغی که جغد و زاغ در آن سیر
[M2]لیک بود قمری و هزار گرسنه
[B][M1]سیران مستوجب عنایت شاهند
[M2]لیکن مستوجب فشار، گرسنه
[B][M1]هیچ ندیدم خدای را که گذارد
[M2]عبد ضعیف گناهکار گرسنه
[B][M1]گرسنگی لازم است لیک روا نیست
[M2]بیشتر از حد انتظارگرسنه
[A]
[B][M1]نعمت دنیا سرابست ای مشارالسلطنه
[M2]این جهان نقش برآبست ای مشارالسلطنه
[B][M1]تا توانی ظلم کن کاین روزگار بی کتاب
[M2]حامی هر بی‌کتابست ای مشارالسلطنه
[B][M1]تا توانی دخل برکاین روزگار بی‌حساب
[M2]عاری از علم حسابست ای مشارالسلطنه
[B][M1]کشور پر انقلاب و نرخ ارزاق گران
[M2]زان قدوم مستطابست ای مشارالسلطنه
[B][M1]سهم از مدخول قصابان و خبازان شهر
[M2]رسم هر مالک رقابست ای مشارالسلطنه
[B][M1]لیک سهم از دخل علافان و صرافان شهر
[M2]هذه شینی عجابست ای مشارالسلطنه
[B][M1]هیئت شوربلدگرمنفصل شد باک نیست
[M2]شور در قدرت عذابست ای مشارالسلطنه
[B][M1]لیک این دکان حراجی و احضار ولات
[M2]اندکی دور از صوابست ای مشارالسلطنه
[B][M1]خلق می‌گفتند قبل از حرکت از تهران تو را
[M2]از مداخل اجتنابست ای مشارالسلطنه
[B][M1]لیک روشن شد دلت از دخل‌های سبزوار
[M2]دخل اول فتح بابست ای مشارالسلطنه
[B][M1]نی خطا گفتم دلت روشن بد از اول‌، بلی
[M2]قطره ملزوم سحابست ای مشارالسلطنه
[B][M1]محرمانه دخل کردن بی‌صدا و بی‌ندا
[M2]رسم آن عالیجنابست ای مشارالسلطنه
[B][M1]لیک با طبل و دهل پر کردن جیب و بغل
[M2]خود سؤالی بی‌جوابست ای مشارالسلطنه
[B][M1]ظاهراً مأیوسی از آیندهٔ این مملکت
[M2]یاس و راحت هم‌رکابست ای مشارالسلطنه
[B][M1]وه چه خوش گفت آن که گفت الیاس احدالراحتین
[M2]این سخن چون آفتابست ای مشارالسلطنه
[B][M1]ناصرالدین‌میزرا شهزادهٔ دانش‌پژوه
[M2]در عدالت کامیابست ای مشارالسلطنه
[B][M1]لیک با همچون تویی دستور کافی حال او
[M2]حالت قوم غرابست ای مشارالسلطنه
[B][M1]آنچه مرحوم سپهسالار برد از این بلد
[M2]در زبان شیخ و شابست ای مشارالسلطنه
[B][M1]شکرلله چشم ما روشن به دیدار شما
[M2]بعد از آن غفران‌مآبست ای مشارالسلطنه
[B][M1]آب را گل ساز و ماهی گیر زیرا چشم خلق
[M2]کور چون چشم حبابست ای مشارالسلطنه
[B][M1]اندربن کشورکه خادم را ز خائن فرق نیست
[M2]رشوه نگرفتن عذابست ای مشارالسلطنه
[A]
[B][M1]خاک آمل شده در زیر پی آتش‌، طی
[M2]ای مسلمانان‌، آبی بفشانید به وی
[B][M1]این همان خطهٔ نامیست که از عهد قدیم
[M2]دورهاکرده به امنیت و آسایش‌، طی
[B][M1]بوده درعهد منوچهر، یکی حصن عظیم
[M2]سرکشیده شرفاتش ز بر قصر جدی
[B][M1]دون او بوده به زینت‌، چه سمرقند و چه بلخ
[M2]پس از او بوده به رتبت‌، چه نهاوند و چه جی
[B][M1]بوده بنگاه سپهداران و اسپاهبدان
[M2]تا به اکنون باز از عهد شهنشاهی کی
[B][M1]فرخانان به بزرگیش برافراشته دست
[M2]گیل گیلان‌ بستر گیش بیفشارده پی
[B][M1]یادگاری ز بهشتست به آب و به هوا
[M2]پرگل و سبزه بهاریست به تموز و به دی
[B][M1]آسمان چون نگرد پهنهٔ سبزش‌، از شرم
[M2]روی درپوشد در ابر و برافشاند خوی
[B][M1]گرچه از فتنهٔ ایام‌، شکوهیش نماند
[M2]ویژه زآن روزکه شد پی سپر کعب وقصی‌
[B][M1]سلمی و می گر از این ربع و دمن باز شدند
[M2]آید از ربع و دمن بوی خوش سلمی و می
[B][M1]گرچه از حی بزرگان اثری برجا نیست
[M2]خرم آن دشت که بد پایگه مردم حی
[B][M1]آتشی جست و از آن شهر یکی نیمه بسوخت
[M2]همچو برقی که درافتد به یکی تودهٔ نی
[B][M1]نیمشب آتش کین عیش و تن‌آسانی شهر
[M2]خورد وکرد از پس آن‌، فقر و پریشانی قی
[B][M1]هستی مردم ازین شعلهٔ کین رفت به باد
[M2]راست چون دانش میخواران از آتش می
[B][M1]متجر آمل غارت شد ازبن شوم حریق
[M2]غارتی کش نه‌ دکان ماند و نه کالا و نه فی‌
[B][M1]مدد مردم ری باید، تا همتشان
[M2]سازد اموات فتن را چو دم عیسی حی
[B][M1]راستی را که به احیای ولایات‌، بود
[M2]چون دم عیسی مریم، مدد مردم ری
[B][M1]تا نسوزد دل ری‌، دردی درمان نشود
[M2]هست آری به مثل‌: آخر هر درمان کی‌ّ
[B][M1]شهرک آمل وبران شد و یکباره بسوخت
[M2]گر نسوزد دل ری اکنون‌، کی سوزد، کی‌؟
[A]
[B][M1]ای مردم دلخون وطن‌، دغدغه تا کی
[M2]چون شه ز وطن دل بکند، دل بکن از وی
[B][M1]صد سال فزون رنج کشیدیم و ملامت
[M2]گشت ایران ویران و شد آباد ده ری
[B][M1]طی کرد ری از بغی و شقا، عزت ایران
[M2]ای ایران برخیز که شد عزت ری طی
[B][M1]شاهی است در این شهر که جز زر نشناسد
[M2]خلقی‌، که ندانند به جز چنگ و دف و نی
[B][M1]نسوانی پر شهوت و پر سوزنک وکوفت
[M2]مردانی بی‌همت و بی‌غیرت و لاشی
[B][M1]درباری ننگین و گدا و متملق
[M2]اعیانی‌، بدفطرت و دزد و دغل و غی
[B][M1]اعضای اداراتی‌، کور و کچل و لوس
[M2]احزاب و وزیرانی‌، شوم و بد و بدپی
[B][M1]مشروطه‌ پرستانش بی‌علم و خل و جلف
[M2]آزادی‌خواهانش‌، بی‌خون و رگ و پی
[B][M1]نه شیوهٔ ملیت و نه رسم تمدن
[M2]نه رابطهٔ طایفه‌، نه قاعده حی
[A]
[B][M1]خوش گفت این حدیث که شرطست کآدمی
[M2]گام آنچنان نهد که ننالد از او زمی
[B][M1]چون بر زمین خرامی‌، ای مرد خودستای
[M2]از کبر و از تفرعن‌، فرعون اعظمی
[B][M1]خاک زمین به‌جای تو نفرین همی کند
[M2]تا تو به کبر بر زبر آن همی چمی
[B][M1]خود را ز هرچه هست شماری فزون‌، ولیک
[M2]غافل که این‌چنین که تویی کمتر از کمی
[B][M1]گاه معاملت‌، چو جهود مخنثی
[M2]لیکن بگاه دعوی‌، عیسی بن مریمی
[B][M1]مخرام ای ز پای تو پشت زمین دژم
[M2]مخرام ای ز دست تو خلق جهان غمی
[B][M1]مخرام ای نبوده به یک درد غمگسار
[M2]مخرام ای نکرده به یک زخم مرهمی
[B][M1]زر برنهی به روی زر و سیم روی سبم
[M2]از رشوت و تعارف و دزدی و مجرمی
[B][M1]همرنگ درهمی تو و درویش را ز تست
[M2]دینارگونگی و پریشی و درهمی
[B][M1]هم منکر خدایی و هم منکر رسول
[M2]هم منکر دعائی و هم منکر دمی
[B][M1]ایمان به هیچ اصل نداری‌، از آنکه تو
[M2]در روزگار، بندهٔ دینار و درهمی
[B][M1]گیرم که نیست حشر و سراسر گزافه گفت
[M2]آن پیر آریایی و آن مرد هاشمی
[B][M1]آهسته‌تر بران‌، که بهنجار فکر تو
[M2]حشر و حساب نیست بدین نامسلمی
[B][M1]هر حالتی به دهر سزای عواقبی است
[M2]پرخواره مثقل است و خفیف است محتمی 
[B][M1]خلق، از تو تیره‌روز و پریشان و در غمند
[M2]تو شب غنوده سرخوش صهبای در غمی اا‌
[B][M1]هر بامداد، اشک زنان یتیم‌دار
[M2]دارد بر آن گل رخ اطفال‌، شبنمی
[B][M1]تا تو درون باغچه لختی به کام دل
[M2]بر یاسمین خرامی و در ضیمران شمی
[B][M1]بنگریکی به کلب معلم‌، که در هنر
[M2]چون تربیت پذیرد، یابد مقدمی
[B][M1]ای مرد بی‌هنر تو به نزدیک شرع و عقل
[M2]کمتر هزار بار ز کلب معلمی
[B][M1]انسان نابکار، بسان سگ عقور
[M2]کشتنش واجبست به کیش هر آدمی
[B][M1]چون زی نشیب رانی جسم مجردی
[M2]چون زی علوگرایی‌، روح مجسمی
[B][M1]هنگام خیر، پاک‌تر از ابر رحمتی
[M2]هنگام شر، گزنده‌تر از مار ارقمی
[B][M1]شهوت حجاب جان توآمد وگرنه تو
[M2]هر روز و شب ز حضرت دادار ملهمی
[B][M1]بر خاطرات خویش نظرکن که خیرها
[M2]اندر تو مدغم است و تو در شر مدغمی
[B][M1]ور خاطرات خیر گسسته است از دلت
[M2]رو سوک خویش دار که شایان ماتمی
[B][M1]گویند فیلسوفان نوع بشر شود
[M2]اندر نژاد، اصل به بوزینه منتمی
[B][M1]گر این درست گشت تو را فخر کی رسد
[M2]کز دودمان گلشه‌، یا نسل آدمی‌
[B][M1]کن سعی تا فزون ز نیاکان شوی به فضل
[M2]تا بخشدت ز نسبت آبا مسلمی
[B][M1]ز آباء خویش اگر تو فزون نامدی به‌قدر
[M2]میدان که مر تو راست ز بوزینگان کمی
[B][M1]واقف نه‌ای ز دوزخ و فردوس‌، تا تو باز
[M2]دایم به یاد آدم و حوا و گندمی
[B][M1]فردوس ‌چیست‌؟ دانش ‌و، دوزخ کجاست‌؟ جهل
[M2]وان دیو چیست‌؟ کاهلی و نا فراهمی
[B][M1]باری مسلم است که نزدیک عاقلان
[M2]دانا بود بهشتی و نادان جهنمی
[B][M1]من رشک می‌برم به کسی کاین چهار داشت
[M2]دانایی و جوانی و رادی و منعمی
[B][M1]و اندوه می‌خورم به کسی کاین چهار داشت
[M2]نادانی و حسادت و پیری و مبرمی
[B][M1]*‌
[M2]*
[B][M1]هان ای بهار، مرد خرد شو که در جهان
[M2]بند است بیژنی و مغاک است رستمی
[B][M1]اندیشه پاک دار و مدار ایچ غم ازآنک
[M2]اندیشه پاک داشتن است اصل بی‌غمی
[B][M1]مرد اراده باش که دیوار آهنین
[M2]چون نیم جو اراده‌، نباشد به محکمی
[B][M1]تندی مکن که رشتهٔ چل ساله دوستی
[M2]در حال بگسلد چو شود تند آدمی
[B][M1]هموار و نرم باش‌، که شیر درنده را
[M2]زیر قلاده برد توان‌، با ملایمی
[B][M1]وهم ‌است ‌هر چه ‌هست ‌و حقیقت ‌جز این ‌دو نیست
[M2]ای نور چشم‌، این دو بود اصل مردمی
[B][M1]یا راه خیر خویش سپردن به حسن خلق
[M2]یا راه خیر خلق سپردن به خرمی
[B][M1]ور زانکه همت تو در آزار مردمست
[M2]شیری به هر طریق نکوتر ز کژدمی
[A]
[B][M1]اجل پیام فرستاد سوی کشور ری
[M2]که گشت روز تو کوتاه و روزگار تو طی
[B][M1]بریخت خون سلیل رسول‌، زاده سعد
[M2]به یاد میری تهران و حکم‌داری ری
[B][M1]از آن زمانه به نفرین خاندان رسول
[M2]دچار گشته‌ای ای خاک تودهٔ لاشی
[B][M1]شرنگ قهر اجانب چشیده دم در دم
[M2]پیام سخت حوادث شنیده پی در پی
[B][M1]بسا سلالهٔ شاهنشهان که حشمتشان
[M2]گذشته بد ز سر تاج خانوادهٔ کی
[B][M1]که درتو جای گزیدند و خوار و زار شدند
[M2]چو آل بوبه که شد در تو دور آنان طی
[B][M1]بسا بزرگان کاندر تو زار کشته شدند
[M2]و یا زبیم گرفتند ره به دیگر حی
[B][M1]از آن قبل که تو شومی و شومی از در تو
[M2]به ملک در شود انسان که باده در رگ و پی
[B][M1]هماره بنگه اوباش و جایگاه رنود
[M2]همیشه مهد خرافات و گاهوارهٔ غی
[B][M1]همه فقیر به علم و همه علیم به زرق
[M2]همه ضعیف به عقل و همه دلیر به می
[B][M1]به تنگدستی‌، پابند زینت سرو بر
[M2]به بی‌نوایی‌، گرم نوازش دف و نی
[B][M1]ایا به داخلیان گفته الجناح‌علیک
[M2]ولی به خارجیان گفته الجناح علی
[B][M1]همین نه‌تنها در جنگ شیعی و سنی
[M2]بسوختی چو ز تف شراره تودهٔ نی
[B][M1]که جنگ شافعی و مالکیت هم پس از آن
[M2]چنان فشرد که در تو نماند شخصی حی
[B][M1]به یاد دار که با خاک ره شدی یکسان
[M2]ز نعل لشگر تاتار و برق خنجر وی
[B][M1]به یاد دار کز آشوب توپ استبداد
[M2]شد آفتاب تو تاریک و نوبهار تو دی
[B][M1]به یاد دارکه دادی تو هفده شهر به روس
[M2]ز ملک ایران‌، آن گه که طفل بودی هی
[B][M1]به یاد دار که بودی عبید اجنبیان
[M2]از آن زمان که نبشتند بر تو هذالری
[B][M1]علاج ایران نبود جز اینکه صاعقه‌ایت
[M2]به شعله محو کند، کاخر الدوا الکی
[A]
[B][M1]ای سید عراقی شغلی دگر نداری
[M2]یا دخلکی تراشی یا پولکی درآری
[B][M1]وانجاکه‌دخلکی‌نیست‌آری‌خلاف اگرچه
[M2]سیییایتیال ایایلای ی یا
[B][M1]بیچاره‌ای به هر کار جز کار چاپلوسی
[M2]بیگانه‌ای ز هر فن‌، جز فن مفتخواری
[B][M1]در کربلا ندیدی جز علم جیب کندن
[M2]واندرنجف‌نخواندی‌جزدرس‌خرسواری
[B][M1]دلال مظلماتی مبل ادارجاتی
[M2]گه در محاسباتی‌، گه در خزانه‌داری
[B][M1]بدقلب و روسیاهی بداصل و دین‌تباهی
[M2]هم ملعنت پناهی‌، هم مفسدت شعاری
[B][M1]خود را همی چه‌پوشی‌چون‌آب‌در بن چه
[M2]کز افتضاح پیدا چون شعله بر مناری
[B][M1]ریش و ردا و مندیل فسق ترا نپوشد
[M2]زبرا چو بوی ناخوش از پرده آشکاری
[B][M1]درکار خیر سستی‌، در اخذ رشوه چستی
[M2]از بس که نادرستی‌، از بس که نابکاری
[B][M1]داری گمان که خسرو نشناسدت‌، نه بالله
[M2]شاه‌از من وتو صدبار زیرک‌تر است باری
[B][M1]تو خام قلتبان را خسرو نکو شناسد
[M2]لیکن برو نیارد از فرط پخته کاری
[B][M1]چوپان‌حکمت‌اندیش‌درصد رمه‌بزومیش
[M2]بیند مواشی خویش در وقت سرشماری
[B][M1]باشد دورویی تو نزدیک شه مسلم
[M2]چون سکه‌های مغشوش پیدا ز کم‌عیاری
[B][M1]من مورد عتابم اما که بی گناهم
[M2]تو مورد عطایی اما گناه کاری
[B][M1]تو سودخو‌یش‌خواهی‌درحضرت‌شهنشه
[M2]من خیر خلق خواهم در قرب شهریاری
[B][M1]زین خیرخواهی من خسرو زیان نبیند
[M2]تو از خباثت خویش آن را زیان شماری
[B][M1]بر بنده شد اشارت کاز انتخاب بگذر
[M2]تا خدمت وطن را طرزی دگر گزاری
[B][M1]من در وطن‌پرستی مشهورم و وطن را
[M2]محتاج شاه دانم وین طرز ملکداری
[B][M1]بهر وطن گذشتم از سود خوبش و بالله
[M2]گر قصد جان نماید، شادم به جان‌سپاری
[B][M1]گر مملکت گلستان گردد ز مُردن من
[M2]من مرگ خویش خواهم از پیشگاه باری
[B][M1]لیکن توکیستی خود تا از وطن زنی دم
[M2]کاز سفرهٔ اجانب شادی به ربزه‌خواری
[B][M1]من تکیه گاه پنهان از اجنبی ندارم
[M2]تو تکیه گاه پنهان جز اجنبی نداری
[B][M1]ورنه چرا چو خسرو بگماردم به خدمت
[M2]تو در خرابی آن همت همی گماری
[B][M1]من محنت سفر را پذرفتم وگذشتم
[M2]از خانمان و اطفال وز جفت و از جواری
[B][M1]من در هوای خسرو ازکام دل گذشتم
[M2]تو چیست‌ات کزین غم جان می‌کنی به‌زاری
[B][M1]بودم گمان که گر شه بر من شود گران‌سر
[M2]اول تو در شفاعت پا در میان گذاری
[B][M1]اکنون شهم ببخشید لیکن تو می‌نبخشی
[M2]رحمت براین مروت بن طرز دوستاری
[B][M1]من آمدم به زنهار اندر پناه خسرو
[M2]خسروکجا شکیبد از زبنهارداری
[B][M1]شه زینهارداری داند، ولی تو ناکس
[M2]گوبی که شه نخواهد جز زبنهارخواری
[B][M1]تو خشم پادشه را دانی‌، ولی ندانی
[M2]کآن خشم‌راست همراه فضل و بزرگواری
[B][M1]تو کوری و ز خورشید جز گرمیئی ندانی
[M2]کزچشم تست پنهان آن نورکردگاری
[B][M1]من از تو پیش بودم در خدمت شهنشه
[M2]لیکن اعادی من کردند بد شعاری
[B][M1]شادم که عدل یزدان کیفر کشید از آن قوم
[M2]وز آستان خسرو افکندشان به خواری
[B][M1]روز تو هم سر آید، روزی که شاه کیتی
[M2]بخشد به پاکمردان سرخط کامکاری
[A]
[B][M1]آشفت روز بر من، از این رنج جان گزای
[M2]بخشای بر من ای شبِ آرام ِدیرپای !
[B][M1]ای لکهٔ سپید ، زمغرب ، برو ،برو
[M2]وی کله سیاه ز مشرق برآ ، برآ ی
[B][M1]ای عصر، زرد خیمهٔ تزویر برفکن
[M2]وی شب‌، سیاه چادر ِانصاف ، برگشای
[B][M1]ای لیل مظلم‌، از در فرغانه وامگرد
[M2]وی صبح کاذب ! از پس البرز بر میای
[B][M1]ای‌ تیره‌شب‌! به‌ مژّه غم، خواب خوش بباف
[M2]وی خواب‌خوش‌ !به‌زلف‌ ِ امَل‌ ،مشک تر، بِسای
[B][M1]من خود ، به شب پناه برم ،ز ازدحام روز
[M2]دو گوش و چشم بسته ز غولان هرزه‌لای
[B][M1]چون برشود ز مشرق ، تیغ ِکبود ِشب
[M2]مغرب به خون روز کشد دامن قبای
[B][M1]زآشوب روز ، وارَهَم ،اندر سکوت شب
[M2]با فکرتی پریشان‌، با قامتی دوتای
[B][M1]چون آفتاب خواست کشد سر زتیغ کوه
[M2]چونان بود که بر سر من تیغ سرگرای
[B][M1]گویم شبا به صد گهر آبستنی ولیک
[M2]چندان دوصد ز دیده فشانم تو را، مزای
[B][M1]ای تیغ کوه‌، راه نظر ساعتی ببند
[M2]وی پیک صبح در پس کُه لحظه‌ای بپای
[B][M1]ای زردچهره صبح دغا، وصل کم گزین
[M2]وی لعبت شب شبه‌گون هجر کم فزای
[B][M1]با روز دشمنم که شود جلوه‌گر به روز
[M2]هر عجز و نامرادی‌، هر زشت و ناسزای
[B][M1]من برخی شبم که یکی پرده افکند
[M2]بر قصر پادشاه و به سرمنزل گدای
[B][M1]دهر هزار رنگ نمایان شود به روز
[M2]با جلوه‌های ناخوش و دیدار بدنمای
[B][M1]گوش مراد را خبر زشت‌، گوشوار
[M2]چشم امید را نگه شوم‌، سرمه‌سای
[B][M1]آن نشنود مگر سخن پست نابکار
[M2]این ننگرد مگر عمل لغو نابجای
[B][M1]لعنت به روز باد و بر این نامه‌های روز
[M2]وین رسم ژاژخایی و این قوم ژاژخای
[B][M1]ناموس مُلک ،درکف ِ غولان ِ شهر ری
[M2]تنظیم ری به عهدهٔ دیوان تیره‌رای
[B][M1]قومی‌همه‌خسیس و ،به‌معنی ، کم‌از خسیس
[M2]خلقی همه گدای و به همت کم ازگدای
[B][M1]یکسر عنود و بر شرف و عزگشاده‌دست
[M2]مطلق حسود و بر زبر حق نهاده پای
[B][M1]هر بامداد از دل و چشم و زبان وگوش
[M2]تاشامگاه خونین خورم و گویم ای خدای
[B][M1]از دیده بی‌سرشک بگریم به زار زار
[M2]وز سینه بی‌خروش بنالم به های‌های
[B][M1]اشکی نه و گذشته ز دامان سرشگ خون
[M2]بانگی نه وگذشته زکیوان فغان وای
[B][M1]بیتی به حسب حال بیارم از آنچه گفت
[M2]مسعود سعد سلمان در آن بلندجای
[B][M1]« گردن به درد ورنج مراکشته بود اگر
[M2]پیوند عمر من نشدی نظم جان‌فزای‌»
[B][M1]مردم گمان برند که من در حصار ری
[M2]مسعودم و ستارهٔ سعد است رهنمای
[B][M1]داند خدای کاصل سعادت بود اگر
[M2]مسعودوار سرکنم اندر حصار نای
[B][M1]تا خود در این کریچهٔ محنت بسر برم
[M2]یک روز تا به شام بدین وضع جانگزای
[B][M1]چون اندر این سرای نباشد به جز فریب
[M2]آن به که دیده هیچ نبیند در این سرای
[A]
[B][M1]هان ای فراخ عرصهٔ تهران چگونه‌ای
[M2]زبر درفش قائد ایران‌، چگونه‌ای
[B][M1]ای گرک پیر، بهر مکافات خون خلق
[M2]در زیر چنگ ضیغم غژمان چگونه‌ای
[B][M1]ای منبع شرارت و ای مرکز فساد
[M2]آرام و برده سر به گریبان‌، چگونه‌ای
[B][M1]ای برده احترام بزرگان و قائدان
[M2]هان ییش قائدان و بزرگان چگونه‌ای
[B][M1]زان افترا و غیبت و غوغا و سرکشی
[M2]لب بسته پاکشیده به دامان چگونه‌ای
[B][M1]دادی به باد عرض بسی مردم شریف
[M2]زان کرده‌های زشت‌، پشیمان چگونه‌ای
[B][M1]بود این گنه ز جمع قلیل و تو بی گناه
[M2]ای بی گنه‌، معاقب گیهان چگونه‌ای
[B][M1]از تلخی نصیحت یاران شدی ملول
[M2]با تلخی نصیحت دوران چگونه‌ای
[B][M1]بودستی از نخست کج و هان به تیغ شاه
[M2]ای کج خرام‌، راست بدین‌سان چگونه‌ای
[B][M1]چون راست‌رو شدی‌، شهت از خاک برگرفت
[M2]ای گوی خوش، درین خم چوگان چگونه ای
[B][M1]بودی بسان ‌دوزخ و گشتی بسان خلد
[M2]ای خلد پر ز حور و ز غلمان چگونه‌ای
[B][M1]ز آب‌ عطای شاه‌ چو رضوان شدی به ‌روی
[M2]ای آب روی روضهٔ رضوان چگونه‌ای
[B][M1]تفسیق کردی آن که کلاهی نهاد کج
[M2]با کج کلاهکان غزلخوان چگونه‌ای
[B][M1]تکفیر کردی آن که سخن گفت ‌از حجاب
[M2]هان با زنان موی پریشان چگونه‌ای
[B][M1]بودی به ضدّ مدرسهٔ تازه‌، وین زمان
[M2]با صدهزار طفل دبستان چگونه‌ای
[B][M1]ای عاشق حکومت ملی‌، جهان گرفت
[M2]فاشیست روم و نازی آلمان چگونه‌ای
[B][M1]کردی پی عوارض جزئی فسادها
[M2]با این عوارضات فراوان چگونه‌ای
[B][M1]ای بانگ‌زن چو جغدان بر منبر ریا
[M2]هان از پس ترازوی دکان چگونه‌ای
[B][M1]بسیار گفتمت که به یاران جفا مکن
[M2]کردی و دیدی آفت خذلان چگونه‌ای
[B][M1]کردی فدای شهرت کاذب‌، شئون ملک
[M2]ای دم بریده لیدر ذیشأن چگونه‌ای
[B][M1]بنگر به نوبهار که این روزهای سخت
[M2]دیدست و گفته عاقبت آن‌، چگونه‌ای
[A]
[B][M1]مردن اندر شجاعت ادبی
[M2]بهتر از چاپلوسی و جلبی
[B][M1]من برآنم که نیست زیرسپهر
[M2]صفتی چون شجاعت ادبی
[B][M1]نجبای جهان شجاعانند
[M2]به شجاعت در است منتجبی
[B][M1]راست باش و مدار باک از کس
[M2]این بود خوی مردم عصبی
[B][M1]سخت‌رویی زگربزی بهتر
[M2]احمدی خوبتر ز بولهبی
[B][M1]چشم بردار از آن کسان که سخن
[M2]بیخ گوشی کنند و زبر لبی
[B][M1]سخنی راستا به مذهب من
[M2]به ز سیصد نماز نیم‌شبی
[B][M1]گفته‌ای عامیانه لیک صریح
[M2]به ز هفتاد خطبهٔ عربی
[B][M1]طفل گستاخ نزد من باشد
[M2]پیر و، آن پیرچربه گوی‌، صبی
[B][M1]در جهانند بخردان و ردان
[M2]کمتر و بیشتر جبان و غبی
[B][M1]تو از آن مردمان کمتر باش
[M2]این بود معنی فزون‌طلبی
[B][M1]یار اهریمنند مکر و دروغ
[M2]این‌چنین گفت زردهشت نبی
[B][M1]ازحَسَب مرد را شرف خیزد
[M2]چیست فخر شرافتِ نَسَبی‌؟
[B][M1]هان توگستاخی و شجاعت را
[M2]هرزه‌لایی مگیر و بی‌ادبی
[B][M1]باادب‌باش‌و راست‌باش و صریح
[M2]ره حق جوی ازآنچه می‌طلبی
[B][M1]مگزین مذهب از برای ذهب
[M2]این بود فخرِ دوره ی ذهبی
[A]
[B][M1]در طوف حبش دیدم دی موسولینی می‌‎گفت
[M2]کاین قطعه بدین خوبی مستعمره بایستی
[B][M1]ما ملت مفلس را نان و ماکارونی گشت
[M2]در سفرهٔ ایتالی کبک و بره بایستی
[B][M1]هیتلر به جوابش گفت کبک و بره لازم نیست
[M2]در سفره دیکتاتور نان و تره بایستی
[B][M1]بردست یکی سودان خوردستی یکی کنگو
[M2]ما را هم از افریقا سهمی سره بایستی
[B][M1]آریتره فرسخ‌ها دور است ز سومالی
[M2]پیوسته به سومالی آریتره بایستی
[B][M1]سلطان حبش گفتا انگل نبود لازم
[M2]گر نیز یکی باید انگلتره بایستی
[B][M1]بودم که ادن می‌گفت دیشب به امیرالبحر
[M2]بحریهٔ ما را کار چون فرفره بایستی
[B][M1]ایتالی ناکس را ثروت به خطر انداخت
[M2]این جثه به زیر قرض تا خرخره بایستی
[B][M1]دیروز امیرالبحر می گفت به چنبرلن
[M2]از بهر دفاع ملک مالی سره بایستی
[B][M1]این نیروی دریایی کافی نبود ما را
[M2]در قبضهٔ ما از مانش تا مرمره بایستی
[A]
[B][M1]گر که صدر اندر اصفهان نبدی
[M2]اصفهان نیمهٔ جهان نبدی
[B][M1]گر نبودی زبان گویایش
[M2]در دهان ادب زبان نبدی
[B][M1]ور نبودی بیان شیوایش
[M2]خرد لنگ را بیان نبدی
[B][M1]گر نبودی بلند منبر او
[M2]زی سماوات نردبان نبدی
[B][M1]ور نبودی ستوده مجلس وی
[M2]عقل را روز امتحان نبدی
[B][M1]یاد دیدار صدر بد ورنه
[M2]مقصد بنده اصفهان نبدی
[B][M1]اصفهان بود شهرکی بی‌مرد
[M2]گر چنو مردی اندر آن نبدی
[B][M1]خرد پیر یاوه گشتی اگر
[M2]از تلامیذ آن جوان نبدی
[B][M1]گر نبودی لطیف حنجره‌اش
[M2]اهل دل را غذای جان نبدی
[B][M1]ور نبودی ستوده منظره‌اش
[M2]از جمال و لطف نشان نبدی
[B][M1]لاجرم بوستان نبودی اگر
[M2]بلبل و گل به بوستان نبدی
[B][M1]گر نبودی مناعتش‌، فرضی
[M2]از وجود نه آسمان نبدی
[B][M1]ور نبودی شجاعتش‌، وقعی
[M2]به احادیث باستان نبدی
[B][M1]گر درین شارسان نبودی صدر
[M2]این بلد غیر خارسان نبدی
[B][M1]طرف زاینده‌رود در نظرم
[M2]جز یکی توده خاکدان نبدی
[B][M1]بردمی پی به کنه معنی تو
[M2]گر مرا فکر، ناتوان نبدی
[B][M1]به ازین گفتمی مدایح تو
[M2]گر مرا عقده بر لسان نبدی
[B][M1]ای عزیزی که گر نبودی تو
[M2]پیکر فضل را روان نبدی
[B][M1]فتنه و شرک را زمان بودی
[M2]گر تو در آخرالزمان نبدی
[B][M1]ساختندم ز حضرتت محروم
[M2]کاش بیداد را زمان نبدی
[B][M1]وه چه خوش بودی این بهار، اگر
[M2]از پی‌اش محنت خزان نبدی
[A]
[B][M1]ای ماه دو هفته یاد ما کردی
[M2]احسنت‌خوش آمدی صفاکردی
[B][M1]دشمن کامی گذاشتی وز مهر
[M2]خود را نفسی به کام ما کردی
[B][M1]بیگانه ز رشک خون همی گرید
[M2]زینسان که تو یاد آشنا کردی
[B][M1]بیگانه‌پرست بوده‌ای و امروز
[M2]دانم کان خوی بد رها کردی
[B][M1]ازکرده تو را خجل همی بینم
[M2]خواهی که نپرسمت چرا کردی
[B][M1]نندیشی از آنکه بارها با من
[M2]صد گونه گره زدی و واکردی
[B][M1]بس راز نهان که داشتم با تو
[M2]رفتی و به جمله برملا کردی
[B][M1]وامروز چه شد که آمدی زی من
[M2]این مرحمت آخر ازکجا کردی
[B][M1]این لطف به خاطر من مسکین
[M2]یا آنکه به خاطر خدا کردی
[B][M1]یا درحق من عطوفت شه را
[M2]دیدی و ز روی من حیا کردی
[B][M1]*‌
[M2]*‌
[B][M1]ای شاه‌؛ ز پاکی نیت خود را
[M2]اندر خور مدحت و ثناکردی
[B][M1]ز اندیشهٔ ملک‌، خواب نوشین را
[M2]از دیدهٔ خویشتن جدا کردی
[B][M1]با ملت خویش رایگان گشتی
[M2]بر سیرت عدل اقتدا کردی
[B][M1]نه درکنف عدو مقر جستی
[M2]نه کام معاندان روا کردی
[B][M1]نه توقیعی به اجنبی دادی
[M2]نه تاییدی ز اشقیا کردی
[B][M1]صد انده‌و غم‌به‌خود خریدی‌،‌لیک
[M2]از ملک فروختن ابا کردی
[B][M1]در پاس وطن هرآنچه کردی تو
[M2]بر سیرت پاک اولیا کردی
[B][M1]ور خود به «‌بهار» سرگران گشتی
[M2]و او را به شکنج مبتلا کردی
[B][M1]گفتی روزی بر او ببخشایم
[M2]و امروز به عهد خود وفا کردی
[B][M1]زنهار گر از تو دل بگردانم
[M2]هرچ آن کردی به من‌، بجا کردی
[B][M1]ور زانکه به کار خویشتن نالم
[M2]نتوان گفتن که ناسزا کردی
[B][M1]من مویه کنم سه ماهه خسران را
[M2]وان کیست که گویدم خطا کردی
[B][M1]بدخواه گزافه گوید ارگوید
[M2]کاین مویه ز دست پادشا کردی
[B][M1]شاها ز تو هیچ کس ننالد زانک
[M2]در دل‌ها مهر خویش جا کردی
[B][M1]تا چرخ بپاست رایت خود را
[M2]بینم که به چرخ آشنا کردی
[A]
[B][M1]سوی لندن گذر ای پاک نسیم سحری
[M2]سخن از من بر گو به سر ادوارد گری
[B][M1]کای خردمند وزیری که نپرورده جهان
[M2]چون تو دستور خردمند و وزیر هنری
[B][M1]نقشهٔ پطر بر فکر تو نقشی بر آب
[M2]رأی بیزمارک بر رای تو رائی سپری
[B][M1]ز تولون جیش ناپلیون نگذشتی گر بود
[M2]بر فراز هرمان نام تو در جلوه گری
[B][M1]داشتی پاربس ار عهد تو درکف‌، نشدی
[M2]سوی الزاس ولرن لشکر آلمان سفری
[B][M1]انگلیس ار ز تو می‌خواست در آمریک مدد
[M2]بسته می‌شد به واشنگتون ره پرخاشجری
[B][M1]با کماندار چف گر فرتو بودی همراه
[M2]به دیویت بسته شدی سخت ره حمله‌وری
[B][M1]ور به منچوری پلتیک تو بد رهبر روس
[M2]نشد از ژاپون جیش کرپاتکین کمری
[B][M1]بود اگر فکر تو با عائلهٔ مانچو یار
[M2]انقلابیون درکار نگشتند جری
[B][M1]ور بدی رای تو دایر به حیات ایران
[M2]این همه ناله نمی‌ماند بدین بی‌اثری
[B][M1]مثل است این که چو بر مرد شود تیره جهان
[M2]آن کند کش نه به کار آید از کارگری
[B][M1]تو بدین دانش‌، افسوس که چون بی‌خردان
[M2]کردی آن‌کار که جز افسون ازوی نبری
[B][M1]برگشودی در صد ساله فروبستهٔ هند
[M2]بر رخ روس و نترسیدی ازین دربدری
[B][M1]بچهٔ گرک در آغوش بپروردی و نیست
[M2]این مماشات جز از بیخودی و بی‌خبری
[B][M1]بی‌خودانه به تمنای زبر دست حریف
[M2]در نهادی سر تسلیم‌، زهی خیره‌سری
[B][M1]اندر آن عهد که با روس ببستی زین پیش
[M2]غبن‌ها بود و ندیدی تو زکوته نظری
[B][M1]تو خود از تبت و ایران و ز افغانستان
[M2]ساختی پیش ره خصم بنائی سه دری
[B][M1]از در موصل بگشودی ره تا زابل
[M2]وز ره تبت تسلیم شدی تا به هری
[B][M1]زین سپس بهر نگهداری این هر سه طریق
[M2]چند ملیون سپهی باید بحری و بری
[B][M1]بیش از فایدت هند اگر صرف شود
[M2]عاقبت فایدتی نیست به جز خون‌جگری
[B][M1]انگلیس آن ضرری را که ازین پیمان برد
[M2]تو ندانستی و داند بدوی و حضری
[B][M1]نه همین زیرپی روس شود ایران پست
[M2]بلکه افغانی ویران شود وکاشغری
[B][M1]ور همی گوئی روس از سر پیمان نرود
[M2]رو به تاربخ نگر تا که عجایب نگری
[B][M1]در بر نفع سیاسی نکند پیمان کار
[M2]این نه من گویم کاین هست ز طبع بشری
[B][M1]خاصه چون روس که او شیفته باشد بر هند
[M2]همچو شاهین که بود شیفته برکبک دری
[B][M1]ورنه روس از پس یک حجت واهی ‌ز چه روی
[M2]راند قزاق و نهاد افسر بیدادگری
[B][M1]در خراسان که مهین ره‌رو هند است چرا
[M2]کرد این مایه قشون بی‌سببی راهبری
[B][M1]فتنه‌ها از چه بپاکرد و چرا آخرکار
[M2]کرد نستوده چنان کار بدان مشتهری
[B][M1]سپه روس زتبریزکنون تا به سرخس
[M2]بیش از بیست هزارند چو نیکو شمری
[B][M1]هله کزمشرق ما امن بود تا به شمال
[M2]سپه روس چرا مانده بدین بی‌ثمری
[B][M1]گرچه خود بی‌ثمری نیست که این جیش گزین
[M2]سفری کردن خواهند به صد ناموری
[B][M1]سفر ایشان هند است و تمناشان هند
[M2]هند خواهند بلی‌، نرم‌تنان خزری
[B][M1]وبژه گر پای بیفشاری تا از خط روس
[M2]خط آهن به سوی هندکند ره سپری
[B][M1]به عدو خط ترن ره را نزدیک کند
[M2]تا تو دیگر نروی راه بدین پرخطری
[B][M1]سد بس معتبری ایران بد بر ره هند
[M2]وه که برداشته شد سد بدان معتبری
[B][M1]باد نفرین به لجاجت که لجاجت برداشت
[M2]پرده ازکار و فروبست رخ پرهنری
[B][M1]به لجاج و به غرض کردی کاری که بدو
[M2]طعنه راند عرب دشتی وترک تتری
[B][M1]حیف ازآن خاطر دانای تو وان رای رزین
[M2]که در این مسئله زد بیهده خود را به کری
[B][M1]زهی آن خاطر دانای رزین تو زهی
[M2]فری آن فکر توانای متین تو فری
[B][M1]نام نیکو به ازین چیست که گویند به دهر
[M2]هند و ایران شده ویران ز سر ادوارد کری
[A]
[B][M1]پیمان‌شکن نگار من آن ترک لشکری
[M2]بگرفت خوی لشکری و شد ز من بری
[B][M1]من دل به لشکری ز چه دادم به خیر خیر
[M2]هشیار مرد، دل نسپارد به لشکری
[B][M1]او خود سپاهی است و رود، چون رود سپاه
[M2]گوید مرا که بنشین وز هجر خون گری
[B][M1]هر دم ز هجر آن رخ چون سیم نابسود
[M2]یاقوت سوده بارم بر زر جعفری
[B][M1]آنکه گرم ببینی خسته ز درد هجر
[M2]براین تن پرآفت من رحمت آوری
[B][M1]تا بود صف شکست و کمند و کمان گرفت
[M2]ایدون گمان کند که چنین است دلبری
[B][M1]قلب سپاه را نشناسد ز قلب دوست
[M2]قلب تو بر درد چو به جولانش بگذری
[B][M1]پیوسته چون پری است نهفته ز چشم من
[M2]گر نه پری است از چه نهانست چون پری
[B][M1]عشق این‌چنین نخواهم چون نیست درخورم
[M2]ای عشق مر مرا تو بدینسان نه در خوری
[B][M1]عشق بتی گزینم‌، دلخواه و سازگار
[M2]چون دیگران نداشته رسم ستمگری
[B][M1]با گیسوی شکسته‌تر از پشت بیدلان
[M2]با چهرهٔ شکسته‌تر از لالهٔ طری
[B][M1]کر بنگری بر آن رخ و بالای او درست
[M2]بینی مه چهارده بر سرو کشمری
[B][M1]دیبای ششتری است بناگوش و روی او
[M2]مشک سیه دمیده ز دیبای ششتری
[B][M1]از روی اوست خوبی و نیکی ستوده فال
[M2]چون از ولی داور، آئین داوری
[A]
[B][M1]بتا اگرچه به صورت تو زادهٔ بشری
[M2]ولی به روی درخشان‌، سلاله قمری
[B][M1]بشر نزاده چنین ماه روی غالیه موی
[M2]چگونه باورم آیدکه زادهٔ بشری
[B][M1]به چهر و سیما فرزند ماه گردونی
[M2]به قد و بالا مانند سرو کاشمری
[B][M1]قمر شناسمت ار غمگسار بوده قمر
[M2]پری بخوانمت ار آشکار گشته پری
[B][M1]به زلف بافته‌، رشگ بنفشهٔ چمنی
[M2]به روی تافته‌، شرم ستاره سحری
[B][M1]اگر شکارکنند آهوان صحرا را
[M2]به‌چشم‌، ای بت آهونگه‌، تو دل شکری
[B][M1]پری شنیدم اما پری نه دل سپراست
[M2]تو ای نگار پریچهره از چه دل سپری
[B][M1]سپرکنی به رخ ماه حلقهٔ زنجیر
[M2]برای آنکه کنی روزگار من سپری
[B][M1]کسی که روی‌ تو بیند زخویش بی‌خبرست
[M2]چرا ز حسن خود ای ماهرو تو بی‌خبری
[B][M1]نظر به روی تو دل‌ها ز دست برباید
[M2]که آفت دلی ای شوخ و فتنهٔ نظری
[B][M1]منم غلام خط مشک‌ فام تو که بدو
[M2]سپرده خط غلامی بنفشهٔ طبری
[B][M1]کدام کس که تو را دید و دل نداد به تو
[M2]کدام کس که تو بینی و دل ازو نبری
[B][M1]به‌ماه و سروت اگر عاشقان کنند شبیه
[M2]تو ماه مشکین زلفی و سرو سیم‌بری
[B][M1]به روی تو صنما ختم شد نکورویی
[M2]چو برپیمبر ما ختم شد پیامبری
[B][M1]خدایگان رسولان‌، رسول بار خدای
[M2]که مر خدایش بستوده از نکو سیری
[B][M1]خدای را غرض از خلقت‌ جهان او بود
[M2]وگرنه بهرچه آورد انس وجن وپری
[A]
[B][M1]مگر می‌کند بوستان زرگری
[M2]که دارد به دامان زر جعفری
[B][M1]به کان‌ اندر، آن مایه‌ زر توده ‌نیست
[M2]که باشد درین دکهٔ زرگری
[B][M1]به باغ این‌چنین گفت باد صبا
[M2]که چونی بدین مایه حیلت وری
[B][M1]به ده ماه از این پیش دیدمت من
[M2]تهی دست و خسته تن از لاغری
[B][M1]وز آن پس به‌د‌و ماه دیدمت باز
[M2]به تن جامهٔ چینی و ششتری
[B][M1]به سه ماه از آن پس شدی بارور
[M2]شکم کرده فربه ز بار آوری
[B][M1]به دیدار نو بینم اکنون تو را
[M2]طرازیده بر تن قبای زری
[B][M1]همانا که توگنج زر یافتی
[M2]که کردی بدین گونه زرگستری
[B][M1]به کاه جوانی همی داشتی
[M2]به طنازی آئین لعبت گری
[B][M1]کنون گشته‌ای سخت‌پیر وحریص
[M2]همی خواسته‌، نیزگردآوری
[B][M1]دگرباره دختر شوی ای عجب
[M2]عجوزه ندیدم بدین دختری
[B][M1]چمن زرفروش است و زاغ سیاه
[M2]شده زر او را به‌جان مشتری
[A]
[B][M1]با مه نو زهره تابان شد ز چرخ چنبری
[M2]چون نگین دانی جدا از حلقهٔ انگشتری
[B][M1]راست چون نیلوفر بشکفته بر سطح غدیر
[M2]سر زدند انجم ز سطح گنبد نیلوفری
[B][M1]گفتی از بنگه برون جستند رب‌النوع‌ها
[M2]با کمرهای مرصع‌، با قباهای زری
[B][M1]برق انجم در فضای تیره گفتی آتشی است
[M2]پاره پاره جسته در نیلی پرند ششتری
[B][M1]کهکشان‌، گفتی همی پیچیده گردون بر میان
[M2]دیبهی زربفت زیر شعری خاکستری‌
[B][M1]تافته عقد پرن نزدیک راه کهکشان
[M2]همچو مجموعی گهر، پیش بساط گوهری
[B][M1]یا یکی آویزه‌ای ز الماس کش گوهرفروش
[M2]گیرد اندر دست و بگمارد به چشم مشتری
[B][M1]آسمان تا بنگری ملکست و آفاقست و نفس
[M2]حیف باشد گر برین آفاق و انفس ننگری
[B][M1]مردم چشم تو زین آفاق و انفس بگذرد
[M2]خود تو مردم شو کزین آفاق و انفس بگذری
[B][M1]سرسری برپا نگشته است این بنای باشکوه
[M2]هان و هان تا خود نپنداری مرآن را سرسری
[B][M1]هست گیهان پیکری هشیار و ذرات ویند
[M2]اینهمه اختر که بینی بر سپهر چنبری
[B][M1]ذره‌ای از پیکر گیهان بود جرم زمین
[M2]با همه زورآزمایی‌، با همه پهناوری
[B][M1]جرم غبرا ذره و ما و تو ذرات وی‌ایم
[M2]کرده یزدان‌مان پدید از راه ذره‌پروری
[B][M1]باز اندر پیکر ما و تو ذرات دگر
[M2]هست و هر یک کرده ذرات دگر را پیکری
[B][M1]بین ذرات وجود ماست از روی حساب
[M2]فسحتی کان هست بین ما و مهر خاوری
[B][M1]پیکر گیهان اعظم نیز بی‌شک ذره‌ایست
[M2]زان مهین‌پیکر که هم جزوی است زین صنعتگری
[B][M1]اینهمه صنعتگری‌ها، ای پسر بهر تو نیست
[M2]چند ازین نخو‌ت‌فروشی چند از این مستکبری
[B][M1]تو به چشم اندر نیایی پیش ذرات وجود
[M2]ای سراسر شوخ‌چشمی ای همه خیره‌سری
[B][M1]نیک بنگر تا چرا پیدا شدند این اختران
[M2]گر بدانستی توانی دعوی نیک‌اختری
[B][M1]عشق آتش زد نخست اندر نخستین مشعله
[M2]مشعله زان شعله شد سرگرم آذرگستری
[B][M1]عشق، حرکت بود و از حرکت حرارت شد پدید
[M2]وان حرارت کرد در کالای کیهان اخگری
[B][M1]ساقی آتشپاره بد و آتش به ساغر درفکند
[M2]هم در اول دور، سرها خیره ماند از داوری
[B][M1]اختران جستند اندر این فضای بی‌فروغ
[M2]همچو آتشپارگان در دکهٔ آهنگری
[B][M1]آن‌یکی نپتون شد آن دیگر اورانوس آن زحل
[M2]وان دگر بهرام و آن‌ یک تیر و آن‌ یک مشتری
[B][M1]وآن مجره گشت تابان بر کمرگاه سپهر
[M2]همچو تیغی پرگهر در دست مرد لشگری
[B][M1]ذره ذره گرد شد، پس گونه گون تفریق شد
[M2]نیز گرد آیند و هم بپراکنند از ساحری
[B][M1]عامل این سحرها عشقست و جز او هیچ نیست
[M2]عشق پیدا کن وگر پیدا نکردی خون گری
[A]
[B][M1]آنچه در دورهٔ ناصری
[M2]مرد و زن کشته شد سرسری
[B][M1]آن به عنوان لامذهبی
[M2]این به عنوان بابیگری
[B][M1]آن به‌عنوان جمهوربت
[M2]این به‌عنوان دانشوری
[B][M1]وانچه ‌شد کشته در چند شهر
[M2]بین شیخی و بالاسری
[B][M1]شد ز نو تازه در عهد ما
[M2]آن جنایات و کین‌گستری
[B][M1]دوره پهلوی تاز کرد
[M2]عادت دورهٔ ناصری
[B][M1]نام مردم نهد بلشویک
[M2]این زمان دشمن مفتری
[B][M1]بلکه زان دوره بگذشت هم
[M2]شد عیان دورهٔ بربری
[B][M1]آخر نام هرکس که بود
[M2]کاف‌، کافی بود داوری
[B][M1]بلشویک است و یار لنین
[M2]خصم سرمایه و قلدری
[B][M1]بایدش بی‌محابا بکشت
[M2]از ره امنیت پروری
[B][M1]جمله ماندند باز از عمل
[M2]تاجر وکاسب و مشتری
[B][M1]زارع از زارعی کاسب از
[M2]کاسبی تاجر از تاجری
[B][M1]لیک شاعر نماند از عمل
[M2]هم به زندان کند شاعری
[B][M1]*
[M2]*
[B][M1]وان نفاقی که بد پیش ازین
[M2]پیشهٔ مردم کشوری
[B][M1]حیدری دشمن نعمتی
[M2]نعمتی دشمن حیدری
[B][M1]این زمان تازه گشت آن نفاق
[M2]اندر ایران ز بدگوهری
[B][M1]دولتی دشمن ملتی
[M2]کشوری دشمن لشکری
[B][M1]بربدی صبر باید همی
[M2]ورنه یزدان دهد بدتری
[B][M1]خود خورد خویشتن را ستم
[M2]دفع ظالم کند برسری 
[B][M1]در شداید هویدا شود
[M2]گوهر مردم گوهری
[B][M1]روز سختی نمایان شود
[M2]شیرمردی و کنداوری
[B][M1]آنکه در بستر خز خزد
[M2]روز سختی شود بستری
[B][M1]ای شکم گرسنه‌، غم مدار
[M2]از ضعیفی و از لاغری
[B][M1]هست در فاقه بس رازها
[M2]کان ندانی در اشکم پری
[B][M1]شیر نر چون گرسنه شود
[M2]بیشتر می کند صفدری
[B][M1]کارها آید از گرسنه
[M2]معجزاتی است در مضطری
[B][M1]محنت فاقه کمتر بود
[M2]در جهان ز آفات پرخوری
[B][M1]آدمی چون گرسنه شود
[M2]گردد اندر مهالک جری
[B][M1]مردمان گفته‌اند این مثل
[M2]هرکه از نان پس‌، از جان بری
[B][M1]مرد دانا چو شد گرسنه
[M2]جنبدش هوش پیغمبری
[B][M1]ای زبردست بیدادگر
[M2]چند از ین جور و استمگری
[B][M1]جنبش مردم گرسنه است
[M2]غرش کوس اسکندری
[B][M1]کینه تیغی است زنگارگون
[M2]فقر سازد ورا جوهری
[B][M1]ظلمش آرد برون از نیام
[M2]اینت باد افره و داوری
[A]
[B][M1]پشت مرا کرد ز غم چنبری
[M2]گردش این گنبد نیلوفری
[B][M1]هستم من عیسی آموزگار
[M2]کرده جهودانم حبس از خری
[B][M1]بس که به من تیغ ببارند و تیر
[M2]روزم شد تیره و عمر اسپری
[B][M1]ساخت جدا از پسر و دخترم
[M2]دشمنم از بی‌پدر ومادری
[B][M1]چون نگرم نیست گناهی مرا
[M2]غیر وطن‌دوستی و شاعری
[B][M1]وز ره آزادگی و قانعی است
[M2]گر نکشم ذلت فرمان‌بری
[B][M1]کردم بدرود زر و جاه و مال
[M2]تا نکنم چون دگران چاکری
[B][M1]نوکری دیوان دیوانگیست
[M2]مردم دانا نکند نوکری
[B][M1]مزدوری کرده و نان می‌خورم
[M2]مزدوری به ز طمع گستری
[B][M1]عاقبت‌ آز و طمع‌، خواری است
[M2]وقعه ی «‌تیمور» مبین سرسری
[B][M1]گر چه کنون‌ هر دو به‌ حبس اندریم
[M2]فرق بسی هست درین داوری
[B][M1]خلق برو لعنت و نفرین کنند
[M2]بر من احسنت و خهی و فری
[B][M1]پستی و عجزآرد و خود باختن
[M2]مستی‌و خودخواهی‌و مستکبری
[B][M1]خون‌دل‌خودخوری‌آسان‌تراست
[M2]تا خود خون دل مردم خوری
[B][M1]حبس من این کیفر پیشینه است
[M2]بد مکن ای دوست که کیفر بری
[B][M1]وان کس کامروز به من کرد بد
[M2]روزی کیفر برد و بدتری
[B][M1]قیمت آزادی و عشرت بدان
[M2]ای که به آزادی و عشرت دری
[B][M1]خسته‌ شدم‌ یارب از این درد و رنج
[M2]چیست کنون چاره به جز شاکری
[B][M1]شکر که شد دامنم از ننگ دور
[M2]شکرکه آمد دلم ازکین عری
[B][M1]دارم فرزندی «‌هوشنگ» نام
[M2]شکراً لله ز معایب بری
[B][M1]وز پس «‌هوشنگ‌» چهار دگر
[M2]«‌مامی‌»‌و «‌مهری‌» «‌ملکی‌» و «‌پری‌»
[B][M1]«‌هوشی‌» باشد به‌مثل‌عقل و روح
[M2]کش ز مه ومهربود برتری
[B][M1]مادر ایشان چه بود؟ کهکشان
[M2]آنکه به اجرام کند مادری
[B][M1]گر به طبیعت بگذاریش باز
[M2]وز غم خرج بچگان بگذری
[B][M1]همچو ره کاهکشان از نجوم
[M2]خانه کند پر مه و پر مشتری
[B][M1]هفتم ایشان منم اندر حساب
[M2]چون فلک هفت ز بی‌اختری
[B][M1]روت و تهی‌دست و خمیده ز بار
[M2]چون ز نگین‌، حلقهٔ انگشتری
[B][M1]لاغر و خمیده چو چنبر ولیک
[M2]گردانندهٔ همه با لاغری
[B][M1]گشتم چون چنبر و بازم به پتک
[M2]رنجان دارد فلک چنبری
[B][M1]خواهد تا بشکند این حلقه را
[M2]حلقه نگین‌دان کند از زرگری
[B][M1]پس بنشاند به نگین‌دان درون
[M2]گوهر مدح فلک سروری
[B][M1]لقمان‌الدوله که همچون مسیح
[M2]می‌سزدش دعوی پیغمبری
[B][M1]چرخ هنر، زادهٔ ادهم که هست
[M2]با هنرش رادی و نام‌آوری
[B][M1]هست دلی پنهان در سینه‌اش
[M2]چون اقیانوس به پهناوری
[B][M1]همت او بر تو شود آشکار
[M2]بر درش ار روزی روی آوری
[B][M1]محکمه‌اش پر بود از مرد و زن
[M2]عور و غنی لشگری و کشوری
[B][M1]با امراکم رسد از بس که هست
[M2]با فقرایش سر شفقت‌گری
[B][M1]بیند نبض و بنویسد دوا
[M2]سیم دوا نیز دهد بر سری
[B][M1]نیمشب ار خوانیش از راه دور
[M2]حاضرگردد به مثال پری
[B][M1]منعم و درویش به نزدیک او
[M2]فرق ندارند درین داوری
[B][M1]از تن بیمارکشد درد را
[M2]هرچه بود باطنی و ظاهری
[B][M1]گیرد مردانه گریبان مرگ
[M2]وز در مشکو کندش رهبری
[B][M1]بوی مرض را بشناسد ز دور
[M2]چون رسد از راه‌، زهی عبقری
[B][M1]چون شنود بستری آواز او
[M2]گیرد آرام دل بستری
[B][M1]جمله جوانمردی و آزادگیست
[M2]جمله‌خردمندی‌و خوش‌محضری
[B][M1]او را بودند شهان خواستار
[M2]روز و شبان با همه خواهشگری
[B][M1]خدمت مردم را کرد اختیار
[M2]وآمد از خدمت شاهان بری
[B][M1]چون که به مخلوق خدا گشت یار
[M2]لاجرمش کرد خدا یاوری
[B][M1]گشت درین ملک نخستین پزشک
[M2]اینت نکونامی و نیک‌اختری
[B][M1]داد خدایش زن والاگهر
[M2]دختر و چندین پسر گوهری
[B][M1]یافت ستاینده یکی چون بهار
[M2]سومی فرخی وعنصری
[B][M1]*‌
[M2]‌
[B][M1]یارا در طب و ادب زیر چرخ
[M2]با من و تو کس نکند همسری
[B][M1]من بسزا وصف تو را درخورم
[M2]تو بسزا مدح مرا درخوری
[B][M1]این عوض آنکه به محبس مرا
[M2]دیدن کردی ز سر غمخوری
[B][M1]رفتی نزدیک زن و بچه‌ام
[M2]شفقت کردی و لطف گستری
[B][M1]خواهش بردی بر قومی که بود
[M2]حیف تو گر بر رخشان بنگری
[B][M1]داشتی‌ آن‌ یاوه‌ سخنشان به راست
[M2]از سر خوش‌قلبی و خوش باوری
[B][M1]گوش نکردند به فریاد تو
[M2]بی‌شرفان از خری و از کری
[B][M1]گوش به دانا نکند آنکه هست
[M2]غره به نادانی و تن‌پروری
[B][M1]هست متاعش بر اینان کساد
[M2]هرکه فزون‌تر بودش مشتری
[B][M1]دشمن دانایند این کافران
[M2]دانش باشد برشان کافری
[B][M1]چیست درین شهر گناه بهار
[M2]غیر خردمندی و دانشوری‌؟
[B][M1]زبن‌ رو شد حبس‌ به‌ فصلی که بود
[M2]موسم گل چیدن و خنیاگری
[B][M1]گر بکشندش نبود بس عجب
[M2]زاغ بود دشمن کبک دری
[B][M1]ور نکشندش بود از بیم خلق
[M2]عصمت‌ بی‌بی‌ است ز بی‌چادری‌!
[B][M1]خاطر دارای جهاندار هست
[M2]پاک چو آیینهٔ اسکندری
[B][M1]لیک نگوید کسش احوال من
[M2]اینت بدآموزی و بدگوهری
[B][M1]هر که‌ غم‌ خود خورد و نیست کس
[M2]در غم این مملکت مرده‌ری
[B][M1]مرد و زن از گرسنگی در خروش
[M2]وین امرا کرده ورم از پری
[B][M1]جملگی‌از خوف‌ خیانات خوبش
[M2]کرده رها قاعدهٔ نوکری
[B][M1]حال مرا عرضه نیارند کرد
[M2]تابرهانندم ازین مضطری
[B][M1]یکسره خاموش ز خیر عموم
[M2]لیک به بدگوایی مردم جری
[B][M1]جود و سخا رفته و مردانگی
[M2]جبن و حسد مانده و حیلتگری
[B][M1]بیند اگر کس که سری بیگناه
[M2]بر دم تیغ آمده از جابری
[B][M1]ور سخنی عرضه نماید به شاه
[M2]بو که رهد در نفس آخری
[B][M1]گر نبود پای زری در میان
[M2]دم نزند هیچ ز خیره‌سری
[B][M1]یکسره هم ظالم و هم دادرس
[M2]یکسره هم قاضی و هم مفتری
[B][M1]لقمانا! دار ز من یادگار
[M2]این سخن تازه و نظم دری
[B][M1]زان که بهار تو شود بیگناه
[M2]کشته درین مملکت بربری
[A]
[B][M1]چارتن در یک زمان جستند در دوران سری
[M2]پنج نوبت کوفتند از فر شعر و شاعری
[B][M1]جاه و آب رودکی شد تازه زبن چار اوستاد
[M2]فرخی و عسجدی و زینتی و عنصری
[B][M1]درگه محمود شد زین چار شاعر پرفروغ
[M2]همچنان کز هفت اختر، گنبد نیلوفری
[B][M1]زر فرستادند بهر شاعران بر پشت پیل
[M2]اینت خوش بازارگانی‌، آنت والا مشتری
[B][M1]بود کار شاعران در حضرت غزنی به کام
[M2]زان کجا محمود را بد شیوه شاعر پروری
[B][M1]بهر خدمت هریکی نیکو غلامان داشتند
[M2]با کمرهای مرصع با قباهای زری
[B][M1]ایستانیده به درگه مرکبان راهوار
[M2]گسترانیده به مجلس فرش‌های عبقری
[B][M1]در حضر همراز خسرو، در سفر همراه شاه
[M2]شوق خدمت در سر و در دست زر شش‌سری
[B][M1]چرخ بر این چارتن بگماشت چشم عاطفت
[M2]دهر براین چار پورافکند مهر مادری
[B][M1]با چنان حشمت که بودند آن اساتید بزرگ
[M2]مال و نعمت در کنار و فضل و حکمت بر سری
[B][M1]بندگان بودند و شاگردان برِ استاد طوس
[M2]زانکه بودش بر سخن سنجان دوران سروری
[B][M1]من عجب دارم از آن مردم که هم پهلو نهند
[M2]در سخن فردوسی فرزانه را با انوری
[B][M1]انوری هرچند باشد اوستادی بی‌بدیل
[M2]کی زند با استاد ی چو من‌، لاف همسری؟
[B][M1]سحر هرچندان قوی‌، عاجز شود با معجزه
[M2]چون کند با دست موسی سحرهای سامری
[B][M1]شاهنامه هست بی‌اغراق قرآن عجم
[M2]رتبهٔ دانای طوسی‌، رتبهٔ پیغمبری
[B][M1]شاعری را شعر سهل و شاعری را شعر صعب
[M2]شاعری را شعر سخته شاعری را سرسری
[B][M1]آن یکی پند و نصایح آن یکی عشق و مدیح
[M2]آن یکی زهد و شریعت آن یکی صوفی گری
[B][M1]بهترین شعری ازین اقسام در شهنامه است
[M2]از مدیح و وصف‌ و عشق‌ و پند، چون خوش‌ بنگری
[B][M1]درمقام چاره‌سازی‌، چون پزشکی چربدست
[M2]در مقام کینه‌توزی‌، چون پلنگ بربری
[B][M1]چون دم از تقدیر و از توحید یزدانی زند
[M2]روح را هر نغمه‌اش سازد یکی خنیاگری
[B][M1]داستان‌ها بسته چون زنجیر پولادین بهم
[M2]کاندر آنها لفظ با معنا نماید همبری
[B][M1]باغبان‌وش از بر هر داستانی نو به نو
[M2]بسته از اندرز خوش یک دسته گلبرک طری
[B][M1]چند روح اندر یکی شاعر به میراث اوفتاد
[M2]فیلسوفی‌، پادشاهی‌، گربزی‌، کندآوری
[B][M1]زبن طباع مختلف سر زد صفات مختلف
[M2]وان صفت‌ها شعر شد و آن شعرها شد دفتری
[B][M1]شعر شاعر نغمه آزاد روح شاعر است
[M2]کی توان این نغمه را بنهفت با افسونگری
[B][M1]فی‌المثل گر شاعری مهتر نباشد در منش
[M2]هرگز از اشعار او ناید نشان مهتری
[B][M1]ور نباشد شاعری اندر منش والاگهر
[M2]نشنوی از شعرهایش بوی والاگوهری
[B][M1]هرکلامی بازگوید فطرت گوینده را
[M2]شعر زاهد زهد گوید، شعرکافر کافری
[B][M1]ترجمان مخبر والای فردوسی بود
[M2]هرچه در شهنامه است آثار والا مخبری
[B][M1]کفت پیغمبرکه دارند اهل فردوس برین
[M2]بر زبان لفظ دری‌، جای زبان مادری
[B][M1]نی عجب گر خازن فردوس فردوسی بود
[M2]کو بود بی‌شبهه رب‌النوع گفتار دری
[B][M1]عیب بر شهنامه و گوینده‌اش هرگز نکرد
[M2]جز کسی کش نیست عقل از وصمت‌نقصان بری
[B][M1]گر نه با افسار قانونشان بپیچانند پوز
[M2]از بر بستان دانش پشک ریزند از خری
[B][M1]کس بدیشان نگرود گرچه زن و فرزندشان
[M2]لاجرم خصم بزرگانند و خصمی مفتری
[B][M1]هرکسی مشهور شد این قوم بدخواه وبند
[M2]زانکه بوم شوم باشد دشمن کبک دری
[B][M1]این ددان با سعدی و حافظ همیدون دشمنند
[M2]کز چه رو معبود خلقند آن بتان آذری
[B][M1]. *
[M2]*
[B][M1]مدح فردوسی شنیدم از شعاع‌الملک و گشت 
[M2]طبع من از خواندن شعرش بدین گفتن جری
[B][M1]شطری اندر شعر گفت از سال و ماه اوستاد
[M2]اینک این تاربخ نیک آید چو نیکو بشمری
[B][M1]سیصد و سی یا به سالی کمتر از مادر بزاد
[M2]هم به شصت وپنج کرد آغاز دستان گستری
[B][M1]در اوان چارصد شد اسپری شهنامه‌اش
[M2]یازده سال دگر شد عمر شاعر اسپری
[B][M1]برد سی و پنج سال اندر کتاب خویش رنج
[M2]ماند با رنجی چنان‌، گنجی بدین پهناوری
[B][M1]زر به کف ناورد، زیرا کار فرمایان بدند
[M2]بسته همچون سکه‌، دل بر نقش زر جعفری
[B][M1]جود محمودی در آغاز جهانگیریش بود
[M2]چون فزون شد گنج‌، رادی رفت و آمد معسری
[B][M1]زنده شد ایران ازین شهنامه گرچه شاعرش
[M2]خون دل خورد و ندید از بخت الا مدبری
[B][M1]تا به عهد پهلوی شاهنشه والاگهر
[M2]شد هزارهٔ او در انگشت جهان انگشتری
[A]
[B][M1]ز عشق خوبروبان حصاری
[M2]شدم‌ در چنگ رنج و غم حصاری
[B][M1]حصاری شد دلم در سینهٔ تنگ
[M2]ز دست تنگ چشمان حصاری
[B][M1]ز هر سو پیش چشمم اندر آید
[M2]بتی چینی و ترکی قندهاری
[B][M1]به‌ باری‌، چند ازینان شکوه‌ رانم
[M2]که این خوبی‌ بدیشان داد باری
[B][M1]از اینان با دل من بر، فسون کرد
[M2]نگاری چیره بر افسون‌نگاری
[B][M1]بتی کرده دل جمعی گرفتار
[M2]به بند حلقهٔ زلف بخاری
[B][M1]به جایش غمگساری دارم و او
[M2]به جای من ندارد غمگساری
[B][M1]ازیرا داده زلف بی‌قرارش
[M2]قرار کار من بر بی‌قراری
[B][M1]کنون ز اندیشهٔ آن سعتری زلف
[M2]شبی دارم به پیش چشم تاری
[B][M1]کجا ناساز گشتی زو مرا کار
[M2]اگر بودیش با من سازگاری
[B][M1]به‌من نامهربان گر شد چه حاصل
[M2]ز آه و ناله و افغان و زاری
[A]
[B][M1]بدرود گفت دولت قاجاری
[M2]مرگ اندر آمد از پس بیماری
[B][M1]فرجام زشت خویش پدید آورد
[M2]کندی و کاهلی و سبکساری
[B][M1]وآمد به جای کاهلی و کندی
[M2]جلدی و چیره‌دستی و هشیاری
[B][M1]وحشی ددیست پادشهی‌، کاورا
[M2]نتوان نگاه‌داشت به عیاری
[B][M1]باریکتر ز موی بسی راز است
[M2]زیر کلاهداری و سرداری
[B][M1]آنجا کمال و عقل و هنر باید
[M2]آراسته به فره داداری
[B][M1]جودی فراخ دامن و چشمی پر
[M2]فکری درست و چهری دیداری
[B][M1]بنهاده کارها همه با قانون
[M2]وز قهر و خشم یافته بیزاری
[B][M1]وآن پادشه که باشد خودکامه
[M2]باشدش کارکرد به دشواری
[B][M1]خوبی نقیض یکدگرش باید
[M2]یک‌جای صدق و جایی مکاری
[B][M1]یک‌جای سادگی و جوانمردی
[M2]یک‌جای گربزی و ریاکاری
[B][M1]یک‌جای چشم‌پوشی و بی‌باکی
[M2]یک چای بیمناکی و بیداری
[B][M1]در دفع خصم آنچه سزا بیند
[M2]بایدش کار بست به ناچاری
[B][M1]لیکن حذر ببایدش از این سه
[M2]بخل و دروغگویی و غداری
[B][M1]*
[M2]*
[B][M1]آنگه کجا نهد به جهان اقبال
[M2]بنیاد بارگاه جهانداری
[B][M1]پیروزیست آلت کار آنگه
[M2]آید امید و بیم به معماری
[B][M1]چون گشت کاخ دولت آماده
[M2]عشق آید و جوانی و میخواری
[B][M1]تن‌پروری و نخوت از آن خیزد
[M2]وز این دول‌، کاهلی و گرانباری
[B][M1]رندان چاپلوس فراز آیند
[M2]بنهفته تن به جامهٔ درباری
[B][M1]هریک هوای خاطر خود جسته
[M2]یعنی ز شه کنیم هواداری
[B][M1]نگذاشته نماز ولی زی شه
[M2]هر دم نماز برده به طراری
[B][M1]چون‌سفلگان‌شوند فزون‌، گردند
[M2]فرزانگان و پاکان متواری
[B][M1]دوری‌چو برگذشت بر این حالت
[M2]آید زمان ضعف وگرفتاری
[B][M1]شه چون‌زبون وزار شود، خیزند
[M2]غوغاییان و مردم بازاری
[B][M1]دیری بنگذردکه فرو ریزد
[M2]آن کاخ دیر مانده به ستواری
[B][M1]هنگام ضعف وپیری پیش آید
[M2]زان پس زمان مرگ و نگونساری
[B][M1]*‌
[M2]*
[B][M1]بنگر یکی به چشم خرد کایدون
[M2]بر باد رفت دولت قاجاری
[B][M1]ملکی که دی به زور پدید آمد
[M2]امروز ناپدید شد از زاری
[B][M1]حربست‌ زندگانی و اصحابش
[M2]خون ‌خورده خوی کرده به خونخواری
[B][M1]خوار و اسیروار زید ناچار
[M2]مردی که نیست حربی و پیکاری
[B][M1]کودک بپرور از پی آینده
[M2]تا پر شود چو ماه ده و چاری
[B][M1]دولت بود به پرورش فردا
[M2]قائم‌، نه فکر پاری و پیراری
[B][M1]کودک چو شد ز مدرسه در محفل
[M2]پرسند ازو چه تازه و نو داری‌؟
[B][M1]دولت به جهد و همت پیش آید
[M2]پاید سپس به نیکو رفتاری
[B][M1]زین حال نیست چاره به گیتی در
[M2]کاین‌ حال‌ سنتی ‌است‌ چنین جاری
[B][M1]هر ملک را که داد بود بنیاد
[M2]دیر ایستد چو کوه به ستواری
[B][M1]وان ملک را که ظلم بود بنیان
[M2]زود اوفتد به مسکنت و خواری
[B][M1]شاهی به رایگان ندهد کس را
[M2]این چرخ سالخوردهٔ زنگاری
[A]
[B][M1]ای قد تو چون سرو جویباری
[M2]وی عارض تو چون گل بهاری
[B][M1]ای لعل تو چون خاتم بدخشی
[M2]وی زلف تو چون نافهٔ تتاری
[B][M1]دامان تو مانندهٔ دل من
[M2]پاکیزه‌تر از برف کوهساری
[B][M1]رخسار تو مانند خاطر من
[M2]تابنده‌تر از ماه ده چهاری
[B][M1]ای فتنهٔ مشکو به دلفریبی
[M2]وی آفت میدان به جان شکاری
[B][M1]برداشته در بزمگه به صحبت
[M2]زنگ ازدل یاران به‌شادخواری
[B][M1]برتافته در رزمگه ز غیرت
[M2]سر پنجهٔ گردان کارزاری
[B][M1]زیر لبت‌ اندر، شرنگ‌ و شهد است
[M2]گاه سخط و گاه بردباری
[B][M1]زیر نگهت دوزخ و بهشت است
[M2]هنگام درشتی و وقت یاری
[B][M1]حسن تو به شورشگری نهاده
[M2]در ملک دل آئین سربداری
[B][M1]وان خوی پلنگینت ایستاده
[M2]پیرامن حسنت به پاسداری
[B][M1]ای زادهٔ ایران بدان که این ملک
[M2]دارد به تو چشم امیدواری
[B][M1]خواهدکه ببالی به باغ کشور
[M2]آزاده ‌تر از سرو جویباری
[B][M1]وانگاه بپویی به بزم دشمن
[M2]پیروزتر از شیر مرغزاری
[B][M1]باشد نگران تا به جای او تو
[M2]نیکی چه کنی‌، حق چسان گزاری
[B][M1]راه خطر خود چگونه پوبی
[M2]پاس شرف خود چگونه داری
[B][M1]زنهار نه پویی رهی کت آید
[M2]فرجام‌، زبونی و شرمساری
[B][M1]ننگ بشر و آفت جوانی است
[M2]زنبارگی و فسق و میگساری
[B][M1]وان کاهلی و سستی و بطالت
[M2]فقر آورد و نیستی و زاری
[B][M1]بودند نیاکان تو سواران
[M2]شهره به دلیری و شهسواری
[B][M1]زنهار نجسته ز خصم‌، لیکن
[M2]بخشوده به خصمان زینهاری
[B][M1]آوخ که ز جهل مغان فتادند
[M2]از شاهنشاهی و شهریاری
[B][M1]مهرعلی و یازده سلیلش
[M2]بنمود ترا راه رستگاری
[B][M1]هرچند که از دشمنان کشیدی
[M2]زندازه برون ای نگار، خواری
[B][M1]دین را مکن آلودهٔ تعصب
[M2]کاسلام از آلایش است عاری
[B][M1]بی‌دین‌، فسرد مردم زمانه
[M2]بی ‌دینی را نیست استواری
[B][M1]و آن فلسفه و اصل‌های در وین
[M2]علم است نه آئین ملک داری
[B][M1]آیین زراتشت رفت بر باد
[M2]وان فره و تایید کردگاری
[B][M1]وان کیش که مانی نهاد، گم شد
[M2]هم نیز خود او کشته شد به زاری
[B][M1]آن بدعت کاورد (‌ارد و یراف‌)
[M2]بنشست ز قرآن به سوگواری
[B][M1]رخ‌، گفت بشو باگمیز چون‌مهر
[M2]سر بر زند از نیلگوی عماری
[B][M1]فرمود نبی جای بول گاوان
[M2]دست وسر و پا شو به آب جاری
[B][M1]باز است در اجتهاد تا تو
[M2]نا مقتضی از مقتضی برآری
[B][M1]وان کینهٔ دیرین جدا ز دین است
[M2]در دین نسزد کین و دوستداری
[B][M1]با قوت دین خاک دشمنان را
[M2]بسپر به سم رخش نامداری
[B][M1]وز کتف مهانشان دوال برکش
[M2]تا کینهٔ دیرینه برگزاری
[B][M1]لیک این عصبیت میار در دین
[M2]گر بر خردت جهل نیست طاری
[B][M1]تقلید فرنگان کنی بهرکار
[M2]جز کار خرد، اینت نابکاری
[B][M1]دارند فرنگان ز روم و یونان
[M2]رشک و عصبیت به یادگاری
[B][M1]با مشرقیان ویژه با من و تو
[M2]جوینده ره و رسم بد شعاری
[B][M1]عیسی و حواریش بوده بودند
[M2]از مردم سامی نه قوم آری
[B][M1]از شرق برون آمدند و گردید
[M2]ترسایی از پدر به غرب ساری
[B][M1]با این همه این غربیان نمایند
[M2]فخر از قبل عیسی و حواری
[B][M1]بنگر که بدین اندر از من و تو
[M2]دارند فزون جد و پافشاری
[B][M1]خواهی اگر این ملک باز بیند
[M2]آن فر و شکوه و بزرگواری
[B][M1]بزدای ز دین زنگ‌های دیرین
[M2]زان پیش که‌ شد روز ملک تاری
[B][M1]با نیروی دانش برون کن از دین
[M2]این خرخری و جهل و زشتکاری
[B][M1]ایمان و شرافت به مردم آموز
[M2]تا طاعت بینی و جان سپاری
[B][M1]بیخ می و مستی ز ملک برکن
[M2]بنشان بن مردی و هوشیاری
[B][M1]در پاس تن و عرض و مال مردم
[M2]با داد و دهش کوش و پاسداری
[B][M1]وان‌ شمع که شد غرب از آن منور
[M2]بگمار در ایوان کامکاری
[B][M1]چون فقر و غنا هر دو شد ز گیتی
[M2]و آمد هنر و علم و شادخواری
[B][M1]پس معجزه‌ها بین برغم آنکو
[M2]گوید عظمت نیست اختیاری
[A]
[B][M1]ای ثابتی از من خبر نداری
[M2]ای جان دل از تن خبر نداری
[B][M1]ای دوست ازین بستهٔ گرفتار
[M2]در پنجهٔ دشمن خبر نداری
[B][M1]ای گل‌، ز بهار تو کش خزان کرد
[M2]جور دی و بهمن‌، خبر نداری
[B][M1]بودی تو بت و منت چو برهمن
[M2]ای بت ز برهمن خبر نداری
[B][M1]زین خاطر ز اندوه گشته تاریک
[M2]ای اختر روشن خبر نداری
[B][M1]زین اشگ روان کز فراق رویت
[M2]بگذشته ز دامن خبر نداری
[B][M1]زین جسم که شد با هزار محنت
[M2]کوبیده به هاون خبر نداری
[B][M1]زین شخص که با صدهزار کربت
[M2]شد دست به گردن خبر نداری
[B][M1]زین دل که برو از غمان نهاده
[M2]سیصد که قارن خبر نداری
[B][M1]زین مایه که از گلشن تنعم
[M2]افتاده به گلخن خبر نداری
[B][M1]زین مرغ جدا مانده و رمیده
[M2]از ساحت گلشن خبر نداری
[B][M1]زین بی‌گنه برده از حوادث
[M2]صدکین و زلیفن خبر نداری
[B][M1]زین پیکر چون رشته وین دل تنگ
[M2]چون چشمه سوزن خبر نداری
[B][M1]زین‌ شاعر مسکین که کرده شاهش
[M2]آواره ز مسکن خبر نداری
[B][M1]زبن دل‌شده کش گوشهٔ صفاهان
[M2]گردیده نشیمن خبر نداری
[B][M1]زبن دانه که در آسیای دوران
[M2]شد خرد، یک ارزن خبر نداری
[B][M1]در چاه بلا مانده‌ام چو بیژن
[M2]ای میر تهمتن خبر نداری
[B][M1]پیکی نه که گوید به خسرو عهد
[M2]کز حالت بیژن خبر نداری
[B][M1]اکنون به صفاهانم و به همره
[M2]مشتی بچه و زن‌، خبر نداری
[B][M1]آزادم و در قید زندگانی
[M2]زین روز شمردن خبر نداری
[B][M1]من از قبل تو خبر ندارم
[M2]تو از قبل من خبر نداری
[B][M1]شادم که ز ناشادی زمانه
[M2]ای میر مهیمن خبر نداری
[B][M1]فرزانه گدازیست دهر ریمن
[M2]زین جادوی ریمن خبر نداری
[B][M1]دیوانه‌ نوازیست چرخ جوزن 
[M2]زین سفلهٔ جوزن خبر نداری
[B][M1]باری ز دل خون آنکه گفته است
[M2]این چامهٔ متقن‌، خبر نداری
[A]
[B][M1]ای خواجه به جز سیم و زر چه داری‌؟
[M2]چون علم نداری دگر چه داری‌؟
[B][M1]زر وگهرت را اگر ستانند
[M2]ای خواجهٔ والاگهر چه داری‌؟
[B][M1]از علم شود خاک بی‌هنر زر
[M2]بنگر که ز علم و هنر چه داری‌؟
[B][M1]آن قصرتورا علم بوده معمار
[M2]در وی‌ تو به جز خواب و خور چه داری‌؟
[B][M1]وان باغ تو را ذوق بوده طراح
[M2]خیره تو در آن گام بر چه داری‌؟
[B][M1]این سیم و زرت مرده‌ریگ بابست
[M2]از بابت خوبش ای پسر چه داری‌؟
[B][M1]گویی پدرم داشت علم و دانش
[M2]از دانش و علم پدر چه داری‌؟
[B][M1]گر زر ز رواج اوفتد بناگاه
[M2]تو بهر خورش ماحضر چه داری‌؟
[B][M1]ورکار به فکر و عمل گراید
[M2]از فکر و عمل برگ و بر چه داری‌؟
[B][M1]ور از وطن افتی به شهر غربت
[M2]سرمایه در آن بوم و بر چه داری‌؟
[B][M1]این‌زرکه به‌دست اندرست زر نیست
[M2]زان زر که بود زبر سر چه داری‌؟
[B][M1]زور تن و اقدام و عزم و مردی
[M2]ذوق و فن و هوش و فکر چه داری‌؟
[B][M1]امروز توپی میر و کارفرما
[M2]فردا که شدی کارگر چه داری‌؟
[B][M1]از صنعت مردم بری تمتع
[M2]خود صنعتی‌، ای نامور چه داری‌؟
[B][M1]زان حرفه و پیشه کاید از آن
[M2]نفعی ز برای بشر، چه داری‌؟
[B][M1]داری گهر معدنی فراوان
[M2]از معدن دانش گهر چه داری‌؟
[B][M1]داری کتب ارزشی مکرر
[M2]زان جمله یکی خط ز بر چه داری‌؟
[B][M1]بی‌علم بشر است شاخ بی‌بر
[M2]ای شاخهٔ بی‌بر، اثر چه داری‌؟
[B][M1]بی‌ذوق رجل گلبنی است بی‌گل
[M2]ای گلبن بی گل ثمر چه داری‌؟
[B][M1]بر فرق تو هست این کلاه زببا
[M2]در زیرکلاه آستر چه داری‌؟
[B][M1]وان‌جامه و رخت تو سخت نغز است
[M2]بنمای کز آن نغز تر چه داری‌؟
[B][M1]ای خواجه ز علم و هنر گذشتیم
[M2]از دین و مروت نگر چه داری‌؟
[B][M1]از جود و سخا یک به یک چه دانی‌؟
[M2]وز مهر و وفا سربسر چه داری‌؟
[B][M1]جز حیلت ومکر و دغل چه خواندی
[M2]جز نخوت و عجب و بطر چه داری‌؟
[A]
[B][M1]تا به چند اندر پی عشق مجازی‌؟
[M2]چند با یار مجازی عشق‌بازی‌؟‌!
[B][M1]چند گردی گرد اسرار حقیقت
[M2]ای ندانسته حقیقی از مجازی‌؟
[B][M1]برق عشقست این چه پوشیدش به خرمن
[M2]خفته‌مار است‌این‌چه گیریدش به بازی‌؟
[B][M1]پاکبازی کن چو راه عشق پوئی
[M2]عشق‌بازی را بباید پاکبازی
[B][M1]اینکه بینی در همه گیتی سمر شد
[M2]عشق محمودی است نی حسن ایازی
[B][M1]در خم ابروی دل رخ نه که نبود
[M2]هر خم ابروی محرابی نمازی
[B][M1]برکش ازگردن‌فرازی سر، که ناگه
[M2]سرنگونی بینی ازگردن‌فرازی
[B][M1]از ره تجرید زی لاهوتیان شو
[M2]کاید از ناسوتیانت بی‌نیازی
[B][M1]در ره عشق و طلب بی‌خویشتن شو
[M2]تا نشیبی را ندانی از فرازی
[B][M1]چون بهار از شاهد معنی سخن گو
[M2]نز بت نوشادی و ترک طرازی
[B][M1]شاهباز ساعد سلطان عشقم
[M2]چون کنم با هر تذرو وکبک بازی
[B][M1]در دبستان ازل بنهادم ازکف
[M2]دفتر نیرنگ و درس حیله سازی
[B][M1]زبن کلام پارسی گویند بر من
[M2]آنچه گفتند اندر آن کفتار تازی
[B][M1]عیب دیبا گوید آن مردک ولیکن
[M2]عیب خود بیند گه دیبا طرازی
[B][M1]آنکه نازد بر ستوری ژنده پالان
[M2]چون کند با حملهٔ مردان غازی
[B][M1]خصم من خرد است وآری خرد دارد
[M2]صعوه را اندیشهٔ چنگال بازی
[A]
[B][M1]کسروی تا راند درکشور سمند پارسی
[M2]گشت مشکل فکرت مشکل‌پسند پارسی
[B][M1]هفت اختر را ستارهٔ هفت گردان نام داد
[M2]زان که‌خود بیگانه‌بود از چون‌وچند پارسی
[B][M1]فکرت کوتاه و ذوق ناقصش راکی سزد
[M2]وسعت میدان و آهنگ بلند پارسی
[B][M1]یافت مضمون از منجم‌باشی ترک و سپس
[M2]چند دفتر زد به قالب در روند پارسی
[B][M1]پارسی گوبان تبریز ار به ما بخشند عمر
[M2]باشد این تبریزی نادان گزند پارسی
[B][M1]گر ازبن بنای ناشی طرز معماری خرند
[M2]خشت زببایی درافتد از خرند پارسی
[B][M1]ترکتازی‌ها کند اکنون سوی پازند و زند
[M2]وای بر مظلومی پازند و زند پارسی
[B][M1]لفظ و معنی را خناق افتد کجا این ترک خام
[M2]افکند برگردن معنی کمند پارسی
[B][M1]طوطی شکرشکن بربست لب کز ناگهان
[M2]تاختند این خرمگس‌ها سوی قند پارسی
[B][M1]اعجمی‌ ترکان به‌ جای قاف چون گفتندگاف
[M2]گشت قند پارسی یک‌باره گند پارسی
[B][M1]خوی گرفت از شرمساری چهر قطران و همام
[M2]تا که گشت این ننگ تبریز آزمند پارسی
[B][M1]خطهٔ تبریز راگویندگان بودست و هست
[M2]هر یکی گوینده لعل نوشخند پارسی
[B][M1]پس چه شد کاین احمدک زان خطهٔ مینونشان
[M2]احمداگو شد به گفتار چرند پارسی
[A]
[B][M1]ابلها زان خط که هر روزش به دفتر می کشی
[M2]بر سر تقوی و ایمان‌، خط دیگر می کشی
[B][M1]ساغری کز جرعه‌نوشی‌هاش رانی عیب ما
[M2]گر به‌چنک آری تواش لاجرعه‌ برسر می کشی
[B][M1]شب به عیب پاک مردان‌، خامه را سر می کنی
[M2]روز بر قتل عزیزان‌، پاچه را ور می‌کشی
[B][M1]بر دل کشور نشیند چون خدنگ زهردار
[M2]آه‌هایی کز ته دل‌، بهر کشور می‌کشی
[B][M1]نیست گر مام وطن ماچه‌خر از بهرش چرا
[M2]تیز چون خر می‌دهی ‌و نعره‌چون خر می کشی
[B][M1]گاه ترک وگاه آلمان گاه روس و انگلیس
[M2]مادر بیچاره را زین در به آن در می کشی
[B][M1]مادر خود را تو خود بردی به آغوش حریف
[M2]از چه مادرقحبه آه از بهر مادر می کشی
[B][M1]می کنی بیچاره مادر را به چندین جا عروس
[M2]وز تعصب‌، تیغ بر روی برادر می کشی
[B][M1]می‌ستانی محرمانه‌، پول از بیگانگان
[M2]پس به روی آشنا، از کینه خنجر می کشی
[B][M1]هیچ می‌دانی چرا بیگانگان بر روی تو
[M2]خوب می‌خندند؟ زبرا بار بهتر می کشی
[B][M1]زانکه با لاقیدی و بی‌آبروبی‌، روز و شب
[M2]فحش و بهتان می‌پرانی‌، جر و منجر می کشی
[B][M1]گر هنرمندی به اصلاحات بردارد قدم
[M2]پاچه‌اش‌ چسبیده‌،‌خونش را به ساغر می کشی
[B][M1]ور سخندانی سخن گوید به اصلاح وطن
[M2]با دوصد دشنام از آن بدبخت کیفر می کشی
[B][M1]ور به او چیزی نچسبید از جنایات عموم
[M2]زیر دشنام می و افیونش اندر می کشی
[B][M1]کیست آن میخواره و افیونی صافی‌ضمیر
[M2]تا ترا گوید که‌ ای خر! خیزه عرعر می کشی
[B][M1]من اگر می می‌خورم تو چیز دیگر می‌خوری
[M2]ور من افیون می کشم‌ تو چیز دیگر می کشی
[A]
[B][M1]ثانی شمر لعین حسین خزاعی
[M2]بسته میان تنک بر اذیت داعی
[B][M1]بر سر راهم‌ بریخته‌ است‌ بسی‌ سنک
[M2]هریک چون کلهٔ حسین خزاعی
[B][M1]سنگ‌و سقط‌هرچه‌بوده ربخته بیرون
[M2]یک وجبی چارکی و نیم ذراعی
[B][M1]پیش ره مسلمین ز روی خباثت
[M2]ساخته از قلوه سنگ خط دفاعی
[B][M1]شمر خزاعی و نوکر و کس و کارش
[M2]موذی همچون عقار بند و افاعی
[B][M1]هست مساعی شه به راحت مردم
[M2]شمر خزاعی‌است‌خصم‌شاه و مساعی
[B][M1]داعیه‌ها دارد و صریح بگوید‌:
[M2]هست درین لکه صدهزار دواعی
[B][M1]جادو و جنبل کند برای ریاست
[M2]با خط عبرانی و خطوط رقاعی
[B][M1]خود را استاد شاه خواند و از جهل
[M2]منکر امر مطیعی است و مطاعی
[B][M1]آنچه ازاین احمق ... گفتم
[M2]نیست قیاسی که جمله هست مساعی
[B][M1]این امرای حریص دشمن شاهند
[M2]گرچه‌ عددشان خماسی است و رباعی
[B][M1]شاه سر است و نخاع‌، قائد لشکر
[M2]هست کشنده‌ مرض چو کشت نخاعی
[B][M1]بازوی شه باد از این که هست قوی‌تر
[M2]تا بفشارد گلوی شمر خزاعی
[A]
[B][M1]شد به اقبال شهنشه ختم کار جنگلی
[M2]جنگل از خلخال و طارم امن شد تا انزلی
[B][M1]دولت دزدان جنگل سخت مستعجل فتاد
[M2]دولت دزدی بلی باشد بدین مستعجلی
[B][M1]هرچه ابر انبوه باشد زود گردد منتشر
[M2]هرچه خور پوشیده ماند زود گردد منجلی
[B][M1]بهر یغمای ولایت خواب‌ها دیدند ژرف
[M2]آن‌ یکی طهماسب‌ شه شد آن دگر نادرقلی
[B][M1]پاس ملت را میان بستند و شد باری ز سیم
[M2]کیسهٔ ملت تهی صندوق آنان ممتلی
[B][M1]هرکرا بر تن قبا دیدند کندند آن قبا
[M2]هرکرا در بر حلی دیدند بردند آن حلی
[B][M1]از در دین و وطن کردند با اهل وطن
[M2]آنچه بوسفیانیان کردند با آل علی
[B][M1]دعوت اسلامشان شد غارت اسلامیان
[M2]دعوت حقی که یارد دید با این باطلی
[B][M1]دین‌پژوهی را نباشد نسبتی با رهزنی
[M2]رهنوردی را نیاید راست دعوی با شلی
[B][M1]راست ناید ملکداری هیچگه با خودسری
[M2]برنتابد دادخواهی هیچگه با جاهلی
[B][M1]بهر تاراج و فنای قوم بنمودند سخت
[M2]گه به لشکر عارضی گه درولایت عاملی
[B][M1]سارق و قاتل ز هرسو گرد شد برگردشان
[M2]زبن قبل انبوه شد جیشی بدان مستکملی
[B][M1]از خیالی بود یکسر جنگشان و صلحشان
[M2]جنگشان از تیره‌ رایی صلحشان از فاعلی
[B][M1]هدیه‌ها دادند و رشوت‌ها به طماعان ری
[M2]تا برآشوبند مردم را به صد حیلت‌، ولی
[B][M1]زودتر ز اندیشهٔ این روزگار آشفتگان
[M2]روزگار آشفت بر نابخردان جنگلی
[B][M1]اینک اندر بنگه آنان به‌نام شهریار
[M2]خطبه خواند خاطب لشکر به آوای جلی
[B][M1]مملکت چون یار گردد با وزیری هوشمند
[M2]زود برخیزد ز کشور راه و رسم کاهلی
[B][M1]کارها یکرویه گردد ملکت ایمن شود
[M2]عدل و داد آید به جای جادویی و تنبلی
[B][M1]منت ایزد را که با فر شهنشه یار گشت
[M2]پاک دستوری بدین دانایی و روشندلی
[B][M1]صاحب اعظم وثوق دولت عالی حسن
[M2]مشتهر در مقبلی‌، ضرب‌المثل در عاقلی
[B][M1]ای مهین صدر معظم ای که بی‌روی تو بود
[M2]مسند فرمانگزاری غرقه اندر مهملی
[B][M1]منکران پار اکنون مومنان حضرتند
[M2]قابلیت زود پیدا گردد از ناقابلی
[B][M1]میز والاتر ز شخصی بی‌خرد بر پشت میز
[M2]صندلی بهتر ز مردی بی‌هنر بر صندلی
[B][M1]تا تو گشتی بوستان‌ پیرای این کشور، نماند
[M2]هر غرابی را درین گلبن مجال بلبلی
[B][M1]خاطر ملت شد از فکر متینت مطمئن
[M2]صفحهٔ کشور شد از رای رزینت صیقلی
[B][M1]یا ز دانش مرد جوید نام یا ز اقبال و بخت
[M2]نامور صدرا تو هم دانشوری هم مقبلی
[B][M1]نیکخواه ملک را در جام‌، شیرین شربتی
[M2]بدسگال ملک را در کام ناخوش حنظلی
[B][M1]مر سیاست را به‌صدر اندر وزیری سائسی
[M2]مر حماست را به ملک اندر امیری پر دلی
[B][M1]داهی شرقی ولیکن در درایت غربیئی
[M2]مرد امروزی ولیکن آیت مستقبلی
[B][M1]چون به کارنظم بنشینی حکیم طوسیئی
[M2]چون به گاه نطق برخیزی خطیب وائلی
[B][M1]چون که در مجلس گرایی زیب‌ بخش مجلسی
[M2]چون که در محفل نشینی آفتاب محفلی
[B][M1]دور گیتی کرد کامل شهرت بوذرجمهر
[M2]تو به عهد خویشتن بوذرجمهر کاملی
[B][M1]این وزیران معظم وین گرامی خواجگان
[M2]عاقلند اما تو ای دستور اعظم اعقلی
[B][M1]کید بدخواهان نگیرد در تو آری چون کند
[M2]با فر سیروس کید جادوان بابلی
[B][M1]تو مرا خواهی که اندر نظم شخص اولم
[M2]من تو را خواهم که اندر عقل شخص اولی
[B][M1]از کلام پارسی گویان درخشد شعر من
[M2]همچنان کز شعر تازی شعرهای جاهلی
[B][M1]شوق مدح و آفرینت بر شکسته طبع من
[M2]کرد آسان این قصیدت را به چندین مشکلی
[B][M1]تا جدا باشد به مسلک بلشویک از منشویک
[M2]تا دو تا باشد به مذهب شافعی از حنبلی
[B][M1]نخل احباب تو را کامل شود بارآوری
[M2]کشت اعداء تو را حاصل شود بی‌حاصلی
[B][M1]اندرین دولت بپایی سالیان واری به‌جای
[M2]عفو در کار عدو و انصاف درکار ولی
[B][M1]دیر مانی دیر تا این ملک را از دست و پای
[M2]غل محنت برگشایی‌، بند ذلت بگسلی
[A]
[B][M1]روزگار آشفتگی دارد بسر، کو همدمی
[M2]تا ز فیض صحبتش خاطر بیاساید دمی
[B][M1]آتش و ابر و دم و دودست پیدا در افق
[M2]کو مقامی امن و جایی محرم و دود و دمی‌؟
[B][M1]از خدا خواهم اطاق قبلی و یاری سه چار
[M2]خادمی محرم که خواهد عذر هر نامحرمی
[B][M1]بست مشک‌آلوده جوشان از بر شاخ کهور
[M2]به که از کین بر گلوی نیزه بندی پرچمی
[B][M1]خلق را زین‌سو مشرف کن گرت هست آرزو
[M2]بی‌تغیر عالمی و بی‌تبدل آدمی
[B][M1]هجر فرهادش به دل هر لحظه خنجر می‌زند
[M2]خود گرفتم شد بهار از حفظ صحت رستمی
[B][M1]جای موسی خالی است وآن عصای موسوی
[M2]تا که فرعون کسالت را ببلعد در دمی
[B][M1]موسیا ز انوار یزدان یک قبس ما را فرست
[M2]چون‌ اناالحق زان همایون شعله بشنیدی همی
[B][M1]ای شبان وادی ایمن چو گشتی بهره‌مند
[M2]زان درخت شعله‌ور فکر برادر کن کمی
[B][M1]چون سحرگاهان نهادی سر به محراب نماز
[M2]بهر قلب ما فرست از دود آهی مرهمی
[B][M1]یاد لطف صحبت اخوان درخشد در دلم
[M2]چون چراغ روشنی در جایگاه مظلمی
[B][M1]بس که خوردم چایی دم ناکشیده در سویس
[M2]آبم افتد در دهان از یاد چای پر دمی
[B][M1]وز غم نادیدن همصحبتان محترم
[M2]مردمان چشم من بستند حلقهٔ ماتمی
[A]
[B][M1]ز تقوی عمر ضایع شد، خوشا مستی و خودکامی
[M2]دل از شهرت به تنگ آمد زهی رندی و گمنامی
[B][M1]به آزادی و گمنامی و خودکامی برم حسرت
[M2]که فردوس است آزادی و گمنامی و خودکامی
[B][M1]ز عمر نوح کاندر محنت طوفان به پایان شد
[M2]به کیش من مبارک‌تر بود یک لحظه پدرامی
[B][M1]بگفتا رو به رفتار خوش و نیکو مرو از ره
[M2]که بر لوح نیت بستند نقش نیک فرجامی
[B][M1]بزرگان را بکندی طعنه کم زن کاختر گردون
[M2]به گامی طی کند قوسی ز گردون را به آرامی
[B][M1]حقیقت پیشه را یک عمر بدنامی موافقتر
[M2]که شهرت پیشه را یک لحظه تشویش نکونامی
[B][M1]بسا رشکا که از اندیشهٔ راحت برد هردم
[M2]به یک سرگشتهٔ گمنام یک سرکردهٔ نامی
[B][M1]جهان را پختگی بر نوجوانان می‌کند کوته
[M2]که طولانی کند بر شاخ‌، عمر میوه را خامی
[B][M1]ز بازوی توانا و دل آسودهٔ محکم
[M2]به صد علامه دارد فخر، یک برزیگر عامی
[B][M1]ز دانش نخوتی خیزد که با دانا درآمیزد
[M2]نبردم من ز دانش کام از این رو غیر ناکامی
[B][M1]سواد و بی‌سوادی نیست شرط زندگی زیرا
[M2]دهد یک لنگ بر علامه و بی‌علم‌، حمامی
[B][M1]زمانه کاسب است و نیست کاسب را به علم اندر
[M2]نه دشمن کامی حاسد نه مهرانگیزی حامی
[B][M1]به خلق نیک در عالم توانی زندگی کردن
[M2]که با خلق نکو رام تو گردد شیر آجامی
[B][M1]به‌جای علم اگر اخلاق بودی درس هر مکتب
[M2]به عالم بی‌نشان گشتی غرور و حرص و نمامی
[B][M1]کس ار یک بد کند ز آوازه‌اش صد بد پدید آید
[M2]که بر اغراق دارد خوی‌، طبع دانی و سامی
[B][M1]بد یک تن بد یک شهر باشد ز آنکه تا اکنون
[M2]دل شیعی کباب است از جفای مردم شامی
[B][M1]مکرر امتحان کردم که بهر زندگی کردن
[M2]به است از تندی و آشفتگی‌، نرمی و آرامی
[B][M1]ولی حس قوی جان را کند قربانی نخوت
[M2]چنان چون پیش شمشیر نصاری‌، حس‌ اسلامی
[B][M1]*
[M2]*
[B][M1]بهارا همتی جو، اختلاطی کن به شعر نو
[M2]که رنجیدم ز شعر انوری و عرفی و جامی
[B][M1]مکرر، گر همه قند است‌، خاطر را کند رنجه
[M2]ز بادامم بد آید بس که خواندم چشم بادامی
[A]
[B][M1]گر به کوه اندر پلنگی بودمی
[M2]سخت‌فک و تیز چنگی بودمی
[B][M1]گه پی صیدگوزنی رفتمی
[M2]گاه در دنبال رنگی بودمی
[B][M1]گاه در سوراخ غاری خفتمی
[M2]گاه بر بالای سنگی بودمی
[B][M1]صیدم ازکهسار و آبم ز آبشار
[M2]فارغ ‌از هر صلح و جنگی بودمی
[B][M1]گه خروشان بر کران مرغزار
[M2]گه شتابان زی النگی بودمی
[B][M1]یا به ابر اندر عقابی گشتمی
[M2]یا به بحر اندر نهنگی بودمی
[B][M1]با مزاجی سالم و اعصاب سخت
[M2]سرخوش‌ومست وملنگی‌بودمی
[B][M1]بودمی شهدی برای خویشتن
[M2]بهر بدخواهان شرنگی بودمی
[B][M1]ایمن از هرکید و زرقی خفتمی
[M2]غافل از هرنام و ننگی بودمی
[B][M1]نه مرید شیخ و شابی گشتمی
[M2]یا خود آماج خدنگی بودمی
[B][M1]نه به فکر شاهد و شهد و شراب
[M2]نه به یاد رود وچنگی بودمی
[B][M1]ور اسیر دام و مکری گشتمی
[M2]یا خود آماج خدنگی بودمی
[B][M1]غرقه در خون خفتمی یا در قفس
[M2]مانده زبر پالهنگی بودمی
[B][M1]مر مرا خوشترکه دراین دیولاخ
[M2]خواجهٔ با ریو و رنگی بودمی
[A]
[B][M1]باد صبح ازکوهسار آید همی
[M2]یاد یار غمگسار آید همی
[B][M1]یارگوبی سوی شهر آید زکوه
[M2]دوست گویی از شکار آید همی
[B][M1]بامدادان در هوای گرم ری
[M2]بوی لطف نوبهارآید همی
[B][M1]قلهٔ البرز در چشمان من
[M2]چون یکی زببانگار آید همی
[B][M1]بر فراز فرق‌، سیمین چادرش
[M2]لعبتی سیمین‌ عذار آید همی
[B][M1]باز چون تابد بر او زرین فروغ
[M2]چون درخشی زرنگار آید همی
[B][M1]در نشیبش سبز وادی‌ها ز دور
[M2]دیده را شادی گوار آید همی
[B][M1]راست گویی سوی دشت از کوهسار
[M2]لشگری نیزه گذار آید همی
[B][M1]خیل ‌در خیل‌ و درفش‌ اندر درفش
[M2]این پیاده وآن سوار آید همی
[B][M1]کوشک‌ها هر جای محصور از درخت
[M2]چون حصاری استوار آید همی
[B][M1]گردشان اشجار چون جیشی که ‌تنگ
[M2]گرد برگرد حصار آید همی
[B][M1]یا تناور کشتیئی در سخت موج
[M2]کش‌پس‌ازکوشش قرار آید همی
[B][M1]آبشار ازگوشهٔ وادی به چشم
[M2]چون‌یکی سیمینه تار آید همی
[B][M1]ور برو نزدیک تازی در نظرت
[M2]همچو پولادین منار آید همی
[B][M1]گویی از بالا خروشان زی نشیب
[M2]اژدهایی دیوسار آید همی
[B][M1]آسمان باشد به لون و در صفت
[M2]آسمانی آبدار آید همی
[B][M1]گرنه چرخست‌ از چه‌اش قوس قزح
[M2]از گریبان آشکار آید همی
[B][M1]وز چه ‌همچون کهکشان ‌در وی‌ پدید
[M2]اختران بی‌شمار آید همی
[B][M1]سبزه اندر سبزه یا بی‌پر نسیم
[M2]گرت زی بالاگذار آید همی
[B][M1]چشمه اندر چشمه بینی پرفروغ
[M2]چونت ره زی جویبار آید همی
[B][M1]چون ز بالا بنگری سوی نشیب
[M2]در سر از هولت دوار آید همی
[B][M1]بوی‌های تازه همراه صبا
[M2]ازکران مرغزار آید همی
[B][M1]بانگ کبک آید ز بالای کمر
[M2]بانگ قمری از چنار آید همی
[B][M1]هر سحرگاهان خروشان جغد زار
[M2]روح را انده گسار آید همی
[B][M1]در میان دشت ز انبوه هوام
[M2]زیر زیر و زار زار آید همی
[B][M1]جرد گوبی نزد مام زنجره
[M2]از برای خواستار آید همی
[B][M1]هر زمان بادی قوی با تود بن
[M2]در جدال و گیر و دار آید همی
[B][M1]چون بر ایوب نبی زرین ملخ
[M2]تودها بر ما نثار آید همی
[B][M1]مارچوبه در بن سنگ سیاه
[M2]چون یکی خمیده مار آید همی
[B][M1]شاخ‌ آلوی سیاه اندر مثل
[M2]همچو ماری بالدار آید همی
[B][M1]سیب زرد و اندر او رگ‌های سرخ
[M2]همچو روی باده‌خوار آید همی
[B][M1]شاخ امرود خمیده پیش باد
[M2]خاضع و پوزش گزار آید همی
[B][M1]*‌
[M2]*
[B][M1]گرچه بسیارند یارانت ولیک
[M2]یار کمتر چون بهار آید همی
[B][M1]صادق و مردانه و بیدار مغز
[M2]یار باید تا به کار آید همی
[B][M1]یار آن باشد که روز بستگی
[M2]بهر یاران بی‌قرار آید همی
[B][M1]ورنه هنگام گشایش مرد را
[M2]هر دمی هفتاد یار آید همی
[B][M1]در فزون یاری چو تخمی کاشتی
[M2]روز بی‌یاری به بار آید همی
[B][M1]وه که ایدون دوستاری شد گزاف
[M2]چشم ازین غم اشکبار آید همی
[B][M1]آنکه اندر راه او دادی دو چشم
[M2]گر تو را سویش گذار آید همی
[B][M1]راست پنداری که از دیدار تو
[M2]در دو چشمش ‌نوک ‌خار آید همی
[B][M1]تا زرت‌ در دست ‌و زورت‌ در تن ‌است
[M2]آسمانت دوستار آید همی
[B][M1]چون‌ زرت ‌بگسست‌ زورت هم نماند
[M2]دوستان را از تو عار آید همی
[B][M1]برخی آنم که در درماندگی
[M2]دوستان را دستیار آید همی
[B][M1]من بر آن عهدم که با تو عهد من
[M2]تا قیامت استوار آید همی
[B][M1]گر دهم جان در رهت اندر دلم
[M2]حاش لله گر غبار آید همی
[B][M1]و در استغنا زنم عیبم مکن
[M2]کافتخار از افتقار آید همی
[B][M1]من ز بهر نام بگذشتم ز نان
[M2]کاحتشام از اشتهار آید همی
[B][M1]مرد را ندهد ز یک منظور بیش
[M2]آنکه نامش روزگار آید همی
[B][M1]کامیابی نیست جز در یک امل
[M2]باید این بر زرنگار آید همی
[B][M1]چاپلوس وکربز و دورو نیم
[M2]زین عیوبم انضجار آید همی
[B][M1]یار صد روی و مزور مرد را
[M2]هر به روزی صدهزار آید همی
[B][M1]لیک از ین یاران به روز بی‌کسی
[M2]ناکسم گر هیچ کار آید همی
[B][M1]فخرم این بس کز زبان و کلک من
[M2]نکته‌های شاهوار آید همی
[B][M1]دوستداران را به نطق و نظم و نثر
[M2]فکرتم خدمتگزار آید همی
[B][M1]بد سگالان را به او بار روان
[M2]خامهٔ من اژدهار آید همی
[A]
[B][M1]بدرود گفت فر جوانی
[M2]سستی گرفت چیره‌زبانی
[B][M1]شد نرم همچو شاخهٔ سوسن
[M2]آن کلک همچو تیغ یمانی
[B][M1]نزدیک سیر و کندو کسل شد
[M2]آمال دور سیر جوانی
[B][M1]شد خاکسار دست حوادث
[M2]آن آبدار گوهر کانی
[B][M1]شد آن عذار دلکش‌، پژمان
[M2]گشت آن غرورونخوت فانی
[B][M1]تیر غمم نشست به‌ پهلو
[M2]چندان که پشت گشت کمانی
[B][M1]در سی و پنج سالگی عمر
[M2]هفتاد ساله گشت امانی
[B][M1]زیرا بهر دو دست‌، زمانه
[M2]بر من نواخت پتک نوانی
[B][M1]چون خردسالگان به‌خروشم
[M2]زبن سالخوردگی و شمانی
[B][M1]شد هفت سال تا ز خراسان
[M2]دورم فکند چرخ کیانی
[B][M1]اکنون گرم ز خانه بپرسند
[M2]نارم درست داد نشانی
[B][M1]شهر ری آشیانهٔ بوم است
[M2]بوم اندر آن به مرثیه‌خوانی
[B][M1]جای امام فخر نشسته
[M2]یزدی و قمی وگرکانی
[B][M1]خام و خر و خبیث گروهی
[M2]از زر پخته کرده اوانی
[B][M1]عمال دوزخند وزبانشان
[M2]مردم گدازتر ز زبانی
[B][M1]هرلحظه خویش را بستایند
[M2]در پردلی و سخت کمانی
[B][M1]آری ستوده‌اند ولیکن
[M2]در بددلی و سست گمانی
[B][M1]هر بامداد خانه شودپر
[M2]زانبوه دوستان زبانی
[B][M1]چونان که در پژوهش مسلم
[M2]صحن سرای و خانه هانی
[B][M1]غیبت کنند و قصه سرایند
[M2]در شنعت فلان و فلانی
[B][M1]گیرند حرف از دهن هم
[M2]چون در میان کشت‌، سمانی
[B][M1]من در میان خموش نشسته
[M2]چون در حجاز ترک کشانی
[B][M1]آن روز را حتم که گریزم
[M2]از چنگ آن گروه‌، نهانی
[B][M1]گو یی پی شکست بزرگان
[M2]با دهرکرده‌اند تبانی
[B][M1]یارب دلم شکست درین شهر
[M2]حال دل شکسته تو دانی
[B][M1]من نیستم فراخور این جای
[M2]کاین‌جای دزدی است و عوانی
[B][M1]دزدند دزد منعم و درویش
[M2]پستند پست عالی و دانی
[B][M1]سیراب باد خاک خراسان
[M2]و ایمن ز حادثات زمانی
[B][M1]در نعمتش مبادکرانه
[M2]در مردمش مباد گرانی
[B][M1]آن بنگه شهامت و مردی
[M2]آن مرکز امیری و خانی
[B][M1]آن مفتخر به تاج سپاری
[M2]آن مشتهر به شاه نشانی
[B][M1]بیرون کشیده ملک به شمشیر
[M2]از چنگ باهلی و کنانی
[B][M1]زافغان و روس وترک ستانده
[M2]کشور به فر ملک‌ستانی
[B][M1]آن کوهسار دلکش و احتشام
[M2]وان دلنشین سرود شبانی
[B][M1]وان شاعران نیکوگفتار
[M2]الفاظ نیک و نیک معانی
[B][M1]*‌
[M2]*‌
[B][M1]شخصیم گفت کز چه خراسان
[M2]برداشت سر به طغیان دانی‌
[B][M1]گفتم که زود زانیه گردد
[M2]آن زن که داشت شوهر زانی
[B][M1]جایی که پایتخت بلرزد
[M2]از چند تن منافق جانی
[B][M1]نخروشد از چه ملک خراسان
[M2]با خون پاک و عرق کیانی
[A]
[B][M1]مخور تا توانی می اندر جوانی
[M2]می اندر جوانی مخور تا توانی
[B][M1]که یک جرعه می در جوانی نشاند
[M2]یکی تیر در دیدهٔ زندگانی
[B][M1]حکیمانه می نیز خوردن نشاید
[M2]ازین اندک و گاه گاه و نهانی
[B][M1]گناهست و جهل است و بیماری تن
[M2]چه یک دوستکانی چه ده دوستکانی
[B][M1]ادیبی که فرمود، می خورد باید
[M2]دربغست ازو علم و آداب دانی
[B][M1]نه بر کیفر باده خوردن از اول
[M2]به پور جوان دره‌ا زد پیر ثانی
[B][M1]نه امریکیان منع کردند می را
[M2]درین عصر، چون مردم باستانی‌؟
[B][M1]چنان رامشی مردمان توانگر
[M2]بسیجیده درکار عشق و جوانی
[B][M1]چنان رادمردان چست و معاشر
[M2]خنیده به مهمانی و میزبانی‌
[B][M1]به مستی و می‌خوارگی کرده عادت
[M2]چو بازارگانان به بازارگانی
[B][M1]چو دیدند می را زیانهاست در پی
[M2]برون از سبکساری و سرگرانی
[B][M1]ببستند مر مرزها را و هر سو
[M2]نشاندند قومی پی مرزبانی
[B][M1]نهشتند کآید ز بیرون کشور
[M2]می صافی و باده ارغوانی
[B][M1]به کشور هم‌، آنجاکه بد خنب‌خانه
[M2]ببستند و بردند بیرون اوانی
[B][M1]نه از بهر دین خاست این کار ازیرا
[M2]ز قهر خرد خاست این قهرمانی
[B][M1]به تحقیق دیدند کز خوردن می
[M2]فزون شد جنایت برافزود جانی
[B][M1]هرآن کارگرکو به می کرد رغبت
[M2]ببازد به یک شب دوره بیستکانی
[B][M1]هرآن برزگر کاو به می کرد عادت
[M2]فرو ماند از پیشهٔ گاورانی
[B][M1]هرآن پاسبان کو به می گشت راغب
[M2]نیاید ازو شیوهٔ پاسبانی
[B][M1]خردمند مردم چو دیدند اینها
[M2]بکردند در حرمت می تبانی
[B][M1]همانا حرامست می زی گروهی
[M2]که دارد بر آنان خرد حکمرانی
[B][M1]تو را گر خرد حکمرانست بر دل
[M2]چو جویی ز خصم خرد شادمانی‌؟
[A]
[B][M1]جهانا چه مطبوع و خرم جهانی
[M2]دریغا که بر خلق ناجاودانی
[B][M1]نعیم و جحیم است در تو سرشته
[M2]و لیکن تو خود فارغ از این و آنی
[B][M1]همه کارهای تو از حکمت آید
[M2]ز حکمت برون کارکردن ندانی
[B][M1]به‌دستت شماربست ز آغاز خلقت
[M2]که با آن شمردن‌، دهی و ستانی
[B][M1]ز فهم بشر این شمار است بیرون
[M2]که هست این شمر عالی و فهم‌دانی
[B][M1]کسی کاین شمردن بداند، بداند
[M2]که باقی به گیتی چه و چیست فانی
[B][M1]به علم این شمر، یافت مردم نتاند
[M2]که بیرون علم است این غیب‌دانی
[B][M1]برون است دانستن سرّ گیتی
[M2]ز قید زمانی و قید مکانی
[B][M1]چو خیطی که صد رنگ باشد بدان بر
[M2]بر آن خیط موری کند دیده‌بانی
[B][M1]زمان‌ها بباید که مر رنگ‌ها را
[M2]جداگانه بیند به تاریک جانی
[B][M1]گهی سبز بیند گهی زرد بیند
[M2]گه اسپید و گه سرخ و گه زعفرانی
[B][M1]ولی مرد بیننده بیند به یک دم
[M2]همه رنگ‌ها را به روشن‌روانی
[B][M1]برآن نگذرد دیدهٔ مور لیکن
[M2]تو بینی چو بر وی نظر بگذرانی
[B][M1]جهان همچو آن خیط صدرنگ باشد
[M2]من و تو چو موریم از ناتوانی
[B][M1]به قید زمان و مکان پای بسته
[M2]نه بینیم جز لحظه‌های جهانی
[B][M1]مر این لحظه‌ها را به‌ یک جای بیند
[M2]کسی کاو ز اسرار دارد نشانی
[B][M1]حسابیست آنجا که پیر تو داند
[M2]چه دانی تو در نیمه راه جوانی
[B][M1]حسابیست آنجاکه وهم محاسب
[M2]نیابد از اول قدم نقش ثانی
[B][M1]توان با ریاضت بدان راه بردن
[M2]چنان چون ز الفاظ‌، ره زی معانی
[B][M1]به صبر و ریاضت توان یافت آن را
[M2]که دولت نیاید به کف رایگانی
[B][M1]کسی سر گیتی بداند که جانش
[M2]بپیوست با عالم جاودانی
[B][M1]جهان خود نباشد مگر این شمردن
[M2]جهانا تو کی زین شمردن بمانی
[B][M1]همانا نمانی تو هیچ از شمارش
[M2]که هم بی‌شماری و هم بی کرانی
[B][M1]نه پیداست اصلت ز بن از قدیمی
[M2]نه پیداست پایت ز سر از کلانی
[B][M1]یکی خواند موهوم وآن یک قدیمت
[M2]دگر حادث دهری، آن یک ، زمانی
[B][M1]چنان چون تویی کی شناسمت زیرا
[M2]سراسر خیالی، سراسرگمانی
[B][M1]بهٔک‌جا حکیمی بهٔک‌جای نادان
[M2]به‌ یک جا زمینی به یک جا زمانی
[B][M1]همانا تو را نیست شکلی معین
[M2]که از چشم ِ اندازه دانان ، نهانی
[B][M1]ز هرگوشه کاندر تو بینیم ،چُنین
[M2]یکی برشده خیمه ی زر نشانی
[B][M1]من ای کاش دانستمی، سخت روشن
[M2]که تو برچه لون و چه شکل وچه سانی ؟
[B][M1]حکیمی مراگفت کاین چرخ و انجم
[M2]بود جسم گردندهٔ باستانی
[B][M1]در آن جسم گردنده پیداست رگ‌ها
[M2]که زی ماکند هر رگی کهکشانی
[B][M1]به هرکهکشان اخترانند ،بی‌مَر
[M2]که مهریست هر اختری، ازگرانی
[B][M1]به پیرامن مِهرها بر، قمرها
[M2]بگردند چونان که بینی و دانی
[B][M1]همان پیکرگرد پوبنده باشد
[M2]یک اختر، بر مردم آن جهانی
[B][M1]مداربست او را و ، اوج و حضیضی
[M2]قِرانی و بُعدی ،به چرخ کیانی
[B][M1]ازبن جنس ، استارگانند، بی‌مَر
[M2]کز احصایشان تا ابد با زمانی
[B][M1]که هریک جهانی‌ست واندر درونش
[M2]جهان‌ها چو اشیا درون ِ أوانی
[B][M1]برون زبن جهان‌ها و زابن آسمان‌ها
[M2]چه‌باشد؟ یکی‌ژرف ،بین ، گر توانی
[B][M1]ازیرا به نزد خرد راست ناید
[M2]به هر روی بی‌حدی و بی‌کرانی
[B][M1]همانا که چیزی‌ست بیرون این حد
[M2]مکان جُسته، بر ذِروه ی ِ لامکانی
[B][M1]وجودی‌ست آن‌جا کز اندیشه هر دم
[M2]به پا دارد و بفکند این مبانی
[B][M1]جهان است محکوم و اوی‌ست حاکم
[M2]وزاویست ،سلطانی و قهرمانی
[B][M1]به فرمان اثند ذرات و ،دارد،
[M2]به هر ذره فرمانش یکسان‌، روانی
[B][M1]جهان ارغنونست و او ارغنونزن
[M2]هم از اوست آهنگ و لحن اغانی
[B][M1]نگر کاندرین پهنهٔ بیکرانه
[M2]که یارد جز او دعوی پهلوانی
[B][M1]حکیمی دگر گفت نبود جز از او
[M2]وجودی که از راستی ، «هست» ، خوانی
[B][M1]جهان با همه عرض و طول و نمایش
[M2]سراسر گمان‌ست و او بی گمانی
[B][M1]حکیمی دگر حسن عالیش خواند
[M2]که جوبای اوس‌بند ذرّات ِ دانی
[B][M1]دوان است هر ذره زی حسن مطلق
[M2]چو عاشق ،به دیدار معشوق ِ جانی
[B][M1]بدان‌، تا چنو خوب گشتن تواند
[M2]زند گام هر ذره با ناتوانی
[B][M1]گهرها یک از دیگری مایه گیرد
[M2]شتابان درین عرضگاه امانی
[B][M1]چو پرمایه شد سوی بالا گراید
[M2]که یابد ز گم گشتهٔ خود نشانی
[B][M1]فساد ِصور، هست از این ره ،که گوهر
[M2]پس از پیری و مرگ جوید جوانی
[B][M1]کمالیست ،در هر زوالی، نهفته
[M2]که با هر زوالی رهد جاودانی
[B][M1]لئیم ،از لئیمی ،حسود ،از حسودی
[M2]پلید از پلیدی جبان از جبانی
[B][M1]گهر سوی اوج است پویا و کرده
[M2]فنای صور در رهش نردبانی
[B][M1]بکوشد گهر تا که جان گردد و جان
[M2]بکوشد که جانان شود زین معانی
[B][M1]سوی خیر و نیکی ،دوانند، جان‌ها
[M2]چو زی سکهٔ خسروی زرکانی
[B][M1]بود در ره عشق گام نخستین
[M2]بقای نهانی‌، فنای عیانی
[B][M1]چو باقی شود جان به جانان گراید
[M2]خود این است در عاشقی گام ثانی
[B][M1]اگر نفس‌ها را بقایی نبودی
[M2]به چیزی نیرزیدی این زندگانی
[B][M1]بمان تا که جان مایه گیرد ز دانش
[M2]ز دانش چو جان مایه گیرد بمانی
[B][M1]بود جانت مرغی که بربسته پرش
[M2]بر آن شو که این بسته پر برفشانی
[B][M1]برافشانی این پر به پرواز و گردی
[M2]به یک چشم برهم زدن آسمانی
[B][M1]سوی قوّت و حُسن ، پروازگیری
[M2]نهی ازپس پشت‌، ضعف و نوانی
[B][M1]از آن پیش ،کِت شه ،به نزدیک خواند،
[M2]ره قرب شه جوی اگر می‌توانی
[B][M1]رهت‌ سخت نزدیک باشد به‌ حضرت
[M2]گرت همت شه کنند هم عنانی
[B][M1]من اکنون یکی راه بنمایت ، نو
[M2]سزد گر درین راه مرکب جهانی
[B][M1]ره خویشتن خواهی و طمع و کینه
[M2]بهل‌، گام زن در ره مهربانی
[B][M1]ره صدق پیش آیدت وندر این ره
[M2]به جز راستی نیست دیگر نشانی
[B][M1]یکی شاه‌راهی‌ست پیوسته زان‌جا
[M2]به‌شهری کجا شهر مردانش خوانی
[B][M1]جوان‌مردی آن‌جا به کار است وکس را
[M2]در آن شهر ندهند ره رایگانی
[B][M1]چو آن جا درآیی برندت به درگه
[M2]دهندت یکی جامهٔ خسروانی
[B][M1]برندت شبان‌روز هرجای مهمان
[M2]کشی ازکف دوستان دوستکانی
[B][M1]کتابی گشایند پیشت ادیبان
[M2]که از وی شمار دوگیتی بدانی
[B][M1]چوکامل شدی بازگردی به خانه
[M2]که درماندگان را کنی میزبانی
[A]
[B][M1]قبلهٔ ادب و عشقست گلچین جهانبانی
[M2]گل‌چین ز ادب ای دل هرچندکه بتوانی
[B][M1]دیدم چمنی خندان‌، پر لاله و پر ریحان
[M2]بر شاخ گلش مرغان‌، هرسو به غزلخوانی
[B][M1]بشکفته گل اندرگل‌، کاکل زده درکاکل
[M2]از نرگس و از سنبل‌، وز لالهٔ نعمانی
[B][M1]بر هر طرفی نهری‌، صف‌ بسته زگل بهری
[M2]هرگلبنی از شهری با جلوهٔ روحانی
[B][M1]هرگوشه گلی تازه‌، مالیده به رخ غازه
[M2]وانگیخته آوازه‌، مرغان به خوش‌الحانی
[B][M1]صد جنت جاویدان دیدم به یکی ایوان
[M2]برخاسته صد رضوان هر گوشه به دربانی
[B][M1]صدکوثر جان‌پرور، دیدم به یک آبشخور
[M2]گرد لب هر کوثر حوری به نگهبانی
[B][M1]دیدم فلکی روشن‌، وز مهر و مه آبستن
[M2]مهرش ز غروب ایمن‌، ماهش ز گریزانی
[B][M1]دیدم به یکی دفتر صد بحر پر ازگوهر
[M2]صد قلزم پهناور، پر لؤلؤ عمانی
[B][M1]گفتی مه رخشانست‌، یا مهر درخشان است
[M2]یاکوه بدخشان است‌، پر لعل بدخشانی
[B][M1]یک گوشه گلستان بود بر لاله و ریحان بود
[M2]یک گوشه شبستان بود، پر ماه شبستانی
[B][M1]از هر طرفی حوری برکف طبق نوری
[M2]بر زخمهٔ طنبوری‌، در رقص وگل‌افشانی
[B][M1]یک طایفه رامشگر بگرفته به کف ساغر
[M2]قومی به سماع اندر، با شیوهٔ عرفانی
[B][M1]بر دامن هر مرزی بنشسته هنرورزی
[M2]هریک بدگر طرزی‌، سرگرم سخن‌رانی
[B][M1]گرم سخن‌آرایی‌، دنیایی و عقبایی
[M2]ز اسرار برهمایی تا حکمت یونانی
[B][M1]وز زلف و لب دلبر وان چشم جفاگستر
[M2]از عاشق و چشم تر، و آن سینهٔ طوفانی
[B][M1]رفتم به سوی ایشان‌، دلباخته و حیران
[M2]پرسیدم از این و آن از شدت حیرانی
[B][M1]کاین را چه کسی بانیست کش منظر روحانیست
[M2]گفتند جهانبانی است این منظره را بانی
[B][M1]گلچین جهانست این‌، راز دل و جانست این
[M2]فرزند زمان است این‌، عقد گهرکانی
[B][M1]شور و شغبست اینجا، عشق و طربست این‌جا
[M2]قبلهٔ ادبست این جا، بازار سخندانی
[B][M1]فرمود نبی جنت‌، در سایهٔ شمشیر است
[M2]گشت از قلم سرهنگ، این مسئله برهانی
[B][M1]شمشیر و قلم باهم نشگفت که شد منضم
[M2]ذوق است و ادب توام با فطرت ایرانی
[B][M1]تاربخ تمامش را بنمود بهار انشاء
[M2]زان روی ادب گلچین از باغ جهانبانی
[B][M1]ور سالمه طبعش خواهی سوی مطلع بین
[M2]قبلهٔ ادب و عشقست گلچین جهانبانی
[A]
[B][M1]دریغا که بگذشت عهد جوانی
[M2]درآمد ز در پیری و ناتوانی
[B][M1]جوانی به راه وطن دادم از کف
[M2]دربغا وطن‌رفت‌و طی‌شد جوانی
[B][M1]وگر بازگردد وطن بار دیگر
[M2]نیارد جوانی به ما ارمغانی
[B][M1]دو ده ساله بودم که آشفت ایران
[M2]برآمد ز ری بانگ عالی و دانی
[B][M1]به مشروطه بر پیشوایان شیعه
[M2]بدادند فتوی و گشتند بانی
[B][M1]دو سال دگر انقلابی بپا شد
[M2]که شه عهد بشکست در ملکرانی
[B][M1]سپس فتنه نو شد به هنگام‌ شوستر
[M2]کجا بد تزار اندر آن فتنه‌بانی
[B][M1]سه سال دگر جنگ بین‌الملل زد
[M2]شرار از اقاصی جهان تا ادانی
[B][M1]ببود آن محن تا به شش سال قائم
[M2]جهان گشته ویران و مخلوق فانی
[B][M1]تبه گشت آداب و گم شد فضایل
[M2]کهن شد اصول و نگون شد مبانی
[B][M1]غمی گشت ایران که دشمن درآمد
[M2]ز هر سو درین کشور باستانی
[B][M1]بپا خاست ستار و گردش جوانان
[M2]ز ارانی و آذر آبادگانی
[B][M1]به ستارخان حمله‌ور شد شه‌، اما
[M2]بر او چیره شد جیش ستارخانی
[B][M1]بهم یار گشتند مردان کشور
[M2]خراسانی وگیلی و اصفهانی
[B][M1]ز ناگه به هرسو غریوی برآمد
[M2]ز نیریزی و لاری و بهبهانی
[B][M1]دو لشگر ز رشت و سپاهان برآمد
[M2]به تنبیه شه کرده با هم تبانی
[B][M1]برآن پیشوا یپرم و نصر دولت‌
[M2]بر این پیشوا دودهٔ ایلخانی‌
[B][M1]دلیران و آزادمردان گیتی
[M2]زگرجی و ارانی و ایروانی
[B][M1]شده همعنان با جوانان ایران
[M2]همه‌دست‌شسته ز جان و جوانی
[B][M1]پی‌دفع این‌هر دو لشگر برون شد
[M2]ز ری لشگر شاه خونریز جانی
[B][M1]سلام چطوری
[M2]به سرباز سیلاخوری همعنانی
[B][M1]ز خون وطن‌دوستان مست یکسر
[M2]چو میخواره از بادهٔ ارغوانی
[B][M1]به بادامک اندر فتادند برهم
[M2]ز خون‌، دشت در گشته حمراء‌قانی‌
[B][M1]یکی جسته رزم از پی سود کشور
[M2]دگر جسته رزم از پی بیستگانی‌
[B][M1]یکی‌ را به سر کبر و دل پر معونت
[M2]یکی‌ را به‌سر عشق‌‌ و دل بر معانی
[B][M1]یکی در ره منفعت گشته کشته
[M2]دگر در ره مملکت گشته فانی
[B][M1]یکی‌ را به کف ساز و برگی مکمل
[M2]ز خمپاره و توپ و دیگر مبانی
[B][M1]ولی این‌ دگر را نه برگ و نه سازی
[M2]جز امید اصلاح و دیگر امانی
[B][M1]یکی دور زد بخشی‌ از جیش ملی
[M2]کش‌ آمد به کف‌ شهر از آن قهرمانی
[B][M1]تهی کرد قزاق ازین دور، میدان
[M2]که آمد به سر دورش از ناتوانی
[B][M1]ببستند سنگر به هرکوی و برزن
[M2]دم توپشان کرده آتش‌فشانی
[B][M1]ز سنگر گذر کرد تیر مجاهد
[M2]چو تیر تهمتن ز درع کشانی
[B][M1]به پیرامن مجلس و مسجد آنگه
[M2]مصافی‌قوی رفت چونان که دانی
[B][M1]ری آمد به چنگ دلیران کجا بود
[M2]از آزاد مردانشان پشتبانی
[B][M1]وزان‌پس‌به‌مجلس نشستند و آمد
[M2]ز مردم بر ایشان درود وتهانی
[B][M1]چو شه دید ازینگونه نکبت روان شد
[M2]به زرگنده از قصر صاحبقرانی
[A]
[B][M1]دمادم در پی عیش و تناسانی است تهرانی
[M2]ز بغدادی وکوفی نسخهٔ ثانی است تهرانی
[B][M1]به هنگام حوادث گر بنای امتحان آید
[M2]چو پیش لشگر افغان‌، صفاها نیست تهرانی
[B][M1]گر ایرانی بود باری خراسانی و تبریزی
[M2]کجا هرگز توان گفتن که ایرانیست تهرانی
[B][M1]چومی‌بندد خراسانی به‌پرخاش مغولان‌صف
[M2]غنوده اندر آن سرداب پنهانیست تهرانی
[B][M1]چو آذربایجانی می‌زند با روسیان پنجه
[M2]پی یغمای رشتی و خراسانی است تهرانی
[B][M1]چو شیرازی کند با لشکر شیبانیان کوشش
[M2]اسیر بند غفلت‌های شیطانی است تهرانی
[B][M1]فنای الفت و عهد و فنای صدق و غمخواری
[M2]درست آمد که اندر دوستی فانی است تهرانی
[B][M1]نورزد عشق باکس جز به قصد بردن جانش
[M2]بدین معنی رفیق و عاشق جانی است تهرانی
[B][M1]اگر مفلس شدی یاری ز تهرانی مجو هرگز
[M2]که خصم تنگی ویار فراوانی است تهرانی
[B][M1]چو نادانی و تهرانی بود در قافیت یکسان
[M2]همیشه در پی تروبج نادانی است تهرانی
[B][M1]به هر نسبت که کردم فکر، فکرم ناتمام آمد
[M2]به‌جز این نسبت کامل که تهرانی است تهرانی
[B][M1]اگر تهرانیئی اندر وفاداری درست آید
[M2]مزور بایدش خواندن و الا نیست تهرانی
[A]
[B][M1]ای برادر، تا توانی گیر با آزرم‌ خوی
[M2]مرد بی‌آزرم باشد چون زن بسیار شوی
[B][M1]غیرت و صدق و امانت‌، کاین سه اصل مردمیست
[M2]اصلشان ز آزرم خیزد، گیر با آزرم‌خوی
[B][M1]هرکه در پیش کسان آزرم خود بر خاک ریخت
[M2]غیرت و صدق و امانت خوار باشد پیش اوی
[B][M1]وانکه کشت عصمتش سیراب گشت از آب خلق
[M2]روی ازو برتاب‌، کاندر وی نیابی آبروی
[B][M1]رادی و مردی‌، صفات ثابت آمیغی‌اند
[M2]رادی از ناکس مخواه و مردی از غرزن مجوی
[B][M1]هرکه گردد گرد کژی‌، ای پسر گردش مگرد
[M2]هرکه پوید سوی پستی‌، یا بنی سویش مپوی
[B][M1]گر بمیری‌، پای خود بر خاک نامردان منه
[M2]ور بسوزی‌، دست‌خویش از آب ناپاکان مشوی
[B][M1]معنی صدق و وفا و شرم در آزادیست
[M2]ای ‌«‌بهار» آزاد باش و هرچه می‌خواهی بگوی
[A]
[B][M1]برخیز ساقیا بده آن جام خسروی
[M2]تا درکشم به یاد شهنشاه پهلوی
[B][M1]شاها به شوکت تو زیانی نمی‌رسد
[M2]گر یک نصیحت از من درویش‌ بشنوی
[B][M1]بنشین درون قلب رعیت که‌ این مکان
[M2]ایمن‌تر است و نغزتر از بزم خسروی
[B][M1]از ما متاب رخ که جوانان نامدار
[M2]خوش داشتند صحبت پیران منزوی
[B][M1]اکرام کن به مردم افتاده ضعیف
[M2]شکرانهٔ خیال خوش و بازوی قوی
[B][M1]منما غضب بر اهل ادب تا نه نو شود
[M2]فردوسی و ملامت محمود غزنوی
[B][M1]شاها به ‌قول هرکس و ناکس‌، بر اهل فضل
[M2]زنهار بدمکن که پشیمان همی شوی
[B][M1]شاها وجود مرد هنرپیشه کیمیاست
[M2]توکیمیا گذاری و دنبال زر دوی
[B][M1]پند بهار گوهر درج سعادتست
[M2]از گوهرت سزد که‌ بدین گفته بگروی
[A]
[B][M1]انگلیسا در جهان بیچاره و رسوا شوی
[M2]ز آسیا آواره گردی وز اروپا، پا شوی
[B][M1]چشم‌پوشی با دل صد پاره از سودان و مصر
[M2]وز بویر و کاپ، دل برکنده و در وا شوی
[B][M1]باکلاه بام خورده با لباس مندرس
[M2]کفش پاره‌، دست خالی‌، سوی امریکا شوی
[B][M1]بگذری از لالی و بیرون شوی از هفت کل
[M2]وز غم نفتون روان پرشعله نفت‌آسا شوی
[B][M1]چون که یاد آری ز پالایشگه نفت عراق
[M2]دل کنی چون کوره و از دیده خون‌پالا شوی
[B][M1]چون بهٔاد آری ز آبادان وکشتی‌های نفت
[M2]موج‌زن از شور دل مانندهٔ دریا شوی
[B][M1]چون کنی یاد از عراق و ساحل اروندرود
[M2]قطره‌زن در موج غم که زیر و گه بالا شوی‌ 
[B][M1]در غم خرماستان بصره وکوت وکویت
[M2]سینه‌چاک و بی‌بها چون دانهٔ خرما شوی
[B][M1]سود نابرده هنوز از پنبه‌زاران عراق
[M2]زبر سنگ آسمان چون جوزق از هم واشوی
[B][M1]حاصل ملک فلسطین را نخورده چون یهود
[M2]خوار و سرگردان به هرجا سخرهٔ دنیا شوی
[B][M1]بگذری فرعون‌وش ازتخت وتاج ملک مصر
[M2]غرقه همچون قبطیان در قلزم حمرا شوی
[B][M1]کوه طارق را سپاری با خداوندان خویش
[M2]وز جزیرهٔ مالت بیرون یکه وتنها شوی
[B][M1]از عدن بگریزی و بندی نظر از حضر موت
[M2]بی‌خبر از العسیر و غافل از صنعا شوی
[B][M1]بگذری از ماوراء اردن و ملک حجاز
[M2]فارغ از نجد و قطیف و مسقط و لحسا شوی
[B][M1]خطهٔ بحرین را سازی به ایران مسترد
[M2]بی‌نصیب از غوصگاه لؤلؤ لالا شوی
[B][M1]راه بحر احمر و عمان ببندد بر تو خصم
[M2]لاجرم بهر فرار از راه افریقا شوی
[B][M1]چون به‌ نومیدی گذر گیری تو از «‌بن‌اسپرانس‌»
[M2]زی سیام و برمه و زیلند، ره‌پیما شوی
[B][M1]دشمن آید از قفایت چون سحاب مرگبار
[M2]زان سبب گیری طریق برمه وآنجا شوی
[B][M1]قلعهٔ ستوار سنگاپور راگیری حصار
[M2]چند روزی برکنار از جنگ و از دعوا شوی
[B][M1]و آخر از بیم هجوم و انتقال اهل هند
[M2]جامه‌دان را بسته و یکسر به کانادا شوی
[B][M1]عشق بلع نفت خوزستان و موصل را به گور
[M2]برده و آواره از دنیا و مافیها شوی
[B][M1]بگذری از ایرلند و سرکشی ز اسکاتلند
[M2]زیر ... و ... ایرلند و عرب دولا شوی
[B][M1]ای که گفتی هست مرز ما کنار رود رن
[M2]زود باشد کز کران تایمز ناپیدا شوی
[B][M1]طعمهٔ خود فرض کردی جمله موجودات را
[M2]وقت آن آمدکه یکسر طعمهٔ اعدا شوی
[B][M1]اختلاف افکندی و کردی حکومت بر جهان
[M2]شد دمی کز اتحاد خصم بی‌ملجا شوی
[B][M1]بودی اندر عقل و دانایی و بینائی مثل
[M2]خواست حق تاکور گردی‌، کر شوی‌، کانا شوی
[B][M1]از حیل کالیوه و شیدا نمودی‌ شرق را
[M2]گاه آن آمد که خود کالیوه و شیدا شوی
[B][M1]خوردی و بردی تو افریقا و مصر و هند را
[M2]خودکنون مانند هند و مصر و افریقا شوی
[B][M1]ساختی از نادرستی کار مردان بزرگ
[M2]باش تا خود بر سر این نادرستی‌ها شوی
[B][M1]هرکجا دیدی جوانمردی ‌وطن‌ خواه و غیور
[M2]ازمیان بردیش تا خود در جهان آقا شوی
[B][M1]با فریب و خدعه کشتی صاحبان هند را
[M2]تا چو طاعون و وبا در هند پابرجا شوی
[B][M1]برکف هرجا برو مردم کشی‌،‌در شرق و غرب
[M2]تیغ دادی تا به دست او جهان پیرا شوی
[B][M1]هند و افغان را تهی کردی ز مردان فکور
[M2]تا تو خود تنها درآن معموره ملک‌آرا شوی
[B][M1]مانع بسط تمدن گشتی اندر ملک شرق
[M2]تا بدین مشتی خرافی صاحب و مولا شوی
[B][M1]هرکجاگنجی نهان‌، یا ثروتی دیدی عیان
[M2]حیله‌ها کردی که خود آن گنج را دارا شوی
[B][M1]عهدها کردی و پیمان‌ها به شاهان قجر
[M2]کز نهیب قهر روس این ملک را ملجا شوی
[B][M1]چون زمان جنگ پیش آمد کشیدی پای پس
[M2]تا به جلب روس نایل‌، از فریب ما شوی
[B][M1]عهد بستی بی‌طرف مانی تو در کار هرات
[M2]چون یسندیدی که ناگه بر سر حاشا شوی‌؟
[B][M1]چون به‌پاس‌قول و عهدت جانب افغان شدیم
[M2]بهتر آن دیدی که با ما داخل دعوا شوی
[B][M1]مدت یک قرن شد تا تو درین ملک ضعیف
[M2]گه نشانی شاه وک سرمایهٔ غوغا شوی
[B][M1]گه کنی تحریک و از پای افکنی میرکبیر
[M2]تا پس از او حامی دزدان بی‌پروا شوی
[B][M1]گاه در افکندن شوستر شوی همدست روس
[M2]تا در ایران بی‌رقیب انباز هر یغما شوی
[B][M1]آتش جنگ عمومی را نمایی شعله‌ور
[M2]قتل ملیون‌ها جوان را علت اولی شوی
[A]
[B][M1]ای لطف خوشت صیقل آئینهٔ شاهی
[M2]روشن دل تو آینهٔ لطف الهی
[B][M1]عالم متغیر، صفتت نامتغیر
[M2]دنیا متناهی‌، هنرت نامتناهی
[B][M1]پروردهٔ آن گوهر پاکی که ز اضداد
[M2]بر پایهٔ جاهش نرسد دست تباهی
[B][M1]بر روی مه و مهر کلف‌هاست ولی نیست
[M2]بر صفحهٔ ادراک تو یک نقطه سیاهی
[B][M1]شمشیر کجت واسطهٔ راست شعاری
[M2]اخلاق خوشت قاعدهٔ ملک پناهی
[B][M1]ای خسرو شیرین که بود پاک و منزه
[M2]لوح دلت از نقش ملاذی و مناهی
[B][M1]زبن وصلت فرخنده که فرمود شهنشاه
[M2]شد هلهله و غلغله تا ماه ز ماهی
[B][M1]شد یوسف ما را ملک مصر خریدار
[M2]نک بانوی مصر است بر این گفته گواهی
[B][M1]نقد دل ابناء وطن خواستهٔ تست
[M2]بردار ازین خواسته هر قدر که خواهی
[B][M1]خواندم خط بخت از رخت آن ‌روز که بودی
[M2]چون غنچهٔ نوخاسته بر گلبن شاهی
[B][M1]فالی زدم آن روز به دیدار تو و امروز
[M2]هستم به عیان گشتن آن فال مباهی
[B][M1]هرچندکه از خدمت درگاه تو دورم
[M2]هستم ز دل و جان به ره عشق تو راهی
[B][M1]بگشا به تفقد در معمورهٔ دل‌ها
[M2]کاین ملک نگیرند به نیروی سپاهی
[B][M1]شو خواستهٔ خلق و دل از خواسته بردار
[M2]خواهنده فزاید چو تو از خواسته کاهی
[B][M1]چون خاطرت آئینهٔ غیبی است یقینست
[M2]ز احوال (‌بهار) آگهی ای شاه کماهی
[B][M1]هرکس به ‌ازل قسمت خود دید و پذیرفت
[M2]گل افسر یاقوتی و ما چهرهٔ کاهی
[A]
[B][M1]دوش در تیرس عزلت جان‌فرسایی
[M2]گشت روشن دلم از صحبت روشن‌رایی
[B][M1]هرچه‌پرسیدم ازآن دوست مراداد جواب
[M2]چه به از لذت هم صحبتی دانایی
[B][M1]آسمان بود بدانگونه که از سیم سپید
[M2]میخ‌ها کوفته باشد به سیه دیبایی
[B][M1]یا یکی خیمهٔ صد وصله که از طول زمان
[M2]پاره جایی شده و سوخته باشد جایی
[B][M1]گفتم از رازطبیعت خبرت هست‌؟ بگو
[M2]منتهایی بودش‌، یا بودش مبدایی‌؟
[B][M1]گفت از اندازهٔ ذرات محیطش چه خبر؟
[M2]حیوانی که بجنبد به تک دریایی
[B][M1]گفتم آن مهر منور چه بود؟ گفت‌: بود
[M2]در بر دهر، دل سوختهٔ شیدایی
[B][M1]گفتم‌این گوی‌مدورکه‌زمین‌خوانی چیست‌؟
[M2]گفت سنگی است کهن خورده برو تیپایی 
[B][M1]گفتم این انجم رخشنده چه باشد به‌سپهر
[M2]گفت‌: بر ریش طبیعت‌، تف سربالایی
[B][M1]گفتمش هزل فرو نه سخن جد فرمای
[M2]کفت‌: والاتر از این دنیی دون دنیایی
[B][M1]گفتمش قاعدهٔ حرکت واین جاذبه چیست‌؟
[M2]کفت‌: از اسرار شک‌آلود ازل ایمایی
[B][M1]گفتم اسرار ازل چیست بگو گفت که گشت
[M2]عاشق جلوهٔ خود، شاهد بزم‌آرایی
[B][M1]گشت مجذوب خود و دور زد و جلوه نمود
[M2]شد از آن جلوه به پا شوری و استیلایی
[B][M1]سربه‌سر ‌هستی ازین عشق و ازین جاذبه خاست
[M2]باشد این قصه ز اسرار ازل افشایی
[B][M1]گفتمش چیست جدال وطن و دین‌، گفتا
[M2]بر یکی خوان پی نان همهمه و غوغایی
[B][M1]گفتم امید سعادت چه بود در عالم‌؟
[M2]گفت با بی‌بصری‌، عشق سمن سیمایی
[B][M1]گفتم این فلسفه و شعر چه باشد گفتا
[M2]دست و پایی شل وانگه نظر بینایی
[B][M1]گفتمش مرد ریاست که بود گفت کسی
[M2]کز پی رنج و تعب طرح کند دعوایی
[B][M1]گفتم از علم نظر علم یقین خیزد؟ گفت
[M2]نظر علم و یقین نیست جز استهزایی
[B][M1]گفتمش چیست به گیتی ره تقوی‌؟ گفتا
[M2]بهتر از مهر و محبت نبود تقوایی
[B][M1]گفتم آیین وفا چیست درین عالم‌؟ گفت
[M2]گفتهٔ مبتذلی‌، یا سخن بی‌جایی
[B][M1]گفتم این چاشنی عمر چه باشد؟ گفتا
[M2]از لب مرگ شکرخندهٔ پرمعنایی
[B][M1]گفتم آن خواب گران چیست به پایان حیات
[M2]گفت سیریست به سرمنزل ناپیدایی
[B][M1]گفتمش صحبت فردای قیامت چه بود؟
[M2]گفت کاش از پس امروز بود فردایی
[B][M1]گفتمش چیست بدین قاعده تکلیف بهار
[M2]گفت اگر دست دهد عشق رخ زیبایی
[END]