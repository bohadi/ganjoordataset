[START][A]
[B][M1]ابر می بارد و من می شوم از یار جدا
[M2]چون کنم دل به چنین روز ز دلدار جدا
[B][M1]ابر و باران و من و یار ستاده به وداع
[M2]من جدا گریه کنان، ابر جدا، یار جدا
[B][M1]سبزه نوخیز و هوا خرم و بستان سرسبز
[M2]بلبل روی سیه مانده ز گلزار جدا
[B][M1]ای مرا در ته هر موی به زلفت بندی
[M2]چه کنی بند ز بندم همه یکبار جدا
[B][M1]دیده از بهر تو خونبار شد، ای مردم چشم
[M2]مردمی کن، مشو از دیده خونبار جدا
[B][M1]نعمت دیده نخواهم که بماند پس از این
[M2]مانده چون دیده ازان نعمت دیدار جدا
[B][M1]دیده صد رخنه شد از بهر تو، خاکی ز رهت
[M2]زود برگیر و بکن رخنه دیوار جدا
[B][M1]می دهم جان مرو از من، وگرت باور نیست
[M2]پیش ازان خواهی، بستان و نگهدار جدا
[B][M1]حسن تو دیر نپاید چو ز خسرو رفتی
[M2]گل بسی دیر نماند چو شد از خار جدا
[A]
[B][M1]صد هزاران آفرین جان آفرین پاک را
[M2]کافرید از آب و گل سروی چو تو چالاک را
[B][M1]تلخ می گویی و من می بینمت از دور و بس
[M2]زهر کی آید فرو، گر ننگرم تریاک را
[B][M1]غنچه دل ته به ته بی گلرخان خونست از آنک
[M2]بوستان زندان نماید، مردم غمناک را
[B][M1]چون ترا بینم، هم از چشم خودم در رشک، از آنک
[M2]بوستان زندان نماید، مردم غمناک را
[B][M1]چون ترا بینم، هم از چشم خودم در رشک، از آنک
[M2]کرد تردامن رخت این چشمهای پاک را
[B][M1]گر به کویت خاک گردم نیست غم، لیکن غم است
[M2]کز سر کویت بخواهد باد برد این خاک را
[B][M1]شهسوارا، عیب فتراک است صید چون منی
[M2]گاه بستن عذرخواهی کن ز من فتراک را
[B][M1]چون دلم زو چاک شد، ای پندگو، راضی نیم
[M2]از رگ جان خود اردوزی در این دل چاک را
[B][M1]چشمه عمرست و خلقی در پیش، حیفی قویست
[M2]آشنایی با چنان دریا، چنین خاشاک را
[B][M1]ناله جانسوز خسرو کو به دلها شعله زد
[M2]رحمتی ناموخت آن سنگین دل ناباک را
[A]
[B][M1]مرا در دیست اندر دل که درمان نیستش یارا
[M2]من و دردت، چو تو درمان نمی خواهی دل ما را
[B][M1]منم امروز، و صحرایی و آب ناخوش از دیده
[M2]چو مجنون آب خوش هرگز ندادی وحش صحرا را
[B][M1]شبت خوش باد و خواب مستیت سلطان و من هم خوش
[M2]شبی گر چه نیاری یاد بیداران شبها را
[B][M1]ز عشق ار عاشقی میرد، گنه بر عشق ننهد کس
[M2]که بهر غرقه کردن عیب نتوان کرد دریا را
[B][M1]بمیرند و برون ندهند مشتاقان دم حسرت
[M2]کله ناگه مبادا کج شود آن سرو بالا را
[B][M1]به نومیدی به سر شد روزگار من که یک روزی
[M2]عنان گیری نکرد امید، هم عمر روان ما را
[B][M1]مزن لاف صبوری خسروا در عشق کاین صرصر
[M2]به رقص آرد چو نفخ صور، کوه پای بر جا را
[A]
[B][M1]گه از می تلخ می کن آن دو لعل شکرافشان را
[M2]که تا هر کس به گستاخی نبیند آن گلستان را
[B][M1]کنم دعوی عشق یار و آنگه زو وفا جویم
[M2]زهی عشق ار به رشوت دوست خواهم داشتن آن را
[B][M1]بران تا زودتر زان شعله خاکستر شود جانم
[M2]نفس بگشایم و دم می دهم سوزاک پنهان را
[B][M1]بریدم زلف او را سر که هنگام پریشانی
[M2]شهادت گوید آن زاهد چو دید آن کافرستان را
[B][M1]نهان با خویش می گویم که هست آن شوخ زآن من
[M2]مگر روزی دو سه ماند، زبانی می دهم جان را
[B][M1]از او یارب نپرسی و مرا سوزی به جای او
[M2]چو سیری نیست از آزار خلق آن ناپشیمان را
[B][M1]بیار آن نامه مجنون که گیرد سبق رسوایی
[M2]به خون دل چو خسرو شست لوح صبر و سامان را
[A]
[B][M1]زمانه شکل دگر گشت و رفت آن مهربانیها
[M2]همه خونابه حسرت شدست آن دوست گانیها
[B][M1]عزیزانی که از صبحت گران تر بوده اند از جان
[M2]چو بر دلها گران گشتند بردند آن گرانیها
[B][M1]نشان همدمان جایی نمی بینم، چه شد آری
[M2]زمانه محو کرد از سر دگر ره آن گرانیها
[B][M1]کنون در کنج مهمان زمین اند آنکه دیدستی
[M2]پریرویان زیور کرده را در میهمانیها
[B][M1]چو مشک ما همه کافور شد از سردی عالم
[M2]جوانان را ز ما دل سرد شد کو آن جوانیها
[B][M1]وگر سوزیم در عالم کسی دلسوز ما نبود
[M2]زبس کز مهربانان رفت سوز مهربانیها
[B][M1]مخند، ای کامران عشق، بر تلخی عیش من
[M2]که من هم داشتم اندازه خود کامرانیها
[B][M1]کسی کامروز در شادیست فردا بینیش در غم
[M2]نوید ماتم غم دان نوا و شادمانیها
[B][M1]به نقد خوشدلی مفروش ده روز حیات خود
[M2]که خواهد رایگان رفتن متاع کامرانیها
[B][M1]غم آرد یاد شادیهای رفته در دل خسرو
[M2]چو یاد تندرستی و زمان شادمانیها
[A]
[B][M1]بیم است که سودایت دیوانه کند ما را
[M2]در شهر به بدنامی افسانه کند ما را
[B][M1]بهر تو ز عقل و دین بیگانه شدم آری
[M2]ترسم که غمت از جان بیگانه کند ما را
[B][M1]در هجر چنان گشتم ناچیز که گر خواهد
[M2]زلفت به سر یک مو در شانه کند ما را
[B][M1]زان سلسله گیسو منشور نجاتم ده
[M2]زان پیش که زنجیرت دیوانه کند ما را
[B][M1]زینگونه ضعیف ار من در زلف تو آویزم
[M2]مشاطه به جای مو در شانه کند ما را
[B][M1]من می زده دوشم شاید که خیال تو
[M2]امروز به یک ساغر مستانه کند ما را
[B][M1]چون شمع بتان گشتی پیش آی که تا خسرو
[M2]بر آتش روی تو پروانه کند ما را
[A]
[B][M1]آن طره به روی مه بنهاد سر خود را
[M2]از خط غبار آن رخ پوشیده خور خود را
[B][M1]چون دید گل رویش در صحن چمن، زان گل
[M2]ایثار قدومش کرد از شرم زر خود را
[B][M1]مانند قدش بستان چون دید سهی سروی
[M2]زیر قدمش سبزه بنهاد سر خود را
[B][M1]دیدم به رقیب او بنشسته سگ کویش
[M2]گفتم که فلان اکنون و ایافت خر خود را
[B][M1]ای ناصح بیهوده چندین چه دهی پندم
[M2]بگذار مرا بگذار، می خار سر خود را
[B][M1]زان بند قبا دارم پیوسته به دل غصه
[M2]کاندر پی جان من بربست بر خود را
[B][M1]گفتا ز درم خسرو، منزل به دگر جا کن
[M2]گفتم که سگ خانه نگذاشت در خود را
[A]
[B][M1]چنانی در نظر نظارگان را
[M2]که رونق بشکنی مه پارگان را
[B][M1]چنان نالان همی گردم به کویت
[M2]که دل خون می شود نظارگان را
[B][M1]تو در خواب خوش و من بی تو هر شب
[M2]شمارم تا سحر سیارگان را
[B][M1]زبس کاین رنج من به می نگردد
[M2]ز من بگرفته دل غمخوارگان را
[B][M1]دوای درد من بر تست، لیکن
[M2]تو چاره کی کنی بیچارگان را
[B][M1]روی گر، ای صبا، در خانه او
[M2]بگویی قصه آوارگان را
[B][M1]دل دیوانه خسرو نکو نیست
[M2]چگویم بد پری رخسارگان را
[A]
[B][M1]صبا نو کرد باغ و بوستان را
[M2]پیاله داد نرگس ارغوان را
[B][M1]به خط سبز، صحرا نسخه برداشت
[M2]سواد روشن دارالجنان را
[B][M1]سحرگاهان چکید از قطره ابر
[M2]گلوتر گشت مرغ صبح خوان را
[B][M1]مزاج از قطره ها خشک کرد نرگس
[M2]چو بیماری که یابد ناردان را
[B][M1]بنفشه کوژ پیش سر گویی
[M2]تواضع می کند پیر و جوان را
[B][M1]مگر بوسی نمی خواهد ز سوسن
[M2]که غنچه تنگ می گیرد دهان را
[B][M1]الا ای بلبل آخر بانگ بر زن
[M2]که سوسن گرد می نارد زبان را
[B][M1]نگارا بلبل اینک می کند بانگ
[M2]روان کن در چمن سرو روان را
[B][M1]مرا گفتی مبین در من به گل بین
[M2]به گل نسبت مکن روی چنان را
[B][M1]جوانی می رود از دست بر باد
[M2]برو لنگر بنه رطل گران را
[B][M1]گل اندک عمر و چندان باد در سر
[M2]چگونه خنده ناید گلستان را
[B][M1]به باغ مجلس خود، همچو بلبل
[M2]نگه کن خسرو شیرین زبان را
[A]
[B][M1]گل من سبزه زاری کرد پیدا
[M2]زمانه نوبهاری کرد پیدا
[B][M1]در این موسم که از تأثیر نوروز
[M2]جهان نو روزگاری کرد پیدا
[B][M1]ز کوه ابر سنگ ژاله افتاد
[M2]زر گل را، عیاری کرد پیدا
[B][M1]شدم موی و فرو رفتم به رویش
[M2]همانم خارخاری کرد پیدا
[B][M1]نهانی خارخاری داشت آن شوخ
[M2]به حمدالله که باری کرد پیدا
[B][M1]ببین خسرو، اگر جانت به کار است
[M2]که جان را باز کاری کرد پیدا
[A]
[B][M1]چو بگشایی لب شکر شکن را
[M2]لبا لب در شکرگیری سخن را
[B][M1]لبت گوید دلیری کن به بوسی
[M2]مرا زهره نباشد، صد چو من را
[B][M1]به دل آتش زدی و می دمی دم
[M2]بخواهی سوخت جان ممتحن را
[B][M1]شدی در بوستان روزی به گل گشت
[M2]نمودی روی خوبان چمن را
[B][M1]دو دیده نیست نرگس را که بیند
[M2]از آن گه باز روی یاسمن را
[B][M1]دلی از سنگ نبود چون دل تو
[M2]بت سنگین یغما و ختن را
[B][M1]دل خسرو شکستی آه، گرمن
[M2]کنم آگاه شاه بت شکن را
[A]
[B][M1]درآمد در دل آن سلطان دلها
[M2]دل من زنده شد زان جان دلها
[B][M1]همی کارد به کویش تخم جان خلق
[M2]که می بارد از آن باران دلها
[B][M1]ز بس دلها که در کوی تو افتاد
[M2]شده زاغ و زغن مهمان دلها
[B][M1]به گرما از سواد چشم من کن
[M2]سیه چتر خود، ای سلطان دلها
[B][M1]زهی مهتاب عالم سوز کافگند
[M2]رخت در عرصه ویران دلها
[B][M1]عذابی دارم از تو گر چه هستی
[M2]ز رحمت آیتی در شأن دلها
[B][M1]نگویم درد خود کس را که نشناخت
[M2]طبیب کالبد درمان دلها
[B][M1]تو می خور گر چه مشتاقان کباب اند
[M2]به روی آتش سوزان دلها
[B][M1]دل خسرو شد از نو بت پرستی
[M2]تو تا بردی همه ایمان دلها
[A]
[B][M1]زهی وصف لبت ذکر زبانها
[M2]دهانت در سخن اکسیر جانها
[B][M1]چو می خندد لب شکر فشانت
[M2]ز حیرت باز می ماند دهانها
[B][M1]ز عشقت کو به دل تخم وفا ریخت
[M2]مرا در سینه می ریزد سنانها
[B][M1]فلک را آه مظلومی چو من سوخت
[M2]چرا آتش نبارد ز آسمانها
[B][M1]مکن عیبم، کنم گر بوسه بازی
[M2]به گرد کوی تو بر آستانها
[B][M1]مرا با شکل رسوایی خوش افتاد
[M2]بخندید، ای رفیقان، از کرانها
[B][M1]ز عشقت آب چشم من که بی تو
[M2]جوان مردی ندارد ناودانها
[B][M1]شبی کردم به بستان ناله درد
[M2]رها کردند مرغها آشیانها
[B][M1]از این ره رفت خسرو، خلق گویند
[M2]چو بیند جابه جا از خون نشانها
[A]
[B][M1]بهر شکار آمد برون کژ کرده ابر و ناز را
[M2]صانع خدایی کاین کمان داد آن شکار انداز را
[B][M1]او می رود جولان کنان وز بهر دیدن هر زمان
[M2]جانها همی آید برون، صد عاشق جانباز را
[B][M1]تا کی ز چشم نیکوان بر جان و دل ناوک خورم
[M2]ای کاش تیری آمدی این دیده های باز را
[B][M1]خلقی به بند کشتنم وین دیده در غمازیم
[M2]من بین که بهر خون خود دل می دهم غماز را
[B][M1]عاشق که می سوزد دلش از طعنه با کش کی بود
[M2]شمعی که آتش می خورد آتش شمارد گاز را
[B][M1]دل بانگ دزدیها کند کش بشنوی فریاد من
[M2]از ناله هم غیرت برم، دزدم به دل آواز را
[B][M1]تا پاک جان از حد گذشت، افتادگان را بر درت
[M2]بر نیم بسمل کشتگان، دستوریی ده باز را
[B][M1]سوی تو، ای طاوس جان، دل می پراند این گدا
[M2]ز انسان که سوی کبک و بط شاه جهان شهباز را
[B][M1]اعظم خلیفه قطب دین آنکو همای همتش
[M2]بالاتر از هفتم فلک دارد محل پرواز را
[A]
[B][M1]جانم از آرام رفت، آرام جان من کجا
[M2]هجرم نشان فتنه شد، فتنه نشان من کجا
[B][M1]آمد بهار مشک دم، سنبل دمید و لاله هم
[M2]سبزه به صحرا زد قدم، سرو روان من کجا
[B][M1]از گریه ماندم پا به گل وز دوستان گشتم خجل
[M2]جان از جهان بگسست و دل، جان و جهان من
[B][M1]در کار غم شد موریم، بی پرده شد مستوریم
[M2]تلخ است عیش از دوریم، شکرفشان من کجا
[B][M1]شخصم ضعیف و دیده تر، زان ریسمان و زین گهر
[M2]اینک مهیا شد کمر، لاغر میان من کجا
[B][M1]هر دم جگر، در سوز و تاب، از دیده ریزم خون ناب
[M2]اینک می و اینک کباب، آن میهمان من کجا
[B][M1]دل رفت در مهمان او گفت آن اویم آن او
[M2]گر هست این دل زان او، آخر از آن من کجا
[B][M1]من جور آن نامهربان دارم ز خاموشی نهان
[M2]اویم نیارد بر زبان کان بی زبان من کجا
[B][M1]جان است آن یار نکو، رفته دل خسرو در او
[M2]گر دل نرفته است این بگو، این گو که جان من کجا
[A]
[B][M1]بشکفت گلها در چمن، ای گلستان من بیا
[M2]سرو ایستاده منتظر، سرو روان من
[B][M1]از گریه من هر طرف، پر لاله و گل شد زمین
[M2]وقتی به گلگشت، ای صنم، در گلستان من
[B][M1]حیف است دیدن بی رخت، در بوستان آخر گهی
[M2]ای گل، نهان از باغبان در بوستان من
[B][M1]هر طره تو آفتی، هر نرگس تو فتنه ای
[M2]گرچه بلای عالمی، از بهر جان من
[B][M1]تلخی که گویی نیست آن از تلخی هجرت فزون
[M2]با این همه تلخی خود، شکر فشان من
[B][M1]دانی که هستم در جهان من خسرو شیرین زبان
[M2]گر نایی از بهر دلم، بهر زبان من بیا
[A]
[B][M1]وقت گل است نوش کن باده چون گلاب را
[M2]بلبل نغمه ساز کن بلبله شراب را
[B][M1]ساغر لاله هر زمان باد نشاط می دهد
[M2]بین که چه موسمی ست خوش نقل و می و کباب را
[B][M1]مرغ چو در سرو شد، بال کشید در زمین
[M2]سبزه بساط سبز وتر از پی رقص آب را
[B][M1]نیست حیات شکرین کاخر شب شکر لبان
[M2]هر طرفی به بوی می تلخ کنند خواب را
[B][M1]چون به سؤال گویدم ساقی مست عاشقان
[M2]هان قدحی، چگونه ای؟ حاضرم این جواب را
[B][M1]چند ز عقل و درد سر باده بیار ساقیا
[M2]درد ترا و سر مرا عقل شراب ناب را
[B][M1]گرد سفید برق را تا بنشاند از هوا
[M2]موج بلند می شود چشمه آفتاب را
[B][M1]نی غلطم که آفتاب اوج ازان گرفت تا
[M2]بوسه زند به پیش شه حاشیه جناب را
[B][M1]خورد خدنگ او بسی خون ز دو دیده، پر نشد
[M2]سیر کجا کند مگس حوصله عقاب را
[B][M1]خانه خسرو از رخش هست صفا که هر زمان
[M2]از رخ فکر مدح تو دور کند نقاب را
[A]
[B][M1]شکل دل بردن که تو داری نباشد دلبری را
[M2]خواب بندی های چشمت کم بود جادوگری را
[B][M1]چون ز هجران شد زحل در طالعم کی بوسم آن پا
[M2]این سعادت دست ندهد جز مبارک اختری را
[B][M1]زین هوس مردم که وقتی سر نهم بر آستانت
[M2]بین چه جایی می نهم من هم چنین مدبر سری را
[B][M1]چند گویی سوز خود روشن کن از داری زبانی
[M2]چون نخیزد شعله تا کی دم دمم خاکستری را
[B][M1]بر من بد روز بس کز غم قیامت هاست هر شب
[M2]روز من روزی مبادا تا قیامت کافری را
[B][M1]می زنندم طعنه کاخر دل که گم کردی بجوی
[M2]من که خود را کرده ام گم چون بجویم دیگری را
[B][M1]دوستان گویند ناگه مرد خواهی بر در او
[M2]دولتم نبود که گردم خاک از آنگونه دری را
[B][M1]کی چو من سوزند یاران گرچه دلسوزند، لیکن
[M2]عود چون سوزد بود دل گرمیی هم مجمری را
[B][M1]آه پنهانی خود خوردن که خسرو راست زان بت
[M2]بوالعجب تر زین فرو بردن که یارد خنجری را
[A]
[B][M1]گر چه از ما واگسستی صحبت دیرینه را
[M2]جا مده باری تو در دل دوستان دینه را
[B][M1]خورد عاشق چیست پیکانهای زهرآلود هجر
[M2]وصل چون یار تو باشد بازجو لوزینه را
[B][M1]بسکه خوشدل با غمم شبهای درد خویش را
[M2]دوست می دارم چو طفل کور دل آدینه را
[B][M1]محتسب گو تا چو من صوفی رسوا را به شهر
[M2]گشت فرماید به گردن بسته این پشمینه را
[B][M1]طعنه زد بر بیدلان خسرو که شد زینسان خراب
[M2]فرقتت از جان او خوش می کشد این کینه را
[A]
[B][M1]تا نظر سوی دو چشم تست یاران ترا
[M2]کی بود پیکاری آن مردم شکاران ترا
[B][M1]تا شدند اندر کشش دو چشم تو خنجز گذار
[M2]شغلها فرمود اجل خنجر گذاران ترا
[B][M1]نوجوان گشتی و شکل ناز را نشناختی
[M2]جای تسکین نیست زین پس بیقراران ترا
[B][M1]هر کرا امروز خواندی باز فردا کشتیش
[M2]بارک الله این چه اقبال است یاران ترا
[B][M1]تا دلم خوش کردی از امید پیکان ریختن
[M2]نام شد باران رحمت تیر باران ترا
[B][M1]شرمسار یک نظر گشتیم و هست از چشم تو
[M2]یک نظر دیگر توقع شرمساران ترا
[B][M1]از لب تو تشنگان محروم و ساغر بهره مند
[M2]مرهمی باید هم آخر دلفگاران ترا
[B][M1]خون تیره می خورند از چشم تو عشاق تو
[M2]نوش باد این می به یادت درد خواران ترا
[B][M1]شاه حسنی و بلا و فتنه پیشت یادگار
[M2]شرم بادا قتل خسرو کارداران ترا
[A]
[B][M1]این چه روزست اینکه یار از در درآمد مر مرا
[M2]وه چه کار است اینکه از جانان برآمد مر مرا
[B][M1]این چه بویست اینکه جا اندر دماغ جان گرفت
[M2]این چه روزست اینکه در چشم تر آمد مر مرا
[B][M1]از گلستان وفا برخاست بادی ناگهان
[M2]مشک در بالین و گل در بستر آمد مر مرا
[B][M1]ناگهان آمد چو آب زندگانی بر سرم
[M2]زنده امروزم که آب اندر سر آمد مر مرا
[B][M1]گردنم می خواست تا در چنبر آرد زلف تو
[M2]اینک اینک گردان اندر چنبر آمد مر مرا
[B][M1]گو برو ساقی که جان از روی جانان مست شد
[M2]گو قدح بشکن که می در ساغر آمد مر مرا
[B][M1]گر کسی را در جهان از طلعت دیدار خویش
[M2]طالعی آمد نکو نیکوتر آمد مر مرا
[B][M1]خسروم گر خود سلیمانی کنم دعوی رواست
[M2]کافتاب رفته بار دیگر آمد مر مرا
[A]
[B][M1]گنج عشق تو نهان شد در دل ویران ما
[M2]می زند زان شعله دایم آتشی در جان ما
[B][M1]ای طبیب از ما گذر، درمان درد ما مجوی
[M2]تا کند جانان ما از لطف خود درمان ما
[B][M1]یوسف عهد خودی تو، ای صنم با این جمال
[M2]می رسد شاهی ترا بر دلبران، سلطان ما
[B][M1]دی خرامان در چمن ناگه گذشتی لاله گفت
[M2]نیست مثل آن صنوبر در همه بستان ما
[B][M1]از تب و تاب غم هجران چو ما را دل بسوخت
[M2]خود نگفتی این گذر چونست در هجران ما
[B][M1]چشم ما می گوید از سوز غمت شب تا به روز
[M2]هیچ رحمی نایدت بر دیده گریان ما
[B][M1]می کنم شادی که گفتا غمزه ات از ناز دوش
[M2]خسروا، نزدیک آن شو تا شوی قربان ما
[A]
[B][M1]در خم گیسوی کافر کیش داری تارها
[M2]بهر گمره کردن پاکانست این زنارها
[B][M1]پرده بردار از رخی کان مایه دیوانگیست
[M2]کز دماغ عاقلان بیرون برد پندارها
[B][M1]فتنه و جور است و آفت کار زار حسن تو
[M2]حسن را آری بود اینگونه دست افزارها
[B][M1]آشتی ده با لبم لب را که آزارم به کام
[M2]کز پس آن آشتی خوش باشد این آزارها
[B][M1]خارخاری در دلست و غنجهای خون بران
[M2]چون کنم چون خود جز این گل نشکند زین خارها
[B][M1]هست در کوی تو بستانهای غم تا بنگری
[M2]سبزه ها کز گریه رسته از ته دیوارها
[B][M1]عاشق کاه و علف دل نیست، بل نقل سگانست
[M2]چون دل گاوان که بفروشند در بازارها
[B][M1]ناله ای دارم کش از دل گر برآرم بگسلد
[M2]باربرداران مهار و بوستان افسارها
[B][M1]گفتمش جان می کنم خون می خورم بهر تو، گفت
[M2]خسروا، مشتاق را جز این نباشد کارها
[A]
[B][M1]گم شدم در سر آن کوی، مجویید مرا
[M2]او مرا کشت شدم زنده، ممویید مرا
[B][M1]عمری از گم شدنم رفت و نمی آیم باز
[M2]چون چنین است، شما نیز مجویید مرا
[B][M1]بر درش مردم و آن خاک بر اعضای منست
[M2]هم بدان خاک در آرید و مشویید مرا
[B][M1]عاشق و مستم و رسوایی خویشم هوس است
[M2]هر چه خواهم که کنم، هیچ مگویید مرا
[B][M1]خسروم من گلی از خون دل خود رسته
[M2]بوی من هست جگر سوز، مبویید مرا
[A]
[B][M1]ای شده ماه نما دیده بدخوی مرا
[M2]دیده ای هیچگه آن ماه جفا جوی مرا
[B][M1]نتواند که کسی را نکشد با آن روی
[M2]واگذارید به من آن بت بدخوی مرا
[B][M1]اره گر از پی آن روی نهندم بر سر
[M2]شانه ای دانم کاو راست کند موی مرا
[B][M1]گفتم این سر به یکی ضربت چوگان بنواز
[M2]گفت خواهی که تو معزول کنی گوی مرا
[B][M1]ترسم از بوی دل سوخته ناخوش گردد
[M2]می رسانی به وی، ای باد صبا بوی مرا
[B][M1]شد ز من سوخته خلقی و ز دود دل من
[M2]آتشی گیرد هر روز سر کوی مرا
[B][M1]گفتی افتاده به مان بردر من، چون خیزم؟
[M2]خاک ناخورده هنوز این سر و پهلوی مرا
[B][M1]بسکه گرید ز غمت روی به زانو خسرو
[M2]بیم زنگار شد آیینه زانوی مرا
[A]
[B][M1]وه که سوز درونم خبری نیست ترا
[M2]در غمت مردم و با من نظری نیست ترا
[B][M1]بر سر کوی تو فریاد که از راه وفا
[M2]خاک ره گشتم و بر من گذری نیست ترا
[B][M1]دارم آن سر که سرم در سر و کار تو شود
[M2]با من دلشده هر چند سری نیست ترا
[B][M1]دیگران گر چه دم از مهر و وفای تو زنند
[M2]به وفای تو که چون من دگری نیست ترا
[B][M1]خسروا، ناله و فریاد به جایی نرسد
[M2]یارب، این گریه خونین اثری نیست ترا
[A]
[B][M1]خبرت هست که از خویش خبر نیست مرا
[M2]گذری کن که ز غم راهگذر نیست مرا
[B][M1]گر سرم در سر سودات رود نیست عجب
[M2]سر سودای تو دارم غم سر نیست مرا
[B][M1]ز آب دیده که به صد خون دلش پروردم
[M2]هیچ حاصل به جز از خون جگر نیست مرا
[B][M1]بی رخت اشک همی بارم و گل می کارم
[M2]غیر از این کار کنون کار دگر نیست مرا
[B][M1]محنت زلف تو تا یافت ظفر بر دل من
[M2]بر مراد دل خود هیچ ظفر نیست مرا
[B][M1]بر سر زلف تو زانروی ظفر ممکن نیست
[M2]که تواناییی چون باد سحر نیست مرا
[B][M1]دل پروانه صفت گر چه پر و بال بسوخت
[M2]همچنان ز آتش عشق تو اثر نیست مرا
[B][M1]غم آن شمع که در سوز چنان بی خبرم
[M2]که گرم سر ببرند هیچ خبر نیست مرا
[B][M1]تا که آمد رخ زیبات به چشم خسرو
[M2]بر گل و لاله کنون میل نظر نیست مرا
[A]
[B][M1]قدری بخند و از رخ قمری نمای ما را
[M2]سخنی بگوی و از لب شکری نمای ما را
[B][M1]سخنی چو گوهرتر صدف لب تو دارد
[M2]سخن صدف رها کن، گهری نمای ما را
[B][M1]به نظر ندیده ام من اثر دهان تنگت
[M2]اگرت بود دهانی اثری نمای ما را
[B][M1]منم اندر این تمنا که ببینم از تو بویی
[M2]چو صبا خرامشی کن، کمری نمای ما را
[B][M1]ز خیال طره تو چو شب است روز عمرم
[M2]به کرشمه خنده ای زن، سحری نمای ما را
[B][M1]به زبان خویش گفتی که گذر کنم به کویت
[M2]مگذر ز گفته خود گذری نمای ما را
[B][M1]چو منت هزار عاشق بود، ای صنم، لیکن
[M2]به همه جهان چو خسرو دگری نمای ما را
[A]
[B][M1]هر که زیر پیرهن بیند مرا
[M2]مرده اندر کفن بیند مرا
[B][M1]خویش را من خود کسی دانم ولی
[M2]یار اگر از چشم من بیند مرا
[B][M1]آرزو دارم قصاص از دست دوست
[M2]تا بدانسان مرد و زن بیند مرا
[B][M1]بر سر راهش کشیدم زار زار
[M2]بو که آن پیمان شکن بیند مرا
[B][M1]بیدلی کش عیب می کردم کجاست
[M2]تا به کام خویشتن بیند مرا
[B][M1]نازنینا، زین هوس مردم که خلق
[M2]با تو روزی در سخن بیند مرا
[B][M1]باد هر روزی به جولا نگاه تو
[M2]خاک خواری بر دهن بیند مرا
[B][M1]گر بیاید باز مرغ نامه بر
[M2]طعمه زاغ و زغن بیند مرا
[B][M1]جوی خون راند به جای جوی شیر
[M2]خسروم، گر کوهکن بیند مرا
[A]
[B][M1]ای جهانی بنده چون من مر ترا
[M2]نیست چون من بنده دیگر ترا
[B][M1]دل چو نطفه در رحم خون می خورد
[M2]تا چرا زاد این چنین مادر ترا
[B][M1]از برای آفت جان منست
[M2]شانه گر ره می کند بر سر ترا
[B][M1]لشکر فتنه بکش، عالم بگیر
[M2]فتنه شد چون جملگی لشکر ترا
[B][M1]عالمی را از تو شد پیمانه پر
[M2]پر نگشت از خون کس ساغر ترا
[B][M1]من ز جورت مو شدم وز آه من
[M2]جز میان چیزی نشد لاغر ترا
[B][M1]نامسلمانی مکن شرمی بدار
[M2]چند گویم حال خسرو مر ترا
[A]
[B][M1]باغم عشق تو می سازیم ما
[M2]با تو پنهان عشق می بازیم ما
[B][M1]در هوای وصل جان افروز تو
[M2]پای بند درگه نازیم ما
[B][M1]مردمی کن برقع از رخ برفکن
[M2]تا دل و دین هر دو در بازیم ما
[B][M1]یک زمان از سر بنه گردن کشی
[M2]تا به گردون سر برافرازیم ما
[B][M1]گر نخواهی گشت با ما مهربان
[M2]خانه هستی براندازیم ما
[B][M1]بعد از این با کس نه پیوندیم دل
[M2]بعد از این با خود نپردازیم ما
[B][M1]چون ز خسرو درد دل بشنید، گفت
[M2]غم مخور روزیت بنوازیم ما
[A]
[B][M1]شاخ نرگس را ببرد اینک صبا
[M2]سهل باشد بردن از کوری عصا
[B][M1]از خیال سبزه خاک بوستان
[M2]چشم می دوزم که گردد توتیا
[B][M1]تا عروس گل به دست آید مگر
[M2]سیم را چون آب می ریزد صبا
[B][M1]یار سیم اندام من آخر کجاست؟
[M2]یارب، او سیمرغ شد یا کیمیا؟
[B][M1]غنچه ای ماند دلم پر خون و تنگ
[M2]ای نسیم زلف تو باد صبا
[B][M1]خوش بیا کز حسرت دیدار تو
[M2]زندگانی خوش نمی آید مرا
[B][M1]دیگران را شمع مجلس گشته ای
[M2]گر نخواهی سوخت خسرو را بیا
[A]
[B][M1]وه که اگر روی تو در نظر آید مرا
[M2]عیش زخورشید و مه روی نماید مرا
[B][M1]بسته تست این دلم با دگرانم مبند
[M2]کاش که با دیگران دل بگشاید مرا
[B][M1]جان من آن روز رفت کم رخت آمد به پیش
[M2]یاربم آن روز پیش، پیش نیاید مرا
[B][M1]روی نما شد ز اشک چهره من تا هنوز
[M2]از تو چه خونهای تر روی نماید مرا
[B][M1]خون مرا آب کرد گریه که در خدمتت
[M2]پیش ز من دور باد هیچ نیاید مرا
[B][M1]دل بشنیدم که دوش لعل تو بوسید و مرد
[M2]پیش چنین مردنی زیست نشاید مرا
[B][M1]سینه خسرو ز تست آیینه زنگ خورد
[M2]مصقل وصل تو کو تا بزداید مرا
[A]
[B][M1]ای به بدی کرده باز چشم بدآموز را
[M2]بین به کمین گاه چرخ ناوک دلدوز را
[B][M1]هر چه رسد سر بنه زانکه مسیر نشد
[M2]نیکوی آموختن چرخ بدآموز را
[B][M1]سوخته غم مدار دل به چنین غم، از آنک
[M2]دل به کسی برنسوخت مرگ جگر سوز را
[B][M1]پیر شدی کوژ پشت دل بکش از دست نفس
[M2]زانکه کمان کس نداد دشمن کین توز را
[B][M1]چون تو شدی از میان از تو به روز دگر
[M2]جمله فرامش کنند یاد کن آن روز را
[B][M1]خود چو بدیدی که رفت عمر بسان پریر
[M2]از پی فردا مدار حاصل امروز را
[B][M1]نقد تو امشب خوش است زانکه چو فردا به روز
[M2]قدر نباشد به روز شمع شب افروز را
[A]
[B][M1]طاقت دوری نماند عاشق دلتنگ را
[M2]واگهیی کس نداد، آن پسر شنگ را
[B][M1]گاه خرامیدنش یک نظری هر که دید
[M2]پیش فرامش نکرد آن قد و آن رنگ را
[B][M1]بنده نخواند کنون جز غزل نوخطان
[M2]کاب دو چشمم بشست دفتر فرهنگ را
[B][M1]اشک من گوژ پشت دید گه ناله چرخ
[M2]گفت که ای خوش نوا، ترک مکن چنگ را
[B][M1]هست شکسته دلم، خواست شکستن بتر
[M2]سخت گره بر مزن گیسوی شبرنگ را
[B][M1]دوش ز یاد رخت اشک جگر سوز من
[M2]شد به هوا پر بسوخت، مرغ شب آهنگ را
[B][M1]با دل سنگیت هیچ کرد نیارم همی
[M2]گر چه که از تیر آه رخنه کنم سنگ را
[B][M1]گر بکنی آشتی جان بفروشم و لیک
[M2]تو به بها می خری جان کسی جنگ را
[B][M1]در طلبت عاشقان گر قدم از سر کنند
[M2]هیچ نپرسند باز منزل و فرسنگ را
[B][M1]خوش پسرا، چشم تست تنگ و من اندر عجب
[M2]باز کجا می کشی این همه نیرنگ را
[B][M1]گرد جهان شد سمر قصه خسرو و لیک
[M2]عشق به صحرا نهاد راز دل تنگ را
[A]
[B][M1]ای رخ زیبای تو آینه سینه ها
[M2]روی ترا در خیال زین نمط آیینه ها
[B][M1]غمزه مزن کان خیال تا به جگرها نشست
[M2]تیغ بلارک دمید وای که بر سر سینه ها
[B][M1]یاد توام می کند کار جواب هلاک
[M2]خواب که بیند گدا حاصل گنجینه ها
[B][M1]بس که ز رویت نمود خانه مرا پر خیال
[M2]مر همه دیوارهاست پیش من آیینه ها
[B][M1]صبر نمودی مرا از نظری پیش از این
[M2]حسن توام توبه داد زان همه پیشینه ها
[B][M1]دل که ز دعوی صبر لاف همی زد کنون
[M2]بین که چه خوش می کشد هجر از و کینه ها
[B][M1]شعله دیرینه را داغ ز دل رفته بود
[M2]نوپسری تازه کرد آن همه دیرینه ها
[B][M1]توبه شکن صوفیا، خرقه به می شو که هست
[M2]بر قصب شاهدان خرقه پشمینه ها
[B][M1]چرخ بشد، ساقیا، دوش می با صفا
[M2]درد به خسرو رسان، زان همه دوشینه ها
[A]
[B][M1]آن شه به سوی میدان خوش می رود سوارا
[M2]یا رب، نگاه داری آن شهسوار ما را
[B][M1]غارت نمود زلفش بنیاد زهد و تقوی
[M2]تاراج کرد لعلش اسباب پادشا را
[B][M1]جولان کند سمندش چون سم او ببوسم
[M2]کو بر زمین زمانی ننهد زناز پا را
[B][M1]خواهم که در رکابش باشم و لیک نتوان
[M2]کز خود عنان زلفش بر بود این گدا را
[B][M1]گفتی که یاد کردم گه گه ز حال خسرو
[M2]کردی چرا فرامش زین گونه این گدا را
[A]
[B][M1]نوشین لبی که لعلش نو کرد جام جم را
[M2]هست از پیش خرابی درویش و محتشم را
[B][M1]من خاک پای مستی کانجا که ریخت جرعه
[M2]لغزید پای رندان صد صاحب کرم را
[B][M1]گر در شراب عشقم از تیغ می زنی حد
[M2]ای مست محتسب کش، حدیست این ستم را
[B][M1]گفتی که غم همی خور، من خود خورم و لیکن
[M2]ای گنج شادمانی، اندازه ایست غم را
[B][M1]صوفی که لقمه جوید مشنو حدیث عشقش
[M2]کز دل نصیب نبود درمانده شکم را
[B][M1]از حاجی بیابان پرسید ذوق زمزم
[M2]چه آگهی زکعبه پرنده حرم را
[B][M1]هست آرزوی جانان کز خلق رو بتابم
[M2]من اختیار کردم خلوتگه عدم را
[B][M1]چون کشتی است باری ور هست بیش ور کم
[M2]تسلیم کرد خسرو، بگذار بیش و کم را
[A]
[B][M1]گفتی ز دل برون کن غمهای بیکران را
[M2]تو پیش چشم و آنگه جای گله زبان را
[B][M1]تا دل ز من ببردی از ناله شب نخفتم
[M2]ای دزد، بشنو آخر فریاد پاسبان را
[B][M1]بگذشت از نهایت بی خوابی من، آری
[M2]دشوار صبح باشد شبهای بیکران را
[B][M1]اندیشه جهانی بر جان من نهادی
[M2]وانگه به لاغ گویی اندیشه نیست جان را
[B][M1]رسوای شهر گشتم از بس که دیده من
[M2]دمدم همی تراود خونابه نهان را
[B][M1]از آه سوزناکم دود از جهان برآمد
[M2]بی تو جهان چه باشد، آتش زنم جهان را
[B][M1]داغ غلامی از من هست ار دریغ باری
[M2]از بیع کن مشرف مملوک رایگان را
[B][M1]آن روی نازنین را یکدم به سوی من کن
[M2]تا بیشتر نبینم نسرین و ارغوان را
[B][M1]شاید اگر بخندد بر روزگار خسرو
[M2]آن کس که دیده باشد رخساره ای چنان را
[A]
[B][M1]دیدم بسی زمانه مردآزمای را
[M2]سازنده نیست هیچ امیر و گدای را
[B][M1]جز باد و دم ترنم این تنگنای نیست
[M2]چون غلغل تهی نفس تنگنای را
[B][M1]چندین مکن دماغ به کافور و مشک، تر
[M2]بر عاریت شناس کف عطرسای را
[B][M1]در خود مبین به کبر که از بهر عکس کار
[M2]اینها بس است بهره تن خودنمای را
[B][M1]قرب مملوک نیست مگر دون و سفله را
[M2]اینجا مبین تو مردم والاگرای را
[B][M1]جایی که جای بر سر شاهان مگس کند
[M2]نبود محل اوج پریدن همای را
[B][M1]آنان که گفته اند طلاق عروس کون
[M2]کابین این عروس دهند این سرای را
[B][M1]ای توسنی که همت عالی خطاب تست
[M2]بشکن به یک لگد فلک دیوپای را
[B][M1]تاریکی زمانه چو روشن کند به مهر
[M2]صفوت چو نیست آدمی تیره رای را
[B][M1]بی زادن بلا چو نباشد، چه ساختند
[M2]کشت سراب این فلک فتنه زای را
[B][M1]روزی که می رود مشمر، خسروا، زعمر
[M2]الا همان قدر که پرستی خدای را
[A]
[B][M1]جان بر لب است عاشق بخت آزمای را
[M2]دستورییی به خنده لب جانفزای را
[B][M1]خون مرا بریز و زخونابه وا رهان
[M2]خیریست، این بکن ز برای خدای را
[B][M1]گفتی به مهر و مه نگر و ترک من بگوی
[M2]این رو که داد مهر و مه خودنمای را؟
[B][M1]زان شوخ چون وفا طلبم من که بر درش
[M2]هرگز ز ننگ می نگرد این گدای را
[B][M1]واگشتی، ای صبا، چو بر آن کوی بگذری
[M2]آسیب بر چه می زنی آن بوسه جای را
[B][M1]مطرب، بزن رهی و مبین زهد من، از آنک
[M2]بر سبحه منست شرف چنگ و نای را
[B][M1]نازک مگوی ساعد خوبان که خرد کرد
[M2]چندین هزار بازوی زورآزمای را
[B][M1]ای دوست، عشق چون همه چشم است و گوش نیست
[M2]چه جای پند خسرو شوریده رای را
[A]
[B][M1]هنگام آشتی ست بت خشمناک را
[M2]دل خوش کنیم لذت روحی فداک را
[B][M1]از خشم بود تا به سر ابرویش گره
[M2]من زان شکنجه ساخته بودم هلاک را
[B][M1]خوش وقت آنکه گفت مرا پای من ببوس
[M2]شرمنده وار بوسه زد این بنده خاک را
[B][M1]جانا، مبر ز بنده از این پس که بر درت
[M2]کرده ست پر زخون جگر صحن خاک را
[B][M1]بس کز برای آشتی چون تو جنگجوی
[M2]آورده ام شفیع شهیدان پاک را
[B][M1]چند از مژه اشارت لطفم، ندانی آنک
[M2]سوزن ستان بود جگر چاک چاک را
[B][M1]خوشنود اگر به جان شود آن دوست، خسروا
[M2]عاشق به خویش ره ندهد ترس و باک را
[A]
[B][M1]آنکو شناخت گردش خورشید و ماه را
[M2]جوید برای خفتن خود خوابگاه را
[B][M1]از عین اعتبار ببینم به گلرخت
[M2]زیرا قیاس نیست درازی راه را
[B][M1]ای سرفراز، تیغ اجل در قفا رسید
[M2]سر راست دار، کج چه نهادی کلاه را
[B][M1]مردم همه نگون شده جستند زیر خاک
[M2]قامت ازان نکوست سپهر دو تاه را
[B][M1]چون رستن گیاه ز خونهای مردم است
[M2]من خون دهم ز مردم دیده گیاه را
[B][M1]من ماه را طلوع نخواهم به خاک، از آنک
[M2]گم کرده ام به خاک رخی همچو ماه را
[B][M1]خسرو چو بخت خویش جهان را کند سیاه
[M2]راه ار برون دهد ز جگر دود آه را
[A]
[B][M1]باز آرزوی آن بت چین می کند مرا
[M2]معلوم شد که فتنه کمین می کند مرا
[B][M1]می خواندم گدای خود و گویی آن زمان
[M2]ملک دو کون زیر نگین می کند مرا
[B][M1]از من مپرس کز چه دل دوست شد به باد
[M2]در وی ببین که بی دل و دین می کند مرا
[B][M1]نه من به اختیار چنین مست و بیخودم
[M2]چیزیست در دلم که چنین می کند مرا
[B][M1]آه از تو می کنند همه عاشقان و من
[M2]از دست دل که سوخته این می کند مرا
[B][M1]صد منت خیال تو بر خسرو است، از آنک
[M2]گه گه به خواب با تو قرین می کند مرا
[A]
[B][M1]ز دور نیست میسر نظر به روی تو ما را
[M2]چه دولتی ست تعالی الله از قد تو قبا را
[B][M1]از آنگهی که تو سلطان به ملک دل بنشستی
[M2]نشاط و خواب به شبها حرام گشت گدا را
[B][M1]ز تیغ کش به حضورم که پادشاه بتانی
[M2]به دور باش فراقم مکش ز بهر خدا را
[B][M1]اگر چه در دل ما ماند یادگار جفایت
[M2]مباد آنکه رود از درونه یاد تو ما را
[B][M1]دریغ جان که یکی بیش نیست ورنه ز چشمت
[M2]به نرخ نیک خریدن توان متاع بلا را
[B][M1]خرامشی سرکو که گه از گهی به کرشمه
[M2]که زیر خاک کنی زنده کشتگان بلا را
[B][M1]مفرحی که طبیبان دهند دوست ندارم
[M2]که برد لذت دردت ز کام ذوق دوا را
[B][M1]چو جان دهم قدمی سویم آوری که عزیزان
[M2]گلی دریغ ندارند خاک اهل وفا را
[B][M1]نه من اسیر بتانم به اختیار و لیکن
[M2]گسست می نتواند کسی کمند قضا را
[B][M1]نسیم هم نرسد زو گهی که زنده بمانم
[M2]مگر که بر سر کویش گذر نماند صبا را
[B][M1]به چشم خسرو از آنگه که جا گرفت خیالش
[M2]ز آب چشم به هر سوگلی شکفت صبا را
[A]
[B][M1]زمانه حله نو بست روی صحرا را
[M2]کشید دل به چمن لعبتان رعنا را
[B][M1]هوای گل ز خوشی یاد می دهد، لیکن
[M2]چه سود چون تو فرامش نمی شوی ما را
[B][M1]ز سرو بستان چندین چه می پرد بلبل
[M2]مگر ندید جوانان سرو بالا را
[B][M1]چو می خوری به سرم نیز جرعه می ریز
[M2]که مردمی نبود باده نوش تنها را
[B][M1]فروختم به یکی جرعه گنج عقل، آری
[M2]شرابخواره نبیند کساد کالا را
[B][M1]نسیم باد صبا از برای جلوه باغ
[M2]کشید بر رخ رنگین حریر دیبا را
[B][M1]زمین ز سبزه رنگین به چرخ می ماند
[M2]به تار موی بیاویخت جان اعدا را
[B][M1]ز فر مدح تو صد منت است بر خسرو
[M2]ضمیر مدح سرا و زبان گویا را
[A]
[B][M1]زهی بریخته بر لاله مشک سارا را
[M2]شکسته رونق خورشید گوهر آرا را
[B][M1]اگر ز روی تو شمع هدایتی نبود
[M2]ز تیرگی که برون آورد نصارا را؟
[B][M1]به صیت حسن گرفت آن بت سمرقندی
[M2]چو کشور دل ما خطه بخارا را
[B][M1]به روز کشتن ازان غمزه مهلتی جستم
[M2]ولی ندید ز قاتل کسی مدارا را
[B][M1]بیار ساقی ازان آب آتشین که فلک
[M2]به باد داد چو جمشید خاک دارا را
[B][M1]ز شوق آن لب شیرین و ماتم فرهاد
[M2]ز دیده می رود اینک شکر شکرخا را
[B][M1]دو بوسه از لب خود خسروا، خدا را خواه
[M2]بود که بشنود آن سنگدل خدارا را
[A]
[B][M1]شفاعت آمدم، ای دوست، دیده خود را
[M2]کز او مپوش گل نودمیده خود را
[B][M1]رسید خیل غمت ورنه ایستد جانم
[M2]کجا برم بدن غم رسیده خود را
[B][M1]به گوش ره ندهی ناله مرا، چه کنم؟
[M2]چو ناشنیده کند کس شنیده خود را
[B][M1]به رو سیاهی داغ حبش مکن پر رو
[M2]مر این غلام درم ناخریده خود را
[B][M1]چنین که من ز تو لب می گزم کم ار گویی
[M2]که مرهمی برسانم گزیده خود را
[B][M1]گسست رشته صبرم چگونه بردوزم
[M2]شکاف دامن ده جا دریده خود را
[B][M1]به چاه شوق فرو مانده ام، خداوندا
[M2]فرو گذاشت مکن آفریده خود را
[B][M1]پریدن دلم این بود کز توام نبرد
[M2]کنون به دام که جویم پریده خود را؟
[B][M1]درآی باز به تن، ای دل پر آتش من
[M2]بسوز این تن محنت کشیده خود را
[B][M1]ز باد زلف تو شوریده بود، ازان خسرو
[M2]به باد داد دل آرمیده خود را
[A]
[B][M1]بهار پرده برانداخت روی نیکو را
[M2]نمونه گشت جهان بوستان مینو را
[B][M1]یکی در ابر بهاری نگر، ز رشته صبح
[M2]چگونه می گسلد دانه های لؤلؤ را
[B][M1]سفر چگونه توان کرد در چنین وقتی
[M2]ز دست چون بتوان داد روی نیکو را
[B][M1]به باغ غرقه خونست لاله، دانی چیست؟
[M2]ز تیغ کوه بریدست روزگار او را
[B][M1]به وقت صبحدم آواز می دهد بلبل
[M2]درون باغ ترنم کنان خوشگو را
[B][M1]بیا که تا به چمن در رویم و بنشینم
[M2]به بوی گل به کف آریم جام گلبو را
[B][M1]چو دست تر شود از باده، آنگهی، خسرو
[M2]قفا زنیم مر این عالم جفاجو را
[A]
[B][M1]شناخت آنکه غم و محنت جدایی را
[M2]بمیرد و نبرد سلک آشنایی را
[B][M1]به اختیار نگردد کس از عزیزان دور
[M2]ولی چه چاره کنم فرقت قضایی را
[B][M1]مکن به شمع مه و مهر نسبت رخ دوست
[M2]که فرقهاست بسی نور آشنایی را
[B][M1]به تیغ پاره که از تن برند و خون ریزند
[M2]بدان که گریه خون می کند جدایی را
[B][M1]ضرورتست که خوانیم لوح صبر و فراق
[M2]چو نیست نقش دگر خامه ختایی را
[B][M1]به یاد وصل دل سوخته کند شادم
[M2]چنانکه مژده ده باغ روستایی را
[B][M1]اگر مشاهده نقد نیست، نقد این است
[M2]خزینه ای شمر، ای دوست، بینوایی را
[B][M1]مخر به نیم جو آن صحبتی که با غرض است
[M2]که راحتی نبود صحبت ریایی را
[B][M1]وفای یار موافق مگیر سهل که آن
[M2]مفرحی ست عجب بهر جانفزایی را
[B][M1]چو عاشقی به خرابات مست رو، ای دل
[M2]به اهل زهد بمان توبه ریایی را
[B][M1]چو، خسروا، ز فراق است هر زمان دردی
[M2]هوس نبرد خردمند دیرپایی را
[A]
[B][M1]گذشت عمر و هنوز از تقلب و سودا
[M2]نشسته ام مترصد میان خوف و رجا
[B][M1]چو خاک بر سر راه امید منتظرم
[M2]کزان دیار رساند صبا نسیم وفا
[B][M1]برای کس چو نگردد فلک پی تقدیر
[M2]عنان خویش گذارم به اقتضای قضا
[B][M1]میان صومعه و دیر گر چه فرقی نیست
[M2]چو من به خویش نباشم، چه اختیار مرا؟
[B][M1]کسی که بر در میخانه تکیه گاهی یافت
[M2]چه التفات نماید به مسند دارا
[B][M1]خوش آن کسی که درین دور می دهد دستش
[M2]حریف جنس و می صاف و گوشه تنها
[B][M1]ز بس که قصه دردم رود به هر طرفی
[M2]چو من ضعیف شد از بار غم نسیم صبا
[B][M1]درون پرده رندان مخالفی چون نیست
[M2]بیار ساقی عشاق ساغر صهبا
[B][M1]غریق بحر محبت اگر شوی، خسرو
[M2]در یقین به کف آور ز قعر این دریا
[A]
[B][M1]ای صبا، بوسه زن ز من در او را
[M2]ور برنجد، لب چو شکر او را
[B][M1]چون کسی قلب بشکند که همه کس
[M2]دل دهد طره دلاور او را
[B][M1]زان نمیرند کز نظاره رویش
[M2]چشم پر شد غلام و چاکر او را
[B][M1]کعبه گر هست قبله همه عالم
[M2]چه خبر زان شرف کبوتر او را
[B][M1]تو خط من چو تو به سبزه خرامی
[M2]خاک ریزد صبا خط تر او را
[B][M1]روی سوی سرو تا فرو بنشیند
[M2]زانکه بادیست هر زمان سر او را
[B][M1]دل مده غمزه را به کشتن خلقی
[M2]حاجت سنگ نیست خنجر او را
[B][M1]چون بسی شب گذشت و خواب نیامد
[M2]ای دل، اکنون بجو برادر او را
[B][M1]خسروا، بوسی از لبت چو در او
[M2]شو به گریه آستانه در او را
[A]
[B][M1]مهر بگشای لعل میگون را
[M2]مست کن عاشقان مجنون را
[B][M1]رخ نمودی و جان من بردی
[M2]اثر این بود فال میمون را
[B][M1]دل من کشته بقای تو باد
[M2]چه توان کرد حکم بی چون را
[B][M1]از درونم نمی روی بیرون
[M2]که گرفتی درون و بیرون را
[B][M1]نام لیلی برآید اندر نقش
[M2]گر ببیزند خاک مجنون را
[B][M1]گریه کردم به خنده بگشادی
[M2]لب شکرفشان میگون را
[B][M1]بیش شداز لب تو گریه من
[M2]شهد هر چند کم کند خون را
[B][M1]هر دم الحمد می می زنم به رخت
[M2]زانکه خوانند بر گل افسون را
[B][M1]گفت خسرو بگیردت ماناک
[M2]خاصیت هست کسب افیون را
[A]
[B][M1]الا دمعی سارعت والهوا
[M2]وقد ذاب قلبی هو والنوا
[B][M1]اسیرست ازان میر خوبان دلم
[M2]به دردی که هرگز ندیدم دوا
[B][M1]اذا اشرق الشمش من صدغه
[M2]فنعم الهوا فی جناتی هوا
[B][M1]دلم خون شد و ناید ار باروت
[M2]بر این ماجرا چشمم اینک گوا
[B][M1]ولی الموالی علی حبه
[M2]و لکنه فی بوادی لوا
[B][M1]بتا نا مسلمانیی می کنی
[M2]که در کافرستان نباشد روا
[B][M1]و قد و قدالبین نیرانه
[M2]ترقی دخانی بجوالهوا
[B][M1]بماندم من اندر چنین حالتی
[M2]نگفتی که حالت چه شد، خسروا
[A]
[B][M1]بگذشت و نظر نکرد ما را
[M2]بگذاشت ز صبر فرد ما را
[B][M1]با این همه شاید ار بگوید
[M2]پروانه چو شمع سرد ما را!
[B][M1]ما بی خبر از نظاره بودیم
[M2]جان رفت و خبر نکرد ما را
[B][M1]گر دیده به خاک در نریزد
[M2]از دور بس است گرد ما را
[B][M1]ای بی خبران که پند گویید
[M2]بهر دل یاوه گرد ما را
[B][M1]دانند که نی به اختیار است
[M2]چشم تر و روی زرد ما را
[B][M1]صد شربت عافیت شما را
[M2]یک چاشنیی ز درد ما را
[B][M1]خاکستری از وجود ما ماند
[M2]بس کاتش عشق خورد ما را
[B][M1]هر چند بسوخت خسرو از شوق
[M2]این شعله مباد سرد ما را
[A]
[B][M1]ای زلف چلیپای تو، غارتگر دینها
[M2]وی کرده گمان دهنت، دفع یقینها
[B][M1]کافر نکند با دل من آنچه تو کردی
[M2]یعنی که در اسلام روا باشد از اینها
[B][M1]زینسان که بکشتی به شکر خنده جهانی
[M2]خواهم که به دندان کشم از لعل تو کینها
[B][M1]از ناصیه ما نشود خاک درش دور
[M2]چون صندل بت برهمنان را ز جبینها
[B][M1]من خود شدم از کیش و گر خود صنم اینست
[M2]بسیار شود در سر کارش دل و دینها
[B][M1]در کعبه مقصود رسیدن که تواند
[M2]در بادیه هجر تو از فتنه کمینها
[B][M1]نالم به سر کوی تو هر صبح به امید
[M2]چون مطرب درهای کرم پاس نشینها
[B][M1]گر مهر گیا بایدت، ای دوست، طلب کن
[M2]هر جا که چکد آب دو چشمم به زمینها
[B][M1]دشوار رود مهر تو از سینه خسرو
[M2]ماندست چو نقشی که بماند به نگینها
[A]
[B][M1]ای باد، برقع برفگن آن روی آتشناک را
[M2]وی دیده گر صفرا کنم آبی بزن این خاک را
[B][M1]ای دیده کز تیغ ستم ریزی همی خون دمبدم
[M2]یا جان من بستان ز غم، یا جان ده این غمناک را
[B][M1]ریزی تو خون برآستان، شویم من از اشک روان
[M2]کالو ده دیده چون توان آن آستان پاک را
[B][M1]زان غمزه عزم کین مکن، تاراج عقل و دین مکن
[M2]تارج دین تلقین مکن، آن هندوی بی باک را
[B][M1]آن دم که می پوشی قبا، مخرام از بهر خدا
[M2]پوشیده دار از چشم ما، آن قامت چالاک را
[B][M1]سرهای سرداران دین بستی چو بر فتراک زین
[M2]زینسان میفگن بر زمین دنباله فتراک را
[B][M1]تا شمع حسن افروختی، پروانه وارم سوختی
[M2]پرده دری آموختی آن غمزه بی باک را
[B][M1]هرگز لبی ندهی به من ور بوسه ای گویی بزن
[M2]آیم چو نزدیک دهن، ره گم شود ادراک را
[B][M1]جانم چو رفت از تن برون وصلم چه کار آید کنون
[M2]این زهر بگذشت از فسون ضایع مکن تریاک را
[B][M1]گویی برآمد گاه خواب، اندر دل شب آفتاب
[M2]آن دم کز آه صبح تاب آتش زنم افلاک را
[B][M1]خسرو کدامین خس بود گر سوز عشق از پس بود
[M2]یک ذره آتش بس بود صد خرمن خاشاک را
[A]
[B][M1]ای شهسوار، نرم ترک ران سمند را
[M2]بین زیر پای دیده این مستمند را
[B][M1]تا مردمان ترنج نبرند و دست هم
[M2]یوسف رخا، کشیده ترک ران سمند را
[B][M1]سرو بلند را نرسد دست بر سرت
[M2]این دست کی رسد به تو سرو بلند را
[B][M1]پای گریزم از شکن گیسوی تو نیست
[M2]می کش چنانکه خواهی اسیر کمند را
[B][M1]چشم از تو دور، دانه دل گر ز تو بسوخت
[M2]از سوختن گریز نباشد سپند را
[B][M1]ز آمد شد خیال تو ترسم که بی غرض
[M2]قصاب پرورش نکند گوسفند را
[B][M1]پند کسم به دل ننشیند که دل ز شوق
[M2]پر شد چنانکه جای نماندست پند را
[B][M1]در عاشقی ملامت خسرو بود چنانک
[M2]بر ریش تازه داغ نهی دردمند را
[A]
[B][M1]باز دل گم گشت در کویت من دیوانه را
[M2]از کجا کردم نگاه آن شکل قلاشانه را
[B][M1]گاه گاه، ای باد، کانجاهات می افتد گذر
[M2]ز آشنایان کهن یادی ده آن بیگانه را
[B][M1]هر شب از هر سوی در می آیدم در دل خیال
[M2]از کدامین سو نگهدارم من این ویرانه را
[B][M1]شمع گو در جان بگیر و سینه گو ز آتش بسوز
[M2]شمع از آنها نیست کو رحمت کند پروانه را
[B][M1]عمر بگذشت و حدیث درد ما آخر نشد
[M2]شب به آخر شد کنون کوته کنیم افسانه را
[B][M1]جان ز نظاره خراب و ناز او ز اندازه بیش
[M2]ما به بویی مست و ساقی پر دهد پیمانه را
[B][M1]آخر ای دل، وقتی اندر کوی ما کردی گذر؟
[M2]این چنین یکبارگی کردی فرامش خانه را
[B][M1]حاجتم نبود که فرمایی به ترک ننگ و نام
[M2]زانکه رسوایی نیاموزد کسی دیوانه را
[B][M1]خسروست و سوز دل وز ذوق عالم بیخبر
[M2]مرغ آتشخواره کی لذت شناسد دانه را
[A]
[B][M1]آورده ام شفیع دل زار خویش را
[M2]پندی بده دو نرگس خونخوار خویش را
[B][M1]ای دوستی که هست خراش دلم ز تو
[M2]مرهم نمی دهی دل افگار خویش را
[B][M1]مردم که نازکی و گرانبار می شوی
[M2]جانم که بر تو می فگند بار خویش را
[B][M1]از رشک چشم خویش نبینم رخ تو من
[M2]تو هم مبین در آینه رخسار خویش را
[B][M1]آزاد بنده ای که به پایت فتاد و مرد
[M2]و آزاد کرد جان گرفتار خویش را
[B][M1]بنمای قد خویش که از بهر دیدنت
[M2]سر بر کنیم بخت نگونسار خویش را
[B][M1]سرها بسی زدی سر من هم زن از طفیل
[M2]از سر رواج ده روش کار خویش را
[B][M1]دشنامی از زبان توام می کند هوس
[M2]تعظیم کن به این قدری یار خویش را
[B][M1]چون خسرو از دو دیده خورد خون، سزد، اگر
[M2]سازد نمک دو چشم جگر خوار خویش را
[A]
[B][M1]بشکافت غم این جان جگرخواره ما را
[M2]یا رب، چه وبال آمده سیاره ما را
[B][M1]رفتند رفیقان دل صد پاره ببردند
[M2]کردند رها دامن صد پاره ما را
[B][M1]گر همره ایشان روی، ای باد، در آن راه
[M2]زنهار بجویی دل آواره ما را
[B][M1]شبها به دل از سوز جگر می کشدم آه
[M2]آه ار خبرستی بت عیاره ما را
[B][M1]روزی نکند یاد که شبهای جدایی
[M2]چون می گذرد عاشق بیچاره ما را
[B][M1]بوی جگر سوخته بگرفت همه کوی
[M2]آتش بزن این کلبه خونخواره ما را
[B][M1]دیدند سر شکم همه همسایه و گفتند
[M2]این سیل عجب گر نبرد خانه ما را
[B][M1]جز خسته و افگار نخواهد دل خسرو
[M2]خویی ست بدین بخت ستمگاره ما را
[A]
[B][M1]باز خدنگ شوق زد عشق در آب و خاک ما
[M2]نطع حریف پاک شد دامن چشم پاک ما
[B][M1]هر طرفی و قصه ای، ورچه که پوشم آستین
[M2]پرده رازکی شود دامن چاک چاک ما
[B][M1]شاهد مست بی خبر خفته، چه دارد آگهی
[M2]تا همه شب چه می رود بر دل دردناک ما
[B][M1]گر کشتیم به تیغ کش، نه به نمودن رخت
[M2]زانکه نباشد این قدر مرتبه هلاک ما
[B][M1]جان و دلی ست در تنم، بذل سگان خویش کن
[M2]تا نبود به ملک تو زحمت اشتراک ما
[B][M1]ای که بکشتی از جفا خسرو مستمند را
[M2]پای وفا چه، ار گهی رنجه کنی به خاک ما
[A]
[B][M1]بس بود اینکه سوی خود راه دهی نسیم را
[M2]چشم زد خسان مکن عارض همچو سیم را
[B][M1]ما و نسیم صبحدم بوی تو و هلاک جان
[M2]نیست امید زیستن سوخته جحیم را
[B][M1]من به هوای یک سخن، تو همه تلخ بر زبان
[M2]چند نمک پراکنی این جگر دو نیم را
[B][M1]تو چو بهشت در نهان، ما و دلی و سوزشی
[M2]دوزخی از کجا خورد مائده نعیم را
[B][M1]من نه به خود شدم چنین شهره کویها، ولی
[M2]شد رخ نیکوان بلا عقل و دل سلیم را
[B][M1]شیفته رخ بتان باز کی آید از سخن
[M2]مست به گوش کی کند کن مکن حکیم را
[B][M1]عشق چو مرد را برد موی کشان به میکده
[M2]موی سفید ننگرد پیر سیه گلیم را
[B][M1]چون به خم شراب در غرقه بماند چون منی
[M2]هم ز شراب غسل ده دردکش قدیم را
[B][M1]قصه خسرو از درون گر به غزل برون دمد
[M2]دشنه سینه ها کند زمزمه ندیم را
[A]
[B][M1]بشکفت گل در بوستان آن غنچه خندان کجا
[M2]شد وقت عیش دوستان آن لاله و ریحان کجا
[B][M1]هر بار کو در خنده شد چون من هزارش بنده شد
[M2]صد مرده زان لب زنده شد، درد مرا درمان کجا
[B][M1]گویند ترک غم بگو، تدبیر سامانی بجو
[M2]درمانده را تدبیر کو، دیوانه را سامان کجا
[B][M1]از بخت روزی با طرب خضر آب خورد و شست لب
[M2]جویان سکندر در طلب تا چشمه حیوان کجا
[B][M1]می گفت با من هر زمان گر جان دهی، یابی امان
[M2]من می برم فرمان به جان، آن یار بی فرمان کجا
[B][M1]گفتم تویی اندر تنم یا هست جان روشنم
[M2]گفتی که آری آن منم، گر آن تویی، پس جان کجا
[B][M1]گفتی صبوری پیش کن، مسکینی از حد بیش کن
[M2]زینم از آن خویش کن، من کردم، این و آن کجا
[B][M1]پیدا گرت بعد از مهی در کوی ما باشد رهی
[M2]از نوک مژگان گه گهی آن پرسش پنهان کجا
[B][M1]زین پیش با تو هر زمان می بودمی از همدمان
[M2]خسرو نه هست آخر همان آن عهد و آن پیمان کجا
[A]
[B][M1]برو، ای باد و پیش دیگران ده جلو بستان را
[M2]مرا بگذار تا می بینم آن سور خرامان را
[B][M1]گرفتار خیالات لبش گشتم همین باشد
[M2]اثر هر گه مگس در خواب ببیند شکرستان را
[B][M1]به این مقدار هم رنجی بر آن خاطر نمی خواهم
[M2]که از خونم پشیمانی بود آن ناپشیمان را
[B][M1]سیه کردی سر خط تا نخوانم ناه حسنت
[M2]مرا بگذار تا باری ببوسم مهر عنوان را
[B][M1]مپرس ای دل که چون می باشد آخر جان غمناکت
[M2]که من دیریست کز یادش فرامش کرده ام جان را
[B][M1]زنندم سنگ چون بهرت تو هم بفرست یک سنگی
[M2]که میرم هم در آن ذوق و به جان بوسه دهم آن را
[B][M1]ورت بدنامی است از من، به یک غمزه بکش زارم
[M2]چرا بر خویش مشکل می کنی این کار آسان را
[B][M1]چو خواهی کشتن،ای جان،زینهار یک سخن بشنو
[M2]یک امروزی شفیع من کن آن لبهای خندان را
[B][M1]بدو گفتم که چون کشتی مراتر کن زبان باری
[M2]بگفت افتاد چون صیدم چه حاجت تیرباران را
[B][M1]نباشد دولتی زلف درازت را ازان بهتر
[M2]که روبد آستان قصر سلطان ابن سلطان را
[B][M1]خلیفه قطب دنیا آن مبارک شاه دین پرور
[M2]که او قطب یگانه ست، ار بود دو قطب دوران را
[B][M1]هنوز ایمان و دین بسیار غارت کردنی داری
[M2]مسلمانی بیاموز آن دو چشم نامسلمان را
[B][M1]پریشانی که من دارم ز زلفت هم مرا بادا
[M2]چگونه گوید این خسرو که آن زلف پریشان را
[A]
[B][M1]برقع برافگن، ای پری، حسن بلاانگیز را
[M2]تا کلک صورت بشکند این عقل رنگ آمیز را
[B][M1]شب خوش نخفتم هیچ گه زان دم که بهر خون من
[M2]شد آشنایی با صبا آن زلف عنبربیز را
[B][M1]دانم قیاس بخت خود کم رانم از زلف سخن
[M2]لیکن تمنا می کنم فتراک صید آویز را
[B][M1]بگذشت کار از زیستن، خیز، ای طبیب خیره کش
[M2]بیمار مسکین را بگو تا بشکند پرهیز را
[B][M1]پر ملایک هیزم است آنجا که عشقت شعله زد
[M2]شرمت نیاید سوختن خاشاک دودانگیز را
[B][M1]چون خاک گشتم در رهت، چون ایستادی نیستت
[M2]باری چو بر ما بگذری آهسته ران شبدیز را
[B][M1]شد عشق جانم را بلا، بی غمزه چشم صنم
[M2]قصاب ما نامهربان چه جرم تیغ تیز را
[B][M1]عیاری ما را رسن دور است ازان کنگر، ولی
[M2]این اشک شبرو را بگو، آن ناله شب خیز را
[B][M1]بو کز زکوة حسن خودبینی به خسرو یک نظر
[M2]اینک شفیع آورده ام این دیده خونریز را
[A]
[B][M1]بهر تو خلقی می کشد آخر من بدنام را
[M2]بس می نپایم، چون کنم وه این دل خودکام را
[B][M1]یک شب به بامی دیدمت، آنگه به یاد پای تو
[M2]رنگین بساطی می کنم از خون دل آن بام را
[B][M1]خواهم که خون خود چومی در گردن جامت کنم
[M2]دانی چه دولت می دهی هر ساعت از لب جام را
[B][M1]تا چند هر دم از صبا در جنبش آید زلف تو
[M2]آخر دمی آرام ده دلهای بی آرام را
[B][M1]گر آب چشمی نیستت باری کم از نظاره ای
[M2]این دم که آتش در زدم بازار ننگ و نام را
[B][M1]نگرفت در تو سوز من اکنون که خواهم چاره ای
[M2]دوزخ مگر پخته کند این شعله های خام را
[B][M1]من عاشقم، ای پندگو، نبود گوارایم که تو
[M2]از عافیت شربت دهی جان بلا آشام را
[B][M1]زینسان که دل در عاشقی بگسست تقوی را رسن
[M2]نتوان لگام از شرع کرد این توسن بد رام را
[B][M1]گر کشته شد خسرو ز غم، تهمت چه بر خوبان نهم
[M2]چون چرخ خنجر می دهد در کشتنم بهرام را
[A]
[B][M1]پرده عاشقان درد پرده کند چو روی را
[M2]هر طرفی دلی فتد شانه کند چو موی را
[B][M1]دل که ز خلق می برد نیست برای مردمی
[M2]طعمه فراخ می کند بهر سگان کوی را
[B][M1]وه که نداری آگهی از دل بی قرار ما
[M2]چند به باد بر دهی طره مشکبوی را
[B][M1]بر سر پای بود جان ناز و کرشمه های تو
[M2]داد بهانه ها بسی جان بهانه جوی را
[B][M1]روی به ما کن و مکن دیده ما و خاک در
[M2]سجده رواست هر طرف قبله چار سوی را
[B][M1]گر چه غبار عاشقان می ننشیند از درت
[M2]دور مکن بدین گنه جان بهانه جوی را
[B][M1]هر چه که بیش بینمت تیره تر است روز من
[M2]منت آینه منه بخت سیاه روی را
[B][M1]قصه ما مگر کنون آب دو دیده گویدت
[M2]زانکه ببست حیرتت حقه گفت و گوی را
[B][M1]دارم امید خنده ای، بو که بگنجدم سخن
[M2]تنگ مگیر بیش از این پسته تنگ خوی را
[B][M1]خسرو اگر غمت خورد ناله بس است خدمتش
[M2]واجب چاوشان دهند از پی های و هوی را
[A]
[B][M1]بسی شب با مهی بودم کجا شد آن همه شبها
[M2]کنون هم هست شب، لیکن سیاه از دود یاربها
[B][M1]خوش آن شبهاکه پیشش بودمی گه مست و گه سرخوش
[M2]جهانم می شود تاریک چون یاد آرم آن شبها
[B][M1]همی کردم حدیث ابرو و مژگان او هر دم
[M2]چو طفلان سوره نون والقلم خوانان به مکتبها
[B][M1]چه باشد گر شبی پرسد که در شبهای تنهایی
[M2]غریبی زیر دیوارش چگونه می کند شبها
[B][M1]بیا، ای جان هر قالب که تا زنده شوند از سر
[M2]به کویت عاشقان کز جان تهی کردند قالبها
[B][M1]اگر چه دل بدزدیدی و جان، اینک نگر حالم
[M2]چه نیکو آمد آن خنده، درین دیده ازان لبها
[B][M1]مرنج از بهر جان، خسرو، اگر چه می کشد یارت
[M2]که باشد خوبرویان را بسی زین گونه مذهبها
[A]
[B][M1]چو در چمن روی از خنده لب مبند آنجا
[M2]که تا دگر نکند غنچه زهر خند آنجا
[B][M1]رخ تو دیدم و گفتی سپند سوز مرا
[M2]چو جان بجاست چه سوزد کسی سپند آنجا
[B][M1]کسان به کوی تو پندم دهند و در جایی
[M2]که دیده روی تو بیند، چه جای پند آنجا
[B][M1]به خانه تو همه روز بامداد بود
[M2]که آفتاب نیارد شدن بلند آنجا
[B][M1]به شانه شست تو می بافت زلف چون زنجیر
[M2]مگیر سخت که دیوانه ایست چند آن جا
[B][M1]کجا روم که ز کوی تو هر کجا که روم
[M2]رسد زجعد کمندت خم کمند آنجا
[B][M1]ز زلفش آمدی، ای باد، حال دلها چیست؟
[M2]چگونه اند اسیران مستمند آنجا
[B][M1]بر آستان تو هر کس به رحمتی مخصوص
[M2]مگر که خسرو بیچاره دردمند آنجا
[A]
[B][M1]جانا، به پرسش یاد کن روزی من گم بوده را
[M2]آخر به رحمت باز کن آن چشم خواب آلوده را
[B][M1]ناخوانده سویت آمدم، ناگفته رفتی از برم
[M2]یعنی سیاست این بود فرمان نافرموده را
[B][M1]رفتی همانا وه که من زنده بمانم در غمت
[M2]یارب، کجا یابم دگر آن صبر وقتی بوده را
[B][M1]باز آی و بنشین ساعتی، آخر چه کم خواهد شدن
[M2]گر شاد گردانی دمی یاران غم فرموده را
[B][M1]کشتی مرا و نیستم غم جز غم نادیدنت
[M2]گر می توانی باز بخش این جان نابخشوده را
[B][M1]ناصح به ترک گلرخان تا چند پندم می دهی
[M2]چون خارخارم به نشد، بگذار این بیهوده را
[B][M1]پیموده ساقی در قدح بیهوشی عشاق را
[M2]گویی فزون با بنده داد آن ساغر پیموده را
[B][M1]دستی بسودم بر لبت، تلخی بگفتی چیست این؟
[M2]کز زهر دادی چاشنی چندین نبات سوده را
[B][M1]سودای خسرو هر شبی پایان ندارد هیچ گه
[M2]آخر گره بر زن یکی آن جعد ناپیموده را
[A]
[B][M1]چو خواهی برد روزی عاقبت این جان مفتون را
[M2]گه از گاهی به من بنمای باری صنع بیچون را
[B][M1]تو می کن هر چه خواهی، من نیارم دم زدن زیرا
[M2]که گر چه خون کند سلطان، نیارند از پی خون را
[B][M1]نخواهم داد دربان ترا بهر درون زحمت
[M2]بسنده ست آنکه بوسم گه گهی دیوار بیرون را
[B][M1]دل من نامه در دست و خون دیده عنوانش
[M2]بس از غمازی عنوان برون بر حال مضمون را
[B][M1]شب آمد روز عیشم را و من با سوخته جانی
[M2]همی جویم چراغ افروخته آن روز میمون را
[B][M1]نه شبهای من بد روز از اینسان ست بی پایان
[M2]ولی یارب، مبادا روز نیک آن زلف شبگون را
[B][M1]تو آن مرغی که آزادی و در دامی نیفتادی
[M2]سزد، گر شکرگویی روز و شب بخت همایون را
[B][M1]چو لیلی بیند آن مجنون شراب از خون خود نوشد
[M2]به از سنگ ستمگاران نباشد نقل مجنون را
[B][M1]همه کس فتنه شد بر گفته خسرو مگر چشمت
[M2]اثر در جاودان هرگز نباشد سحر و افسون را
[A]
[B][M1]چه اقبال است این رب که دولت داده رو ما را
[M2]که در کوی فراموشان گذر شد یار زیبا را
[B][M1]کمر بند من آمد نزد من خنده زنان امشب
[M2]توقف کن که لختی بنگرم پروین و جوزا را
[B][M1]بحمدالله که بیداری شبهایم نشد ضایع
[M2]بدیدم خفته در آغوش خود آن سرو بالا را
[B][M1]به تشویق دهل رنجه مشو، ای نوبتی، امشب
[M2]که خفتن در بر یار است بیداران شبها را
[B][M1]تماشا می کنم این قد، قیامت می کند، یارب
[M2]که خواهم تا قیامت یاد کردن این تماشا را
[B][M1]کجاها بودی، ای گلبرگ خندان، راست گو با من
[M2]که چون چپ داده ای امروز گلرویان رعنا را
[B][M1]رسیدی همچو شاخ گل کدامین باد آوردت
[M2]که هرگز می نپرسیدی به یک شاخ گلی ما را
[B][M1]تویی با من، معاذالله ز تو کی آید این یاری
[M2]منم با تو، عفاک الله مرا کی باشد این یارا
[B][M1]چه گویی خسروا، چندین حدیث وصل نابوده
[M2]خیال است این که ره دادی به سوی خویش سودا را
[A]
[B][M1]دیوانه می کنی دل و جان خراب را
[M2]مشکن به ناز سلسله مشک ناب را
[B][M1]بی جرم اگر چه ریختن خون بود و بال
[M2]تو خون من بریز ز بهر ثواب را
[B][M1]بوی وصال در خور این روزگار نیست
[M2]ضایع مکن به دلق گدایان گلاب را
[B][M1]ای عشق، شغل تو چو به من ناکسی رسید
[M2]آخر کسی نماند چهان خراب را
[B][M1]از چاشنی درد جدایی چه آگهند
[M2]یک شب کسان که تلخ نکردند خواب را
[B][M1]طوفان فشان به دیده و قحط وفا به دهر
[M2]تقویم حکم کی کند این فتح باب را
[B][M1]تا گفتمش بکش، ز مژه تیغ رانده بود
[M2]ما بنده ایم غمزه حاضر جواب را
[B][M1]گر خاطرش به کشتن بیچارگان خوش است
[M2]یارب که یار ناوک او کن صواب را
[B][M1]آفت جمال شاهد و ساقی ست بیهده
[M2]بدنام کرده اند به مستی شراب را
[B][M1]خونابه می چکاندم از گریه سوز دل
[M2]خوش گریه ایست بر سر آتش کباب را
[B][M1]خسرو ز سوز گریه نیارد نگاهداشت
[M2]آری سفال گرم به جوش آرد آب را
[A]
[B][M1]دلم در عاشقی آواره شد آواره تر بادا
[M2]تنم از بیدلی بیچاره شد بیچاره تر بادا
[B][M1]به تاراج عزیزان زلف تو عیارییی دارد
[M2]به خونریز غریبان چشم تو عیاره تر بادا
[B][M1]رخت تازه ست و بهر مردن خود تازه تر خواهم
[M2]دلت خاره ست و بهر کشتن من خاره تر بادا
[B][M1]گر ای زهد، دعای خیر می گویی مرا این گو
[M2]که آن آواره از کوی بتان آواره تر بادا
[B][M1]همه گویند کز خونخواریش خلقی به جان آمد
[M2]من این گویم که بهر جان من خونخواره تر بادا
[B][M1]دل من پاره گشت از غم نه زانگونه که به گردد
[M2]وگر جانان بدین شاد است، یارب، پاره تر بادا
[B][M1]چو باتر دامنی خو کرد خسرو با دو چشم تر
[M2]به آب چشم پاکان دامنش همواره تر بادا
[A]
[B][M1]رفت آنکه چشم راحت خوش می غنود ما را
[M2]عشق آمد و برآورد از سینه دود ما را
[B][M1]تاراج خوبرویی در ملک جان در آمد
[M2]آن دل که بود وقتی گویی نبود ما را
[B][M1]پاسنگ خویش بودم در گوشه صبوری
[M2]بادی ز سویت آمد اندر ربود ما را
[B][M1]هر روز در شب غم خوش می کند سرایم
[M2]آن دیدنی که اول خوش می نمود ما را
[B][M1]از خاک هستی ما گرد عدم برآمد
[M2]ای کاشکی نبودی ننگ وجود ما را
[B][M1]ممکن نگشت توبه ما را ز روی خوبان
[M2]گیتی به محنت و غم چند آزمود ما را
[B][M1]امروز کو که بیند سر مست و بت پرستم
[M2]آن کو به نیکنامی دی می ستود ما را
[B][M1]تیغی ز درد باید محنت زدای عاشق
[M2]کز صیقل محبت نتوان زدود ما را
[B][M1]خسرو چو نیست زآنهاکز تو برد به کشتن
[M2]این پندهای رسمی دادن چه سود ما را
[A]
[B][M1]رخت صبوری تمام سوخته شد سینه را
[M2]شعله فروزان هنوز آتش دیرینه را
[B][M1]غم که مرا در دل است کس نکند باورم
[M2]پیش که پاره کنم وای من این سینه را
[B][M1]رخ بنما بر مراد، گر نه به خون منی
[M2]آب به سیری مده تشنه دیرینه را
[B][M1]توبه ز می کرده بود دل که تو ساقی شدی
[M2]باز همان حال شد احمد پارینه را
[B][M1]من چو ز سر خواستم، چشم تو پیکار جست
[M2]خنجر نو ده به دست ترک کهن کینه را
[B][M1]صوفی ما شد خراب دوش به یک بانگ چنگ
[M2]پیش بریشم کشید خرقه پشمینه را
[B][M1]بر سر خسرو اگر طعنه زند هر کسی
[M2]روی سیاه مراست عیب تو آیینه را
[A]
[B][M1]رسید باد صبا تازه کرد جان مرا
[M2]نهفته داد به من بوی دلستان مرا
[B][M1]بخفت نرگس و فریاد کم کن، ای بلبل
[M2]کنون که خواب گرفته است ناتوان مرا
[B][M1]صبا سواد چمن زا چو نسخه کرد بر آب
[M2]به گل نمود که بنگر خط روان مرا
[B][M1]مرا گذر به گلستان بس است، لیک چه سود
[M2]که سوی من گذری نیست گلستان مرا
[B][M1]گمان همی بردم کز فراق او بزیم
[M2]غم نهفته یقین می کند گمان مرا
[B][M1]نشان نماند ز نقشم، کجاست عارض او
[M2]که در کشد قلم این نقش بی نشان مرا
[B][M1]فغان من ز کجا بشنود به گوش آن شوخ
[M2]که خود نمی شنود گوش من فغان مرا
[B][M1]پرید جانب او مرغ روح و با من گفت
[M2]که من شدم، تو نگهدار آشیان مرا
[B][M1]خوش آن دمی که در آید سپیده دم ز درم
[M2]پر از ستاره و مه ساخت خانمان مرا
[B][M1]سرم برید و به دستم نهاد و راه نمود
[M2]که خیز و زو سر خود گیر و بخش جان مرا
[B][M1]نهاد بر لب من لب، نماند جای سخن
[M2]که مهر کرد به انگشتری دهان مرا
[B][M1]رو، ای صبا و بگو سرو رفته را، باز آی
[M2]به نوبهار بدل کن یکی خزان مرا
[B][M1]اسیر زلف ویم با خودم ببر، ای باد
[M2]وگرنه زاغ برد با تو استخوان مرا
[B][M1]ز رفتن تو به جان آمدم، نمی دانم
[M2]که رفتنت ز کجا خاست بهر جان مرا
[B][M1]دل شکسته خسرو به جانب تو شتافت
[M2]غریب نیست، نگهدار میهمان مرا
[A]
[B][M1]شبم خیال تو بس، با قمر چه کار مرا
[M2]من و چو کوه شبی، با سحر چه کار مرا
[B][M1]من آستان تو بوسم، حدیث لب نکنم
[M2]چو من به خاک خوشم، با شکر چه کار مرا
[B][M1]نبینم آن لب خندان ز بیم جان یک ره
[M2]ز دور سنگ خورم، با گهر چه کار مرا
[B][M1]پدر بزاد مرا بهر آن که تو کشیم
[M2]وگرنه با چو تو زیبا پسر، چه کار مرا
[B][M1]اگر قضاست که میرم به عشق تو، آری
[M2]به کارهای قضا و قدر چه کار مرا
[B][M1]به طاعتم طلبند و به عشرتم خوانند
[M2]من و غم تو، به کار دگر چه کار مرا
[B][M1]طلاق داده دل و عقل و هوش را، خسرو
[M2]به گشت کوی تو با این حشر چه کار مرا
[A]
[B][M1]عشق از پی جان گرفت ما را
[M2]خلقی به زبان گرفت ما را
[B][M1]خرسند به عافیت نبودیم
[M2]اینک حق آن گرفت ما را
[B][M1]سرو قد او به ناز و فتنه
[M2]هر لحظه روان گرفت ما را
[B][M1]ای دیده، چه ریزی از برون آب؟
[M2]کاین شعله به جان گرفت ما را
[B][M1]همچون کایینه گیرد آتش
[M2]عشق تو چنان گرفت ما را
[B][M1]ای خواب، برو که باز امشب
[M2]سودای فلان گرفت ما را
[B][M1]گویند که مرگ طرفه خوابی ست
[M2]این خواب گران گرفت ما را
[B][M1]ترسم که برون برد ز عالم
[M2]این غم که عنان گرفت ما را
[B][M1]خندید بر اهل درد خسرو
[M2]درد دل شان گرفت ما را
[A]
[B][M1]گر چه بر بود عقل و دین مرا
[M2]بد مگویید نازنین مرا
[B][M1]گوشش از بار در گران گشته ست
[M2]نشنود ناله حزین مرا
[B][M1]آخر، ای باغبان، یکی بنمای
[M2]به من آن سرو راستین مرا
[B][M1]کرمی می کند رقیب خنک
[M2]که بسوزد دل غمین مرا
[B][M1]عشق در کار خوبرویان کن
[M2]زهد و تقوی و کفر و دین مرا
[B][M1]دست در گل همی زنم، لیکن
[M2]خار می گیرد آستین مرا
[B][M1]چشم من بود بر نگین دهانش
[M2]داد انگشتری نگین مرا
[B][M1]سوخته بینمش، اگر اثریست
[M2]در سحر آه آتشین مرا
[B][M1]خسروا، بگذر از سرم که ز اشک
[M2]بیم غرق است همنشین مرا
[A]
[B][M1]سری دارم که سامان نیست او را
[M2]به دل دردی که درمان نیست او را
[B][M1]به راه انتظارم هست چشمی
[M2]که خوابی هم پریشان نیست او را
[B][M1]به عشق از گریه هم ماندم، چه گیرم؟
[M2]بر از کشتی که باران نیست او را
[B][M1]فرامش کرد عمرم روز را، زانک
[M2]شبی دارم که پایان نیست او را
[B][M1]ترا ملکیست، ای سلطان دلها
[M2]که جز دلهای ویران نیست او را
[B][M1]خطت نوخیز و لب ساده از آنست
[M2]خوش آن مضمون که عنوان نیست او را
[B][M1]رخی داری یگانه در نکویی
[M2]که ثانی ماه تابان نیست او را
[B][M1]کدامین مور خطت را که در حسن
[M2]بها ملک سلیمان نیست او را
[B][M1]ز خسرو رو مپیچ، ار گشت ناچیز
[M2]خیالی هست، اگر جان نیست او را
[A]
[B][M1]گیرم که می نیرزم من بنده همدمی را
[M2]آخر به پرسشی هم جاییست مردمی را
[B][M1]غمزه زنان چنین هم بی رحم وار مگذر
[M2]دانی که هست آخر جانی هر آدمی را
[B][M1]آن دم که من به یادت میرم به گوشه غم
[M2]روح اللهم نباید از بهر همدمی را
[B][M1]از جان خویشتن هم رازت نهفته دارم
[M2]زیرا که می نشاید بیگانه محرمی را
[B][M1]از شاخ عیش ما را برگی نماند برجا
[M2]گویی خزان در آمد گلزار خرمی را
[B][M1]با هر غمی که آید راضی شو، ای دل، آن را
[M2]ما را نیافریدند از بهر بی غمی را
[B][M1]زان ره که تو گذشتی چون سرو خوش خرامان
[M2]خسرو به یاد پایت می بوسد آن زمی را
[A]
[B][M1]گذشت آرزو از حد به پای بوس تو ما را
[M2]سلام مردم چشمم که گوید آن کف پا را
[B][M1]تو می روی و ز هر سو کرشمه می چکد از تو
[M2]که داد این روش و شکل سرو سبز قبا را
[B][M1]مراست یاد جمالت به دل چنانکه به دیده
[M2]خیال خوان کریمان به روز فاقه گدا را
[B][M1]برون خرام دمی تا برآورند شهادت
[M2]چو بنگرند خلایق کمال صنع خدا را
[B][M1]سخن ز خواستن خط مشکبار تو گفتم
[M2]بخاست موی براندام آهوان ختا را
[B][M1]چو در جفات بمیرم، بخوانی آنچه نوشتم
[M2]بر آستان تو از خون دیده حرف وفا را
[B][M1]فلک که می برد از تیغ بندبند عزیزان
[M2]گمان مبر که رساند بهم دو یار جدا را
[B][M1]دران مبین تو که شور است آب دیده عاشق
[M2]که پرورش جز از این آب نیست مهرگیا را
[B][M1]صبا نسیم تو آورد و تازه شد دل خسرو
[M2]چنین گلی نشکفته ست هیچگاه صبا را
[A]
[B][M1]من به هوس همی خورم ناوک سینه دوز را
[M2]تا نکنی ملامتی غمزه کینه توز را
[B][M1]دین هزار پارسا در سر گیسوی تو شد
[M2]چند به ناکسان دهی سلسله رموز را
[B][M1]گویم وصل، گوییم رو که هنوز چند گه
[M2]وای که چون برون برم از دلت این هنوز را
[B][M1]قصه عشق خود رود پیش فسردگان ولی
[M2]سنگتراش کی خرد گوهر شب فروز را
[B][M1]ساقی نیم مست من جام لبالب آر تا
[M2]نقل معاشران کنم این دل خام سوز را
[B][M1]بس که ز آه ناکسان تیره شده ست روز من
[M2]نیست دو دیده بنگرم این شب تیره روز را
[B][M1]جان چو خسروی و بس زخم تو وه که برکسی
[M2]باری اگر همی زنی تیر درونه دوز را
[A]
[B][M1]من و پیچاک زلف آن بت و بیداری شبها
[M2]کجا خسپد کسی کش می خلد در سینه عقربها
[B][M1]همه شب در تب غم می پزم با زلف او حالی
[M2]چه سوداهاست این یارب که با خود می پزم شبها
[B][M1]گهی غم می خورم گه خون و می سوزم به صد زاری
[M2]چو پرهیزی ندارم، جان نخواهم برد از این تبها
[B][M1]چه بودی گر در آن کافر، جوی بودی مسلمانی
[M2]چنین کز یاربم می خیزد از هر خانه یاربها
[B][M1]دعای دوستی از خون نویسند اهل درد و من
[M2]به خون دیده دشنامی که نشنیدم ازان لبها
[B][M1]ز خون دل وضو سازم، چو آرم سوی او سجده
[M2]بود عشاق را، آری، بسی زینگونه مذهبها
[B][M1]به ناله آن نوای بار بد برمی کشد خسرو
[M2]که جانها پای کوبان می جهد بیرون ز قالبها
[A]
[B][M1]نازکیی که دیده ام آن رخ همچو لاله را
[M2]سوزم و بر نیاورم پیش وی آه و ناله را
[B][M1]تا چو سگان فغان کنند از رخش اهل نه فلک
[M2]ساخت مه چهارده آن بت هجده ساله را
[B][M1]عقل نماند در سری، صبر نماند در دلی
[M2]برگل و لاله کس چنین کژ ننهد کلاله را
[B][M1]سوخته رخت اگر سوی چمن گذر کند
[M2]در دل خود گمان برد شعله گرم لاله را
[B][M1]بوسه اگر همی دهی، بر لب خود حواله کن
[M2]رشوت تست جان من از پی این حواله را
[B][M1]من به نظاره ای خوشم، وصل چه حد من بود
[M2]حوصله مگس مدان کو بخورد نواله را
[B][M1]دل خط و وام دادمت، هوش و خرد سپردمت
[M2]جانست هنوز دادنی، پاره مکن قباله را
[B][M1]تو ز پیاله می خوری من همه خون که دمبدم
[M2]حق لبم همی دهی از لب خود پیاله را
[B][M1]دل که فسرده تر بود هم به گدازش آورد
[M2]ناله خسروش چنان کاتش تیز ژاله را
[A]
[B][M1]یا رب، که داد آینه آن بت پرست را
[M2]کو دید حسن خویش و زما برد دست را
[B][M1]خون می خورد، به سینه درون می رود،بلاست
[M2]یارب، که راه می دهد آن ترک مست را
[B][M1]دیوانه بتان نکند رو به کعبه، زانک
[M2]تعظیم کعبه کفر بود بت پرست را
[B][M1]جانا، نرفتنی ست چو دلها ز زلف تو
[M2]چندین گره چه می زنی آن زلف شست را
[B][M1]مخرام ازین نمط که به شهر از خرامشت
[M2]بر جا نماند یک قدم اهل نشست را
[B][M1]چندین چه غمزه می زنی از بهر کشتنم
[M2]صید تو زنده نیست مکن رنجه شست را
[B][M1]خسرو چو جان نیافت به عشق تو مرد نیست
[M2]زین ره به خون دیده چه شویی تو دست را
[A]
[B][M1]وقتی اندر سر کویی گذری بود مرا
[M2]وندران کوی نهانی نظری بود مرا
[B][M1]جان به جایست، ولی زنده نیم من، زیرا
[M2]مایه عمر به جز جان دگری بود مرا
[B][M1]مست گشتم که شبش دیدم و در خواب هنوز
[M2]به گه صبح ز مستی اثری بود مرا
[B][M1]همه کس را خور و خواب و من بیچاره خراب
[M2]ای خوشا وقت که خوابی و خوری بود مرا
[B][M1]به ازین بودم ازین پیش، اگر هیچ نبود
[M2]باری از جنس صبوری قدری بود مرا
[B][M1]باری از دیده مریزید گلابی که به عمر
[M2]لذت از عشق همین درد سری بود مرا
[B][M1]هیچ یاد آمدت، ای فتنه که وقتی زین پیش
[M2]عاشق سوخته در به دری بود مرا
[B][M1]خواستم دی که نمازی بکنم پیش خیال
[M2]لیک آلوده به دامان جگری بود مرا
[B][M1]هیچ کس نبود کاندک غمی او را نبود
[M2]لیکن از دولت تو بیشتری بود مرا
[B][M1]نروم پیش که یاد آیی و دیوانه شوی
[M2]آنکه گه گه به گلستان گذری بود مرا
[B][M1]پاسبان روز هم از قصه خسرو بشنود
[M2]کامشب از گریه چه ناخوش سحری بود مرا
[A]
[B][M1]دیوانه کرد زلف تو در یک نظر مرا
[M2]فریاد ازان دو سلسله مشک تر مرا
[B][M1]سنگین دل تو سخت تر از سنگ مرمر است
[M2]کوه غم است بر دل ازان سنگ، مر مرا
[B][M1]دی غمزه تو کرد اشارت به سوی لب
[M2]تا بوسه ای دهد ز شکر خوبتر مرا
[B][M1]رویت گل و لبت شکر و این عجب که نیست
[M2]جز درد سر به حاصل ازان گل شکر مرا
[B][M1]گفتم لب ترا که مرا عشوه ای بده
[M2]از خود نداد عشوه کسی را مگر مرا
[B][M1]چون من ترا درون دل خویش داشتم
[M2]آخر چه دشنه داشته ای در جگر مرا
[B][M1]با خسروت شمار وصال است هر شبی
[M2]یک شب هم از طفیلی خسرو شمر مرا
[A]
[B][M1]که ره نمود ندانم قبای تنگ ترا
[M2]که در کشید به بر سرو لاله رنگ ترا
[B][M1]چنین که چشم ترا خواب بسته می دارد
[M2]که باز دارد ازین خواب چشم شنگ ترا
[B][M1]نمی گذارد دنبال چشم تو سرمه
[M2]قوی به گوشه نهاده ست نام و ننگ ترا
[B][M1]خدنگ غمزه ازان دیده می کند روشن
[M2]کنون که دیده سپر ساختم خدنگ ترا
[B][M1]چه گویمت که دل تنگ تو کرا ماند
[M2]اگر تو خورده نگیری دهان تنگ ترا
[B][M1]کرشمه های تو از بس که هست نازآمیز
[M2]نه آشتی تو داند کسی، نه جنگ ترا
[B][M1]دل قویست مرا در غم و عجب سنگی
[M2]که طاقت آرد زخم دل چو سنگ ترا
[B][M1]ز من به پاسخ شیرین و تلخ جان می بر
[M2]که در من است اثر شکر و شرنگ ترا
[B][M1]به بوسه عذر چه گویی، تنم مگر چوبی ست
[M2]که راهوار کند چوب پای لنگ ترا
[B][M1]دو چشم خسرو ازین پس خیال آن خط سبز
[M2]کزین دو آینه نتوان زدود زنگ ترا
[A]
[B][M1]باز مدار، ای پسر، غمزه نیم خواب را
[M2]تا نبرد به جادویی جان و دل خراب را
[B][M1]از پی نقل مجلست هست بر آتشم جگر
[M2]چاشنیی نمی کنی گوشه این کباب را
[B][M1]از مه و مشتری چرا دست نشوید آسمان
[M2]کاب بریخت روی تو چشمه آفتاب را
[B][M1]دوش به خواب گوییم در بر من نشسته ای
[M2]معذرتی کنم کنون از دل و دیده خواب را
[B][M1]بوسه بده که می رود هجرکشان به کشتنم
[M2]منتظر لب توام، باز بده جواب را
[B][M1]کشتن ماست مستیت، ار چه شراب خورده ای
[M2]بهر خدا که سوی خود راه مده شراب را
[B][M1]بهر چه می کشی، چو هست آخر این ندامتت
[M2]وه که رها نمی کند خوی تو این شتاب را
[A]
[B][M1]دلبرا، عمریست تا من دوست می دارم ترا
[M2]در غمت می سوزم و گفتن نمی یارم ترا
[B][M1]وای بر من کز غمت می میرم و جان می دهم
[M2]واگهی نیست از دل افگار بیمارم ترا
[B][M1]ای به تو روشن دو چشم گر درآری سر به من
[M2]از عزیزی همچو نور دیده می دارم ترا
[B][M1]داری اندر سر که بگذاری مرا و من برآنک
[M2]در جمیع عمر خویش از دست نگذارم ترا
[B][M1]خواری و آزار بر من، گر به تیغ آید ز تو
[M2]خارم اندر دیده، گر با گل بیازارم ترا
[B][M1]یک زمان از پای ننشینم به جست و جوی تو
[M2]یا کنم سر را فدایت، یا به دست آرم ترا
[B][M1]نیست شرط، ای دوست، با یاران دیرینت جفا
[M2]شرم دار آخر که من یار وفادارم ترا
[A]
[B][M1]جان به خاموشی برآمد بی زبانی چند را
[M2]گه گهی می کن نوازش، میهمانی چند را
[B][M1]دی چو بیرون آمدی خوی کرده رو، هر قطره ای
[M2]گشت طوفان بلای خان و مانی چند را
[B][M1]گر زنی شمشیر از غمزه تو ای سلطان حسن
[M2]این سیاست سخت تر پیر و جوانی چند را
[B][M1]من ز تو محروم و خلقی در گمان این هم خوش است
[M2]باد یارب، روز نیکو بدگمانی چند را
[B][M1]دیگ وصل کس نپختی، ورنه هر دم وصل تو
[M2]آتشی بر کرد و هیزم کرد جانی چند را
[B][M1]چند طعنه عاقلان را، یک زمان بیرون خرام
[M2]سوخته چون می کنی نامهربانی چند را
[B][M1]یک یک اندر کوی تو بی داغ آه من نماند
[M2]وه که آخر چند سوزم بی زبانی چند را
[B][M1]گر نگردد خاک در کویت چه کار آید تنم؟
[M2]بهر این پروردم آخر استخوانی چند مرا
[B][M1]صد چو خسرو می کند جان پیشت آخر خنده ای
[M2]زانکه شد هنگام یاسین ناتوانی چند را
[A]
[B][M1]شب به روز آمد بسی کز دل نهادی یاد را
[M2]جان ز تن آمد برون بویی ندادی باد را
[B][M1]سر به دیوار سرایت می زنم تا بنگری
[M2]زانکه با باز شکاری خوش بود صیاد را
[B][M1]بازوی هجرت قوی در کشتن بیچارگان
[M2]چون قصاص افزون فتد عادت شود جلاد را
[B][M1]جان به فریادم برآمد، لیک صد جان آرزو
[M2]بشنوی و راه ندهی سوی جان فریاد را
[B][M1]ای که می گویی که وقتی لوح صبرت باد برد
[M2]سالها شد تا فرامش کرده ام آن یاد را
[B][M1]این همه خونابه کاشامم همی زین روز بد
[M2]بهترین روزی خلل اندازد این بنیاد را
[B][M1]چند گریم چون سیه رویی عشقم از قضاست
[M2]آب کی شستن تواند داغ مادرزاد را
[B][M1]تا به سوی گفت شیرین ست، دل خارا و کوه
[M2]کندن از ناخن چو گل چیدن بود فرهاد را
[B][M1]نوک مژگان تو در دل ماند خسرو را چنانک
[M2]در رگ بیمار نشتر بشکند فصاد را
[A]
[B][M1]من زبهرت دوست دارم جان عشق اندیش را
[M2]کز سگان داغ او کردم دل درویش را
[B][M1]وقت را خوش دار بر روی بتان، چون رفتنی ست
[M2]یاد کن آخر فرامش کشتگان خویش را
[B][M1]عقل اگر گوید که عشق از سر بنه، معذور دار
[M2]دور کن از سر، ز هم عقل خیال اندیش را
[B][M1]جان فدای دوست کن، کم زان زن هندونه ای
[M2]کز وفای شوی در آتش بسوزد خویش را
[B][M1]درد گنج راحت است، ار مرده یابی طبع را
[M2]داغ عین مرهم است، ار پخته بینی ریش را
[B][M1]من دل و دیده نخواهم داشتن باری دریغ
[M2]تیر تا باقی بود ترکان کافر کیش را
[B][M1]خسروا، گر انگبین می خواهی از شکر لبان
[M2]اول اندر کام شیرین کن زبان خویش را
[A]
[B][M1]بی روی تو خوش کردم من تلخی هجران را
[M2]با شربت دیدارت بدخو نکنم جان را
[B][M1]از بس که دل خلقی گم شد به زنخدانت
[M2]خون پر شود ار کاوند آن چاه زنخدان را
[B][M1]دی شانه زدی گیسو، افتاد بسی دلها
[M2]گرد آر دمی آخر دلهای پریشان را
[B][M1]در جیب وجود کس نگذاشته ای نقدی
[M2]یک لطف بکن زین پس مگشای گریبان را
[B][M1]تو می روی و دلها دنبال دوان هر سو
[M2]چون خلق که بشتابد نظاره سلطان را
[B][M1]بدبخت دلی دارم، دیوانه بت رویان
[M2]یا رب که مباد این دل هندو و مسلمان را
[B][M1]گویند که از خوبان بدنام شدی خسرو
[M2]چون دل نکند فرمان، خسرو چه کند آن را
[A]
[B][M1]ساقیا، پیش آر جام با صفای خویش را
[M2]روی ما بین و به ما ده رونمای خویش را
[B][M1]کف چو گنبدها کند هر دم صلای نوش کو
[M2]تا زهر گنبد صدا یابی صلای خویش را
[B][M1]کبک رفتارا، یکی بخرام و پا بر لاله سای
[M2]بی حنا کن لعل پای لاله سای خویش را
[B][M1]دی شدی در باغ و گل از بهر گرد افشاندنت
[M2]کرد صد پر کاله دامان قبای خویش را
[B][M1]هر طرف بهر مبارک باد نوروز بهار
[M2]می فرستد گل به کف کرده صبای خویش را
[B][M1]کبک کهساری، برو ای لاله، بر هر تیغ کوه
[M2]گام چندان زد که پر خون کرد پای خویش را
[B][M1]یک دم امروز از چمن ما را به مجلس راه ده
[M2]تا ستانیم از تو جام با صفای خویش را
[A]
[B][M1]بس که اندر دل فرو بردم هوای نیش را
[M2]شعله افزون تر برآمد سوز داغ خویش را
[B][M1]دشمنی دارم که جان قربانی او می کنم
[M2]زانکه تیری در خور است این کافر بدکیش را
[B][M1]چاشنی درد دل آنکس که نشناسد حقش
[M2]بردل مجروح خود مرهم شناسد نیش را
[B][M1]اشک طوفان ریز، بهر جستن وصلم چه سود؟
[M2]شست نتوان چون ز بخت مدبران درویش را
[B][M1]گر به یک غمزه نمردم من، مکن خسته دلم
[M2]ناوکی گر رفت کج، نتوان شکستن کیش را
[B][M1]پندگو کایدبرین دل سوخته گویی خس است
[M2]کو به اصلاح چراغ آید بسوزد خویش را
[B][M1]باز چون از دست مقبل در هوا گیرد شکار
[M2]مرغ بریان ز آستین بیرون برد درویش را
[B][M1]خسروا، دیده فرو بند و مبین روی رقیب
[M2]زانکه مرهم خوش نباشد دیده های ریش را
[A]
[B][M1]بهار آمد و سبزه نو شد به جوها
[M2]عروسان بستان گشادند روها
[B][M1]گل کوزه بر شاخ می گوید اینک
[M2]که کوزه ز ما و ز مستان سبوها
[B][M1]چو گشت آبها شیشه گر گفت بلبل
[M2]قواریر من فضت قدروها
[B][M1]نگوید ز آزادگی هیچ سوسن
[M2]چو بلبل ز مستی کند گفت و گوها
[B][M1]ازین پس پیاله به کف خوبرویان
[M2]خرامنده بینی به لبهای جوها
[B][M1]به هر شاخ غنچه دهن باز کرده
[M2]ز خوبان فرو می خورد آرزوها
[B][M1]معطر ازان می کند گل چمن را
[M2]کش از نظم خسرو ذخیره ست بوها
[A]
[B][M1]ای از مژه تو رخنه در جانها
[M2]وی درد تو کیمیای درمانها
[B][M1]بادی که ز کوی تو همی آید
[M2]می جنبد و می برد ز ما جانها
[B][M1]تو جیب گشاده در خرامیدن
[M2]دست همه خلق در گریبانها
[B][M1]آن زیستنی که داشتی با من
[M2]میرم اگر آیدم به دل زانها
[B][M1]جز مهرگیا ز خاک برناید
[M2]جایی که زنم ز دیده بارانها
[B][M1]در بادیه فراق جان دادم
[M2]چون تشنه که مرد در بیابانها
[B][M1]خون ریز ز خسرو، ار میی ندهی
[M2]این کن، اگر نمی کنی آنها
[A]
[B][M1]باشد آن روزی که بینم غمگسار خویش را
[M2]شادمان یابم دل امیدوار خویش را
[B][M1]شد دو چشمم ز انتظارش چار در راه امید
[M2]چار جانب وقف کردم هر چهار خویش را
[B][M1]شاید ار بر خاک خسپم همچو گل پر خون کنار
[M2]کز چنان سروی تهی کردم کنار خویش را
[B][M1]خاک می بیزم به دامان، چون کنم گم کرده ام
[M2]در میان خاک در آبدار خویش را
[B][M1]مست گشتی چون ترا پیمانه پر داده ست دوست
[M2]خیز و بستان ساغر و بشکن خمار خویش را
[B][M1]می نپرسد، گر غباری دارد آن خاکی ز من
[M2]تا به آب دیده بنشانم غبار خویش را
[B][M1]دل که از جعد تو بدخو شد نمی گیرد قرار
[M2]ساعتی بفرست جعد همچو مار خویش را
[A]
[B][M1]ای بی تو گلهای چمن شسته به خون رخسارها
[M2]خار است بی رخسار تو در دیده گلزارها
[B][M1]شد پوستم بر استخوان چون چنگ خشک و از فغان
[M2]رگها نگر اینک بر آن افتاده همچون تارها
[B][M1]تا آفتاب و روی مه دیدند آن زلف سیه
[M2]در کوی او رو همچو که مانده ست بر دیوارها
[B][M1]هر گه که چوگان بازد او، بازم به راهش سر چو گو
[M2]آری، مرا در عشق او باشد ازین سر کارها
[B][M1]تا چند چشم پر زنم در عشق خون بارم ز غم
[M2]آری، که از غم شسته ام من دست ازین خون بارها
[B][M1]پیکان که بودی در درون با تیر خود کردی برون
[M2]خرسندییی دارم کنون در را بدان زنگارها
[B][M1]از دیده اشک من روان، آن سرو دلجوی کسان
[M2]خسرو چو بلبل در فغان او همنشین با خارها
[A]
[B][M1]اشکم برون می افگند راز از درون پرده را
[M2]آری، شکایتها بود، از خانه بیرون کرده را
[B][M1]چون من به آزاری خوشم، ترک دلازاری مکن
[M2]آخر به دست آور گهی این خاطر آزرده را
[B][M1]صد پی مرا تیر جفا، بر دل زد آن ابرو کمان
[M2]روزی فریبد از کرم مجروح پیکان خورده را
[B][M1]دوش از برای مطبخش هیزم به مژگان برده ام
[M2]گفت از کجا آورده ای این خاک باد آورده را
[B][M1]خسرو مران از کوی خود چون در غلامی پیر شد
[M2]چون پیر شد، آخر کسی نفروخت هر گز برده را
[A]
[B][M1]بگشاد صبح عید ز رخ چون نقاب را
[M2]بنمود ساقی آن رخ چون آفتاب را
[B][M1]اینک رسید وقت که مردان آب کار
[M2]گردان کنند هر طرفی کار آب را
[B][M1]ساقی، ازان دو چشم که در بند خفتن است
[M2]صد چشم بندی است که آموخت خواب را
[B][M1]عید مبارک آمد و از بهر دوستان
[M2]ساقی نکرد شیشه پر و زد گلاب را
[B][M1]مطرب به پرده ای که تو داری بگو به چنگ
[M2]کای پیر کوژپشت چه کردی شراب را؟
[A]
[B][M1]شبی دیدم چو مه بر بام او را
[M2]صراحی پیش و بر کف جام او را
[B][M1]دعا می کردم و می نامدش یاد
[M2]ز مستی بهر من دشنام او را
[B][M1]نخواهد دل به خود دشنام ازان لب
[M2]ز لعل او همین بس کام او را
[B][M1]به دل او را که عشقش خانه سازد
[M2]کجا ماند دگر آرام او را
[B][M1]کسی کز عارض و زلف تو گوید
[M2]همین بس ورد صبح و شام او را
[B][M1]دلم دارد هوای پای بوست
[M2]ببین در سر خیال خام او را
[B][M1]چو برگشتی ز خسرو، کرد پامال
[M2]جفای گردش ایام او را
[A]
[B][M1]رخ چو عید تو دل برد بهر قربان را
[M2]ازین نشاط به یکجا دو عید شد جان را
[B][M1]مرا تو عیدی و از انتظار تو امشب
[M2]به دیده آب نبود این دو طفل گریان را
[B][M1]قدم به تهنیت عید رنجه فرمودی
[M2]اگر نه من کنم اظهار درد پنهان را
[B][M1]دولب مبند یک امشب به روی من مست
[M2]شکر فروش به شبهای عید دکان را
[B][M1]اگر سخن نکنی، گوش کن که می گوید
[M2]ز دل خسته جان را
[A]
[B][M1]ای خط خوش از مشک تر انگیخته مه را
[M2]بر دفتر طاعت رقمی رانده گنه را
[B][M1]افگند دل ما همه در چاه زنخدان
[M2]وانگاه بپوشید به سبزه سر چه را
[B][M1]هر چند که زلف تو سپاهیست جهانگیر
[M2]هر روز پریشان نتوان کرد سپه را
[B][M1]پیراهن یک شهر ز دست تو قبا شد
[M2]یک بار چنین کج منه، ای شوخ، کله را
[B][M1]خسرو نگرفت از تب عشق تو قراری
[M2]چه جای قرارست در آتشکده که را
[A]
[B][M1]باز برقع بر رخ چون ماه بربستی نقاب
[M2]گوییا در زیر ابری رفت ناگه آفتاب
[B][M1]همچو لاله داغ دارم بر دل از هجران تو
[M2]شد شکر بر آتش عشقت مرا، ای جان، کباب
[B][M1]حسرتم زین قصه می آید که من لب تشنه ام
[M2]بی محابا از چه می بوسد کف پایت رکاب؟
[B][M1]ترک من تا بهر رفتن بسته ای آخر میان
[M2]در کنارم سیل دیده خون همی راند چو آب
[B][M1]یک خدنگ از ترکشت برکش ز بهر جان من
[M2]ناوک از مژگان چه حاجت بهر قتلم بی حساب
[B][M1]همچو غنچه ته به ته خون شد دل من، ای طبیب
[M2]شربتی فرما ازان لب، گر همی جویی صواب
[B][M1]ای جدا افتاده، از ما، ما به تو پیوسته ایم
[M2]تا به تو پیوسته خسرو کرده از غیر اجتناب
[A]
[B][M1]روز عید است به من ده می نابی چو گلاب
[M2]که ازان جام شود تازه ام این جان خراب
[B][M1]جان من از هوس آن، به لب آمد اکنون
[M2]به لب آرم قدح و جان نهم اندر شکراب
[B][M1]روزه داری که گشادی ز لبش نکهت مشک
[M2]این زمان در دهنش نیست مگر بوی شراب
[B][M1]آنکه خیزان و فتان بود به مسجد زین پیش
[M2]هست در میکده خیزان و فتان مست و خراب
[B][M1]دف که او گرد نمی گشت به دور مجلس
[M2]می رود دور کنان جانب مجلس بشتاب
[B][M1]می حلال است کنون خاصه که از دست حریف
[M2]در قدح می چکد آب نمک آلود کباب
[B][M1]ساقیا، نوش چنان کن که صدا باز دهد
[M2]بر سر شارع می گنبد سیمین حباب
[B][M1]هر که را بوی گل و می به دماغ است او را
[M2]آن دماغیست که دیگر نکند بوی گلاب
[B][M1]بنده خسرو به دعای تو که آن حبل متین
[M2]دست همت زد و پیچید طناب اطناب
[A]
[B][M1]زاد چون از صبح روشن آفتاب
[M2]ساقی خورشید رو در ده شراب
[B][M1]لعل ندهی آن عرق در ده که چون
[M2]گل برآرد هم گل ست و هم گلاب
[B][M1]خرم آن کو غرق می باشد مدام
[M2]چون خیال دوست در می های ناب
[B][M1]عاشقی با پارسایی هم خوش است
[M2]همچنان کافتاد میان باده آب
[B][M1]هست ما را نازنینی می پرست
[M2]کو گهم بریان کند گاهی کباب
[B][M1]نیم شب کامد مرا بیدار کرد
[M2]من همان دولت همی دیدم به خواب
[B][M1]بیخودی زد راهم از نی تا به صبح
[M2]خانه خالی بود و او مست و خراب
[B][M1]آخر شب صبح را کردم غلط
[M2]زانکه هم رویش بد و هم ماهتاب
[B][M1]زلف بر کف شب همی پنداشتم
[M2]کز بناگوشش برآمد آفتاب
[B][M1]خاست از خواب و شرابم داد و گفت
[M2]نوش کن بر پادشاه کامیاب
[B][M1]شاه قطب الدین، کلید هفت ملک
[M2]کز درش دارد جهانی فتح باب
[A]
[B][M1]قندی ست آتشین رو، شمعی ست انگبین لب
[M2]ماه سپهر کسوت، مهر هلال غبغب
[B][M1]قطران مشک و خالش از مشک و گل مسلسل
[M2]کافور آب و خاکش از شیر و می مرکب
[B][M1]ترک جهان فروزش گنجی ز نیمروزش
[M2]موی طلسم سوزش مار مسلسل از شب
[B][M1]گر پاسبانی وی در برج مه نبودی
[M2]سعد زمین گرفتی از وی وبال کوکب
[B][M1]خسرو ز شوق لعلش تا چند سوزی آخر
[M2]باری دمی برون آی از سوزش تب شب
[A]
[B][M1]می ریزد ازتری ز تو، ای جان فزای آب
[M2]ما تشنه ایم تشنه خود را نمای آب
[B][M1]خاک در تو بر سر و چشم پر آب ماست
[M2]پیوسته گر چه خاک شود زیر پای آب
[B][M1]آب حیاتی و نشوی آشنای من
[M2]تا چشمهای من نشود آشنای آب
[B][M1]چون در کنار آب خرامی، خیال تو
[M2]گویی که هست مردمک چشمهای آب
[B][M1]ای چشمه زلال، مرو کز برای تو
[M2]مردم چنانکه مردم آبی برای آب
[B][M1]می نالم و برای تو می ریزم آب چشم
[M2]این ناله من است بگو یا صدای آب
[B][M1]آب روان کجا رسد اندر سرشک من
[M2]خواهی بپرس ز آب روان ماجرای آب
[B][M1]زین پیشتر به دیده من جای آب بود
[M2]اکنون ببین که هست همه خون به جای آب
[B][M1]از آب چشم بنده بگردد، اگر چه هست
[M2]سنگین دل تو سخت تر از آسیای آب
[B][M1]بگداختم چو آب و بسودی مرا به دل
[M2]کس دل چنین به سنگ نساید به جای آب
[B][M1]اکنون که آب چشم بلا گشت مر مرا
[M2]چشم مرا که باز خرد از بلای آب
[B][M1]خسرو ازین سپس نگذارد عنان تو
[M2]گو برق بار آتش و گو ابر زای آب
[A]
[B][M1]ای نازنین که ماه منی امشب
[M2]رحمی بکن چو شاه منی امشب
[B][M1]خوش بنشین، باده بکش پاک
[M2]خواب مکن چو ماه منی امشب
[B][M1]بر خانه چه باشد دمی چون تو
[M2]همچو یوسف به چاه منی امشب
[B][M1]بر فرق من نشین که ز بس عزت
[M2]هم تاج و هم کلاه منی امشب
[B][M1]وصل بتان اگر ز گنه باشد
[M2]ایمن نشین ز آه منی امشب
[B][M1]سیل چشمم چو ز خون است، بشناس
[M2]هر جا که گریه عشق راه منی امشب
[B][M1]فردا که روی، نزید خسرو
[M2]بس آتش به کاه منی امشب
[A]
[B][M1]زهی نموده ازان زلف و عارض و رخ خوب
[M2]یکی سواد و دوم نقطه و سیم مکتوب
[B][M1]سواد و نقطه و مکتوب اوست بر دل من
[M2]یکی بلا و دوم فتنه و سیم آشوب
[B][M1]بلا و فتنه و آشوب او بود ما را
[M2]یکی مراد و دوم مونس و سیم مطلوب
[B][M1]مراد و مونس و مطلوب هر سه از من شد
[M2]یکی جدا و دوم غالب و سیم مغلوب
[B][M1]جدا و غالب و مغلوب هر سه باز آید
[M2]یکی غلام و دوم دولت و سیم مرکوب
[B][M1]غلام و دولت و مرکوب با سه چیز خوش است
[M2]یکی حضور و دوم شادی و سیم محبوب
[B][M1]حضور و شادی و محبوب من بود خسرو
[M2]یکی شراب و دوم ساقی و سیم محبوب
[A]
[B][M1]چه آفت ست نمی دانم این به زیر نقاب
[M2]که تا نمود نمود آنچه، سینه گشت خراب
[B][M1]تو رخ بپوشی که از هفت پرده بنماید
[M2]چو آفتاب فروزنده از چهارنقاب
[B][M1]تو زلف را ز کله بشکنی عجب نبود
[M2]که دل به لنگر خورشید پروره به نقاب
[B][M1]مرا از ابروی تو شبه حسی رود به نماز
[M2]که سجده می کنیم و صورت ماست در محراب
[B][M1]تو می کشی و کسی را که می شود بیهوش
[M2]ذبیحه را چه خبر تا چه می کند قصاب
[B][M1]مرا که سوخته گشتم ز آفتاب رخت
[M2]ازان لب ار بتوانی، به شربتی دریاب
[B][M1]ولی سوال مرا در جواب می لنگی
[M2]مر که در شکر آلوده گشت پای دناب
[B][M1]شتاب می کندم عمر در فراق مکوش
[M2]ترا که از پس عمری بدیده ام مشتاب
[B][M1]چه سحرها که به مدح تو کرده ام پیدا
[M2]که خسرو اسفنم خوانده ای اولوالالباب
[A]
[B][M1]اگر به گوشه نشینان نماید آن رخ خوب
[M2]به غمزه دل بر باید ز سالک مجذوب
[B][M1]بلای مردم اهل نظر بود چشمت
[M2]به ناز اگر به در آیی ز مکتب، ای محبوب
[B][M1]دهان یار نیاید رقیب را در چشم
[M2]که خرده بین نبود هیچ دیده معیوب
[B][M1]فراق روی چو تو یوسفی کسی داند
[M2]که روشنش شود آب دو دیده یعقوب
[B][M1]چو نامه تو گشایم شود پر آبم چشم
[M2]به هیچ رو نتوانم که خوانم آن مکتوب
[B][M1]مرنج اگر نبود در خورت کباب دلم
[M2]تو میهمان عزیزی و هست این مرغوب
[B][M1]کشد برای تو خسرو جفای مدعیان
[M2]که بهر دوست ز کرمان جفا کشد ایوب
[A]
[B][M1]ای تمامی خواب من برده ز چشم نیم خواب
[M2]وی سراسر تاب من برده ز زلف نیم تاب
[B][M1]تاب زلفت سر به سر آلوده خون منست
[M2]گر نخواهی ریخت خونم زلف را چندین متاب
[B][M1]زلف مشکینت کمند افگند بر آهوی چین
[M2]نافه را خون بسته شد در ناف ازان مشکین طناب
[B][M1]گل چنان بی آب شد در عهد رخسارت که گر
[M2]خرمنی از گل بسوزی قطره ای ندهد گلاب
[B][M1]خط تو نارسته می بنماید اندر زیر پوست
[M2]بر مثال سبزه نورسته اندر زیر آب
[B][M1]گریه را در دل فرو خوردم همه خوناب شد
[M2]چون نمک در خورد، بی خونابه ای نبود کباب
[B][M1]مست گشتم زان شراب آلوده لبهای تنک
[M2]مست چون گشتم ندانم، چون تنک بود آن شراب
[B][M1]روز من سالیست بی تو زانکه بهر دیدنت
[M2]عمرم از رفتن به جا مانده ست با چندین شتاب
[B][M1]باز می گیری زبانم در سؤال بوسه ای
[M2]یا گرفته می شود در لب ز شیرینی جواب
[B][M1]گرم و سردی دید این دل کز خط رخسار تو
[M2]نیمه ای در سایه ماند و نیمه ای در آفتاب
[B][M1]خواهم از زلف تو تاب آرم که بند جان کنم
[M2]زلف در بازی در آمد، چون توان آورد تاب
[B][M1]گر نقابی بر رخ رخشان کشی از روشنی
[M2]روی تو پیدا شود پنهان شود در وی نقاب
[B][M1]چون شدی در تاب از من، داد دشنامم رقیب
[M2]سگ زبان بیرون کند، چون گرم گردد آفتاب
[B][M1]شب زمستی چشم تو شمشیر مژگان برکشید
[M2]خواست بر خسرو زند کش در میان بگرفت خواب
[A]
[B][M1]ماهرویا، به خون من مشتاب
[M2]کشتن عاشقان که دید صواب
[B][M1]چشمت، ار خون من بریخت چه شد
[M2]ترک با تیغ بود مست و خراب
[B][M1]تا گل از شرم رویت آب شود
[M2]یک زمان برفگن ز چهره نقاب
[B][M1]مثل خود در جهان کجا بینی
[M2]گه در آیینه بنگری گه در آب
[B][M1]آرزو می کند مرا با تو
[M2]گوشه خلوت و شراب و کباب
[B][M1]وین تمناست در سرم همه عمر
[M2]زین هوس چشم من نگیرد خواب
[B][M1]وز غم روی شاهدان ما را
[M2]تا به کی پند می دهند اصحاب
[B][M1]هر که دعوی کند ز خوبان صبر
[M2]نشنود کل مدع کذاب
[B][M1]چه ملامت کنید خسرو را
[M2]فاتقوالله یا اولی الالباب
[A]
[B][M1]ای ز تو خورشید چرخ در مرض تف و تاب
[M2]از من تاریک روز، طلعت روشن متاب
[B][M1]چشمه خورشید را آب نباشد دگر
[M2]چون تو ز تف هوا خوی کنی، ای آفتاب
[B][M1]زلف تو کژ پیچ پیچ، هر سر موی کژت
[M2]کژ بنشیند، ولیک راست نگوید جواب
[B][M1]بسته زلف تو گشت روی دل من سیاه
[M2]گور من آباد کرد خانه چشمم خراب
[B][M1]چند به وهم و خیال از لب تو چاشنی
[M2]کام چه شیرین کند خوردن حلوا به خواب
[B][M1]من ز خیال لبت نیستم آگه ز خویش
[M2]مستی نقدم نگر نسیه چو بینی شراب
[B][M1]بر من و رسواییم، گر تو کنی خنده ای
[M2]بس بودم از لبت تا بود این فتح باب
[B][M1]جان به فدای رخی کش چو نظاره کنی
[M2]صبر نگیرد قرار، عمر نجوید شتاب
[B][M1]دست نشوید ز تو خسرو اگر چه ز عشق
[M2]از پی یا شستنت خون دل من شد آب
[A]
[B][M1]شکرت را شد اگر چه سپه موران مرکب
[M2]مگسی نیز نخواهم که کند سایه بر آن لب
[B][M1]منم و قامت شاهد، برو ای خواجه مأذن
[M2]تو در مسجد خود زن و الی ربک فارغب
[B][M1]سر درویش بدارد خبر از تاج سلاطین
[M2]به رهی کان پسر آید سر ما و سم مرکب
[B][M1]به کرشمه سر ابرو مکن از بهر خدا خم
[M2]که ز محراب تو بر شد به فلک نعره یارب
[B][M1]لب لعل تو به هنگام شکر خنده پنهان
[M2]ز پی بردن دلها چه فسونی ست مجرب!
[B][M1]مکن، ای شیخ، نصیحت که مکن سجده بتان را
[M2]چو بود مذهب ما این، نتوان گشت ز مذهب
[B][M1]به خیال سر زلفت خبر از خواب ندارم
[M2]چه درازست شبم، وه که سیه روی چنین شب
[B][M1]اگر این سوخته گوید سخن بوس و کناری
[M2]مکنش عیب که هست این هذیان گفتنش از تب
[B][M1]که بود خسرو مدبر که دهد سر به تو باری
[M2]به سر کنگر زلفت سر پیران مقرب
[A]
[B][M1]ای ترا در دیده من جای خواب
[M2]دیده بی خوابم از تو جای آب
[B][M1]شب چو خوابم نیست بهر دیدنت
[M2]چند سازم خویش را عمدا به خواب
[B][M1]گل شد از عکس رخت در چشم من
[M2]زاتش دل می کشم زان گل گلاب
[B][M1]با خیال زلف و رویت چشم من
[M2]نیمه ابرست و نیمی آفتاب
[B][M1]زان لب میگون که هوش از من ببرد
[M2]خون همی گریم چو بر آتش کباب
[B][M1]از لبت دارم سؤالی، چون کنم
[M2]تنگ می آید دهانت در جواب
[B][M1]مست گشتم بسکه خوردم خون دل
[M2]چون نگردم مست با چندین شراب
[B][M1]هست خورشید قیامت روی تو
[M2]خط مشکین دفتر یوم الحساب
[B][M1]زان قیامت عالمی در جنت است
[M2]بنده خسرو تا قیامت در عذاب
[A]
[B][M1]ای دل وامانده، خیز، ره سوی جانان طلب
[M2]وز نفس اهل درد مایه درمان طلب
[B][M1]پرده اعلاست عشق، گر ملکی، این گشای
[M2]لجه دریاست عشق، گر گهری، آن طلب
[B][M1]چند مرادت ز فقر، کشف و کرامات چند
[M2]چون خضرت آشناست، چشمه حیوان طلب
[B][M1]شیر شو و صید را در ته چنگال کش
[M2]مرد شو و خصم را بر سر میدان طلب
[B][M1]هست مراد کسان دولت روز وصال
[M2]آنچه مراد من است در هجران آن طلب
[B][M1]هر که شبی زنده داشت همدم روح الله است
[M2]نان چه ربایی ز خوان چاشنی جان طلب
[B][M1]مست شو، ای هوشیار، لیک نه زین باده خور
[M2]از قدح مصطفی باده احسان طلب
[A]
[B][M1]ای ترک کمان ابرو، من کشته ابرویت
[M2]ملک همه چین و هند، ندهم به یکی مویت
[B][M1]وقتی به طفیل گوی بنواز سرم آخر
[M2]تا چند به هر زخمی حسرت خورم از کویت
[B][M1]گفتی که بدین سودا غمناک چه می گردی
[M2]آواره دلی دارم در حلقه گیسویت
[B][M1]مسجد چه روم چندین، آخر چه نمازست این
[M2]رویم به سوی قبله دل جانب ابرویت
[B][M1]شبها همه کس خفته جز من که به بیداری
[M2]افسانه دل گویم در پیش سگ کویت
[B][M1]گه نام گلی گویم، گه نام گلستانی
[M2]زینگونه در اندازم هر جا سخن از رویت
[B][M1]بوی گل ازین پیشم در باغ نمودی ره
[M2]بادی نوزید از تو گمره شدم از بویت
[B][M1]جان در طلبت همره تا باز رهد زین غم
[M2]فریاد که بادی هم ناید گهی از سویت
[B][M1]پیش تو بگو کای بت سوزند چو هندویم
[M2]بر آینه ریز آنگه خاکستر هندویت
[B][M1]سر در خم چوگانت راضی ست بدین خسرو
[M2]آن بخت کرا کارد سر در خم بازویت
[A]
[B][M1]امشب شب من نور ز مهتاب دگر داشت
[M2]وز گریه شادی جگرم آب دگر داشت
[B][M1]دل هیچ به شیرینی جان میل نمی کرد
[M2]مسکین سر آرایش جلاب دگر داشت
[B][M1]هنگام سحر خلق به محراب و دل من
[M2]ز ابروی بتی روی به محراب دگر داشت
[B][M1]قربان شوم و چون نشوم، وای که آن چشم
[M2]بر جان من از هر مژه قصاب دگر داشت
[B][M1]نالند به مهتاب سگان وین سگ شبگرد
[M2]فریاد که فریاد زمهتاب دگر داشت
[B][M1]گشتم به نظر مست و نخفتم ته پایش
[M2]جان از سکرات اجلم خواب دگر داشت
[B][M1]جان مژه ذوق ابدی داد به دل، زانک
[M2]هر غمزه او ناوک پرتاب دگر داشت
[B][M1]زد صد گره سخت به دل بستگی من
[M2]زلفش که به هر موشکن و تاب دگر داشت
[B][M1]نی داشت خبر از خود و نی از می و مجلس
[M2]خسرو که خرابی ز می ناب دگر داشت
[A]
[B][M1]تقدیر که یک چند مرا از تو جدا داشت
[M2]از جان گله دارم که مرا زنده چرا داشت
[B][M1]اندوه جدایی ز کسی پرس که یک چند
[M2]دور فلک از صبحت یارانش جدا داشت
[B][M1]دیوار ترا من حله خار نخواهم
[M2]هجرت به دلم گر چه که صد رخنه روا داشت
[B][M1]داغی دگر اینست که از گریه بشستم
[M2]آن داغ که دامانت ز خون دل ما داشت
[B][M1]صوفی که خرامیدن تو دیده به صد صدق
[M2]بدرید مصلا و کله در ته پا داشت
[B][M1]خسرو به وفای تو دهد جان که در آفاق
[M2]گویند همه کان سگ دیوانه وفا داشت
[A]
[B][M1]بی شاهد رعنا به تماشا نتوان رفت
[M2]بی سرو خرامنده به صحرا نتوان رفت
[B][M1]دی رفت سوی باغ و ندانست غم ما
[M2]این نیز نداشت که بی ما نتوان رفت
[B][M1]صحرا و چمن پهلوی من هست بسی، لیک
[M2]همره شو ای دوست که تنها نتوان رفت
[B][M1]کردیم رها جان و دل از بهر رخت، زانک
[M2]با غمزدگان سوی تماشا نتوان رفت
[B][M1]ماییم و سر کوی تو کز پیش نخوانی
[M2]اینجا بتوان مرد و ازینجا نتوان رفت
[B][M1]گفتم که ز کویت بروم تا ببرم جان
[M2]گفتن بتوان جان من، اما نتوان رفت
[B][M1]ای قافله، در بادیه ام پای فرو ماند
[M2]بگذر که در کعبه به این پا نتوان رفت
[B][M1]مپسند که در پیش لبت مرده بمانم
[M2]تا زیسته از پیش مسیحا نتوان رفت
[B][M1]خسرو، پس ازین مذهب خورشید پرستی
[M2]مؤمن شده در قبله ترسا نتوان رفت
[A]
[B][M1]افسوس ازین عمر که بر باد هوا رفت
[M2]کاری به جهان نی به مراد دل ما رفت
[B][M1]خورشید من از اوج جوانی چو برآمد
[M2]بس ذره سرگشته که بر باد هوا رفت
[B][M1]گفتم ز در خویش مران، گفت که بگذر
[M2]زین کوچه که داند که چو تو چند گدا رفت؟
[B][M1]کس را چه غم ار رفت دل سوخته من
[M2]بوده ست از آن من، اگر رفت مرا رفت
[B][M1]آن صبر که می گفتم من کوه گران سنگ
[M2]بادی بوزید از تو ندانم که کجا رفت
[B][M1]گفتم که زیم بی تو، دوری مکش اکنون
[M2]گر از من درویش حدیثی به خطا رفت
[B][M1]رنجه نشوم گر به جفا سر بریم، ز آنک
[M2]بسیار چنین ها به سر اهل وفا رفت
[B][M1]تو دیر بزی کز گل بارانت نشان نیست
[M2]هر ذره که از کوی تو با باد صبا رفت
[B][M1]ما را چه حد صبر به هجر تو، چو خسرو
[M2]آمد به درت باز به سر آنکه به پا رفت
[A]
[B][M1]تا بر سر بازار به مستی قدمش رفت
[M2]بس خرمن مردان که به باد ستمش رفت
[B][M1]هر صبر و سلامت که دل سوخته را بود
[M2]اندر شکن سلسله خم به خمش رفت
[B][M1]یوسف چو گذر کرد به بازار جمالش
[M2]هر مایه که او داشت به هفده درمش رفت
[B][M1]یک روز به شادی وصالش نرسانید
[M2]آن عمر گرانمایه که ما را به غمش رفت
[B][M1]آلوده نشد هیچ گهی دامن نازش
[M2]زان خون عزیزان که به زیر قدمش رفت
[B][M1]بسیار سرافگنده به شمشیر سیاست
[M2]ای دولت آن سر که به تیغ کرمش رفت
[B][M1]رفت از قلم حکم که در عشق رود جان
[M2]القصه، همان رفت که اندر قلمش رفت
[B][M1]جان دید چو خونریزی سلطان خیالش
[M2]بستد کفن و تیغ به زیر علمش رفت
[B][M1]بر یاد وی امشب شب خسرو به درازی
[M2]کوتاه نشد، گر چه مهی بیش و کمش رفت
[A]
[B][M1]جز صورت تو ماه سما را چه توان گفت
[M2]جز طره تو دام بلا را چه توان گفت
[B][M1]آن روی که داده ست خدایت صفت آن
[M2]هم خود تو بگو، بهر خدا را، چه توان گفت
[B][M1]چون ماه نو انگشت نمایست دهانت
[M2]آن خاتم انگشت نما را چه توان گفت
[B][M1]شد بسته زلفین تو خون در دل نافه
[M2]دلبستگی مشک خطا را چه توان گفت
[B][M1]هر لحظه صبا بر سر گل بروزد از ناز
[M2]از کرده تو باد صبا را چه توان گفت
[B][M1]شب اشک و دم سرد مرا دید خیالت
[M2]پس گفت که این باد هوا را چه توان گفت
[B][M1]گر چشم مرا ابر گهربار توان خواند
[M2]خاک کف شمس الامرا را چه توان گفت
[A]
[B][M1]بیچاره کسی کو به غم خوش پسران زیست
[M2]کز دیده و دل در پی ایشان نگران زیست
[B][M1]گر یافت کسی از لب بی خط اثر ذوق
[M2]تا زیست در اندیشه ساده شکران زیست
[B][M1]همچون کمر زر همه با کوفتگی ساخت
[M2]آن یار که بر پشته زرین کمران زیست
[B][M1]چون یار از آن دگران شد، بکش ای هجر
[M2]زیرا نتوانیم به جان دگران زیست
[B][M1]چون غم کشدم زان لب و زان روی کنم یاد
[M2]تا چند توان بر صفت حیله گران زیست
[B][M1]اندر روش زنده دلان، زنده کسی نیست
[M2]جز کشته خوبان که در آن مرده آن زیست
[B][M1]ترسم که بمیرد به ته کفش ملامت
[M2]خسرو که به دنباله شیرین پسران زیست
[A]
[B][M1]در هجر توام کار به جز آه و فغان نیست
[M2]در پیش توام دان که زبانم به دهان نیست
[B][M1]بی دوست اگر خلق به جان می زید و سر
[M2]هم جان و سر دوست که ما را سر آن نیست
[B][M1]سهل است اگر هر دو جهان باز گذارند
[M2]از بهر نگاری که چو او در دو جهان نیست
[B][M1]ما زنده بدوییم که جان می رود از ما
[M2]بر وی که به معشوقه زید منت آن نیست
[B][M1]مشنو سخن عاشقی از هرزه زبانان
[M2]کاین کار دل است ای پسر و کار زبان نیست
[B][M1]گفتی که هم آغوش خیالم به چه سانی
[M2]خواب خوش مجنون به بر دوست نهان نیست
[B][M1]خسرو ز تو گر دل بستد صاحب حسنی
[M2]خوش باش که یوسف به یکی قلب گران نیست
[A]
[B][M1]آبادتر آن سینه که از عشق خراب است
[M2]آزادی آن دل که در آن زلف تاب است
[B][M1]کو غمزده ای تا کند از ناله من رقص
[M2]کاین نامه من زمزمه چنگ و رباب است
[B][M1]جستم به سؤال آب حیاتی ز لب دوست
[M2]او بر شکنان گشت ز من کاین چه جواب است
[B][M1]ای آنکه به فردوس نبینی به لطافت
[M2]من دانم و کز تو بر این دل چه عذاب است
[B][M1]در پیش دل خویش هر افسانه که گفتم
[M2]گفتنی که فسونی ز پی بستن خواب است
[B][M1]وان سبلت زاهد که به تسبیح بریدی
[M2]زانست که امروز مگس ران شراب است
[B][M1]گر لعن تو احیا کندم، دیر شد این دیر
[M2]ز آمد شد سلطان خیال تو خراب است
[B][M1]ده پاره مکن از پی نقل غم خود را
[M2]کاخر دل مسکین من است، این نه کباب است
[B][M1]خسرو که غریق است به تسلیم که ما را
[M2]کشتی نه و مقصود بر آن جانب آب است
[A]
[B][M1]خرم دل آن کس که به رخسار تو دیده ست
[M2]یا زان لب شیرین سخن تلخ شنیده ست
[B][M1]زان زلف مسلسل که همه برشکند باد
[M2]از روی تو بنگر که در ان زیر چه دیده ست
[B][M1]بر قافله صبر مرا نیست ولایت
[M2]امروز که مژگان تو لشکر نکشیده ست
[B][M1]این اشک به چشم من از آن جای گرفته ست
[M2]کاندر طلب وصل تو بسیار دویده ست
[B][M1]شبهاست چو گل غرقه به خونم که به سویم
[M2]از باغ وصال تو نسیمی نوزیده ست
[B][M1]آری، شب امید همه غمزدگان را
[M2]صبحی ست که تا روز قیامت ندمیده ست
[B][M1]طاقت چو ندارم که رسانم به تو خود را
[M2]فریاد رس، ای دوست، که طاقت برسیده ست
[B][M1]خسرو تن بیجانت به گلزار زمانه
[M2]مرغیست که او از قفس سینه پریده ست
[A]
[B][M1]ما را چه غم امروز که معشوقه به کام است
[M2]عالم به مراد دل و اقبال غلام است
[B][M1]صیدی که دل خلق جهان بود به دامش
[M2]المنت لله که امروز به دام است
[B][M1]چون طالع آن نیست که بوسم لب لعلت
[M2]ما را نظری از مه روی تو تمام است
[B][M1]از طاق دو ابروی تو، ای کعبه مقصود
[M2]خلقی به گمانند که تا کعبه کدام ست
[B][M1]چشم تو اگر خون دلم ریخت، عجب نیست
[M2]او را چه توان گفت که او مست مدام است
[B][M1]خسرو که سلامت نکند عیب مگیرش
[M2]عاشق که ترا دید چه پروای سلام است
[A]
[B][M1]روی تو به پیش نظر آسایش جان است
[M2]آزادگی جان من، ار هست، همان است
[B][M1]در شهر چو تو فتنه و مردم کش و بیداد
[M2]من زیستن خلق ندانم که چسان است
[B][M1]کو دل شده ای کت نظری دیده و مرده
[M2]جانش به عدم رفته و سویت نگران است
[B][M1]ترکی که دو ابروش نشسته ست به دلها
[M2]قربانش هزار است اگر چش دو کمان است
[B][M1]کی بر چو تو خورشید رسم من که به خواری
[M2]بر خاک در تو سر من نیز گران است
[B][M1]عشق است، ز بابل خرد افسونش، چه داند
[M2]هر چند که بنیاد خرد از همدان است
[B][M1]گر خون جگر گریه کند عاشق شهوت
[M2]آن دانش که حیضش ز ره دیده روان است
[A]
[B][M1]زلف تو به هر آب مصفا نتوان شست
[M2]الا که به خونابه دلها نتوان شست
[B][M1]هر شب من و از گریه سر کوی تو شستن
[M2]بدبختی این دیده که آن پا نتوان شست
[B][M1]دریا ز پی بخت بداز دیده چه ریزم
[M2]چون بخت بد خویش به دریا نتوان شست
[B][M1]عشق از دل ما کم نتوان کرد که ذاتی ست
[M2]چون مایه آتش که ز خارا نتوان شست
[B][M1]از دردی خم شوی مصلای من امشب
[M2]کز آب دگر این لته ما نتوان شست
[B][M1]نوشیم می و بر سر خود جرعه فشانیم
[M2]هر جای که جرعه چکد آنجا نتوان شست
[B][M1]ای دوست، به خسرو بر سان شربت دردی
[M2]کز زمزم کعبه دم سگ را نتوان شست
[A]
[B][M1]ای عید دوم آمده روی چو نگارت
[M2]قربان شده زان عید چو من بنده هزارت
[B][M1]مه را چه ولایت که کشد لشکر انجم
[M2]چون تافته شد طره خورشید سوارت
[B][M1]آن روز ز پرگار بشد دایره ما
[M2]کامد به در از پرده خط دایره وارت
[B][M1]آموخته شد مردمک دیده چو طفلان
[M2]با خط خوش از تخته سیمین عذارت
[B][M1]در یک دگر آورد دو ابروی تو سرها
[M2]هشدار مگر از پی خونم شده یارت
[B][M1]نقشی ست کژ آن را که همی خوانیش ابرو
[M2]اندر سر آن نرگس پر مست خمارت
[B][M1]دی خنده زنان سوی چمن طوف نمودی
[M2]پیغام گل آورد مگر باد بهارت
[B][M1]نرگس همه تن گل شد و در چشم تو افتاد
[M2]تا روشنی دیده بیابد ز غبارت
[B][M1]لیکن چه کنم روی تو دیدن نتواند
[M2]چشمی که درو، نی بصرست و نه بصارت
[B][M1]خانه مکن، ای دوست، درین جا گه پر نم
[M2]کس بر گذر سیل نکرده ست عمارت
[B][M1]با آنکه به عمری بچشد خسرو بیدل
[M2]یارب که چه شیرینست لب نوش و کنارت
[A]
[B][M1]ای قبله صاحب نظران، روی چو ماهت
[M2]سرفتنه خوبان جهان چشم سیاهت
[B][M1]تو پادشه کشور حسنی و ملاحت
[M2]خوبان جهانند همه خیل و سپاهت
[B][M1]هر گه که ز بازار روی جانب خانه
[M2]چون اشک روان گردم و گیرم سر راهت
[B][M1]نزدیک توام چون نگذارند رقیبان
[M2]دزدیده بیایم، کنم از دور نگاهت
[B][M1]خسرو چه کنی ناله و هر دم چه کشی آه؟
[M2]آن سرو روان را چه غم از ناله و آهت
[A]
[B][M1]دلی کش صبر نبود آن من نیست
[M2]کسی کو دل دهد جانان من نیست
[B][M1]کبابم ساخت، این خونابه زان ست
[M2]گنه بر دیده گریان من نیست
[B][M1]همه مضمون من شهری فرو خواند
[M2]که مهر صبر در فرمان من نیست
[B][M1]تو می سوز ای دل و مگری تو، ای چشم
[M2]که شعله در خور طوفان من نیست
[B][M1]رخش دیدم به دل گفتم چه گویی؟
[M2]که یعنی این بلا بر جان من نیست
[B][M1]نصیحت از خرد جستم، خرد گفت
[M2]که بر دیوانگان فرمان من نیست
[B][M1]شب دوشینه جان سویش چنان رفت
[M2]که زان اوست گویی ز آن من نیست
[B][M1]چو تیرم زد، کشید آلوده خون
[M2]به خنده گفت کاین پیکان من نیست
[B][M1]بسوزد خسروا، دلها چه نیکوست
[M2]که گوش خلق بر افغان من نیست
[A]
[B][M1]دل کازاد باشد آن من نیست
[M2]کسی کوشاد باشد جان من نیست
[B][M1]گدایان جان نهندش، لیک این سهل
[M2]خراج دولت سلطان من نیست
[B][M1]خوش آن شوخی که تیرم زد، پس آن گه
[M2]کشید و گفت کاین پیکان من نیست
[B][M1]کدامین منت است از سوز شوقش
[M2]که بر جان و دل بریان من نیست
[B][M1]ز غم هم پیش غم نالم که شبها
[M2]جز از کس مونس زندان من نیست
[B][M1]بکش هر سان که خواهی چون منی را
[M2]که زان تست خسرو، زان من نیست
[A]
[B][M1]به بالین غریبانت گذر نیست
[M2]ز حال مستمندانت خبر نیست
[B][M1]ز تو پروای هستی نیست ما را
[M2]ترا پروای ما گر هست و گر نیست
[B][M1]تویی منظور من در هر دو عالم
[M2]مرا بر دنیی و عقبی نظر نیست
[B][M1]یکایک تلخی دوران چشیدم
[M2]ز هجران هیچ شربت تلخ تر نیست
[B][M1]اسیر هجر و نومید از وصالم
[M2]شبم تاریک و امید سحر نیست
[B][M1]همی خواهم که رویت باز بینم
[M2]جز اینم در جهان کام دگر نیست
[B][M1]دلی خالی نمی بینم ز دردت
[M2]کدامین دل که خونش در جگر نیست
[B][M1]درین ره سرفرازی آن کسی راست
[M2]که او را بیم جان و خوف سر نیست
[B][M1]رخ و زلف تو شد غایب ز چشمم
[M2]من شوریده دل را خواب و خور نیست
[B][M1]مکن بیچاره خسرو را ز در دور
[M2]که او را خود جز این در هیچ نیست
[A]
[B][M1]دل ما را ز دست غم امان نیست
[M2]نشان شادمانی در جهان نیست
[B][M1]جهان پر آشنا و من به غم غرق
[M2]که دریای محبت را کران نیست
[B][M1]کسی کو یک زمان در عمر خوش بود
[M2]مرا اندر همه عمر آن زمان نیست
[B][M1]فلک را دعوی مهرست، لیکن
[M2]گواهی می دهد دل کانچنان نیست
[B][M1]به یک جان خواستم یک جام شادی
[M2]ز دور چرخ، گفتا، رایگان نیست
[B][M1]دو شش نقش کسان، زین نرد ما را
[M2]دو یک بر کعبتین استخوان نیست
[B][M1]ندانم کاهش جان من این است
[M2]سخن هم آن چنان هم آن زبان نیست
[B][M1]بلای عقل عشقم بود، اکنون
[M2]بلا این شد که از عشقم امان نیست
[B][M1]گر افتد آشتی با بخت، ننگیست
[M2]اگر نقد خصومت در میان نیست
[B][M1]حدیث خوشدلی وانگه به عالم
[M2]زبان کردار خسرو، جای آن نیست
[A]
[B][M1]مرا در آرزویت غم ندیم است
[M2]به تو گر نیست روشن، حق علیم است
[B][M1]به خاک پای تو خوردیم سوگند
[M2]از آن معنی که سوگندی عظیم است
[B][M1]چو دل با ابرویت پیوسته بودم
[M2]از آن بیچاره مسکین دل دو نیم است
[B][M1]چه دریاهای خون دارم به دل من
[M2]یقین در جان من در یتیم است
[B][M1]بدان رو عشق می ورزم دگر فاش
[M2]مرا از طعنه مردم چه بیم است
[B][M1]اگر اشکم به هر سویی روان است
[M2]ولی دل بر سر کویت مقیم است
[B][M1]چو غنچه باش خسرو، در جگر خون
[M2]اگر مقصودت از زلفش نسیم است
[A]
[B][M1]گرفته در بر اندام تو سیم است
[M2]برادر خوانده زلفت نسیم است
[B][M1]از آن زلف سیه بر مشکن آن را
[M2]بنا گوش ترا در یتیم است
[B][M1]به رعنایی چنین مخرام، غافل
[M2]که از چشم بد اندر راه بیم است
[B][M1]دل من در غمت نیمی نمانده ست
[M2]وز این یک غم دل صد کس دو نیم است
[B][M1]ز یاد خنده مردم فریبت
[M2]مرا دو دیده پر در یتیم است
[B][M1]به عهد فتنه و آشوب زلفت
[M2]کسی کو خوش زید رند حکیم است
[B][M1]کتاب صبر خوانده بنده خسرو
[M2]که هر شب مجلس غم را ندیم است
[A]
[B][M1]ز من نازک میانی دور مانده ست
[M2]دلی رفته ست و جانی دور مانده ست
[B][M1]بگویید از زبان من که آن جا
[M2]دلی از بی زبانی دل مانده ست
[B][M1]پر از خون است جوی دیده من
[M2]که از سرو روانی دور مانده ست
[B][M1]هلاک جان من آن پیر داند
[M2]که روزی از جوانی دور مانده ست
[B][M1]خراشیده بود آواز مرغی
[M2]که او از گلستانی دور مانده ست
[B][M1]غم و درد غریبی از کسی پرس
[M2]که او از خان و مانی دور مانده ست
[B][M1]گواهی می ده، ای شب، زاریم را
[M2]که از من بدگمانی دور مانده ست
[B][M1]شبی یادش دهی از خسرو، ای باد
[M2]کزین در پاسبانی دور مانده ست
[A]
[B][M1]دل مسکین من در بند مانده ست
[M2]اسیر یار شکر خند مانده ست
[B][M1]نماند اندر دل من درد را جای
[M2]مده پندم نه جای پند مانده ست
[B][M1]نصیحت گوی من، لختی دعا گوی
[M2]که یک بیچاره ای در بند مانده ست
[B][M1]به جان پیوند کردم عاشقی را
[M2]کنون جان رفت و آن پیوند مانده ست
[B][M1]من امشب باری از دوری بمردم
[M2]هنوز، ای پاسبان، شب چند مانده ست
[B][M1]رهاوی ساز کن، ای مطرب صبح
[M2]که مطرب هم به زیر افگند مانده ست
[B][M1]بتا، از در مران بیچاره ای را
[M2]که در کوی تو حاجتمند مانده ست
[B][M1]به می سوگند خوردم جرعه ای بخش
[M2]که ما را در گلو سوگند مانده ست
[B][M1]ز غم گفتی که خسرو زنده چون ماند
[M2]دروغی گفته و خرسند مانده ست
[A]
[B][M1]مجو صبرم که جای آن نمانده ست
[M2]مران از در که پای آن نمانده ست
[B][M1]مبین در سجده های زرقم، ای بت
[M2]که این طاعت سزای آن نمانده ست
[B][M1]ببوسم پای بت را وان نیرزد
[M2]که در سینه صفای آن نمانده ست
[B][M1]دلی دارم که مانده ست از پی عشق
[M2]خرد جویی، برای آن نمانده ست
[B][M1]دلا، بگذار جان بدهم در این کوی
[M2]که هنگام دوای آن نمانده ست
[B][M1]خموش، ای پندگو، چون من نماندم
[M2]ز من بگذر که جای آن نمانده ست
[B][M1]کسان در باغ و من در گوشه غم
[M2]که خسرو را هوای آن نمانده ست
[A]
[B][M1]نگارا، چون تو زیبا کس ندیده ست
[M2]چنان رویی، نگارا، کس ندیده ست
[B][M1]نهان می دار از من خویشتن را
[M2]چنین خود آشکارا کس ندیده ست
[B][M1]بیا امروز تا سیرت ببینم
[M2]مگو فردا که فردا کس ندیده ست
[B][M1]تماشا می کنم در باغ رویت
[M2]وزین خوشتر تماشا کس ندیده ست
[B][M1]ز آب دیده پیدا گشت رازم
[M2]بدینسان آب صحرا کس ندیده ست
[B][M1]مرا گویی که دل بر جای خود دار
[M2]دل عشاق بر جا کس ندیده ست
[B][M1]ز خسرو دل که دزدیدی بده باز
[M2]مگو دیده ست کس یا کس ندیده ست
[A]
[B][M1]مرا وقتی دلی آزاد بوده ست
[M2]درونم بی غم و جان شاد بوده ست
[B][M1]نمک زد شوخی اندر جان و نو کرد
[M2]جراحتها که در بنیاد بوده ست
[B][M1]چه خوش بوده ست عقل مصلحت جوی
[M2]که چندی زین بلا آزاد بوده ست
[B][M1]نگارا، هیچ گاهی یاد داری
[M2]کزین بیچارگانت یاد بوده ست
[B][M1]شب آمد، باد برد از جای خویشم
[M2]که بوی زلف تو با باد بوده ست
[B][M1]به فریادت بخواندم دی و مردم
[M2]که جانم همره فریاد بوده ست
[B][M1]جفا کش خسروا، گر دوست پیوست
[M2]نصیب عاشقان بیداد بوده ست
[A]
[B][M1]منم امروز و صد تیمار در دست
[M2]نه دل در دست، نه دلدار در دست
[B][M1]بیا ساقی دلم از دست رفته ست
[M2]همی آید کنون دشوار در دست
[B][M1]نگارا، دست آزارم گشادی
[M2]چه می آید از این آزار در دست
[B][M1]تویی از روز تا شب در تماشا
[M2]چمن آیینه گلزار در دست
[B][M1]منم از جست و جوی تو چو مرغی
[M2]گل اندر دیده مانده، خار در دست
[B][M1]همه شب گرد کویت بهر مرهم
[M2]همی گردد دل افگار در دست
[B][M1]مده از دست خسرو را که دارد
[M2]ز تو مشتی غم و تیمار در دست
[A]
[B][M1]صبا، گردی ازان زلف دو تا خاست
[M2]به هر سو بویی از مشک ختا خاست
[B][M1]بلای خفته سر برداشت، گویی
[M2]مرا مویی کزان زلف دو تا خاست
[B][M1]گریبان می درم هر صبح چون گل
[M2]همه رسوایی من از صبا خاست
[B][M1]نظرها از زکوة حسن می داد
[M2]ز هم افتاد کز هر سو گدا خاست
[B][M1]متاع عقل و جان و دل همه سوخت
[M2]من این آتش ندانم کز کجا خاست
[B][M1]تو تار زلف بستی بند در بند
[M2]ز هر بندی مرا دردی جدا خاست
[B][M1]امیدم بود کز دستش برم جان
[M2]ولیکن خط مشکینش بلا خاست
[B][M1]کنون ما و لب لعل و خط سبز
[M2]که تقوی را رقم از کار ما خاست
[B][M1]تماشا را بیا زین سوی باری
[M2]کنون کز گریه خسرو گیا خاست
[A]
[B][M1]گل امشب آخر شب مست برخاست
[M2]به جام لاله گون مجلس بیاراست
[B][M1]نشسته سبزه زین سو، پای در بند
[M2]ستاده سرو ازان سو جانب راست
[B][M1]صبا می رفت و نرگس از غنودن
[M2]به هر سویی همی افتاد و می خاست
[B][M1]من اندر باغ بودم خفته با یار
[M2]بنامیزد چو ماهی بی کم و کاست
[B][M1]چو رفتن خواست از پهلوی خسرو
[M2]بر آمد از دلم فریاد بی خواست
[A]
[B][M1]نسیما، آن گل شبگیر چونست
[M2]چسانش بینم و تدبیر چونست
[B][M1]نگویی این چنین بهر دل من
[M2]که آن بالای همچون تیر چونست
[B][M1]ز لب، آید همی بوی شرابش
[M2]دهانش داد بوی شیر چونست
[B][M1]من از وی نیم کشت غمزه گشتم
[M2]هنوزم تا به سر تقدیر چونست
[B][M1]اگر چشمش به کشتن کرد تقصیر
[M2]لبش در عذر آن تقصیر چونست
[B][M1]نپرسد هرگز آن مست جوانی
[M2]که حال توبه آن پیر چونست
[B][M1]به گاه خفتن تشویش عشاق
[M2]ز آه و ناله شبگیر چونست
[B][M1]ز زلفش سوخت جان خسرو، آری
[M2]بگو، آن دام مردم گیر چونست
[A]
[B][M1]من و شب زندگانی من اینست
[M2]دل و غم شادمانی من اینست
[B][M1]همه شب خون دل نوشم به یادش
[M2]شراب ارغوانی من اینست
[B][M1]همی نالم به شب بیداری هجر
[M2]سرود میهمانی من اینست
[B][M1]من و کنج غم و شبهای تاریک
[M2]طرب جای نهانی من اینست
[B][M1]ببندد چشم من بر من خیالش
[M2]که شبها یار جانی من اینست
[B][M1]نباید کاید از تنگی من تنگ
[M2]برین دل بدگمانی من اینست
[B][M1]ز عشقش گاه میرم، گه زیم باز
[M2]طریق زندگانی من اینست
[B][M1]رها کن تا بمیرم زیر پایت
[M2]که عمر جاودانی من اینست
[B][M1]بس ست این قیمت خسرو که گویی
[M2]غلام رایگانی من اینست
[A]
[B][M1]به هر بیتی که وصف آن رخانست
[M2]چو نیکو بنگری شه بیت آنست
[B][M1]کمر که بسته او هست جانم
[M2]مرا جانی ست آن هم در میانست
[B][M1]ندارم در میان تو سخن هیچ
[M2]ولی جان را سخن در آن دهانست
[B][M1]به ما گر می کند چشم تو شوخی
[M2]که شوخی شیوه های سرخوشانست
[B][M1]به هر مو زلف تو دارد دو صد دل
[M2]چه دزدی پر دلی نامهربانست
[B][M1]دلم را برد و جان را کشت چشمت
[M2]جهانگیرست و هم صاحب قرانست
[A]
[B][M1]بیا کز رفتنت جانم خرابست
[M2]دل از شور نمکدانت کبابست
[B][M1]درنگ آمدن، ای دوست کم کن
[M2]که عمر از بهر رفتن در شتابست
[B][M1]من آیم هر شبی سوی تو، لیکن
[M2]همه شب خانه من ماهتابست
[B][M1]سیه شد روی ما از تو که رویت
[M2]زوال روز ما را آفتابست
[B][M1]ندارد چشمه خورشید آبی
[M2]کز آن چشمه تو بردی هر چه آبست
[B][M1]نباشد هیچ بوی نافه از مشک
[M2]ولی موی تو یکسر مشک نابست
[B][M1]چو بر شیرین لبت از رخ چکد خوی
[M2]تمامی آب آن شربت گلابست
[B][M1]مرا گر یک سؤالی از لب تست
[M2]ز چشمت ده جواب ناصوابست
[B][M1]سخن گوید چو خسرو پیش چشمش
[M2]زبون غمزه حاضر جوابست
[A]
[B][M1]مرا داغ تو بر جان یادگارست
[M2]فدایش باد جان چون داغ یارست
[B][M1]اگر جان می رود گو، رو، غمی نیست
[M2]تو باقی مان که ما را با تو کارست
[B][M1]به صف عاشقان میرم که گویند
[M2]سگ همخوابه یاران غارست
[B][M1]شدم بیخود، کرشمه کمترک کن
[M2]که من را باده و می مستکارست
[B][M1]ز ذوق من که در می پیر گشتم
[M2]چه داند پارسا کین شیرخوارست
[B][M1]غلام آن بتم کز نازنینی
[M2]نظر هم بر چنان اندام بارست
[B][M1]مرا زندانست بی تو خانه، هر چند
[M2]در و بام از خیالت پر نگارست
[B][M1]دو چشمم را ز کویت راتبه خاک
[M2]زیادت کن که مزد انتظارست
[B][M1]به کویت زرد رو شد خسرو، آی
[M2]هوای نیکوان ناسازگارست
[A]
[B][M1]مرا از روی خوبان، قبله پیش است
[M2]مسلمانان، ندانم کاین چه کیش است
[B][M1]بزن سنگ، ای ملامت گو، ز هر سو
[M2]که ما را چشمهای عقل پیش است
[B][M1]نگنجد جان درون سینه عشق
[M2]نگنجد غم که او هم زان خویش است
[B][M1]به خون گرم دل پیوست با یار
[M2]بس، ای گریه که می وصل سریش است
[B][M1]بهم دردی توان گفتن غمش، زآنک
[M2]دو هیزم چون بهم شد سوز بیش است
[B][M1]چو مرهم هست خاک ره، چه رنجم
[M2]که چشم از سودن راه تو ریش است
[B][M1]به استقبال روزی می کشد دل
[M2]بزن، ای کافر، ار تیری به کیش است
[B][M1]خطت نارسته در جان می خلد، زانک
[M2]لبالب انگبینت پر ز نیش است
[B][M1]مگو خسرو که عشقم آشنا شد
[M2]حذر، کان آشنایی گرگ و میش است
[A]
[B][M1]مرا در سر هوای نازنینی ست
[M2]کز او تاراج شد هر جا که دینی ست
[B][M1]نخواهد رفت مهرش از دل من
[M2]اگر چه با منش هر لحظه کینی ست
[B][M1]پریشان حالت است از یاد زلفش
[M2]به گیتی هر کجا خلوت نشینی ست
[B][M1]هجوم جان مشتاقان بر آن لب
[M2]چو غوغای مگس بر انگبینی ست
[B][M1]تنم چون خاک شد، رنجه مکن پای
[M2]ترا هم زیر پا آخر زمینی ست
[B][M1]بهار من تویی، زانم چه سود است
[M2]که در عالم گلی یا یاسمینی ست
[B][M1]دل از پیشت سلامت چون توان برد
[M2]که در هر گوشه چشمت کمینی ست
[B][M1]مجو آخر تو هشیاری ز خسرو
[M2]که عشق و عقل را دیرینه کینی ست
[A]
[B][M1]نگارا، روز عیش و شادمانیست
[M2]هوای سبزه و صوت و اغانیست
[B][M1]مرا بی تو چه جای زندگانیست
[M2]که دل بی عشق و جان بی شادمانیست
[B][M1]ز چشم خویش ترسانم به رویت
[M2]که عشقت سرنوشت آسمانیست
[B][M1]ز بدخویی جگر خون کرد چشمت
[M2]مگر بد خوئیش از ناتوانیست
[B][M1]چرا دل برد و منکر گشت زلفت
[M2]که بر هر موی او از خون نشانیست
[B][M1]مزن مژگان زهرآلوده بر من
[M2]عنایت کن که وقت مهربانیست
[B][M1]همه کس همنشین تست جز من
[M2]که مرگم همنشین زندگانیست
[B][M1]کمر را با میانت عهد بندیست
[M2]سخن را با دهانت کامرانیست
[B][M1]فغان من به گوش خویش بشنو
[M2]که بزمت را نوای خسروانیست
[A]
[B][M1]ندانستم که اهلیت گناهست
[M2]ایا این ره که می پویم چه راهست
[B][M1]ز جور روزگار و طعن دشمن
[M2]جهان بیش جهان بینم سیاهت
[B][M1]نه هر مردی تواند کرد مردی
[M2]سوار شیر دل پشت سپاهست
[B][M1]کسان را بر در هر کس پناهی
[M2]مرا بر درگه لطفش پناهست
[B][M1]اگر آهی کشم درهم کشد روی
[M2]مگر آیینه را تندی ز آهست
[A]
[B][M1]بیا ساقی که ایام بهار است
[M2]سمن مست است و نرگس در خمار است
[B][M1]مرو مرطوب که ایام نشاط است
[M2]بده ساقی تو جامی کش بهار است
[B][M1]سواد بوستان از خط سبزه
[M2]چو روی نو خطان گلعذار است
[B][M1]بساط سبزه زان می گسترد باد
[M2]که شاه شاخ را هنگام بار است
[B][M1]به پای سرو بین کز لاله و گل
[M2]چو دست خوبرویان پر نگار است
[A]
[B][M1]نگویم در تو عیبی، ای پسر، هست
[M2]ولیکن بی وفایی این قدر هست
[B][M1]نه در هجر توام خواب و قرار است
[M2]نه در عشق توام از خود خبر هست
[B][M1]ازان ناوک که از چشم تو بر من
[M2]هنوزم زخم پیکان در جگر هست
[B][M1]دمی غایب نه ای از پیش چشمم
[M2]اگر دوری، خیالت در نظر هست
[B][M1]سبک باشد سر خالی ز سودا
[M2]من و سودای جانان تا که سر هست
[B][M1]نپندارم که در گلذار فردوس
[M2]ز رخسارت گلی پاکیزه تر هست
[B][M1]تعالی الله قباپوشی که او را
[M2]کمر بر موی و مویی تا کمر هست
[B][M1]تمنای دلم کردی و دادم
[M2]بفرما، گر تمنای دگر هست
[B][M1]شب هجران دراز است ارچه خسرو
[M2]مشو غمگین که امید سحر هست
[A]
[B][M1]دلم زو شب حدیث ناز می گفت
[M2]همی گفت آن حدیث و باز می گفت
[B][M1]نمی آمد مرا خواب از غم دوست
[M2]ز هجران سرگذشتی باز می گفت
[B][M1]خیال غمزه از پیکان دلدوز
[M2]پیام ترک تیرانداز می گفت
[B][M1]نهان می مردم و می زیستم باز
[M2]که جان با من سخن زان ناز می گفت
[B][M1]مرا می کشت یاد آن که روزی
[M2]به غمزه با من آن بت راز می گفت
[B][M1]خوش آن مرغی که می آمد از آن باغ
[M2]کبوتر را سلام باز می گفت
[B][M1]دل من مست بود و قصه دوست
[M2]گهی زانجام و گه ز آغاز می گفت
[B][M1]ز زلفش عقل می نالید با چشم
[M2]جفای دزد با غماز می گفت
[B][M1]چو چنگ غم زده در گریه خسرو
[M2]سرود عاشقان با ساز می گفت
[A]
[B][M1]جفا کز وی برین جان زبون رفت
[M2]نگویم، گر چه از گفتن فزون رفت
[B][M1]هم اول روز کامد پیش چشمم
[M2]ز راه دیده در جانم درون رفت
[B][M1]نه من مرده نه زنده، زان که هر بار
[M2]که او آمد به دل جانم درون رفت
[B][M1]خطش آغاز شد، بیچاره جانم
[M2]نرفت از پیش این خواهد کنون رفت
[B][M1]دلم می گفت از او شب سرگذشتی
[M2]همه شب تا به روز از دیده خون رفت
[B][M1]همین دانم خبرگاه سحرگاه
[M2]ز بیهوشی نمی دانم که چون رفت
[B][M1]نشد از جادویی هم زان خسرو
[M2]همه عمرش به تعویذ و فسون رفت
[A]
[B][M1]تماشا گاه جانها شد خیالت
[M2]تمناگاه دلها زلف و خالت
[B][M1]به غلطم بی خبر چون قرعه فال
[M2]چو بینم طلعت فرخنده فالت
[B][M1]مدارا این چشم من چون دلو پر آب
[M2]که باشد آفتاب من و بالت
[B][M1]اشارت کردی از ابرو به خونم
[M2]مرا باری مبارک شد جمالت
[B][M1]نه جان از لب درون آمد نه بیرون
[M2]بلا شد عشق پا بوس خیالت
[B][M1]چو خوش می می خوری از خون نابم
[M2]اگر ننگی نیاید زین سفالت
[B][M1]چو حالم شد پریشان بی تو آخر
[M2]بگو آخر که خسرو چیست حالت
[A]
[B][M1]بیا، ای دیده شهری به سویت
[M2]جهانی گم شده در جستجویت
[B][M1]بلا و فتنه کار افزای چشمت
[M2]جفا و کینه دست افزار خویت
[B][M1]که باشد آیینه آه و هزار آه
[M2]که در آغوش گیرد نقش رویت
[B][M1]مبادا بگسلد یک مویت، ارچه
[M2]جهان آویخت در یک تار مویت
[B][M1]کنم از آب دیده لب نمازی
[M2]چو پای هر سگی بوسم به کویت
[B][M1]بده دل گر توانی بی دلی را
[M2]که خواهد داد جان در آرزویت
[B][M1]نیم عاشق چو من از بیم مردن
[M2]نبینم سیر در روی نکویت
[B][M1]چو زنبور سیه گرد سر گل
[M2]بگردم بر سرت بیخود ز بویت
[B][M1]ز حیرت باز خسرو مانده بیهوش
[M2]خموشی بودی اندر گفت و گویت
[A]
[B][M1]دریاب که جان خراب گشته ست
[M2]دل ز آتش غم کباب گشته ست
[B][M1]خون جگر آب شد ز عشقت
[M2]زهره نه که گویم آب گشته ست
[B][M1]پیش که گشایم این که زلفت
[M2]در گردن من طناب گشته ست
[B][M1]یک ره به من خراب کن گشت
[M2]دل بین که چسان خراب گشته ست
[B][M1]دانم که ز مهر عارض تست
[M2]اشکم که چو لعل ناب گشته ست
[B][M1]زلف تو سیه چراست ماناک
[M2]بسیار در آفتاب گشته ست
[B][M1]در کشتن خسرو آرزویت
[M2]بشتاب که بس شتاب گشته ست
[A]
[B][M1]بازش هوس شکار برخواست
[M2]وز دلشدگان قرار برخاست
[B][M1]او مرکب ناز راند و از خلق
[M2]هر سوی فغان زار برخاست
[B][M1]او پیش شکار مست بگذشت
[M2]فریاد ازان شکار برخاست
[B][M1]من خاک شوم بر آن زمینی
[M2]کز توسن او غبار برخاست
[B][M1]صبر و دل و نام و ننگ ما برد
[M2]عشق آمد و هر چهار برخاست
[B][M1]عاشق نه یکی، هزار جان داد
[M2]ناله نه یکی، هزار برخاست
[B][M1]خواب دگرش به دیدن آمد
[M2]شاد آمد و شرمسار برخاست
[B][M1]از رنج منش چه شد زیادت
[M2]وز کشتن من چه کار برخاست
[B][M1]ای عقل، برو، ز ما که نتوان
[M2]زین میکده که هوشیار برخاست
[B][M1]با درد خوشم که نام مرهم
[M2]از خسرو دلفگار برخاست
[A]
[B][M1]خط کز لب آن پسر دمیده ست
[M2]افسون است که بر شکر دمیده ست
[B][M1]بنگر که ز آب دیده یکی ست
[M2]آن سبزه خوش که بر دمیده ست
[B][M1]از رشک رخت سحر دم سرد
[M2]بر آینه قمر دمیده ست
[B][M1]برخاست ز آتش رخت دود
[M2]از بس که خط تو بر دمیده ست
[B][M1]آخر شکری بده به خسرو
[M2]زان لب که نبات بر دمیده ست
[A]
[B][M1]عشق تو بلای جان بسندست
[M2]یک خنده ازان دهان بسندست
[B][M1]یک گردش چشم تو به مستی
[M2]فتنه به همان جهان بسندست
[B][M1]بیهوده به صید می زنی تیر
[M2]آن چاشنی کمان بسندست
[B][M1]تیغ از پی کشتنم چه حاجت؟
[M2]یک ناز بکن همان بسندست
[B][M1]گر من دل گم شده نیابم
[M2]بر همچو تویی گمان بسندست
[B][M1]گفتی که دعای صبر می خوان
[M2]نام تو بر این زبان بسندست
[B][M1]ای چرخ، بلا چه می فرستی
[M2]ما را غم آن جهان بسندست
[B][M1]گر دولت وصل نیست ما را
[M2]بدنامی مردمان بسندست
[B][M1]اندر تب غم طپید خسرو
[M2]آن نرگس ناتوان بسندست
[A]
[B][M1]ما را دل زار مستمند است
[M2]و آویخته خم کمند است
[B][M1]ای جان کسی، دل رهی را
[M2]می پرس که نیک دردمند است
[B][M1]بدگوی که سرد گردد این دل
[M2]کز آتش شوق بر گزند است
[B][M1]تلخی نشنیدم از لبت هیچ
[M2]یا خود می تو هنوز قند است
[B][M1]خامان به نهان دهند پندم
[M2]با سوخته ای چه جای پند است
[B][M1]جان در خم زلف تست بنمای
[M2]تا بنگرمش که در چه بند است
[B][M1]تا خط تو نودمید گل را
[M2]بر سبزه هزار ریشخند است
[B][M1]خواهم سر سرو را ببرم
[M2]کز قد تو یک سری بلند است
[B][M1]آن روی که چشم بد ازان دور
[M2]بنمای که خسروش بسند است
[A]
[B][M1]چشمم که بر روی تو فتاده ست
[M2]بر آفت خود نظر نهاده ست
[B][M1]راهیست برای بردن جان
[M2]ابروی کجت میان گشاده ست
[B][M1]خط تو درونه مرا سوخت
[M2]شک نیست کز آفتاب زاده ست
[B][M1]زلفت سر و پا شکسته زانست
[M2]کز سرو بلند او فتاده ست
[B][M1]انصاف من شکسته بستان
[M2]زان طره که داد ظلم داده ست
[B][M1]گفتی ز لبم بنوش باده
[M2]خون می نوشم، چه جای باده ست
[B][M1]خسرو ز تو بی قرار با تست
[M2]دل را چه کنم که خود مراد است
[A]
[B][M1]آنجاست دل من و هم آنجاست
[M2]کان کج کله بلند بالاست
[B][M1]خوابش دیدیم دوش و مستیم
[M2]کان خواب هنوز در سر ماست
[B][M1]آهسته رو، ای صبا، بدان بام
[M2]کان مست شبانه من آنجاست
[B][M1]رحمی نکند بر این دل پیر
[M2]یاری که چو بخت خویش برناست
[B][M1]از دوزخ، اگر نشان بپرسند
[M2]من گویم خوابگاه تنهاست
[B][M1]می کش که به هر چهار مذهب
[M2]خونم هدرست و خانه یغماست
[B][M1]گفتند دلت خوش است، آری
[M2]در گونه روی بنده پیداست
[B][M1]خون می کنی و خبر نداری
[M2]بیچاره کسی که ناشکیباست
[B][M1]خسرو، جان ده که اندرین راه
[M2]کاری به سخن نمی شود راست
[A]
[B][M1]زلف تو هنوز تابدار است
[M2]چشمت به کرشمه در خمار است
[B][M1]گفتی که وفا نیاید از من
[M2]سوگند مخور که استوار است
[B][M1]خون شد دل من، بگوی، ای باد
[M2]کان جان عزیز در چه کار است
[B][M1]کشتش به کدام بوستان است
[M2]سروش به کدام جویبار است
[B][M1]من گریه خویش دوست دارم
[M2]کز درد کسیم یادگار است
[B][M1]کارم غم عشق و بی قراری است
[M2]تا عمر عزیز برقرار است
[B][M1]ای شاهسوار، آهوان را
[M2]تیر تو نکوترین شکار است
[B][M1]عاشق که غم تو خورد وانگه
[M2]شادی طلبت، حرام خوار است
[B][M1]با تو به مثل هلاک خسرو
[M2]دیوانه و موسم بهار است
[A]
[B][M1]چشمت که میان خواب نازست
[M2]یا رب که چه شوخ و دلنوازست
[B][M1]هر لحظه ز نیش غمزه تو
[M2]صد رخنه به روزه و نمازست
[B][M1]خونها همه خورد، این چه شکل است؟
[M2]دلها همه برد، این چه نازست؟
[B][M1]محمود به خاک شد هنوزش
[M2]دل سوی کرشمه ایازست
[B][M1]شبها غم خود به شمع گویم
[M2]کو نیز ز محرمان رازست
[B][M1]سوزنده کسیم نیست جز شمع
[M2]کان سوخته سر گدازست
[B][M1]فریاد رسی که در همه وقت
[M2]بر غمزدگان در تو بازست
[B][M1]جانا، تو به خواب شو که مستی
[M2]افسانه عاشقان درازست
[B][M1]سوز دل و آب چشم خسرو
[M2]بپذیر که از سر نیازست
[A]
[B][M1]یک موی ترا هزار دام است
[M2]یک روی ترا هزار نام است
[B][M1]زان سرو به بوستان بلند است
[M2]کز قد تو قایم المقام است
[B][M1]گر مه به تو ناتمام پیوست
[M2]رخسار تو، ماه من تمام است
[B][M1]زلف سیهت فتاده در پای
[M2]بهر دل خلق پای دام است
[B][M1]دانا لب تو، اگر ببوسد
[M2]فتوی ندهد که می حرام است
[B][M1]می بگذارد دل از تو، زیراک
[M2]تو آبی و آن سفال خام است
[B][M1]خسرو به تو هم عنان نخواهم
[M2]زین توسن چرخ بدلگام است
[A]
[B][M1]زلف سیه تو مشک چین است
[M2]بالای تو سرو راستین است
[B][M1]لعل تو نگین خاتم حسن
[M2]وان خط تو نقش آن نگین است
[B][M1]گر موم بود میان خاتم
[M2]در خاتم لعل انگبین است
[B][M1]ماهست رخت در آن سخن نیست
[M2]قندی است لبت سخن در این است
[B][M1]هر لحظه کشد بکشتنم تیغ
[M2]چشم تو که شوخ و نازنین است
[B][M1]گفتم که ترا کمین غلامم
[M2]گر هست گناه من همین است
[B][M1]ما را ز لب تو نیست قسمی
[M2]تدبیر چه سود، قسمت این است
[B][M1]تو غمزه چه می زنی به خسرو
[M2]کین تیر سپهر در کمین است
[A]
[B][M1]می نوش که دور شادمانیست
[M2]خوش باش که روز کامرانیست
[B][M1]سر بر مکش از شراب کایام
[M2]از تیغ اجل به سر فشانیست
[B][M1]این دل که ز عشق می خورد خون
[M2]با دشمن خود به دوستگانیست
[B][M1]مغرور مشو به بانگ نایی
[M2]کاواز درای کاروانیست
[B][M1]هر دم که به خوشدلی برآید
[M2]سرمایه حاصل جوانیست
[B][M1]ساقی دل مرده زنده گردان
[M2]زان می که چو آب زندگانیست
[B][M1]عشق آمد و عقل رخت بر بست
[M2]این هم ز کمال کاردانیست
[B][M1]بی خوابی و عاشقیست کارم
[M2]سگ بهر وفا و پاسبانیست
[B][M1]خسرو به گزاف چند لافی
[M2]بانگ دهل از تهی میانیست
[A]
[B][M1]ای خوانده، بتان حسن شاهت
[M2]وز قلب شکستگان سپاهت
[B][M1]دودیست بر آتش جهانسوز
[M2]آن سبزه خط که شد سیاهت
[B][M1]شد در ز نخت هزار جان عرق
[M2]از خوی چو بر آب گشت چاهت
[B][M1]هر لحظه جراحتی است در جان
[M2]بینم چو ز دور گاه گاهت
[B][M1]دزدم نظر از دو چشم خود نیز
[M2]دزدیده چو بنگرم به ماهت
[B][M1]تفسیده چو پر خورد بمیرد
[M2]زان روی نمی کنم نگاهت
[B][M1]شد گریه ای، ار چه پای گیرت
[M2]بردن نتوان بدین ز راهت
[B][M1]بسیار شد آه خلق، هشدار
[M2]کین باد نیفگند کلاهت
[B][M1]گر خون ریزی ز صد چو خسرو
[M2]رخساره بس ست عذر خواهت
[A]
[B][M1]دیوانه شدم در آرزویت
[M2]ای چشم جهانیان به رویت
[B][M1]جان تو که بد شده ست حالم
[M2]وان بد همه از رخ نکویت
[B][M1]دی روی تو دیدم و نمردم
[M2]شرمنده بمانده ام ز رویت
[B][M1]بوی خوشم آید از تو در جیب
[M2]گل داری یا همین است بویت
[B][M1]پرسی که چگونه ای ز من دور؟
[M2]دور از تو چه پرسیم، چو مویت
[B][M1]خاک تن من سرشته چونست
[M2]در خور نشد آب ازین سبویت
[B][M1]ماییم و تحیر و خموشی
[M2]وافاق همه به گفت و گویت
[B][M1]گفتی تو که آب خوردن آور
[M2]امروز به دیده ام چو جویت
[B][M1]خسرو به کمند تو اسیر است
[M2]بیچاره کجا رود ز کویت
[A]
[B][M1]وقتی غباری زاستان بفرست سوی چاکرت
[M2]تا کی تهی چشم کند با دیده ام خاک درت
[B][M1]دستی بده، ای آشنا، درماندگان را، چون که شد
[M2]غرقه به هر یک قطره خوی صد دل به رخسارترت
[B][M1]دریافتم دل دزدیت، از غمزه غماز تو
[M2]آن پرده ما باز شد، چون گشت پیدا گوهرت
[B][M1]ای ابر، گه گاهی بگو آن چشمه خورشید را
[M2]در قعر دریا خشک شد از تشنگی نیلوفرت
[B][M1]گر چه ز رحمت آیتی شبها عذابی بر دلم
[M2]از بس که آیات الم خوانم همه شب از برت
[B][M1]آخر کم از نظاره ای از دور در نخل قدت
[M2]دست امیدم کوتهست از شاخ سبز نوبرت
[B][M1]در بند پروازست جان، بگذار سیرت بنگرم
[M2]زینسان که بینم حال خود مهمان که بینم دیگرت
[B][M1]میکن جفا تا پیش تو می ریزم از دیده گوهر
[M2]زیرا که تو زیبا رخی زین به نباشد زیورت
[B][M1]گویی به خنده، خسروا، زان توام، گر چه نه ای
[M2]تسکین جان خویش را ناچار دارم باورت
[A]
[B][M1]روز نوروزست و ساقی جام صهبا برگرفت
[M2]هر کسی با شاهد و می راه صحرا بر گرفت
[B][M1]گرد ره بر چشم خود نرگس که دردش هم نکرد
[M2]خوبرویی را که پا بهر تماشا برگرفت
[B][M1]سرو با خوبان خرامش کرد و نی می خواست، لیک
[M2]پا نکردش پا اگر چه بیشتر پا برگرفت
[B][M1]هست صحرا چون کف دست و بر او لاله چو جام
[M2]خوش کف دستی که چندین جام صهبا برگرفت
[B][M1]نرگس اندر پیش گل، گر جام می بر سر کشید
[M2]باغبانش مست و لایعقل از آنجا برگرفت
[B][M1]لاله را سودای خامی بود، با صد شربت ابر
[M2]از دماغ لاله نتوانست سودا بر گرفت
[B][M1]در چمن رفتم که نرگس چینم از پهلوی گل
[M2]چشم نتوانستم از روهای زیبا برگرفت
[B][M1]کار با دیوانگی افتاد خسرو را، از آنک
[M2]سر ز می خوردن نخواهد ساقی ما برگرفت
[A]
[B][M1]شهسوارم آمد و از سینه جان را برگرفت
[M2]دولت بادی که آن سرو روان را برگرفت
[B][M1]بار و جان هر دو درین تن بود و جان آمد درون
[M2]یار را گفت این چه باشد با تو جان را برگرفت
[B][M1]دی که کرد ابر بلند آن یار خلقی را بکشت
[M2]گوییا ترکی به خونریزی کمان را بر گرفت
[B][M1]سرخ گل کز آب چشم من به کوی او دمید
[M2]گریه خون کرد بر وی هر که آن را برگرفت
[B][M1]گفتمش گویم غم خود چون بدیدم دم نماند
[M2]زانکه حیرت از لب خسرو زبان را برگرفت
[A]
[B][M1]هر قدم کاندر راه آن سرو خرامان برگرفت
[M2]دیده خاک راه او دامان به دامان برگرفت
[B][M1]سر به صد زاری نهادم بارها بر پای او
[M2]کافرم گر هیچگاه آن نامسلمان برگرفت
[B][M1]جان به پنهانی ز ما بر بود و پیدا هم نکرد
[M2]دل به دشواری به ما بربست و آسان برگرفت
[B][M1]دل که اندر زلف او گم گشت نتوان یافتن
[M2]چشم کان بر روی او افتاد نتوان برگرفت
[B][M1]باد نوروزی که صد نقش آورد بر روی آب
[M2]دید لعلش را قدم از آب حیوان بر گرفت
[B][M1]خوی او خاص از پی ما بیوفایی شیوه کرد
[M2]یا جهان رسم وفادراری ز دوران برگرفت
[B][M1]هر در افشانی که خسرو کرد از نوک قلم
[M2]چشم خون افشان او از نوک مژگان بر گرفت
[A]
[B][M1]روزگاری شد که دل با داغ هجران خو گرفت
[M2]از نصیحت باز کی گردد دلی کان خو گرفت
[B][M1]مشکل ست آزاد بودن، دل که با دلبر نشست
[M2]مردنست، از تن، جدایی دل که با جان خو گرفت
[B][M1]عقل بیرون شد ز من، پرسیدمش کین چیست،گفت
[M2]ما که هوشیاریم با دیوانه نتوان خو گرفت
[B][M1]من شبی چون کوه دارم زین دل کوتاه روز
[M2]خرم آن ذره که با خورشید تابان خو گرفت
[B][M1]طاقت رویت ندارم، گر چه می دانم از آنک
[M2]چشم بی اقبال من با پای دربان خو گرفت
[B][M1]طاقت رویت ندارم، گر چه می دانم، از آنک
[M2]چشم بی اقبال من با پای دربان خو گرفت
[B][M1]آگهی کی دارد از اسکندر تشنه جگر
[M2]خضر تنها خوار کو با آب حیوان خو گرفت
[B][M1]دل به زلفت ماند، ازو بوی مسلمانی مجو
[M2]زان که عمری رفت کاندر کافر ستان خو گرفت
[B][M1]گر خیالت مونس دل شد مرا، بازش مدار
[M2]هم به من بگذار کین یوسف به زندان خو گرفت
[B][M1]مردمان گویند خسرو چونی از سر کو ب عشق
[M2]چون بود، گویی که آن با زخم چوگان چو گرفت
[A]
[B][M1]سرو به دید آن قد و رعنایی ازان بالا گرفت
[M2]در چمنها لاجرم کارش ازان بالا گرفت
[B][M1]با قدش نسبت ندارد قامت سرو بلند
[M2]راست می گوییم و بر ما نیست این کس را گرفت
[B][M1]جز حدیث تیر او در دل نمی آید مرا
[M2]تا خیال آن کمان ابرو به چشمم جا گرفت
[B][M1]حق آن قرص رخ و آن لب نمی داند رقیب
[M2]خواهد آن نان و نمک روزی دو چشمش را گرفت
[B][M1]من که پیچیدم به فکر آن دو زلف عنبرین
[M2]عاقبت زین فکر بی پایان مرا سودا گرفت
[B][M1]دوش می گفتم ز سوز دل حدیثی با چراغ
[M2]در سر شمع آتش افتاد و ز سر تا گرفت
[B][M1]خسروا، تا یافت مأوا جان ما در کوی دوست
[M2]شد مقیم آن سر کو و دلش از ما گرفت
[A]
[B][M1]باز جانا، آتش شوق تو در جان جا گرفت
[M2]خانه صبر از غمت سر تا به سر سودا گرفت
[B][M1]سرو نازم رقص رقصان دی درآمد در سماع
[M2]حلقه حلقه عاشقان را جان و دل یغما گرفت
[B][M1]آتش سینه اگر چه مدتی می سوخته ست
[M2]عاقبت شعله زد و از راه دل بالا گرفت
[B][M1]من به نقد امروز با وصل بتانم در بهشت
[M2]زاهد بیچاره در دل وعده فردا گرفت
[B][M1]هر محبی کو قدم در راه عشق از صدق زد
[M2]پیش محبوب او به آخر پایه اعلا گرفت
[B][M1]دولت خسرو همین باشد که او در کوی دوست
[M2]با سگانش همنشین شد منصب والا گرفت
[A]
[B][M1]آفت دین مسلمانی جز آن عیار نیست
[M2]تشنه خون مسلمانان جز آن خونخوار نیست
[B][M1]ما و عشق یار اگر در قبله و در بتکده
[M2]عاشقان دوست را با کفر و ایمان کار نیست
[B][M1]یک قدم بر جان خود نه یک قدم بر دو جهان
[M2]زین نکوتر رهروان عشق را رفتار نیست
[B][M1]بر تن شیرین نظر هم هست بار از نازکی
[M2]بر دل فرهاد کوه بیستون بار نیست
[B][M1]در جهاد نفس عاشق را کم از غازی مدان
[M2]گاه سربازی مقامر کمتر از عیار نیست
[B][M1]ای برهمن، بار ده رد کرده اسلام را
[M2]یا چو من گمراه را در پیش بت هم بار نیست
[B][M1]چند گویندم که رو زنار بند، ای بت پرست
[M2]از تن خسرو کدامین رگ که آن زنار نیست
[A]
[B][M1]ای که بی خاک درت در دیده من نور نیست
[M2]گر مثل جان می رود، ترک توام مقدور نیست
[B][M1]روزی اندر کوی خودبینی قیامت خواسته
[M2]زانکه آه دردمندان کم ز نفخ صور نیست
[B][M1]رخ چه پوشی چون حدیث حسن تو پنهان نماند
[M2]گل به صد پرده درون از بوی خود مستور نیست
[B][M1]گر گناهم هست در رویت نظر، معذور دار
[M2]زین گنه گر جان رود، این نیز چندان دور نیست
[B][M1]سنگ دربان ار چه مزد جانست نیز از در مران
[M2]کز پی مردن رسید اینجا، ولی مزدور نیست
[B][M1]پرسش من آمدی، وز دیدنت جان می رود
[M2]کشتنت، ای جان من پرسیدن رنجور نیست
[B][M1]در شب تاریک هجرانم به سر شد روزگار
[M2]چون توان کردن چون شمع بخت ما رانور نیست
[B][M1]دل ز سلطان خیال اقطاع غم شد، چون کنم
[M2]شحنه جان را ز سلطان خرد منشور نیست
[B][M1]گریه گر لشکر کشد ناله رهد گریه چه سود؟
[M2]چون هزار امید، بر یک کام دل منصور نیست
[B][M1]ای خیال یار صورت می کنی در دل مرا
[M2]صبر خسرو را رقم در دفتر شاپور نیست
[A]
[B][M1]ماه تابانست و همچون روی تو تابنده نیست
[M2]ابر بارانست و همچون چشم من بارنده نیست
[B][M1]پیش رفتارت نیاید راه کبکم در نظ ر
[M2]گر رونده هست، لیکن همچو تو آینده نیست
[B][M1]حور بسیار است، دل بردن نیارد همچو تو
[M2]شوخ و عیار و مقام پیشه و بازنده نیست
[B][M1]چون بلایی نیست چشمت را به کشتن باز کن
[M2]هر که در عهدت به مرگ خویش میرد، زنده نیست
[B][M1]دل کرا سوخت در این غم بر من دل سوخته
[M2]جز دل من چون کسی پهلوی من سوزنده نیست
[B][M1]در وفای یار باید باخت باری جان خویش
[M2]چونکه جان بیوفا با هیچ کس پاینده نیست
[B][M1]چند دیده بر زمین ساید ز عشق پای تو
[M2]چشم خسرو، کاو به خاکی از درت ماننده نیست
[A]
[B][M1]چون به گیتی هر چه می آید، روان خواهد گذشت
[M2]خرم آن کس کو نکو نام از جهان خواهد گذشت
[B][M1]ناوک گردون که آید از همه نظاره کن
[M2]کز کیان بگذشت تا نیز از کیان خواهد گذشت
[B][M1]جز ز یک کس نگذرد یک تیر بین در کیش چرخ
[M2]کش یکی تیر است، لیک از همگنان خواهد گذشت
[B][M1]آن که می گوید که خواهم دید پایان جهان
[M2]بس که بر بالای ما پیر و جوان خواهد گذشت
[B][M1]گر جوان گر پیر، چون ما بگذریم از این جهان
[M2]گر بخواهی دید گو تا بر چسان خواهدگذشت
[B][M1]چون گریزم از جفای آسمان، چون عاقبت
[M2]سیل کز بام آید اندر ناودان خواهد گذشت
[B][M1]کاروان دوستان بسیار بگذشت و هنوز
[M2]بین کزین ره چند ازینسان کاروان خواهد گذشت
[B][M1]هر که هست آخر نه در زیر زمینش رفتن است
[M2]خود گرفتم در بلندی ز آسمان خواهد گذشت
[B][M1]مهر جانی و بهاری کایدت، خوش باش، از آنک
[M2]چند چند از نوبهار و مهر جان خواهد گذشت
[B][M1]خسروا، بستان متاعی در دکان روزگار
[M2]کاین بهار عمر ناگه رایگان خواهد گذشت
[A]
[B][M1]دیدمش امروز و شب در دل کنون خواهد گذشت
[M2]باز تا شب بر من بیچاره چون خواهد گذشت
[B][M1]گفتیم جان در میان کن، زو ببر دل، چون برم
[M2]کو میان جان شبی صد ره فزون خواهد گذشت
[B][M1]امشب، ای جان کهن، بیرون گذر بیگانه وار
[M2]کاشنای دیگرم در دل درون خواهد گذشت
[B][M1]آن عقوبت ها که در روز قیامت گفته اند
[M2]اندرین شبهای غم بر من کنون خواهد گذشت
[B][M1]جام خود باری به یک جرعه نگون کن بر سرم
[M2]کاش روزی چون همه عمرم نگون خواهد گذشت
[B][M1]جور می کن تا به صد جان می کشم کز آسمان
[M2]هر چه آید بر سر خاک زبون خواهد گذشت
[B][M1]راز خون آلود خود، ای دل، مده دامن برون
[M2]کاین ورق خام است و حرف از وی برون خواهد گذشت
[B][M1]دیده دل را در بلا افگند و خواهی دید فاش
[M2]در میان دیده و دل موج خون خواهد گذشت
[B][M1]خسروا، گر عاشقی می سوزد و لب مگشا، ازانک
[M2]دود این روزن ز چرخ آبگون خواهد گذشت
[A]
[B][M1]با غمش خو کردم امشب، گر چه در زاری گذشت
[M2]یاد می کردم ازان شبها که در یاری گذشت
[B][M1]خواب هم ناید گهی تا دیدمی وقتی، مگر
[M2]زان شب فرخ که با یارم به بیداری گذشت
[B][M1]بر درش سودم همه شب دیده و چشم مرا
[M2]عزتی بود، ار چه بر خاک درش خواری گذشت
[B][M1]مردمان گویند چونی در خیال زلف او
[M2]چون بود مرغی که عمرش در گرفتاری گذشت
[B][M1]نوش بادا بر من و تو شربت عیش، ار چه دوش
[M2]بر تو در می خوردن و بر من به دشواری گذشت
[B][M1]گر چه در هجر توام جز خوردن غم کار نیست
[M2]هم فسوس من ز عمری کان به بیکاری گذشت
[B][M1]ناخوش آن وقتی که بر زنده دلان بی عشق رفت
[M2]ضایع آن روزی که بر مستان به هشیاری گذشت
[B][M1]ماجرای دوش می پرسی که چون بگذشت حال
[M2]ای سرت گردم، چه می پرسی، به دشواری گذشت
[B][M1]دل گران شد ارچه از بار غمت خسرو، از انک
[M2]شخص چون مویش ز عالم با سبکباری گذشت
[A]
[B][M1]چون گذر بر خاک داری بر سرت این باد چیست
[M2]چون ز گل بنیاد داری دل بر این بنیاد چیست
[B][M1]کار چون تقدیر دارد ز اختران رنجش چراست
[M2]چون کند سلطان سیاست ناله از جلاد چیست
[B][M1]یاسمینها چون همه رخسار و زلف نیکوانست
[M2]نام این نسرین چرا شد، نام آن شمشاد چیست
[B][M1]چون بقا را در جهان پیش خرد سرمایه نیست
[M2]این به ریشت باد چندین، در بروتت باد نیست
[B][M1]دولت و محنت چو هر دو بر کسی پابنده نیست
[M2]زین دلت غمگین چرا شد زان درونت شاد نیست
[B][M1]آفت مردم طمع شد از خود و مردم مرنج
[M2]مرغ را دانه بلا شد طعنه بر صیاد چیست
[B][M1]خون خلقی ریزی و ناگه گرت ریزند خون
[M2]چون ستم خو می کنی از دیگران فریاد چیست
[B][M1]چند تن پروردن، ای از عالم دل بی خبر
[M2]چون دلت ویرانه است این آب و گل آباد چیست
[B][M1]یارکی دارند که خسرو می خورد غم چون شکر
[M2]بر دل شیرین چه روشن کانده فرهاد چیست
[A]
[B][M1]یار اگر برگشت در تیمار بودن هم خوش است
[M2]ور شکیبایی بود بی یار بودن هم خوش است
[B][M1]عزتی گر نیست ما را نزد خوبان، عیب نیست
[M2]عاشقان را پیش خوبان خوار بودن هم خوش است
[B][M1]جنگهای او خوش است ار آشتی را جا بود
[M2]وزعتاب و خشم در آزار بودن هم خوش است
[B][M1]گر چه خفتن خوش بود با یار در شبهای وصل
[M2]لیک در شبهای غم بیدار بودن هم خوش است
[B][M1]اندک اندک گه گهی با یار بودن خوش بود
[M2]ور میسر گرددم بسیار بودن هم خوش است
[B][M1]چون مسلمان بود، می نتوانم از دست بتان
[M2]پیش بت بر بسته زنار بودن هم خوش است
[B][M1]گر چه از من شیر مردی ناید اندر کوی عشق
[M2]چون سگانم شهره بازار بودن هم خوش است
[B][M1]باخبر بودن خوش است اندر مقام زاهدان
[M2]بی خبر در خانه خمار بودن هم خوش است
[B][M1]خسروا، گر در نمی گنجی به خلوتگاه دوست
[M2]همنشین با عاشقان زار بودن هم خوش است
[A]
[B][M1]یار دل برداشت وز رنج دل ما غم نداشت
[M2]زهره ام کرد آب و تیمار من در هم نداشت
[B][M1]گریه ها کردم که خون شد سنگ خارا را جگر
[M2]سنگدل یارم که چشمش قطره زان نم نداشت
[B][M1]ماجرای درد خود بر روی او صد بار پیش
[M2]یک به یک گفتیم و او را ذره ای زان غم نداشت
[B][M1]دی برون رفتم فغانها کردم و بگریستم
[M2]بود او در خواب مستی و غم عالم نداشت
[B][M1]دوش بیخود بوده ام در بستر غم تا به چاشت
[M2]همچنان می سوخت شمع و دیده من دم نداشت
[B][M1]ای که گویی خوشدلی، یارب، همین در عهد ما
[M2]گشت پنهان یا کسی خود از بنی آدم نداشت
[B][M1]صبر خود یکبارگی زانگونه از ما برگذشت
[M2]هیچ گه گویی که با ما آشنایی هم نداشت
[B][M1]دیر زی، ای عشق کز اقبال تو پاینده بود
[M2]این متاع انده و غم، هیچ چیزی کم نداشت
[B][M1]این دل خسرو که از عشق جوانان پخته شد
[M2]همچنان خون ماند کز شیرین لبی مرهم نداشت
[A]
[B][M1]رفت یار و آرزوی او ز جان من نرفت
[M2]نقش او از پیش چشم خون فشان من نرفت
[B][M1]کی به هجرانش چو جان مستمند من نسوخت
[M2]کس به دنبالش به جز اشک روان من نرفت
[B][M1]من بدان بودم که پایش گیرم و میرم به دست
[M2]چون کنم کوگاه رفتن در میان من نرفت
[B][M1]اندران ساعت که از پیش من شوریده بخت
[M2]رفت آن بدخو، چرا آن لحظه جان من نرفت
[B][M1]دل ز من دزدید و سرتا پای او جستم، نبود
[M2]زیر زلفش بود و در آنجا گمان من نرفت
[B][M1]آن زمان کان قامت چون تیر بر من می گذشت
[M2]وه چرا پیکانی اندر استخوان من نرفت
[B][M1]بس که مرغ نامه بر از آه خسرو پر بسوخت
[M2]نامه دردم بدان نامهربان من نرفت
[A]
[B][M1]آن سوار کج کله کز ناز سلطان من است
[M2]بس خرابی ها کز او، در جان ویران من است
[B][M1]خون من در گردنم، کامروز دیدم روی او
[M2]چنگ من فردای محشر هم به دامان من است
[B][M1]هر که در جا حور دارد، خانه پندارد بهشت
[M2]من کز او دورم ضرورت خانه زندان من است
[B][M1]تا جدا ماندم ز تو جز غم ندارم مونسی
[M2]یار شبهای فراقت چشم گریان من است
[B][M1]بس که صحرا گیرم از غم، تا درون خالی کنم
[M2]هر گیاهی مونس غمهای پنهان من است
[B][M1]جان کشم از تو که هم خوابه نگردد، با تو، لیک
[M2]من ندانم کاین تویی در سینه یا جان من است
[B][M1]شاه عشقم خاک گوید مسند جمشیدیم
[M2]دولت و اقبال من حال پریشان من است
[B][M1]خسرو، نظمم، ولی از سرنوشت آسمان
[M2]نامه دردم که نام دوست عنوان من است
[A]
[B][M1]سرو بستان ملاحت قامت رعنای تست
[M2]نور چشم عاشقان خسته خاک پای تست
[B][M1]من نه تنها گشته ام شیدای دردت جان من
[M2]هر که را جان و دل و دینی بود شیدای تست
[B][M1]نیر اعظم که لاف از قرب عیسی می زند
[M2]ذره ای از پرتو رخسار مه سیمای تست
[B][M1]در درون مسجد و دیر و خرابات و کنشت
[M2]هر کجا، رفتم، همه شور تو و غوغای تست
[B][M1]جانم از غیرت ز دست جاهلان سوزید، از انک
[M2]سر و را گویند مانند قد رعنای تست
[B][M1]تا به ملک دلبری سلطان شدی ای شاه حسن
[M2]هر کجا سلطانی و شاهی بود لالای تست
[B][M1]وعده دیدار خود کردی به فردا، زان سبب
[M2]جان خسرو منتظر بر وعده فردای تست
[A]
[B][M1]خرم آن چشمی که هر روزش نظر بر روی تست
[M2]شادی آن دل که هر دم در دماغش بوی تست
[B][M1]من ز تنهایی به خون غرق و تو پهلوی کسان
[M2]خون من در گردن آن کس که در پهلوی تست
[B][M1]کشتیم زان زلف و رخ کارایش آن را مدام
[M2]شانه بر پشت تو و آیینه بر زانوی تست
[B][M1]بر رخت دنباله زلف تو پایان شب است
[M2]و آفتاب صبحدم اندر سفیدی روی تست
[B][M1]نافه خود را گر چه زاهو می کشد، با این همه
[M2]پوستین پوشی ز زنجیر خم گیسوی تست
[B][M1]بر شکر خوانند افسون بهر دلجویی، ولیک
[M2]شکری کو خود فسون خواند، لب دلجوی تست
[B][M1]موی ابرو را گره نتوان زدن، لیکن ز کبر
[M2]صد گره پیش است بر هر مو که در ابروی تست
[B][M1]هیچ شب از موی تو تاری نمی یارم گسست
[M2]این درازی شب من بی گسست موی تست
[B][M1]هندوان را زنده سوزند، این چنین مرده مسوز
[M2]بنده خسرو را که ترک است آخر و هندوی تست
[A]
[B][M1]آن که زلف و عارض او غیرت روز و شب است
[M2]جان من از مهر و ماه روش هر دم در تب است
[B][M1]رشک عناب است یا خود پسته خندان او
[M2]سیب سیمین است خود یا آن ترنج غبغب است
[B][M1]باز ابر چشم من بسیار باران شد، مگر
[M2]ماه خرمن سوز من امشب به قلب عقرب است؟
[B][M1]بس که فریادم شب هجران به گردون می رود
[M2]قدسیان را از تظلم کار یارب یارب است
[B][M1]می شمارم هر شبی اختر از آب چشم و صبح
[M2]نیست روشن کاختر بختم کدامین کوکب است
[B][M1]ساقیا، بر لب رسان جامی و آنگه ده به ما
[M2]زانکه ما را چون قدح از تشنگی جان بر لب است
[B][M1]ترک هر مذهب گرفتم، زانکه نزد پیر دیر
[M2]ذکر مذهب لاابالی زاختلاف مذهب است
[B][M1]ما و مجنون در ازل نوشیده ایم از یک شراب
[M2]در میان ما ازان رو اتحاد مشرب است
[B][M1]لاف دانایی مزن خسرو مگر دیوانه ای
[M2]در دبستانی که پیر عقل طفل مکتب است
[A]
[B][M1]دل ز انعامت، مها، با التفاتی قانع است
[M2]دیده در ماهی اگر بیند، رخت خوش طالع است
[B][M1]گر برفت از شوق رویت دل ز دستم، باک نیست
[M2]دل برفت و جان برفت و عقل و دین خوش قانع است
[B][M1]نقطه خالش به رخ منشور حسن است و نشانست
[M2]ملک لطف دلبری را روی خوبش جامع است
[B][M1]جنت و دوزخ بهشت و مردگی عین حیات
[M2]بی تو جنت دوزخ است و زندگانی ضایع است
[B][M1]چون بنفشه خم گرفته قامتم در هجر تو
[M2]همچو نرگس چشم من باز است و اشکش دامع است
[B][M1]کاکل مشکین پریشان بر رخ چون مه فگن
[M2]تا بپندارند کابری بر رخ مه واقع است
[B][M1]همچو ابر بی حیا سرگشته و برگشته باد
[M2]هر که خسرو را ز ماه روی خوبت مانع است
[A]
[B][M1]شربت وصلت نجویم کار من خون خوردن ست
[M2]من خوشم تو مرهم آنجاها رسان کازردنست
[B][M1]جان من از مایه غمهای تو پرورده شد
[M2]خلق غم گویند و نزد بنده جان پروردنست
[B][M1]کشتن من بر رقیب انداز و خود رنجه مشو
[M2]زانکه خون چون منی نه لایق آن گردنست
[B][M1]یار محمل راند و سرگشته دلم دنبال او
[M2]دیر کردم من که جان در رخت بیرون بردنست
[B][M1]چاک دامن مژده بدنامیم داد، ای سرشک
[M2]یاریش کن کو مرا در بند رسوا کردنست
[B][M1]ای ملامت گوی من، جایی که تابد آفتاب
[M2]ذره سرگشته را چه جای گرد آوردنست
[B][M1]پند گوی یا گفتگو کم کن که پیکان خورده را
[M2]در کشیدن بیش از ان رنج است کاندر خوردن است
[B][M1]بس کن، ای مطرب که شهر از شعله های من بسوخت
[M2]روغن خود آتشی را ریز کاندر مردن ست
[B][M1]قصه عشق از چه بر جان می زند محرم چو نیست
[M2]خسروا، تن زن که نه جای سخن گستردن است
[A]
[B][M1]هر مژه از غمزه خون ریز تو ناوک زنی ست
[M2]کاندرون هر جگر زان زخم ناوک روزنی ست
[B][M1]چشمت آفت، غمزه فتنه، خط قیامت، رخ بلاست
[M2]آشنایی با چینن خصمان نه حد چون منی ست
[B][M1]جان که زارم می کشد از یاد چون تو دوستی
[M2]جان من از تو چه پنهان آشکارا دشمنی ست
[B][M1]چشم ار بی تو جهان بیند، بگیرش عیب، از انک
[M2]خیره بی دیده آلوده تر دامنی ست
[B][M1]ساقیا، گرمی خورم بی تو نگویی کان می است
[M2]مردنم را شربتی و آتشم را روغنی ست
[B][M1]ای که در گریه زنی طعنم که این خونابه چیست
[M2]بر گذر زین سیل تند من، قوی مردافگنی است
[B][M1]اندر آن مجلس که خود را زنده سوزند اهل عشق
[M2]ای بسا مرد خدا کو کمتر از هندوزنی ست
[B][M1]عندلیبان را غذای روح باشد بوی گل
[M2]مرغ دشت است آن که عاشق بر جو و بر ارزنی ست
[B][M1]هر شبی خسرو که کوبد سینه در کویت به درد
[M2]زیر دیوار تو، سلطان، پاسبان چوبک زنی ست
[A]
[B][M1]تا خیال روی او را دیده در تب دیده است
[M2]مردم چشمم به خون در اشک ما غلتیده است
[B][M1]تا چرا با شمع رویش آتش تب یار شد
[M2]دل چو دود زلف او بر خود بسی پیچیده است
[B][M1]بر لبش هر داغ جانسوزی که بس تبخاله شد
[M2]زان جراحت بر دل و جان من شوریده است
[B][M1]دوش بر بالین یارم شمع از غم پیش من
[M2]تا سحر بیچاره بر جان همچو من لرزیده است
[B][M1]چون به نوک غمزه آن بت از لب من خون گشاد
[M2]در تن من هم ز غیرت خون من شوریده است
[B][M1]چون ندارد طاقتی کز آب خیزد دمی
[M2]نرگس بیمار یارم درد سر چون دیده است
[B][M1]دوش چون آمد خیال سرو قدش پیش من
[M2]تا سحر خسرو به جایش گرد سر گردیده است
[A]
[B][M1]تا خیال نقطه خالت سواد چشم ماست
[M2]خاک پایت مردم چشم مرا چون تو توتیاست
[B][M1]حاجت کحل الجواهر نیست آنکس را که نیست
[M2]سرمه از گرد ره توسن که نور چشم ماست
[B][M1]تا گل رخسار تو بشکفت در باغ وجود
[M2]عشقبازان را چو بلبل کار با برگ و نواست
[B][M1]تا به طاق ابرویت آورده ام روی نیاز
[M2]می نپندازم نمازم اندر این قبله رو است
[B][M1]نافه آهوی چینی کو به زلفت دم زند
[M2]نیست آهویی مر او را، زانکه در اصلش خطاست
[B][M1]جعد مرغولت که در هر بند او صد حلقه است
[M2]دام دلهای اسیران گرفتار بلاست
[B][M1]هر که در کوی تو بویی برد، از عالم گذشت
[M2]هر که از دردت نصیبی یافت، فارغ از دواست
[B][M1]جام می از دست هشیاران مجلس تیره گشت
[M2]مفردی از خود گذشته دردی آشامی کجاست؟
[B][M1]بی رخ و زلف سیاهش از هواداری خویش
[M2]خسرو دلخسته را همدم به روز و شب صباست
[A]
[B][M1]بی رخت از پا فتادم، بی لبت رفتم ز دست
[M2]قدر گل بلبل شناسد، قدر باده می پرست
[B][M1]زاهد، از بدنامیم دیگر مترسان، زانکه من
[M2]گر برآرم نام نیکو، پیش بدنامان بد است
[B][M1]آشنایی در وجود جوهر فردم نماند
[M2]مشکل ما هست اکنون زان دهان نیست هست
[B][M1]سوی چشمانش مبینید، ای رقیبان، زینهار
[M2]غارت دین می کنند آن کافر نیم مست
[B][M1]حلقه های زلف ترکان بوالعجب دام بلاست
[M2]هر که افتاد اندر آن دام از گرفتاری برست
[B][M1]در میان ما و تو حایل نباشد بحر و کوه
[M2]رهروان را کی بود اندیشه از بالا و پست
[B][M1]از وجود خاکی من گر چه گردی خاسته ست
[M2]عاقبت خواهد به آب دیده در کویت نشست
[B][M1]گر به قدت سرفرازی می کند طوبی به خلد
[M2]روز حشر از رشک خواهم شاخ های او شکست
[B][M1]همچو خسرو کی رهد از بند خویش و هر دو کون
[M2]هر که دل در حلقه زنجیر گیسویی نبست
[A]
[B][M1]بس که زلف سرکشت در کار دلها در نشست
[M2]هیچ کس در شهر از این سودای بی پایان نرست
[B][M1]عاشقان گشته به راحت خاک و من در غیرتم
[M2]کان غبار غیر بر دامان تو خواهد نشست
[B][M1]تو سنت در سینه من نعل در آتش نهاد
[M2]هست از آنجا آتشی کز نعل یکران تو جست
[B][M1]سوختی جان مرا و حال من پرسی که چیست
[M2]ای عفاک الله، چه گویم جان من هست، آن چه هست
[B][M1]آبروی من که رفت از تو، اگر خون ریزیم
[M2]هم به آب روی پاکان که نشویم از تو دست
[B][M1]صد هزار امضای دستور خرد را محو کرد
[M2]زلف تو، گر عامل دلهاست یا خوان شکست
[B][M1]من ز خوان خود خراب و در کمین جان خیال
[M2]دزد کرد آن گرد کالا، باده نوش افتاده مست
[B][M1]وه که کینش بود با خسرو که از خونش بگشت
[M2]وز پی دشواری جان کندنش از غمزه خست
[A]
[B][M1]ساقیا، می ده که امروزم سر دیوانگی ست
[M2]جام پر گردان که مرگم در تهی پیمانگی ست
[B][M1]من به رغبت جان دهم تا رحمت آری بر تنم
[M2]این عنایت در میان دوستان بیگانگی ست
[B][M1]زاهدا، تعویذ خود ضایع مکن بر من، از آنک
[M2]عشق من ضایع نخواهد شد که دیو خانگی ست
[B][M1]قصه های درد خوانم هر شبی با بخت خویش
[M2]وین همه بیداری من، زین دراز افسانگی ست
[B][M1]بس که در زنجیر خونابم مسلسل شد سخن
[M2]هر غزل از دفتر من مایه دیوانگی ست
[B][M1]شمع شیرینی چشیده ست، ار بسوزد باک نیست
[M2]لذت از آتش گرفتن مذهب پروانگی ست
[B][M1]طعنه های دشمنان مشتاق را تاج سر است
[M2]نام رسوایی به کوی عاشقان فرزانگی ست
[B][M1]نیست آن مردانگی کاندر غزا کافر کشی
[M2]در صف عشاق خود را کشتن از مردانگی ست
[B][M1]خسروا، سلطان عشق، ار می کشد، یاری مخواه
[M2]زانکه معزول است عقل و صبر بی پروانگی ست
[A]
[B][M1]خانه ام ویران شد از سودای خوبان عاقبت
[M2]گشت دل مدهوش و دل شیدای خوبان عاقبت
[B][M1]هشت سر بر دوش من باری و باری می کشم
[M2]تا مگر اندازمش در پای خوبان عاقبت
[B][M1]رأی آن دارم که خونم را بریزند اهل حسن
[M2]شد موافق رای من با رای خوبان عاقبت
[B][M1]گر چه بی مهرند مهرویان به عشاق، ای رقیب
[M2]جان عاشق می شود مأوای خوبان عاقبت
[B][M1]صبر و هوشم از سواد زلف جانان گشت کم
[M2]شد همین سود من از سودای خوبان عاقبت
[B][M1]بارها گفتم که ندهم دل به خوبان، لیک دل
[M2]گشت از جان بنده و مولای خوبان عاقبت
[B][M1]بر دل مجروح خسرو دلبران را نیست رحم
[M2]جان به زاری داد از سودای خوبان عاقبت
[A]
[B][M1]روزی از دست جفا آخر عنان بستانمت
[M2]داد خود دانم از این پس بر چسان بستانمت
[B][M1]رود اشکم گر گریبان گیردم از دست تو
[M2]دامنت گیرم گهی و انصاف جان بستانمت
[B][M1]عمر در کار تو شد، زین پس من و لعل لبت
[M2]یا بمیرم یا حیات جاودان بستانمت
[B][M1]روی بر خاک درت مالم، وگر فرمان دهی
[M2]خاک آن در هم به نرخ زعفران بستانمت
[B][M1]بر نمک می خواهم انگشتی زنم، لب را مدزد
[M2]هم به شرط چاشنی بویی ز جان بستانمت
[B][M1]ور بیفتد جان قبول و زر ندارم چون کنم
[M2]رنگ روی خود، مگر زان آستان بستانمت
[B][M1]یوسف عهدی، اگر خسرو بود قیمت گرت
[M2]ور دهم ملک دو عالم رایگان بستانمت
[A]
[B][M1]بی قرارم کرد زلف بی قرار کافرت
[M2]ناتوانم کرد چشم جادوی افسونگرت
[B][M1]رگ برون آمد مرا از پوست در عشقت، مگوی
[M2]کز ز بهر آن خط مشکین بیاید مسطرت
[B][M1]گر زنم جامه به نیل و یا شوم غرقه در آب
[M2]شادیم، زیرا تو خورشیدی و من نیلوفرت
[B][M1]گر بر آیی بر سپهر و یا خرامی بر زمین
[M2]آفتاب کشورت خوانند و شاه لشکرت
[B][M1]با چنان خونین لبی کاید همی زو بوی شیر
[M2]خون من می خور، حلال است آن چو شیر مادرت
[B][M1]چشم من دور، ار بگویم مردم چشم منی
[M2]زانکه هر ساعت همی بینم بر آب دیگرت
[B][M1]نوک مژگانت ز تیری می شکافد هر زمان
[M2]سینه ام بشکاف و بنگر، گر نباشد باورت
[B][M1]سینه من بر مثال شانه گردد شاخ، شاخ
[M2]وه مبادا تار مویی کژ ببینم بر سرت
[B][M1]مار زلفت حلقه حلقه در دل خسرو نشست
[M2]مردم، ار آگه نگردد غمزه جادوگرت
[A]
[B][M1]عاشق سوخته دل زنده به جانی دگر است
[M2]زین جهانش چه خبر کو به جهانی دگر است
[B][M1]بس که از خون دلم لاله خونین بشکفت
[M2]هر کجا می نگرم لاله ستانی دگر است
[B][M1]ای طبیب، از سر بیمار قدم باز مگیر
[M2]چاره ای ساز که بیمار زمانی دگر است
[B][M1]عاقبت خواستی از من چو دل من، آن نیز
[M2]در سر کوی تو آن وصف و نشانی دگر است
[B][M1]حاصل از دوست به جز گریه ندارم، لیکن
[M2]در دل یار یقینم که گمانی دگر است
[B][M1]یک سر موی میان تو عجب باریک است
[M2]هر سر موی تو زان نکته بیانی دگر است
[B][M1]افتاب، ار چه زاعیان جهانست، ولیک
[M2]بررخ خوب تو آن هم نگرانی دگر است
[B][M1]شد به بوسی ز لبت خنده چو خسرو جاوید
[M2]کز لطافت لب شیرین تو جانی دگر است
[A]
[B][M1]در شب هجر که از روز قیامت بتر است
[M2]مردم دیده من غرقه به خون جگر است
[B][M1]ساکن از آب شود آتش و یا از دیده
[M2]غرقه آییم و هنوز آتش ما تیزتر است
[B][M1]به طراوت رخ تو رشک گل سیراب است
[M2]به تبسم دهنت غیرت تنگ شکر است
[B][M1]ای صبا، گر گذری بر سر آن کو، برسان
[M2]خبر ما بر آنکس که ز ما بی خبر است
[B][M1]قاصد کعبه ز مقصود ندارد خبری
[M2]گر چه در بادیه بیچاره به جان در خطر است
[B][M1]گر خیال تو، به مهمان من آید روزی
[M2]جگر سوخته ام در نظرش ما حضر است
[B][M1]بی تو از دست غم هجر ز پا افتادم
[M2]به سر من گذری کن که جهان بر گذر است
[B][M1]مردمان منکر عشقند منم کشته او
[M2]شیوه ما دگر و شیوه مردم دگر است
[B][M1]گر بنوشد قدحی خسرو مسکین گه گاه
[M2]عیب او پوش که این شیوه اهل نظر است
[A]
[B][M1]برگ ریز آمد و برگ گل و گلزار برفت
[M2]سرخ رویی رخ لاله و گلنار برفت
[B][M1]سرو بشکفت و چمن سبز شد و نرگس خفت
[M2]گو، برو، از بر من این همه، چون یار برفت
[B][M1]نزد من باد خزان دوش غبار آلوده
[M2]آمد و گفت که سرو تو ز گلزار برفت
[B][M1]خواستم تا بروم در طلب رفته خویش
[M2]یادم آمد رخ او، پای من از کار برفت
[B][M1]در دوید اشک چو باز آمدن خویش ندید
[M2]دل بینداخت هم اندر ره و خونبار رفت
[B][M1]خون دل گر چه که بسیار برفت، اندک ماند
[M2]صبر هر چند که بود اندک، بسیار برفت
[B][M1]باد خاری ز ره گلرخ من می آورد
[M2]جانم آویخت دران خار و گرفتار برفت
[B][M1]هر چه از عقل فزون شد همه عمرم جو جو
[M2]اندر این غارت غم، جمله به یک بار برفت
[B][M1]گله کرد آن بت شیرین ز بر خسرو جست
[M2]خله کرد آن گل نسرین زبر خار برفت
[A]
[B][M1]رفتی از پیش من و نقش تو از پیش نرفت
[M2]کیست کو دید به رخسار تو وز خویش نرفت
[B][M1]تا ترا دیدم، کم رفت خیالت ز دلم
[M2]کم چه باشد که خود خاطر من خویش نرفت
[B][M1]هیچ گاهی به سوی بند نیایی، آری
[M2]هیچ کاری به مراد دل درویش نرفت
[B][M1]شب کنی وعده و فردات ز خاطر برود
[M2]از تو این ناز و فراموشی و فرویش نرفت
[B][M1]بی سبب نیست گذرهای خیالت بر من
[M2]بی سبب گرگ مکابر به سوی میش نرفت
[B][M1]تیر مژگان ترا جستن دلها کیش است
[M2]عالمی کشته شد و تیر تو از کیش نرفت
[B][M1]من رسوا شده را خودکش و مفگن به رقیب
[M2]که بدین روز کسی پیش بداندیش نرفت
[B][M1]دل به مرهم چه گذاریم که بر یاد لبت
[M2]هیچ وقتی دل ما را نمک از ریش نرفت
[B][M1]خسروا، تن زن و بنشین پس کار خود، از آنک
[M2]جگرت خون شد و کار دلت از پیش نرفت
[A]
[B][M1]فتنه اهل نظر چون به جهان طلعت اوست
[M2]نظر عاشق شیدا همه بر صورت اوست
[B][M1]عشق آن روی بلایی و منش می طلبم
[M2]هر که را معرفتی هست، بلا نعمت اوست
[B][M1]باغبان، سرو سهی را مکن از باغ روان
[M2]کاین نظرهای خلایق همه بر قامت اوست
[B][M1]هوس زاهد بیچاره بهشت است و نعیم
[M2]طلب عاشق شیدا همگی رحمت اوست
[B][M1]بر در پیر مغان رفتم و جستم نظری
[M2]این همه بخشش، ازان یک نظر همت اوست
[B][M1]خسرو از خاک کف پای بتان گشت، چه باک
[M2]هر که در کوی بتان خاک شود همت اوست
[A]
[B][M1]ترک من دی به رهی مست و خرامان بگذشت
[M2]حال چندین دل آسوده ز سامان بگذشت
[B][M1]خلق دریافت به بویش که همو می گذرد
[M2]کرد غمازی خود، گر چه که پنهان بگذشت
[B][M1]دیدم آن روی چو خورشید و زدم عطر که تا
[M2]نرود او و شنید و خوش و خندان بگذشت
[B][M1]شب ز خونابه دل خاک درش می شستم
[M2]کامد اندر دل من ناگه و گریان بگذشت
[B][M1]دی همی گفت که جامه هدر از دیدن من
[M2]گریه افتاد به دامان و گریبان بگذشت
[B][M1]زیستن خواستمی از پی رویش زین پیش
[M2]دیر زی تو که کنون کار من آسان بگذشت
[B][M1]چند گویی که کنون با تو سخن خواهم گفت
[M2]چه کنی مرهم ریشی که ز درمان بگذشت
[B][M1]خسرو از گفته پشیمانست که حال دل گفت
[M2]که غمی در دلش آمد که پشیمان بگذشت
[A]
[B][M1]شد هوا سرد، کنون موسم خرگاه کجاست
[M2]باده روشن و رخساره دلخواه کجاست
[B][M1]آتش اینک دل و می گریه خونین، تن من
[M2]خرگه گرم، ولی ماه سحرگاه کجاست
[B][M1]دی همی رفت و ز بس دیده که غلتید به خاک
[M2]گفت، یا رب که کجا پای نهم، راه کجاست
[B][M1]هر شب، ای دیده که بر چرخ ستاره شمری
[M2]جان من عزم سفر کرد، بگو راه کجاست
[B][M1]من برآنم ز زنخدانت که بر چاه افتم
[M2]یک زمان ترک زنخ گیر، بگو راه کجاست
[B][M1]ماه من کور شد این دیده زبیداری شب
[M2]آخر از زلف نپرسی که سحرگاه کجاست
[B][M1]دی همی رفت و زبس دیده که غلتید به خاک
[M2]گفت، یارب که کجا پای نهم، راه کجاست
[B][M1]هر شب، ای دیده که بر چرخ ستاره شمری
[M2]جان من عزم سفر کرد، بگو راه کجاست
[B][M1]من برآنم ز زنخدانت که بر چاه افتم
[M2]یک زمان ترک زنخ گیر، بگو راه کجاست
[B][M1]ماه من کور شد این دیده زبیداری شب
[M2]آخر از زلف نپرسی که سحرگاه کجاست
[B][M1]گفتی از طره کوته شب تو روز کنم
[M2]ای بریده سرم آن طره کوتاه کجاست
[B][M1]پیش ازین کردمی از آه دل خود خالی
[M2]دل کزان مانده کنون طاقت آن آه کجاست
[B][M1]عزم ره دارد خسرو ز پی توبه عشق
[M2]توشه اینک غم دل، بارگه شاه کجاست
[A]
[B][M1]بند جانم ز خم سلسله موی کسی ست
[M2]زخم جانم ز کمان خانه ابروی کسی ست
[B][M1]شب ز غم چون گذرانم من تنها مانده
[M2]ای خوش آن کس که شبش تکیه به پهلوی کسی ست
[B][M1]گریه امروز نمی ایستدم، کاندر خواب
[M2]دیده ام شب که رخم گویی بر روی کسی ست
[B][M1]از کجا آمدی، ای باد، که دیوانه شدم
[M2]بوی گل نیست که می آید، این بوی کسی ست
[B][M1]پند خود بیهده ضایع مکن، ای صاحب پند
[M2]کز توام نیست خبر ز آنکه دلم سوی کسی ست
[B][M1]دل من دور نرفته ست، نکو می دانم
[M2]باز جویید همانجاش که در موی کسی ست
[B][M1]بو که از گم شده خویش نشانی یابم
[M2]روز و شب گشتم هر جا که سر کوی کسی ست
[B][M1]از دل و دیده و جان هر چه دهم راضی نیست
[M2]یارب، این ترک جفا پیشه چه بدخوی کسی ست
[B][M1]گر تو منکر شوی، ای شوخ، بداند همه کس
[M2]کاین بلای دلم از نرگس جادوی کسی ست
[B][M1]سر ابروی تو گردم، گرهش بازگشای
[M2]که کمانت نه به اندازه بازوی کسی ست
[B][M1]همه بهر دگرانست زکوة حسنت
[M2]آخر این خسرو بیچاره دعاگوی کسی ست
[A]
[B][M1]کشته تیغ جفایت دل درویش من است
[M2]خسته تیر بلایت جگر ریش من است
[B][M1]نیک خواهی که کند منع ز عشق تو مرا
[M2]منکری دان به حقیقت که بداندیش من است
[B][M1]هر گروهی بگزیدند به عالم دینی
[M2]عاشقی دین من و بی خبری کیش من است
[B][M1]صبر دارم کم و شوق رخ او از حد بیش
[M2]غیر ازین نیست دگر هر چه کم و بیش من است
[B][M1]گفتم، از نوش لبت کام که یابد، گفتا
[M2]آنکه مجروح تر از غمزه چون نیش من است
[B][M1]گر دل از ما ببرید و به تو پیوست، چه باک
[M2]آشنا با تو و بیگانه ز من، خویش من است
[B][M1]جان ازین بادیه خسرو، نتوان برد به جهد
[M2]آه ازین وادی خونخوار که در پیش من است
[A]
[B][M1]هر که را در سر زلف صنمی دسترسی است
[M2]برود گر به سر ماه همان رشته بس است
[B][M1]هیچ کس نیست که او را به جهان دردی نیست
[M2]وانکه دردیش نباشد به جهان هیچ کس است
[B][M1]پخته شد در هوس دوست دلم بریانم
[M2]بجز این هر چه که پخت این دل بریان هوس است
[B][M1]گلرخا، روی تو آن را که در آمد در چشم
[M2]هر که را گل به دو چشم آیدش او هم چو خس است
[B][M1]عاشقان راست شب واپسی از روز حیات
[M2]زلف کز روی چو روزت قدری باز پس است
[B][M1]زلف تو در دلم آمد، نفسم بسته بماند
[M2]زار می گریم و چندین گر هم در نفس است
[B][M1]از لب خود شکری ده که ز حسرت خسرو
[M2]دست مالان و رخ آلوده به خون چون مگس است
[A]
[B][M1]یارب، اندر سر هر موی تو چندان چه خم است
[M2]زیر آن موی رخت از گل خندان چه کم است
[B][M1]چند گویی که مکن صورت جورم از چشم
[M2]مردم چشم تو خود صورت جور و ستم است
[B][M1]ما چو از زلف تو زنار ببستیم، اکنون
[M2]هم به روی تو اگر روی مرا بر صنم است
[B][M1]گاه گاهی که دمی نیم دمی همچو مسیح
[M2]زندگانی اگرم هست همان نیم دم است
[B][M1]ای لب از خون دلم شسته ز بهر خونم
[M2]تا چه در دست که لبهای ترا در شکم است
[B][M1]دل من سوی عدم رفت به همراهی صبر
[M2]از لب خود خبری پرس که راه عدم است
[B][M1]ماند با خط تو چسبیده سیاهی دو چشم
[M2]زان که خط توتر و دیده من نیز نم است
[B][M1]چه سبب خط ترا ماه بود در فرمان
[M2]مگر از خامه دستور عطارد رقم است
[B][M1]مگر از جرعه جام کرمت شسته شود
[M2]دل خسرو که بیالوده ز اندوه و غم است
[A]
[B][M1]روزگاریست که در خاطرم آشوب و فلانست
[M2]روزگارم چو سر زلف پریشانش از آنست
[B][M1]در همه شهر چو افسانه بگفتند زن و مرد
[M2]قصه ما که برانیم که از خلق نهان است
[B][M1]همچنان در عقب روی نکو می رودم دل
[M2]گر همی خواند، وگرنه، چه کند، موی کشانست
[B][M1]گنه از جانب ما می کند و می شکند عهد
[M2]هر چه فرماید، گر چه نه چنانست، چنانست
[B][M1]حاکم است، ار بکشد، ور نکشد، یا بنوازد
[M2]چه کنم، بر سر مملوک خودش ترک روانست
[B][M1]ما همانیم که بودیم و ز یادت به ارادت
[M2]یار مشکل همه آنست که با ما نه همانست
[B][M1]می رود غافل و آنگه نکند نیز نگاهی
[M2]زان که خسرو ز پیش نعره زنان جامه درانست
[A]
[B][M1]عشق با جان بهم از سینه برون خواهد رفت
[M2]تا ندانی که به تعویذ و فسون خواهد رفت
[B][M1]دل گرفتار و جگر خسته و تن زار هنوز
[M2]تا چه ها بر سر مسکین زبون خواهد رفت
[B][M1]کافری بر سرم افتاد و دلم خود شده بود
[M2]نیم جانی که به جا بود، کنون خواهد رفت
[B][M1]با توام دیده برافگند چو تو برگشتی
[M2]تا میان من و او باز چه خون خواهد رفت
[B][M1]چند پویم به درت، وه که من گم شده را
[M2]جان درآمد شد کوی تو برون خواهد رفت
[B][M1]چند خونابه خورم، هیچ گهی از دل من
[M2]یا رب، این سلسله غالیه گون خواهد رفت؟
[B][M1]چند گویی که فراموش کن او را، خسرو
[M2]آخر این روی نکو از دل چون خواهد رفت
[A]
[B][M1]تا ندانی ز دلم یار برون خواهد رفت
[M2]گر چه بر من ستم از شرح فزون خواهد رفت
[B][M1]ترک من تاختن آورد برین جان خراب
[M2]جان که زین پیش نرفته ست، کنون خواهد رفت
[B][M1]مست و دیوانه وش از خانه برون می آیی
[M2]باز تا بر سر بازار چه خون خواهد رفت
[B][M1]مردمی کرد که می خواست بپرسم نامش
[M2]زانکه می دانم در دیده درون خواهد رفت
[B][M1]سیر می بینم و من مردن خود می دانم
[M2]وه که از پیش دلم شکل تو چون خواهد رفت
[B][M1]می کنم شکر غمت کوست مرا همره بس
[M2]جان دران روز که از سینه برون خواهد رفت
[B][M1]خسروا، چند غزل خوانی تا غم برود
[M2]این نه دیوی ست که از سحر و فسون خواهد رفت
[A]
[B][M1]باز شب آمد و خواب از سر من بیرون رفت
[M2]تا شبم چون گذرد، روز ندانم چون رفت
[B][M1]مونسم نیست به جز گوشه غم بی تو، از آنک
[M2]هر که آمد ز پی دیدن من محزون رفت
[B][M1]سر به بالین ننهادم ز فراق تو شبی
[M2]که نه تا روز به بالین ز دو چشمم خون رفت
[B][M1]این نثاریست که جز خاک قبولش نکند
[M2]بر درت هر چه ازین دیده در مکنون رفت
[B][M1]دو خداوند به یک خانه موافق نبود
[M2]تو درون آمدیم در دل و جان بیرون رفت
[B][M1]من نه تنهایم در عهد تو بیدل مانده
[M2]که دل شهری ازان نرگس پر افسون رفت
[B][M1]مرگ فرهاد نه آن بود هلاک شیرین
[M2]که برایشان ز جدایی غم و درد افزون رفت
[B][M1]کشتن این بود که شیرین سوی فرهاد گذشت
[M2]مردن آن بود که لیلی به سر مجنون رفت
[B][M1]همه را داغ کند یا رب و در او نرسد
[M2]یا رب خسرو کز دست تو بر گردون رفت
[A]
[B][M1]باد نوروز چو دنباله جان ما داشت
[M2]دل ما را اثری بوی کسی شیدا داشت
[B][M1]از کجا گشت پدید، این همه خوبان، یارب
[M2]آسمان، این چه بلا بود که بهر ما داشت؟
[B][M1]عشق بنشست به جان، خانه دل کرد خراب
[M2]که من سوخته را بر سر این سودا داشت؟
[B][M1]خلق گویند که گر جانت به کار است، مبین
[M2]چه کنم چون نتوانم دل خود بر جا داشت
[B][M1]نرود باغ، کزان دیده که دیدت خسرو
[M2]نتواند به گل و لاله نازیبا داشت
[A]
[B][M1]دوش لعل تو مرا تا به سحر مهمان داشت
[M2]مرده هجر ز بوی تو همه شب جان داشت
[B][M1]روی تو دیدم و شد درد فراموش مرا
[M2]سینه کز ناوک هجرت به جگر پیکان داشت
[B][M1]دل من، گر چه به بیداد شد از زلف تو تنگ
[M2]ملک او شد که ز سلطان رخت فرمان داشت
[B][M1]باز با زلف تو بدخو شد و اینک پس ازین
[M2]دل دیوانه به زنجیر نگه نتوان داشت
[B][M1]سوزش سینه من دید و کنارم نگرفت
[M2]که هنوز این تن بد روز تب هجران داشت
[B][M1]ای که گویی تو که در پیش صنم سجده چه شد
[M2]این بدان گوی که آن دم خبر از ایمان داشت
[B][M1]جان که از کوی تو بگریخت شبش خوش بادا
[M2]جای او یار نگهداشت که جای آن داشت
[B][M1]نظری کردم و دزدیده مرا جان بخشید
[M2]کز رقیبان خنک دزدی من پنهان داشت
[B][M1]خسرو امشب شرف بندگی جانان یافت
[M2]مگس امروز سر مایده سلطان داشت
[A]
[B][M1]تا زید بنده غم عشق به جان خواهد داشت
[M2]سر به خاک ره آن سرو روان خواهد داشت
[B][M1]ای پسر، عهد جوانیست، زکوتی می ده
[M2]روزگارت نه همه عمر جوان خواهد داشت
[B][M1]چشم و ابرو منما، زانکه بلا خواهد خاست
[M2]فتنه گر دست بدان تیر و کمان خواهد داشت
[B][M1]بوسه ده، لیک به پروانه آن غمزه مده
[M2]که ز شوخی همه عمرم به زیان خواهد داشت
[B][M1]می کشی خلق که از حسن خودم این سوداست
[M2]مکن این سود که روزیت زیان خواهد داشت
[B][M1]توبه کردی ز جفا، نیست مرا باور، ازانک
[M2]ناز خوبی و جوانیت بر آن خواهد داشت
[B][M1]گفتی، ار من بروم هیچ مرا یاد کنی
[M2]این حکایت به کسی گوی که جان خواهد داشت
[B][M1]عشق را گفتم، دل راز نهان می دارد
[M2]گفت، من دانم و او، چند نهان خواهد داشت
[B][M1]خسروا، از تو چرا صبر گریزانست چنین؟
[M2]چند ازین واقعه خود را به کران خواهد داشت
[A]
[B][M1]ساقیا، باده ده امروز که جانان اینجاست
[M2]سر گلزار نداریم که بستان اینجاست
[B][M1]دگرم نقل و شرابی نبود، گو کم باش
[M2]گریه تلخ و شکر خنده پنهان اینجاست
[B][M1]ناله چندین مکن، ای فاخته، کامشب در باغ
[M2]با گلی ساز که آن سرو خرامان اینجاست
[B][M1]هم ز در باز رو، ای باد و نسیم گل را
[M2]باز بر باز که آن غنچه خندان اینجاست
[B][M1]یار در سینه و من در سکرات اجلم
[M2]دست در سینه من سای و ببین جان اینجاست
[B][M1]خواه، ای جان، برو و خواه همی باش که من
[M2]مردنی نیستم امروز که جانان اینجاست
[B][M1]ای مگس، چند به گرد لب آن مست پری
[M2]کنجهای دهنش بین شکرستان اینجاست
[B][M1]خنده ضایع مکن، ای کان نمک، در هر جای
[M2]پاره های جگر سوخته بریان اینجاست
[B][M1]سالها آن دل گم گشته که جستی، خسرو
[M2]هم همین جاش طلب، زلف پریشان اینجاست
[A]
[B][M1]هر کس آنجا که می و شاهد و گلشن آنجاست
[M2]من همانجا که دل گشمده من آنجاست
[B][M1]هر شب، ای غم، چه رسی در طلب دل اینجا
[M2]آخر آن سوخته سوخته خرمن آنجاست
[B][M1]گم شده جان به شب تیره و چشمم به ره است
[M2]هم بران بام که خود آن مه روشن آنجاست
[B][M1]گفتی، ای دوست که بگریز و ببر جان زین کوی
[M2]چون گریزم که گروگان دل دشمن آنجاست
[B][M1]سر محراب ندارم، من و کویت پس ازین
[M2]که بت و بتکده گبر و برهمن آنجاست
[B][M1]شب نگنجیدم در جامه که گفت از تو صبا
[M2]که منم جان غریبی و مرا تن آنجاست
[B][M1]ماند در ناله هم اندر غم تو خسرو، ازآنک
[M2]بلبل اینجاست، ولیکن گل و سوسن آنجاست
[A]
[B][M1]گر بگویم که درون دل من پنهان چیست
[M2]خود بگویی و بدانی که غم هجران چیست
[B][M1]خستگان تو که دور از تو، نه نزدیک تواند
[M2]تو چه دانی که همه شب به دل ایشان چیست
[B][M1]کشتنم خواهی، اینک سر و اینک خنجر
[M2]می کشی یا بزیم چند گهی، فرمان چیست
[B][M1]درد تو آتش و آب از دل و چشمم بگشاد
[M2]به جز از سوختن و غرقه شدن درمان چیست
[B][M1]عشق داند که زمین را ز چه شوید اشکم
[M2]نوح داند که جهان را سبب طوفان چیست
[B][M1]دارم امید که چون بخت در آرم به برت
[M2]تا ز تو بخت من بی سر و بی سامان چیست
[B][M1]آشکارا بکشم زانکه بمردم به خیال
[M2]کان شکر خنده به زیر لب تو پنهان چیست
[B][M1]ور نخواهی به شکر کشت من مسکین را
[M2]لب شیرین شکنت را به شکر دندان چیست
[B][M1]زلف را پرس، اگرت نیست یقین کز زلفت
[M2]حال خسرو به شب تیره بی پایان چیست
[A]
[B][M1]آنکه برده ست دلم زلف پریشان اینست
[M2]آنکه کشته ست مرا نرگس فتان اینست
[B][M1]آمد آن سرو خرامان و به خاکم بنشست
[M2]وه که با جان رود، از سرو خرامان اینست
[B][M1]ز آشنایی خطرم باشد و می گفت حکیم
[M2]دانم آن زود کش و دیر پشیمان اینست
[B][M1]گر غمی گیردت از کشتن من، عیب مگیر
[M2]چه کنم خاصیت خون مسلمان اینست
[B][M1]من همی گویم سوز خود و تو می خندی
[M2]آنکه بر سوخته ریزند نمک، آن، اینست
[B][M1]همه شب جان من است و غم خوبان تا روز
[M2]عاقبت در سر ایشان رود ار، جان اینست
[B][M1]تیغ عشق است، محا باش نباشد خسرو
[M2]سر تسلیم فرود آر که فرمان اینست
[A]
[B][M1]یا رب، اندر دل خاک آن گل خندان چونست
[M2]ماه تابان من اندر شب هجران چونست
[B][M1]من چو یعقوب ز گریه شده ام دیده سفید
[M2]آخر آن یوسف گمگشته به زندان چونست
[B][M1]من درین خاک به زندان غم از دوری او
[M2]او ز من دور به صحرا و بیابان چونست
[B][M1]گوهری بود کزین دیده بغلطید به خاک
[M2]دیده خود خاک شد، آن گوهر غلطان چونست
[B][M1]بر تن نازک او برگ گلی بودی، حیف
[M2]هست انبار گل اکنون، به ته آن چونست
[B][M1]همه جان بود ز بس لطف چو جان بی تن
[M2]این زمان در ته گل با تن پنهان چونست
[B][M1]سبزه چون خضر ز پیراهن خاکش برخاست
[M2]در هوای عدم آن چشمه حیوان چونست
[B][M1]مردمان باز مپرسید ز خسرو که کنون
[M2]در غم دوست ترا دیده گریان چونست
[A]
[B][M1]زلف شستش که به هر مو دل دیگر بسته ست
[M2]بر دل من همه درهای خرد در بسته ست
[B][M1]مژه ها آخته چشمش، به چه سان زنده رهم
[M2]من ازان ترک که صد دشنه و خنجر بسته ست
[B][M1]ابلهی باشد بیم سر و لاف باری
[M2]با سواری که به فتراک بسی سر بسته ست
[B][M1]زیب اگر آنست که بر قامت او دیدم، باغ
[M2]تهمتی بیهده بر سرو و صنوبر بسته ست
[B][M1]روزی آن نرگس پر خواب به رویم بگشاد
[M2]مردمی نیست که بر غمزدگان در بسته ست
[B][M1]مرد حاجی به بیابان و خبر کی دارد
[M2]کعبه زان نامه که بر پای کبوتر بسته ست
[A]
[B][M1]ای خوش آن وقت که ما را دل بی غم بوده ست
[M2]خاطر از وسوسه عشق فراهم بوده ست
[B][M1]لذت عیش و طرب جمله برفت از کامم
[M2]خورشم گویی پیوسته همین غم بوده ست
[B][M1]دل ندارم غم جانان ز چه بتوانم خورد
[M2]پیش ازین گر چه غمی بود، دلی هم بوده ست
[B][M1]دوش من بودم و تنهایی و در مجلس درد
[M2]نقل یاد تو، دمی اشک دمادم بوده ست
[B][M1]کس چه داند که چه رفت از غم تو بر من دوش
[M2]از شب تیره خبر پرس که محرم بوده ست
[B][M1]صبر را داد دل آواز، چو طاقت برسید
[M2]دم نزد، گویی ازان جانب عالم بوده ست
[B][M1]دیده ام خوب بسی، لیک چو تو کم دیدم
[M2]عشق بوده ست مرا، لیک چنین کم بوده ست
[B][M1]عیسی جانی و یک رز دمم می دادی
[M2]زندگانیم که بوده ست، همان دم بوده ست
[B][M1]یک شبی شربت لب بخش به مسکین خسرو
[M2]صد شب از وسوسه هجر تو در هم بوده ست
[A]
[B][M1]هر که راکن مکن هوش و خرد در کارست
[M2]مشنو، از وی سخن عشق که او هشیارست
[B][M1]ای که بر جان ننهی منت تیر خوبان
[M2]پای ازین دایره گرد آر که ره پر خارست
[B][M1]نامه گو باش سیه روی هم از رسوایی
[M2]دل کشیدن ز خط خوش پسران دشوارست
[B][M1]ای مؤذن که مرا جانب مسجد خوانی
[M2]کار خود کن که مرا با می و شاهد کارست
[B][M1]تن که بر وی نوزد باد هوایی، مرده ست
[M2]دل که در وی نبود زندگیی، مردارست
[B][M1]غازی پیر کند ریش به خون سرخ و منم
[M2]مفسد پیر و خضابم می چون گلنارست
[B][M1]از پی دارو در دیده کشد خلق شراب
[M2]داروی دیده من خاک در خمارست
[B][M1]بت پرستم من گمره که تو زاهد خوانی
[M2]وین که تسبیح به دستم نگری زنارست
[B][M1]خسروا، در دل افسرده نگیرد غم عشق
[M2]هست جایی اثر سوز نمک کافگارست
[A]
[B][M1]در سرم تا ز سر زلف تو سودایی هست
[M2]دل شیدای مرا با تو تمنایی هست
[B][M1]در ره عشق منه زاهد بیچاره قدم
[M2]گر ز بیگانه و خویشت غم و پروایی هست
[B][M1]دل که از غمزه ربودی به سر زلف سیاه
[M2]گر چه دزدیست سیه کار، دل آسایی هست
[B][M1]باغبان تا گل صد برگ رخ خوب تو دید
[M2]در چمن بیش نگوید گل رعنایی هست
[B][M1]هندوی خال مبارک به رخت مقبل شد
[M2]گشت پرویز که در سلک تو لالایی هست
[B][M1]هر شبی در غم هجرت شب یلداست مرا
[M2]که به سالی به جهان یک شب یلدایی هست
[B][M1]چوب خشک است به پیش قد تو هر سروی
[M2]گر چه او را به چمن قامت و بالایی هست
[B][M1]مردم از حسرت دیدار و نگفتی روزی
[M2]که مرا سوخته ای غم زده رسوایی هست
[B][M1]دعوی هستی و ناموس مکن، خسرو، هیچ
[M2]تا ترا میل نظر بر رخ زیبایی هست
[A]
[B][M1]ستمی کز تو کشد مرد، ستم نتوان گفت
[M2]نام بیداد تو جز لطف و کرم نتوان گفت
[B][M1]آرزوی تو ز روی دگران کم نشود
[M2]حاجت کعبه به دیدار حرم نتوان گفت
[B][M1]حسن تو خانه برانداز مسلمانانست
[M2]ناز هم یارب و زنهار که کم نتوان گفت
[B][M1]تا چه سرهای عزیزان به درت خاک شده ست
[M2]وه که آن خاک قدم خاک قدم نتوان گفت
[B][M1]رشکم آید که برم نام تو پیش دگران
[M2]ذکر انصاف تو در پیش تو هم نتوان گفت
[B][M1]چون منی باید تا باورش آید غم من
[M2]تو که دیوانه و مستی به تو غم نتوان گفت
[B][M1]سخن توبه و آنگه ز جمال خوبان
[M2]به که دادند سر زیر علم نتوان گفت
[B][M1]غاریی از پی دین برهمنی را می کشت
[M2]گفت از بهر سری ترک صنم نتوان گفت
[B][M1]خسروا گر کشدت یار، مگو کاین ستم است
[M2]عدل خوبان را به بیهوده ستم نتوان گفت
[A]
[B][M1]سر آن قامت چون سرو روان خواهم گشت
[M2]خاک آن سلسله مشک فشان خواهم گشت
[B][M1]دود دلهاست درین خانه مرا بو آمد
[M2]سگ کویم همه شب نعره زنان خواهم گشت
[B][M1]سوخته چند کشم آه نهانی آخر
[M2]وه که دیوانه شده گرد جهان خواهم گشت
[B][M1]وقت تست اکنون، ای دیده و وقت ما نیست
[M2]که من امشب به سر کوی فلان خواهم گشت
[B][M1]بنده عشقم، آنان که درین غم مردند
[M2]تا زیم گرد سر تربتشان خواهم گشت
[B][M1]آخر این عمر گرامی ست که بر می گذرد
[M2]وعده تا کی نه دگر بار جوان خواهم گشت
[B][M1]من بدین دیده گهی سیر ترا خواهم دید؟
[M2]تا کی آخر به درت دیدکنان خواهم گشت
[B][M1]حد خسرو، اگر اینست که پیشت میرد
[M2]جان چه باشد که ز بهرت من ازان خواهم گشت
[A]
[B][M1]خبری ده به من، ای باد که جانان چونست
[M2]آن گل تازه و آن غنچه خندان چونست
[B][M1]با که می می خورد آن ظالم و در خوردن می
[M2]آن رخ پر خوی و آن زلف پریشان چونست
[B][M1]چشم بد خوش که هشیار نباشد، مست است
[M2]لب میگونش که دیوانه بود، آن چونست
[B][M1]رخ و زلفش را می دانم باری که خوشند
[M2]دل دیوانه من پهلوی ایشان چونست
[B][M1]روزها شد که دلم رفت و دران زلف بماند
[M2]یا رب، آن یوسف گم گشته به زندان چونست
[B][M1]گل به رعنایی و نازست به مجلس، باری
[M2]حال آن بلبل آشفته به بستان چونست
[B][M1]هم به جان و سر جانان که کم و بیش مگوی
[M2]گو همین یک سخن راست که جانان چونست
[B][M1]خشک سال است درین عهد وفا را، ای اشک
[M2]زان حوالی که تو می آیی، باران چونست
[B][M1]پست شد خسرو مسکین به لگدکوب فراق
[M2]مور در خاک فرو رفت، سلیمان چونست
[A]
[B][M1]نه مرا خواب به چشم و نه مرا دل در دست
[M2]چشم و دل هر دو به رخسار تو آشفته و مست
[B][M1]پرده بدرید، کس این راز نخواهد پوشید
[M2]غنچه بشگافت، سرش باز نخواهد پیوست
[B][M1]ای که از سحر دو چشم تو، پری بسته شود
[M2]آدمی نیست که چشم از تو تواند بربست
[B][M1]تا به گلزار جهان سرو بلندت برخاست
[M2]هر نهالی که نشاندند به بستان بنشست
[B][M1]بهر خون ریز مرا دست چه مالی چندین؟
[M2]خون من به که بریزی و بمالی بر دست
[B][M1]هر که جان در ره جانان ندهد مرده بود
[M2]مرده هم بدهد، اگر در تن او جانی هست
[B][M1]چشم خسرو نتوان بست که در خواب مبین
[M2]منع هندو نتوان کرد که صورت مپرست
[A]
[B][M1]شب و روز می بنالم ز جفای چشم مستت
[M2]چه کنم که در نگیرد به دل ستم پرستت
[B][M1]به خم کمند زلفت همه عالم اندر آمد
[M2]به چه سان رهم ز بندت، به کجا روم ز دستت
[B][M1]دل من به خاک جویی و نیابیش از این پس
[M2]که بماند پای در گل ز غبار زلف پستت
[B][M1]همه وقت شست زلفت من خسته را چو آتش
[M2]تو چه می کشی نگویی، که چنین خوش است شستت
[B][M1]چو گشایی و ببندی به خمار چشم نرگس
[M2]شکند هزار توبه ز یکی گشاد دستت
[B][M1]ز دلم به باغ حسنت همه باد تند خسپد
[M2]تویی، ار چه شاخ نازک، نتوان بدین شکستت
[B][M1]نبود فسردگان را سر دوستکامی ما
[M2]که ز خون دیده باشد می عاشقان مستت
[B][M1]نبود همیشه خوبی، ز برای چشم بد را
[M2]تو زکوة حسن باری بده این زمان که هستت
[B][M1]نفسی نشین و دل ده که برفت جان خسرو
[M2]بگشاد چشم تیری که ز نوک غمزه خستت
[A]
[B][M1]صفتی ست آب حیوان، زدهان نوشخندت
[M2]اثری ست جان شیرین، ز لبان همچو قندت
[B][M1]به کدام سرو بینم که ز تو صبور باشم
[M2]که دراز ماند در دل هوس قد بلندت
[B][M1]به خزان هجر مردم، چه کمت شود که ما را
[M2]به غلط گلی شکفتی ز دهان نوشخندت
[B][M1]منم و هزار پیچش ز خیال زلف در دل
[M2]به کجا روم که جانم رهد از خم کمندت
[B][M1]به رهت فتاده مردم روشی نما به جولان
[M2]که چو مردنی ست باری به ته سم سمندت
[B][M1]ز تو دور چند سوزم به میان آتش غم
[M2]همه غیرتم ز عود و همه رشکم از سپندت
[B][M1]کن اشارتی چو شاهی که برند بند بندم
[M2]که ز لطف این سیاست برهم مگر ز بندت
[B][M1]بزن، ای رفیق، آتش که اثر نماندم تا
[M2]تو رهی ز مالش، من، من سوخته ز بندت
[B][M1]مپز این خیال خسرو که به عشق در نمانی
[M2]بود ار چه زاهل شهری شب و روز ریشخندت
[A]
[B][M1]منم و خیالبازی، شب و روز با جمالت
[M2]چه شود، اگر بپرسی نفسی که چیست حالت؟
[B][M1]خط جمله خوبرویان که برای ملک دلها
[M2]ز قضاست حجت تو، رقمی ست از جمالت
[B][M1]قد تو نشسته در دل همه خون ناب خورده
[M2]به چنین خورش نگه کن که چه بر دهد جمالت
[B][M1]سر من به گاه جولان ز درت مباد یک سو
[M2]که خوش آن بلند بختان که شدند پایمالت
[B][M1]به کدام نقد دهرت بتوان خرید حالی
[M2]که به نرخ نیم کنجد دو جهان خرید خالت
[B][M1]کنی ارچه ذره ذره تن من، روا ندارم
[M2]چو تو آفتاب وش را که بود گهی زوالت
[B][M1]بکشم ز چشم دیده ز برای آنکه جان را
[M2]چه کند چنین کلوخی به گذر گه خیالت
[B][M1]ز فراق سوخت خسرو، نکند ز بخت خواهش
[M2]که غرض بود نه یاری که زنم دم از وصالت
[A]
[B][M1]اثری نماند باقی ز من اندر آرزویت
[M2]چه کنم که سیر دیدن نتوان رخ نکویت
[B][M1]همه روز گرد کویت همه شب بر آستانت
[M2]غرضی جز این ندارم که نظر کنم به رویت
[B][M1]پس ازین به دیده خواهم به طواف کویت آمد
[M2]که بسود تا به زانو قدمم به جستجویت
[B][M1]به وفا که در پذیری که من از پی وفایت
[M2]دل خون گرفته کردم خورش سگان کویت
[B][M1]خردو ضمیر و هوشم، دل و دیده نیز هم شد
[M2]ز همه خیال خالی به جز از خیال رویت
[B][M1]من اگر نمی توانم حق خدمت زیادت
[M2]کم ازین که جان شیرین بدهم در آرزویت
[B][M1]ز نسیم جانفزایت دل مرده زنده گردد
[M2]ز کدام باغی ای گل که چنین خوش است بویت
[B][M1]به تن چو تار مویت نهی ار دو صد جهان غم
[M2]ندهم به هیچ حالی دو جهان به تار مویت
[B][M1]پس ازین چه جای آنت که ز حال خود بگویم
[M2]که فسانه گشت خسرو به جهان ز جستجویت
[A]
[B][M1]گر چه سرو باغ را بالا خوش است
[M2]با قد رعنای تو ما را خوش است
[B][M1]ز هر عشقت کام عیشم تلخ کرد
[M2]هست تلخ این چاشنی، اما خوش است
[B][M1]گر غمت غیری خورد، ناخوش شوم
[M2]خوردن غمها همین این جا خوش است
[B][M1]چون تو نایی، چیست این جور رقیب؟
[M2]خار می دانی که با خرما خوش است
[B][M1]بی تو من باری نیم خوش هیچ وقت
[M2]وقت تو خوش که تو را بی ما خوش است
[B][M1]شعله در دل یار در جان کسی زید
[M2]ناتوانی کش تب و حلوا خوش است
[B][M1]جان سنگین می کنم تا زنده ام
[M2]مردن فرهاد با خارا خوش است
[B][M1]گفت فردا زلف مشکینم نگر
[M2]امشبم بر بوی آن فردا خوش است
[B][M1]گفتیم ناخوش چرایی خسروا؟
[M2]چون کنم، چون شکل آن بالا خوش است
[A]
[B][M1]بار عشقت بر دلم باری خوش است
[M2]کار من عشق است و این کاری خوش است
[B][M1]جان دهم در پاش، ار چه بی وفاست
[M2]دل بدو بخشم که دلداری خوش است
[B][M1]بلبل شوریده را از عشق گل
[M2]در چمن با صحبت خاری خوش است
[B][M1]راستی را سرو در نشو و نماست
[M2]از قد یارم نموداری خوش است
[B][M1]هیچ بیماری نباشد خوش، ولی
[M2]چشم جادوی تو بیماری خوش است
[B][M1]تیر چشم او جهان در خون گرفت
[M2]لیک از دستت کمان داری خوش است
[A]
[B][M1]عاشقان را درد بی مرهم خوش است
[M2]بیدلان را دیده پر نم خوش است
[B][M1]گر سخن در گوش جانان می رسد
[M2]گفت و گوی هر که در عالم خوش است
[B][M1]گر بتان از درد عشاق آگهند
[M2]هر کجا دردیست بی مرهم خوش است
[B][M1]هر کسی کو غم خورد ناخوش بود
[M2]من غم خوبان خورم کاین غم خوش است
[B][M1]جان من آزار دل چندین مجو
[M2]خود درین ایام دلها کم خوش است
[B][M1]زلف را بهر خدا شانه مزن
[M2]همچنان آشفته و درهم خوش است
[B][M1]دیدنت خوب است، گر خود ساعتی ست
[M2]پادشاهی، گر همه یکدم، خوش است
[B][M1]وصل تو خوش بود وقتی، وین زمان
[M2]ناخوشی های فراقت هم خوش است
[B][M1]خسروا، با بیدلی خو کن که دل
[M2]هم دران گیسوی خم در خم خوش است
[A]
[B][M1]کار بالای تو تا بالا گرفت
[M2]در همه دلها خیالت جا گرفت
[B][M1]هر که رفتار تو دید از بیم جان
[M2]هم ترا بهر شفاعت پا گرفت
[B][M1]تا نمی دیدم بلای جان ترا
[M2]دیده دنبال دل شیدا گرفت
[B][M1]می گرفتم لذتی از عمر خویش
[M2]کامدی تو در دل من جا گرفت
[B][M1]ما چنین کز دل گرفتاریم هست
[M2]حق به دستت، گر دلت از ما گرفت
[B][M1]چند سوزم، وه که روی دل سیه
[M2]کز وی اندر جانم این سودا گرفت
[B][M1]بیدلان را طعنه زد، خسرو بسوخت
[M2]تا کدامین آه دل او را گرفت
[A]
[B][M1]یار بی موجب دل از ما برگرفت
[M2]یار دیگر کرد و کار از سر گرفت
[B][M1]دل ز هجرش برگ درد و غم بساخت
[M2]جان ز شوقش ترک خواب و خور گرفت
[B][M1]آنچه کرد، آخر مسلمانی نماند
[M2]این چه شد، یا رب، جهان کافر گرفت
[B][M1]بد همی گفتند و می نشیند هیچ
[M2]عاقبت گفت بدانش در گرفت
[B][M1]دل غبار سوز خود بیرون فگند
[M2]عالمی در خون و خاکستر گرفت
[B][M1]پاک می کردم سرشک، آهم بجست
[M2]آتش اندر آستین تر گرفت
[B][M1]لعل او در دلبری استاد بود
[M2]خط دکان زاستاد بالاتر گرفت
[B][M1]مردمان گویند، دل بر گیر ازو
[M2]روی، اگر اینست، نتوان برگرفت
[B][M1]جان خسرو از پی این این روز راست
[M2]کو به خون عاشقان خنجر گرفت
[A]
[B][M1]مردم از کوی تو چون بیدل نرفت
[M2]هر که در میخانه شد عاقل نرفت
[B][M1]عمر در سر شد به رسوایی عشق
[M2]وین هوس از جان بی حاصل نرفت
[B][M1]مهر رویش در دلم پنهان نماند
[M2]آفتاب اندر حجاب گل نرفت
[B][M1]کاروان بگذشت و محمل ماند دور
[M2]وز دل من یاد آن محمل نرفت
[B][M1]برکشیدم تنگ تن را سوی صبر
[M2]لاشه لاغر بود تا منزل نرفت
[B][M1]ما و غرق بحر هجران، چون کنیم
[M2]کشتی درویش در ساحل نرفت
[B][M1]با کسی وقتی وصالی داشتیم
[M2]سالها بگذشت و آن از دل نرفت
[B][M1]شکر کن، خسرو، بلای عشق را
[M2]زانکه این فیض است، گر قابل نرفت
[A]
[B][M1]از تو بر خاطر مرا آزار نیست
[M2]بی تو در ملک جهانم کار نیست
[B][M1]گر به جای من ترا عشاق هست
[M2]جز تو در عالم مرا دلدار نیست
[B][M1]تا نخواهی صحبت اغیار نیست
[M2]ور به جان جویی وصال یار نیست
[B][M1]فتنه انگیزی، بلاجویی و کژ
[M2]در جهان چون آن بت عیار نیست
[B][M1]در سر ابستان فردوس برین
[M2]مثل رویت یک گل بی خار نیست
[B][M1]در همه بازار صرافان عشق
[M2]همچو روی زرد من دینار نیست
[B][M1]چون لبش از مصر شکر برنخاست
[M2]چون دو زلفش مشک در تاتار نیست
[B][M1]چشم او را گفتم، ای خونخوار مست
[M2]در جهانی مستی چو تو خونخوار نیست
[B][M1]گفت ترک مست چون خنجر کشید
[M2]جز بلاانگیزی او را کار نیست
[B][M1]چند بار هجر بر جانم تهی
[M2]بر درش چون عاشقان را بار نیست
[B][M1]ای دل بیچاره، یک چندی بساز
[M2]طاقتم هر بار بود، این بار نیست
[B][M1]غم بر احوال جهان تا کی خوری
[M2]خسروا، گر مر ترا غمخوار نیست
[A]
[B][M1]مفلسی از پادشایی خوشتر است
[M2]مفسدی از پارسایی خوشتر است
[B][M1]پادشاهی راست درد سر، ولی
[M2]چون نگه کردم گدایی خوشتر است
[B][M1]پادشاهان چون به خود ندهند راه
[M2]با فقیران بی نوایی خوشتر است
[B][M1]آدمی چون کبر در سر می کند
[M2]با سنگ کو، آشنایی خوشتر است
[B][M1]دل که از سودای خوبان بشکند
[M2]آن شکست از مومیایی خوشتر است
[B][M1]آشکارا عشقبازی بیا بتان
[M2]از بسی زهد ریایی خوشتر است
[B][M1]نیست لذت عشق را بعد از وصال
[M2]عشقبازان را جدایی خوشتر است
[B][M1]عشق دوتان، خسروا، از سر بنه
[M2]عشق با سر خدایی خوشتر است
[A]
[B][M1]یار ما را عزم رایی دیگر است
[M2]باز در بند جفایی دیگر است
[B][M1]در نظر می آیدم گلها بسی
[M2]چون کنم آن روی جایی دیگر است
[B][M1]گر یکی چشمم به رویش روشن است
[M2]خاک پایش توتیایی دیگر است
[B][M1]ساقیا، می ده که بر یاد لبت
[M2]بامی امروزم صفایی دیگر است
[B][M1]با رقیبان ساختن بیچارگی است
[M2]محنت هجران بلایی دیگر است
[B][M1]دوستدارانت بسی هستند، لیک
[M2]خسرو مسکین، گدایی دیگر است
[A]
[B][M1]ترک من طره مشوش کرده است
[M2]لاله از مشکش منقش کرده است
[B][M1]روی هم همچون آتش او ز ابروان
[M2]ماه را نعلی در آتش کرده است
[B][M1]می گشاید از نظر تیر بلا
[M2]می کند آنچه که آرش کرده است
[B][M1]سر خوش از باده بود پیوسته او
[M2]لیک با باده سری خوش کرده است
[B][M1]غمزه های چشم مخمورش مدام
[M2]دل بدان لعل شکروش کرده است
[B][M1]رشته صبر مرا بگسسته است
[M2]زلف تو بس که کشایش کرده است
[B][M1]زان پریشان شد چون مو خسرو، مگر
[M2]یاد آن زلف مشوش کرده است
[A]
[B][M1]مه غلام تست با رویی که هست
[M2]مشک خاک تست با بویی که هست
[B][M1]دست بست آیینه پیشت ایستاد
[M2]روی دیگر یافت با رویی که هست
[B][M1]خوی ناسازت نخواهد شد دگر
[M2]هم نخواهد ساخت با خویی که هست
[B][M1]تیغ برکش کز پی فرمان تست
[M2]جان و دل را پشت و پهلویی که هست
[B][M1]آب خورد آورد غمها سوی ما
[M2]آب چشمم را به هر سویی که هست
[B][M1]ای طبیب، از من برو کاین درد عشق
[M2]به نخواهد شد به دارویی که هست
[B][M1]چند مستوری کنی کز بهر تو
[M2]شهره شد خسرو به هر کویی که هست
[A]
[B][M1]روی خوبت دلبری را پایه ای است
[M2]آرزو را خوبتر پیرایه است
[B][M1]چرخ با چندان ستم حسن تراست
[M2]که ز مادر مهربانتر دایه ای است
[B][M1]چون به عهد دولت رخسار تو
[M2]ناله را از چرخ برتر پایه ای است
[B][M1]لحظه ای با بنده بنشین کاین قدر
[M2]زندگانی را عجب سرمایه است
[B][M1]در غمت از آه خسرو تا سحر
[M2]شب نخسپد هر کجا همسایه ایست
[A]
[B][M1]آمد آن یاری که در دل جای اوست
[M2]راحت جان صورت زیبای اوست
[B][M1]آشنایی تازه کرد این سرکه او
[M2]ز آشنایان قدیم پای اوست
[B][M1]یک قبا جانم که از تن رفته بود
[M2]دیدم آنگه در ته یک تای اوست
[B][M1]لذت خو کرده خود باز یافت
[M2]دل که بد خو کرده حلوای اوست
[B][M1]خارها بس نیش سختم می زنند
[M2]گر چه ناوک رسته خرمای اوست
[B][M1]بر دلم کوه و غم و دل بر قدش
[M2]وه چه بارست اینکه بر بالای اوست
[B][M1]خسروا، گر دل ستد، تو در بمان
[M2]گیتی آن داند که آن کالای اوست
[A]
[B][M1]رنگی از حسن تو در روی گل است
[M2]وز لب لعلت خیالی در مل است
[B][M1]از خیال نرگس جادوی تو
[M2]در چمن ها چشم نرگس بر گل است
[B][M1]از نسیم صبح کی بیرون رود
[M2]بوی گل کاندر دماغ بلبل است
[B][M1]از کمند عنبرین گیسوی تو
[M2]ملتهب کی دل شود، گر دلدل است
[B][M1]رحم کن بر خسرو، ار بشنیده ای
[M2]کز فغانش عالمی در غلغل است
[A]
[B][M1]ای نسیم صبحدم، یارم کجاست
[M2]غم ز حد بگذشت، غمخوارم کجاست
[B][M1]خواب در چشمم نمی آید به شب
[M2]آن چراغ چشم بیدارم کجاست
[B][M1]دوست گفت آشفته گرد و زار باش
[M2]دوستان، آشفته و زارم، کجاست
[B][M1]نیستم آسوده و کارش دمی
[M2]یار، آن آسوده از کارم، کجاست
[B][M1]تا به گوش او رسانم حال خویش
[M2]ناله های خسرو زارم کجاست
[A]
[B][M1]چشم فتانت که دی بر رو نخفت
[M2]فتنه را بیدار کرده او نخفت
[B][M1]تاز جوی لب خط سبزت بخاست
[M2]سبزه تر بر لب هر جو نخفت
[B][M1]گل برآمد با تو و بادش به روی
[M2]پشت دستی زد که تو بر تو نخفت
[B][M1]من نخفتم در فراقت هیچ گاه
[M2]چشم من در حسرت آن رو نخفت
[B][M1]نی خود آن نرگس به خونم راه داشت
[M2]بخت من، کان غمزه بد خو نخفت
[B][M1]هر که پهلوی تو خود در خواب دید
[M2]تا قیامت هم بر آن پهلو نخفت
[B][M1]بازویت خسرو چو زیر سر نیافت
[M2]کرد تنها زیر سر بازو، نخفت
[A]
[B][M1]صد دل اندر زلف شب گون سوخت ست
[M2]گوییا در شب چراغ افروخته ست
[B][M1]هر که او سودای زلفت می پزد
[M2]عود را چون هیزم تر سوخت ست
[B][M1]دل به شمشیر جفا بشکافته ست
[M2]وانگه از تیر مژه بر دوخته ست
[B][M1]گریه چندان شد که در خون دلم
[M2]مردم چشم آشنا آموخته ست
[B][M1]ای مسلمانان، یکی بازم خرید
[M2]کو مرا بر دست غم بفروخته ست
[A]
[B][M1]ای دهانت، چشمه آب حیات
[M2]شمع رویت آفتاب کاینات
[B][M1]تا دلم از شادی وصلت نماند
[M2]از کمند غم نمی یابم نجات
[B][M1]گریه را مپسند هر دم تا به کی
[M2]پیش چشم از گریه جیحون و فرات
[B][M1]زاتش هجرت تن خاکی بسوخت
[M2]تا کدامین باد آرد سوی مات
[B][M1]هر که بی تو زنده ماند مرده به
[M2]جز وصالت نیست مقصود از حیات
[B][M1]گر ندیدی سبزه ای بر آب خضر
[M2]گرد آن شکر ببین رسته نبات
[B][M1]بت پرستان گر ز تو آگه شوند
[M2]یاد نارند از بتان سومنات
[B][M1]از شراب شب نشینان در خمار
[M2]هات کأسا یا حبیبی بالغدات
[B][M1]همچو ذره در هوای مهر تو
[M2]نیست خسرو را دمی صبر و ثبات
[A]
[B][M1]شکرین لعل تو کان نمک است
[M2]گر چه شکر نه مکان نمک است
[B][M1]خود نمک از لب تو چاشنی است
[M2]وین سخن هم ز زبان نمک است
[B][M1]حسن بر لعل تو خط می آورد
[M2]زانکه او عامل کان نمک است
[B][M1]می گدازد لبت از بوسه زدن
[M2]چه توان کرد از آن نمک است
[B][M1]چشم من بین ز خیال لب تو
[M2]که شب و روز میان نمک است
[B][M1]می بیندیش ازین گریه من
[M2]آخر آن آب زیان نمک است
[B][M1]باری اندیشه خسرو می کن
[M2]که به حق جمله جهان نمک است
[A]
[B][M1]نرگس مست تو خواب آلوده است
[M2]لب لعل تو شراب آلوده است
[B][M1]آگه از ناله من کی گردد
[M2]چشم مست تو که خواب آلوده است
[B][M1]خویی کز عارض تو باز شده ست
[M2]برگ گل را به گلاب آلوده ست
[B][M1]لب تو در دل من بنشسته ست
[M2]نمکی را به کباب آلوده ست
[B][M1]ازتری خواست چکیدن آری
[M2]لب تو کز می ناب آلوده ست
[B][M1]سخن تلخ تو زان شیرینست
[M2]که شکر را به جواب آلوده ست
[B][M1]بنده خسرو چه گنه کرد امروز
[M2]که حدیثت به عتاب آلوده ست
[A]
[B][M1]ای که روی تو حیات جان است
[M2]دیده جایت شده جای آنست
[B][M1]ماه را از رخ چون خورشیدت
[M2]در شب چاردهم نقصانست
[B][M1]سخن اندر لب تو دل ببرد
[M2]دل چه باشد، سخن اندر جان است
[B][M1]بی لبت هر لب لعلی که گزم
[M2]سنگ ریزه به ته دندانست
[B][M1]ناتوانم، که غمت با من کرد
[M2]هر چه از جور و جفا بتوانست
[B][M1]سلک در گشت مرا ز آب دو چشم
[M2]تار هر رشته که در دندانست
[B][M1]به گه گریه سواد چشمم
[M2]تیره، گویی که شب بارانست
[B][M1]گفتیم غم مخور و آسان گیر
[M2]این به گفتن، صنما، آسانست
[B][M1]دور از شعله آه خسرو!
[M2]که دلش سوخته هجرانست
[A]
[B][M1]تیر کدامین بلاست کان به کمان تو نیست
[M2]دست کدامین دل است کان به عنان تو نیست
[B][M1]وجه همه نیکوان از دل ما راجع است
[M2]زانکه به خطهایشان هیچ نشان تو است
[B][M1]عشقم اگر می کشد تو مکش، ای پندگو
[M2]جان من است آخر این، وای که جان تو نیست
[B][M1]بی دلیم گفت از آن صد دلش افزون زکف
[M2]هر چه کشم سوی خویش، گوید، از آن تو نیست
[B][M1]نام وفا برده ای، شرم نداری ز خلق
[M2]عرض متاعی مکن کان به دکان تو نیست
[B][M1]غمزه زده استی چنانک می بکنم جان ز ذوق
[M2]توشه عشق است این، زخم سنان تو نیست
[B][M1]باز مدار، ار کنم رخنه دل پر ز خاک
[M2]دودکش این دل است، غالیه دان تو نیست
[B][M1]کور شد این دل، فتاد در چه تاریک غم
[M2]باد ازین کورتر، گر نگران تو نیست
[B][M1]تیغ زن و وارهان خسرو درمانده را
[M2]سود ویست این و زان هیچ زیان تو نیست
[A]
[B][M1]درد سر دوستان آه و فغان من است
[M2]کاهش جان طبیب درد نهان من است
[B][M1]چند توان دید وای بر دل مسکین جفا
[M2]گیر که بیگانه شد آخر از آن من است
[B][M1]از دم سرد فراق برگ حیاتم نماند
[M2]آفت این برگ ریز باد خزان من است
[B][M1]گریه که از سوز دل گرم برون می دهم
[M2]قطره آبست، لیک شعله جان من است
[B][M1]دل که ز من گم شده ست بر تو گمان می برم
[M2]هست ترا خود یقین هر چه گمان من است
[B][M1]شوی هم از خون دل خاک سر کوی خویش
[M2]تا برود هر کجا نام و نشان من است
[B][M1]بی خبر پند گو بیهده جان می کند
[M2]از پی مردن به عشق کوه گران من است
[B][M1]می رود آن شوخ و من گر چه کنم ناله بیش
[M2]باز نیاید، از آنک عمر روان من است
[B][M1]دوش به خسرو ز لطف، گفت غلام منی
[M2]مرتبه این خطاب نرخ گران من است
[A]
[B][M1]عمر به پایان رسید در هوس روی دوست
[M2]برگ صبوری کراست بی رخ نیکوی دوست
[B][M1]گر همه عالم شوند منکر ما، گو، شوید
[M2]دور نخواهیم شد ما ز سر کوی دوست
[B][M1]قبله اسلامیان کعبه بود در جهان
[M2]قبله عشاق نیست جز خم ابروی دوست
[B][M1]ای نفس صبحدم، گر نهی آنجا قدم
[M2]خسته دلم را بجو در شکن موی دوست
[B][M1]جان بفشانم ز شوق در ره باد صبا
[M2]گر برساند به ما صبحدمی بوی دوست
[B][M1]روز قیامت که خلق روی به هر سو کنند
[M2]خسرو مسکین نکرد میل به جز سوی دوست
[A]
[B][M1]هر که نگه در تو کرد بیش به بستان نرفت
[M2]و آرزوی روی تو از گل و ریحان نرفت
[B][M1]تا تو نمودی جمال، نقش همه نیکوان
[M2]رفت برون از دلم، نقش تو از جان نرفت
[B][M1]خصم بسی طعنه زد، دوست بسی پند داد
[M2]چشم به سوی تو بود، گوش بدیشان نرفت
[B][M1]سیل ملامت رسید، کوه غم از جا ببرد
[M2]صبح قیامت دمید، وین شب هجران نرفت
[B][M1]وه که چو نرگس چرا کور نباشد مدام
[M2]دیده که بالای آن سرو خرامان نرفت
[B][M1]مستی و بدنامیم عیب نگیرم، از آنک
[M2]عاشق بیچاره را کار به سامان نرفت
[B][M1]گر همه جام بلاست نوش کن و صبر گوی
[M2]این که ز کامت هنوز تلخی هجران نرفت
[B][M1]عشق به ما ناکسان رحم نیاورد، از آنک
[M2]کن مکن پادشاه بر ده ویران نرفت
[B][M1]گام زده بر حریر کی سپرد این ره، آنک
[M2]دیده قدم ساخته بر سر پیکان نرفت
[B][M1]یار که بگشاد شست بر دل مجروح من
[M2]تیر برون رفت، لیک چاشنی از جان نرفت
[B][M1]رفتن خسرو خطاست بر سر کوی بتان
[M2]مورچه بهر حیات بر ره سلطان نرفت
[A]
[B][M1]خوش بود آن بیدلی کز غم امانیش نیست
[M2]مرده بود آن دلی کاه و فغانیش نیست
[B][M1]بهر خدا، ای جوان، تا بتوانی مدار
[M2]حرمت پیری که میل سوی جوانیش نیست
[B][M1]کاش نبودی مرا تهمت جایی به تن
[M2]کش اگر از یار امان، از غم امانیش نیست
[B][M1]سینه که بیدل بماند آه و فغانیش هست
[M2]دل که ز هجران بسوخت نام و نشانیش نیست
[B][M1]بوسه به قیمت دهد، جان ببرد رایگان
[M2]قیمت بوسیش هست، منت جانیش نیست
[B][M1]سرو قدا، رد مکن گریه زارم، ازآنک
[M2]خشک بود آن چمن کاب روانیش نیست
[B][M1]گر دم سردی کشم، روی مگردان ز من
[M2]نیست گلی کاندرو باد خزانیش نیست
[B][M1]پسته بسته دهن پیش دهانت گهی
[M2]لب ز سخن تر نکرد کاب دهانیش نیست
[B][M1]قصه خسرو بخوان، چون تو درون دلی
[M2]گر ز همه کس نهانست، از تو نهانیش نیست
[A]
[B][M1]نیست دلی کاندرو داغ جفای تو نیست
[M2]کیست که اندر سرش باد هوای تو نیست
[B][M1]دل که ز جان خواسته ست بهر تو بیگانه وار
[M2]با همه مردانگی مرد جفای تو نیست
[B][M1]خشم کنی بی گناه، بر شکنی بی سبب
[M2]کوری بخت منست، ورنه خطای تو نیست
[B][M1]بر در تو هر کسی خاص شد، الا که من
[M2]هیچ کسان را مگر ره به سرای تو نیست
[B][M1]صبر به امید وصل بر در دل شسته بود
[M2]هجر درون رفت و گفت، خیز که جای تو نیست
[B][M1]گفتی، اگر می خری، نقد حیاتم بهاست
[M2]گر همه تا محشر است نیم بهای تو نیست
[B][M1]خسرو اگر سوخته ست، نی ز پی دیگری ست
[M2]سوخته تر باد ازین، گر ز برای تو نیست
[A]
[B][M1]در چمن جان من سرو خرامان یکی ست
[M2]نرگس رعناش دو، غنچه خندان یکی ست
[B][M1]گفت به غمزه لبش، جان ده و بوسی ستان
[M2]کاش دو صد جان بدی، وه که مرا جان یکی ست
[B][M1]من ز غم گلرخی ژاله فشانم چو اشک
[M2]ابر درین واقعه با من گریان یکی ست
[B][M1]طرف چمن می روی طعنه زنان سرو را
[M2]بیش خجالت مده، راه جوانان یکی ست
[B][M1]خسرو دلخسته را بنده صورت نگر
[M2]چونکه به معنی رسی، بنده و سلطان یکی ست
[A]
[B][M1]آنکه مزاج دلش باز ندانم که چیست
[M2]رفتن او کشتن است، باز ندانم که چیست
[B][M1]این منم از پشت کوژ چنگ حریفان عشق
[M2]زار بنالم، ولی خار ندانم که چیست
[B][M1]مست شبانه است یار خواب خماری به سر
[M2]بوی لبش از می است، گاز ندانم که چیست
[B][M1]یار بهانه طلب با من شوریده بخت
[M2]نیست بدانسان که بود باز ندانم که چیست
[B][M1]خسرو مسکین ازو شهره هر کوی شد
[M2]وان دل او را هنوز راز ندانم که چیست
[A]
[B][M1]درد دلم را طبیب چاره ندانست
[M2]مرهم این ریش پاره پاره ندانست
[B][M1]راز دلت را به صبر گفت بپوشان
[M2]حال دل غرقه را کناره ندانست
[B][M1]خال بنا گوش او زگوشه نشینان
[M2]برد چنان دل که گوشواره ندانست
[B][M1]قافله عقل را به ساعد سیمین
[M2]راه بجایی برد که یاره ندانست
[B][M1]سختی ازان دیدی، خسروا، که به اول
[M2]قاعده آن دل چو خاره ندانست
[A]
[B][M1]چون غم هجران او نداشت نهایت
[M2]عاقبت اندوه عشق کرد سرایت
[B][M1]وقت نیامد بتا، که از سر انصاف
[M2]سوی ضعیفان نظر کنی به عنایت
[B][M1]غایت آنها که از جفای تو دیدم
[M2]نور یقین داشت در دلم به سرایت
[B][M1]گر تنم از دست غم ز پای در آمد
[M2]سرنکشم، تا منم، ز قید و فایت
[B][M1]گر تو به تیغم زنی خلاص نباشد
[M2]زخم تو خوشتر که از رقیب حمایت
[B][M1]شرح غم عشق بیش ازین ز چه گویم
[M2]شوق من وجور او رسید به غایت
[B][M1]ای بت نامهربان شوخ ستمگر
[M2]از تو کنم یا ز روزگار شکایت
[B][M1]آنچه من از روزگار سفله کشیدم
[M2]پیش تو گویم ز روزگار حکایت
[A]
[B][M1]ای سر کشیده از من، سر کشم به پیشت
[M2]گر از طریق خویشی بینم از آن خویشت
[B][M1]ماییم و غنچه دل موقوف بند عشقت
[M2]کو باد تا بگوید احوال من به پیشت
[B][M1]نتوان به شرح دادن با صد جریده گل
[M2]حسنی ز وصف رویت، وصفی ز شرح پیشت
[B][M1]تا داده از لب تو دل را گل انگبینی
[M2]زنبور جان من شد مژگان همچو نیشت
[B][M1]چون بینمت به ناگه، خواهم که جای سازم
[M2]در سینه فگارم اندر درون ریشت
[B][M1]لطفی به بنده خسرو از تیر غمزه تو
[M2]آماج کرد سینه، بیرون نشد ز کیشت
[A]
[B][M1]چون در سخن درآمد لعل شکر مقالت
[M2]آب حیات ریزد از چشمه زلالت
[B][M1]دانی که چیست مه را اندر میان سیاهی
[M2]یک نسخه ایست مظلم از دفتر کمالت
[B][M1]بیچاره من بماندم محروم از چنان روی
[M2]تا چشم کیست، یا رب، پیوسته در جمالت
[B][M1]از شام تا سحرگه از گریه می بسوزم
[M2]هر دم اگر نیاید پروانه وصالت
[B][M1]از بس که در فراقت بسیار کرد پرسش
[M2]یکبارگی بماندم شرمنده خیالت
[B][M1]نزدیک شد هلاکم، پرسیدنی نکردی
[M2]کای دور مانده از من، در هجر چیست حالت؟
[B][M1]کافر دلا، اگر چه کردی حرام وصلم
[M2]بادا چو شیر مادر خونهای ما حلالت
[B][M1]چون می کشیم باری، از روی خود میفگن
[M2]بگذار تا برآید جانم به پیش خالت
[B][M1]صد ساله قصه خود گویم که کم نگردد
[M2]والله، اگر نباشد اندیشه ملالت
[B][M1]تو آن نه ای که گردی یکدم فرامش از جان
[M2]با آنکه می نبیند خسرو هزار سالت
[A]
[B][M1]چابک تر از تو در همه عالم سوار نیست
[M2]زیباتر از تو در همه عالم نگار نیست
[B][M1]سرو بلند نیست چو قد بلند تو
[M2]یا آنکه هست لایق بوس و کنار نیست
[B][M1]صبرم به قدر دانه خشخاش هم نماند
[M2]زانم به دیده خواب و به شبها قرار نیست
[B][M1]آن را که صد هزار دل آرمیده بود
[M2]در نوبت غم تو یکی از هزار نیست
[B][M1]دادی نوید وصل، توقف روا مدار
[M2]دانی که اعتماد برین روزگار نیست
[B][M1]از وعده در گذر که شکیباییم نماند
[M2]وز عشق بر شکن که گه انتظار نیست
[B][M1]اینها که کرد بردل خسرو فراق تو
[M2]از غم بپرس، گر ز منت استوار نیست
[A]
[B][M1]خوش خلعتی ست جسم، ولی استوار نیست
[M2]خوش حالتی ست عمر ولی پایدار نیست
[B][M1]خوش منزلی ست عرصه روی زمین، دریغ
[M2]کانجا مجال عیش و مقام قرار نیست
[B][M1]هر چند بهترین صور شکل آدمی ست
[M2]لیکن همه چو سرو قد گلعذار نیست
[B][M1]دل در جهان مبند که کس را ازین عروس
[M2]جز آب دیده خون جگر در کنار نیست
[B][M1]مردی که در شمار بود این زمان کجاست؟
[M2]کو را درین زمانه غم بیشمار نیست
[B][M1]غره مشو ز جاه مجازی به اعتبار
[M2]کاین جاه را به نزد خدا اعتبار نیست
[B][M1]زنهار اختیار مکن بهر منزلی
[M2]کانجا به دست هیچ کسی اختیار نیست
[A]
[B][M1]شب نیست کز تو بر سر هر کو نفیر نیست
[M2]و اندیشه تو در دل برنا و پیر نیست
[B][M1]صد سر فدای پای تو باد، ار چه در حرم
[M2]تو می روی و خون کست پایگیر نیست
[B][M1]بی رحم وار چند زنی غمزه بر دلم
[M2]وه کاین دل است آخر و آماج تیر نیست
[B][M1]عطار، گو ببند کان را که من ز دوست
[M2]بویی شنیده ام که به مشک و عبیر نیست
[B][M1]ای آنکه کوشش از پی سامان من کنی
[M2]بگذار کاین خرابه عمارت پذیر نیست
[B][M1]زلف بتان به گردن شیران نهد کمند
[M2]آزاد آن دلی که بدین بند اسیر نیست
[B][M1]در فتنه و بلا چه کند، گر نه اوفتد
[M2]خسرو کش از نظاره خوبان گزیر نیست
[A]
[B][M1]بیدار شو، دلا، که جهان جای خواب نیست
[M2]ایمن درین خرابه نشستن صواب نیست
[B][M1]از خفتگان خواب چه پرسی که حال چیست؟
[M2]زان خواب خوش که هیچ کسی را جواب نیست
[B][M1]چون هیچ دوست نیست وفادار زیر خاک
[M2]معمور خسته ای که چو گور خراب نیست
[B][M1]چون مست را خبر نبود از جفای دهر
[M2]بر هوشیار به ز شراب و کباب نیست
[B][M1]طیب حیات خواستن از آسمان خطاست
[M2]کز شیشه ای ذلیل امید صواب نیست
[B][M1]ساقی ز جام عشق به خسرو رسان نمی
[M2]زیرا که مست کارتر از وی شراب نیست
[A]
[B][M1]بیرون میاز پرده که ما را شکیب نیست
[M2]اینک بلند گفتمت، از کس حجیب نیست
[B][M1]تا پای در رکاب لطافت نهاده ای
[M2]اشکم کدام روز که پا در رکیب نیست
[B][M1]پیش رخت که بر ورق لاله خط کشید
[M2]گر دفتر گل است که هم در حسیب نیست
[B][M1]دل با رخت چگونه نگردد فریفته؟
[M2]از صورت تو چیست که آن دلفریب نیست؟
[B][M1]چون دل ز دست رفت که راه امید بود
[M2]بر چشم تست دیگر و بر کس عتیب نیست
[B][M1]میلی نمی کند سوی خسرو چو آب خضر
[M2]با آنکه میل آب جز اندر نشیب نیست
[A]
[B][M1]مست ترا به هیچ میی احتیاج نیست
[M2]رنج مرا ز هیچ طبیبی علاج نیست
[B][M1]ای مه، مشو مقابل چشمم که با رخش
[M2]ما را به هیچ وجه به تو احتیاج نیست
[B][M1]با من مگو حکایت جمشید و افسرش
[M2]خاک در سرای مغان کم ز تاج نیست
[B][M1]با دوست غرض حاجت خود چند می کنی
[M2]او واقف است، حاجت چندین لجاج نیست
[B][M1]نقد دلی که سکه وحدت نیافته ست
[M2]آن قلب را به هیچ ولایت رواج نیست
[B][M1]تاراج گشت ملک دل از جور نیکوان
[M2]ای دل، برو که بر ده ویران خراج نیست
[B][M1]خسرو ندید مثل تو در کاینات هیچ
[M2]ز اهل نظر که جز صفت چشم کاج نیست
[A]
[B][M1]ناوک زنی چو غمزه او در زمانه نیست
[M2]چون جان من خدنگ بلا را نشانه نیست
[B][M1]دیوانه گشت خلق و به صحرا افتاد، ازانک
[M2]در شهر بی حکایت تو هیچ خانه نیست
[B][M1]جز با خط تو عشق نبازند عاشقان
[M2]در خط دیگران رقم عاشقانه نیست
[B][M1]من در دم پسین، تو بهانه گمان بری
[M2]معلوم گرددت نفسی کاین بهانه نیست
[B][M1]صعب آتشیست عشق که گشتند صبر و دل
[M2]خاکستر و درون و برون شان زبانه نیست
[B][M1]مشنو حدیث بی خبران در بیان عشق
[M2]دانی که احسن القصص اندر فسانه نیست
[B][M1]جان خاک آستانه که پیمان عاشقان
[M2]یک ذره غبار بر آن آستانه نیست
[B][M1]ای پندگو، چه در پی جانم نشسته ای
[M2]انگار کان پرنده درین آشیانه نیست
[B][M1]کوه گران زناله ما گم شود به رقص
[M2]خسرو، به تای نغمه زنان این ترانه نیست
[A]
[B][M1]ای دل، غمین مباش که جانان رسیدنی ست
[M2]در کام تسمه چشمه حیوان رسیدنی ست
[B][M1]ای دردمند هجر، مینداز دل ز درد
[M2]کاینک طبیب آمده، درمان رسیدنی ست
[B][M1]ای آب دیده، ریختنی گرد کن گهر
[M2]کان پادشا درین ده ویران رسیدنی ست
[B][M1]ای گلستان عمر، ز سر برگ تازه کن
[M2]کان مرغ آشیان به گلستان رسیدنی ست
[B][M1]پروانه وار پیش روم بهر سوختن
[M2]کان شمع دیده در شب هجران رسیدنی ست
[B][M1]در ره بساط لعل ز خون جگر کشم
[M2]کان نازنین چو سرو خرامان رسیدنی ست
[B][M1]جانی که از فراق رها کرد خانه را
[M2]یاد آورید کارزوی جان رسیدنی ست
[B][M1]با خویش می زدم که فراق ار چنین بود
[M2]این چاشنیت در بن دندان رسیدنی ست
[B][M1]آورد بخت مژده که خسرو تو غم مخور
[M2]تیر بلا به سینه فراوان رسیدنی ست
[A]
[B][M1]هر سو که با هزار کرشمه خرام تست
[M2]صد دل فتاده پیش به هر نیم گام تست
[B][M1]وه آن تویی و یا مه گردون و یا خیال
[M2]ماهی که گاه گاه به بالای بام تست
[B][M1]جانم فدای زلف تو آندم که پرسمت
[M2]کاین چیست موی بافته، گویی که دام تست
[B][M1]خود را ز تو سلام کنم زان همی زیم
[M2]میرم ازین گمان نبرم کاین سلام تست
[B][M1]مستی گرم تمام بسوزد عجب مدار
[M2]زینسان که دل به پختن سودای خام تست
[B][M1]چون می کشی مرا ز کف خویش بیش ازین
[M2]یک جرعه ای بریز که ای کشته شام تست
[B][M1]خونم نگین نگین که فرو می چکد ز چشم
[M2]بر هر نگین ز کلک وفا نقش نام تست
[B][M1]جانی که هست در کف اندیشه ها گرو
[M2]بر رخ ز خون قباله نوشتم که نام تست
[B][M1]خسرو که هندوانه سخن کج کج آورد
[M2]یک خنده کن وظیفه او، چون غلام تست
[A]
[B][M1]ای غمزه زن که تیر جفا در کمان تست
[M2]آهسته تر، که دست دلم در عنان تست
[B][M1]بنمای رخ که شاد برانم ز دیدنت
[M2]روزی دو سه که غمزده میهمان تست
[B][M1]جانها به باد داد که دایم شکسته باد
[M2]آن گیسویی که بر سر سرو روان تست
[B][M1]داغی ست از شراره آه کسی مگر
[M2]خال سیه که بر رخ چون ارغوان تست
[B][M1]گر هر زمان به خانه دیگر شوی به ناز
[M2]می زیبدت که مر همه عالم از آن تست
[B][M1]زان می زیم که بر دهن انگشتری نهم
[M2]شبها و این خیال برم کان دهان تست
[B][M1]گفتم بکش که باز رهم، ناوک مژه
[M2]بنمود و گفت این همه از بهر جان تست
[B][M1]فریاد خسرو ار شنوی شب به کوی خویش
[M2]رنجه مشو که فاخته بوستان تست
[A]
[B][M1]ای آرزوی دیده، دلم در هوای تست
[M2]جانم اسیر سلسله مشک ساری تست
[B][M1]هستند در دعای رهی جمله مردمان
[M2]بهر نجات عشق و رهی در دعای تست
[B][M1]گه خشم و گه کرشمه و گه عشوه گاه ناز
[M2]مسکین کسی که شیفته و مبتلای تست
[B][M1]تا چند تیغ برکشی و سر طلب کنی
[M2]اینک سری که می طلبی زیر پای تست
[B][M1]ما جان فدای خنجر تسلیم کرده ایم
[M2]خواهی ببخش و خواه بکش رای رای تست
[B][M1]گفتی که ابر گشت فلانی ز آب چشم
[M2]این ابر مدتی ست که اندر هوای تست
[B][M1]دل رفت و نیز سینه تهی شد ز آب چشم
[M2]ای صبر، باز گرد که آن جای جای تست
[B][M1]ای خط سبز، بر لب جانان خضر تویی
[M2]ما را مکش چو آب خضر آشنای تست
[B][M1]ای قرص آفتاب که دوری ز دست ما
[M2]آخر لبی ببخش که خسرو گدای تست
[A]
[B][M1]جانا، کرشمه تو ره عقل و دین زده ست
[M2]فریاد ازان کرشمه که راهم چنین زده ست
[B][M1]فتنه به گوشه های دو چشمت نهان شده
[M2]آفت به کنجهای دهانت کمین زده ست
[B][M1]ماری ست گرد عقرب زین حلقه جسته ای
[M2]آن جعد به حلقه حلقه که در زیر زین زده ست
[B][M1]تا باد برد بوی تو در باغ پیش سرو
[M2]از یاد لاله زار کله بر زمین زده ست
[B][M1]از بهر آن که لاف جمال تو می زند
[M2]صد بار باد بر دهن یاسمین زده ست
[B][M1]گفتم به دل که بر تو که زد ناوک جفا
[M2]سوی تو کرد اشارت پنهان که این زده ست
[B][M1]چشم تو رای زد که کشد بنده را به ظلم
[M2]انصاف می دهم که چه رای متین زده ست
[B][M1]خسرو، تو کیستی که در آیی در این شمار
[M2]کاین عشق تیغ بر سر مردان دین زده ست
[A]
[B][M1]خونخوار چشم تو که ره مرد و زن زده ست
[M2]هر شب به خوابگاه من ممتحن زده ست
[B][M1]من خاک راه بوسم و از خود به غیرتم
[M2]آه از صبا که بوسه ترا بر دهن زده ست
[B][M1]دل دامنت گرفت و رها چون کند کسی
[M2]پیری که بوی یوسفش از پیرهن زده ست
[B][M1]گه گه بیامدی به سوی کاروان صبر
[M2]لیکن بلای غمزه تو راه من زده ست
[B][M1]ساقی بیا که شب به میان کرد زهد و رفت
[M2]زان یک غزل که صبحدم آن راهزن زده ست
[B][M1]ای پارسا، چه سر زنیم تو، که می فروش
[M2]صد کوزه بر سر من توبه شکن زده ست
[B][M1]دی گفتی، آه می زنی از مات شرم نیست
[M2]آتش زده ست درمن و زان یک سخن زده ست
[B][M1]روزم چو بی ویست شبش خواب دیده ام
[M2]کان جان پاک تکیه به پهلوی من زده ست
[B][M1]بر کوه باد ناله خسرو نه بر دلت
[M2]کاین تیشه ایست سخت که آن کوهکن زده ست
[A]
[B][M1]تا دیده در جمال تو دیدن گرفته است
[M2]خونابه ها ز چشم چکیدن گرفته است
[B][M1]مهر و مه است در نظرم کم ز ذره ای
[M2]تا خاک آب دیده کشیدن گرفته است
[B][M1]چون کرده ایم نسبت گل با جمال او
[M2]دل هم ز شوق جامه دریدن گرفته است
[B][M1]کی پند و اعظم بنشیند به گوش دل
[M2]گوشم که خواری تو شنیدن گرفته است
[B][M1]در جان هزار گونه جراحت پدید شد
[M2]لب را به قهر ما چو گزیدن گرفته است
[B][M1]دل را هوای شربت و آب زلال نیست
[M2]در عاشقی چو زهر چشیدن گرفته است
[B][M1]تا گفته ای که جانب خسرو همی روم
[M2]اشکش ز دیده پیش دویدن گرفته است
[A]
[B][M1]بنگر که اشک دامن ما چون گرفته است
[M2]کو تیغ غمزه ای که مرا خون گرفته است
[B][M1]زلفش به دیده، مشت خیالش به طرف چشم
[M2]شستی فگنده خوش، لب جیحون گرفته است
[B][M1]ما می خوریم دم به دم از اشک، جام خون
[M2]تا بر لب آن صنم می گلگون گرفته است
[B][M1]در گریه یافت دیده خیالات ابرویت
[M2]دل گیر بود زلف تو، وین خون گرفته است
[B][M1]بهر خیال خاک قدوم تو چشم ما
[M2]بر هر مژه دو صد در مکنون گرفته است
[B][M1]از عشق دوست سینه خسرو شده به سوز
[M2]یعنی درون در آتش و بیرون گرفته است
[A]
[B][M1]لشکر کشید عشق و دلم ترک جان گرفت
[M2]صبر گریز پای سر اندر جهان گرفت
[B][M1]گفتی که ترک من کن و آزاد شو ز غم
[M2]آسان به ترک همچو تویی چون توان گرفت
[B][M1]ای آشنا که گریه کنان پند می دهی
[M2]آب از برون مریز که آتش به جان گرفت
[B][M1]نظاره هم نکرد گه سوختن مرا
[M2]آن کس که آتشم زد و از من کران گرفت
[B][M1]در طوق بندگیش رود دل به عاقبت
[M2]هر فاخته که خدمت سرو روان گرفت
[B][M1]اکنون که تازیانه هجران کشید دل
[M2]جان رمیده را که تواند عنان گرفت؟
[B][M1]خسرو کز اوست تشنه شمشیر آبدار
[M2]ز آتش چه غم که دشمنش اندر زبان گرفت
[A]
[B][M1]چشمت به عشوه جان دو صد ناتوان گرفت
[M2]گر عشوه اینست جان و جهان می توان گرفت
[B][M1]رویت به زلف، بس دل و جانها که صید کرد
[M2]این گل به دام خویش چه خوش بلبلان گرفت
[B][M1]هر تیر غمزه ای که بینداخت بر دلم
[M2]دل چون الف میانه جانش روان گرفت
[B][M1]در گریه نام زلف تو بگذشت بر زبان
[M2]گریه گره ببست و ز حیرت زبان گرفت
[B][M1]جانم زبان تست درو هست هم سخن
[M2]گفتی نمی توان که نباشد، به جان گرفت
[B][M1]خلق رقیب بسته شد از رغبت تنم
[M2]ای وای بر سگی که به حلق استخوان گرفت
[B][M1]سلطان ملک عشق تو خسرو به حکم شد
[M2]تا سوی بی نشانی رویت نشان گرفت
[A]
[B][M1]زلف به ظلم گر چه جهانی فرو گرفت
[M2]نتوان همه جهان به یکی تار مو گرفت
[B][M1]در ماهتاب دوش خرامان همی شدی
[M2]ماهت بدید و چادر شب پیش رو گرفت
[B][M1]من چون کنم که روی دگر خوش نمی کند
[M2]این چشم رو سیه که به روی تو خو گرفت
[B][M1]وقتی زبان طعن گشادم به بیدلی
[M2]اینک دل خراب مرا حق او گرفت
[B][M1]بوسیدم آن لب و ز شکر می ماند سخن
[M2]یعنی بخواهد این نمکم در گلو گرفت
[B][M1]ساقی، بیار می که چنان سوخت دل ز عشق
[M2]کز سوز این کباب همه خانه بو گرفت
[B][M1]ای پرده پوش قصه من، بگذر از سرم
[M2]کاین سرگذشت من همه بازار و کو گرفت
[B][M1]بس پارسا که از هوس شاهدان مست
[M2]در میکده در آمد و بر سر سبو گرفت
[B][M1]جان برده بود خسرو مسکین ز نیکوان
[M2]عشق تو ناگهانش در آمد، فرو گرفت
[A]
[B][M1]امشب که چشم من به ته پای او بخفت
[M2]جان رخ نهاده بر رخ زیبای او بخفت
[B][M1]شب تا به صبح دیده من بود و پای او
[M2]چشمم نخفت هیچ، ولی پای او بخفت
[B][M1]مردم ز دیده در طلبش رفت و آن نگار
[M2]از راه دیگر آمد و بر جای او بخفت
[B][M1]با هر مژه عتاب دگر داشتم، و لیک
[M2]سر مست بود، نرگس رعنای او بخفت
[B][M1]از رشک تا به صبح نخفتم که جعد او
[M2]پیچیده در میانش و بالای او بخفت
[B][M1]آن جعد تیره پشت به من کرد و رو بتافت
[M2]کاندر رهش ز بهر چه مولای او بخفت؟
[B][M1]نومید باد دیده خسرو ز روی او
[M2]گر چشم من شبی به تمنای او بخفت
[A]
[B][M1]آب حیات من که نم از من دریغ داشت
[M2]خاک رهش شدم، قدم از من دریغ داشت
[B][M1]من هر شبی نشسته ز هجرش به روز غم
[M2]او پرسشی به روز غم، از من دریغ داشت
[B][M1]گه گه به بوی او شدمی زنده پیش ازین
[M2]آن نیز باد صبحدم از من دریغ داشت
[B][M1]گشتم ز فرق تا به قدم حلقه چون رکاب
[M2]وان شهسوار من قدم از من دریغ داشت
[B][M1]بر دیگران نوشت بسی نامه وفا
[M2]بر حاشیه سلام هم از من دریغ داشت
[B][M1]صد دوست بیش کشت، نه من نیز دوستم
[M2]آخر چه شد که این کرم از من دریغ داشت
[B][M1]من در سر قلم زدم آتش ز دود آه
[M2]او دوده سر قلم از من دریغ داشت
[B][M1]کاغذ مگر نماند که آن ناخدای ترس
[M2]از نوک خامه یک رقم از من دریغ داشت
[B][M1]کردند اگر وفا کم و گر بیش نیکوان
[M2]او هر چه هست بیش و کم از من دریغ داشت
[B][M1]خسرو چگونه بند کند صبر را که یار
[M2]مویی ز زلف خم به خم از من دریغ داشت
[A]
[B][M1]زیر کله نمونه روی تو مه نداشت
[M2]کس ماه را نمونه به زیر کله نداشت
[B][M1]بگرفت چارسوی رخت زلف و هیچ وقت
[M2]یک شب جهان چو روی تو در چارده نداشت
[B][M1]در ضبط آفتاب نشد ملک نیم روز
[M2]کز زلف عنبرین تو قیر سیه نداشت
[B][M1]دوش آتشی به سینه همی زد هوای تو
[M2]بگریخت اشک و سوخته شد دل چو ره نداشت
[B][M1]خونم بخورد و چشم تو لب تر نکرد، ازآنک
[M2]دود دگر نوشت و خط تو نگه داشت
[B][M1]با این همه وفای تو دارد میان جان
[M2]دل خود ز دست رفت، چو او کس نگه داشت
[B][M1]از خون نوشته ام به دو رخ ماجرای عشق
[M2]از بس که در سفینه دل جایگه نداشت
[B][M1]یک وعده تو در حق خسرو به سر نشد
[M2]گویی که باد بود که بار گنه نداشت
[A]
[B][M1]ای باد، ازان بهار خبر ده که تا کجاست
[M2]دزدیده زان نگار خبر ده که تا کجاست
[B][M1]گر هیچ در رهی گذرانش رسیده ای
[M2]یک ره ازان سوار خبر ده که تا کجاست
[B][M1]من همچو گل بسوختم از آفتاب غم
[M2]آن سرو سایه دار خبر ده که تا کجاست
[B][M1]من ز آب دیده شربت غم نوش می کنم
[M2]آن لعل خوشگوار خبر ده که تا کجاست
[B][M1]خونم ز غم چو نافه بماند اندرون پوست
[M2]آن زلف مشکبار خبر ده که تا کجاست
[B][M1]جانم چو سرمه سوده شد از سنگ آرزو
[M2]آن چشم پر خمار خبر ده که تا کجاست
[B][M1]ای پیک تیز رو، برو، آن یار را بپرس
[M2]کز من برفت یار، خبر ده که تا کجاست
[B][M1]ای مرغ نامه بر، پر تو گر نوشته شد
[M2]باز آی زینهار خبر ده که تا کجاست
[B][M1]خسرو که این حدیث ز یاری شنیده ای
[M2]بر پر، وزان دیار خبر ده که تا کجاست
[A]
[B][M1]آن ترک نازنین که جهانی شکار اوست
[M2]دلها اسیر سلسله مشکبار اوست
[B][M1]اندیشه نیست گر طلب جان کند زمن
[M2]اندیشه من از دل نااستوار اوست
[B][M1]بادا بقای زلف و رخ و قامت و لبش
[M2]یک جان من که سوخته هر چهار اوست
[B][M1]آن ناخدای ترس، همه روز مست ناز
[M2]دیوانه چو من همه شب در خمار اوست
[B][M1]گر دل برد ز دست ببر گو که حق اوست
[M2]ور جان کند شکار بکن گو که کار اوست
[B][M1]دل شد ز دست و سوز دلم ماند، هم خوشم
[M2]کاین داغ در درونه من یادگار اوست
[B][M1]خونم که آب می کنی، ای دیده، رنج نیست
[M2]لیکن میا ز دیده که آنجا گذار اوست
[B][M1]ما را ز آرزوی لبت جان به لب رسید
[M2]ای بخت، آنکه همچو تویی در کنار اوست
[B][M1]خسرو، گرت خیال پرستش امان دهد
[M2]زنهارش استوار نداری که یار اوست
[A]
[B][M1]ماییم کافتاب غلام جمال ماست
[M2]صد عید نو در ابروی همچون هلال ماست
[B][M1]روشن که می نماید از آیینه سپهر
[M2]آن آفتاب نیست، خیال جمال ماست
[B][M1]تا چشم اختران نرسد در کمال ما
[M2]چرخ کبود پرده عین الکمال ماست
[B][M1]در پیش ما بهای جهان است کنجدی
[M2]آن نیست کنجد و اگر آن هست، خال ماست
[B][M1]از عشق ما کسی نزید وانکه می زید
[M2]از کاهلی غمزه مردم شکال ماست
[B][M1]عاشق کشیم و سایه رحمت نیفگنیم
[M2]کاین مرحمت به مذهب خوبان وبال ماست
[B][M1]عشاق پیش ما دو جهان می کشند، لیک
[M2]این پیشکش چه در خور عز و جلال ماست
[B][M1]آن عاشقی که گشت گم اندر خیال او
[M2]او خود نماند، وانکه بود هم خیال ماست
[B][M1]خاک تنی که پخته شد از سوز ما، درو
[M2]هم خون او خوریم چو می، کان سفال ماست
[B][M1]پامال گشت در ره ما خسرو و دیت
[M2]او را همین بس است که او پایمال ماست
[A]
[B][M1]ای پیر، خاک پای تو نور سعادت است
[M2]مقراض توبه تو چو لای شهادت است
[B][M1]هستی تو آن نظام که نون خطاب تو
[M2]محراب راست کرده برای عبادت است
[B][M1]دید آنکه طلعت تو و بیداریش نبود
[M2]هست آن سگی که خفتن صبحش به عادت است
[B][M1]تو شمع صبح، شعله شوقی که از تو خاست
[M2]زان هر یکی شراره چراغ هدایت است
[B][M1]علامه ای که معرفت انبیاش هست
[M2]او را به پیش تو محل استفادت است
[B][M1]در عهد تو قیام جهان از وجود تست
[M2]مانند صورتی که قیامش به مادت است
[B][M1]هر یک مرید تو چو هلالی ست از رکوع
[M2]هر شب هلال وار ازان در زیادت است
[B][M1]بتوان مرید گفت مرید ترا که اوست
[M2]آن مردمی که فتنه عین سعادت است
[B][M1]امید کز تو واصل گردد چو خرد و پیر
[M2]خسرو که بی وصال چو حرف ارادت است
[A]
[B][M1]از لعل آتشین تو دل کان آتش است
[M2]زان لعل سوخته ست دل و جان آتش است
[B][M1]بشکن بتان آزر ازان رو خلیل وار
[M2]کان روی تو نه روی گلستان آتش است
[B][M1]سرگشته عاشق از تو، بگو، گوی چون برد
[M2]دل اسپ روم و روی تو میدان آتش است
[B][M1]دی تیر می گشادی و می سوختی مرا
[M2]بر تیر نی ز غمزه و پیکان آتش است
[B][M1]این تن که سوز عشق برآورد داد از او
[M2]کشتی چوب بر سر طوفان آتش است
[B][M1]خسرو، تنی چو کاه و فراقی درونه سوز
[M2]درویش خانه از خس و باران آتش است
[A]
[B][M1]از بند زلف غمزدگان را سبب فرست
[M2]وز قند لعل دلشدگان را طرب فرست
[B][M1]از من به فن لب آمده جانی ربوده ای
[M2]یک بوسه نامزد کن و بازم به لب فرست
[B][M1]تو ماه و من چو تار قصب در غمت ضعیف
[M2]ای ماهتاب، نور به تار قصب فرست
[B][M1]امروز چون به خنده رطب لب گشوده ای
[M2]ما را خبر از آن رطب بوالعجب فرست
[B][M1]سلطانی از پی تو فرستاد جان، تو نیز
[M2]از وعده وصال به جانش طرب فرست
[A]
[B][M1]باز آن حریف بر سر سودای دیگرست
[M2]هر ساعتی به خون منش رای دیگرست
[B][M1]دل برده رخ به پرده نهان می کند ز من
[M2]این وجه جز به مرده تقاضای دیگرست
[B][M1]راضی نمی شود به دل و دیده هجر او
[M2]این دزد در تفحص کالای دیگرست
[B][M1]پندم مده که نشونم، ای نیکخواه، ازآنک
[M2]من با توام، ولی دل و جان جای دیگرست
[B][M1]خارادل است یار، دلی کاندهش کشد
[M2]آن را تو دل مگوی که خارای دیگرست
[B][M1]دیوانه گشت خلق که از سحر چشم او
[M2]هر دم به شهر فتنه و غوغای دیگرست
[B][M1]از بهر آنکه دست نماید به جاودان
[M2]هر ساعدیش را ید بیضای دیگرست
[B][M1]به گر به بوسه ای بخرد زرد روییم
[M2]کیش زعفران نه در خور حلوای دیگرست
[B][M1]خسرو به یک نظاره رویش ز دست شد
[M2]وین دیده را هنوز تمنای دیگرست
[A]
[B][M1]یارب، که این درخت گل از بوستان کیست
[M2]وین غنچه شکر شکن از نقلدان کیست
[B][M1]باز آن پسر که می گذرد از کدام کوست
[M2]باز آن بلا که می رسد از بهر جان کیست
[B][M1]از خون نشان تازه همی بینمش به لب
[M2]تا خود که بازگشته و آن خود نشان کیست
[B][M1]می گفت دی که بر من آواره برگذشت
[M2]کافگار کرد پای من این استخوان کیست
[B][M1]شب ناله ام شنید و بپرسید از رقیب
[M2]من شب نخفته ام، همه شب این فغان کیست
[B][M1]خون می رود ز دیده و جان می رود ز تن
[M2]آن زخمها ز غمزه نامهربان کیست
[B][M1]این سوزشی که در دل آواره من است
[M2]داغ کسی ست، لیک ندانم از آن کیست
[B][M1]ای باد، اگر برای من آورده ای پیام
[M2]بار دگر بگو به خدا از زبان کیست
[B][M1]جانا، اگر شبی دهنت بر دهن نهم
[M2]خود را به خواب ساز و مگو کاین دهان کیست
[B][M1]بیدار از آنست مه که به شب پاسبان تست
[M2]خسرو که خواب می نکند پاسبان کیست
[A]
[B][M1]لعل لبت به چاشنی از انگبین به است
[M2]رشک رخت به نازکی از یاسمین به است
[B][M1]وه فرق در میان تو و آفتاب چیست
[M2]دید آسمان به سوی تو و گفت این به است
[B][M1]در باغ سرو راست بسی دیده ام، ولی
[M2]چیزی که سرور است همین راستین به است
[B][M1]بی شمع خویش روشنی خانه بایدم
[M2]آتش درون زنید که روشن چنین به است
[B][M1]ماییم سر زده قلمی کز پی خطش
[M2]نامه سیاه پیرهنی کاغذین به است
[B][M1]از آب تیغ، شسته شود هر گنه که هست
[M2]بر جرم عشق غمزه آن نازنین به است
[B][M1]ای شوخ تا تو در دل من جای کرده ای
[M2]این است دوزخی که ز خلد برین به است
[B][M1]یک تلخی آرزوست من تلخ عیش را
[M2]آلوده لبت، که ز صد انگبین به است
[B][M1]گفتی تنت نگون و دلت خونست، خسروا
[M2]ما را همین نگینه بر انگشترین به است
[A]
[B][M1]گر باغ پر شکوفه و گلزار خرم است
[M2]ما را چه سود، چون دل ما بسته غم است
[B][M1]چون باد صبح کرد غم آباد کاینات
[M2]بسیار جسته ایم، دلی شادمان کم است
[B][M1]جز سیل غم نبارد ازین سقف نیلگون
[M2]مسکین کسی که ساکن این سبز طارم است
[B][M1]جز خون دل مدام نباشد شراب او
[M2]هر جا یکی فقیر در اطراف عالم است
[B][M1]اهل تمیز خوار و حقیرند نزد خلق
[M2]جاهل به نزد خویش به غایت مسلم است
[B][M1]چشم طرب چگونه توان داشتن ز چرخ
[M2]کاین خیره گرد نیز ز اصحاب ماتم است
[B][M1]زابنای روزگار وفایی ندید کس
[M2]رحمت بر آن کسی که به ایشان نه همدم است
[B][M1]حقا که یک پیاله دردی و پای خم
[M2]خوشتر بسی ز جام و سراپرده جم است
[B][M1]خسرو، برو، به کنج قناعت قرار گیر
[M2]می نوش و سر متاب ز یاری که محرم است
[A]
[B][M1]آن خط پر بلا که در آغاز رستن است
[M2]با او چه فتنه ها که در انبار رستن است
[B][M1]ساکن تری که می دمد آن سبزه بر گلت
[M2]نی کاهلی که سبزه ات از باز رستن است
[B][M1]آغاز خط به ما منما و مکش، ازانک
[M2]هر آفتی که هست، در آغاز رستن است
[B][M1]با ما روا مدار که آید برون ز پوست
[M2]آن دشمن کشنده که بر ساز رستن است
[B][M1]ترسم که راز خسرو از این دل برون دمد
[M2]خط با لبت نهفته که در راز رستن است
[A]
[B][M1]از عشق اگر دلت چو کبابی به تابه ایست
[M2]دل باشد ار ز نرخ کبابت کبابه ایست
[B][M1]هر دل که در تنی به هوایی مقید است
[M2]دل نیست آن که شاهدی اندر نقابه ایست
[B][M1]ناخوش تر است بوی تو هر چند کز غرور
[M2]بر گلخنت ز مشک و ز عنبر گلابه ایست
[B][M1]ای آنکه آب خوش خوری از تشنگی فسق
[M2]باقی ز آبخورد تو بانگ شرابه ایست
[B][M1]وه وه که تا بلند کنی ز اطلس فلک
[M2]در پای آن بلند قدم پای تابه ایست
[B][M1]رهبر ز شوق گیر که جایی رسی، از آنک
[M2]دنیاست غول رهزن و عالم خرابه ایست
[B][M1]در زنده عیب زنده دلان نیست خود به نقص
[M2]در آب خضر، اگر چه گلش آفتابه ایست
[B][M1]از شیشه سپهر طلب می که در صفت
[M2]بر وی فرشته هم چو مگس بر قرابه ایست
[B][M1]خسرو کجات صورت معنی دهد جمال
[M2]ز آیینه دلی که سیه همچو تابه ایست
[A]
[B][M1]من کیستم که این غم تو با چو من کسی ست
[M2]طوفان آتشی چه به دنباله خسی ست
[B][M1]خود را ببین در آینه و انصاف ما بده
[M2]کز چون تویی جدا شدن اندازه کسی ست
[B][M1]گر زانکه باد هجر مرا برد همچو خس
[M2]زینسان به خاک کوی تو خاشاک و خس بسی است
[B][M1]ای باد، چون رسد همه را زو زکوة حسن
[M2]یادش دهی که از همه وامانده واپسی ست
[B][M1]آنجا که دوست جلوه طاووس می کند
[M2]هر پشه پیش دیده عشاق کرکسی ست
[B][M1]چون گویمش به روی که از نسبت است دور
[M2]خط عذار او چو گلیمی بر اطلسی ست
[B][M1]بی سرو خود چه جای گلستانست، خسروا
[M2]باغ و بهار بی رخ معشوق مجسی ست
[A]
[B][M1]ای آفتاب تافته از روی انورت
[M2]وی کوفته نبات ز لعل چو شکرت
[B][M1]شکل صنوبر قد تو چون پدید شد
[M2]بشکفت سرو از قد همچون صنوبرت
[B][M1]خواهد که بوی تو بکشد باد صبح، اگر
[M2]باید نسیمی از سر زلف معنبرت
[B][M1]موی تو سر به سر همه مشک است و هر دمی
[M2]از نافه پوست باز کند مشک اذفرت
[B][M1]ای کوه حلم،حلم ترا چون بدید کوه
[M2]بی سنگ شد ز غیرت ذات موقرت
[B][M1]تاصیبت گوهر تو به دست صدف فتاد
[M2]دریا تمام آب شد از شرم گوهرت
[B][M1]سرگشته اند خاک تراخسروان دهر
[M2]زان خاک گشت خسرو بیچاره بر درت
[A]
[B][M1]گیرم که نیست پرسش آزادگان فنت
[M2]کم زانکه گاه آگهیی باشد از منت
[B][M1]خورشیدوار یک نظری کن که بر درند
[M2]سرگشته صد هزار چو ذرات روزنت
[B][M1]ترکی و بهر رزم زره نیست حاجتت
[M2]بس باشد آب دیده عشاق جوشتت
[B][M1]تو دانی و کسان، بحلت باد خون من
[M2]باری ز بار من بود آزاد گردنت
[B][M1]افتادگان که بر سر کویت شدند خاک
[M2]دامن کشان مرو که نگیرند دامنت
[B][M1]تو آفتاب حسنی و من در شب فراق
[M2]وین تیره روزیم شده چون روز روشنت
[B][M1]مردم ازین هوس که چو جان در برت کشم
[M2]کز جانست زنده هر کس و جان من از تنت
[B][M1]پیکان درون دل مکن، ای پندگو، زیان
[M2]نی خار پاست اینکه برآید به سوزنت
[B][M1]بهر خدای چهره ز نامحرمان بپوش
[M2]خسرو بس است بلبل نالان به گلشنت
[A]
[B][M1]ز آنگهی که دل من به سوی یار من است
[M2]زهی دراز که شبهای انتظار من است
[B][M1]ز من نماند نشان و دلم به زلف تو ماند
[M2]به گوش داری، جانا، که یادگار من است
[B][M1]مگر تو خود کنی این لطف، ورنه می دانم
[M2]که آن جمال نه در خورد روزگار من است
[B][M1]مرا به مستی معذور دار، ای هشیار
[M2]که این زمام نه در دست اختیار من است
[B][M1]چو لاله غرق به خونم، چو گل گریبان چاک
[M2]زهی شکفته که امسال نوبهار من است
[B][M1]هزار بار همی گفتم، ای دل بدخوی
[M2]که عشق بازی با نیکوان کار من است
[B][M1]نشان خاک ستم کشته ایست در ره عشق
[M2]هر آن غبار که بر دامن نگار من است
[B][M1]به تیغ در حق خسرو حق جفا بگذار
[M2]خدای خیر دهادش که حق گزار من است
[A]
[B][M1]ز بس که گوش جهانی پر از فغان من است
[M2]به شهر بر سر هر کوی داستان من است
[B][M1]ز بیدلی، اگرم جان رود، عجب نبود
[M2]چو دل نمی دهدم آنکه دلستان من است
[B][M1]دعای عمر کنندم، ولی قبول مباد
[M2]مرا چو زنده نمی خواهد آنکه جان من است
[B][M1]ز زخم چابک هجران دمی رسم به عدم
[M2]اگر نه پنجه امید در عنان من است
[B][M1]چو شمع سوختم، ار نام گفتمش همه شب
[M2]مرا زبانه آتش همین زبان من است
[B][M1]میان جان و تنم دوری افتد و ترسم
[M2]ز دوریی که میان تو و میان من است
[B][M1]تو در میان من از جان خسته تنگ میا
[M2]که یک دو روز درین خانه میهمان من است
[B][M1]مبین گدایی من بر درت که در همت
[M2]توانگرم که غمت گنج شایگان من است
[B][M1]درون من همه شب چون چراغ می سوزد
[M2]مگر فتیله آن مغز استخوان من است
[B][M1]تو زان من نشوی، گر چه بخت آنم نیست
[M2]همین بس ست که گویی که خسرو آن من است
[A]
[B][M1]ز خون دل که به رخسار ماجرای من است
[M2]بخوان به لطف که دیباچه وفای من است
[B][M1]نفس رسیده به آخر، هوس نماند جز این
[M2]که بشنوم ز تو کاین مردان از برای من است
[B][M1]به جای دعای غمت می کنم که دیر زیاد
[M2]کزو فزایش این درد بی دوای من است
[B][M1]درون جان تویی از بهر آنش دارم دوست
[M2]وگرنه جان مرا بی تو یک بلای من است
[B][M1]فضول بین تو که جایی همی نهم خود را
[M2]که زیر پای سگ کوی دوست جای من است
[B][M1]چه حد دعوی نیلوفر آنکه لاف غرور
[M2]زند که چشمه خورشید آشنای من است
[B][M1]بسوختم ز دل و هم به پیش دل گفتم
[M2]که روز این دل بد روز من بلای من است
[B][M1]کجا روم که مرا کرد بوی او گمراه
[M2]که هر سپیده دم آن بوی آشنای من است
[B][M1]بنال پیش درش، خسروا، که آن سلطان
[M2]شناخته ست که این ناله گدای من است
[A]
[B][M1]رخت ولایت چشم پر آب را بگرفت
[M2]غمت درونه جان خراب را بگرفت
[B][M1]چگونه خواب برد دیده را ز هجرانش
[M2]چنین که خون جگر جای آب را بگرفت
[B][M1]گرفت خط لب چون آب زندگانی او
[M2]بسان سبزه که لبهای آب را بگرفت
[B][M1]سؤال کردم بوسی از آن لب چو شکر
[M2]سخن در آمد و راه جواب را بگرفت
[B][M1]ز غیرت رخ او آفتاب خواست ز چرخ
[M2]فرو فتد، که ذنب آفتاب را بگرفت
[B][M1]رواست گر بزند خیمه بر فلک خسرو
[M2]که آن کمند چو مشکین طناب را بگرفت
[A]
[B][M1]مهی گذشت که آن مه به سوی ما نگذشت
[M2]شبی نرفت که بر جان ما بلا نگذشت
[B][M1]مرا ز عارض او دیر شد گلی نشکفت
[M2]چو گلبنی که بر او هیچ گه صبا نگذشت
[B][M1]گذشت در دل من صد هزار تیر جفا
[M2]که هیچ در دل آن یار بی وفا نگذشت
[B][M1]مسیح من چو مرادم نداد، جان دادم
[M2]ولیک عمر ندانم گذشت یا نگذشت
[B][M1]بریخت چشم مرا آب آن بت بدخوی
[M2]چه آب ریختگی کان به روی ما نگذشت
[B][M1]کبوتری نبرد سوی دوست نامه من
[M2]کز آتش دل من مرغ در هوا نگذشت
[B][M1]چه سود ملک سلیمانت، خسروا، به سخن
[M2]چو هدهد تو گهی جانب سبا نگذشت
[A]
[B][M1]مرا کرشمه آن ترک گلعذار بکشت
[M2]مرا شکنجه آن جعد همچو مار بکشت
[B][M1]سوار می شد و یک شکل و صد هزار نظر
[M2]هم اولین نظرم شکل آن سوار بکشت
[B][M1]مگر که باد صبا برد رخش گلگونش
[M2]که جان سوختگان را چراغ وار بکشت
[B][M1]طلب که می کند امروز خون من که مرا
[M2]کمان عشق به پیکان آبدار بکشت
[B][M1]به آشکار و نهان چونکه ز آن خویشم دید
[M2]نهانیم بر خود خواند و آشکار بکشت
[B][M1]هزار بار، ازان ترک خیره کش، فریاد
[M2]که همچو من نه یکی بلکه صد هزار بکشت
[B][M1]چو ماهیی که در افتد به دام خسرو را
[M2]به قید زلف در افگند و زار زار بکشت
[A]
[B][M1]چو خشم مست تو در خوابگاه ناز بخفت
[M2]بر آستانت مرا سخت حیله ساز بخفت
[B][M1]ز ناز بازی چشمت امیدوار شدم
[M2]ولی دریغ که چشمت به خواب ناز بخفت
[B][M1]درین هوس که ببیند به خواب چشم ترا
[M2]بخفت نرگس و بیدار گشت و باز بخفت
[B][M1]به باغ با تو همی کرد سر و پای دراز
[M2]به یک طنابچه که بادش بزد دراز بخفت
[B][M1]تصور تو به خوبی نگنجدم به خیال
[M2]حقیقت است که در پرده مجاز بخفت
[B][M1]رخ آن گهیم نمودی که من ز دست شدم
[M2]چه سود جلوه محمود چون ایاز بخفت
[B][M1]ز خاک پای نمانده ست چشم خسرو باز
[M2]به خاک پات که این چشمهای باز بخفت
[A]
[B][M1]شب فراق سیاه و مرا سیاه تر است
[M2]که شام تا سحرم زلف یار در نظر است
[B][M1]چگونه تیره نباشد رخم که شمع مراد
[M2]نمی فروزد ازین آتشی که در جگر است
[B][M1]مگو که چند شوی بی خبر ز مستی عشق
[M2]کسی که مستیش از عشق نیست بی خبر است
[B][M1]هر آن بلا که رسد از بدان رسد همه را
[M2]ز نیکوانست مرا هر بلا که گرد سر است
[B][M1]نفیر و ناله خلق از جفای خار بود
[M2]اگر ز بلبل پرسی جفای گل بتر است
[B][M1]به تشنگی بیابان عشق شد معلوم
[M2]که سایه شین سلامت نه مرد این سفر است
[B][M1]به پای بوس هوس بردنم فضول بود
[M2]همین بس است که بالینم آستان در است
[B][M1]مگو که گر بکشد عشق مات، عیب مگیر
[M2]چه جای عیب که خود عشق را همین هنر است
[B][M1]تو مست بودی و خسرو خراب تو سحری
[M2]گذشت عمر و هنوزم خمار آن سحر است
[A]
[B][M1]هنوز آن رخ چون ماه پیش چشم من است
[M2]شکنج جانم ازان زلف در هم و شکن است
[B][M1]چه سود پختن سودا چو شمع جانم سوخت
[M2]ز آتشی که مرا در درونه شعله زن است
[B][M1]شبم که تا به قیامت امید صبحش نیست
[M2]نه این شب است که بخت سیاه روز من است
[B][M1]به طعن و سرزنش، ای پندگو، چه ترسانی
[M2]سر مرا که قدمگاه سنگ مرد و زن است
[B][M1]هزار نامه اسلام پاره کرد خطیب
[M2]که باز نامه کفر هزار برهمن است
[B][M1]مگو که بر لب تو لب نهاده ام در خواب
[M2]مرا که جان به لب آمد چه جای این سخن است
[B][M1]نه آنچنانست که جایت نگه تواند داشت
[M2]لطافتی که به بالای سرو و نارون است
[B][M1]چه خوانیم سوی گلزار ترک خسرو گیر
[M2]کجا اسیر رخت را سر گل و سمن است
[A]
[B][M1]کسی که عشق نبازد نه آدمی سنگ است
[M2]بلای عشق کشد هر که آدمی رنگ است
[B][M1]چه نقش بندی از اندیشه ای که بی عشق است
[M2]چه روی بینی از آیینه ای که در زنگ است
[B][M1]هزار پاره کنم جان مگر که در گنجد
[M2]که چشم خوبان همچون دهان شان تنگ است
[B][M1]رها کنید که تن در دهم به بدنامی
[M2]که نام نیک در آیین عاشقی ننگ است
[B][M1]سماع در دل من کار کرد و سینه بسوخت
[M2]هنوز مطرب ما را ترانه در چنگ است
[B][M1]تو، ای صنم، که مرا در دلی چه سود ازان
[M2]که در میان من و دل هزار فرسنگ است
[B][M1]به جنگ تیغ مکش، سر به آشتی برگیر
[M2]که حاصل است به صلحت هر آنچه در جنگ است
[B][M1]به خشم می روی و در تو کی رسد خسرو
[M2]که ره دراز و قدم سست و بارگی لنگ است
[A]
[B][M1]شکوفه غالیه بو گشت و باغ گل رنگ است
[M2]هوای باده ساقی و نفحه چنگ است
[B][M1]بیا و بند قبا باز کن دمی بنشین
[M2]که عقل در بر من چون قبای تو تنگ است
[B][M1]اگر ز غمزه بدآموز می کند، مشنو
[M2]از آنکه در سر او صد هزار نیرنگ است
[B][M1]شمایل تو مرا کشت وین همه فتنه
[M2]ازان کلاه کژ و تکمه شکر رنگ است
[B][M1]مکن ز سنگدلی جور بر من مسکین
[M2]که آخر این دل مسکین دل است، نه سنگ است
[B][M1]ز دست خسرو مسکین پیاله ای بستان
[M2]که او غلام شهنشاه هفت اورنگ است
[A]
[B][M1]چه داغهاست که بر سینه فگارم نسیت
[M2]چه دردهاست که بر جان بی قرارم نیست
[B][M1]دلم ز کوشش خون گشت و کام دل نرسید
[M2]چه سود دارد بخشش، چو بخت یارم نیست
[B][M1]به خاک کوی بسازم، چو خاک یار نیم
[M2]بر آستانه بمیرم چو پیش بارم نیست
[B][M1]خوشم به دولت خواری و ملک تنهایی
[M2]که التفات کسی را به روزگارم نیست
[B][M1]مرا مپرس که در دم نهان نخواهد ماند
[M2]که اعتماد برین چشم اشکبارم نیست
[B][M1]نفس به آخرم آمد، ازان دهی سخنی!
[M2]که بهر کوی عدم هیچ یادگارم نیست
[B][M1]ملامتش رسد از خونم، این همی کشدم
[M2]وگرنه بیم ز شمشیر آبدارم نیست
[B][M1]ز بس که در دل خسرو سواریش ننشست
[M2]به عمر یک نفسی بر پی غبارم نیست
[A]
[B][M1]مرا به عشق دل خویش نیز محرم نیست
[M2]که می زند دم بیگانگی و همدم نیست
[B][M1]تو رخ نمودی و عشاق را وجود نماند
[M2]که پیش چشمه خورشید روز شبنم نیست
[B][M1]به زلف تو همه دلهای سرد راست گذر
[M2]وگرنه حالش ازین گونه نیز در هم نیست
[B][M1]هزار سال ترا بینم و نگردم سیر
[M2]ولی دریغ که بنیاد عمر محکم نیست
[B][M1]یکی ز تیغ و یکی از سنان همی ترسد
[M2]مگوی هیچ کزینها غم و ازان هم نیست
[B][M1]به جان خسرو، اگر زانکه صد هزار غم است
[M2]درون جان تو اینست غم، دگر غم نیست
[A]
[B][M1]بیا بیا که مرا طاقت جدایی نیست
[M2]رها مکن که دلم را ز غم رهایی نیست
[B][M1]دلم ببردی و گر سر جدا کنی ز تنم
[M2]به جان تو که دلم را سر جدایی نیست
[B][M1]بریز جرعه که هنگامه غمت گرم است
[M2]بگیر باده که هنگام پارسایی نیست
[B][M1]اگر ربوده به زلف تو شد دلم چه عجب
[M2]چو کار زلف تو، الا که دلربایی نیست
[B][M1]بر آب دیده روانی تو همی خواهم
[M2]اگر چه آب مرا بر درت روایی نیست
[B][M1]مرا بپرسی کاخر مرا ز تو غم نیست
[M2]اگر نیایی هست و اگر بیایی نیست
[B][M1]به بنده خسرو بوسی بده مکن حکمت
[M2]که بنده نیز حکیم است، اگر سنایی نیست
[A]
[B][M1]کدام سنگدلت شیوه جفا آموخت
[M2]که ناز و شوخیت از بهر جان ما آموخت
[B][M1]کتاب صبر همان روز، من فرو شستم
[M2]که خوبی تو ترا تخته جفا آموخت
[B][M1]فلک نگر که چه خط کرد بر جریده حسن
[M2]جفا درست و وفاداریت خطا آموخت
[B][M1]جراحت جگر خستگان چه می پرسی؟
[M2]ز غمزه پرس که این شوخی از کجا آموخت
[B][M1]دلی نماند که از تن نبردیش عمدا
[M2]معلم تو که بوده ست، کاین دعا آموخت؟
[B][M1]ز من که عاشق و مستم صلاح کار مجوی
[M2]چه جای زرگری آن را که کیمیا آموخت
[B][M1]چه روز بود که آمد خیال تو در چشم؟
[M2]که غرق کرد مرا و خود آشنا آموخت
[B][M1]دل رقیب نسوزد ز آه من، چه کنم؟
[M2]نمی توان سگ دیوانه را وفا آموخت
[B][M1]نیافت خسرو گمگشته خویش را، با آنک
[M2]ز گرد نامه تو خط والضحی آموخت
[A]
[B][M1]سپیده دم که زمانه ز رخ نقاب انداخت
[M2]به زلف تیره شب نور صبح تاب انداخت
[B][M1]کلید زر شد و بگشاد آفتاب فلک
[M2]به دیده ها که شب تیره قفل خواب انداخت
[B][M1]سحر جواهر انجم یگان یگان دزدید
[M2]چو صبح پرده دریدش بر آفتاب انداخت
[B][M1]چگونه صبح بخندد که روی ابر سیاه
[M2]سفیده کرد و ز دیبا بر او نقاب انداخت
[B][M1]بدید از دل دیر سیا شب روشن
[M2]کمان چرخ همان تیر کز شهاب انداخت
[B][M1]به کنج روزن و در گذشت ماهتاب نهان
[M2]چو مهر خنجر کین سوی ماهتاب انداخت
[B][M1]به آخر آمده شب را به وقت صبح نفس
[M2]که تیغ خورد و ز خورشید خون ناب انداخت
[B][M1]برفت شب ز پی زنده داشتن خود را
[M2]به پرتو نظر شیخ کامیاب انداخت
[B][M1]فلک جنابا، بپذیر بنده خسرو را
[M2]چه خویش را به جناب فلک جناب انداخت
[A]
[B][M1]چه تیر بود که چشم تو ناگهان انداخت؟
[M2]که برنشانه دلهای عاشقان انداخت
[B][M1]شمایل قند رعنا و طبع موزونت
[M2]هزار فتنه و آشوب در جهان انداخت
[B][M1]کمال حسن تو جایی رسید در عالم
[M2]که خلق را به دو خورشید در گمان انداخت
[B][M1]وفا و مهر تو، ای یار بی وفا، ما را
[M2]جدا ز خدمت یاران و دوستان انداخت
[B][M1]به هر نفس غم عشقت هزار تیر بلا
[M2]به نزد خسرو مسکین ناتوان انداخت
[A]
[B][M1]رخ تو رشته زلف از برای آن آویخت
[M2]که آفتاب بدان رشته می توان آویخت
[B][M1]روان شدی و مرا از میان همچون موی
[M2]به آشکار ببستی و در نهان آویخت
[B][M1]چه کرد پیش رخت گل که گل فروش او را
[M2]به دست خود به گلو بسته ریسمان آویخت
[B][M1]دلم چو رشته قندیل از آتش رخ خویش
[M2]بسوختی و به محراب ابروان آویخت
[B][M1]بماند تا به قیامت به موی آویزان
[M2]کسی که یک سر مویی در آن میان آویخت
[B][M1]عنان گشاده به دنباله تو آب دو چشم
[M2]دو دسته مردمک دیده در عنان آویخت
[B][M1]دلم ز دیده برون شد، بماند در مژگان
[M2]گزیر کرد ز باران به ناودان آویخت
[B][M1]ز چشم و ابروی او گوشه گیر شو، خسرو
[M2]ز ترک مست حذر به چو در کمان آویخت
[A]
[B][M1]کجاست دل که غمت را نهان تواند داشت
[M2]به صبر کوشد و خود را بر آن تواند داشت
[B][M1]به کام دشمنم از هجر و دوستی نه که او
[M2]دلی به سوی من ناتوان تواند داشت
[B][M1]کشید خصم تو تیغ و مرا شفیعی نه
[M2]که دست مصلحتی در میان تواند داشت
[B][M1]ببرد دزد غم دل که یار خواب آلود
[M2]چگونه پاس دل دوستان تواند داشت
[B][M1]خراب چشم خودم وین نه آن می است که چشم
[M2]شراب خوار مرا میهمان تواند داشت
[B][M1]بسوزم و نزنم دم که نیست همدردی
[M2]که راز سوخته ای را نهان تواند داشت
[B][M1]همی کشند که نامش مبر، چو در دلم اوست
[M2]زیان چگونه زبان در دهان تواند داشت
[B][M1]نماند از مه و خورشید نازنین مرا
[M2]حیات باد که او جایشان تواند داشت
[B][M1]متاع عمر که بر باد می رود از دست
[M2]مگر که لشکر رطل گران تواند داشت
[B][M1]عنایتی بکن، ای دوست، بنده خسرو را
[M2]سر نیاز بر آن آستان تواند داشت
[A]
[B][M1]نگار من که ز جنبیدن صبا خفته ست
[M2]بگوی بهر دلم، ای صبا، کجا خفته ست؟
[B][M1]درین غمم که مبادا گره به تار بود
[M2]بر آن حریر که آن یار بی وفا خفته ست
[B][M1]بیا بگوی که باز از چه زنده ای و هنوز
[M2]مگر که فتنه آن چشم پر بلا خفته ست؟
[B][M1]مخسپ ایمن کز گور عاشقان آواز
[M2]همی رسد که مپندار خون ما خفته ست
[B][M1]کسی که دعوی بیداری خرد کرده ست
[M2]به یک نظاره تو دیده ام به جا خفته ست
[B][M1]به خانمان همه کس خواب زندگی دارد
[M2]جز آنکه او ز هم آغوش خود جدا خفته ست
[B][M1]حساب وصل مدان، خسروا، اگر شیرین
[M2]به خواب در بر فرهاد مبتلا خفته ست
[A]
[B][M1]ترا به دین و دیانت درون بپاید راست
[M2]که کارهاست چو دین و دیانت آید راست
[B][M1]نماید ار کم خویشت فزون، مشو خوش، زانک
[M2]یکی به دیده احول دو می نماید راست
[B][M1]تو دیده راست کن، از کج روی مرنج که پیر
[M2]نه جمله راست رود، گر چه کس گشاید راست
[B][M1]رفیق راست گزین کادمی میان کسان
[M2]اگر چه راست در آید بدان که باید راست
[B][M1]حکیم پهلوی بدخو چنان شد از ره دور
[M2]که در میان مخالف کسی سراید راست
[B][M1]تو هم خطا کنی، ار باشدت در اصل خطا
[M2]که از مشیمه کژ آدمی نیابد راست
[B][M1]مرو به وادی سر گم که عاقبت ره دور
[M2]رسد به جایی، خسرو، اگر گراید راست
[A]
[B][M1]هلال عید جهان را به نور خویش آراست
[M2]شراب چون شفق و جام چون هلال کجاست
[B][M1]مگر شراب شفق خورد شب ز جام هلال
[M2]که هر گهر که در او بود جمله در صحراست
[B][M1]نگر نثار جواهری که شب کند بر چرخ
[M2]هلال خم شد و جنبید، از آنش پشت دوتاست
[B][M1]به نیم دایره ماند هلال در گردش
[M2]هزار نقطه ز نقش ستارگان پیداست
[B][M1]شراب شد، به عمل آر مایه عملش
[M2]که هم مقاطعه پیکرش بخواهد سوخت
[B][M1]کمر ببند و گره زن به جعد و روشن کن
[M2]که کوته است شب و آفتاب در جوزاست
[B][M1]نه دایره ست ز می در میان شیشه که آن
[M2]خیال حلقه ای از گوش شاهد رعناست
[A]
[B][M1]بیا که بی تو دل خسته غرق خوناب ست
[M2]مرا نه طاقت صبر و نه زهره خواب ست
[B][M1]شب امید مرا روز روشنایی نیست
[M2]جز از رخ تو که در تیره شب چو مهتاب ست
[B][M1]یکی ببین که دل من چگونه می سوزد
[M2]درون زلف تو گویی که کرم شب تاب ست
[B][M1]دو چشم تو که همی کعبتین غلطان است
[M2]مقامرست، ولی معتکف به محراب ست
[B][M1]ز جور چشم تو تن در دهم به بیماری
[M2]چو نقد عافیت اندر زمانه نایاب ست
[B][M1]رخ چو آب حیات تو آب بنده بریخت
[M2]هنوز دوستی بنده هم بر آن آب ست
[B][M1]گر آب دیده کنم، طعنه های سخت مزن
[M2]که همچو خشت زدن در میانه آب ست
[B][M1]حکایت من و تو پوست باز کرد ز من
[M2]مگر شنو مثل گوسفند و قصاب ست
[B][M1]تو قلب می زنی و بد نگویدت خسرو
[M2]چو نیست آن ز تو، این از سپهر قلاب ست
[A]
[B][M1]بهار غالیه در دامن صبا سوده ست
[M2]به بوستان ز گل و لاله توده بر توده ست
[B][M1]ز ششرم بخشش ابر آفتاب رخ بنهفت
[M2]چنان که پیش کسی پیش روی بنموده ست
[B][M1]میان غنچه و گل هیچ کس نمی گنجد
[M2]مگر صبا که بسی در میانشان بوده ست
[B][M1]بیار باده پیمانه گران، که به عمر
[M2]کسی که باده نخورده ست، باد پیموده ست
[B][M1]بریز خون صراحی که این جهان صد خون
[M2]بریخته ست که دستش گهی نیالوده ست
[A]
[B][M1]بر آن لبی که شکر با حلاوتش شوراست
[M2]هزار ملک سلیمان بهای یک مور است
[B][M1]یقین که صورت جانها تمام بتوان دید
[M2]ازان صفا که در آن سینه چو بلور است
[B][M1]به کوی تو نه عجب گور عاشقان، عجب است
[M2]که هم خود از گل عشاق خشت بر گور است
[B][M1]دکان زهد ببستند عاشقان امروز
[M2]که از سواریت آفاق پر شر و شور است
[B][M1]هزار جلوه مقصود می کند گردون
[M2]ولی چه سود که چشم امید ما کور است
[B][M1]فراز کنگره وصل کی توان رفتن
[M2]که رشته کوته و بازوی بخت بی زور است
[B][M1]ربوده چشم تو هم دین و هم دل خسرو
[M2]مگر که عادت آن ترک غارت و عور است
[A]
[B][M1]مرا به سوی تو پیوند دوستی خام است
[M2]به آفتاب ز ذره چه جای پیغام است
[B][M1]هزار جان مقدس شدند خاکستر
[M2]هنوز پختن سودات از آدمی خام است
[B][M1]بیار ساقی دریای می که جانم سوخت
[M2]ز جاجه دل من گر چه دوزخ آشام است
[B][M1]ازان چراغ که دلهای خلق می سوزد
[M2]چراغها به سر کوی تو به هر شام است
[B][M1]خطاست نسبت بالای تو به سرو، که سرو
[M2]نه شوخ وشنگ خرام است و مست و خودکام است
[B][M1]دلم که بستده ای باز ده که که لاف زنم
[M2]که این خرابه ز سلطان خویش انعام است
[B][M1]زکوة حسن کم از یک نظاره آخر کار
[M2]گدای کوی توام، گر چه خسروم نام است
[A]
[B][M1]رسید فصل گل و باد عنبر افشان است
[M2]نگارخانه جانان بهشت رضوان است
[B][M1]به سرو باغ که بیند کنون که در هر باغ
[M2]هزار سرو به هر گوشه ای خرامان است
[B][M1]کنون به سوی چمن بی بهشتیان نروم
[M2]که هر چه ذوق بهشت است روی خامان است
[B][M1]عجب که جام نمی افتد از کف نرگس
[M2]چنانکه او به غنودن فتان و خیزان است
[B][M1]حریف معنی گل را به جان خرد، هر چند
[M2]که سهل قیمت و کالای دهر ارزان است
[B][M1]به گوشه های چمن برگ گل چو نرمه گوش
[M2]درو ز قطره نگر تا چه در غلطان است
[B][M1]زخاره بودی دامان کوه از لاله
[M2]کنون ز اطلس لعلش نگر که دامان است
[B][M1]زمین به باغ ندید آفتاب از پی شاخ
[M2]نگر ز خانه که در سایه های بستان است
[B][M1]چنین که نرگس و گل چشم را به صحن چمن
[M2]همی نهند، مگر آستان سلطان است
[B][M1]شکفته باد گل دولت تو تا به ابد
[M2]گلی که بلبل او خسرو ثناخوان است
[A]
[B][M1]هنوز آن که نشینیم با تو در سینه ست
[M2]هنوز در دل من آن هوای دیرینه ست
[B][M1]هنوز مستم ازان می که روزیم دادی
[M2]هنوز در دل من آن خمار دیرینه ست
[B][M1]میی که پیش تو با خون دل بیفزودم
[M2]بدیدم آن می و آن خون هنوز در سینه ست
[B][M1]گذشت آن مه و این لحظه بیش می گویی
[M2]تصوری ست که در خواب یا در آیینه ست
[B][M1]نگر که چند شده ست تا بنات نعش شده ست
[M2]ز بهر چرخ که با او همیشه در کینه ست
[B][M1]کسی که حاصل فردا شناخت بر امروز
[M2]نسبت دل که اگر بست کودک دینه ست
[B][M1]چو حال اینست بده ساقی آن سفال شراب
[M2]که نرخ آن به ترک هزار گنجینه ست
[B][M1]می مغانه به رسم قلندر آر و ببین
[M2]که ماه روزه و وقت نماز آدینه ست
[B][M1]حذر ز پنبه بی پشم امردان، خسرو
[M2]که پنبه گشته از او صد هزار پشمینه ست
[A]
[B][M1]شوق توام باز گریبان گرفت
[M2]اشک دوان آمد و دامان گرفت
[B][M1]سهل بود ترک دو عالم، ولی
[M2]ترک رخ و زلف تو نتوان گرفت
[B][M1]جان منی، بی تو نفس چون زنم
[M2]زانکه مرا بی تو دل از جان گرفت
[B][M1]هر که چنین فرصتی از دست داد
[M2]بس سر انگشت به دندان گرفت
[B][M1]عارض او تا بدر آورد خط
[M2]خرده بسی بر مه تابان گرفت
[B][M1]خال تو بر لعل لبت دست یافت
[M2]مورچه ای ملک سلیمان گرفت
[B][M1]دل طلب کعبه روی تو کرد
[M2]حلقه آن زلف پریشان گرفت
[B][M1]ما و می و طرف گلستان و یار
[M2]باد صبا طرف گلستان گرفت
[B][M1]بی مه رخسار و شب زلف او
[M2]خاطرم از شمع شبستان گرفت
[B][M1]خسرو بیدل ز دو عالم برست
[M2]وز دو جهان دامن جانان گرفت
[A]
[B][M1]جان که چنین تب کش سودای تست
[M2]نعل بهای سم شهبای تست
[B][M1]دل که سراسیمه کوی غم است
[M2]نامزد زلف مطرای تست
[B][M1]عقل که او خوبترین جوهری ست
[M2]پیشکش نرگس شهلای تست
[B][M1]پرده برافگن که هزاران چو من
[M2]منتظر عارض زیبای تست
[B][M1]آنچه ز تو حاجت خسرو بود
[M2]در برش انداز که مولای تست
[A]
[B][M1]آنکه دلم شیفته روی اوست
[M2]شیفته تر می کندم این چه خوست؟
[B][M1]دوش بگفتم که دهانیت نیست
[M2]گفت که بسیار درین گفتگوست
[B][M1]به که رخ از خلق بپوشد، ازآنک
[M2]دیده بد آفت روی نکوست
[B][M1]هستی من رفت و خیالش نماند
[M2]این که تو بینی نه منم، بلکه اوست
[B][M1]عاشقم، ار گریه کنم عیب نیست
[M2]آب که بر روی من است آب جوست
[B][M1]بس که دل گمشده جویم به خاک
[M2]قامت من بین که چگونه دو توست
[B][M1]ترک جهان بینیم با وصل یار
[M2]کار جهان بین که چهار آرزوست
[B][M1]خسرو از این گونه که در خود گم است
[M2]عاقبتش در طلب و جستجوست
[A]
[B][M1]حسن تو کاندیشه به کارش گم است
[M2]کی به حد معرفت مردم است
[B][M1]پرده برافگن که گه والضحی است
[M2]زانکه رهی در تو و در خود گم است
[B][M1]بارگی آهسته تر، ای هوشیار
[M2]زانکه صف مور به زیر سم است
[B][M1]این تن چوبین که به صد پاره باد
[M2]پختن سودای ترا هیزم است
[B][M1]خواب به افسون مگر آریم، زآنک
[M2]خوابگه غمزه پر گزدم است
[B][M1]بخت بدم به نشود ز آب چشم
[M2]زانکه سعادت نه در این انجم است
[B][M1]من به صفا کی رسم از درد خم
[M2]فتنه ساقیم چو دم در دم است
[B][M1]ای که نهی مرغ حرم نام من
[M2]حسرت من بر مگسان خم است
[B][M1]خسرو از عشق زید نه به طبع
[M2]عنصر عشاق مگر پنجم است
[A]
[B][M1]شاخ گل از نسیم جلوه گر است
[M2]وقت گلبانگ بلبل سحر است
[B][M1]خار پهلوی گل نشاند، زآنک
[M2]خون بسته ز بهر نیشتر است
[B][M1]باغ در رقص و جنبش است، زآنک
[M2]بانگ بلبل به گوشهای در است
[B][M1]چون که پیوند توست گل، ای خار
[M2]نیش در حق او نه از هنر است
[B][M1]آخر، ای گل، نگر ز چندین سیم
[M2]که ترا یک دو سه قراضه زر است
[B][M1]خلق را یاد می دهد ز شراب
[M2]آنکه از لاله کوه کاسه گر است
[B][M1]لاله از می پیاله می گیرد
[M2]آنکه پیمانه پر شود دگر است
[B][M1]غنچه را بین فراهمی دهنش
[M2]گوییا بوسه جای آن پسر است
[B][M1]چشم مستت کشنده ایست عجب
[M2]خواب مستیش ازان کشنده تر است
[B][M1]ساقی من روانه کن از کف
[M2]کشتی من که عمر بر گذر است
[B][M1]باغ داد از نشاط و عیش خبر
[M2]ای خوش آن کس که مست و بی خبر است
[B][M1]باغ در رقص آمد، ای خسرو
[M2]بانگ بلبل به گوشهای در است
[A]
[B][M1]دامن گل ز ابر پر گهر است
[M2]باغ را زیب و زینت دگر است
[B][M1]غنچه بر باد داد دل، چو گشاد
[M2]چشم بر گل که مو به روی فر است
[B][M1]به یکی جام کش رسید از دور
[M2]نرگس افتاده مست و بی خبر است
[B][M1]همه از سرو می برد بلبل
[M2]نیک یکبارگی بلند پر است
[B][M1]هر چه تسخیر کیف یحیی الارض
[M2]خواند بلبل به خط سبزه در است
[B][M1]گل ورق راست کرده از شبنم
[M2]مهره آن ورق همه گهر است
[B][M1]دوستان را کنون ز بهر نشاط
[M2]جانب باغ و بوستان گذر است
[B][M1]ورق گل اگر لطیف افتاد
[M2]خط سبزه ازان لطیف تر است
[B][M1]نرود سوی باغ خسرو، ازآنک
[M2]باغ او بزم شاه نامور است
[A]
[B][M1]شب گذشته ست و اول سحر است
[M2]بانگ بلبل به می نویدگر است
[B][M1]وقت او خوش که در چنین وقتی
[M2]باده بر دست و نازنین به بر است
[B][M1]کشتی باده نه به کف، باری
[M2]عمر ازینسان رود چو بر گذر است
[B][M1]چند گویی که مست و بی خبری
[M2]هر که او مست نیست بی خبر است
[B][M1]صرفه خشک زاهدان را باد
[M2]هر چه ما راست در شراب تر است
[B][M1]ساقیا، غوطه ده مرا در می
[M2]که می آشام شعله در جگر است
[B][M1]گر چه بد مستی است عیب حریف
[M2]کندن ریش محتسب هنر است
[B][M1]گر به میخانه مفسدان شراب
[M2]پادشاهند، بنده خاک در است
[B][M1]خسروا، چند از گنه ترسی
[M2]رو که عفو خدای معتبر است
[A]
[B][M1]موی را نیست این میان که تراست
[M2]پسته را نیست این دهان که تراست
[B][M1]قامت راست سرو را ماند
[M2]سرو باشد چنین روان که تراست؟
[B][M1]جان ببردی و خوش هنوز نه ای
[M2]دست بر دل نه این زمان که تراست
[B][M1]تا چها بر تو کردمی من، اگر
[M2]حسن بودی مرا چنان که تراست
[B][M1]بر رخ زرد من بخند و بگو
[M2]خنده انگیز زعفران که تراست
[B][M1]گوییا بیشتر برای زر است
[M2]این سخن بر سر زبان که تر است
[B][M1]کشته گشتم ز ابروی تو، مکش
[M2]بر دل خسرو، این کمان که تراست
[A]
[B][M1]هر که در پیش چشم روشن ماست
[M2]گوییا آفت دل و تن ماست
[B][M1]چشم ما گر نمی شود، ماناک
[M2]آن همان آفتاب روشن ماست
[B][M1]لاله ها می دمد ز خون دو چشم
[M2]گرد من آن بهار و گلشن ماست
[B][M1]غمزه زن جان من و گر میرم
[M2]غم مخور خون ما به گردن ماست
[B][M1]ما چو هندوی سومنات به عشق
[M2]بت پرستیم و دل برهمن ماست
[B][M1]گفتم از مهر سوخت خسرو، گفت
[M2]چند ازین ذره ها به روزن ماست
[A]
[B][M1]عشق اگر چه نشان بخت بد است
[M2]نزد عاشق سعادت ابد است
[B][M1]هر که جوید مرادی از معشوق
[M2]گویی او عاشق مرا خود است
[B][M1]گر چه صد روز نیک عاشق راست
[M2]بهر این روز اسیر روز بد است
[B][M1]دیگران بهر تو چرا میرند؟
[M2]مردنم این که اندرین حسد است
[B][M1]صوفی ما که مست می زده است
[M2]جرم بر ساقیان سرو قد است
[B][M1]همه عیب است باده و هنرش
[M2]شستن ما ز مایه خرد است
[B][M1]پرسیم توبه شد ز می خسرو
[M2]شد، ولی آرزو یکی به صد است
[A]
[B][M1]با غمت شادی جهان هوس است
[M2]شادی من همین غم تو بس است
[B][M1]از دهان تو چون نفس نزنم
[M2]مر مرا بیم تنگی نفس است
[B][M1]نیم خال لب توام بکشد
[M2]زهر اگر خود همه پر مگس است
[B][M1]از سر خشم، اگر بخایی لب
[M2]بر لبت بوسه دادنم هوس است
[B][M1]گر کسی بردر تو جوید بار
[M2]چند گویی که بار او چه بس است
[B][M1]همه شب گرد کوی او گردم
[M2]هر که بیند گمانش برعسس است
[B][M1]بنده خسرو به ناله در ره عشق
[M2]کاروان غم ترا جرس است
[A]
[B][M1]این جفا کارییت که نو به نو است
[M2]مگر این جان کشته را درو است
[B][M1]چون ترا نیست نیم کنجد شرم
[M2]گفت من نزد تو به نیم جو است
[B][M1]چشم بر کشتنم گماشته ای
[M2]چه کنم گوش تو سخن شنو است
[B][M1]شد عنانم ز دست چه توان کرد؟
[M2]توسن صبر نیک تیز دو است
[B][M1]عقل با مرهمی فروخته شد
[M2]جان مسکین به یک نفس گرو است
[B][M1]سر به خاکت ببینم و پس ازین
[M2]زنده مانم بدانک عمر نو است
[B][M1]خسروا، لشکر خطش بدوید
[M2]دل نگهدار، وقت زاغ رو است
[A]
[B][M1]رخ تو نور دیده قمر است
[M2]لب تو سرخ رویی شکر است
[B][M1]با تو، ای یکسر آمده به دلم
[M2]که کند شرکتی، گدا و سر است
[B][M1]کار دیگر مکن، مکن شوخی
[M2]زانکه، ای شوخ کار تو دگر است
[B][M1]گر ز پای خودم دهی خاکی
[M2]خاک پای تو سرمه بصر است
[B][M1]زار زار از غم تو می میرم
[M2]چون نه زور است بنده را نه زر است
[B][M1]نظری کن کز آن دو چشم سیاه
[M2]دیده در انتظار یک نظر است
[B][M1]بنده خسرو در آرزوی لبت
[M2]نمک تو که نیش در جگر است
[A]
[B][M1]تن پاکت که زیر پیرهن است
[M2]وحده لاشریک له، چه تن است
[B][M1]هست پیراهنت چو قطره آب
[M2]که تنک گشته بر گل و سمن است
[B][M1]با خودم کش درون پیراهن
[M2]که تو جانی و جان من بدن است
[B][M1]تازیم، در غم تو جامه درم
[M2]وز پس مرگ نوبت کفن است
[B][M1]دل بسی برده ای، نکو بشناس
[M2]آنکه خسته ترست از آن من است
[B][M1]اندر آی و میان جان بنشین
[M2]که تو جانی و جان ترا بدن است
[B][M1]گفته ای، ترک تو نخواهم گفت
[M2]ترک من گو چه جای این سخن است
[B][M1]دهن تنگ را حدیث فراخ
[M2]چون همی گویی، آخر این چه فن است
[B][M1]دل خسرو خوش است با تنگی
[M2]که مرا یادگار ازان دهن است
[A]
[B][M1]روی نیکوی تو ز مه کم نیست
[M2]جز ترا نیکویی مسلم نیست
[B][M1]دهنت ذره و کم از ذره است
[M2]رخ ز خورشید ذره ای کم نیست
[B][M1]بی دهانی و ملک خوبی را
[M2]چون سلیمان شدی که خاتم نیست
[B][M1]نسبتی هست در دهان تو، لیک
[M2]در میان تو نسبتی هم نیست
[B][M1]چشم من خاک جسم من تر کرد
[M2]گر چه یک قطره هم در او نم نیست
[B][M1]گر جهانی غم است در دل من
[M2]چون تو اندر دل منی غم نیست
[B][M1]تازه کن جان خسرو از غم خویش
[M2]کاین جراحت سزای مرهم نیست
[A]
[B][M1]سرو را با قد تو هستی نیست
[M2]میلش الا به سوی پستی نیست
[B][M1]در دهان و میانت می بینم
[M2]نیستی هست، لیک هستی نیست
[B][M1]گاه گاهم به قبله بودی روی
[M2]تا تو در پیش من نشستی، نیست
[B][M1]زهد با عشق در نیامیزد
[M2]بت پرستی خداپرستی نیست
[B][M1]برگ صبری که پیش از اینم بود
[M2]سرو من تا تو برشکستی، نیست
[B][M1]تا ترا دست جور بر سر ماست
[M2]کار ما جز که زیردستی نیست
[B][M1]مستی گفتی ز عشق خسرو را
[M2]عشق دیوانگی ست، مستی نیست
[A]
[B][M1]یار ما دل ز دوستان برداشت
[M2]مهر دیرینه از میان برداشت
[B][M1]من نخواهم کشید هر چه کند
[M2]دل که از وی نمی توان برداشت
[B][M1]دی به تندی بلند کرد ابرو
[M2]از پی کشتنم کمان برداشت
[B][M1]خواستم جان به عذر پیش برم
[M2]هجر خود رفت و پیش ازان برداشت
[B][M1]عهد کردم که درد دل نکنم
[M2]درد دل مهر از زبان برداشت
[B][M1]در دل او نکرد کار، ار چه
[M2]سنگ از افغان من، فغان برداشت
[B][M1]چشم او هیچ کم نخواهد شد
[M2]دل بیامد، مرا ز جان برداشت
[B][M1]رفتم امروز تا نخواهد کشت
[M2]سر نخواهم ز آستان برداشت
[B][M1]ترک سودای خام کن، خسرو
[M2]که وفا رخت ازین دکان برداشت
[A]
[B][M1]ترک مستم که قصد ایمان داشت
[M2]چشم او میل غارت جان داشت
[B][M1]خون من چون شراب می جوشد
[M2]وز دلم هم کباب بریان داشت
[B][M1]دیده در می فشاند در دامن
[M2]گوییا آستین مرجان داشت
[B][M1]در باغ بهشت بگشادند
[M2]باد گویی کلید رضوان داشت
[B][M1]غنچه دیدم که از نسیم صبا
[M2]همچو من دست در گریبان داشت
[B][M1]رازم از پرده برملا افتاد
[M2]چند شاید به صبر پنهان داشت
[B][M1]خسروا، ترک جان بباید گفت
[M2]که به یک دل دو دوست نتوان داشت
[A]
[B][M1]از رخت ارغوان نمودار است
[M2]وز رخم زعفران نمودار است
[B][M1]نقش سودا که هست بر جانم
[M2]لب و خطش ازان نمودار است
[B][M1]آن ستاره که ریخت مژگانم
[M2]از زمین آسمان نمودار است
[B][M1]ز آتش و دود و شعله دوزخ
[M2]سینه عاشقان نمودار است
[B][M1]نرگس ناتوان جادویت
[M2]از فریب جهان نمودار است
[B][M1]سر زلفت ز دود دل نقشی ست
[M2]لب لعلت ز جان نمودار است
[B][M1]دیدم از توتیای بینایی
[M2]خاک آن آستان نمودار است
[B][M1]لاله زار و سرشک خسرو بین
[M2]از بهار و خزان نمودار است
[A]
[B][M1]ترک من دی سخن به ره می گفت
[M2]هر که رویش بدید، مه می گفت
[B][M1]او همی رفت وخلق در عقبش
[M2]وحده لاشریک له می گفت
[B][M1]دل به صد حیله می گریخت ز عشق
[M2]دل سخن از درون چه می گفت
[B][M1]غلغلی می شنیدم از دهنش
[M2]دیده از خویش صد گنه می گفت
[B][M1]دل خطش را زوال جان می خواند
[M2]نیم شب را زوالگه می گفت
[B][M1]گفتمش تیر می زنی بر دل
[M2]خنده می زد به ناز و نه می گفت
[B][M1]خسرو از دور همچو مدهوشان
[M2]نظری می فگند و وه می گفت
[A]
[B][M1]آنچه بر جان من ز غم رفته ست
[M2]همه از دست آن صنم رفته ست
[B][M1]می نویسد به خون من تعویذ
[M2]چه توان کرد، چون قلم رفته ست
[B][M1]پای در ره نهاد و مهر گذاشت
[M2]زانکه در راه مهر کم رفته ست
[B][M1]به ستم می رود ز من، یا رب
[M2]برکسی هرگز این ستم رفته ست؟
[B][M1]جان به دنبال او روان کردم
[M2]گر نیاید، حیات هم رفته ست
[B][M1]خسروا، با شب فراق بساز
[M2]کافتاب تو در عدم رفته ست
[A]
[B][M1]گل ز رخساره تو بی آب است
[M2]مه ز نظاره تو بیتاب است
[B][M1]مژه های کژ دلاویزت
[M2]کجه های دکان قصاب است
[B][M1]با خیال تو مردم چشمم
[M2]گاه هم خانه گاه هم خواب است
[B][M1]امشبی کامدی به خانه من
[M2]شمع را می کشم که مهتاب است
[B][M1]گر گذاری ببوسم ابرویت
[M2]بهر تعظیم را که محراب است
[B][M1]ای دل خسته، غرق خون از تو
[M2]همچو هسته میان عناب است
[B][M1]غرق شد ز آشناییت خسرو
[M2]زانکش از دیده تا به لب آب است
[A]
[B][M1]هر که روی تو دید جان دانست
[M2]لب شیرینت، را همان دانست
[B][M1]حسن تو عالمی بخواهد سوخت
[M2]هم در آغاز می توان دانست
[B][M1]نرخ کردی به بوسه ای جانی
[M2]بنده بخرید و رایگان دانست
[B][M1]ذقنت چه نمود و دل به خیال
[M2]بوسه ای زد، مگر دهان دانست
[B][M1]دل ز هجر تو بس که تنگ آمد
[M2]مرگ را عمر جاودان دانست
[B][M1]دی به کویت تن ضعیف مرا
[M2]زاغ بربود و استخوان دانست
[B][M1]غمزه تو زبان کشید ز من
[M2]که مرا نیک بی زبانی دانست
[B][M1]کرد بر من دلت به نادانی
[M2]هر چه از جور بیکران دانست
[B][M1]پیش ازین غم نبود خسرو را
[M2]غم که دانست این زمان دانست
[A]
[B][M1]بنده را با تو دوستداری خوست
[M2]گر چه تو بنده را نداری دوست
[B][M1]آن نه چشمی ست کز کرشمه ناز
[M2]دیده را هر نظر که هست در اوست
[B][M1]گرد ابروی تست جای نماز
[M2]باز در چشم بنده آب وضوست
[B][M1]با من از زلف تو بد است، چه باک؟
[M2]هر چه بد نیست، روی تو نیکوست
[B][M1]فتنه چشم تو نمی خسپد
[M2]زانکش از غمزه خار در پهلوست
[B][M1]چون تو بر لب نمی نهد لب را
[M2]شکر اندر لب تو تو بر توست
[B][M1]وصف زلف تو کرد خسرو، از آنست
[M2]که ز لطفش همه جهان خوشبوست
[A]
[B][M1]سر زلف تو تا بجنبیده ست
[M2]بوی مشک ختا بجنبیده ست
[B][M1]بوی خون آمد از صبا ماناک
[M2]عاشقی را هوا بجنبیده ست
[B][M1]تا بجنبید زلف او از باد
[M2]ناف آهو ز جا بجنبیده ست
[B][M1]ما و دیوانگی دگر کان زلف
[M2]باز بر جان ما بجنبیده ست
[B][M1]جوش دلها به گرد او گویی
[M2]قلب صد یاد را بجنبیده ست
[B][M1]گر جگر گوشه نیست چشم مرا
[M2]خون چشمم چرا بجنبیده ست
[B][M1]می رود ذکر رفتنش بسیار
[M2]باز جای بلا بجنبیده ست
[B][M1]دی شنیدم ز آه سرد منش
[M2]دل چون آسیا بجنبیده ست
[B][M1]یاد خسرو نمی کند، یا رب
[M2]کاین سخن از کجا بجنبیده ست
[A]
[B][M1]نگار من امشب سر ناز داشت
[M2]بر افتادگان چشم بد ساز داشت
[B][M1]به یک جام باده به صحرا فگند
[M2]دلم هر چه در پرده راز داشت
[B][M1]به سویش نمی دیدم از بیم جان
[M2]که در چشم او مستی آغاز داشت
[B][M1]ره من زد این بازمانده سرشک
[M2]که چشم مرا از نظر بازداشت
[B][M1]همه شب چو پروانه می سوختم
[M2]که شمع من از دیگران گاز داشت
[B][M1]به عذر ار دلم برد معذور بود
[M2]که چشمی به غایت دغاباز داشت
[B][M1]دل من که تیری درو مانده بود
[M2]به ناله خراشی در آواز داشت
[B][M1]کنون یاد دارد ز خسرو گهی
[M2]که مرغی درین باغ پرواز داشت
[A]
[B][M1]دلم برد و بوی وفایی نداشت
[M2]دلش راز غم آشنایی نداشت
[B][M1]تحمل بسی کرد گل در بهار
[M2]ولی پیش رویش بقایی نداشت
[B][M1]زهی جان به جانان سپرده، دریغ
[M2]که در خورد همت صلایی نداشت
[B][M1]صبوری برون شد ضروری ز من
[M2]که در سینه تنگ جایی نداشت
[B][M1]کنون شیشه را بر طبیب آورم
[M2]که زاهد قبول دعایی نداشت
[B][M1]فلک عاشقی را چو بر من گماشت
[M2]جز این در خزینه بلایی نداشت
[B][M1]چه بینم به بیهوده در باغ دهر؟
[M2]که هرگز نسیم وفایی نداشت
[B][M1]فراهم نشد ریش عشق کهن
[M2]که پیکان خوبان خطایی نداشت
[B][M1]به زنجیر او، خسروا، دل مبند
[M2]که سلطان نظر بر گدایی نداشت
[A]
[B][M1]گلستان نسیم سحر یافته ست
[M2]صبا غنچه را خفته دریافته ست
[B][M1]چنان خواب دیده ست نرگس به خواب
[M2]که گویی که او جام زر یافته ست
[B][M1]خبر نیست مر بلبل مست را
[M2]که از مستیش گل خبر یافته ست
[B][M1]نسیم چون مشک در خاک ریخت
[M2]مگر بوی آن خوش پسر یافته ست
[B][M1]خیال قدت سر و گم کرده بود
[M2]ولی ناگهان نیشکر یافته ست
[B][M1]چه گویم که سنگین دلش هیچ وقت
[M2]ز سوز دل من اثر یافته ست
[B][M1]به پای خیالت فرو ریخت چشم
[M2]دری کان به خون جگر یافته ست
[B][M1]بسا شب که بیدار خسرو نشست
[M2]که شام غمش را سحر یافته ست
[A]
[B][M1]دل من به جانانی آویخته ست
[M2]چو دزدی کز ایوانی آویخته ست
[B][M1]فدا باد جانها بدان زلف کش
[M2]به هر تار مو جانی آویخته ست
[B][M1]چه زنار کفرست هر موی او
[M2]که در هر یک ایمانی آویخته ست
[B][M1]بتان را مزن سنگ، ای پارسا
[M2]به هر بت مسلمانی آویخته ست
[B][M1]غمم سهل گیرید و مسکین کسی
[M2]که در زلف جانانی آویخته ست
[B][M1]زهی دولت صید جانم که او
[M2]به فتراک سلطانی آویخته ست
[B][M1]نبینم جهان جز جگر پاره ای
[M2]به هر نوک مژگانی آویخته ست
[B][M1]خراشیده باشد دل بلبلی
[M2]که در شاخ بستانی آویخته ست
[B][M1]چو خسرو اسیر تو شد رحمتی
[M2]که دردی به درمانی آویخته ست
[A]
[B][M1]صبا کو به بوی تو جان پرور است
[M2]دل خلق را سوی تو رهبر است
[B][M1]به دنباله زلف مگذار کار
[M2]دلی را کز آن زلف در هم تر است
[B][M1]برون بر ازین چشم پر خون من
[M2]که از خون چرا آستانت تر است
[B][M1]سراندازیم به که رانی ز در
[M2]که سر بی در دوست درد سر است
[B][M1]دریغ است خاک درت بر سرم
[M2]که این سر نه لایق بدان افسر است
[B][M1]زهی طعن جاوید خورشید را
[M2]که گویند معشوق نیلوفر است
[B][M1]مگس قند و پروانه آتش گزید
[M2]هوس دیگر و عاشقی دیگر است
[B][M1]بمیرم درین سوز من عاقبت
[M2]که هیزم پس از شعله خاکستر است
[B][M1]کجا یابم آن خانه ویران شده
[M2]که هر شب به جان خراب اندر است
[B][M1]چه داند ملک خفته، در خواب ناز
[M2]که نالان کدامیش در پیش در است
[B][M1]ز در باری دیده خسرو مرنج
[M2]که خود عاشقان را همین زیور است
[A]
[B][M1]کجا دولت وصلش آرم به دست
[M2]که جز باد چیزی ندارم به دست
[B][M1]سر زلف او تا نگیرد قرار
[M2]کی آید دل بیقرارم به دست
[B][M1]گهش می فشانم سر خود به پای
[M2]چه چاره نبود اختیارم به دست
[B][M1]سر آمد درین آرزو روز غم
[M2]که افتد شبی زلف یارم به دست
[B][M1]نه بد بر کفم باده بر یاد آن
[M2]که باد است ازو یادگارم به دست
[B][M1]ببازم سر خویش، خسرو، اگر
[M2]گهی دامن وصلش آرم به دست
[A]
[B][M1]بتی کز ویم رو به دیوانگی ست
[M2]اگر جان توان برد فرزانگی ست
[B][M1]زدم دی به زنجیر گیسوش دست
[M2]مرا گفت، باز این چه دیوانگی ست
[B][M1]دلم برد بر بوسه پروانه وار
[M2]ستد جان که این حق پروانگی ست
[B][M1]درونم پر از یار گشت و هنوز
[M2]ازان سو که یارست بیگانگی ست
[B][M1]نگارا، خیال ترا مدتی ست
[M2]که با مردم دیده همخانگی ست
[B][M1]مرا کشتی آخر تراکس نگفت؟
[M2]که بیچاره کشتن نه مردانگی ست
[B][M1]شد از عشق خال تو خسرو هلاک
[M2]چو مرغی که مرگش زبی دانگی ست
[A]
[B][M1]خم تهی گشت و هنوزم جان ز می سیراب نیست
[M2]خون تو هست آخر، ای دل، گر شراب ناب نیست
[B][M1]ناله زنجیر مجنون ارغنون عاشقانست
[M2]ذوق آن اندازه گوش اولواالالباب نیست
[B][M1]عشق خصم من بس ست، ای چرخ، تو زحمت مکش
[M2]هر کجا جلاد باشد حاجت قصاب نیست
[B][M1]پادشا گو خون بریز و شحنه گو گردن بزن
[M2]بهر جانی ترک جانان مذهب احباب نیست
[B][M1]هان و هان، ای عاقل، از غم خواری ما در گذر
[M2]کاندرین ره بهتر از دیوانگی اسباب نیست
[B][M1]گر جمال دوست نبود، با خیالش هم خوشم
[M2]خانه درویش را شمعی به از مهتاب نیست
[B][M1]کافرا، مردم شکارا، یک زمان آهسته تر
[M2]کاهوی بیچاره را با تیر ترکان تاب نیست
[B][M1]دل کز آن من نشد چندین چه گردد گرد تو
[M2]آخر اندر ترکشت یک ناوک پرتاب نیست
[B][M1]گفتی اندر خواب گه گه روی خود بنمایمت
[M2]این سخن بیگانه را گو، کآشنا را خواب نیست
[B][M1]تشنه خواهی مردن، ای دل، زان زنخدان باز گرد
[M2]کان چه او گر بکاوی خون برآید آب نیست
[B][M1]خسروا، زنار بند اول پس آن گه سجده کن
[M2]پیش آن ابرو که بتخانه ست آن، محراب نیست
[A]
[B][M1]صد بلا افتاد و صد فتنه بخاست
[M2]عاشق بیچاره را عبرت کجاست
[B][M1]دی دل دیوانه ما گم شده ست
[M2]بر درش آن خون که بینی آشناست
[B][M1]زلف پستش کارفرمای اجل
[M2]چشم مستش چاشنی گیر بلاست
[B][M1]کافرا، محراب ابرو کج مکن
[M2]که به زاری چشم خلقی در دعاست
[B][M1]نرخ جانها سخت ارزان شد، بلی
[M2]عهد تست و روز بازار جفاست
[B][M1]با چنان بادی که خوبان داشتند
[M2]پیش تو از هیچ کس گردی نخاست
[B][M1]بیدلان را طعن رسوایی مزن
[M2]هیچ کس دانی که خود را بد نخواست
[B][M1]عاشق و رندست از تشویق تو
[M2]هر کجا گوشه نشین و پارساست
[B][M1]هر زمان گویی که حال دل بگوی
[M2]آن کسی را گوی، کو را دل بجاست
[B][M1]گفتی اندر سینه تنگ تو چیست؟
[M2]داغهای دوستان بی وفاست
[B][M1]خسروا، مشغول یاران شو به زود
[M2]کز برای شب همه غم پیش ماست
[A]
[B][M1]گر ترا ناز و بدخویی این است
[M2]وای بر دل، اگر چه سنگین است
[B][M1]عیشم ار بد رود بلایی نیست
[M2]تو، نکو، می روی بلا این است
[B][M1]می روی و نمی روی از دل
[M2]این چه شکل است و این چه آیین است
[B][M1]گر دل من کباب شد، تو بخند
[M2]کان نمک شور نیست، شیرین است
[B][M1]من بمیرم که آب چشمی نیست
[M2]خنده ای کن که وقت یاسین است
[B][M1]هر شب از آب چشم پنداری
[M2]چشم من آشنای پروین است
[B][M1]از خیالت به سجده جای دلم
[M2]اول شب نماز پیشین است
[B][M1]نکنی گر نگاه معذوری
[M2]کت چو خسرو هزار مسکین است
[A]
[B][M1]بهار آمد و گلهای بوستان بشکفت
[M2]به خوش دلی و طرب روی دوستان بشکفت
[B][M1]بدان صفت که گل از باد نشکفد به چمن
[M2]ز باده باده کشان را بهار جان بشکفت
[B][M1]به دیده پرس که آبش چو آب در غلطید
[M2]ز می چو عارض خوبان دلستان بشکفت
[B][M1]گل از شراب بدانسان که بشکفد در جام
[M2]به کوی دوست گل از خون عاشقان بشکفت
[B][M1]بتان بترس قدم می نهند بر لاله
[M2]که همچو شعله آتش به بوستان بشکفت
[B][M1]ز بس که غنچه دم بسته از صبا دم زد
[M2]درون پوست نگنجید و در زمان بشکفت
[B][M1]چنان که گل به خوی مصطفی شکفت به خاک
[M2]رخم ز سوزن خاک ره بتان بشکفت
[B][M1]نسیم مشک جهان گیر شد، چو خسرو را
[M2]ز یاد مدحت تو غنچه در دهان بشکفت
[A]
[B][M1]یار چون با ماست بهر دیدنش تعجیل چیست
[M2]یوسف اندر مصر دل، در دیده رود نیل چیست
[B][M1]آن بت اندر سینه و سوزان دلم قندیل وار
[M2]چون دلم بتخانه شد، بتخانه را قندیل چیست
[B][M1]کشتن خود خواستم از غمزه خون ریز او
[M2]گفت صید انداز ساکن، صید را تعجیل چیست
[B][M1]رهروان صدق را از راحت و محنت چه غم
[M2]عاشقان کعبه را پرسش ز راه و میل چیست
[B][M1]مرد چون شد عاشق جانان، نترسد از بلا
[M2]مور چون شد بر در شه، بیم پای پیل چیست
[B][M1]تقوی و پرهیزگاری نیست کار عاشقان
[M2]صوفی میخواره را سجاده در زنبیل چیست؟
[B][M1]چون جمالت آیت رحمت شد اندر شان خلق
[M2]آخر این چندین ز بهر کشتنم تأویل چیست
[B][M1]خط شد آغازت، چو دورست از رخت چشم بدم
[M2]وه که این زیبا بناگوشت، نشان نیل چیست
[B][M1]ای که خسرو را نصیحت می کنی از بهر عشق
[M2]پند چون می نشنود، بیهوده قال و قیل چیست
[A]
[B][M1]بدان بهانه که حسنی ست بس فراوانت
[M2]جفا بکن که هر آن کرده نیست تاوانت
[B][M1]مهی که چاک به دامان جانم افگنده ست
[M2]همان مهی ست که طالع شد از گریبانت
[B][M1]کسی که جان به سر یک نظاره خواهند داد
[M2]رهاش کن که نگه می کند فراوانت
[B][M1]به نزد تست دلم باژگونه کن که در او
[M2]کنی نظاره که چندست داغ پنهانت
[B][M1]نگر که از زنخت چند دل به چاه افتاد
[M2]که تا لب است پر از جان چه زنخدانت
[B][M1]درونت در جگر سوخته کشم هر چند
[M2]که سر به سر ز نمک ساخته ست یزدانت
[B][M1]به نیم خنده چو صد جان دهی تو خسرو را
[M2]به نیم جان چه توان داد مزد دندانت
[A]
[B][M1]باز مست آمدنش نازکنان از جایی ست
[M2]زان یکی کار در آن کنج دهان از جایی ست
[B][M1]دل سبک می شودم، دوش مگر غایب بود
[M2]این زمان در سرش، این خواب گران از جایی ست
[B][M1]باز دیوانه ام و سلسله صبر کسی ست
[M2]آب چشمم به چپ و راست دوان از جایی ست
[B][M1]من ز تو صبر ندارم، تو نکو می دانی
[M2]این همه ناز تو، ای جان جهان، از جایی ست
[B][M1]چند خونابه من بینی و نادان گردی
[M2]اشک من آخر ازین گونه روان از جایی ست
[B][M1]من چه زهره که دل گم شده جویم ز تو لیک
[M2]مردمان را که رود بر تو گمان، از جایی ست
[B][M1]بر رهت، هیچ گلی نشکفد، ای باد، ازانک
[M2]با تو امروز نسیم است که آن از جایی ست
[B][M1]خود گرفتم که بپوشد غم خود را خسرو
[M2]نامت آخر شب و روزش به زبان از جایی ست
[A]
[B][M1]کسی را به دور حسن تو پروای خواب نیست
[M2]کو دل کزان دو نرگس رعنا خراب نیست
[B][M1]ای محتسب که منع سر اندازیم کنی
[M2]بگذر ز ما که مستی ما از شراب نیست
[B][M1]بر جان ما ز غمزه مزن تیر دمبدم
[M2]بر بی گناه ظلم پیاپی ثواب نیست
[B][M1]دل خواست بوسه ای ز لبت، بر دهان زدی
[M2]در روزگار مثل تو حاضر جواب نیست
[B][M1]کردم مقابل رخ تو آفتاب را
[M2]چیزی ست در رخ تو که در آفتاب نیست
[B][M1]تا چند قصد خسرو بیچاره می کنی
[M2]یک شیوه کن که حاجت چندین عتاب نیست
[A]
[B][M1]از من آن کامیاب را چه غم است
[M2]زین شب آن مهتاب را چه غم است
[B][M1]ذره ها گر شوند زیر و زبر
[M2]چشمه آفتاب را چه غم است
[B][M1]گر مرا نیست خوابی اندر چشم
[M2]چشم آن نیم خواب را چه غم است
[B][M1]گر بسوزد هزار پروانه
[M2]مشعل خانه تاب را چه غم است
[B][M1]ور کنم من سؤال کشتن خویش
[M2]ترک حاضر جواب را چه غم است
[B][M1]خسرو ار جان دهد، تو دیر بزی
[M2]ماهی ار مرد آب را چه غم است
[A]
[B][M1]هر عاشقی که ترسد از طعنه و ملامت
[M2]دعوی عشق بازی بر وی بود غرامت
[B][M1]قد قامت مؤذن در گوش در نگنجد
[M2]آن را که شد ز خوبان مشمول قد و قامت
[B][M1]ساقی، بده شرابی زین توبه ریایی
[M2]کز جام می بشوید دیباچه کرامت
[B][M1]ای شوخ، نیست فرقی از آفتاب تا تو
[M2]از بهر فرق گویی زلف تو شد علامت
[B][M1]نظارگی نداند هول و هلاک محشر
[M2]کو بیندت به ناگه در ساحت قیامت
[B][M1]عاشق که پاره دامن در کوچه ها نیفتد
[M2]گو گرد پا در آور دامن استقامت
[B][M1]جز تو به هر که دادم دل را شدم پشیمان
[M2]جان زان تست بستان بر شکر این ندامت
[B][M1]در عشق کز سلامت جان بر لب آمد اکنون
[M2]من خیر باد کردم تو دیرمان سلامت
[B][M1]غمهات در دل شب پیش خیال گویم
[M2]ای آنکه خفته ای خوش در منزل سلامت
[A]
[B][M1]یارب، چه شد کان ترک ما ترک محبان کرده است
[M2]آسودگان وصل را رنجور هجران کرده است
[B][M1]گردون مگر آن یار را بر من دگر سان ساخته
[M2]با بخت بی سامانم از مهرش پشیمان کرده است
[B][M1]غمگین مشو،ای دل،اگر در ششدری از نقش دوست
[M2]کین مهره باز آسمان اینها فراوان کرده است
[B][M1]روزی گرم از دولت وصلش درونی شاد شد
[M2]روز فراق دوستان چون بیت احزان کرده است
[B][M1]بر هر مژه عشاق را بشکفت نسرین سرشک
[M2]تا آن گل از اهل نظر رخسار پنهان کرده است
[B][M1]در حلقه شوریدگان آشوب و غوغا می رود
[M2]گویا مگر هندوی من کاکل پریشان کرده است
[B][M1]زاهد که دامن می کشد از رندی تو، خسروا
[M2]باری ندانم یک نفس سر در گریبان کرده است
[A]
[B][M1]زلف مشکینش که گویی را به چوگان یافته ست
[M2]گو به صحن دیده بازی کن که میدان یافته ست
[B][M1]تا تو گوی چرخ بردی زان ز نخ چوگان چرخ
[M2]ای بسا بازی که آن گوی ز نخدان یافته ست
[B][M1]گرد بر گو در زنخدان گر دمی آرد خطت
[M2]مشک زلفت را که بر هر سو پریشان یافته ست
[B][M1]تشنه ای را با دهانت آشنایی ده که او
[M2]تا به لب چاه زنخ پر آب حیوان یافته ست
[B][M1]خنده تو یافته ست اندر دهان کان گهر
[M2]گوهر خود را خجل بیرون دهد کان یافته ست
[B][M1]در بناگوشت دلم گم شد، کسی حاضر نبود
[M2]جز خط و زلفت کسی احضار ایشان یافته ست
[B][M1]روز وصلم هست کوتاه و شب هجرم دراز
[M2]گر دم سرد جهان رسم زمستان یافته ست
[B][M1]شهسوارا را، گوی در میدان زیبایی فگن
[M2]خاصه کاعظم باربک از شاه جولان یافته ست
[B][M1]هر گهر کان غیر مدحت در دهان خسرو است
[M2]سنگ ریزه ست، آنکه اندر زیر دندان یافته ست
[A]
[B][M1]خنده هرگز دهنی همچو دهان تو نیافت
[M2]سخن ار آب نشد طعم زبان تو نیافت
[B][M1]دیده باریکی عالم همه موی اندر موی
[M2]دید، لیکن سر مویی چو میان تو نیافت
[B][M1]با چنین حسن و لطافت که تویی، دیده دهر
[M2]سوی که دید که آن را نگران تو نیافت
[B][M1]پسته کو تنگ دهان بود دهان بسته بماند
[M2]خویش را دید که هم سنگ دهان تو نیافت
[B][M1]به گه صبح چو گل خنده زنان می رفتی
[M2]باد هر چند که بشتافت نشان تو نیافت
[B][M1]گل به گلزار در از تابش خورشید بسوخت
[M2]زان که او سایه ای از سرو روان تو نیافت
[B][M1]پای خسرو خلش از خار جفا بار نداشت
[M2]تا سرش ریخته در پای عنان تو نیافت
[A]
[B][M1]یک سخن گر من ازان جان و جهان خواهم یافت
[M2]ره سوی آرزوی خویش بدان خواهم یافت
[B][M1]گر به گرد قد زیباش نگردم، چه کنم؟
[M2]در کدامین چمن آن سرو روان خواهم یافت؟
[B][M1]جان عاشق، اگر از بهر رخ زیبا راست
[M2]من کدامین رخ زیبا به ازان خواهم یافت؟
[B][M1]دل برفت از من و یارب که گهی خواهد بود
[M2]که ازان گم شده خویش نشان خواهم یافت؟
[B][M1]بیدل و غمزده ام کیست که دل خواهد داد
[M2]عاشق و سوخته ام از که ضمان خواهم یافت؟
[B][M1]عشق ازین گونه که بیش است به دل تا جان هست
[M2]نه همانا که ازین فتنه امان خواهم یافت
[B][M1]از گله پا به گلم ده که من بدخو را
[M2]روزی از دیده اغیار نهان خواهم یافت
[B][M1]ای که گفتی به دعا آرزوی خویش بیاب
[M2]باری آنچ آرزویم هست همان خواهم یافت
[B][M1]ساقیا، جان عزیز است بهای رطلت
[M2]دفع غم را بخرم، گر چه گران خواهم یافت
[A]
[B][M1]یا رب، آن زلف تو هیچ اشکنه بی دل هست؟
[M2]دیر باز است که اندر دلم این مشکل هست
[B][M1]حیف باشد که بگویم که مه و خورشیدی
[M2]هم تو بنگر که بدان هر دو کسی مایل هست؟
[B][M1]منزلت گفتم مانا که همین در دل ماست
[M2]چو ببینیم که به هر جات همین منزل هست
[B][M1]گر به خاک در خویشم نگری افتاده
[M2]خود بگویی که چنین آدمیی از گل هست
[B][M1]روسیاهم، حبشی گوی من سوخته را
[M2]وگرم داغ درون نیست، برون دل هست
[B][M1]چشمم از هجر تو دریا شد و در خیل خیال
[M2]ای بسا مردم آبی که درین ساحل هست
[B][M1]چند شمشیر چنان بر من بیچاره زنی
[M2]باری این مرتبه همچو منی قابل هست
[B][M1]دردم آنکس که نداند دهدم پند، آری
[M2]در جهان نیز بسی بی خبر و غافل هست
[B][M1]از پی عشق نصیحت چه کنی خسرو را
[M2]باری آن کس که نصیحت شنود عاقل هست
[A]
[B][M1]دردا که با من آن بت نامهربان نساخت
[M2]دردی نهاد بر دل و درمان آن نساخت
[B][M1]باران مهر او بنبارید بر دلم
[M2]تا چشم من زهر مژه ناودان نساخت
[B][M1]از شمع وصل دوده امید برنخاست
[M2]تا دود آه من به فلک سایبان نساخت
[B][M1]از ما مگرد، ای دل، اگر غم گسار گشت
[M2]با ما بساز، جان، اگر آن دلستان نساخت
[B][M1]بیمار ماند جان من اندر لب و لبش
[M2]جان دارویی ز بهر من ناتوان نساخت
[B][M1]مویی ستم نکرد کم آن مومیان به حسن
[M2]تا مر مرا به حیف چو موی میان نساخت
[B][M1]سلطانی از فراق کمندش ندید امان
[M2]تا دل نشانه گاه خدنگ غمان نساخت
[A]
[B][M1]با این جمال روی صنم دیدنم خطاست
[M2]کایینه مراد نه بهر جمال ماست
[B][M1]درویش بین به کلبه خود می برد هوس
[M2]زان شمع کش ملایکه پروانه ضیاست
[B][M1]عقل است و لاف صبر یکی پرده برفگن
[M2]تا بنگری که فایده عقل تا کجاست
[B][M1]چشمش برون کشم ز سرش آنکه بیندت
[M2]صدق است این مثل که گدا دشمن گداست
[B][M1]هر کس ز باد بوی تو جوید، من آن نیم
[M2]ما را همین بس است که این باد از آن هو است
[B][M1]رویم به قبله و دل گمره به سوی بت
[M2]باری چرا کنیم نمازی که نارواست
[B][M1]شبهای خویش روز کنم ز آه شب فروز
[M2]بد روز چون منی که بدین روز مبتلاست
[B][M1]ضایع مکن دعای خود، ای پارسای وقت
[M2]در حق بیدلی که نه در خورد این دعاست
[B][M1]خسرو، منال بهر دل گم شده به درد
[M2]کالاش کن ملال که درد تو آشناست
[A]
[B][M1]خیال روی تو چون در ناب در نظر است
[M2]ز اشک دمبدمم صد حباب در نظر است
[B][M1]چو مست روی تو من، روی مهوشان چه کنم
[M2]به دزدکی نگرم کافتاب در نظر است
[B][M1]اگر دلت به لب بحر می کشد، ای سرو
[M2]نشین به گوشه چشمم که آب در نظر است
[B][M1]خیال زلف تو در دیده ام شبی گردید
[M2]ازان خیال مرا اشک ناب در نظر است
[B][M1]شبی به خواب نظر بازیی به او کردم
[M2]مرا همیشه ازان لحظه خواب در نظر است
[B][M1]به نور روی تو در زلف می توان رفتن
[M2]شب است و شعشعه ماهتاب در نظر است
[B][M1]ز عشق چشم تو خسرو چو سرخوش و مست است
[M2]به یاد لعل تو او را شراب در نظر است
[A]
[B][M1]رخت کز آتش تبها به تاب در عرق است
[M2]چو نیک می نگرم آفتاب در عرق است
[B][M1]به خونش گر شد آن روی و در عرق افتاد
[M2]همیشه شمع منور به تاب در عرق است
[B][M1]به گرد عارض و روی تو خط خوی آلود
[M2]محقق است که چون مشک ناب در عرق است
[B][M1]چو عکس روی خوی آلوده اش به جام افتاد
[M2]قدح چو با دل پر خون شراب در عرق است
[B][M1]ز رشک آنکه عرق بر رخش چرا غلتید
[M2]سرشک دیده ما چون حباب در عرق است
[B][M1]ز غیرت این تن خسرو چو در تب و سوز است
[M2]دلش بر آتش غم چون کباب در عرق است
[A]
[B][M1]جمال دوست مرا تا به چشم دیده شده ست
[M2]خیال او به دل تنگم آرمیده شده ست
[B][M1]ز زلف پرده در او که پرده پوش دل است
[M2]بیا که پرده پوشیدگان دریده شده ست
[B][M1]کشید عارض او خط، پناه چو، ای صبر
[M2]کنون که لشکر سودای از جریده شده ست
[B][M1]هنوز می کشدم دل به زلفت، ار چه مرا
[M2]هزار گونه گشایش ازان کشیده شده ست
[B][M1]رقیب گفت، شنیدی چه لطف می گفتند؟
[M2]سخن ز گفتن من می کند شنیده شده ست
[B][M1]نمی توان که دلم را ز تیر او ببرم
[M2]ز تیرش ار چه دلم چند جا بریده شده ست
[B][M1]مگر سیاه ازان گشت مردم چشمم
[M2]که آفتاب جمالش درون دیده شده ست
[B][M1]نیامده ست بر من دو روز، دانی چیست؟
[M2]لبش به دندان بگرفته ام گزیده شده ست
[B][M1]به دست شوق کمند نیاز می تابم
[M2]که باز آهوی صیادکش رمیده شده ست
[B][M1]گهر ز دیده به دامن همی کشم به رهش
[M2]ز کار خسرو بیچاره دانه چیده شده ست
[A]
[B][M1]دو اسپه پیک نظر می دوانم از چپ و راست
[M2]به جست و جوی نگاری که نور دیده ماست
[B][M1]ترا که جز رخ تو، در نظر نمی آید
[M2]دو دیده در هوس روی تو بر آب چراست
[B][M1]ز روی روشنت هر ذره شد مرا روشن
[M2]که آفتاب رخت در همه جهان پیداست
[B][M1]نگاه در دل خود کردم و ترا دیدم
[M2]نظر چنین کند آن کس که او به خود بیناست
[B][M1]چو غرق آب حیاتم، چه آب می جویم
[M2]چو با من است نگارم، چه می روم چپ و راست
[A]
[B][M1]لطافت تو چنان در خیال ما بنشست
[M2]که تا به حشر نخواهد دل از کمند تو رست
[B][M1]زبون چشم زبون گیر تو شدم، چه کنم؟
[M2]چه حیله سازد هشیار پیش مردم مست
[B][M1]ز کشته پر شده شهر و کشنده پیدا نی
[M2]دهان تنگ تو پیدا شده ست، میری هست!
[B][M1]مرا نگینه دل کز گزند ایمن بود
[M2]فتاد و سنگ جفای تو باز خورد و شکست
[B][M1]شکسته طره تو از کجاست، از دل من؟
[M2]چنین بود، چو کند کس خرابه را دربست
[B][M1]چرا پیاله خون می دهی مرا هردم
[M2]چنین که می رسد از جور چرخ دست به دست
[B][M1]بیا چو آب خضر تا ببینیم در پای
[M2]بسان خاک که در پای آب گردد پست
[B][M1]اگر ز خسروت آزار بود، تازه مکن
[M2]مکاو ریش کهن را چو سر بهم پیوست
[A]
[B][M1]بیا که دل بشد از انتظار آمدنت
[M2]نگاه داشته ام جان نثار آمدنت
[B][M1]ز بعد رفتن تو جان قرار کی کردی
[M2]دل ار ندادی با جان قرار آمدنت
[B][M1]یکی به یاد کن کار جان من آخر
[M2]وگرنه من بکنم جان به کار آمدنت
[B][M1]هنوز تاز رخت بشکفد گلم باری
[M2]خراش یافت دل از خار خار آمدنت
[B][M1]به چار روز نکو آمدت که مهلت نیست
[M2]دو روزه عمر مرا با چهار آمدنت
[B][M1]ستاره ریز کنم از دو دیده بر تقویم
[M2]حکیم را که کند اختیار آمدنت
[B][M1]دو دیده غلتان غلتان رود به استقبال
[M2]اگر ز دور ببیند غبار آمدنت
[B][M1]زنم به زلف تو انگشت و بر دو دیده نهم
[M2]اگر سفید شود ز انتظار آمدنت
[B][M1]ز جام وصل خمار اشکنی که خسرو را
[M2]برون همی رود از سر خمار آمدنت
[A]
[B][M1]چه وزن ماه سما را برابر رویت
[M2]که آفتاب فلک نیست هم ترازویت
[B][M1]برابری نکند با تو آفتاب، اگر
[M2]هزار بار برابر کنند با رویت
[B][M1]دو زلف تو ز پس گوشهات دانی چیست؟
[M2]دو زاغ، لیک از آن کمان ابرویت
[B][M1]ز تشنگان لبت شربتی دریغ مدار
[M2]کنون که آب لطافت روانست در جویت
[B][M1]شب فراق درازست، من، نمی دانم
[M2]که مبتلای شبم یا از آن گیسویت
[B][M1]شبم چگونه نباشد دراز از هجران
[M2]که هیچ می نتوانم گسست از مویت
[B][M1]برون جه از کف غم، خسروا، چو تیر از شست
[M2]کمان عشق مکش، نیست چون به بازویت
[A]
[B][M1]به خود مبین که چو روی من آفتابی هست
[M2]به من نگر که چو من در جهانی خرابی هست؟
[B][M1]ز روشنی رخ تو گر به صد نقاب رود
[M2]کسی نداند بر روی تو نقابی هست
[B][M1]دلم ز ناوک چشمت هزار روزن شد
[M2]ز صورت تو به هر روزن آفتابی هست
[B][M1]شب من از چه سبب تیره تر بود هر روز
[M2]چو از رخ تو به هر خانه آفتابی هست
[B][M1]مهت به عقرب و اینک رهی به عزم سفر
[M2]ولی خوشم که دران عقرب انقلابی هست
[B][M1]خط تو فتوی نوشت این چنین و فتوی را
[M2]جز آنکه گفتم من با تواش جوابی هست
[B][M1]پریر بر سر بامش بدیدم و گفتم
[M2]هنوز بر سر بام من آفتابی هست
[B][M1]لب تو در دلم آمد بپرس هم زان لب
[M2]که پر نمک تر ازان هیچ دلی کبابی هست؟
[B][M1]ازین هوس که نشانی بباید از دهنت
[M2]وجود را به عدم هر زمان شتابی هست
[B][M1]بر آب دیده خسرو همه جهان بگریست
[M2]تبارک الله در دیده تو آبی هست
[A]
[B][M1]رخش بدیدم و گفتم که بوستان این است
[M2]لبش به خنده در آمد که قوت جان این است
[B][M1]سخن کشیدم ازان لب که در دهان تو چیست
[M2]شکر بریختن آمد که در دهان این است؟
[B][M1]دهان او به گمان افگند، یقین کردم
[M2]که کس یقین نکند آن دهان، گمان این است
[B][M1]گذر ز دیده گشادم میان باریکش
[M2]به پیچ پیچ در آمد که ریسمان این است
[B][M1]کمر گرفتم و گفتم که در میان چیزی ست
[M2]به پیچ زد سخنم را که در میان این است
[B][M1]بگفتمش که به خورشید بر توان رفت
[M2]نمود زلف مسلسل که ریسمان این است
[B][M1]به عجز چهره نمودم که رنگ رویم بین
[M2]به ناز خنده به من زد که زعفران این است
[B][M1]خطش بدیده ای، ای سبزه، بعد ازین گل را
[M2]به ریش خند بخندان که بوستان این است
[B][M1]جمال او به فلک عرضه کردم و خورشید
[M2]نمود چهره که پرکاله ای ازان این است
[B][M1]زبان کشید که شمع بتان شدم، گفتم
[M2]هزارخانه به خود خواند کاسمان این است
[B][M1]روان چو باد بدادی به بنده خسرو اسپ
[M2]چو باد اسپ دهی بخشش روان این است
[B][M1]به نام نیک ترا عمر جاودان بادا
[M2]تو نام نیک طلب عمر جاودان این است
[A]
[B][M1]دو زلف تو که سر اندر زمین رسانیده ست
[M2]به لاله بوی گل و یاسمین رسانیده ست
[B][M1]دهان تست چنان تنگ یا کسی بر موم
[M2]نشان حلقه انگشترین رسانیده ست
[B][M1]رواست در حق شهد او هزار نیش زند
[M2]بران مگس که لبت زانگبین رسانیده ست
[B][M1]خوش است خنده پروین، اگر چه دندان را
[M2]ز رشک خنده پروین برین رسانیده ست
[B][M1]هزار نقش به یک تخته ایست نوک قلم
[M2]که تخت تو بر نقاش چین رسانیده ست
[A]
[B][M1]ای داشته به سر ز رعونت کلاه کج
[M2]سر کج مکن که کج بودش جایگاه کج
[B][M1]سیلی باد بین که چسان افگند به خاک
[M2]غنچه که می نهد دو سه روزی کلاه کج
[B][M1]از چشم راست بین همه را، کز کژی بود
[M2]کردن به مردمان ز تکبر نگاه کج
[B][M1]در نیک کوش کت بد و نیک ار به طینت است
[M2]کز خاک راست است بر آید گیاه کج
[B][M1]گمراهیت به بادیه های کج افگند
[M2]تو راه راست گیر و رو، ار هست راه کج
[B][M1]دنیا به عهد تو نشود بر مراد تو
[M2]کز زور دست تشنه نشد راه چاه کج
[B][M1]خسرو حساب خویش ترا داد راست پند
[M2]تو خواه راست دان سخنش را و خواه کج
[A]
[B][M1]توانگری به دل است، ای گدای با صد گنج
[M2]چو راحتی نرسانی، مشو عذاب النج
[B][M1]همانست گنج که دیدی چو خاک هر گنجی
[M2]که زیر خاک نهی، خاک بر سر آن گنج
[B][M1]خرد ز بهر کمال و کنیش آلت مال
[M2]چو ابلهان به ترازوی زر سفال مسنج
[B][M1]مدو چو مور تهیگه تهی که در سالی
[M2]نخورد یک جو و پامال شد به بردن رنج
[B][M1]ز خوی زشت پس از مردن تو هم چه عجب
[M2]که استخوانت کند سنگ چون صف شطرنج
[B][M1]نه زنده، مرده بود آنکه سنگ پیوسته
[M2]تنش به رنگ به سودا و روح در افرنج
[B][M1]ز بهر سنگ ملمع که آیدت در دست
[M2]بسا کسان که شکستی به سنگ شان آرنج
[B][M1]ز بهر سیم و درم صد شکنجه بیش کنی
[M2]که ایستاده نماز اوفتد برانت شکنج
[B][M1]دو پنجه با تو زده شیر چرخ و تو با خود
[M2]گرفته راست سه پنجاه در سرای سپنج
[B][M1]چنان به لذت نفسی، که گر شود ممکن
[M2]به حرص حس ششم در فزایی اندر پنج
[B][M1]خوبی چکان که شود خونت آب در ره دین
[M2]نه آن خویی که چکد از رخت کرشمه و غنج
[B][M1]به باغ گل ز خوی باغبان دمد نه ز آب
[M2]گمان مبر تو که بی رنج بردمد نارنج
[B][M1]اگر چه ناخوشت آید نصیحت خسرو
[M2]شفاست آن همه، از تلخی هلیله مرنج
[A]
[B][M1]به غیر جام دمادم مجوی همدم هیچ
[M2]به جز صراحی و مطرب مخواه تو هم هیچ
[B][M1]بیار و باده نوشین روان بنوش که هست
[M2]به جنب جام می لعل ملکت جم هیچ
[B][M1]مجوی هیچ که دنیا طفیل همت اوست
[M2]که پیش همت او هست ملک عالم هیچ
[B][M1]غم است حاصلم از عمر و من بدین شادم
[M2]که گر چه هست غمم، نیست از غمم غم هیچ
[B][M1]غمم به خاک فرو زد و نیست غمخوارم
[M2]دمم به کام فرو رفت و نیست همدم هیچ
[B][M1]دلم ز عشق تو شد ذره ای و آن هم خون
[M2]تنم ز مهر تو شد سایه ای و آن هم هیچ
[B][M1]تنم چو موی پر از تاب و پیچ و در وی خم
[M2]ولی میان تو یک مو و اندر آن خم هیچ
[B][M1]از آن دوای دل خسته در جهان تنگ است
[M2]که نیستش به جز از پسته تو مرهم هیچ
[B][M1]دم از جهان چه زنی، همدمی طلب، خسرو
[M2]به حکم آنکه جهان یکدم است و آن هم هیچ
[A]
[B][M1]ای دستت از نگار سفید و سیاه و سرخ
[M2]وی چشمت از خمار سفید و سیاه و سرخ
[B][M1]از برگ و از سپاری و از رنگ چونه شد
[M2]دندان آن نگار سفید و سیاه و سرخ
[B][M1]رفتی و در فراق تو چشمم ز گریه گشت
[M2]چون ابر نوبهار سفید و سیاه و سرخ
[B][M1]سازم نثار آن رخ زیبا، گرم بود
[M2]در کیسه صد هزار سفید و سیاه و سرخ
[B][M1]خسرو ردیف این غزل از بهر امتحان
[M2]آورده در قطار سفید و سیاه و سرخ
[A]
[B][M1]ز من در هجر او هر دم فغان زار می آید
[M2]خوش آن چشمی که آن هر دم بران رخسار می آید
[B][M1]به بازی سوی من آمد، به شوخی دل ز من بستد
[M2]بدو گفتم، چه خواهی کرد؟ گفتا، کار می آید
[B][M1]چو رفتم بر درش بسیار، دربان گفت کاین مسکین
[M2]گرفتار است گویی، کاین طرف بسیار می آید
[B][M1]گر از نادیدنش روزی بمیرم، نیست دشواری
[M2]ولی رویش نخواهم دید، آن دشوار می آید
[B][M1]نشستی در دل و گویی که دل در من نهان کردی
[M2]نمی دانی که آخر بر دلم این بار می آید
[B][M1]سحرگاهان شنید افغان من همسایه، گفت این سو
[M2]که خواهد بود یارب، کاین فغان زار می آید
[B][M1]کجایی، ای که طعن بیدلان کردی کنون دل را
[M2]نگهدار، ار توانی، کاینک آن عیار می آید
[B][M1]رقیبا، یک عنایت کن، خرامیدن مده او را
[M2]که بر من هر چه می آید ازان رفتار می آید
[B][M1]صفای ساعدش دیدی، کف دستش نگر اکنون
[M2]که گل چیده ست و بر کف کرده از گلزار می آید
[B][M1]مرا می گفت دی هر کس چو رفتم از درت بیخود
[M2]که این صوفی مگر از خانه خمار می آید؟
[B][M1]مگو باری که در بندم تو بیزاری شدی خسرو
[M2]کسی آسان ز جان خویشتن بیزار می آید
[A]
[B][M1]شد از عشقت دلم خون و جگر افگار و جان بر باد
[M2]کجا یا رب مرا این چشم خونین بر رخت افتاد
[B][M1]مرا گر بود روزی طاقت و صبری، بشد از دل
[M2]اگر می داشتم دانایی و عقلی برفت از یاد
[B][M1]مجو غیر خرابی زین دل ویران من دیگر
[M2]که آن معموره کش وقتی تو می دیدی نماند آباد
[B][M1]کسی تلخی من داند که بیند خنده شیرین
[M2]کسی خون خوردنم داند که بیند گریه فرهاد
[B][M1]غمت خواهد دهد بر باد جانم را به رسوایی
[M2]بخواهم داد جان بر باد ازین غم، هر چه باداباد
[B][M1]مرا تا کی غم هجر تو پامال جفا دارد
[M2]برس فریاد مظلومی که از دست غمت فریاد
[B][M1]شب است و بزم عشرت ساز شد بی وهم با محرم
[M2]به مجلس باده گردان گشت و ساقی در شراب افتاد
[B][M1]چو شب سلطان بیدار است، خسرو داد خود بستان
[M2]که فردا روز خواهد شد، کسی دادت نخواهد داد
[A]
[B][M1]ندانم تا چه باد است این که از گلزار می آید
[M2]کزو بوی خوش گیسوی آن دلدار می آید
[B][M1]بیا ساقی و پیش از مردنم می ده، که جان از تن
[M2]به استقبال خواهد شد که بوی یار می آید
[B][M1]مگر بیدار شد بختم که آن رویی که در خوابم
[M2]نبود امید، پیش دیده بیدار می آید
[B][M1]زباده خونبهای خویش می نوشم که باز از وی
[M2]مرا در سینه غمهای کهن در کار می آید
[B][M1]بلا گر بر سرم بسیار آید، زان نمی ترسم
[M2]بلا این است کاو اندر دلم بسیار می آید
[B][M1]چو تو با دیگرانی، مردن آسان شد مرا، زیرا
[M2]به جان دیگرانم زیستن دشوار می آید
[B][M1]به یاد پایت از مژگان همی روبد رهت خسرو
[M2]ندارد آگهی، ار دیده خود بر خار می آید
[A]
[B][M1]نگارم در گلستان رفت و خارم پیش می آید
[M2]ز خارا هم کنون بر من هزاران نیش می آید
[B][M1]رقیبت مهربانی هشت و ما را دشمن جان شد
[M2]دلم را، ای پسر، بنگر، چه محنت پیش می آید؟
[B][M1]بلا و محنت هجران، چه حال است این که پیوسته
[M2]نصیب جان مجروح من درویش می آید
[B][M1]ز بیگانه نمی نالم، مرا معلوم شد، ای مه
[M2]که غمهای جهان یکسر مرا از خویش می آید
[B][M1]منال ز جور و محنتها، خموش و دم مزن خسرو
[M2]که بر بی صبر در عالم مصیبت بیش می آید
[A]
[B][M1]صبا می جنبد و آن مست ما را خواب می آید
[M2]که از دمهای سرد من جهان بیتاب می آید
[B][M1]ازان مهتاب جان افروز کان شب بود مهمانم
[M2]جهان تیره ست بر من چون شب مهتاب می آید
[B][M1]من اینجا زار می سوزم به تاریکی و تنهایی
[M2]وه، ای همسایه غافل، ترا چون خواب می آید
[B][M1]غم لیلی جز از جان دست شستن می نفرماید
[M2]نه بیهوده ست کاندر چشم مجنون خواب می آید
[B][M1]گریبانم مگیر، ای محتسب، چون می پرستم من
[M2]کزین دامان تر بوی شراب ناب می آید
[B][M1]شبانگه بر سرم بگذشت و چشمش تر شد، ای قربان
[M2]چه بخت ست این که رحمت در دل قصاب می آید
[B][M1]نبینی دامن، ای زاهد، نگویی تلخم، ای واعظ
[M2]که آن دردی کیش دیرینه در محراب می آید
[B][M1]خرامیدن نگه کن آن بهشتی را که پنداری
[M2]ز جوی انگبین سیلی ست کز جلاب می آید
[B][M1]فرو پوشید جانها را که آن بی مهر می بیند
[M2]نگهدارید دلها را که آن قلاب می آید
[B][M1]همه ناز است و شوخی و کرشمه، خسروا، دل نه
[M2]که بهر کشتنت با این همه اسباب می آید
[A]
[B][M1]زمستان می رود، ایام گلها پیش می آید
[M2]ز باد صبح ما را بوی آن بدکیش می آید
[B][M1]صبا می جنبد و بازم پریشان می کند از سر
[M2]دل بدبخت اگر وقتی به حال خویش می آید
[B][M1]رسید ایام گل وان شوخ خواهد رفت در بستان
[M2]ازان روزی که می ترسیدم اینک پیش می آید
[B][M1]سر دیوانگی را مژده ده، ای سنگ بدنامی
[M2]که باز آن فتنه بهر عقل دوراندیش می آید
[B][M1]ازین خرمن نماند کاه و برگی، مگری، ای دیده
[M2]که بیش است آتشم هر چند باران بیش می آید
[B][M1]چه غم می داردت،بخرام خوش خوش، جان من، چندان
[M2]رها کن تا نمک بر سینه های ریش می آید
[B][M1]به جان زن تیر نه بر دیده تا این یک دم باقی
[M2]کنم نظاره ای تا از کدامین کیش می آید
[B][M1]مکن نازی که می خواهد برای تیر بارانت
[M2]دران حضرت کجا یاد دل درویش می آید؟
[B][M1]نیارد برد نام لب، به دزدی غمزه زن گه گه
[M2]که خسرو نه ز بهر نوش، بهر نیش می آید
[A]
[B][M1]مگر غنچه ز روی یار من شرمنده می آید؟
[M2]که با چندان نکورویی نقاب افگنده می آید
[B][M1]نگار من که دی گیسوکشان رفته ست در بستان
[M2]کنار لاله را اینک به مشک آگنده می آید
[B][M1]مبارک روی جانان دید خواهم عاقبت روزی
[M2]چه فال است اینکه، یارب، بر زبان بنده می آید
[B][M1]من امروز از طریق اشک خون آلود خود دیدم
[M2]که بنیاد دل پر خون من برکنده می آید
[B][M1]به عاقل عشق ندهد جان، ز مرده کس نریزد خون
[M2]همه پیکان خوبان بر درون زنده می آید
[B][M1]الا، ای ابر نوروزی، اگر عاشق نه ای بر کس
[M2]مکن بی موجبی گریه که گل را خنده می آید
[B][M1]نگویی آخر، ای بلبل، که گل با سیم تو بر تو
[M2]چرا در بزم سلطان با لباس ژنده می آید؟
[B][M1]خجسته آفتاب در شرف سلطان جلال الدین
[M2]کزو هر دم جهان را طالع فرخنده می آید
[A]
[B][M1]مرا باز از طریق ساقی خود یاد می آید
[M2]غم دیرینه بازم در دل ناشاد می آید
[B][M1]از این سو می رسد هجرش کشیده تیغ در کشتن
[M2]وزان سو سوبختم از بهر مبارکباد می آید
[B][M1]بسوز، ای عاشق خسته که آن بی مهر می آید
[M2]بنال، ای بلبل مسکین که آن صیاد می آید
[B][M1]فرو خوردن نمی آرم فغان زار خود پیشش
[M2]که سگ چون دزد را دریافت در فریاد می آید
[B][M1]برو، ای خواب، یار من نه ای، زیرا که من امشب
[M2]سر زلف پریشان کسی ام یاد می آید
[B][M1]ز بیش می کشد بادم، رواقم باش گو،باری
[M2]من این روزن نمی خواهم که این سو باد می آید
[B][M1]فراموشم نمی گردد سر زلف چو شمشادش
[M2]که بوی غایب خویشم ازان شمشاد می آید
[B][M1]خرابم کرده بود و رفته بود او، ای مسلمانان
[M2]که باز آن یار بدخویم بر آن بنیاد می آید
[B][M1]چنانت دوست می دارم که غیرت می برد جانم
[M2]ز تو بر دیگری گر خود همه بیداد می آید
[B][M1]جگر سوز است مشنو، جان من، افسانه خسرو
[M2]کز او بوی دل شوریده فرهاد می آید
[A]
[B][M1]چه شد کان سرو سیم اندام سوی من نمی آید
[M2]دلم پژمرده شد بویی ازان گلشن نمی آید
[B][M1]کدامین کس ره من زد که در ره شد عنان گیرش
[M2]که آن سرمست جعدانداز مرد افگن نمی آید
[B][M1]زمانی نیست جان من گریبان گیر هجرانش
[M2]که جان عاشقان از جیب تا دامن نمی آید
[B][M1]خیالش بی دریغم می کشد گویا نمی داند
[M2]که چون جان رفت از تن باز سوی تن نمی آید
[B][M1]نبیند چشم ظاهربین جراحتهای پنهانم
[M2]که بر جان می رسد این زخم بر گردن نمی آید
[B][M1]مگویید، ای مسلمانان که منگر در رخ خوبان
[M2]بدین معزور داریدم که این از من نمی آید
[B][M1]خرامان می رود در چشم و صد خار مژه در ره
[M2]که دامن گیرش آنها یک سر سوزن نمی آید
[B][M1]قبا پوشیده هوشم می برد، چون خواهدم کشتن
[M2]چرا یک بار با یک توی پیراهن نمی آید؟
[B][M1]از آنم روزن دیده ازان تاریک می باشد
[M2]که هیچ آن آفتاب من ازین روزن نمی آید
[B][M1]مه من، خود بگو، تاریک نبود چون مرا دیده
[M2]که در چشم من آن رخساره روشن نمی آید
[B][M1]دل دیوانه خسرو که در زنجیر زلفت شد
[M2]به صد زنجیر آن دیوانه در مسکن نمی آید
[A]
[B][M1]به گل گشت چمن چون گلستان من برون آید
[M2]به همراهی او اشک روان من برون آید
[B][M1]فغان من برون آید چو گیرم نام او، ترسم
[M2]که ناگه جان من هم با فغان من برون آید
[B][M1]چو در محشر بهم آرند خاک هر کس از هر جا
[M2]مرا بس کز سر کویش نشان من برون آید
[B][M1]فسون خواب بندی من است این تا سحرگویی
[M2]حدیث او که شب ها از زبان من برون آید
[B][M1]مرا گویند در دل کیست آن کت می کشد چندین؟
[M2]خیالت آشکارا از نهان من برون آید
[B][M1]چنانم سوخت هجرانت که چون گل ار فرو ریزم
[M2]هنوز آن دود درد از استخوان من برون آید
[B][M1]مرا گویند با تو می رود عشقش، زهی دولت
[M2]که سلطانی ز عالم همعنان من برون آید
[B][M1]مشو دور از برم جانا و یا نزدیک خویشم خوان
[M2]که نزدیک است از دوری که جان من برون آید
[B][M1]ز بهر فال، اگر خسرو کتاب عشق بگشاید
[M2]ز اول صفحه غم داستان من برون آید
[A]
[B][M1]چه فرخ ساعتی باشد که یار از در درون آید
[M2]به گلزار خزان دیده بهار از در درون آید
[B][M1]جوانی خاک کردم بر درش، روزی بگفت آن مه
[M2]که آن پیر پریشان روزگار از در درون آید
[B][M1]بمان، ای گریه، این ساعت، همان لحظه فروریزی
[M2]که آن سنگین دل نااستوار از در درون آید
[B][M1]در خود بیش ازان می بوسم و شادم بدین سودا
[M2]که روزی عاقبت آن شهسوار از در درون آید
[B][M1]نوید کشتنم داده ست و من خود کی زیم آن دم
[M2]که آن سر مست من دیوانه وار از در درون آید
[B][M1]ز من عذری بخواهی، ای رقیب، آن ناپشیمان را
[M2]که چون من مرده بودم شرمسار از در درون آید
[B][M1]به هجران رفت عمرم، وه که آسان چون رود از دل
[M2]کسی کز بعد چندین انتظار از در درون آید
[B][M1]غم عشق آمده ست و رخت جانم می نهد بیرون
[M2]هنوزم نیست غم، گر غم گسار از در درون آید
[B][M1]دلا، بیهوده می سوزی، مپز ما خولیا چندین
[M2]که داد آن بخت خسرو را که یار از در درون آید؟
[A]
[B][M1]مبادا کز شکار آن خیره کش یکسر درون آید
[M2]کز آن رخسار گردآلود شهری در جنون آید
[B][M1]مرا کشت آن سواریها، پسینه دم حسرت
[M2]برو گه گه مگر لختی غبار از در درون آید
[B][M1]چه لطف است آنکه بر سر می کند خاک آب حیوان را
[M2]به زیر پاش غلطان و دوان و سرنگون آید
[B][M1]مخند، ای درد نادیده، ز آب چشم مشتاقان
[M2]مبادا هیچ کس را کاین بلا از در درون آید
[B][M1]دو روزی میهمانم، از درم بیرون مران، جانا
[M2]که بز در خانه قصاب نز بهر سکون آید
[B][M1]ز من پرسی و بس گوئی که خون بهر چه می گریی؟
[M2]نمی دانی که آخر هر کجا برند خون آید؟
[B][M1]تو خود دانی که نتوان ز یست بی تو، لیک حیرانم
[M2]که ترک دوستان مهربان از دوست چون آید
[B][M1]کدامین سگ بود خسرو که تاب زلف تو آرد
[M2]که گر شیر اندر آن زنجیر بربندی، زبون آید
[A]
[B][M1]سحرگاهان که باد از سوی گل عنبرفشان آید
[M2]چو گل جامه درم کانم ز گل بوی نشان آید
[B][M1]نگارا، دیده در ره مانده ام وین آرزو در دل
[M2]که یارب، نازنین یاری چو تو بر من چسبان آید
[B][M1]حذر کن از دم سرد گرفتاران، مباد آن دم
[M2]کزینسان، تندبادی بر چنان سرو روان آید
[B][M1]غمت هر شب رسد در کشتنم، وانگه امان یابم
[M2]که از بهر شفاعت را خیانت در میان آید
[B][M1]بدینسان چون زید عاشق که از بهر خراش آن
[M2]زبان خنجر شود در دل چو نامت بر زبان آید
[B][M1]مکش چندین مسلمان را که جانی مانده در قالب
[M2]نه آن مرغی ست جان کو باز سوی آشیان آید
[B][M1]به رسم بندگی بپذیر، خسرو را، چه کم گردد؟
[M2]به سلک بندگانت گر غلامی رایگان آید
[A]
[B][M1]مرا هر شب زدیده خون دل غلتان فرود آید
[M2]چه پنداری شراب عاشقی آسان فرود آید؟
[B][M1]دل و عقل، آنگهی عشق، این کجا باشد روا آخر؟
[M2]که مرغ کعبه در بت خانه ویران فرود آید
[B][M1]سحرگه خشک دیدی ز آه من، ای مرغ بستانها
[M2]شبانگه باش تا از چشم من باران فرود آید
[B][M1]مرا گویند دل گرد آر، من بسیار بسی خواهم
[M2]که از دل یک دم آن بدعهد بی فرمان فرود آید
[B][M1]عنانگیری نکرد آن بیوفا یک ره مرا روزی
[M2]که در ویرانه بیچارگان مهمان فرود آید
[B][M1]چو حد حسن خود بشناخت، قانع شو ز دور، ای دل
[M2]که آن یوسف نمانده ست آنک در زندان فرود آید
[B][M1]گهی جولان او در جان، گهی میدان او در دل
[M2]غلام آن سوارم من که اندر جان فرود آید
[B][M1]نمی یابم چو خار پاش، باری باشمش در ره
[M2]مگر بر فرق من گردی ازان جولان فرود آید
[B][M1]نمک بارد به هر سو کان جگر گوشه رود، وانگه
[M2]همه بر جان سوزان و دل بریان فرود آید
[B][M1]بدینسان کز بلندی گفت خسرو رفت بر گردون
[M2]چه باشد یک سخن گر در دل جانان فرود آید
[A]
[B][M1]که می آید چنین، یارب، مگر مه بر زمین آمد
[M2]چه گرد است اینکه می خیزد که با جان همنشین آمد
[B][M1]که میراند جنیبت را که میدان عنبر آگین شد
[M2]کدامین باد می جنبد که بوی یاسمین آمد
[B][M1]چنان نقاش چین حیران بماند از پیچش زلفش
[M2]که تاریکی به پیش دیده نقاش چین آمد
[B][M1]بیامد پیش ازین یکبار و دل تسلیم او کردم
[M2]کنون تسلیم شو، ای جان، که باز آن نازنین آمد
[B][M1]صبوری را دلم در خاک می جوید، نمی یابد
[M2]غبار کیست این، یارب، که در جان حزین آمد
[B][M1]ز چندین آب چشم آخر بر آن آیینه زنگاری
[M2]برآ، ای سبزه رنگین، که باران بر زمین آمد
[B][M1]بتی و آفت تقوی و دین، آخر نمی دانی؟
[M2]که در شهر مسلمانان نباید این چنین آمد
[B][M1]خیالش باز گرداگرد دل می گرددم امشب
[M2]الا، ای دوستان، یاری که دشمن در کمین آمد
[B][M1]ز بهر چاک دامانی چه جای طعن بر خسرو؟
[M2]که او را تیغ در دست و سر اندر آستین آمد
[A]
[B][M1]پس از ماهیم دوش از وعده دیدار خواب آمد
[M2]گهی برخاستم کاندر سر من آفتاب آمد
[B][M1]پس از بیداری بیسار دیدم، لیک نی سیرش
[M2]کز اول دیدنش هم راحتم افزود و خواب آمد
[B][M1]رخش پژمرده دیدم، پرسش از گرماش می کردم
[M2]لبش خاموش بود و گونه رخ در جواب آمد
[B][M1]مهش را سلخ کرد از نازکی مهتاب در شبها
[M2]اگر چه آفتاب من میان ماهتاب آمد
[B][M1]ز شادی گریه گویند و به چشم خویش می دیدم
[M2]که دیدم روی آن خورشید و اندر دیده آب آمد
[B][M1]روان شد مردم دیده که بوسد سم شبدیزش
[M2]که آن ماه سریع السیر در عین شتاب آمد
[B][M1]نه گرد است این، که هست آن گرد دولت گرد رخسارش
[M2]که زیر رایت منصور چون جان کامیاب آمد
[A]
[B][M1]نه از نقاش چین هرگز چنین صورتگری آمد
[M2]نه این ناز و کرشمه از بتان آزری آمد
[B][M1]مکن ناز و مکش ما را مسلمانی ست این آخر؟
[M2]اگر عاشق شدم جایی، چه کردم کافری آمد
[B][M1]چو بیهوش خیالم دید، شب می گفت همسایه
[M2]که امشب باز آن دیوانه ما را پری آمد
[B][M1]چه شد کام روز آب چشم من بی خواست می آید
[M2]دگرگون می شود این دل، مگر آن لشکری آمد؟
[B][M1]ز خوبان داغها دارم برین دل، وای مسکینی
[M2]که با این دشمنان دوست رویش داوری آمد
[B][M1]غلام عشق شو، خسرو، به زیر تیغ گردن نه
[M2]حدیث عقل را مشنو که کارش سرسری آمد
[A]
[B][M1]چه پنداری که من از عاشقی بیگانه خواهم شد
[M2]ز رسوایی، اگر چه در جهان افسانه خواهم شد
[B][M1]رسید آن آدمی رو باز و آمد در نظر، دانم
[M2]به پای دیگران امروز من در خانه خواهم شد
[B][M1]ز بس زیباست لاف عشق بازی خود پرستان را
[M2]چو با عشق آشنا گشتم ز خود بیگانه خواهم شد
[B][M1]گهی پیش رقیبان ستمگر گریه خواهم کرد
[M2]گهی در راه مرغان خبر پروانه خواهم شد
[B][M1]نگارا، مست بگذشتی به کوی زاهدان روزی
[M2]برون شد صوفی از مسجد که در میخانه خواهم شد
[B][M1]مگر لعل لبت بوسم، چو می در شیشه جا آرم
[M2]مگر جعد ترت گیرم، چو مو در شانه خواهم شد
[B][M1]چو آتش می زنی در من، سپند روی تو گردم
[M2]چو شمع جان شدی، گرد سرت پروانه خواهم شد
[B][M1]الا، ای باد شب گیری به گل برگ بناگوشش
[M2]مجنبان زلف زنجیرش که من دیوانه خواهم شد
[B][M1]سر اندر آستین و تیغ در دست است خسرو را
[M2]گر اکنون بر سر کویت روم، دیوانه خواهم شد
[A]
[B][M1]به پیران سر به کوی عاشقی رندانه خواهم شد
[M2]به سودای پری رویی ز سر دیوانه خواهم شد
[B][M1]چنین کاندر زبان خلقی گرفتندم به بیهوده
[M2]به شهر و کو به بدنامی دگر افسانه خواهم شد
[B][M1]برو، ناصح، چه نرسانی مرا از طعنه مردم؟
[M2]صلاح از من چه می جویی که در می خانه خواهم شد
[B][M1]به خاک پای او پیمان ببستم با سگ کویش
[M2]رود گر سر درین پیمان ازین پیمانه خواهم شد
[B][M1]به دام زلفش افتادم ز دست خال و خط او
[M2]چو من مرغی چه دانستم که صید دانه خواهم شد
[B][M1]به شهر امروز آن دلبر چو شد شهره به دلجویی
[M2]به عشقش داده دین و دل کنون مستانه خواهم شد
[B][M1]به رسوایی و قلاشی چو خسرو آشنا گشتم
[M2]ز عقل و مصلحت آخر به کل بیگانه خواهم شد
[A]
[B][M1]من از جور و جفای دلبران دیوانه خواهم شد
[M2]ز خویش و آشنا از دست دل بیگانه خواهم شد
[B][M1]ز بس کافسانه خود با در و دیوار می گویم
[M2]به رسوایی میان مردمان افسانه خواهم شد
[B][M1]چو دیدم خال و خط آن پری رو را به دل گفتم
[M2]گرفتار ار شوم در دام او، زین دانه خواهم شد
[B][M1]ملامت گو، به رسوایی مترسان هوشیاران را
[M2]که من بی پا و سر در کوی او مستانه خواهم شد
[B][M1]به دل گفتم چرا بیوفا، گفتا برو، خسرو
[M2]گذر از من که من در خدمت جانانه خواهم شد
[A]
[B][M1]مرو زینسان که هر سو جامه جان چاک خواهد شد
[M2]جهانی در سر این غمزه بیباک خواهد شد
[B][M1]خدا را، زو نپرسی و مرا سوزی بجای او
[M2]که کشته عالمی زان نرگس بیباک خواهد شد
[B][M1]روید، ای دوستان، هر جا که می باید، من و کویش
[M2]که این تن خاک این جایست و اینجا خاک خواهد شد
[B][M1]تو میزن غمزه تا من می خورم خوش خوش سنان تو
[M2]چه غم دارد ترا، گر سینه من چاک خواهد شد
[B][M1]زهی شادی که او آید، ببیند حال من، لیکن
[M2]من این شادی نمی خواهم که او غمناک خواهد شد
[B][M1]بسوزم خویشتن از جور بخت بد، ولی ترسم
[M2]که آتش سوخته از ننگ این خاشاک خواهد شد
[B][M1]مبین زین سو که جانم از خیال مهره چشمت
[M2]چو گنجشک گروهه کرده در تاباک خواهد شد
[B][M1]خیال خط تو همراه جانم باشد آن روزی
[M2]که نام من، ز لوح زندگانی پاک خواهد شد
[B][M1]ازان لب تلخ می گویی، مترس از خنده خسرو
[M2]که هر زهری که می آید بر آن، تریاک خواهد شد
[A]
[B][M1]شبی، ای باد، سوی آن رخ گلگون نخواهی شد
[M2]به کوی آن فریب انگیز پر افسون نخواهی شد
[B][M1]مرا باری برآمد جان ز بیداری و تنهایی
[M2]بر آن بدگو که خواهی شد هم از اکنون نخواهی شد
[B][M1]رسید آن نازنین اینک، الا، ای صبر ترسان دل
[M2]ستادی کرده ای نیکو، اگر بیرون نخواهی شد
[B][M1]من امشب فرصتی دارم که سیرش بنگرم، لیکن
[M2]هم اندر دیدن اول، دلا، گر خون نخواهی شد
[B][M1]بلای جانست آن زنجیر جعد، ای عاشق مسکین
[M2]چه می بینی درو، یعنی که تو مجنون نخواهی شد؟
[B][M1]نگارا، ز آب چشم من دلت گشته است، می دانم
[M2]که از بخت بد من باز دیگرگون نخواهی شد
[B][M1]دل و دین بیهده بر بوی زلفت می کنم ضایع
[M2]از آن خویش خسرو را، تو کافر، چون نخواهی شد؟
[A]
[B][M1]سخن می گفتم از لبهاش در کامم زبان گم شد
[M2]گرفتم ناگهان نامش حدیثم در دهان گم شد
[B][M1]دل گم گشته را در هر خم زلفش همی جستم
[M2]که ناگه چشم بد خویش سوی جان رفت و جان گم شد
[B][M1]ندانم دی کی آمد، کی ز پیشم رفت، کان ساعت
[M2]هنوز او بود پیش من که هوشم پیش ازان گم شد
[B][M1]نهادند اهل طاعت دست پای زهد را، لیکن
[M2]چو دیدند آن کرشمه، دست و پای همگنان گم شد
[B][M1]چه جای طعنه، گر از خانه نارم یاد در کویی
[M2]که در هر ذره خاکش هزاران خان و مان گم شد
[B][M1]من اندر عشق خواهم مرد، کی جان می برد هر کس
[M2]ازان وادی که در وی صد هزاران کاروان گم شد
[B][M1]در مقصود بر عشاق مسکین باز کی گردد
[M2]چو در خاک در خوبان کلید بخت شان گم شد
[B][M1]قدم تا کی دریغ آخر کنون از حال مسکینان
[M2]که عاشق خاک گشت و جانش اندر خاکدان گم شد
[B][M1]مرا گویند، بدگویان جهان خور، غم مخور چندین
[M2]چو خسرو گم شد اندر خود، حساب آن جهان گم شد
[A]
[B][M1]ز عارض، طره بالا کن که کار خلق در هم شد
[M2]علم برکش که بر خوبانت سلطانی مسلم شد
[B][M1]فگندی برقع از روی و زیعقوبان بشد دیده
[M2]گذشتی بر سر بازار و حسن یوسفان کم شد
[B][M1]دلم می خواستی پاره، عفاک الله چنان دیدی
[M2]مرا می خواستی رسوا، بحمدالله که آن هم شد
[B][M1]که داند خاک من دور از سر کویت کجا افتد؟
[M2]خوش آن سرها که راه تو خاک نعل ادهم شد
[B][M1]ترا دادم دل و تن خال را و جان دو چشمت را
[M2]من و عشقت کنون، کز سوی خویشم سینه بیغم شد
[B][M1]گریبان گیری، ای زاهد، چه فرمایی رقیبان را؟
[M2]کز و در عهد حسنش دامن صحبت فراهم شد
[B][M1]برون افتاد چون نامحرمان از پرده دل جان
[M2]از آنگه کاندرین پرده خیال دوست محرم شد
[B][M1]عنانش گیر و مگذار، ای رقیب، از خانه بیرونش
[M2]که از دمهای سرد عاشقان در تاب و در هم شد
[B][M1]زبان گر تیشه فرهاد گردد پندگویان را
[M2]چه غم، چون در دل خسرو بنای دوست محکم شد
[A]
[B][M1]کسی را کاین چنین زلف و بناگوش آن چنان باشد
[M2]اگر در دیده و دل جای دارد و جای آن باشد
[B][M1]بلایی گشت حسنت بر زمین و همچو تو ماهی
[M2]اگر بر آسمان باشد، بلای آسمان باشد
[B][M1]مرا چون هر دمی سالی ست اندر حسرت رویش
[M2]درین حسرت اگر صد ساله گردم، یک زمان باشد
[B][M1]بسی خواهم میانت را بگیرم، وه همی ترسم
[M2]که تنگ آبی رمن بی آنکه چیزی در میان باشد
[B][M1]چو از غم پاره شد جانت، رها کن از لب لعلت
[M2]به دندان بر کنم چیزی که آن پیوند جان باشد
[B][M1]به بوسی می فروشم جان به شرط آنکه اندر وی
[M2]اگر جز مهر خود بینی، مرا جان رایگان باشد
[B][M1]مرا هر بندی از تن، بسته هر بند زلفت شد
[M2]ببندم دل به جایی، گر ازین بندم امان باشد
[B][M1]دل خود را به زلف چون خودی بربند تا دانی
[M2]که جان چون منی اندر دل شب بر چسان باشد
[B][M1]درونم ز آتش اندیشه بند از بند می سوزد
[M2]عفاء الله گو کس را که تب در استخوان باشد
[A]
[B][M1]ترا از وجه دل بردن ورای حسن آن باشد
[M2]که دیگر خوبرویان را ندانم آن چنان باشد
[B][M1]لبانت آن چنان بوسم که جانم بر لبان آید
[M2]کنارت آن زمان گیرم که عمرم در میان باشد
[B][M1]تو خود کی بر سرم آیی و این دولت دهد دستم
[M2]نثار خاک پایت را کمینه تحفه جان باشد
[B][M1]بیفشان جرعه ای، ساقی، که آیی بر سرم روزی
[M2]که خشت قالبم خاک سر کوی مغان باشد
[B][M1]خیال قد و رویش را درون دیده جا کردم
[M2]که جای سرو و گل آن به که در آب روان باشد
[B][M1]ز حال زار بیماران و زلف شام شبگیرش
[M2]کسی داند که چون خسرو ضعیف و ناتوان باشد
[A]
[B][M1]مرا تا آشنایی با بتان دل ربا باشد
[M2]محال است این که جانم با صبوری آشنا باشد
[B][M1]نخواهد مرده کس خود را، ولی من زین خوشم، زیرا
[M2]ز جان خویش در رنجم که پهلویت چرا باشد
[B][M1]نپنداری ز بهرش رنجها دیده ست این دیده
[M2]حقش بگذارم، ار یک شب ترا در زیر پا باشد
[B][M1]صبا گو بویت آرد تا زید بیچاره مسکینی
[M2]که او را زندگی زینگونه بر باد هوا باشد
[B][M1]ز هجرش بس که در خود گم شدم، آگاهیم نبود
[M2]که هر شب من کجا و او کجا و دل کجا باشد
[B][M1]گرفتاری من در گیسوی جانان کسی داند
[M2]که در دام بلایی همچو خسرو مبتلا باشد
[A]
[B][M1]مبارک بامدادی کان جمال اندر نظر باشد
[M2]خجسته طالعی کان ماه را بر ما گذر باشد
[B][M1]گرت بیند کسی کز زندگی دل خبر دارد
[M2]عجب نبود، اگر تا زنده باشد بی خبر باشد
[B][M1]نظر از دور در جانان بدان ماند که کافر را
[M2]بهشت از دور بنماید، کان سوز دگر باشد
[B][M1]ندانم چون شود حالم که می میرم ز نادیدن
[M2]وگر وقتیش ببینم، آن خود از مردن بتر باشد
[B][M1]مکن عیب از پی تر دامنی شاهد پرستی را
[M2]که از خونابه سر تا پای او همواره تر باشد
[B][M1]مرا گفتی، به دست خود عقوبتها کنم با تو
[M2]به کشتن راضیم، گر خونبهایم اینقدر باشد
[B][M1]نه من آنم که برگیرم سر از خاک درت هرگز
[M2]مگر وقتی که زیر خاک، خشتم زیر سر باشد
[B][M1]مگو، ای پندگو، اندوه بیهوده مخور چندین
[M2]چه خار از پا کشی آن را که پیکان در جگر باشد
[B][M1]بدینسان کز رخت روزی ندارد چشم مشتاقان
[M2]نپندارم گهی شبهای خسرو را سحر باشد
[A]
[B][M1]سخن در پرده می گویی، زبان دانی همین باشد
[M2]دلم از غمزه می جویی، فسون خوانی همین باشد
[B][M1]اگر فرمان دهی بر من، طریق بندگی دارم
[M2]چو می دانی طریق بنده فرمانی همین باشد
[B][M1]مرا کشتی به تیغ غم، نمی گویم پشیمان شو
[M2]سری ز افسوس در جنبان، پشیمان همین باشد
[B][M1]سلیمان دولتی از رخ، چرا خط می کشی بر من
[M2]به موران می دهی خاتم، سلیمانی همین باشد
[B][M1]زهر مو بسته ای زنار و می گویی مسلمانم
[M2]بگویید، ای مسلمانان، مسلمانی همین باشد؟
[B][M1]در خوبان زدی، خسرو، همی دانم سزا دیدی
[M2]سزای آنچنان کاری، نمی دانی همین باشد؟
[A]
[B][M1]خوشم کردی به دشنامی توقع بیش می باشد
[M2]بحق آنکه در ذکرت زبانم ریش می باشد
[B][M1]به بازی گوئیم گه گه که سویم باز کن چشمی
[M2]کسی را این بگو کش دیده وقتی پیش می باشد
[B][M1]ندانم تا چسان بیرون روی از جان مشتاقان
[M2]که هر چت پیش می بینم تمنا بیش می باشد
[B][M1]گه از لب شربتی ندهی، به کشتن همی نمی ارزم
[M2]چرا در کارهات آخر چنین فرویش می باشد؟
[B][M1]مرا گویند بر جا دار دل، تا کی پریشانی
[M2]کجا این دل که من دارم بجای خویش می باشد؟
[B][M1]برو، ای جان ناخشنود، کاینها نیست جا اکنون
[M2]که بدخو پادشاهی در دل درویش می باشد
[B][M1]برهمن را بت اندر خانه باشد، من بتر زویم
[M2]که بت پوشیده در جان من بدکیش می باشد
[B][M1]کجا آن بخت دارد کارزویش در کنار آید؟
[M2]گدایی کو شبی تا روز کج اندیش می باشد
[B][M1]ز غیرت سوختم، ای جان، مزن بر دیگران غمزه
[M2]که خسرو را همیشه در جگر این ریش می باشد
[A]
[B][M1]به چشمم تا خیال لعل آن قصاب می گردد
[M2]دمادم در اشک من به خون ناب می گردد
[B][M1]دمادم سجده می آرم من بیدل به هر ساعت
[M2]خیال طاق ابروی توام محراب می گردد
[B][M1]همی گردد خیال رویت اندر خانه چشمم
[M2]مثال ماهیی کاندر میان آب می گردد
[B][M1]سر زلفت سرش بر باد خواهد داد می دانم
[M2]که رسوا می شود دزدی که در مهتاب می گردد
[B][M1]تو سلطان وار بنشین و مترس از خسروی چو من
[M2]که او از گریه ای در پای ما نایاب می گردد
[A]
[B][M1]هنوزت ناز گرد چشم خواب آلود می گردد
[M2]هنوز از تو شکیب عاشقان نابود می گردد
[B][M1]چرا دیوانگی نارد مرا در گرد کوی او؟
[M2]که در هر گوشه چندین جان ناخشنود می گردد
[B][M1]به صد جان بنده ام آن غمزه را با آنکه می دانم
[M2]که مرگم گرد آن پیکان زهر آلود می گردد
[B][M1]چه پرسی حال شبهای کسی کش چون تو غمخواری
[M2]همه شب از درون جان غم فرسود می گردد
[B][M1]جگر می سوزدم، جانا، مشو ناخوش ز بوی من
[M2]اگر در گرد دامان تو بوی عود می گردد
[B][M1]مناز از روی چون خورشید خود چندین، چو می دانی
[M2]که روز حسن را سایه بغایت زود می گردد
[B][M1]تو معذوری، اگر در روی خسرو چشم نگشائی
[M2]چنین کز آه او هر دم چهان پر دود می گردد
[A]
[B][M1]همه شب در دلم آن کافر خون خوار می گردد
[M2]حریر بسترم در زیر پهلو خار می گردد
[B][M1]سرم را خاک خواهی دیدن اندر کوی او روزی
[M2]که دیوانه دلم گرد بلا بسیار می گردد
[B][M1]مشو رنجه به تیر افگندن، ای ترک کمان ابرو
[M2]که مسکین صید هم از دیدنت مردار می گردد
[B][M1]نپندارم که هرگز چون گل رویت به دست آرد
[M2]صبا کو روز و شب بر گرد هر گلزار می گردد
[B][M1]چرا صد جا نگردد غنچه دل پاره همچون گل؟
[M2]که آن سرو روان در دل دمی صد بار می گردد
[B][M1]تو باری باده ده، ای دل، که آنجا مدخلی داری
[M2]که مسکین کالبد گرد در و دیوار می گردد
[B][M1]اسیر عشق را معذور دار، ای پندگو، بگذر
[M2]که چون ساقی به کار آید خرد بیکار می گردد
[B][M1]ز شهر افغان برآمد، در خرابیها فتم اکنون
[M2]که از فریاد من دلهای خلق افگار می گردد
[B][M1]چه غم او را که در هر شهر رسوا می شود خسرو
[M2]ببین تا چند سگ چون او به هر بازار می گردد
[A]
[B][M1]کسی کش چون تویی در دل همه شب تا سحر گردد
[M2]تعالی الله چگونه خونش اندر چشم تر گردد
[B][M1]که گوید حال من پیشت، کجا یاد آورد سلطان؟
[M2]ز سرگشته گدایی کو به خواری در به در گردد
[B][M1]بیابان گیرم از غم هر دم و مهمانی زاغان
[M2]که از خونهای چشمم روی صحرا پر جگر گردد
[B][M1]خیالت گر در آب آید کند آب حیات آن را
[M2]بدانگونه که هم در وی خیالت جانور گردد
[B][M1]گل رویت نزارم کرد زان گونه که این تن را
[M2]اگر آسیب بوی گل رسد، زیر و زبر گردد
[B][M1]اگر نازم به وصل، آخر نگاهی سوی مسکینی
[M2]نظر بازی رها کن تا مقابل باز برگردد
[B][M1]سیه روزی چو من کی روشنی بیند چنین، کاینک
[M2]شبم تاریک و از دود دلم تاریک تر گردد
[B][M1]سرت گردیده خسرو بر سر کوی تو سر گردان
[M2]بدین حیلت مگر با عاشقانت سر به سر گردد
[A]
[B][M1]سپهر هفتمین کانجا بسی برج روان گردد
[M2]به هر برجی خیالی ده که خورشید روان گردد
[B][M1]چه شکل است آن ز بهر کشتن خلقی بنامیزد
[M2]گه از دزدیده بنماید گه از شوخی نهان گردد
[B][M1]ز حسن خود چه در سر می کنی باد، ای درخت گل
[M2]نهان نیم خیزش باش تا سرو روان گردد
[B][M1]که گرد آرد ز شادی جان گمره را دران ساعت
[M2]که جان گرد خیال او، خیالش گرد جان گردد
[B][M1]نیاید کوه جور از وی گران، لیک این گران جوری
[M2]که در پیشش نیارد دم زدن کش دل گران گردد
[B][M1]مگر ز دیدنم مگری که رسوا می کنی ما را
[M2]چه بندم حیله چون بی خواست چشم من روان گردد
[B][M1]رخی سویم نه و در ما نگاه حیرتی افگن
[M2]ازان پیشم که زیر خاک مهره رایگان گردد
[B][M1]کجا گردد به کام من فلک کان مه رسد زین سو
[M2]وگر گردد هم از فرمان شاه کامران گردد
[B][M1]وصال، اهل هوس جویند، خسرو را بس این دولت
[M2]که او در کوی او بدنام و خلقی بدگمان گردد
[A]
[B][M1]دلم را گاه آن آمد که کام از عیش برگیرد
[M2]ز دست ساقی دوران چو گردون جام زر گیرد
[B][M1]ملامت می کند ما را خرد در عشق ورزیدن
[M2]دل عاشق کجا قول خود را معتبر گیرد؟
[B][M1]به عیاری کسی آرد شبی معشوق خود در بر
[M2]که جان بر کف نهد تا روز ترک خواب و خور گیرد
[B][M1]ز راز خلوت ما شمع چون روشن کند رمزی
[M2]بگو پروانه تا خادم زبان شمع برگیرد
[B][M1]اگر لشگر کشد سلطان به ویرانی، چه غم باشد؟
[M2]گدایی را که صد کشور به یک آه سحر گیرد
[B][M1]گر از دست غمت خسرو شود فانی، ندارد غم
[M2]به پایت گر دهد جان را، حیات نو ز سر گیرد
[A]
[B][M1]بسند است آنکه زلف بناگوشت علم گیرد
[M2]مفرما عارض چون سیم را کز خط حشم گیرد
[B][M1]چو سبزه خویش را خط تو خواند جای آن دارد
[M2]که گل از خنده بر خاک افتد و غنچه شکم گیرد
[B][M1]پس از ماهیت می بینم، مه من کج مکن ابرو
[M2]گره مفگن به پیشانی که مه در غره کم گیرد
[B][M1]دلم سوی دهانت می رود، چون در تو می بینم
[M2]مگر می خواهد از بیم فنا راه عدم گیرد؟
[B][M1]خیالت بیشتر می بینم اندر دیده پر نم
[M2]اگر چه روی در آیینه ننماید چو دم گیرد
[B][M1]ستم در عهد تو زان گونه خونین شد که هر ساعت
[M2]اجل بهر شفاعت آید و دست ستم گیرد
[B][M1]مرا بر تخت وصلت ناخن پایی نگرددتر
[M2]اگر اطراف عالم سر به سر سیلاب غم گیرد
[B][M1]حدیث دیده و دل چون نویسد سوی تو خسرو
[M2]که کاغذتر شود از گریه، آتش در قلم گیرد
[A]
[B][M1]خوشم کاب دو چشم من همه روی زمین گیرد
[M2]مبادا گرد غیری دامن آن نازنین گیرد
[B][M1]ز تیر غمزه اش خود را نگه داری، چو آن کافر
[M2]کمان را زه کند، ز ابرو ره مردان دین گیرد
[B][M1]ازان افسانه های خوش که دل می گوید از عشقش
[M2]من بدبخت را ترسم که روز واپسین گیرد
[B][M1]چو بر مالی به خونم آستین، جانا، که من باری
[M2]ز خون خویش بیزارم، ترا گر آستین گیرد
[B][M1]نشاندی فتنه را در گوشه چشم، آنگهت گفتم
[M2]که عالم کفر و گمراهی ازان گوشه نشین گیرد
[B][M1]چو نیکو نیست چشم مست را اغرا به خون من
[M2]مرا خود کشته گیر، اما نباید کو یمین گیرد
[B][M1]چه باشد حال من جایی که همسایه شود بیهش
[M2]چو آیی مست و خانه بوی ورد و یاسمین گیرد
[B][M1]چو در تاباک جانم دید، شب، گفتا مکن مسکین
[M2]چه شیرین جان کند، چون پاش اندر انگبین گیرد
[B][M1]میا در پیش چشم کس سپند روی تو خسرو!
[M2]روا داری که آتش در من اندوهگین گیرد
[A]
[B][M1]سوار چابک من باز عزم لشکری دارد
[M2]دل من پار برد، امسال با جان داوری دارد
[B][M1]من اندر خاک میدانش لگدکوب ستم گشتم
[M2]هنوز آن شهسوار من سر جولانگری دارد
[B][M1]به هر لشکر که می آید ز من جان می برد، باری
[M2]که می گوید که این شیوه ز بهر دلبری دارد
[B][M1]مسلمانان، نگه دارید بی چاره دل خود را
[M2]که تیرانداز من مست است و کیش کافری دارد
[B][M1]ندارم آنچنان بختی که خواند بنده خویشم
[M2]غلام دولت آنم که با او چاکری دارد
[B][M1]تویی دیوانه اش، جانا، که داری سایه گیسو
[M2]دلم دیوانه تر از تو که آسیب پری دارد
[B][M1]مثل گر یک سخن با من بگوید عاقبت آن را
[M2]نیارد بر زبان و سرزنش چون بربری دارد
[B][M1]مرا چون می کشی، جانا، شفاعت می کند جانم
[M2]نمی گوید، مکش، اما سخن در لاغری دارد
[B][M1]به بدنامی برآمد نام خسرو از پی دیده
[M2]نه یک تر دامنی دارد که صد دامن تری دارد
[A]
[B][M1]مه روزه رسید و آفتابم روزه می دارد
[M2]چه سود از روزه کز گرمی جهانی را بیازارد
[B][M1]به دندان روزه را رخنه کند، پس از لب شیرین
[M2]لبالب رخنه های روزه زان شکر به بار آرد
[B][M1]دهانش را که بوی مشک می آید گه روزه
[M2]ازان خط است کز پیراهن لب مشک می کارد
[B][M1]به شب هم فرض شد بر عاشقان کوی او روزه
[M2]که هر کان روی چون مه دید شب را روز پندارد
[B][M1]نگارا، روزه چندم قضا شد در ره هجرت
[M2]مپوشان روی تا جانم قضای روزه بگذارد
[B][M1]هلالی گشتم از روزه کمند زلف را بفگن
[M2]که تا خورشید بربندد، ازان بالا فرود آرد
[B][M1]مرا صوم وصال است از تو و کافر کند خلقم
[M2]که ابرویت نمازی در دو محرابم فرود آرد
[B][M1]به روزه مؤمنان رغبت کنند حلوا به شیرینی
[M2]به کویت زان رسد خسرو که آنجا شهد می بارد
[A]
[B][M1]اگر آن جادوی خونخواره نرگس در فسون آرد
[M2]با آسوده را کز دست بیخوابی زبون آرد
[B][M1]مرا باری برآمد جان ازین جان درون مانده
[M2]کسی باشد که دل بشکافد و او را برون آرد
[B][M1]گله از باد می کردم که نارد زو به جز گردی
[M2]به دیده آرزومندم که آن دولت کنون آرد
[B][M1]ز بس دلها که ماند آویخته در زلف مشکینش
[M2]گهی زو بوی مشک آرد صبا، گه بوی خون آرد
[B][M1]مرا گویند سودا و جنون آرد رخ نیکو
[M2]به جان درمانده ام، ای کاش، سودا و جنون آرد
[B][M1]ز بهر آزمودن را چنان دیدم، سزد آن دم
[M2]مبادا هیچ دشمن را دل اندر آزمون آرد
[B][M1]نمودی سیرم و کشتی، ولی از تشنگی مرده
[M2]به یکبار آنچنان بد شربتی را تاب چون آرد
[B][M1]به جای جوی شیر از چشم خسرو جوی خون آید
[M2]چو فرهاد ار ز خانه رو به کوه بیستون آرد
[A]
[B][M1]میا غمزه زنان بیرون که هویی در جهان افتد
[M2]دلی بی خانمان را آتش اندر خانمان افتد
[B][M1]اگر من از سجود آستانت کشتنی گشتم
[M2]هم آنجا کش که تا باری سرم بر استان افتد
[B][M1]پس از مردن به زاغان ده تن اندوه پروردم
[M2]نخواهم تا سگ کوی ترا این استخوان افتد
[B][M1]چنین کو مست و غلطان می رود وه کای رقیب او را
[M2]مده رخصت که می ترسم خرابی در جهان افتد
[B][M1]دلم پر خون و می نازم به رویش، گر چه می دانم
[M2]کزین سیلاب روزی رخنه بر بنیاد جان افتد
[B][M1]همه کس در دریغ من که چون می میرد این مسکین
[M2]مرا این آرزو کو را نظر بر من چسان افتد
[B][M1]زبد مهری نمی افتد نظر بر رویم آن مه را
[M2]مبادا در جهان کس را مه نامهربان افتد
[B][M1]به کویش گر چه می نالم به درد، اما بدین شادم
[M2]که وقتی ناله ام در گوش آن نامهربان افتد
[B][M1]اگر بادام تر گوید که با چشم تو می مانم
[M2]چنان سنگش زنم بر سر که مغزش در دهان افتد
[B][M1]اگر ببیند جمالش را به روز جنگ اسپاهی
[M2]چنان بیخود شود ناگه که از دستش کمان افتند
[B][M1]همه کس دوست پیش رو، و لیکن دوست آن را دان
[M2]که یاد آرد ز تو، چون روزگاری در میان افتد
[B][M1]مترس از بیم جان، خسرو، اگر در عشق می لافی
[M2]که باشد سهل عاشق را، اگر جانی زیان افتد
[A]
[B][M1]به روی چون گلت هر گه که این چشم ترم افتد
[M2]همه شب تا سحر خار و خسک در بسترم افتد
[B][M1]مرا هم چشم من کشته است و هست اینها همه از من
[M2]که لعلی دم به دم زین دیده پر گوهرم افتد
[B][M1]ز گریه زیر دیوار تو هم غمناک و هم شادم
[M2]غم آن کافتد و شادی آن کان بر سرم افتد
[B][M1]چه سوزی هر دمم، یکباره سوز و هم به بادم ده
[M2]که ترسم شعله افتد هر کجا خاکسترم افتد
[B][M1]چو نیلوفر کبودم شد رخ از کرب و محالست این
[M2]که روزی تاب آن خورشید بر نیلوفرم افتد
[B][M1]نگشتی نالش کس باورم و اکنون که غم دیدم
[M2]به تزویر ار کسی نالش کند هم باورم افتد
[B][M1]بدینسان، خسروا، چون زنده مانم، وه که گر روزی
[M2]نبینم ناگهش، سودای روز دیگرم افتد
[A]
[B][M1]چو زلفش فتنه شد بر جان، دلم آباد کی ماند
[M2]غم هجران ز حد بیرون، درونم شاد کی ماند
[B][M1]مکن عیب، ار بنالد جان چو نقد تن همه بردی
[M2]کسی کش خانه غارت گشت بی فریاد کی ماند
[B][M1]ملامت بیهده ست آزادگان را بر سر کویت
[M2]کسی کان روی بیند از بلا آزاد کی ماند
[B][M1]دلی داری که دردی نازموده ست از بلا هرگز
[M2]من ار چه درد خود گویم، بران دل یاد کی ماند
[B][M1]خرابی هاست بر جان من از دست خیال تو
[M2]چو سلطان تیغ کین برداشت، ملک آباد کی ماند
[B][M1]در آن دم کز کرشمه ناز در سر می کند شیرین
[M2]صبوری در دل شوریده فرهاد کی ماند
[B][M1]به قلاشی و رسوایی چه جای طعن بر خسرو؟
[M2]چو عشق افتاد در سر، عقل را بنیاد کی ماند
[A]
[B][M1]مهش گویم، و لیکن مه سخن گفتن نمی داند
[M2]گلش گویم، ولیکن گل گهر سفتن نمی داند
[B][M1]ز شب بیداری من تا سحر چشمش کجا داند؟
[M2]که او شب تا سحر کاری به جز خفتن نمی داند
[B][M1]اگر گویم که حال من کسی آنجا نمی گوید
[M2]صبا دانم که می داند، ولی گفتن نمی داند
[B][M1]به پاش افتاد زلف و یافت دستی بر لبش، لیکن
[M2]زمین رفته ست پیوسته، شکر گفتن نمی داند
[B][M1]همه آشفتگی خواهد سر زلف پریشانش
[M2]ز خسرو، گو، بیاموزد، گر آشفتن نمی داند
[A]
[B][M1]چه پوشی پرده بر رویی که آن پنهان نمی ماند
[M2]وگر در پرده می داری، کسی را جان نمی ماند
[B][M1]من درویش رسوای جهان گشتم بحمدالله
[M2]چه شبهه، عشق و درویشی بسی پنهان نمی ماند
[B][M1]به یاد روی تو چندان که سوی ماه می بینم
[M2]همی ماند به تو چیزی، ولی چندان نمی ماند
[B][M1]مگو کای دیده در روی من حیران چه ماندستی؟
[M2]کدامین دیده کاندر روی او حیران نمی ماند
[B][M1]ز چشم کافرت کز غمزه لشکر می کشد هر سو
[M2]به هفت اقلیم تن یک منزل آبادان نمی ماند
[B][M1]نه ای با بنده چون اول، بدین خوش می کنم دل را
[M2]که پیوسته مزاج آدمی یکسان نمی ماند
[B][M1]کرم کن در حق خسرو که جاویدان همی ماند
[M2]چو می دانی کسی در دهر جاویدان نمی ماند
[A]
[B][M1]زهی از درد خود یک چشم را بینم نمی بیند
[M2]که هیچ آن سهل گیر بی وفا را غم نمی بیند
[B][M1]چنین کز خواب او هر شب پریشانست چندین دل
[M2]خدایا، هرگز او خواب پریشان کم نمی بیند
[B][M1]نمی خواهد رهی روی تو بیند از جفا، جانا
[M2]ولی دیوانه می گردد، گرت یک دم نمی بیند
[B][M1]بگویش تا بپرهیزد ز آه سرد مشتاقان
[M2]رقیب آن زلف را کز خود پریشان هم نمی بیند
[B][M1]سخنهای تو در دل ماند ما را، پاس آنست این
[M2]که شبها رفت و کس را چشم بر هم هم نمی بیند
[B][M1]من مسکین غلام عشقم، ای عقل، از سرم بگذر
[M2]که این سلطان ترا در کار خود محرم نمی بیند
[B][M1]ز بی سنگی به خشت گور شد، کارم، هنوز ای دل
[M2]بنا و عهد و پیمان ترا محکم نمی بیند
[B][M1]اگر بینی که خسرو نیم کشته گشت از چشمت
[M2]ز بیم جان در آن گیسوی خم در خم نمی بیند
[A]
[B][M1]بت محمل نشین من مگر حالم نمی داند
[M2]که می بندد برین دل بار و محمل تند می راند
[B][M1]جمازه در ره و آویخته دل چون جرس با او
[M2]نفیر و ناله دل هم به آواز جرس ماند
[B][M1]سگی دنبال آن محمل، طفیل او دوران من هم
[M2]منش لبیک می گویم، چو او سگ را همی خواند
[B][M1]شتربانا، فرود آور زمانی محملش ورنه
[M2]ز آب چشم من ترسم شتر در گل فرو ماند
[B][M1]کجا در دل بماند جان، اگر جانان برون آید
[M2]کسی کز هم تگی دیدن زمام از دست بستاند
[B][M1]چو من مردم درین وادی، رو، ای سیلاب چشم من
[M2]ز مین را گرد بنشانی، شتر جایی که بنشاند
[B][M1]دم سرد مرا، ای باد، لطفی کن، مبر هر سو
[M2]هم آن سو بر، مگر گردی ازان رخسار بنشاند
[B][M1]درین ویرانه خواهم داد جان، ار بر سرم ناید
[M2]بگو، ای ساربان، باری سر ناقه بگرداند
[B][M1]خروش اشتر او هست از بار گران خسرو
[M2]که ریزد کاروان دل، گر او محمل بجنباند
[A]
[B][M1]چو جان عاشقان آن ماه را سلطان و خان سازد
[M2]جهانی پیش او خود را غلام رایگان سازد
[B][M1]خرامان می رود آن شوخ و در وی عالمی حیران
[M2]بزرگ آن صانعی کز آب آن سرو روان سازد
[B][M1]بر ابرو خال دارد آن بت و جانم فدای او
[M2]در آن دم کو بسی دل طعمه زاغ و کمان سازد
[B][M1]سر آن چشم گردم، چون به ناز و شیوه و شوخی
[M2]گهی مستی نماید، گاه خود را ناتوان سازد
[B][M1]هزاران را ببین چون خاک در کویش پراگنده
[M2]که آن بازنده شطرنج هوس زین استخوان سازد
[B][M1]بود معشوق چون شمعی، خوش آن پروانه عاشق
[M2]که مهمانش رسد وز شعله نقل میهمان سازد
[B][M1]امان هرگز نباشد عاشق بیچاره را از غم
[M2]مگر آنگه که کوی خویش را دارالامان سازد
[B][M1]به بیماری غم خسرو، برای زیستن هر دم
[M2]نوای خویش را از خون دل تعویذ جان سازد
[A]
[B][M1]دمی نبود که آن غمزه جهانی خون نمی سازد
[M2]ولی دعوی خون اشکم به رخ گلگون نمی سازد
[B][M1]نمی گردد به چشم او خیال من به پیراهن
[M2]یقینم شد که او جامه دگر گلگون نمی سازد
[B][M1]منم یک قطره خون دل، ولی این چشم از آهم
[M2]دمی در عشق تو نبود که چون جیحون نمی سازد
[B][M1]مباش از لاله خونین کم، ای عشاق خون افشان
[M2]نگردد سرخ تا او از جگرها خون نمی سازد
[B][M1]خیال تیر قدش را که او از دل گذر دارد
[M2]دلم همچون الف هرگز ز جان بیرون نمی سازد
[B][M1]مرا گفتی، به تو سازم ولی وقتی که سوزی دل
[M2]ازان وقتی است دل سوزم، ولی اکنون نمی سازد
[B][M1]نگه می دار چشمت را ز گریه بر درش، خسرو
[M2]که گر دریا شود روزی بدان در چون نمی سازد
[A]
[B][M1]زمانی نیست کز دست تو جان من نمی سوزد
[M2]کدامین سینه را کان غمزه پر فن نمی سوزد
[B][M1]مگر ترکیب فانوس است، جانا، استخوان من
[M2]درون می سوزدم، چون شمع پیراهن نمی سوزد
[B][M1]ز هجرم بر جگر داغی، ز عشقم هر نفس دردی
[M2]من از غم سوختم، جانا، دلت بر من نمی سوزد
[B][M1]مگو چندین، کز این سوزاک بیهوده بکش دامن
[M2]که دل می سوزم و جان کسی دامن نمی سوزد
[B][M1]بدینسان کز تب هجران تنم در زیر پیراهن
[M2]همی سوزد، عجب دانم که پیراهن نمی سوزد
[B][M1]همه شب زار می سوزم به تاریکی و تنهایی
[M2]که با من هیچ دلسوزی درین مسکن نمی سوزد
[B][M1]چراغ من نمی سوزد شب از دمهای سرد من
[M2]چراغ خانه همسایه هم روشن نمی سوزد
[B][M1]چو تو در باغ می آیی، هم از لطف و رخ خود دان
[M2]که پیشت زاتش خجلت گل و سوسن نمی سوزد
[B][M1]غم خسرو همی دانی و نادان می کنی خود را
[M2]مرا این سوخت، ورنه طعنه دشمن نمی سوزد
[A]
[B][M1]همه مستی خلق از ساغر و پیمانه می خیزد
[M2]مرا دیوانگی زان نرگس مستانه می خیزد
[B][M1]خوشم با آه گرم امشب، مده تشویشم، ای گریه
[M2]که خوش می سوزدم این آتشی کز خانه می خیزد
[B][M1]همه شب با خیال، افسانه های درد خود گویم
[M2]مرا از جمله بیخوابی ازان افسانه می خیزد
[B][M1]خیالش در دلم می گشت، پرسیدم، چه می جویی
[M2]گیاه دوستی، گفتا، ازین ویرانه می خیزد
[B][M1]عسس کز ناله ام دیوانه شد می گفت با یاران
[M2]که باز آمد شب و افغان آن دیوانه می خیزد
[B][M1]من از خود سوختم، نه از تو، ای شمع نکورویان
[M2]هلاک جان پروانه هم از پروانه می خیزد
[B][M1]لبت گر می خورد خونم گنهکارم به یک بوسه
[M2]چه کردم کان خطت از گرد لب خصمانه می خیزد
[B][M1]مپوش آن خال را بهر خدا از دیده مردم
[M2]که مسکین مرغ غافل را بلا از دانه می خیزد
[B][M1]چه یاری باشد این آخر که ناری رحم بر خسرو
[M2]چنین کز درد او فغان ز صد بیگانه می خیزد
[A]
[B][M1]هوایی می رسد کز سر گریبان چاک خواهم زد
[M2]کلاه عافیت با سر بهم بر خاک خواهم زد
[B][M1]بر آن گلرخ چو راهم نیست، سوی باغ خواهم شد
[M2]به یادش پیش هر سروی گریبان چاک خواهم زد
[B][M1]مرا این بس که بر خاکم سواره بگذری روزی
[M2]گذشته ست آنکه من این زهر را فتراک خواهم زد
[B][M1]همی گفت از تو شویم دست ازین غم، گر رسم روزی
[M2]بسا گریه که پیشش زین دل غمناک خواهم زد
[B][M1]به جان تو که جان تاباک باشد در دم آخر
[M2]دم مهر و وفایت هم در آن تاباک خواهم زد
[B][M1]ز خونم، گر چه ناپاک است آن، در شوی هم کامشب
[M2]من آبی بر درش زین دیده نمناک خواهم زد
[B][M1]به شبهای غمم بی تو چه جای عقل و جان و دل
[M2]بیا، ای شمع جان، کاتش درین خاشاک خواهم زد
[B][M1]ازین پس، خسروا، دیوانگی، زیرا نماند آن دل
[M2]که لاف شیر پیش آن بت چالاک خواهم زد
[A]
[B][M1]دلت هر لحظه می گردد کجا روی وفا روید؟
[M2]غلط خود می کنم، در سنگ غلطان کی گیا روید؟
[B][M1]ز بس دلها که در کویت فرو شد، هر زمان آنجا
[M2]همه باران خود بارد، همه مردم گیا روید
[B][M1]دلت سنگ است و من از تو زبان گندمین خواهم
[M2]چگونه خوشه گندم ز روی آسیا روید
[B][M1]بناگوش بنفشه سرکش است از نالش سبزه
[M2]که تا آن سبزه در زیر بناگوشش چرا روید؟
[B][M1]بسی دیدم که گلهای معین روید از بستان
[M2]ندیدم بوستانی کاندران مشک ختا روید
[B][M1]خطی باشد به خون ز اقرار دل از بندگی او
[M2]هر آن سبزه که بر خاک درت از خون ما روید
[B][M1]بود از غصه های دل بهم پیوسته تو بر تو
[M2]گلی کز آب چشم ما به کویت جابه جا روید
[B][M1]دل خسرو که از باد حوادث دانه غم شد
[M2]نمی داند که در کشت وفاداری کجا روید؟
[A]
[B][M1]مشو پنهان برون آ، عالمی را جان بیاساید
[M2]زهی آسایش جانی که از جانان بیاساید
[B][M1]مکن منعم چو سیری نیست از رویت، چه کم گردد؟
[M2]اگر بی توشه ای از نعمت سلطان بیاساید
[B][M1]نگه کن تا چه لذت باشد ار بنوازیم، جانا
[M2]که گر پیکان زنی بر سینه من جان بیاساید
[B][M1]مرا دردی ست کاسایش، نیابد، جز به یک تیرت
[M2]عجب دردی که جان خسته از پیکان بیاساید
[B][M1]چو من زین درد بی درمان نخواهم گشت آسوده
[M2]طبیب آن به بود کز کردن درمان بیاساید
[B][M1]از آن بدخو کرشمه بارد و غم بر دهد جانم
[M2]همین بار آورد کشتی کز آن یاران بیاساید
[B][M1]به راه عشق کانجا صد سکندر جان دهد تشنه
[M2]زهی بخت خضر کز چشمه حیوان بیاساید
[B][M1]تن نازک کجا تاب خرابیهای عشق آرد؟
[M2]چگونه مرغ خانه در ده ویران بیاساید؟
[B][M1]دل و جانم که ناساید به جز از دیدن خوبان
[M2]نپنداری که خسرو تا زید زیشان بیاساید
[A]
[B][M1]رخی داری که وصف آن به خاطر در نمی گنجد
[M2]شراب لذت دیدار در ساغر نمی گنجد
[B][M1]کسی را در دهان تنگ خود چندین شکر گنجد
[M2]که تو می خندی و اندر جهان شکر نمی گنجد
[B][M1]کجا چیده بود آن مو همه کز لب برون آری
[M2]ز تنگی در دهان تو چو مویی در نمی گنجد
[B][M1]خیالت چون به چشم آمد، برون شد مردم چشمم
[M2]که در یک دیده مردم دو مردم در نمی گنجد
[B][M1]مرا سودای آن خط همچو دفتر ساخت تو بر تو
[M2]بگردانم ورق اکنون که در دفتر نمی گنجد
[B][M1]در آ در چشم و بیرون کن خیالات دگر کانجا
[M2]نگنجد مو که دو سلطان به یک کشور نمی گنجد
[B][M1]مرا گویی که دل بر یار دیگر نه، نهم، لیکن
[M2]همین در دل تو می گنجی، کس دیگر نمی گنجد
[B][M1]ز هجرت موی شد خسرو، ولی از شادی وصلت
[M2]ببین آن موی را باری که در کشور نمی گنجد
[A]
[B][M1]چو ترک مست من هر لحظه ای سوی دگر غلتد
[M2]شود نظارگی دیوانه و زو مست تر غلتد
[B][M1]به چوگان بازی آن ساعت که توسن را دهد جولان
[M2]به میدان در خم چوگانش از هر سوی سر غلتد
[B][M1]ز گرد آلوده روی آن سوار من همی خواهد
[M2]که افتد در زمین خورشید و اندر خاک در غلتد
[B][M1]هزاران گوهر جان قسمت است آن در غلتان را
[M2]که هنگام خوی از رخسار آن زیبا پسر غلتد
[B][M1]شبش خوش باد، روز از دیده بی خواب پر خونم
[M2]چو او بر فرش عیش خویش مست و بی خبر غلتد
[B][M1]نغلتد کس چو من در شیوه های عاشقی در خون
[M2]مگر مجنون دگر زنده شود زینسان که در غلتد
[B][M1]بسی غلتید خسرو بهر خواب و نامدش، اکنون
[M2]تو بنما چشم غلتانش که در خواب دگر غلتد
[A]
[B][M1]چه خوش صبحی دمید امشب مرا از روی یار خود
[M2]گلستان حیاتم تازه گشت از نوبهار خود
[B][M1]بحمدالله که کشت بخت بر داد و نشد ضایع
[M2]هر آنچ از دیده باران ریختم بر روزگار خود
[B][M1]مگر هجران قیامت بود کان بگذشت خود بر من
[M2]در فردوس دیدم باز از روی نگار خود
[B][M1]شمار غم نمی دانم که پیش دوستان گویم
[M2]که من چیزی نمی دانم ز درد بیشمار خود
[B][M1]دل و جان کز پی من رنجها دیدند در هجران
[M2]نمودم هر دو را آن روی، کردم شرمسار خود
[B][M1]مرا آسوده باری دیده، گر چه رنجه شد پایش
[M2]که مالیدم همه شب دیده را بر پای یار خود
[B][M1]چو من بی دولتی، آنگه نظر در چون تو دلداری
[M2]چه بخت است این و چه اقبال، حیرانم به کار خود
[B][M1]دو بوسم لطف کردی و شدم هم در یکی بیهش
[M2]رها کن تا ز سر گیرم که گم کردم شمار خود
[B][M1]من اینک رفتم، آن پا بر سرم رنجه کنی گه گه
[M2]که در کوی تو خاکی می گذارم یادگار خود
[B][M1]به خواب ست اینکه می گویی به پیش مردمان، خسرو
[M2]ترا کو خواب تا ببینی ازینها در کنار خود
[A]
[B][M1]دروغ و راستی کان غمزه غماز پیوندد
[M2]درد صد پرده عاشق ز لب وان باز پیوندد
[B][M1]بلا را نو کند رسم و طریق فتنه نو سازد
[M2]چو او اول کرشمه با طریق ناز پیوندد
[B][M1]به سینه نارسیده بگذرد و ندر جگر شیند
[M2]خدنگی با کمان کان ترک تیرانداز پیوندد
[B][M1]به خون گرم دل پیوست با او گر بری دل را
[M2]چو خون گرم است هر صد بار دیگر باز پیوندد
[B][M1]مرا چه حد وصلست، این قدر بس قرب او باشد
[M2]سخن با یکدگر کاواز با آواز پیوندد
[B][M1]چه باشد حال من جایی که هر شب بهر تاراجم
[M2]خیالش ساخته با این دل ناساز پیوندد
[B][M1]همی گویند جان خواهی، مجو پیوند ازو، خسرو
[M2]ز بهر زیستن گنجشک با شهباز پیوندد
[A]
[B][M1]بتی کو هر دمم دشنامهای شکرین بخشد
[M2]به از دشنام نبود، گر نبات وانگبین بخشد
[B][M1]به غیری گر جفا گوید برنجم، کانست حق من
[M2]بتر رنجم اگر جای جفایم آفرین بخشد
[B][M1]خوش آن دزدیده خندیدن بر این دیوانه مسکین
[M2]که موری را همه ملک سلیمان زان نگین بخشد
[B][M1]قدش خون می خورد در دل، من از وی در جگر خوردن
[M2]نهالی کاین خورش یابد، ضرورت بر همین بخشد
[B][M1]چو سنگ نازنینان گل بود بر روی مشتاقان
[M2]من از دیده بریزم هر گلی کان نازنین بخشد
[B][M1]چه باشد، گر چو می مهر مسلمانی بود در وی
[M2]خدا آن نامسلمان را مگر ایمان و دین بخشد
[B][M1]عجب بخشنده ای شد چشم خسرو بر سر کویش
[M2]که خاک در کند دریوزه و در ثمین بخشد
[A]
[B][M1]دلم برون شد از غمت، غمت ز دل برون نشد
[M2]زبون شدم که بود کو ز دست غم زبون نشد
[B][M1]به جلوه گاه نیکوان که هست جلوه بلا
[M2]کسی درون پرده شد که از بلا برون نشد
[B][M1]ز آب چشم عاشقان کجا ز دیده تر کند
[M2]ز شوخی شکرلبان دل کسی که خون نشد
[B][M1]چه ناله ها که کرد دل که یار از آن خود کند
[M2]رخ نکویی مرا چه حیلت است چون نشد؟
[B][M1]چو مردنی شدم ز غم، چه جویم از کسی دعا؟
[M2]که از دعای مردمان حیات کس فزون نشد
[B][M1]ندانم این که چون زیم، حیات دل چسان بود؟
[M2]ز جادویی که خسرو از دلت به صد فسون نشد
[A]
[B][M1]دل باز به جوش آمد، جانان که می آید
[M2]بیمار به هوش آمد، در مان که می آید
[B][M1]وه جان کسان هر سو، صد قلب روان از پس
[M2]خوانیش چنین لشکر، سلطان که می آید
[B][M1]ای دل، تو نمی گفتی کاینک ز پی مردن
[M2]اسباب مهیا کن آن جان که می آید
[B][M1]زان خال و خط مشکین با جمله بلا دیدم
[M2]این آیت رحمت بین در شان که می آید
[B][M1]ای ترک، مگو آخر بهر دل مسکینی
[M2]کز سوی تو بر جانم پیکان که می آید
[B][M1]خود نامه خویش آورد از بهر قصاص من
[M2]سر خاک ره قاصد فرمان که می آید
[B][M1]سیل مژه را رخنه انباشه شد، یارب
[M2]کان آب به چشم من تازان که می آید
[B][M1]خسرو به رهش باری قربان شد و بریان هم
[M2]تا باز ببین کان هم مهمان که می آید
[A]
[B][M1]ما را تو صنم باشی، دیگر به چه کار آید
[M2]با لعل جگر سوزت، شکر به چه کار آید
[B][M1]خنجر کشی از مژگان بر سینه من، چون من
[M2]بی تیغ شدم کشته، خنجر به چه کار آید
[B][M1]کافر خط هندویت جایی که کشد ما را
[M2]یارب که به هندوستان کافر به چه کار آید
[B][M1]دل از پی آن خواهم تا خون شود از عشقت
[M2]گر کار بدین ناید، دیگر به چه کار آید
[B][M1]از گوهر عشق خود زیور کنمت، بنگر
[M2]خوبی چو فزون باشد، زیور به چه کار آید
[B][M1]شد خسته درون من از بیم جفا کیشان
[M2]چون می ندهد دادم، داور به چه کار آید
[B][M1]اختر شمرم هر شب در طالع خود، لیکن
[M2]چون کار قضا دارد، اختر به چه کار آید
[B][M1]بر جان و دل خسرو هر لحظه نهد باری
[M2]کاین عاشق مسکین هم دیگر به چه کار آید
[A]
[B][M1]شمع من اگر یک شب از خانه برون آید
[M2]از هر طرفی صد جان پروانه برون آید
[B][M1]صد جامه قبا گردد از هر طرفی، چون او
[M2]کژ کرده کلاه از سر مستانه برون آید
[B][M1]من بی خبر و طفلان سنگی به کف از هر سو
[M2]شسته به کمین تا کی دیوانه برون آید
[B][M1]فریاد که از یاری عمری به جفا باشم
[M2]چون گاه وفا باشد بیگانه برون آید
[B][M1]هر روز بری جویم از بخت، محال است این
[M2]خوشه ز پی شش ماه از دانه برون آید
[B][M1]گر وجه قرار من هست از رخ تو مردن
[M2]وه کز خط تو ناگه پروانه برون آید
[B][M1]در کشتن خود یارم، من از تو چه غم دارم؟
[M2]گر جان ز پی خسرو خصمانه برون آید
[A]
[B][M1]از شیفتگان چون من، سر باز برون ناید
[M2]از سیمبران چون تو، طناز بیرون ناید
[B][M1]یکبار تو را دیدم جان شده باز آمد
[M2]از دیده مشویک سو، تا باز برون ناید
[B][M1]تو حال دلم پرسی، من در رخ تو حیران
[M2]خواهم که سخن گویم، آواز برون ناید
[B][M1]گفتی که شدی رسوا، سهل است، به یک بوسه
[M2]بر بند دهانم را تا راز برون ناید
[B][M1]خود کیست، نمی دانی آن شوخ که پیوسته
[M2]در سینه درون باشد، از ناز برون ناید
[B][M1]خط تو معاذالله حقا که عجب دارم
[M2]کز جان من مسکین زاغاز برون ناید
[B][M1]دیوانه خوبان را عیار نگیرد کس
[M2]تا در قدم اول جانباز برون ناید
[B][M1]از بس که فراوان زد دستان غمش خسرو
[M2]ناله هم ازو زین پس ناساز برون ناید
[A]
[B][M1]گفتم که ترا آخر دل خانه نمی یابد
[M2]گفتا که پی گنجم ویرانه نمی یابد
[B][M1]گفتم که بسوزم جان بر آتش روی تو
[M2]گفتا که چراغم را پروانه نمی یابد
[B][M1]گفتم که به چشمم شین، یک گوشه دگر مردم
[M2]گفتا من تنها را هم خانه نمی یابد
[B][M1]گفتم که شوم محرم در مجلس خاص تو
[M2]گفتا که حریف ما دیوانه نمی یابد
[B][M1]گفتم که به دام غم هر لحظه مرا مفگن
[M2]گفتا که چنین مرغی بی دانه نمی یابد
[B][M1]گفتم که ز عشقم ده پروانه آزادی
[M2]گفتا خط عارض بس، پروانه نمی یابد
[B][M1]گفتم که بود مونس در هجر تو خسرو را
[M2]گفتا که خیال ما بیگانه نمی یابد
[A]
[B][M1]آن دل به چه کار آید کان خانه تو نبود
[M2]وان موی چه بندد دل، گر شانه تو نبود
[B][M1]آنکو سر تو دارد، پس از سر خود ترسد
[M2]دیوانه خود باشد، دیوانه تو نبود
[B][M1]خواب اجلم گیرد از غایت بیخوابی
[M2]گر مونس من هر شب افسانه تو نبود
[B][M1]محروم ترین مرغم، خال لب خود بنما
[M2]حسرت نخورم باری، گر دانه تو نبود
[B][M1]از سینه برون کردم آتش زده جان خود
[M2]تا سوخته دردی همخانه تو نبود
[B][M1]از شعله چه ترسانی، ای شمع دل، ار جانم
[M2]دوزخ نکند لقمه، پروانه تو نبود
[B][M1]دیوانه بقا ندهد ده روزه برات جان
[M2]گر خسرو مسکین را پروانه تو نبود
[A]
[B][M1]چشمت گهی از غمزه هشیار نخواهد شد
[M2]وین دل ز خراش او بی خار نخواهد شد
[B][M1]گر تیغ زنی بر تن، ور نیش زنی بر جان
[M2]ناگاه رود جانش، بیمار نخواهد شد
[B][M1]عشقت ز پی کشتن مردانه به کار آمد
[M2]شادم ز غمت باری بیکار نخواهد شد
[B][M1]بر ما فتد ار تابی زان رخ، چه شوی رنجه؟
[M2]مهتاب ز افتادن افگار نخواهد شد
[B][M1]بیهوده چه گریم خون اصلاح دل خود را؟
[M2]تقویم چو از جدول طومار نخواهد شد
[B][M1]خونخوار بود، خسرو، عاشق ز چنین باده
[M2]مست است که تا محشر هشیار نخواهد شد
[A]
[B][M1]آن را که سر و کاری با چون تو نگار افتد
[M2]سر پیش تو دربا زد چون کار به کار افتد
[B][M1]سنگ است نه دل کو را با زلف تو افتد خویش
[M2]بس طرفه بود سنگی کو بر سر مار افتد
[B][M1]افتد چو تو برخیزی در پای تو صد عاشق
[M2]زین جمله چه برخیزد، با آنکه هزار افتد
[B][M1]جان خاک شود زین غم کز زلف تو وامانده
[M2]گل خشک شود برجا گر یاد بهار افتد
[B][M1]صد گریه کند مردم تا تو به کنار آیی
[M2]صد موج زند دریا تا در به کنار افتد
[B][M1]از ناوک مژگانت افغان نکنم هرگز
[M2]گه گه گذر بلبل هم بر سر خار افتد
[B][M1]القصه برآوردی گردی ز دل خسرو
[M2]هم دیده نمی خواهد کش با تو غبار افتد
[A]
[B][M1]دردا که دگر ما را آن یار نمی پرسد
[M2]احوال دل پر خون دلدار نمی پرسد
[B][M1]می پرسم و می جویم در هر نفسی صد بار
[M2]او در همه عمر خود یک بار نمی پرسد
[B][M1]یار از سر یاربها با ما سخنی می گفت
[M2]امسال به دشنامی چون یار نمی پرسد
[B][M1]بیمار تب هجرم آن ماه طبیب من
[M2]دردا که طبیب من بیمار نمی پرسد
[B][M1]گر یار نمی پرسد خسرو چه کند آن را؟
[M2]شاه است و گدایان را از عار نمی پرسد
[A]
[B][M1]ماهی که به سوی خود صد دل نگران بیند
[M2]از شوخی و رعنایی کی سوی کسان بیند
[B][M1]گوید که نخوابم من، می میرم ازین حسرت
[M2]کس را نبود خوابی، او خواب چسان بیند؟
[B][M1]بیش است غم یعقوب از دیدن پیراهن
[M2]کز حسرت آیینه در آینه دان بیند
[B][M1]یاری که هوس دارد، منما رخ مردم کش
[M2]بگذار که بیچاره یک چند جهان بیند
[B][M1]از حسن بتان وعده خونریز جفا باشد
[M2]بر تو چو کند رحمت قصاب زیان بیند
[B][M1]در جوی رود هر کس، چشم من و خون دل
[M2]کان کو دل خوش دارد در آب روان بیند
[B][M1]عذرش به چسان کاندر دلش آید غم
[M2]از خون دو چشم من هر جا که نشان بیند
[B][M1]تو باز جوان خواهی، فریاد که این خسرو
[M2]شد پیر کنون، خود را کی باز جوان بیند
[A]
[B][M1]چون بهر خرامیدن بارم ز زمین خیزد
[M2]بس دشنه که یاران را اندر دل و دین برخیزد
[B][M1]سر و قد نوخیزش بنشت مرا در دل
[M2]نه دل که به جان شیند سروی که چنین خیزد
[B][M1]شبها که کنم ناله بر یاد قدش، از من
[M2]قامت شنود مؤذن چون بانگ پسین خیزد
[B][M1]گویی که صبا دل را برداشت ز جای خود
[M2]چون در تگ اسپ خود آن ماه ز زین خیزد
[B][M1]بس کز حسد چشمش بیمار شود نرگس
[M2]از شاخ عصا سازد، آنگه ز زمین خیزد
[B][M1]گر تیغ کشد بر من، من سر نکشم از وی
[M2]کز من همه مهر آید، وز وی همه کین خیزد
[B][M1]ترسان گذرم سویش کز گوشه چشم او
[M2]با تیر و کمان ناگه ترکی ز کمین خیزد
[B][M1]من سوخته عشقم، تو دم دمیم ای دل
[M2]این سوخته را آتش آخر هم ازین خیزد
[B][M1]گر لعل لبش یابد زان گونه گزد خسرو
[M2]کز کار بر آن خاتم صد نقش نگین خیزد
[A]
[B][M1]دولت نه به زور است و به زاری چه توان کرد
[M2]با بنده نداری سر یاری چه توان کرد
[B][M1]من بر سر آنم که کنم جان به فدایت
[M2]آری سر وصلم چو نداری، چه توان کرد
[B][M1]صبر است دوای دل بیچاره محزون
[M2]ای دل، چو تو بی صبر و قراری، چه توان کرد
[B][M1]ای مردمک دیده، اگر تیغ فراقش
[M2]خون جگرت ریخت به زاری چه توان کرد
[B][M1]بی یاد تو یک لحظه نفس می نزنم من
[M2]ای دوست، گرم یاد نداری چه توان کرد
[B][M1]گر بنده بیچاره نوازند، توانند
[M2]وز نیز برانند به زاری چه توان کرد
[B][M1]جان در سر و کار تو کند خسرو بیدل
[M2]لیکن تو به آن سر چو نداری، چه توان کرد
[A]
[B][M1]حاصل اگر از زلف تو یک بار توان کرد
[M2]صد زاهد دین، بسته زنار توان کرد
[B][M1]دیوانه شود زنده، ولی خلق بمیرند
[M2]گر نقش جمال تو به دیوار توان کرد
[B][M1]آن تیز نگه کردن تو جانب عشاق
[M2]نیشی ست کز آن صد جگر افگار توان کرد
[B][M1]داری چو هوس بردن دل، پیش در تو
[M2]دلها بتوان بردن و انبار توان کرد
[B][M1]عشق چو تویی، گر چه که سوزنده بلایی ست
[M2]کاری ست که جان در سر این کار توان کرد
[B][M1]آن دم که بگرییم ز هجران تو با خویش
[M2]ماتم زده ای چند در آن یار توان کرد
[B][M1]بر خسرو بیچاره ز اندوه دل خویش
[M2]بر مورچه گر کوه گران بار توان کرد
[A]
[B][M1]تا غمزه خون ریز تو قصد دل ما کرد
[M2]بیچاره دلم را هدف تیر بلا کرد
[B][M1]در خواب نبیند رخ آرام دگر بار
[M2]هر دل که طمع در طلب وصل شما کرد
[B][M1]چون نیست دلم را ز غمت روی رهایی
[M2]دل مصلحت خویش به روی تو رها کرد
[B][M1]چندین چه کنی جور و جفا بر من مسکین؟
[M2]با یار وفادار کسی جور و جفا کرد؟
[B][M1]هرگز به جهان نیک ندیده ست و نبیند
[M2]آن کس که مرا دور چنین از تو جدا کرد
[B][M1]دیروز چو من شکر وصال تو نگفتم
[M2]امروز مرا سوز فراق تو سزا کرد
[B][M1]با جان و دل خسرو بیچاره و مسکین
[M2]هجران تو، ای دوست، چه گویم که چها کرد
[A]
[B][M1]زلفین تو سرگشته چو باد سحرم کرد
[M2]خاک سر کویت چو صبا دربدرم کرد
[B][M1]من خود ز تو دیوانه مطلق شده بودم
[M2]زنجیر سر زلف تو دیوانه ترم کرد
[B][M1]گفتم به من افگن نظری، چشم ببستی
[M2]تا چشم خوشت بسته آن یک نظرم کرد
[B][M1]اندر نظرم داشت خیال تو و اشکم
[M2]سر تا قدم آلوده خون جگرم کرد
[B][M1]بفروخت مرا بر کف اندیشه خیالت
[M2]من اینقدر ارزم که خیال تو کرم کرد
[B][M1]آسوده دلی داشتم و بی خبر از عشق
[M2]ناگاه در آمد غم تو بیخبرم کرد
[B][M1]خسرو طلب وصل تو می کرد که هجرت
[M2]زین جای حوالت به سرای دگرم کرد
[A]
[B][M1]یک دل به سر کوی تو آباد نیابند
[M2]یک جان زخم زلف تو ازاد نیابند
[B][M1]از بس که گرفتار غمت شد همه دلها
[M2]آفاق بگردند و دلی شاد نیابند
[B][M1]روزی که روی مست و خرامان سوی بازار
[M2]در شهر یکی صومعه آباد نیابند
[B][M1]می کش که به تسلیم نهادم سر خود، زانک
[M2]در کشتن خوبان ز کسی داد نیابند
[B][M1]گفتی خبرت گه گهی از باد بپرسم
[M2]از خاک طلب، کین خبر از باد نیابند
[B][M1]جان می کن و از بهر وفا دم مزن، ای دل
[M2]کاین مزد ز خوبان پریزاد نیابند
[B][M1]ناخورده خراشی ز سر تیشه هجران
[M2]سنگی به سر تربت فرهاد نیابند
[B][M1]با بخت چه کارم ز پی وصل، که هرگز
[M2]مدبر صفتان گنج به بنیاد نیابند
[B][M1]خسرو، ز برای دل گم گشته چه نالی؟
[M2]دانی که دل رفته به فریاد نیابند
[A]
[B][M1]عشاق حیات از لب خندان تو یابند
[M2]خوبان عمل فتنه ز دیوان تو یابند
[B][M1]ببینم مه از جیب سپهر و نکشد دل
[M2]کان مه که برد دل ز گریبان تو یابند
[B][M1]شاید که به شکرانه دهندت سر دیگر
[M2]آنان که سر خویش به چوگان تو یابند
[B][M1]ای بخت کسانی که به رغم من محروم
[M2]بوسیدن پای سگ دربان تو یابند
[B][M1]فردای قیامت که به انصاف رسد خلق
[M2]زنگار گرفته همه پیکان تو یابند
[B][M1]گر خاک وجودم، ز پس مرگ ببیزند
[M2]بس دست تظلم که به دامان تو یابند
[B][M1]هر جا که گریزد دل سودازده من
[M2]بازش به سر زلف پریشان تو یابند
[B][M1]عشق از کشدم، منت هجران تو بر من
[M2]کاین مرتبه از دولت هجران تو یابند
[B][M1]بر سوختگان کم ز یکی خنده که باری
[M2]داد جگر خود ز نمکدان تو یابند
[B][M1]در یوزه جان می کند از لعل تو خسرو
[M2]کان چاشنی از چشمه حیوان تو یابند
[A]
[B][M1]شب دلشدگان دیده بیدار نبندند
[M2]الا که به خون چشم گهربار نبندند
[B][M1]چون من ز دل خویش شوم سوخته، زنهار
[M2]این تهمت بیهوده دران یار نبندند
[B][M1]من عاشق و مستم، ره زهدم منمایید
[M2]کابریشم طنبور به طومار نبندند
[B][M1]بر من که در توبه ببستند، غمی نیست
[M2]باید که روم تا در خمار نبندند
[B][M1]آنان که حق خدمت تو باز شناسند
[M2]ناکرده وضو رشته زنار نبندند
[B][M1]پر پیچ و شکسته دل عاشق نبود، زانک
[M2]دل کان به تو بندند به گلزار نبندند
[B][M1]خسرو نکند نسبت عشق تو به خود، زانک
[M2]شاهی و به فتراک تو مردار نبندند
[A]
[B][M1]صد جان به یکی دانگ به بازار فروشند
[M2]خوبان به دل و جان ز چه رخسار فروشند؟
[B][M1]جان می کشدش سوی خود و دل به سوی خویش
[M2]بر دست گر این هر دو خریدار فروشند
[B][M1]با آنکه ستانیم به صد جان مکن آخر
[M2]نی اشکنه، ای دوست، به خروار فروشند
[B][M1]با غمزه بگو کز دگران پیشترش کش
[M2]یاران به محلی که بود یار فروشند
[B][M1]این دل چو ز سودای تو افتاد به بازار
[M2]آنجا طلب این جیفه که مردار فروشند
[B][M1]نایند به بازار بتان اهل سلامت
[M2]کانجا همه خوبان و دل افگار فروشند
[B][M1]باری سخن عاشقی از بهر چه گویند؟
[M2]آنان که چو خسرو همه گفتار فروشند
[A]
[B][M1]من بنده آن روی که دیدن نگذارند
[M2]دیوانه زلفی که کشیدن نگذارند
[B][M1]از تشنگیم شعله زنان سینه و از دور
[M2]شربت بنماید و چشیدن نگذارند
[B][M1]چون زیستنی نیستم، ار بینم و ار نی
[M2]ای دوست، چه وقت است که دیدن نگذارند؟
[B][M1]صد دیده و دل منتظر تیر تو، فریاد
[M2]کش با من بیچاره رسیدن نگذارند
[B][M1]یارب، چه عذابی ست برین مرغ گرفتار؟
[M2]بسمل نپسندند و پریدن نگذارند
[B][M1]گفتم سخنی بشنوم و جان دهم اکنون
[M2]محروم بمیرم، چو شنیدن نگذارند؟
[B][M1]صد چاک شده سینه و صد پاره شده دل
[M2]این بی خبران جامه دریدن نگذارند
[B][M1]امروز صبا از جگرم بوی گرفته ست
[M2]زنهار کزان سوش وزیدن نگذارند
[B][M1]صد خار جفا خورد ز هجران تو خسرو
[M2]آه، ار گلی از روی تو چیدن نگذارند
[A]
[B][M1]ماییم درون سوخته، بیرون شده ای چند
[M2]در سلسله لیلی و مجنون شده ای چند
[B][M1]خوردیم بسی خون دل از تو، تو هم آخر
[M2]یک می بخور از دست جگر خون شده ای چند
[B][M1]چون حال دگرگون شده زاندوه تو ما را
[M2]تو روی مگردان ز دگرگون شده ای چند
[B][M1]ای مرغ، چه خوانی سوی باغ، از خسک هجر؟
[M2]بگذار درین بادیه بیرون شده ای چند
[B][M1]در عشق فدا شد دل و جان و تن خسرو
[M2]اینک نگر از بخت همایون شده ای چند
[A]
[B][M1]ای کز رخ تو دیده، همه جان و جهان دید
[M2]در حیرت آنم که ترا چون بتوان دید
[B][M1]با قد تو بلبل سخن سرو همی گفت
[M2]آن دید گل سوری و در سرو روان دید
[B][M1]بیچاره دلم در شکن زلف تو خون شد
[M2]آری، چه کند، مصلحت وقت در آن دید
[B][M1]جان از شکر وصل تو بی بهره نمانده ست
[M2]زیرا که در آن خوردن زهری به گمان دید
[B][M1]ما را به دهانت نرسد دست، خوش آنکس
[M2]کز چاشنی لعل تو دستی به دهان دید
[A]
[B][M1]هندوی مرا کشتن ترکانه ببیند
[M2]زو سینه من چون بت و بت خانه ببینید
[B][M1]گه خشم و گهی عشوه و گه شوخی و گه ناز
[M2]بدمستی آن نرگس مستانه ببینید
[B][M1]آباد بر آن بت، نکنم زو گله، لیکن
[M2]لب تا جگرم زو همه پروانه ببینید
[B][M1]خونهاست گره بسته به چشم من ازان خاک
[M2]این خوشه برم می دهد، آن دانه ببینید
[B][M1]ای سیمبرانی که شمارید گدایم
[M2]از قطب زمان بخشش شاهانه ببینید
[B][M1]خسرو نکند جز سخن آن لب شیرین
[M2]شیرینی این گفته و افسانه ببینید
[A]
[B][M1]باد آمد و بویی زنگارم نرسانید
[M2]پنهان سخنی از لب یارم نرسانید
[B][M1]فریاد من خسته رسانید به کویش
[M2]فریاد که در گوش نگارم نرسانید
[B][M1]افسوس که بگذشت همه عمر به افسوس
[M2]بخت آرزوی دل به کنارم نرسانید
[B][M1]ایام جوانی به سر زلف بتان شد
[M2]اقبال به سر رشته کارم نرسانید
[B][M1]چون بلبل دی با نفس سرد بمردم
[M2]ایام به گلهای بهارم نرسانید
[B][M1]چه سود ازین لاف عیاری که سیاست
[M2]سر بر شرف کنگر دارم نرسانید
[B][M1]گفتم که خوردم تیری و ایمن شوم، آن نیز
[M2]آن کافر دیوانه سوارم نرسانید
[B][M1]مشتاق ملک خاک شدم بر در دهلیز
[M2]دولت به سراپرده یارم نرسانید
[B][M1]صد شربت خون داد به خسرو ز غم عشق
[M2]یک جرعه می وقت خمارم نرسانید
[A]
[B][M1]بویی ز سر زلف نگارین به من آرید
[M2]یک تار ازان طره مشکین به من آرید
[B][M1]مخمورم و جانم به سوی می نگران است
[M2]آن باده که در داد نخستین به من آرید
[B][M1]خواهید که از خاک برآیم پس صد سال
[M2]از میکده بوی می رنگین به من آرید
[B][M1]هر گه که غمی گشت پدید از دل، گفتم
[M2]غم را نخورد جز دل غمگین به من آرید
[B][M1]جان می سپرد از غم هجران تو خسرو
[M2]روزی خبر عاشق مسکین به من آرید
[A]
[B][M1]باد آمد و زان سرو خرامان خبر آورد
[M2]در کالبد سوخته، جانی دگر آورد
[B][M1]امروز هم از اول صبحم سر مستی ست
[M2]این بوی که بوده ست که باد سحر آورد؟
[B][M1]صد منت باد است برین دیده کزان راه
[M2]من سرمه طلب کردم و او خاک در آورد
[B][M1]هرگز نرود از دل من گریه شب
[M2]کش در ته پهلو شد و از خواب در آمد
[B][M1]ای دیده، فرو ریز هر آن آب که داری
[M2]کین آتش اندوه ز من دود برآورد
[B][M1]من آب طلب کردم ازین دیده درین سوز
[M2]او خود همه پرکاله خون جگر آورد
[B][M1]هان، ای دل عاصی، چه شود حال تو کاینک
[M2]سلطان به غزا آمده بر جان حشر آورد
[B][M1]یارب، چه شد او، در تن نالان که جا کرد؟
[M2]آن جان برون رفته که در جان سقر آورد
[B][M1]زان مرغ که شب ناله همی کرد، بپرسید
[M2]جایی گل خندان مرا در نظر آورد
[B][M1]خون من دل سوخته در گردن قاصد
[M2]کان نامه که آورد از او دیرتر آورد
[B][M1]خسرو نگهش دار که اکسیر حیات است
[M2]گردی که صبا دوش ازان رهگذر آورد
[A]
[B][M1]یک خنده بزن، زان لب لعل شکرآلود
[M2]بر عاشق مسکین که رخ از خون تر آلود
[B][M1]یک شب ز برای دل من محرم من باش
[M2]بشنو ز دلم چند حدیث جگر آلود
[B][M1]مانا که بپرسی ز دل من که چه کردی؟
[M2]در کوی تو کز خون همه دیوار و در آلود
[B][M1]جانها که گرفتار لبت گشت چه دانی؟
[M2]پرواز مجو از مگسان شکر آلود
[B][M1]عاشق که بمیرد ز رخ زرد چه خیزد؟
[M2]عشق است دروغش که مسی را به زر آلود
[B][M1]نزل غم تو باد حرامم به فراغت
[M2]گر چشم دلم هیچ گه از خواب و خور آلود
[B][M1]آسوده به خاک درت، اینک سر خسرو
[M2]زان صندل راحت که برین درد سر آلود
[A]
[B][M1]ای هم نفسان، یک نفسم باز گذارید
[M2]دست از من دیوانه سرگشته بدارید
[B][M1]بی نام ونشانم به خرابات ببخشید
[M2]بیگانه ز خویشم، بر خویشم بگذارید
[B][M1]یا معتکفم بر سر سجاده نشانید
[M2]یا مست و خرابم به در میکده آرید
[B][M1]گر زانکه صلاح از من آشفته بجویند
[M2]در خانه کنید و در خمار برآرید
[B][M1]دست من و دامان شما جمله رقیبان
[M2]گر دامن معشوق به دستم بسپارید
[B][M1]در عشق علم گردم و در مذهب عشاق
[M2]منصور شوم، گر به سر دار برآرید
[B][M1]وقت است، اگر خسرو مسکین گدا را
[M2]از خیل گدایان در خویش شمارید
[A]
[B][M1]دل رفت به سوی تو، همان سوی که شد ماند
[M2]جان کرد به ره حمله و آن نیز برون ماند
[B][M1]از کوی تو باز آمد و بر آتش دل سوخت
[M2]هر نامه صبری که ازین پیش دلم خواند
[B][M1]اندر دلم این بود که بگذشت همه عمر
[M2]وین دیده نثاری به ته پای تو افشاند
[B][M1]آب از جگرم خورد و برم نیز جگر داد
[M2]بالات نهالی که در آب و گل ما شاند
[B][M1]پرسند عزیزان و نخوانم بر خود، ازانک
[M2]کس بر جگر سوخته مهمان نتوان ماند
[B][M1]آن یار به دل در شد و تن خدمت او کرد
[M2]بستند در دل، خرد و هوش برون ماند
[B][M1]کردیم بحل نرگس بازنده او را
[M2]خسرو همه هستی که به یک داد لبش خواند
[A]
[B][M1]ای زلف تو دام دل دانا و خردمند
[M2]دشوار جهد دل که در افتاد درین بند
[B][M1]اندر دل من بود نهالی ز صبوری
[M2]بادی بوزید از تو و از بیخ برافگند
[B][M1]بودیم خردمند، که زد عشق تو بر ما
[M2]دیوانگی آورد و نماندیم خردمند
[B][M1]شیرینست دروغ تو، ز هم ارچه زنی لاغ
[M2]حلوا نتوان خورد ازینسان که تو سوگند
[B][M1]ای باد، بجنبان سر آن زلف و ببخشای
[M2]بر حال پریشان پریشان شده ای چند
[B][M1]در آرزوی یک سخن تلخ بمردم
[M2]روزی نشد از دولت آن لعل شکر خند
[B][M1]اصحاب هوس چاشنی عشق، چه دانند؟
[M2]لذت ندهد تشنه می را شکر و قند
[B][M1]بگذار که بیرون رود از پرده دل راز
[M2]کاین پرده نمانده ست کنون قابل پیوند
[B][M1]هرگز نرود نقش رخت از دل خسرو
[M2]زان گونه که از ران سگان داغ خداوند
[A]
[B][M1]عاقل ندهد عاشق دل سوخته را پند
[M2]سلطان ننهد بنده محنت زده را بند
[B][M1]ای یار عزیز، انده دوری تو چه دانی؟
[M2]من دانم و یعقوب، فراق رخ فرزند
[B][M1]عیبم مکن، ای خواجه که در عالم معنی
[M2]جهل است خردمندی و دیوانه خردمند
[B][M1]تا جان بود، از مهر رخش بر نکنم دل
[M2]گر میر نهد بندم و گر پیر دهد پند
[B][M1]آن فتنه کدام است که بنیاد جهانی
[M2]چون پرده ز رخسار برافگند، برافگند
[B][M1]بر من مفشان دست تعنت که به شمشیر
[M2]از لعل تو دل بر نکنم، چون مگس از قند
[B][M1]در دیده من حسرت رخسار تو تا کی
[M2]در سینه من آتش هجران تو تا چند
[B][M1]ناچار چو شد بنده فرمان تو خسرو
[M2]چون گردن طاعت ننهد پیش خداوند؟
[A]
[B][M1]روزی مگر این بسته در ما بگشایند
[M2]وز لطف من گشمده را راه نمایند
[B][M1]گر خلق جهان حال من خسته بدانند
[M2]از عین تحیر سرانگشت بخایند
[B][M1]عمری ست که از جور فلک با غم و دردم
[M2]زین بیش مگر درد به دردم بیفزایند
[B][M1]تا کی در بخت من بیچاره ببندند
[M2]وقتی ست که از روی ترحم بگشایند
[B][M1]زنهار که دل در فلک و دهر نبندی
[M2]کایشان ز جهان یکسره بی مهر و وفایند
[A]
[B][M1]آن سرو خرامنده که جستم، به بر آمد
[M2]وان بخت که پیش آمده بد، بیش تر آمد
[B][M1]شادی همه غم بود ز بر نامدن کار
[M2]آن غم همه شادی شد و آن کار برآمد
[B][M1]بر لاله گلبرگ دماغم رسد امروز
[M2]کز زلف توام بوی نسیم سحر آمد
[B][M1]آیینه جان روی نما می کشمت پیش
[M2]کایینه رخسار توام در نظر آمد
[B][M1]شیرینی لعلت نرود از بن دندان
[M2]کز لعل توام در بن دندان شکر آمد
[B][M1]در مردم من مردمک دیده نگنجد
[M2]اکنون که مرا روی تو در چشم تر آمد
[B][M1]در پای تو خسرو چه کند، گر نکند جان
[M2]اکنون که مرا روی تو در چشم تر آمد
[A]
[B][M1]هر سر که به سودای تو از پای در آمد
[M2]از خاک کف پای تواش تاج سر آمد
[B][M1]دست از همه خوبان جهان شست به پاکی
[M2]چشمم که خیال تواش از دیده در آمد
[B][M1]همچون نفس باد صبا غالیه بر شد
[M2]هر دم که به سودای تو از سینه برآمد
[B][M1]سیلاب سرشک از غم هجران توام دوش
[M2]تا دوش بد، امروز به بالای سر آمد
[B][M1]گفتم که غم عشق تو بیرون رود از دل
[M2]دردا که نرفت آن غم و بار دگر آمد
[B][M1]یارب، چه توان کرد که می خواری و رندی
[M2]پیش همه عیب است و مرا این هنر آمد
[B][M1]گر عادت بخت من و خوی تو چنین است
[M2]مشکل بود از کلبه احزان به در آمد
[B][M1]سنگ است و سبو عشق تو و قلب سلیمم
[M2]بشکست چو زلف تو که بر یکدگر آمد
[B][M1]خسرو ز دم باد سحر می طلبد جان
[M2]کز بوی تو جان در دم باد سحر آمد
[A]
[B][M1]ترسم که از اطراف جهان دود برآید
[M2]گر آه من از جان غم اندود برآید
[B][M1]بر بوی تو آتش زده ام مجمره دل
[M2]از وی چه عجب، گر نفس عود برآید
[B][M1]آتشکده دل بر ما، چند بپوشم
[M2]شک نیست که از آتش ما دود برآید
[B][M1]دل خود چه متاع است که از ما طلبد دوست؟
[M2]حقا که اگر جان طلبد زود برآید
[B][M1]هر دل که ندارد خبر از حسن ایازی
[M2]شرط است که گرد دل محمود برآید
[B][M1]بعد من اگر گوش نهی بر سر خاکم
[M2]از خاک همه نغمه داود برآید
[B][M1]خسرو نتواند که کند فکر وصالت
[M2]کاری ست که با طالع مسعود برآید
[A]
[B][M1]گر بار دگر ماه من از بام برآید
[M2]بس فتنه که از گردش ایام برآید
[B][M1]فریاد اسیران همه شب پیش در او
[M2]چون بانگ گدایان که گه شام برآید
[B][M1]زنهار که آن بند قبا چست نبندی
[M2]کز نازکیش بخیه بر اندام برآید
[B][M1]او کرده ترش گوشه ابرو ز سر خشم
[M2]من منتظر لب که چه دشنام برآید؟
[B][M1]ای ساقی بدمست، مزن تیغ، که در تن
[M2]خون آنقدرم نیست که در جام برآید
[B][M1]ای رند خرابات، سبو بر سر من نه
[M2]تا در همه شهرم به بدی نام برآید
[B][M1]آن را که بهشتی صفتی داغ نکرده ست
[M2]گر از ته دوزخ کشیش خام برآید
[B][M1]برنامد، اگر جان من، ای هجر، مکن جهد
[M2]گر یار همین است به ناکام برآید
[B][M1]در کنگره عشق، گر افتد کله از سر
[M2]صاحب قدمی کو که به یک گام برآید
[B][M1]جانا، چه به افسانه گذاری غم عشاق
[M2]این نیست مهمی که به پیغام برآید
[B][M1]خسرو، اگرت نیست مرادی، مخور افسوس
[M2]زیرا که همه کار به هنگام برآید
[A]
[B][M1]سروی چو تو در خلخ و نوشاد نباشد
[M2]این نازکی اندر گل و شمشاد نباشد
[B][M1]چون تو خوشی، ای دوست، به ویرانی دلها
[M2]آبادتر آن سینه که آباد نباشد
[B][M1]غمها خورم و ناله به گوشت نرسانم
[M2]کاسوده دلان را سر فریاد نباشد
[B][M1]گفتی که سرت خاک کنم بر سر این کو
[M2]ای خاک بر آن سر که بدین شاد نباشد
[B][M1]آن روز مبادا که کنم از تو فراموش
[M2]هر چند که روزیت ز من یاد نباشد
[B][M1]معذور همی دارمت، از جور کنی، زانک
[M2]در مذهب خوبان روش داد نباشد
[B][M1]مگریز ز درماندگی جان اسیران
[M2]کانجا که تو باشی، دلی آباد نباشد
[B][M1]طعنه مزن، ای زاهد، اگر توبه شکستم
[M2]صد توبه کند عاشق و بنیاد نباشد
[B][M1]جان بر تو فرستم که ازان سوی که دل رفت
[M2]در بردن اگر کاهلی از باد نباشد
[B][M1]هر چند که خسرو به سخن می نبرد دل
[M2]چون نرگس جادوی تو استاد نباشد
[A]
[B][M1]یک روز به عمری ز منت یاد نیاید
[M2]یک شب رهی از کوی غمت شاد نیاید
[B][M1]از بوی توام سوخته شد، وه دلم آخر
[M2]کمتر شود این شعله، اگر باد نیاید
[B][M1]یارب که می خوشدلیت باد گوارا
[M2]هر چند که از مات گهی یاد نیاید
[B][M1]فرداش مخوانید به بالینگه من، زانک
[M2]شیرین به سر تربت فرهاد نیاید
[B][M1]جانم که به ویرانه غم ماند مخوانید
[M2]کاین باغ خرابه ست، ورا باد نیاید
[B][M1]دشوار نباشد دگرم بندگی دل
[M2]آزاد کس از جان خود آزاد نیاید
[B][M1]نوروز در آید ز برای همه مرغان
[M2]بلبل ز پی رفتن صیاد نیاید
[B][M1]دیوانه بگردم من ازین کوی به آن کوی
[M2]دیوانه وش آن ترک پریزاد نیاید
[B][M1]خسرو چو کند ناله چو فرهاد، شبی نیست
[M2]کز ناله او کوه به فریاد نیاید
[A]
[B][M1]بر آب رخت یک گل سیراب نیاید
[M2]آنچ از لبت آید ز می ناب نیاید
[B][M1]دانم که لبت بنده نواز است، ولیکن
[M2]آن به که مگس بر سر جلاب نیاید
[B][M1]معذوری، اگر نیست دلت را اثر مهر
[M2]کاین عجز عیسی ست، ز قصاب نیاید
[B][M1]ناآمدنت را گله از بخت کنم، زانک
[M2]در کلبه درویش تو مهتاب نیاید
[B][M1]شبها من دیوانه و یار و دو سه همدم
[M2]من نالم و یاران مرا خواب نیاید
[B][M1]از دل نگشاید گره گریه ام، آری
[M2]ماتم چو بود سخت به چشم آب نیاید
[B][M1]ما بهر صلاح رخ ساقی نگذاریم
[M2]کان را بتی هست به محراب نیاید
[B][M1]چه عیش بود آنکه کنی بر دل خسرو
[M2]از چشم تو بک ناوک پر تاب نیاید
[A]
[B][M1]روزی اگر آن ماه به مهمان من آید
[M2]دوران فلک در ته فرمان من آید
[B][M1]دیوانه دلی داشتم، آواره شد از من
[M2]کی باز درین سینه ویران من آید
[B][M1]هر صبحدم از گریه شود خون دلم آب
[M2]کز باد نسیم گل خندان من آید
[B][M1]من دانم و من، چاشنی درد تو، جانا
[M2]حاشا که طبیب از پی درمان من آید
[B][M1]جانم تو ستان، باز تنم خاک ستاند
[M2]آن دم که اجل در طلب جان من آید
[B][M1]در کوی تو نایم که پریشان شودت دل
[M2]گر چشم تو بر حال پریشان من آید
[B][M1]دانی که چها می گذرد بر دل خسرو
[M2]در گوش تو گر ناله و افغان من آید
[A]
[B][M1]گر چشم من از صورت تو دور نباشد
[M2]دور از تو دلم خسته و رنجور نباشد
[B][M1]مهجور شوم از تو و جز آه سحرگاه
[M2]سوزنده کسی بر من مهجور نباشد
[B][M1]آن دیده چه آید که به روی تو نیاید؟
[M2]آن چشم چه بیند که در او نور نباشد؟
[B][M1]صد رنگ برانگیخت ز خون دل خسرو
[M2]نقش تو که در خامه شاپور نباشد
[A]
[B][M1]سروی چو تو در اچه و در تته نباشد
[M2]گل مثل رخ خوب تو البته نباشد
[B][M1]دوزیم قبا بهر قدت از گل سوری
[M2]تا خلعت زیبای تو از لته نباشد
[B][M1]این شکل و شمایل که تو کافر بچه داری
[M2]در چین و ختا و ختن و خته نباشد
[B][M1]بدخواه ترا در دو جهان روی سیه باد
[M2]در دیده خصم تو به جز مته نباشد
[B][M1]در جنت و فردوس کسی را نگذارند
[M2]تا داغ غلامی تواش پته نباشد
[B][M1]سلطانی مسکین نکند میل به جنت
[M2]در صحن بهشت ار طبق بته نباشد
[B][M1]از پشت رقیب تو کشم تسمه چندین
[M2]تا گنجفه اسب تو از پته نباشد
[B][M1]چون موی شد از فکر میانت تن خسرو
[M2]تا همچو رقیبت خنک و کته نباشد
[A]
[B][M1]بی نرگس تو خواب ندانم که چه باشد
[M2]زلفت کشم و تاب ندانم که چه باشد
[B][M1]آن شب که بتا، چشم تو در خواب ببینم
[M2]در دیده خود خواب ندانم که چه باشد
[B][M1]تا طاق دو ابروی تو محراب بتان شد
[M2]بت جویم و محراب ندانم که چه باشد
[B][M1]چون چاه زنخدان تو از دور ببینم
[M2]تشنه شوم و آب ندانم که چه باشد
[B][M1]از زلف تو چون نیست مرا سوی رخت ره
[M2]شب گردم و مهتاب ندانم که چه باشد
[B][M1]گویند که دریاب درین واقعه خود را
[M2]می گویم و دریاب ندانم که چه باشد
[B][M1]باغی ست عجب وصل تو، می پرس ز خسرو
[M2]من بنده در آن باب ندانم که چه باشد
[A]
[B][M1]دل بسته بالای یکی تنگ قبا شد
[M2]باز این ز برای دل تنگم چه بلا شد؟
[B][M1]دل خون شد و اندر سر آن غمزه شود نیز
[M2]جانی که به صد حیله از ان طره جدا شد
[B][M1]یاران موافق همه فارغ ز غم و درد
[M2]هر جا که غمی بود نصیب دل ما شد
[B][M1]دی کرد سلامی سوی من آن نه چنان بود
[M2]دردی که چنین کش به ره افتاد دو تا شد
[B][M1]نی روز قرار و نه شبم، هیچ ندانم
[M2]کان صبر که وقتی به دلم بود، کجا شد؟
[B][M1]پامال شد آن دل که زما برد به رفتار
[M2]خود بین که چنین چند دلش در ته پا شد
[B][M1]می رفت سوار او و به نظاره ز هر سوی
[M2]شد جامه قبا، جامه جان نیز قبا باشد
[B][M1]بر باد هوا داد بسی چون دل خسرو
[M2]هر ذره که از گرد ره او به هوا شد
[A]
[B][M1]تا جان مرا از لب لعل تو خبر شد
[M2]قوت دل ریشم همگی خون جگر شد
[B][M1]گلگون شده بد روی من از اشک عقیقی
[M2]از خاک درت کاه رخم باز چو زر شد
[B][M1]صاحب نظری هست مسلم به من، ای جان
[M2]کز خاک کف پای توام کحل بصر شد
[B][M1]هر سر که نشد خاک در دوست، به معنی
[M2]در راه یقین سرمه ارباب نظر شد
[B][M1]تا گشت پریشان سر زلفت چو دل من
[M2]دیوانگیم در همه شهر سمر شد
[B][M1]خسرو، اگر آن لعل تو خواهد، مکنش عیب
[M2]چون قسمت طوطی سخنم گوی شکر شد
[A]
[B][M1]آباد نشد دل که خراب پسران شد
[M2]حسن پسران آفت صاحب نظران شد
[B][M1]بس دانه دلها که ز تن برد به تاراج
[M2]آن مور که بر گرد لب ساده دلان شد
[B][M1]افسرده جمال خط خوبان چه شناسد؟
[M2]کین سرمه نه شایسته ناقص بصران شد
[B][M1]دلهای عزیزان شمر آن جمله نگینها
[M2]کاندر کمر آرایش زرین کمران شد
[B][M1]آن خواجه که می گفت که دارم خبر از عقل
[M2]در عشق در آمد، یکی از بی خبران شد
[B][M1]جز حسرت و مردن نبود چاره عشاق
[M2]فریاد و فغان عربده حیله گران شد
[B][M1]ای صبر، دلم ده قدری، بو که توان زیست
[M2]کان دل که مرا بود از آن دگران شد
[B][M1]بس عاقل شمع خرد افروخته روشن
[M2]کز کرده دل سوخته خوش پسران شد
[B][M1]خسرو ز رخ خوب و ز می توبه نمی کرد
[M2]ناگاه بدید آن رخ زیبا، نگران شد
[A]
[B][M1]آن کودک نورسته که سیمین بدنی شد
[M2]چون شست لب از شیر، چه شیرین دهنی شد؟
[B][M1]بس غنچه دل را که کند چاک به هر سو
[M2]آن گل که به نوروز جوانی چمنی شد
[B][M1]آن یوسف جان بس که درین سینه در آمد
[M2]گویم که تنم گرد تنش پیرهنی شد
[B][M1]سلطان مرا عمر فزون یاد به دولت
[M2]کز دولت او خلعت عاشق کفنی شد
[B][M1]بس مرد خدایی که چو در عشق در آمد
[M2]گلگونه خون کرد به رخسار و زنی شد
[B][M1]وقتی که می لعل بدان روی کشیدم
[M2]اینک همه خونابه حال چو منی شد
[B][M1]چون جان دهم از خاک من، ای میر ولایت
[M2]بتخانه بر آری که دلم برهمنی شد
[B][M1]خسرو ز مزاج دل من خشم گرفته ست
[M2]کز کرده تو با دل خویشش سخنی شد
[A]
[B][M1]ما را غم آن شوخ، اگر بنده نسازد
[M2]این غمزده با حال پراکنده نسازد
[B][M1]شیرین دهنش نازده صنع خدایست
[M2]ورنه لب مردم ز شکر خنده نسازد
[B][M1]سر تا به قدم جمله هنر دارد و خوبی
[M2]عیبش همه آن است که با بنده نسازد
[B][M1]اکنون که مرا کشت، بگویند که باری
[M2]خود را به ستم غمکش و شرمنده نسازد
[B][M1]جانا، ز غمت مردم و از جور برستم
[M2]گر بار دگر لعل توام بنده نسازد
[B][M1]گفتی که به افتادگی خویش دلت سوخت
[M2]خود را که بود پیش تو کافگنده نسازد؟
[B][M1]آخر ز دل خسرو بیچاره برون شو
[M2]کاین خانه درین آتش سوزنده نسازد
[A]
[B][M1]جانا، اگرم درد تو دیوانه نسازد
[M2]خلقی همه از حال من افسانه نسازد
[B][M1]از خون من خسته نشانی تو همی زلف
[M2]کان موی پریشان ترا شانه نسازد
[B][M1]چیزی ست درین دل که چنین می شوم از نی
[M2]عاقل به ستم خود را دیوانه نسازد
[B][M1]خون منی، ای دل، ز جگر هم بده آبی
[M2]کاین سوخته را شربت بیگانه نسازد
[B][M1]باده به سفال آر که ما درد کشانیم
[M2]کس از پی ما ساغر و پیمانه نسازد
[B][M1]خاک ره عشاق نیر زد سرم، آری
[M2]دولت به سر هیچ کسان خانه نسازد
[B][M1]چون عاشق صادق شدی، ایمن منشین، زانک
[M2]شمشیر بلا بر سر مردانه نسازد
[B][M1]آن را که بود سوختگی چشم و چراغش
[M2]چون سرمه ز خاکستر پروانه نسازد؟
[B][M1]سودای بتان از سر خسرو شدنی نیست
[M2]کاین مرغ وطن جز که به ویرانه نسازد
[A]
[B][M1]جان تشنگی از شربت عناب تو دارد
[M2]دلبستگی از سنبل پرتاب تو دارد
[B][M1]شبها همه بیدار بود مردم چشمم
[M2]تا چشم بر آن نرگس پر خواب تو دارد
[B][M1]چون دفتر گل باز کند مرغ سحر خوان
[M2]شرح شکن طره پرتاب تو دارد
[B][M1]مسکین چه کند بر گل صد برگ نیازی؟
[M2]گر دست دگر نی همه از ناب تو دارد
[B][M1]در عشق نماز آنکه درو نیست نیازی
[M2]سر بر خط ابروی چو محراب تو دارد
[B][M1]خورشید جهانتابی و من ذره خاکی
[M2]هر ذره سرگشته کجا تاب تو دارد؟
[A]
[B][M1]دیوانه دلم زلف پریشان که دارد
[M2]جانم شکن طره پیچان که دارد
[B][M1]شبهاست که رفته ست ز من خواب و ندانم
[M2]کان خواب مرا غمزه فتان که دارد
[B][M1]خالی ست به کنج لب خونخواره او، وای
[M2]کان داغ برای دل بریان که دارد
[B][M1]خلقی به سر کوی وی، از شوق بمردند
[M2]آن مست شبانه خبر از جان که دارد
[B][M1]هر صبح رود هوش من خسته و یارب
[M2]این باد گذر بر سر بستان که دارد
[B][M1]در خانه دل آمد و بیرون نرود هیچ
[M2]زین ترک بپرسید که فرمان که دارد
[B][M1]یک شهر پر از فتنه و تو بی خبر، آری
[M2]کافر صفتان را غم ایمان که دارد
[B][M1]بیچاره دلم این جگر سوخته کز تست
[M2]نزد که برد، پیش نمکدان که دارد
[B][M1]این سر که لگدکوب تو شد، گر تو نخواهی
[M2]خسرو چه کند در ره جولان که دارد
[A]
[B][M1]رویی که تو داری گل سیراب ندارد
[M2]شیرینی لعلت شکر ناب ندارد
[B][M1]قدی که تو داری نبود سرو روان را
[M2]چون زلف تو چین سنبل پر تاب ندارد
[B][M1]در خواب توان دید خیال رخ خوبت
[M2]اما چه کنم، دیده من خواب ندارد
[B][M1]زان لحظه که زاهد خم ابروی ترا دید
[M2]پروای نماز و سر محراب ندارد
[B][M1]خسرو به خیال و لعل تو شب و روز
[M2]جز فلک لب کشت و می ناب ندارد
[A]
[B][M1]دل نیست که در وی غم دلدار نگنجد
[M2]سندان بود آن دل که در او یار نگنجد
[B][M1]در دل چو بود عشق، نگنجد خرد و عقل
[M2]در مجلس خاص ملک اغیار نگنجد
[B][M1]آن را سخن عشق رسد کو به دل از دوست
[M2]صد تیر بلا گنجد و آزار نگنجد
[B][M1]جانا، به دل تنگ من اندوه تو بسیار
[M2]در گنجد و صبر اندک و بسیار نگنجد
[B][M1]گفتی که غم دیده و دل خور، مگری زار
[M2]خویشی دل و دیده درین کار نگنجد
[B][M1]گر حسن فروشی به دگر جلوه برون آی
[M2]تا در همه بازار خریدار نگنجد
[B][M1]خواهیم که نقلی ز دهان تو بخواهیم
[M2]بیهوده چه گوییم، چو گفتار نگنجد
[B][M1]دیوار و درت در دل من خانه گرفتند
[M2]هر چند که در دل در و دیوار نگنجد
[B][M1]کوشد که رهد خسرو بیدل ز غمت، لیک
[M2]با حکم قضا حیله و هنجار نگنجد
[A]
[B][M1]چون مرغ سحر از غم گلزار بنالد
[M2]از غم دل دیوانه من زار بنالد
[B][M1]هر گه که به گوشش برسد ناله زارم
[M2]بر درد من سوخته دل زار بنالد
[B][M1]بر سوزش من جان زن و مرد بسوزد
[M2]وز ناله زارم در و دیوار بنالد
[B][M1]ای آنکه ز دردت خبری نیست، مکن عیب
[M2]گر سوخته ای از دل افگار بنالد
[B][M1]خسرو، اگر از درد بنالد، چه توان گفت؟
[M2]عیبی نتوان کرد که بیمار بنالد
[A]
[B][M1]یارم چو به خنده شکر بسته گشاید
[M2]وای آنکه به سویش نظر بسته گشاید
[B][M1]مردیم به کویش، گهی آن نرگس پر خواب
[M2]بر ما چه شود، گر بصر بسته گشاید
[B][M1]آن کس که کمر بسته به خون همه شهری ست
[M2]در کلبه ما کی کمر بسته گشاید
[B][M1]گر من به چمن ناله کنم، غنچه ازان درد
[M2]هرگز نتواند که سربسته گشاید
[B][M1]بندی در خود بر من و حلقه نزنم، زانک
[M2]آن بخت ندارم که در بسته گشاید
[B][M1]از خار ببندد گذر چشم و ندانم
[M2]جز تو دگری کاین گذر بسته گشاید
[B][M1]از گریه جگر بست دلم اهل دلی کو؟
[M2]کز چهره خسرو جگر بسته گشاید
[A]
[B][M1]جایی گذرت، ای بت چالاک، نیفتد
[M2]کز هر طرفی در جگری چاک نیفتد
[B][M1]در عرصه بستان جهان، سرو قباپوش
[M2]خیزد بسی، اما چو تو چالاک نیفتد
[B][M1]گر در ته پای تو نخواهد که کند فرش
[M2]نور مه و خورشید بر افلاک نیفتد
[B][M1]خون ریز ز عشاق و فگن لعل بساطی
[M2]تا سایه بالای تو بر خاک نیفتد
[B][M1]هر بار میا پیش من خسته بیدل
[M2]تا این دل بدبخت به تاباک نیفتد
[B][M1]خواهم که ز سر خیزم و در پای تو افتم
[M2]جان باز چو من عاشق بی باک نیفتد
[B][M1]ای شوخ، مکن لاغ که خوش کرد ترا عشق
[M2]شعله ز پی لاغ به خاشاک نیفتد
[B][M1]رحمت مکن، ار گریه کند عاشق بد چشم
[M2]کز دیده ناپاک در پاک نیفتد
[B][M1]خوش می گذری بی خبر از گریه خسرو
[M2]هشدار کت آه دل غمناک نیفتد
[A]
[B][M1]آن را که غمی باشد و گفتن نتواند
[M2]شب تا به سحر نالد و خفتن نتواند
[B][M1]از ما بشنو قصه ما، ورنه چه حاصل؟
[M2]پیغام که باد آرد و گفتن نتواند
[B][M1]بی بوی وصالت نگشاید دل تنگم
[M2]بی باد صبا غنچه شگفتن نتواند
[B][M1]از اشک زدم آب همه کوی تو تا باد
[M2]خاشاک سر کوی تو رفتن نتواند
[B][M1]شوریده تواند که کند ترک سر خویش
[M2]ترک سر کوی تو گرفتن نتواند
[B][M1]اندر دل ما عکس رخ خوب تو پیداست
[M2]زآیینه کسی چهره نهفتن نتواند
[B][M1]جوینده چه سهل است که بر خود نکند سهل
[M2]فرهاد چو خسرو ره رفتن نتواند
[A]
[B][M1]من سرو ندیدم که به بالای تو ماند
[M2]بالای تو سروی ست که گل می شکفاند
[B][M1]بگذار که این عاشق دلسوخته بی تو
[M2]یک لحظه نماند که به یک جای نماند
[B][M1]ترسم که به کام دل دشمن بنشینم
[M2]با آنکه فلک با تو به کامم بنشاند
[B][M1]فریاد که از تشنگیم جان به لب آمد
[M2]کس نیست که آبی به لب تشنه رساند
[B][M1]فریاد که بیداد ز حد بردی و از تو
[M2]فریادرسی نیست که دادم بستاند
[B][M1]دیوانه در سلسله، گر بوی تو یابد
[M2]دیوانه شود، سلسله در هم گسلاند
[B][M1]وقت است که بیدار شود دیده بختم
[M2]وز چنگ غم و درد و عذابم برهاند
[B][M1]آسان شود این مشکل درویش تو امشب
[M2]کاحوال جهان جمله به یک حال نماند
[B][M1]ما بنده خسرو که به سختی بنهد دل
[M2]هم عاقبتش بخت به مقصود رساند
[A]
[B][M1]هر کس که تقرب ز وصال تو نجوید
[M2]واندر ره ادراک جمال تو نپوید
[B][M1]فردا که شب وعده دیدار سر آید
[M2]رهبر نبود سوی تو چندان که نجوید
[B][M1]فردا که تو در گلشن فردوس خرامی
[M2]طوبی، ادب آنست، که در راه نروید
[B][M1]شک نیست که چرخ از پی صد دور بیاید
[M2]مهر تو ز هر ذره خاکم که ببوید
[B][M1]فریاد ز غوغای رقیبان که نمانند
[M2]تا با تو کسی درد دل خویش بگوید
[B][M1]دیدار حرام است کسی را که چو خسرو
[M2]از دیده به خون دل خود دست بشوید
[A]
[B][M1]کجا بودی، بگو، ای سرو آزاد؟
[M2]که رویت دیدم و اقبال رو داد
[B][M1]به هر جانب همی رفتم ز مستی
[M2]که ناگه چشم مستت بر من افتاد
[B][M1]لبت همشیره شد با جان شیرین
[M2]بدانگونه که عشق و فتنه همزاد
[B][M1]مگردان روی، گر چه من خرابم
[M2]که بوده ست این خرابه وقتی آباد
[B][M1]بگردان روی از من، گر توانی
[M2]که من پا بستم و تو مرغ آزاد
[B][M1]تو نازک چون ز افغانم نرنجی
[M2]که از فریاد کوه آید به فریاد
[B][M1]نصیحت گو، تو درد من ندانی
[M2]که من در بسملم، تو مرغ آزاد
[B][M1]بدم چندین، چو خاکستر شد این دل
[M2]که گرما خوردگان را خوش بود باد
[B][M1]چو با جان خواست رفتن یادش، ای دل
[M2]رها کن تا بمیرم هم درین یاد
[B][M1]به کویش خاک شد بیچاره خسرو
[M2]فدای خاک پای آن صنم باد
[A]
[B][M1]ندانم تا ترا در دل چه افتاد؟
[M2]که دادی صحبت دیرینه از یاد
[B][M1]بمردم، ای ز رویت چشم بد دور
[M2]کجا این دیده بر روی تو افتاد؟
[B][M1]تغافل کردنت بی فتنه ای نیست
[M2]فریب صید باشد خواب صیاد
[B][M1]مرا گرد سر آن چشم بیمار
[M2]بگردان، لیک قربان کن، نه آزاد
[B][M1]چو یاد عاشقان در دل غم آرد
[M2]نمی دارم روا کز من کنی یاد
[B][M1]چو ذوق عشق بازی می شناسم
[M2]من از تو جور خواهم، دیگران داد
[B][M1]مسلمانان، به سلطان بازگویید
[M2]که ره می افتد اندر شهر آباد
[B][M1]تو از من کی بری، گر مهربانی
[M2]بنامیزد دلی داری چو فولاد
[B][M1]اگر من شاد خواهم بی تو دل را
[M2]مبادا هیچ گه یارب دلم شاد
[B][M1]دلا، وقت جفا فریاد کم کن
[M2]که هنگام وفا خوش نیست فریاد
[B][M1]مکن خسرو حدیث عشق شیرین
[M2]اگر با خود نداری سنگ فرهاد
[A]
[B][M1]برفت آن دل که با صبر آشنا بود
[M2]چه می گویم، نمی دانم کجا بود؟
[B][M1]همه شب دیده ام خفتن نداده ست
[M2]که بوی گلرخ من با صبا بود
[B][M1]ازان بر گل زند فریاد بلبل
[M2]که او سالی تمام از گل جدا بود
[B][M1]منال، ای بلبل، از بدعهدی گل
[M2]که تا بوده ست خوبی، بی وفا بود
[B][M1]ز ما یادش دهی گه گاه، ای باد
[M2]گذشت آن وقت کاورا یاد ما بود
[B][M1]غنیمت دان وصال، ای همنشینش
[M2]خوش آن وقتی که آن دولت مرا بود
[B][M1]تو، ای زاهد که اندر کوی اویی
[M2]چگونه می توانی پارسا بود
[B][M1]ز در بیرون مران بیگانه وارم
[M2]که این بیگانه وقتی آشنا بود
[B][M1]غمت بس بود، بد گفتن چه حاجت؟
[M2]ترا گر کشتن خسرو رضا بود
[A]
[B][M1]مرا با تو که شب بیداریی بود
[M2]ز تو نازی و از من زاریی بود
[B][M1]نبد جای دلیری در غم عشق
[M2]که بخت خفته را بیداریی بود
[B][M1]صبوری گر چه بس دیوانگی کرد
[M2]شبش با آشنایان یاریی بود
[B][M1]به شغل دیدنت خوش بود جانم
[M2]اگر چه خلق را بیکاریی بود
[B][M1]نظربازی مرادی داشت، با آنک
[M2]دل درمانده را دشواریی بود
[B][M1]جمالت آشتی داد، آنکه یک چند
[M2]میان جان و تن بیزاریی بود
[B][M1]جز از خون دلم شربت نمی خورد
[M2]که چشمت را عجب بیماریی بود
[B][M1]فراوان گرم پرسی کرد، آن هم
[M2]ز آب دیده ام دلداریی بود
[B][M1]غنیمت داشت خسرو عزت خویش
[M2]که بخت خفته را بیداریی بود
[A]
[B][M1]شکر پیش لبت شیرین نگویند
[M2]رخت را لاله و نسرین نگویند
[B][M1]ز دیده می کنم شکر خیالت
[M2]اگر چه ظلم را تحسین نگویند
[B][M1]من از تو گشته گشتم وای و صد وای
[M2]گرت حال من مسکین نگویند
[B][M1]دل گم گشته، گر یابم نشانش
[M2]دران گیسوی چین در چین نگویند
[B][M1]دلا، گر جان ستد، خواهش مکن، زانک
[M2]به تأخیری سخن چندین نگویند
[B][M1]چنانش لطفها کرده ست زنهار
[M2]که با آن کافر بی دین نگویند
[B][M1]کند خلقی دعای صبر و عاشق
[M2]ز کین عاشقان آمین نگویند
[B][M1]بر او من عاشقم، ور پرسد آن ماه
[M2]همه چیزش بگویند، این نگویند
[B][M1]کسان کاین قصه خسرو شنیدند
[M2]حدیث خسرو و شیرین نگویند
[A]
[B][M1]سخن پیش رخش زیبا مگویید
[M2]حدیث لاله خود آنجا مگویید
[B][M1]همی گویند کان یکتا چه نیکوست؟
[M2]در او شرحی ست کان یکتا مگویید
[B][M1]من از غم گر بمیرم، خود کسان را
[M2]بگویید این خبر، او را مگویید
[B][M1]پیامی بشنوید از من، ولیکن
[M2]نباشد یار تا تنها، مگویید
[B][M1]من از تیغ کرشمه کشته گشتم
[M2]کشنده حاضر است، اما مگویید
[B][M1]دهن نزدیک رخسارش میارید
[M2]سخن در گوش آن از ما مگویید
[B][M1]بگوییدش غم و رنج من و دل
[M2]و لیکن از زبان ما مگویید
[B][M1]چه باشد ابر پیش چشم خسرو
[M2]به بازی قطره را دریا مگویید
[A]
[B][M1]رخ آن شوخ پنهانی ببینید
[M2]کمال صنع یزدانی ببینید
[B][M1]در آن شکل و در آن چشم و در آن رو
[M2]همه عالم به حیرانی ببینید
[B][M1]دلم برد و چو گفتم، کافری کرد
[M2]مسلمانان مسلمانی ببینید
[B][M1]دلم برد و چو گفتم، کافری کرد
[M2]مسلمانان مسلمانی ببینید
[B][M1]زنخ را تا بپوشیده ست از خط
[M2]در آن چه حال زندانی ببینید
[B][M1]من بیچاره را کشته ست خوش خوش
[M2]همی خندد پشیمانی ببینید
[B][M1]ببینید آشکارا رویش، آن ماه
[M2]دلم را داغ پنهانی ببینید
[B][M1]چه داریدم ز عشق، ای دوستان، باز
[M2]رخ آن دشمن جانی ببینید
[B][M1]مرا از ناله وز آه دم سرد
[M2]ز دل تا سینه ویرانی ببینید
[B][M1]همی جوید وفا از خوبرویان
[M2]دلم را حد نادانی ببینید
[B][M1]رخ خسرو غبار آلوده می دید
[M2]بر آن در نقش پیشانی بینید
[A]
[B][M1]لب از تو وز شکر پیمانه ای چند
[M2]رخ از تو وز ختن بتخانه ای چند
[B][M1]چو در پیمودن آری خرمن حسن
[M2]روان کن سوی ما پیمانه ای چند
[B][M1]درازی هست در موی تو چندان
[M2]که می باید به هر مو شانه ای چند
[B][M1]بیازارد گرت زان شانه مویی
[M2]به پیشت بشکنم دندانه ای چند
[B][M1]سر آن روی آتشناک گردم
[M2]بیاید شمع را پروانه ای چند
[B][M1]به زلف و عارضت دلهای سوزان
[M2]شب است و آتش و دیوانه ای چند
[B][M1]مخسپ امشب که از بی خوابی خویش
[M2]بگویم پیش تو افسانه ای چند
[B][M1]ز چشمم دانه دانه می چکد آب
[M2]چو مرغان قانعم با دانه ای چند
[B][M1]خوشم با عشق تو بی عقل و بی جان
[M2]نگنجد در میان بیگانه ای چند
[B][M1]بر آگرد دلم کز جستجویت
[M2]مرا هم کشته شد ویرانه ای چند
[B][M1]براتم کن ز لب بوسی و بنویس
[M2]هم از خون دلم پروانه ای چند
[B][M1]وگر نیشی زند از غمزه مست
[M2]ز خسرو بشنود افسانه ای چند
[A]
[B][M1]ز اهل عقل نپسندد خردمند
[M2]که دارد رفتنی را پای در بند
[B][M1]نصیب امروز برگیر از متاعی
[M2]که فردا گرددش غیری خداوند
[B][M1]لباس زندگی بر خود مکن تنگ
[M2]که چون شد پاره، نتوان کرد پیوند
[B][M1]به صورت خوش مشو، از روی معنی
[M2]نی خامه نکوتر از نی قند
[B][M1]نصیحت گوهری دان کان نزیبد
[M2]مگر در گوش دانا و خردمند
[B][M1]مخور غم بهر فرزندی و مالی
[M2]که مالت دین بس است و صبر فرزند
[B][M1]اگر خواهی نبینی رنج بسیار
[M2]به اندک مایه راحت باش خرسند
[B][M1]به رعنایی منه بر خاکیان پای
[M2]که ایشان همچو تو بودند یک چند
[B][M1]شنو، ای دوست، پند، اما چو خسرو
[M2]مشو کو گوید و خود نشنود پند
[A]
[B][M1]مرا تا با تو افتاده ست پیوند
[M2]نه در گوشم نصیحت رفت و نه پند
[B][M1]دل من می جهد هر لحظه از جای
[M2]به دیدارت چنانم آرزومند
[B][M1]ندارم صبر، اگر باور نداری
[M2]بگیر، اینک بیا، دستم به سوگند
[B][M1]که نی رسم محبت من نهادم
[M2]که رفته ست اول این حکم از خداوند
[B][M1]زبام آسمان فراش فطرت
[M2]برآمد، زیر پا این طشت افگند
[B][M1]دلم خون است از شوق وصالت
[M2]چو مادر در فراق کشته فرزند
[B][M1]هزاران چشمه از چشمم روان است
[M2]که سنگین تر غمی دارم ز الوند
[B][M1]نباشد جان مشتاقان بیدل
[M2]ز جانان بیش ازین مهجور و خرسند
[B][M1]برو این خسرو بیجان دل زار
[M2]تن بیچاره بیجان بیش مپسند
[A]
[B][M1]از آن اهل نظر در غم اسیرند
[M2]که منظوران بغایت بی نظیرند
[B][M1]دیت از خوبرویان جست باید
[M2]به هر جایی که مشتاقان بمیرند
[B][M1]نیایند اهل دل در چشم خوبان
[M2]که اینان تنگ چشم، آنان حقیرند
[B][M1]کسان کز دست دل خونی نخورند
[M2]اگر پیرند هم طفل به شیرند
[B][M1]زهی عمر دراز عاشقان، گر
[M2]شب هجران حساب عمر گیرند
[B][M1]به دیداری که بنمایدم از دور
[M2]پذیرفتم به جان، گر جان پذیرند
[B][M1]درون دیده شانم نیکوان را
[M2]اگر چه راست در بالا چو تیرند
[B][M1]به دردت مردمان چشم خسرو
[M2]در آب دیده مرغ آبگیرند
[A]
[B][M1]لبت را جان توان خواندن، ولیکن
[M2]نمی دانم که آن خط را چه خوانند؟
[B][M1]مرنج، ای پاک دامن، عاشقانت
[M2]اگر بر چشم تر دامن نشانند
[B][M1]نخواهم زیست، زخم عشق کاریست
[M2]رقیبان را بگو، تیغم نرانند
[B][M1]مکن بر ما نصیحت ضایع، ای شیخ
[M2]که مستان لذت تقوی ندانند
[B][M1]بگو پیشش، صبا، گه گه پس از ما
[M2]که اهل خاک خدمت می رسانند
[B][M1]به جایی کز گل رویت چکد خوی
[M2]دو چشم خسرو آنجا خون فشانند
[A]
[B][M1]چو نقش صورتش در آب و گل ماند
[M2]دلم در بند خوبان چگل ماند
[B][M1]بدان میم دهان زد غنچه لافی
[M2]به صدرو پیش آن رو منفعل ماند
[B][M1]گل سیراب من در باغ بشکفت
[M2]گل صد برگ از رویش خجل ماند
[B][M1]خدنگ غمزه ترکان شکاری
[M2]گذشت از دل، ولی پیکان به دل ماند
[B][M1]چو دید آن قد و آن قامت صنوبر
[M2]ز حیرت در چمن پایش به گل ماند
[B][M1]به شهر عشق هر کو رفت، روزی
[M2]گرفتار هوای معتدل ماند
[B][M1]به قربان خون خسرو ریز، مندیش
[M2]که قتل او مباح و خون بحل ماند
[A]
[B][M1]به هر درد و غمی دل مبتلا شد
[M2]چرا یکباره یار از ما جدا شد؟
[B][M1]برید از دوستان خود به یکبار
[M2]دریغا، حاجت دشمن روا شد
[B][M1]بگفتم عاشقان را ناسزایی
[M2]کنون عاشق شدم، اینم سزا شد
[B][M1]به رندی و به شوخی و به صد ناز
[M2]دل از من برد و آنگه پارسا شد
[B][M1]شب از همسایه ها فریاد برخاست
[M2]مرا نالیدن شبها بلا شد
[B][M1]گرفتارش شدم با یک نگاهی
[M2]ز یک دیدن مرا چندین بلا شد
[B][M1]وفا و مهربانی کرد با خلق
[M2]چو دور خسرو آمد، بی وفا شد
[A]
[B][M1]دلم زینسان که زار و مبتلا شد
[M2]ازان نامهربان بیوفا شد
[B][M1]مباد از آه کس آن روی را خوی
[M2]اگر چه جان مسکینان فنا شد
[B][M1]بیا بر دوستان، ای جان، ربا کن
[M2]هر آن تیرت که بر دشمن قضا شد
[B][M1]مرادت، گر هلاک چون منی بود
[M2]بحمدالله که آن حاجت روا شد
[B][M1]مرا وقتی خوشی بوده ست در دل
[M2]مسلمانان ندانم تا کجا شد؟
[B][M1]دم سر دم خزان را سکه نو زد
[M2]چمن بی برگ و بلبل بی نوا شد
[B][M1]چرا می نالد این مرغ چمن زار؟
[M2]مگر او نیز از یاران جدا شد؟
[B][M1]مکن بر خسرو دلخسته جوری
[M2]اگر او لطف ناکرده رها شد
[A]
[B][M1]چو ماه روزه از اوج سما شد
[M2]ز نور روزه دوران بی ضیا شد
[B][M1]بر ابروی هلال عید بنگر
[M2]هلال ابروم از من جدا شد
[B][M1]ازان آبی که بگذشت از سر خم
[M2]پیاله با صراحی آشنا شد
[B][M1]مرا کاب دو چشم از سرگذشته ست
[M2]عجب بنگر که گل باد صبا شد
[B][M1]گلش را سبزه نارسته گیا رست
[M2]چنان مردم مگر مردم گیا شد
[B][M1]ازان محراب ابرو یاد کردم
[M2]نمازی چند نیز از من قضا شد
[B][M1]مگر مجنون شناسد، حال من چیست؟
[M2]که در هجران لیلی مبتلا شد
[B][M1]همه گل می دمد از دیده در چشم
[M2]خیال روی او ما را بلا شد
[B][M1]در آب دیده سرگردان چه مانده ست؟
[M2]مگر سنگین دل من آشنا شد
[B][M1]دو چشم خسرو از باریدن در
[M2]کف شاهنشه باران عطا شد
[A]
[B][M1]به ملک فتنه تا زلفش علم شد
[M2]ز جانها عارض او را حشم شد
[B][M1]فرشته گر گناهی می نوشتی
[M2]رخت چون دید مرفوع القلم شد
[B][M1]ز خاموشی بخواهی کشت ما را
[M2]دو لعلت بهر جان ما بهم شد
[B][M1]نشین یکدم که یابد نیم عمری
[M2]گرفتاری که عمر او دو دم شد
[B][M1]نمی دیدی به من، ار ننگ دیدی
[M2]مرنج ار زین قدر قدر تو کم شد
[B][M1]کسی بدروزی خسرو شناسد
[M2]که او درمانده شبهای غم شد
[A]
[B][M1]دل عاشق چرا شیدا نباشد
[M2]به عشق اندر جهان رسوا نباشد
[B][M1]نگویی تا به کی، ای شوخ دلبر
[M2]ترا پروای حال ما نباشد
[B][M1]به بستان لطافت سرو باشد
[M2]ولی چون قد او رعنا نباشد
[B][M1]کدامین دیده در وی نیست حیران؟
[M2]مگر چشمی که او بینا نباشد
[B][M1]نه دل باشد که غافل باشد از یار
[M2]نه سر باشد که پر سودا نباشد
[B][M1]به نوعی دل ز خسرو در تو بستم
[M2]که با غیر توام پروا نباشد
[A]
[B][M1]دل ما را شکیب از جان نباشد
[M2]ور از جان باشد، از جانان نباشد
[B][M1]مرا دشوار ازو باشد صبوری
[M2]ز جانان دل صبور آسان نباشد
[B][M1]نباشد ناله عیب از دردمندی
[M2]که دردش باشد و درمان نباشد
[B][M1]مرا چون عشق مهمان است حاکم
[M2]فضولی تر ازین مهمان نباشد
[B][M1]غمت شد در دل شوریده ساکن
[M2]که جای گنج جز ویران نباشد
[B][M1]ندارد مه جمال روی خوبت
[M2]وگر این باشد، اما آن نباشد
[B][M1]خیالت، گر به مهمان من آید
[M2]دلم را جز جگر مهمان نباشد
[A]
[B][M1]وفا در نیکوان چندان نباشد
[M2]ترا خود هیچ بویی زان نباشد
[B][M1]مرا گویید منگر در جوانان
[M2]که خوبی جز بلای جان نباشد
[B][M1]نظر در روی تو خود کرده ام من
[M2]بلی، خود کرده را درمان نباشد
[B][M1]دلم بر بت پرستی خو گرفته ست
[M2]مسلمان بودنم امکان نباشد
[B][M1]مرا بهر تو کافر می کند خلق
[M2]خود اهل عشق را ایمان نباشد
[B][M1]مرو از سینه بیرون، اگر چه دانم
[M2]که یوسف را سر زندان نباشد
[B][M1]ز هجران سوخت خسرو، وه که در عشق
[M2]چه نیکو باشد، ار هجران نباشد
[A]
[B][M1]کسی کز عاشقی بیزار باشد
[M2]اگر طاعت کند بیکار باشد
[B][M1]مفرح خاطری کازار بیند
[M2]مبارک سینه ای کافگار باشد
[B][M1]دلی کز نیکوان دردی ندارد
[M2]چو سنگی دان که در دیوار باشد
[B][M1]وگر عاشق هوای نفس جوید
[M2]سگی اندر پی مردار باشد
[B][M1]قلندر گر شراب تلخ نوشد
[M2]به از صوفی که حلوا خوار باشد
[B][M1]جگر خواری کن آنجا، گر توانی
[M2]که مهمان شکر بسیار باشد
[B][M1]تو خفته، حال بیداران چه دانی؟
[M2]کسی داند که او بیدار باشد
[B][M1]غلط کردم، ستم می کن که خوبی
[M2]ترا از داد کردن عار باشد
[B][M1]نوازش کن که خسرو عاشق تست
[M2]که آسانش کشی، دشوار باشد
[A]
[B][M1]بتا، مانند تو مهوش نباشد
[M2]وگر باشد چو تو سرکش نباشد
[B][M1]تویی طرفه سواری زانکه خورشید
[M2]بود بر ابر و بر برابرش نباشد
[B][M1]ز آهم تیر بستان، هم مرا کش
[M2]ترا گر تیر در ترکش نباشد
[B][M1]خوشم من، گر کشی زارم، اگر چه
[M2]کس در کشتن خود خوش نباشد
[B][M1]ندانم زیستن در خون خسرو
[M2]اگر آن چشم کافروش نباشد
[A]
[B][M1]چمن را رنگ و بو چندین نباشد
[M2]چمن را جعد مشک آگین نباشد
[B][M1]لبت را جان نخواهم حاش الله
[M2]که جان هرگز چنین شیرین نباشد
[B][M1]به زیبایی رخت را مه نگویم
[M2]که مه را مشتری چندین نباشد
[B][M1]جمال خوب کی باشد پری را؟
[M2]که شب با روز هم بالین نباشد
[B][M1]ترا هرگز خود، ای بد عهد و بد مهر
[M2]غم حال من مسکین نباشد
[B][M1]مسلمانان من آن بت می پرستم
[M2]که در بت خانه های چین نباشد
[B][M1]شما دین از من بیدل مجویید
[M2]که هرگز بیدلان را دین نباشد
[B][M1]مرا گویید در هجران، مخور غم
[M2]کسی بی دوست چون غمگین نباشد؟
[A]
[B][M1]دلی دارم که جز جانان نخواهد
[M2]همین معشوقه خواهد، جان نخواهد
[B][M1]گر جان خواهد از وی خوبرویی
[M2]روان بدهد، ز من فرمان نخواهد
[B][M1]مرا گویند، سامانی نداری؟
[M2]کسی از عاشقان سامان نخواهد
[B][M1]گذر در کوی ما آن دوزخی راست
[M2]که جا در روضه رضوان نخواهد
[B][M1]سر من زین پس و شمشیر خوبان
[M2]کسی تا خون من زایشان نخواهد
[B][M1]مفرما صبر کان را هر که دیده ست
[M2]صبوری از من حیران نخواهد
[B][M1]غم آمد در دل تنگم، ندانست
[M2]که در تنگی کسی مهمان نخواهد
[B][M1]برنجم، گر تو خسرو را نخواهی
[M2]تو خواهی، لیک این حرمان نخواهد
[A]
[B][M1]دلم بی وصل جانان جان نخواهد
[M2]که عاشق جان بی جانان نخواهد
[B][M1]دل دیوانگان عاقل نگردد
[M2]سر شوریدگان سامان نخواهد
[B][M1]طبیب عاشقان درمان نسازد
[M2]مریض عاشقی درمان نخواهد
[B][M1]اگر صد روضه بر آدم کنی عرض
[M2]برون از گلشن رضوان نخواهد
[B][M1]ورش صد این یامین هست یعقوب
[M2]بغیر از یوسف کنعان نخواهد
[B][M1]اگر گویم، خلاف عقل باشد
[M2]که مفلس مملکت خوبان نخواهد
[B][M1]کجا خسرو لب شیرین نجوید
[M2]چرا بلبل گل خندان نخواهد؟
[B][M1]دلم جز روی و موی گلعذاران
[M2]تماشای گل و ریحان نخواهد
[B][M1]ز رویش می گریزد زلف مشکین
[M2]که پند و صحبت خاقان نخواهد
[B][M1]از آن خسرو ز دهلی رفت بیرون
[M2]که ملک هندویی سلطان نخواهد
[A]
[B][M1]از آن سنبل که گل سر بار دارد
[M2]گل طبع مرا پر خار دارد
[B][M1]ندارد گوییا قطعا سر من
[M2]سر زلفش که سر بسیار دارد
[B][M1]خط شیرین به زیر لب چو طوطی ست
[M2]که شکر پاره در منقار دارد
[B][M1]تو خورشیدی و جانم ذره آسا
[M2]هوای عشقت، ای دلدار، دارد
[B][M1]خطا باشد که زلفت مشک خوانم
[M2]که در هر چین دو صد تاتار دارد
[B][M1]نیم بلبل، چرا آن زاغ زلفت؟
[M2]نشیمن گاه در گلزار دارد
[B][M1]ز بار هجر خسرو برنگردد
[M2]که با روی وصالش کار دارد
[A]
[B][M1]سوار من که ره در سینه دارد
[M2]زبان پر مهر و دل پر کینه دارد
[B][M1]خیال اسپ او، شطرنج بازی
[M2]همه با استخوان سینه دارد
[B][M1]ز سم بوسیدن شکر دهانان
[M2]سمند او به پا شیرینه دارد
[B][M1]ازین پس ما و درویشی، چو درویش
[M2]هوس پوشیدن پشمینه دارد
[B][M1]کند بر ما جفاها و نداند
[M2]که حق صحبت دیرینه دارد
[B][M1]ازین مه نیست امروزینه این جور
[M2]که دل بر دوستان پر کینه دارد
[B][M1]دل خسرو به پا مالد نترسد
[M2]مگر پا بر سر گنجینه دارد
[A]
[B][M1]فلک با کس دل یکتا ندارد
[M2]ز صد دیده یکی بینا ندارد
[B][M1]درخت دهر سر تا پای خارا است
[M2]تو گل جویی و او اصلا ندارد
[B][M1]جهان از مردمی ها مردمان را
[M2]نویدی می دهد، اما ندارد
[B][M1]کسی از هفت بام چرخ بگذشت
[M2]که باغ هشت در مأموا ندارد
[B][M1]کسی کاین جا مربع می نشیند
[M2]در ایوان مثمن جا ندارد
[B][M1]چرا خسرو، نیندیشی تو امروز؟
[M2]از آن فردا که پس فردا ندارد
[A]
[B][M1]بتی کز دیدنش جان مست گردد
[M2]درون جان من پیوست گردد
[B][M1]مگو کز دیدن من، چیست حالت؟
[M2]چو دیوانه که از می مست گردد
[B][M1]چو در گیسو گره بندی، بسا دل
[M2]که اقطاع ترا دربست گردد
[B][M1]دلی کز سنگ صد بار آهنین تر
[M2]ز یک پیکان چشمت پست گردد
[B][M1]ببین در جان من، مخرام، جانا
[M2]که دیده زیر پایت پست گردد
[B][M1]اگر خامه کند وصف جمالت
[M2]که خسرو را قلم در دست گردد
[A]
[B][M1]جفا کن بو که این دل بازگردد
[M2]دمی با جان من دمساز گردد
[B][M1]به رعنایی چنین مخرام و مستیز
[M2]که شهری نیم کشت ناز گردد
[B][M1]چو نامت گویم و ناله برآرم
[M2]دل و جان همره آواز گردد
[B][M1]نگویم حال خود با کس نخواهم
[M2]که کس با درد من انباز گردد
[B][M1]چو ما مردیم بگشا روی و بگذار
[M2]که درهای قیامت باز گردد
[B][M1]چه حد هر خسیسی لاف عشقت
[M2]مگس نبود که صید باز گردد
[B][M1]چه جای عافیت باشد دلی را؟
[M2]که گرد غمزه غماز گردد
[B][M1]گر آهو چند تگ دارد، نشاید
[M2]که گرد ترک تیرانداز گردد
[B][M1]کند افسانه روز بد خویش
[M2]شبی گر خسروت همراز گردد
[A]
[B][M1]زهر تن چشم او جان را بدزدد
[M2]زهر دل زلفش ایمان را بدزدد
[B][M1]هزاران عمر باید مزد دزدیدش
[M2]چو آن عیار ما جان را بدزدد
[B][M1]بت محمل نشین زان ره که رفته ست
[M2]رهی خواهد بیابان را بدزدد
[B][M1]گرم ناوک زند خواهد دل من
[M2]که از بس شوق پیکان را بدزدد
[B][M1]خوش آن ساعت که از وی بوسه خواهم
[M2]وی آن لبهای خندان را بدزدد
[B][M1]چو دزدانم کشد آن در و گوهر
[M2]چو گاه خنده دندان را بدزدد
[B][M1]غمت دزدیده عقلم را که دیده ست
[M2]که دزد آید نگهبان را بدزدد
[B][M1]ز شرم مردمان تا چند چشمم
[M2]به دیده اشک غلطان را بدزدد
[B][M1]نخسپد کس شب از افغان خسرو
[M2]اگر چه در دل افغان را بدزدد
[A]
[B][M1]زمانه چون تو دلجویی ندارد
[M2]فلک مثل تو مهرویی ندارد
[B][M1]بنامیزد نسیمی کان تو داری
[M2]گل سوری ازان بویی ندارد
[B][M1]چو بدخویی کند چشم تو با من
[M2]دلم گوید که بدخویی ندارد
[B][M1]تن من موی شد بهر میانت
[M2]چو بهره از میان مویی ندارد
[B][M1]سر من بر سر زانوست از تو
[M2]سر من هیچ زانویی ندارد
[B][M1]سخن بشنو مگر از بنده خسرو
[M2]جهان چون او سخنگویی ندارد
[A]
[B][M1]دلی کو چون تو دلداری ندارد
[M2]بر اهل عشق مقداری ندارد
[B][M1]ز سر تا پای زلفت یک شکن نیست
[M2]که در هر مو گرفتاری ندارد
[B][M1]ندانم زاهدی کز کفر زلفت
[M2]به زیر خرقه زناری ندارد
[B][M1]کدامین گل به بستان سرخ روید
[M2]که از تو در جگر خاری ندارد
[B][M1]دهان پسته ماند با دهانت
[M2]ولیکن نغز گفتاری ندارد
[B][M1]کسی کو روی تو دیده ست، هرگز
[M2]نظر بر پند غمخواری ندارد
[B][M1]من از خمخانه دردی کشیدم
[M2]که آنجا محتسب کاری ندارد
[B][M1]که آب خوش خورد از عقل آن کس
[M2]که ره در کوی خماری ندارد
[B][M1]بیا و دست گیر افتاده ای را
[M2]که جز تو در جهان یاری ندارد
[B][M1]مگو کز هجر من چون است خسرو
[M2]امید زیستن باری ندارد
[A]
[B][M1]دل من خون شد و جانان نداند
[M2]وگر گوییم قدر آن نداند
[B][M1]مسلمانان، کرا گویم غم عشق؟
[M2]که کس کار مرا سامان نداند
[B][M1]مسیحا مرده داند زنده کردن
[M2]ولی درد مرا درمان نداند
[B][M1]چه سود این رنج دیدن چون منی را؟
[M2]که اندوه من این نادان نداند
[B][M1]دل دیوانه خودکام دارم
[M2]که فرمان مرا فرمان نداند
[B][M1]کسی کاشفته او گشت، زنهار
[M2]که کار عیش را سامان نداند
[B][M1]مسلمان نیست او در مذهب ما
[M2]که کفر عاشقان ایمان نداند
[B][M1]نباشد عشقبازان را سر عقل
[M2]که درد عاشقی چندان نداند
[B][M1]یکی سرو روان همسایه ماست
[M2]که رفتن جز میان جان نداند
[B][M1]گهی باشد که در مستی لبش را
[M2]ببوسم کاین خبر دندان نداند
[B][M1]تو چشم و غمزه را کشتن میاموز
[M2]که کس این شیوه به زیشان نداند
[B][M1]خیالت بین به چشمم تا نگویی
[M2]که گل رستن به شورستان نداند
[B][M1]نگارینا، دل سنگیت هرگز
[M2]حق آزرده هجران نداند
[B][M1]نداند رفت خسرو جز به کویت
[M2]که بلبل جز ره بستان نداند
[A]
[B][M1]دلم جز کوی تو مسکن نداند
[M2]تماشای گل و گلشن نداند
[B][M1]هر آن نظارگی کان روی بیند
[M2]به پای خود ره مسکن نداند
[B][M1]به هر چشمی دریغ است آن چنان روی
[M2]که نامحرم در او دیدن نداند
[B][M1]چو جرعه ریخت هجران خون من، وای
[M2]که آن ساقی مرد افگن نداند
[B][M1]گر آن بدخشم را دریابی، ای باد
[M2]بگویی آنچنان کز من نداند
[B][M1]فرو خور آه را، ای جان و می سوز
[M2]که دود ما ره روزن نداند
[B][M1]برو، ای سر، تو هم با عقل دلگیر
[M2]که ما مستیم و عقل این فن نداند
[B][M1]حدیث درد با افسردگان نیست
[M2]که این ره دل شناسد، تن نداند
[B][M1]خدایا، دوست کامش دار، هر چند
[M2]که درد خسرو آن دشمن نداند
[A]
[B][M1]اگر چشم تو روزی بر مه افتد
[M2]مه از خورشید باشد، در ته افتد
[B][M1]وگر شکل زنخدانت ببیند
[M2]روانی آب حیوان در چه افتد
[B][M1]چو در خندیدن آید باغ رویت
[M2]گل اندر دیده مهر و مه افتد
[B][M1]کند پیوند عمر از صبح رویت
[M2]چو روز عمر گل را کوته افتد
[B][M1]نخواهم بعد ازین مه را ببینم
[M2]گذر گر بر منت بعد از مه افتد
[B][M1]به رویت خواهم، الحمدی بخوانم
[M2]غلط، ترسم که در بسم الله افتد
[B][M1]دلم را در سر زلفت ره افتاد
[M2]غریبان را به هندوستان ره افتد
[B][M1]چو خواهد عارضت عشاق را عرض
[M2]نظر بر من پس از چندین گه افتد
[B][M1]فغان، ای جان که در خسرو فراقت
[M2]چنان افتاد کاتش در که افتد
[A]
[B][M1]مهی چون او به دست من نیفتد
[M2]وگر افتد، چنین روشن نیفتد
[B][M1]نمی دانم چه سر دارد، که تیغش
[M2]مرا خود هرگز از گردن نیفتد
[B][M1]ز بخت خود پریشانم که یک شب
[M2]سر زلفش به دست من نیفتد
[B][M1]نبیند کس دگر گل را شکفته
[M2]اگر بوی تو در گلشن نیفتد
[B][M1]تو ناوک می زنی از غمزه و من
[M2]برو لرزان که بر دشمن نیفتد
[B][M1]مرو دامن کشان تا گرد غیری
[M2]ز خاک ره بر آن دشمن نیفتد
[B][M1]چو خسرو از توام، ای چشم روشن
[M2]نظر بر هیچ سیمین تن نیفتد
[A]
[B][M1]گر او بی یاد ما در می نیفتد
[M2]فراموشیش پی در پی نیفتد
[B][M1]نصیحت می کنم دل را که بازآی
[M2]ولیکن دل ازینها پی نیفتد
[B][M1]بریزم خون خود بر آستانت
[M2]اگر چه از رخت هر پی نیفتد
[B][M1]گهی بر من نیفتد چشم مستت
[M2]نگویی با منت تا کی نیفتد
[B][M1]درآمد عشق و تقوی خانه بگذاشت
[M2]که زهد و توبه را با می نیفتد
[B][M1]چه پرسی با تن و جانی پر از درد؟
[M2]همان دان آتش اندر نی نیفتد
[B][M1]اگر چ افتاد خسرو زو به صد رنج
[M2]خدایا، رنج من بر وی نیفتد
[A]
[B][M1]خطی از لعل جانان می برآید
[M2]که دود از روزن جان می برآید
[B][M1]سر زلفش بنفشه دسته بسته
[M2]ز اطراف گلستان می برآید
[B][M1]برآمد ماه تابان در شب اینجا
[M2]شبی از ماه تابان می برآید
[B][M1]ز کافور تو سنبل می زند سر
[M2]ز یاقوت تو ریحان می برآید
[B][M1]مسلمانان، نگهدارید خود را
[M2]که کفر کج ز ایمان می برآید
[B][M1]دل خسرو در آن زلف است دانم
[M2]از آن خاطر پریشان می برآید
[A]
[B][M1]به سالی کی چنین ماهی برآید؟
[M2]وگر آید، ز چه گاهی برآید
[B][M1]ز رخسارش ز حسن جعد مشکین
[M2]کجا از تیره شب ماهی برآید؟
[B][M1]اگر آیینه حسن است روشن
[M2]بگیرد زنگ، اگر آهی برآید
[B][M1]بسا خرمن که در یکدم بسوزد
[M2]از آن آتش که ناگاهی برآید
[B][M1]همه شب تا سحر بیدار باشم
[M2]بود کان مه سحرگاهی برآید
[B][M1]گدایی گر به کویی دل فروشد
[M2]که از جان بگذرد، شاهی برآید
[B][M1]عجب نبود در آن میخانه خسرو
[M2]گر از پیکار گمراهی برآید
[A]
[B][M1]مه او چون به ماهی برنیاید
[M2]شهی زینسان به گاهی برنیاید
[B][M1]چو زلف کافر هندونژادت
[M2]ز هندستان سپاهی برنیاید
[B][M1]به اورنگ ملاحت تا به محشر
[M2]چو او گلچهره شاهی برنیاید
[B][M1]دل افروزی چو او خورشید تابان
[M2]ز طرف بارگاهی برنیاید
[B][M1]گر او را سرو گویم راست ناید
[M2]که با قدش گیاهی برنیاید
[B][M1]زمانی نگذرد کز خاک کویش
[M2]نفیر دادخواهی برنیاید
[B][M1]گنه کارم چرا کان آتشم نیست؟
[M2]کز دود گناهی بر نیاید
[B][M1]برو خسرو که آهنگ درایی
[M2]درین کشور ز راهی برنیاید
[A]
[B][M1]سر زلف تو یاری را نشاید
[M2]که دشمن دوست داری را نشاید
[B][M1]اگر چه زلفت آرد تاب بازی
[M2]ولی باد بهاری را نشاید
[B][M1]دلا، خود را به چشم او مده، زانک
[M2]مقام استواری را نشاید
[B][M1]حریفش بوده ام شب مگری، ای چشم
[M2]که این شربت خماری را نشاید
[B][M1]به جان کندن رها کن نیم کشته
[M2]که این تن زخم کاری را نشاید
[B][M1]خرابم کرد چشمت، راست گفتند
[M2]که ترک مست یاری را نشاید
[B][M1]مران از در که خسرو بنده تست
[M2]عزیزش کن که خواری را نشاید
[A]
[B][M1]گهیت از آشنایان یاد ناید
[M2]چنین بیگانه بودن هم نشاید
[B][M1]که داد آن بخت خوش روزی که ما را
[M2]ز در همچون تو خورشیدی در آید
[B][M1]شبم کابستن است از قید اندوه
[M2]نپندازم کزو صبحی برآید
[B][M1]مخوان در بوستان و باغم، ای دوست
[M2]که آنجا هم دلم کم می گشاید
[B][M1]زبانی می دهم دل را، ولیکن
[M2]نهد بر جان ز دیده چند باید
[B][M1]مرا گفتی که جان می باید از تو
[M2]من بیچاره را دیگر چه باید
[B][M1]سر آن ناز بازی کردم، ای باد
[M2]که مرگ من ترا بازی نماید
[B][M1]رهی بنما که نتوان زیست بی تو
[M2]ولیکن خویش را می آزماید
[B][M1]نگیرد جز گرفتاران دل را
[M2]غزلهایی که خسرو می سراید
[A]
[B][M1]ببین تا دیده چند افسون نماید
[M2]که خود را چون تویی بیرون نماید
[B][M1]چو طالع شد رخ میمونت ما را
[M2]زمانه طالع میمون نماید
[B][M1]چو خورشید رخش بینم، مرا چشم
[M2]به هر دم نقش دیگرگون نماید
[B][M1]به خرمنها سخن سنجد ترازو
[M2]لبت چون خنده موزون نماید
[B][M1]اگر در روی زرد من نبینی
[M2]زهی این رو کسی را چون نماید
[B][M1]مبین در چشم من چندین که بسیار
[M2]چو اندر شیر بینی خون نماید
[A]
[B][M1]صبا آمد، ولی دل بازنامد
[M2]غریب ما به منزل باز ماند
[B][M1]به دریا غرقه شد رخت صبوری
[M2]که کشتی سوی ساحل بازماند
[B][M1]دل ما رفت با محمل نشینی
[M2]رود جان هم که محمل باز نامد
[B][M1]گرفتار است دل، ای پندگو، بس
[M2]کزین افسانه ها دل بازنامد
[B][M1]به عشقم مست بگذارید، زیراک
[M2]کس از میخانه عاقل بازماند
[B][M1]خلاص غیر کن، ای زلف لیلی
[M2]که مجنون را ازان دل بازماند
[B][M1]نصیحت زندگان را کرد باید
[M2]کز افسون مرغ بسمل بازنامد
[B][M1]به وادی غمش گم گشت خسرو
[M2]که کس از راه مشکل بازنامد
[A]
[B][M1]نگارا، از من مسکین چه خیزد؟
[M2]چرا هجر تو با ما می ستیزد؟
[B][M1]همی خیزد ز زلفت ناله دل
[M2]چو آن آواز کز زنجیز خیزد
[B][M1]مپوشان روی را بگذار، کز شرم
[M2]شود گل آب و در پیشت بریزد
[B][M1]منم خاک تو چندینم چه بیزی؟
[M2]کسی خود خاک را چندین نبیزد
[B][M1]چو جا در سینه خسرو گرفتی
[M2]درون او ز جان بیرون گریزد
[A]
[B][M1]غم من شادی کس را نپرسد
[M2]نمدگر نرخ اطلس را نپرسد
[B][M1]چه می پرسی؟ مپرس از آتش من
[M2]به وقت سوختن خس را نپرسد
[B][M1]به صد جان پیش او میرم، اگر او
[M2]فراموشان واپس را نپرسد
[B][M1]رقیب گفت، کی آیم بر تو؟
[M2]بلا در آمدن کس را نپرسد
[B][M1]مپرس از خسروان، خسرو، دم عشق
[M2]که بلبل نام کرکس را نپرسد
[A]
[B][M1]از یاد تو دل جدا نخواهد شد
[M2]وز بند تو جان رها نخواهد شد
[B][M1]دل را به تو دادم و نمی دانی
[M2]چون می دانم مرا نخواهد شد
[B][M1]پیوند تو از تو نگسلم هرگز
[M2]تا جامه جان قبا نخواهد شد
[B][M1]تیر مژه می زنی که کس پیشت
[M2]چون من هدف بلا نخواهد شد
[B][M1]در بوسه دمی شمار، گو می کن
[M2]من می شمرم، دغا نخواهد شد
[B][M1]یارب، به کجا گریزم از تیرت؟
[M2]هر جا که روم خطا نخواهد شد
[B][M1]می گو سخنی، مترس از غمزه
[M2]مست است و برین گوا نخواهد شد
[B][M1]دردی دارم به سینه از عشقت
[M2]کان درد کهن دوا نخواهد شد
[B][M1]گفتی که غلام من نشد خسرو
[M2]هم خواهد شد، چرا نخواهد شد؟
[A]
[B][M1]امشب بت ما به نزد ما بود
[M2]ماهش به وبال مبتلا بود
[B][M1]در باغ وصال می گذشتم
[M2]گل در چپ و سرو راستابود
[B][M1]بیگانه کسی نبود، گر بود
[M2]دل محرم و دیده آشنا بود
[B][M1]هوش و دل و صبر باز آمد
[M2]این هرد دو سه چند گه کجا بود؟
[B][M1]از بیخودی آن زمان که دیدم
[M2]در یوسف خود پی بها بود
[B][M1]آورد خطی که تو غلامی
[M2]بالاش به راستی گوا بود
[B][M1]آن عیسی، اگر دمم ندادی
[M2]امید به زیستن کرا بود؟
[B][M1]در قبله طاق ابروانش
[M2]حاجت که بخواستم روا بود
[B][M1]می رفت، ولی از آب چشمم
[M2]زنجیر مسلسلش به پا بود
[B][M1]هنگام سحر کشیده گیسو
[M2]شب رفت، هنوز مه به جا بود
[B][M1]ناگه به چمن روان شد آن مه
[M2]چون سرو که بر سر گیا بود
[B][M1]در خواب غلط بماند خسرو
[M2]کاین خواب مرا نبود یا بود
[A]
[B][M1]وقتی دل ما ازان ما بود
[M2]واندر دل یار ما وفا بود
[B][M1]بیگانه چنان شد آن دل از من
[M2]گویی تو که سالها جدا بود
[B][M1]صد شکر که هم به کوی او ماند
[M2]آن دل که ز من هزار جا بود
[B][M1]دید آنکه خمار چشم مستش
[M2]خمار شد، ار چه پارسا بود
[B][M1]دی دید مرا و زیستم، لیک
[M2]تا دید که گرد آن بلا بود
[B][M1]هر مور خطش مرا فرو برد
[M2]آن مورچه گویی اژدها بود
[B][M1]خسرو که درو گم است، گویی
[M2]افسانه اوست، بود و نابود
[A]
[B][M1]عشق آمد و دل ز دست ما برد
[M2]تدبیر ز عقل مبتلا برد
[B][M1]عیش و طرب و قرار و تمکین
[M2]یک یک ز دلم جدا جدا برد
[B][M1]هر دل که به سینه کسی دید
[M2]یا در کف غم سپرد و یا برد
[B][M1]یار آمد و ساخت خانه در دل
[M2]شاه آمد و خانه گدا برد
[B][M1]ما را که ز غم خیال گشتیم
[M2]باد سر زلف او ز جا برد
[B][M1]سیلاب غمش در آمد از شهر
[M2]بازار هزار پارسا برد
[B][M1]شب صورت او به خواب دیدم
[M2]تا چشم زدم بهم، مرا برد
[B][M1]دل را می برد سیل دیده
[M2]اشکم بدوید و خواب را برد
[B][M1]این دیده، من که کور بادا
[M2]پیش همه آبروی ما برد
[B][M1]مسکین دل بیقرار خسرو
[M2]غم هیچ ندانمش کجا برد؟
[A]
[B][M1]یاری دل ما به رایگان برد
[M2]تا دل طلبیم باز جان برد
[B][M1]عشق آمد و گردن خرد زد
[M2]دزد آمد و سر زپاسبان برد
[B][M1]آن کس که رهم زد آشنا بود
[M2]بر شحنه خبر نمی توان برد
[B][M1]ماندیم ازان حریف دل دزد
[M2]زد قلعه و مهره رایگان برد
[B][M1]ای ترک، که جنبش رکابت
[M2]از پنجه چابکان عنان برد
[B][M1]بگذار که در وحل بمیرم
[M2]این لاشه که آب کاروان برد
[B][M1]دی بر تو به کشتنم گمان داشت
[M2]شد عاقبت آنچه او گمان برد
[B][M1]عاشق نه خود از در تو شد دور
[M2]با زاغ چه حیله کاستخوان برد؟
[B][M1]لیکن ز جفای تو تظلم
[M2]خواهم بر شاه کامران برد
[B][M1]جمشید زمان که در بلندی
[M2]ایوانش سبق ز آسمان برد
[B][M1]جان دادم و درد تو خریدم
[M2]این را تو بیر که خسرو آن برد
[A]
[B][M1]تاب رخت آفتاب ناورد
[M2]ذوق لب تو شراب ناورد
[B][M1]آن خال چو ذره هوش من برد
[M2]خشخاش تو هیچ خواب ناورد
[B][M1]دل دعوی صابری همی کرد
[M2]چون روی تو دید، تاب ناورد
[B][M1]دل بر تو صبا پیام من برد
[M2]چون باز آمد، جواب ناورد
[B][M1]از گریه که چون سرم به درد است
[M2]چشمم قدری گلاب ناورد
[B][M1]این دیده، کدام راز دل بود
[M2]کز گریه به روی آب ناورد؟
[B][M1]زلف تو دل مرا بدزدید
[M2]رحمت به من خراب ناورد
[B][M1]افسوس که خسروش گرفته
[M2]پیش شه کامیاب ناورد
[A]
[B][M1]ای همنفسان که پیش یارید
[M2]این شکر چرا نمی گذارید؟
[B][M1]ما را مکشید چون غریبان
[M2]هر چند شما ازین دیارید
[B][M1]جان خواهم داد زیر پایش
[M2]امروز مرا به من گذارید
[B][M1]گر می کشدم، فدای اویم
[M2]زنهار به روی او میارید
[B][M1]بر دوست برید جان و عقلم
[M2]کالا همه خصم را سپارید
[B][M1]ای دیده و دل، اگر بگریید
[M2]شاید که شما گناهکارید
[B][M1]ای محنت و غم، سگ شمایم
[M2]کز دوست مرا به یادگارید
[B][M1]ای طایفه ای که درتان نیست
[M2]هیهات که در کدام کارید؟
[B][M1]گر در دل تان غمی نگنجد
[M2]بر سینه خسروش گمارید
[A]
[B][M1]با یار ز من خبر بگویید
[M2]وین راز نهفته تر بگویید
[B][M1]ما را دل و دیده بندگی گفت
[M2]در خدمت آن پسر بگویید
[B][M1]ترک رخ خوب گفتنی نیست
[M2]هر چیز کزان بتر بگویید
[B][M1]جان می رود و مرا خبر نیست
[M2]جانان مرا خبر بگویید
[B][M1]چشمش من مستمند را کشت
[M2]در گوش وی این قدر بگویید
[B][M1]گر هیچ رخ و لبش بدیدید
[M2]نرخ گل و گلشکر بگویید
[B][M1]پنهان چو نماند راز خسرو
[M2]در کوچه و بام و در بگویید
[A]
[B][M1]از رنگ رخت قمر توان کرد
[M2]وز لعل لبت شکر توان کرد
[B][M1]گر از دهنت خبر توان یافت
[M2]در راه عدم سفر توان کرد
[B][M1]ماییم دو دیده وقف کرده
[M2]سویت نظری مگر توان کرد
[B][M1]بردار ز روی طره کاین دم
[M2]شام غم ما سحر توان کرد
[B][M1]خسرو چو اسیر گشت بر وی
[M2]می کن که ازین بتر توان کرد
[A]
[B][M1]فریاد، ز غمزه تو فریاد
[M2]کز وی شغبی به عالم افتاد
[B][M1]فریاد رسی که رفت بر چرخ
[M2]ما را ز کرشمه تو فریاد
[B][M1]تو مردم چشم ما و ما را
[M2]بر گوشه دل نیاوردی یاد
[B][M1]دریاب مرا که آهم از غم
[M2]چون صور صدای حشر درداد
[B][M1]گر واسطه وصال نبود
[M2]آن کیست که نیست با غمت شاد؟
[A]
[B][M1]خطی که قرین حال باشد
[M2]شک نیست که بی مثال باشد
[B][M1]سروی که به قامت تو ماند
[M2]در قامت اعتدال باشد
[B][M1]آندم که تو شرح حال گویی
[M2]دانی که مرا چه حال باشد؟
[B][M1]افسوس بود که چون تویی را
[M2]با همچو منی وصال باشد
[B][M1]آن را که به یاد تست مشغول
[M2]از هر دو جهان ملال باشد
[B][M1]هرگز نکنم خیال خوابی
[M2]تا در سرم آن خیال باشد
[B][M1]دیگر نکند نشاط و پرواز
[M2]مرغی که شکسته بال باشد
[B][M1]گویند که بنده می نوازی
[M2]خسرو به صف نعال باشد
[A]
[B][M1]گر مه چو تو با جمال باشد
[M2]خورشید کم از هلال باشد
[B][M1]بر روی زمین نظیر رویت
[M2]در آینه هم خیال باشد
[B][M1]ما را که به دیدنت هلاکیم
[M2]نادیدن تو چه حال باشد؟
[B][M1]در عهد تو، وانگهی صبوری
[M2]ای دوست، کرا مجال باشد
[B][M1]می خواهم سیر بینم آن رخ
[M2]گر دستوری ز خال باشد
[B][M1]می کن ستم و جفا که خوبی
[M2]گر لطف کنی وبال باشد
[B][M1]بنمای به گاه کشتنم روی
[M2]تا خون منت حلال باشد
[B][M1]کوته عمر است عاشق، ار چه
[M2]روزیش هزار سال باشد
[B][M1]تا کی سخن وفا، رها کن
[M2]خوبی و وفا محال باشد
[B][M1]بوسی ست طمع دل رهی را
[M2]اندازه این سؤال باشد
[B][M1]بشنو ز کرم حدیث خسرو
[M2]هر چند ترا ملال باشد
[A]
[B][M1]آن را غم تو یار باشد
[M2]با خوش دلیش چکار باشد؟
[B][M1]صوفی چو شکست توبه، ساقی
[M2]مگذار که هوشیار باشد
[B][M1]مستی که سبو کشد، مپندار
[M2]کورا قدم استوار باشد
[B][M1]می حاجت نیست مستیم را
[M2]در چشم تو تا خمار باشد
[B][M1]جان دادم و داغ عشق بردم
[M2]کانجا ز تو یادگار باشد
[B][M1]معذور بود ز ناله بلبل
[M2]جایی که گل و بهار باشد
[B][M1]شک نیست که نشتری چشیده ست
[M2]جنگی که فغانش زار باشد
[B][M1]مرهم چو نمی پذیرد این دل
[M2]بگذار که تا فگار باشد
[B][M1]خسرو به غلامیت عزیز است
[M2]گر خوار کنیش، خوار باشد
[A]
[B][M1]گر یار به دل درون نباشد
[M2]صبر از دل من برون نباشد
[B][M1]بی خواب و قرار ماندم، آری
[M2]دل گمشده را سکون نباشد
[B][M1]گر صبر کنیم، جان توان برد
[M2]لیکن چه کنیم چون نباشد؟
[B][M1]ای دوست، ز گریه هم بماندم
[M2]کاندر تن مرده خون نباشد
[B][M1]دل برد ز خسرو آرزویت
[M2]جان برد، ولی کنون نباشد
[A]
[B][M1]آن دوست که بود خصم جان شد
[M2]آن صبر که داشتم نهان شد
[B][M1]ما خود به حصور مرده بودیم
[M2]خاصه که فراق در میان شد
[B][M1]افسوس که شادیی ندیدم
[M2]وین عمر عزیز رایگان شد
[B][M1]ای دوست، نیافتیم کامی
[M2]دشمن به دروغ بدگمان شد
[B][M1]گفتم که اسیر گردی، ای دل
[M2]دیدی که به عاقبت همان شد
[B][M1]دل بر دگری نهم، ولیکن
[M2]عاشق به ستم نمی توان شد
[B][M1]دی دلبر من سواره می رفت
[M2]اشکم بدوید و همعنان شد
[B][M1]مطرب غزلی ز شوق بر خواند
[M2]خونابه ز چشم من روان شد
[B][M1]از گریه من رقیب بدخوی
[M2]با آن همه حسم مهربان شد
[B][M1]از بسکه علاج درد من کرد
[M2]بیچاره طبیب ناتوان شد
[B][M1]خسرو به کجا ببست راهی
[M2]گیرم همه خلق یک زبان شد
[A]
[B][M1]فریاد که عشق کهنه نو شد
[M2]جان در کف عاشقی گرو شد
[B][M1]آزرده دلی که بود، گم گشت
[M2]دیرینه غمی که بود، نو شد
[B][M1]یاری که ز ما حدیث نشنود
[M2]اندر حق ما سخن شنو شد
[B][M1]رویش دیدم، دلم بیفتاد
[M2]پایش به چه ذقن به گو شد
[B][M1]باد سر زلف او بجنبید
[M2]صد خرمن صبر جو به جو شد
[B][M1]آورد صبا نشان کویش
[M2]اشکم بدوید و پیشرو شد
[B][M1]دادم به قضا عنان خسرو
[M2]چون اسپ نشاط تیز دو شد
[A]
[B][M1]جانا، چو تویی دگر نیاید
[M2]مردم ز تو خوبتر نیاید
[B][M1]هم رنگ رخت سمن نگیرد
[M2]هم تنگ لبت شکر نیاید
[B][M1]روزی که تو برنخیزی از خواب
[M2]خورشید بلند برنیاید
[B][M1]هر ماهی، اگر چو تو شود ماه
[M2]با روی تو در نظر نیاید
[B][M1]یک دل نرود ز شست زلفت
[M2]کز غمزه صد دگر نیاید
[B][M1]تیری که گشاید اشتیاقت
[M2]جز بر دل بی سپر نیاید
[B][M1]سنگی که از آسمان بیفتد
[M2]جز به خر شیشه گر نیاید
[B][M1]با خاک درت رواست ما را
[M2]گر سرمه به چشم در نیاید
[B][M1]خسرو ز غمت عنان نتابد
[M2]تا مرکب عمر سر نیاید
[A]
[B][M1]هنگام گل است و باده باید
[M2]ساقی و حریف ساده باید
[B][M1]گر غنچه گره بر ابرو افگند
[M2]پیشانی گل گشاده باید
[B][M1]ساقی برخیز و یاربنشان
[M2]کاین شسته و آن ستاده باید
[B][M1]جان است پیام اهل دل را
[M2]جانی که به کف نهاده باید
[B][M1]وانگاه حریف ساده و مست
[M2]در دست من اوفتاده باید
[B][M1]خسرو، ز بتان کرشمه بد نیست
[M2]معشوقه خود مراده باید
[A]
[B][M1]چون سرو تو از قبا برآید
[M2]آه از من مبتلا برآید
[B][M1]با یاد خط تو زنده گردم
[M2]گر از گل من گیا برآید
[B][M1]جایی که تو همچو مه برآیی
[M2]مه پیش رخت کجا برآید؟
[B][M1]مه برنابد برابر تو
[M2]گر فرمایی، برابر آید
[B][M1]از قبله ابروی تو هر شب
[M2]بس دست که در دعا برآید
[B][M1]پیش آی که بهر دیدن تو
[M2]جان منتظر است تا برآید
[B][M1]تا چند در انتظار داریش
[M2]می آریی زود یا برآید؟
[B][M1]چنگم که ز دست تو نفیرم
[M2]از هر سو مو جدا برآید
[B][M1]با تو دل من چو برنیاید
[M2]بیم است که جان ما برآید
[B][M1]یک لحظه به کار او فروشو
[M2]تا کام یکی گدا برآید
[B][M1]خسرو که در آب دیده غرق است
[M2]بازا آکه به آشنا برآید
[A]
[B][M1]گر دلبر من بر من آید
[M2]دل در بر و روح در تن آید
[B][M1]شبها ز هوا گرفته ام باز
[M2]وقت است که در نشیمن آید
[B][M1]ترسم که در انتظار رویش
[M2]رویم به نماز خفتن آید
[B][M1]شد موسم آنکه در گلستان
[M2]بلبل به نوا به گفتن آید
[B][M1]ابر آب زند ز دیده بر خاک
[M2]فراش صبا به رفتن آید
[B][M1]وز ناله مرغ و گریه ابر
[M2]گل خندد و در شکفتن آید
[B][M1]ساقی کشد انتظار بلبل
[M2]تا باز گلی به گلشن آید
[B][M1]چون شمع ستاده ام به یک پا
[M2]پروانه اگر به کشتن آید
[A]
[B][M1]یاری که طریق ناز دارد
[M2]گر دل ببرد، که باز دارد؟
[B][M1]آن شوخ ز بهر کشتن ما
[M2]صد شیوه جانگداز دارد
[B][M1]در زلف بتان، مپیچ، ای دل
[M2]کاین رشته سری دراز دارد
[B][M1]بیچاره کسی که بر در تو
[M2]یک سینه و صد نیاز دارد
[B][M1]در گریه شوق، آستینم
[M2]از خون جگر طراز دارد
[B][M1]نی نی غلطم، خوش آنکه یاری
[M2]عاشق کش، و دلنواز دارد
[B][M1]کو باده و یار ساده امروز
[M2]صوفی نه سر نماز دارد
[B][M1]جانا، دل من به جانب تست
[M2]گنجشک هوای باز دارد
[B][M1]یک توبه کس درست نگذاشت
[M2]چشمت که هزاز ناز دارد
[B][M1]محمود سزد که نشنود پند
[M2]زیرا که دلش ایاز دارد
[B][M1]بشنو که به وصف عشق، خسرو
[M2]گفت خوش و دلنواز دارد
[A]
[B][M1]گل رنگ نگار ما ندارد
[M2]بوی خوش یار ما ندارد
[B][M1]ماییم و دیار بی نشان
[M2]کس میل دیار ما ندارد
[B][M1]ما کار به کار کس نداریم
[M2]کس کار به کار ما ندارد
[B][M1]با ما سخن سمن مگویید
[M2]کو بوی بهار ما ندارد
[B][M1]با ما صفت چمن مخوانید
[M2]کو نقش نگار ما ندارد
[B][M1]لاله ز چه سرخ گشت، گر شرم
[M2]از لاله عذار ما ندارد
[B][M1]خون بار چو خسرو از کنارت
[M2]کو میل کنار ما ندارد
[A]
[B][M1]بی یاد تو غم جهان نسوزد
[M2]بی آه من آسمان نسوزد
[B][M1]پیش رخ آتشین تو شمع
[M2]سوزند، ولی چنان نسوزد
[B][M1]گر شمع نخوانمت مشو گرم
[M2]زاتش گفتن زبان نسوزد
[B][M1]بی رنگ رخ تو ز آتش غم
[M2]سرمایه دوستان نسوزد
[B][M1]یاد تو چو در دلم در آید
[M2]جز مغز استخوان نسوزد
[B][M1]سوزد دل خود، اگر بگویم
[M2]دل نیست که در زمان نسوزد
[B][M1]آتش به چنان دلی در افگن
[M2]کاندر غم دوستان نسوزد
[B][M1]از غمزه مسوز عالمی را
[M2]تا بنده در آن میان نسوزد
[B][M1]زینسان که بسوخت خسرو از آه
[M2]نبود عجب، ار جهان نسوزد
[A]
[B][M1]چشمم همه روز خون تراود
[M2]من دانم و دل که چون تراود
[B][M1]نتراوم پیش هیچ مردم
[M2]کز مردم دیده خون تراود
[B][M1]دل گر ز تو لخته شد محال است
[M2]کاین حال به آزمون تراود
[B][M1]با دیده مگوی راز، ای دوست
[M2]زیرا که روان برون تراود
[B][M1]من دست بشویم از تو هر چند
[M2]لیکن دیده فزون تراود
[B][M1]گر عقل مرا کسی بکاود
[M2]دانم که از او جنون تراود
[B][M1]افسون چه کنی به ریش خسرو؟
[M2]کاین بیشتر از فسون تراود
[A]
[B][M1]آن کیست که از خدا نترسد؟
[M2]وز شست ید قضا نترسد
[B][M1]فرعون چو دید دست موسی
[M2]کور است که از عصا نترسد
[B][M1]آن را که چو مصطفی دلیل است
[M2]در قافله از بلا نترسد
[B][M1]یوسف به دو کون می فروشند
[M2]کو مرد که از بها نترسد
[B][M1]خورشید که چتر دار شاه است
[M2]از سایه هر گدا نترسد
[B][M1]آتش همگی گل است و ریحان
[M2]آن را که جز از خدا نترسد
[B][M1]خسرو به طواف کوی جانان
[M2]گر سر برود، ز پا نترسد
[A]
[B][M1]بیداد غم، ار دلم بگوید
[M2]در ماتم من فلک بموید
[B][M1]اشکم چو زند بر آسمان موج
[M2]در خرمن ماه خوشه روید
[B][M1]بل کز مدد سرشک خونین
[M2]بر صفحه دیده لاله روید
[B][M1]هر صبح طلایه دار آدم
[M2]در راه فلک دو اسبه پوید
[B][M1]از غصه هجر او به جانم
[M2]کز دیده من دیت نجوید
[B][M1]سلطانی دست شست از پای
[M2]ترسم که ز دیده دست شوید
[A]
[B][M1]ناله برآید هر طرف کان بت خرامان در رسد
[M2]فریاد بلبل خوش بود چون گل به بستان در رسد
[B][M1]من خود نخواهم برد جان از سختی هجران، ولی
[M2]ای عمر، چندان صبر کن کان سست پیمان در رسد
[B][M1]آمد خیالش نیم شب، جان دادم و گشتم خجل
[M2]خجلت بود درویش را، یکدم چو مهمان در رسد
[B][M1]شب در میان کشتگان بشیند چون نالیدنم
[M2]گفتا که می کن، یک دو شب این هم به پایان در رسد
[B][M1]ای دل که بدخو می کنی از دیدنش چشم مرا
[M2]معلوم گردد، باش تا شبهای هجران در رسد
[B][M1]امروز میرم پیش تو شرمسار دل شوی
[M2]بر تو چه منت جان من، فردا که فرمان در رسد
[B][M1]آزرده تر زان است دل پیشت که بود اول بسی
[M2]ویرانه ویرانه تر شود جایی که سلطان در رسد
[B][M1]بر پنج روز نیکویی چندین مناز و بد مکن
[M2]تا چشم را بر هم زنی، بینی که پایان در رسد
[B][M1]گر خسروا، می سوزدت از خامیش رنجه مشو
[M2]بسیار باید تا هنوز آن شوخ نادان در رسد
[A]
[B][M1]در ره بماند این چشم تر، کان شوخ مهمان کی رسد
[M2]لب تشنه را خون در جگر، تا آب حیوان کی رسد
[B][M1]شبها که من خوار و زبون باشم ز هجران بی سکون
[M2]غلتان میان خاک و خون تا شب به پایان کی رسد
[B][M1]شب مونسم زهره ست و مه وین روز تنهایی رسید
[M2]روزم دو دیده سوی ره مانده که جانان کی رسد
[B][M1]چند، ای صبا، بر روی او گویی گل خوشبوی من
[M2]این گو که در پهلوی من سرو خرامان کی رسد
[B][M1]ز اندوه و غم بیچاره من مانده اسیر و ممتحن
[M2]این دست تیغ و آن کفن تا از تو فرمان کی رسد
[B][M1]هان، ای خیال فتنه جو، جانم برآمد ز آرزو
[M2]کافر دلا، آخر بگو، کان نامسلمان کی رسد
[B][M1]پیچان چو جعدم از جفا، لاغر چو مویم از عنا
[M2]درهم چو زلفم از صبا کان مو پریشان کی رسد
[B][M1]بردی دل حیلت گرم تا بخشی از لب شکرم
[M2]این رفت باری از سرم تا خود هنوزم آن کی رسد
[B][M1]سر بر سر شمشیر شد، جان و دل از تن سیر شد
[M2]رفتند یاران، دیر شد، خسرو بدیشان کی رسد
[A]
[B][M1]برنامد آهی از دلم، زلفت پریشان از چه شد
[M2]پیشت نکردم گریه ای، لبهات خندان از چه شد
[B][M1]تیری زدی و ننگری، گیرم که ندهم برون
[M2]هم خود بگو کاخر مرا صد رخنه در جان از چه شد
[B][M1]بی من نبودی یک زمان، اکنون نیایی سوی من
[M2]کان آشنا بود آنچنان، بیگانه زینسان از چه شد
[B][M1]روشن شد اندر شهر و کو، این سوزش پنهان من
[M2]دور است باری شمع دل، پروانه بریان از چه شد
[B][M1]خوابم نه از مهر لبت، بینم پریشان خوابها
[M2]بادی ز تو نامد برم، خوابم پریشان از چه شد
[B][M1]از داغ خسرو در جگر خلقی کجا دارد خبر؟
[M2]عاشق شناسد کاین چنین بیمار و حیران از چه شد
[A]
[B][M1]دیرینه دردی داشتم، بازم همان آغاز شد
[M2]بود آسمان بر خون من، با او غمت انباز شد
[B][M1]دوش آمد آن شمع بتان، من خود ز غیرت سوختم
[M2]کز بهر مردن گرد او پروانه را پرواز شد
[B][M1]از بعد عمری دیدمش، گفتم بگویم حال خود
[M2]از بخت بی اقبال من چشمش به خواب ناز شد
[B][M1]زلفش دلم دزدید و زد از بوی زلفش بوی خون
[M2]من چون کنم پنهان که خود هم دزد و هم غماز شد
[B][M1]دی خنده زد بر زخم من، من خود ز شادی گم شد
[M2]گویی که بر اهل گنه درهای رحمت باز شد
[B][M1]می رفت جان از دیدنش، او دید و گفت، ای بیوفا
[M2]من حاضر و تو می روی، شرمنده در تن باز شد
[B][M1]چون جان ز تیرش خسته شد، گفتم که شد جان دگر
[M2]کردند اشارت سوی او کان ترک تیرانداز شد
[B][M1]شب مرده بودم، پاسبان گر زو نگفتم قصه ای
[M2]ای پاسبان، فریاد رس کامشب همان آغاز شد
[B][M1]گه گه شنیدی ناله ام، خسرو، نماند آن ناله هم
[M2]می سوزم و اینش سزا، عودی که بی آواز شد
[A]
[B][M1]ما را نکردی گر حلال از لب شراب ناب خود
[M2]باری بهل کن یک نظر وقتی در آن جلاب خود
[B][M1]من خود ز بس بی طاقتی می خواهم از تو خنده ای
[M2]لیکن تو خنده من بکن در گردن عناب خود
[B][M1]خلقی ز مهتاب رخت شبها به ناله چون سگان
[M2]تو خوش به بازی و کشی چون طفل در مهتاب خود
[B][M1]نزدیک شد جان دادنم، آخر چه کم گردد ز تو؟
[M2]گر یک نظر ضایع کنی، بر عاشق بی تاب خود
[B][M1]بر آستانت گه گهی چوبی ز دربان خورده ام
[M2]درویش بدخو کرده را فتحی ببخش از باب خود
[B][M1]بسیار عاشق خاک شد در کویت، از اشکم مکش
[M2]بگذار گردی زان طرف بر طره پر تاب خود
[B][M1]خوش خفتمی زین پیش تا خاک درت شد بر سرم
[M2]در خاک می جویم کنون هم می نیابم آب خود
[B][M1]هم چشم بستم از جهان، هم دل گسستم از بتان
[M2]خونابه چشم و دلم هم همچنان بر آب خود
[B][M1]چون در حق عشاق خود، از غمزه دادی داد خود
[M2]بر جان خسرو هم بنه آن دشنه قصاب خود
[A]
[B][M1]ما را چه جان باشد که تو بر ما فشانی ناز خود
[M2]بر شیر مردان تیز کن چشم شکار انداز خود
[B][M1]صد جانست نرخ ناز تو از بهر جان سوخته
[M2]بر چون منی ضایع مکن بشناس قدر ناز خود
[B][M1]جان باختم در کوی تو رنجه شدی، چه کم شود؟
[M2]گر طاقت آری بازییی از عاشق جانباز خود
[B][M1]هر گاه گاهی از دلم خواهم برآرم ناله ای
[M2]گه خود به حیرت گم شوم، گه گم کنم آواز خود
[B][M1]بسته نمی گردد شبی چشمم به جز خون جگر
[M2]بسته چنین بینم مگر شبها دو چشم باز خود
[B][M1]در دست اندر جان من، کس چون منی باور کند؟
[M2]چون کس ندارد درد من، پیش که گویم راز خود؟
[B][M1]خود کشت خسرو خویش را کافتد ترا بر وی نظر
[M2]بیهوده تهمت می نهی بر غمزه غماز خود
[A]
[B][M1]سیمین تن و خارا دلی، گر گفتنم یارا بود
[M2]گر بت نه ای، کی در بشر تن سیم و دل خارا بود؟
[B][M1]عنبر چسان نسبت کنم با زلف تو، کز زلف تو
[M2]بوی دل آید وین کجا در عنبر سارا بود؟
[B][M1]ناز و کرشمه آفت است از بهر دلها در بتان
[M2]ورنه به زیبایی چه کم نقشی که بر دیبا بود
[B][M1]گفتم که گر همتای خود خواهی مه و خورشید بین
[M2]گفتا که بینم آینه، گر این هوس با ما بود
[B][M1]خفتن نه تنها در لحد راحت بود، فریاد از آن
[M2]خوابی که دور از دوستان مشتاق را تنها بود
[B][M1]خسرو، گر از عشقت بود رنجی، مرنج از نیکوان
[M2]باشد گنه چشم مرا نه روی زیبا را بود
[A]
[B][M1]آرام جان می رود، دل را صبوری چون بود
[M2]آن کس شناسد حال من کو هم چو من در خون بود
[B][M1]بربست چون جوزا کمر، آمد به جوزا زان قمر
[M2]یعنی که این عزم سفر بر طالع میمون بود
[B][M1]گویند حال خود، بگو پیشش مگر تابد عنان
[M2]این با کسی گفتن توان کو از دلم بیرون بود
[B][M1]این در که از چشم افگنم بگسست جیب دامنم
[M2]چون ریسمانی شد تنم کاندر در مکنون بود
[B][M1]لیلی و موی او بر او، آن کس که دیدش مو به مو
[M2]داند که زنجیر از چه رو بر گردن مجنون بود؟
[B][M1]جعد و خطش جویم همی زین تار موی چون خمی
[M2]خود عاشقان را در دمی سودای گوناگون بود
[B][M1]رنجم مبادا بر تنی، چون من مبادا دشمنی
[M2]من دانم و همچون منی کاندوه هجران چون بود
[B][M1]وه کان پری وش ناگهان، زین دیده تر شد نهان
[M2]از خسرو آموزد فغان، فرهاد، اگر اکنون بود
[A]
[B][M1]باز آن بلای عاشقان اینک به صحرا می رود
[M2]دیوانه باز آید همی آنکو تماشا می رود
[B][M1]کشته کسان را سو به سو، خصمان خود در جستجو
[M2]من در نهان لرزان ازو، او آشکارا می رود
[B][M1]او در ره و بر من ستم، کای من هلاک آن قدم
[M2]ور خود نخواهد کشتنم، هیچش مگو تا می رود
[B][M1]از ما زمانی یاد کن، ویران دلی آباد کن
[M2]امروز باری شاد کن، جانی که فردا می رود
[B][M1]گر می بپوسم در کفن، ای باد گلبوی چمن
[M2]آنجا فشانی خاک من کان سرو رعنا می دهد
[B][M1]دل را به حیله هر زمان دل می دهم تا بی توان
[M2]چون باز از دستم عنان بسته همان جا می رود
[B][M1]نظارگی را از برون سهل است دستی پر ز خون
[M2]ای یوسف، اینجا بین که چون خون زلیخا می رود
[B][M1]ای پاسبان آن سرا، تو نیز پنداری چو ما
[M2]لیکن چه آگاهی ترا زان شب که بر ما می رود؟
[B][M1]گر چه شدم شیدا ازو، هم نیست کام ما ارزو
[M2]بیهوده خسرو را ازو عمری به سودا می رود
[A]
[B][M1]می خواهد آن سرو روان کامروز در صحرا شود
[M2]تا چند پیراهن چو گل هر جانبی یکتا شود
[B][M1]صد چشم پاکان در رهش وین دیده آلود هم
[M2]آن بخت کو کان شوخ را این دیده زیر پا شود
[B][M1]گفتم، فلان دیوانه شد، گفتا، چه غم دارد مرا؟
[M2]عاشق چرا می شد، کنون چون شد رها کن تا شود
[B][M1]بد خوی من تو آن نه ای کاسان ز دل بیرون شوی
[M2]عمرم درین انده رود، جانم درین سودا شود
[B][M1]تقوی فرو شد پارسا تا تو نیایی در نظر
[M2]آن دم که تو پیدا شوی بازار او پیدا شود
[B][M1]چه جای آن کم عاقلان گویند با خود وارهش
[M2]دل کان به عشق از جای شد، از عقل چون برجا شود؟
[B][M1]سرمست و غلتان می به کف در پیش مسجد کن گذر
[M2]صوفی که لاف زهد زد، بگذار تا رسوا شود
[B][M1]منگر که خسرو پیش تو بیهوده گویی می کند
[M2]بلبل چو بیند روی گل دیوانه و شیدا شود
[A]
[B][M1]جانم فدای قامتی کافاق را حیران کند
[M2]از ناز چون گردد روان، رو در میان جان کند
[B][M1]گر جور و گر رحمت کند من راضیم از جان و دل
[M2]بگذار خود کام مرا تا هر چه خواهد آن کند
[B][M1]جانا، بر آب چشم من خنده به رعنای مزن
[M2]هر قطره کز چشمم چکد، صد خانه را ویران کند
[B][M1]آن نیم جانی که از غمش مانده ست آن هم رفته دان
[M2]یک ره به زیر هر دو لب گو خنده پنهان کند
[B][M1]من بر درش جان می کنم در آرزوی یک نظر
[M2]با آنکه دشوار آیدش کار مرا آسان کند
[B][M1]باری طبیب از بهر من زحمت چه می بیند دگر؟
[M2]عیسی به جان آید، اگر درد مرا درمان کند
[B][M1]ای آن که پندم می دهی کز دل برون کن راز را
[M2]از دیده فرمانت کشم، گر دل مرا فرمان کند
[B][M1]بیهوده چندین بتا، خون در مسلمانی مکن
[M2]اسلام کی داند کسی کو غارت ایمان کند
[B][M1]گر خسروا، خون ریزدت پرسش مکن، گردن بنه
[M2]کز مصلحت نبود برون هر خون که آن سلطان کند
[A]
[B][M1]شب کان مه من بر دلم از غصه پیکان بشکند
[M2]از چشم طوفان بار من، از گریه طوفان بشکند
[B][M1]هر لحظه زد غم حاصلم در خاک و در خون منزلم
[M2]آن روزنی کاندر دلم از غمزه پیکان بشکند
[B][M1]گر عاشقان را از ستم بشکست، او را عیب نیست
[M2]امیدوارم کان صنم ما را بدینسان بشکند
[B][M1]با آنکه زو دلخسته ام خود را بر او بر بسته ام
[M2]چون عهد او را بشکسته ام خواهم که پیمان بشکند
[B][M1]زان سنگ جان ممتحن مسکین دل بی سنگ من
[M2]آن شوخ را از سنگ محن جز جوهر جان بشکند
[B][M1]خسرو به جست جوی او، آید همیشه سوی او
[M2]پایش اگر در کوی او دست رقیبان بشکند
[A]
[B][M1]خاطر بسوی دلبری هر لحظه ما را می کشد
[M2]آنجا که ما را می کشد، این دل هم آنجا می کشد
[B][M1]یاری که از خاطر مرا هرگز دمی غایب نشد
[M2]خط فراموشی چرا در دفتر ما می کشد؟
[B][M1]جانا، دگر در کوی خود باد صبا را ره مده
[M2]کو زلف مشکین ترا هر لحظه در پا می کشد
[B][M1]آمد بهار مشک بو، در خانه منشین، ای صنم
[M2]کز بهر عشرت هر گلی خیمه به صحرا می کشد
[B][M1]ای دل، چه ترسانی مرا؟ طعنه که دشمن می زند
[M2]هر کس که عاشق می شود بسیار ازینها می کشد
[B][M1]ای دل، اگر افتد ترا ناگه بر آن مهر و نظر
[M2]در زلف او مسکن مکن کان سر به سودا می کشد
[B][M1]بر جان خسرو رحم کن کاندوه هجران سر به سر
[M2]از فرقت رخسار تو بیچاره تنها می کشد
[A]
[B][M1]شمشیر کین باز آن صنم بر قصد دلها می کشد
[M2]جان هم کشد بار غمش، دل خود نه تنها می کشد
[B][M1]خطی که از دود دلم بر گرد آن لب سبزه شد
[M2]ما را ازان سبزی همه خاطر به صحرا می کشد
[B][M1]مایل به سرو قد او باشد دل خسته مرا
[M2]عاشق که صاحب همت است میلش به بالا می کشد
[B][M1]آن غمزه خونریز او خونم بریزد عاقبت
[M2]سخنی دل قصاب را در زیر خونها می کشد
[B][M1]در عاشقی ثابت قدم هرگز نباشد آنکه او
[M2]از کوی یار دلستان از بیم جان پا می کشد
[B][M1]عشقت چو کالای من است، جور رقیبان می کشم
[M2]تاجر جفای دود را از بهر کالا می کشد
[B][M1]چشمم که از هجر رخت، زین پیش چون قلزم بدی
[M2]اکنون چه جیحون شد روان، میلش به دریا می کشد
[A]
[B][M1]نازک رخ جانان من بوی گل خندان دهد
[M2]خوش وقت باد صبحدم کو بوی آن بستان دهد
[B][M1]دی بنده زان سرو روان چون عشوه بستد داد جان
[M2]ناچار پیش نیکوان هر کاین ستاند، آن دهد
[B][M1]دردی که از جانان بود، راحت فزای جان بود
[M2]یک درد دیگر آن بود، کو وعده درمان دهد
[B][M1]بگشاد از لب خنده را، بهر من افگند را
[M2]آری، خدا چون بنده را دولت دهد، آسان دهد
[B][M1]دل از تنم گشته جدا تا خود کیش گوید، بیا
[M2]جان بهر رفتن بر دو پا تا خود کیش فرمان دهد
[B][M1]کرد آن سوارم بی سپر وز دل کشیدم اینقدر
[M2]ندهم عنان دل را اگر زین پس خدایم جان دهد
[B][M1]چون بر سرم آن بوالهوس، ناوک زنان راند فرس
[M2]دل زنده باید آن نفس تا بوسه بر پیکان دهد
[B][M1]یک لحظه مقصود من، بشنو زیان و سود من
[M2]تا اشک خون آلود من شرح غم هجران دهد
[B][M1]خسرو شبی و یار نی پیدا، گرش ندهی به من
[M2]کم زانکه بر باید شبی بوسه دو سه پنهان دهد
[A]
[B][M1]گر گشت آن سرو روان روزی سوی گلشن فتد
[M2]هم گل به غنچه در خزد، هم سرو در سوسن فتد
[B][M1]خاک رهش بر سر کنم، مقصودم آن کان خاک اگر
[M2]افتد ز سر باری همه در دیده روشن فتد
[B][M1]منت پذیرم، گر زند تیغ رقیبت گردنم
[M2]آن سر که نبود بر درت، آن به که از گردن فتد
[B][M1]تیغ تو بهر عاشقان، تیر تو بهر مخلصان
[M2]مسکین کسی کش دوستی با همچو تو دشمن فتد
[B][M1]چون خاک گردم در ره وصلت همین بس باشدم
[M2]کایی و از تو سایه ای بالای قبر من فتد
[B][M1]باشد هوس نه عاشقی یا از برای شهرتی
[M2]رعنای عاشق پیشه را چاک ار به پیراهن فتد
[B][M1]روزی ز بخت من نگر کز وصل گیرد داستان
[M2]نامت که با نامم بهم در کار مرد و زن فتد
[B][M1]خسرو طفیل عاشقان می سوزد از سودای تو
[M2]سوزد طفیل دانه خس، آتش چو در خرمن فتد
[A]
[B][M1]شبهای عاشق را گهی صبح طرب کمتر دمد
[M2]کز ناوک غمزه زنان پیکانش در بستر دمد
[B][M1]شیرین نباتی خاسته گرد لب شکر فشانش
[M2]شیرین چرا نبود، بگو، آن سبزه کز شکر دمد
[B][M1]هر شب که آید بر دلم آن غمزه خونریز او
[M2]هر موی من خاری شود، زان غنچه خون تر دمد
[B][M1]من کشته یک پاسخش، او در سخن با دیگران
[M2]من مرده روح اللهم، دم جانب دیگر دمد
[B][M1]از بسکه سرها خاک شد، دلها هم اندر کوی او
[M2]نبود عجب، گر از زمین دل روید و یا سر دمد
[B][M1]تا سوخته نبود دلی، در وی نگیرد سوز من
[M2]آتش کجا خیزد کسی، گر دم به خاکستر دمد
[B][M1]گفتم که، ای خورشید حشر، آخر ازین سو تابشی
[M2]گفتا که خسرو، باش تا صبح قیامت بردمد
[A]
[B][M1]چند ز دور بینمت، وه که دلم کباب شد
[M2]چند ز غصه خون خورم، وای که خونم آب شد
[B][M1]شورش بخت هست خود، خنده نمی زنی دگر
[M2]چند هنوزت این نمک، چون جگرم کباب شد
[B][M1]دی که کله نهاده کژ، مست و خراب می شدی
[M2]در نظر که آمدی، خانه من خراب شد
[B][M1]سوخته بود دل ز تو حسن رخ تو شد فزون
[M2]سوخته تر شود کنون، چون مهت آفتاب شد
[B][M1]رخت وجود من همه غارت فتنه گشت تا
[M2]هندوی طره توام رهزن خورد و خواب شد
[B][M1]گر غم خویش گویمت، خشم کنی، چه حیله، چون؟
[M2]قصه من ز روز بد در خور این جواب شد
[B][M1]خسرو خسته درد خود گفت شبی به مجلسی
[M2]دیده روشنان همه غرقه به خون ناب شد
[A]
[B][M1]سال نو است و عشق نو عشرت یار من چه شد
[M2]بین که ز زاری و فغان شخص نزار من چه شد
[B][M1]گر فلک ستیزه گر، مهر نمای کینه گر
[M2]بست به کین من کمر مهر نگار من چه شد
[B][M1]گر تن من ز خشم تو خسته تیر غمزه شد
[M2]باد فداش گو برد جان فگار من چه شد
[B][M1]آه من ار ز بیخودی می نرسد به گوش او
[M2]تا خبرش کند ز من ناله زار من چه شد
[B][M1]غم رخ چون زر مرا سود بر آستان او
[M2]گیر که خاک شد زرم، سنگ عیار من چه شد
[B][M1]خسروم و چو طوطیان، در هوس شکر لبان
[M2]تا شکری به من دهد، خنده یار من چه شد
[A]
[B][M1]چون ز نسیم صبحدم زلف تو در هوا شود
[M2]سنگ بود نه آدمی، هر که نه مبتلا شود
[B][M1]هر سحری که ترک من سر ز خمار بر کند
[M2]بس که نماز مردمان هر طرفی قضا شود
[B][M1]حسن تو هم به کودکی آفت شهر گشت اگر
[M2]زین چه که هست ذره ای برگذرد، بلا شود
[B][M1]این همه نسخه کاینه می ببرد ز روی تو
[M2]گرنه به مهر و مه رسد پس تو بگو، کجا شود؟
[B][M1]باد خزان که بشکند شاخ جوانی چمن
[M2]بر سر زلف، ار شبی برگذرد، صبا شود
[B][M1]سبزه خط نهان مکن تا بکنم نظاره ای
[M2]پیش که در میان گل سبزه تو گیا شود
[B][M1]بر سر کویت از طرب، گو چه غلط شود مرا؟
[M2]وعده وصل تو شبی، گر به غلط وفا شود
[B][M1]طعنه زنند هر کسی شادی بزی و غم مخور
[M2]خسرو خسته می زید، گر ز غمش رها شود
[A]
[B][M1]شاه سوار من نگر مست و خراب می رود
[M2]هر که رخ چو ماه او دید، ز تاب می رود
[B][M1]کرده خراب خانه ها جان من خراب هم
[M2]خلق دوان که اینک آن خانه خراب می رود
[B][M1]چشم رسیدنش مباد، ار چه ز بهر کشتنم
[M2]چشم بدو نمی رسد بسکه شتاب می رود
[B][M1]او به کمین کشتنم، من به غم جوانیش
[M2]بسکه هزار خسته را چشم پر آب می رود
[B][M1]تیر مژه که بی خطا بر دل خلق می زند
[M2]هست خطای مطلق آن، گر چه صواب می رود
[B][M1]سیر نبینمش گهی، زانکه نخفته یک شبی
[M2]چونش بینم، از خوشی دیده به خواب می رود
[B][M1]جان به هوس به سوی او چرخ زنان همی دود
[M2]چون مگسی که بوکنان سوی شراب می رود
[B][M1]وه چه حیات باشد این کز غم تو بهشتیی
[M2]او ز میان شام غم شب به عذاب می رود
[B][M1]گریه به یاد تو مرا مست خراب می کند
[M2]خون من است یارب، این یا می ناب می رود؟
[B][M1]دی به سؤال بوسه ای خواست مرا کشد، کنون
[M2]خسرو خون گرفته بین بهر جواب می رود
[A]
[B][M1]هر که چو تو به نیکویی آفت عقل و جان بود
[M2]خون هزار بی گنه ریزد و جای آن بود
[B][M1]ماند زبان و دل بشد از غم تو مرا و خود
[M2]عاشق خسته تا بود بیدل و بی زبان بود
[B][M1]تو به کمین آنکه من کشته شوم به کوی تو
[M2]من به دعای آنکه تا عمر تو جاودان بود
[B][M1]تو به عتاب حاضری، چون به منت نظر فتد
[M2]من به قصاص راضیم، گر ز توام امان بود
[B][M1]من ز عتاب چشم تو بد نکنم که در جهان
[M2]تندی و خشم و بدخویی عادت نیکوان بود
[B][M1]در سر و کار عاشقی، هر که نباخت خان و مان
[M2]عاشق دوست نیست او، عاشق خان و مان بود
[B][M1]دولت اگر نمی کند سوی من گدا گذر
[M2]تو گذری کن این طرف دولت من همان بود
[B][M1]چون تو به باغ بگذری گل نرسد به بوی تو
[M2]لیک رسد به قامتت، سرو اگر روان بود
[B][M1]زلف گذشت بر لبت تیره شدی به روی من
[M2]بوسه کسی اگر زند، سوی منت گمان بود
[B][M1]خسرو خسته را چو جان در سر و کار عشق شد
[M2]بوسه مضایقه مکن، تاش به جای جان بود
[A]
[B][M1]زلف تو باز فتنه را رشته دراز می دهد
[M2]خط تو اهل عشق را سبق نیاز می دهد
[B][M1]می کش و میزبان مرا، زین روشی که هر زمان
[M2]چشم تو جان همی برد، لعل تو باز می دهد
[B][M1]کشتن نقد از تو به تا دم نسیه از کسان
[M2]کاب حیات نطق را عمر دراز می دهد
[B][M1]کی محل سگ چو من لاف وفای آن شهی
[M2]کز دل شیر و اژدها طعمه باز می دهد
[B][M1]ناز که گویمش مکن، کی غم جان من خورد
[M2]آنکه دمی هزار جان راتب ناز می دهد
[B][M1]کشت شب سیه مرا، کرد فراق بسملم
[M2]طرفه مؤذنی که او بانگ نماز می دهد
[B][M1]چهره من همی کند مایه عشق نامها
[M2]گریه خون کش از دلم سبحه راز می دهد
[B][M1]همچو گیاه خسرو است آنکه فسوس می کند
[M2]گر پسر سبکتگین دل به ایاز می دهد
[A]
[B][M1]هر که دمی به یاد آن دلبر مه لقا زند
[M2]شاه پیاده بر درش آید و مرحبا زند
[B][M1]در همه عمر یک نفس روی نتابم از درش
[M2]گر دو هزار مدعی طعنه ام از قفا زند
[B][M1]بر گل تازه رنگ و بو برگ و نوا اگر نبود
[M2]لاف محبت از چه رو بلبل خوش نوازند
[B][M1]همنفسی ز کوی او غیر صبا ندیده ام
[M2]کو نفسی به پیشم از رهگذر صفا زند
[B][M1]ناله زار شد روان جانب دوست، ای صبا
[M2]زود رسان که حلقه ای بر در آشنا زند
[B][M1]سیل سرشک و خون دل چند بود روا، بگو
[M2]تا که ز روی مردمی دیده به روی ما زند
[A]
[B][M1]به چه کار آیدم آن دل که نه در کار تو آید؟
[M2]گل در آن دیده هزاران که نه بر خار تو آید
[B][M1]آنچه من دیدم از آن غمزه بی مهر تو، یارب
[M2]پیش آن نرگس خونریز جگر خوار تو آید
[B][M1]کشت بیماری شبهام سزا این بود آن را
[M2]که بسان من بدروز گرفتار تو آید
[B][M1]گریه ها در ته دیوار تو ریزم که گر افتد
[M2]بر من افتد نه که غیری ته دیوار تو آید
[B][M1]منت سنگ زنان بر سر و بر دیده عاشق
[M2]با چنان کوکبه گر بر سر بازار تو آید
[B][M1]جان که بگریخت به تلخی فراق تو مرانش
[M2]که به در یوزه لبهای شکر بار تو آید
[B][M1]نیست افسوسی، اگر چرخ بسوزد همه دلها
[M2]سر به سر سوخته است آنچه نه در کار تو آید
[B][M1]نیست غم، گر به شکنجه رودم جان به جز آنم
[M2]کین ملامت به سر طره طرار تو آید
[B][M1]جان خراش است سخنهای خراشیده خسرو
[M2]ما نخواهیم که این مرغ به گلزار تو آید
[A]
[B][M1]خرم آن روز که دیدار تو پیش نظر آید
[M2]ضایع آن عمر که بی دیدن رویت به سر آید
[B][M1]چه خبر مرده دلان را ز خراش جگر من؟
[M2]درد جایی ست که پیکان به دل جانور آید
[B][M1]دل گم گشته ما را خبر، ای دوست، چه پرسی؟
[M2]دل نه زانگونه ز ما رفت که از وی خبر آید
[B][M1]هدف تیر تو جانی ست به جای سپر اینجا
[M2]چو گنهکارم منم، نیز مرا بر سپر آید
[B][M1]چون نگه در تو کنم، ای دو جهان هدیه رویت
[M2]حاش لله که مرا هر دو جهان در نظر آید
[B][M1]من شبی دور ز رویت، خبر از روز ندارم
[M2]آفتاب، ارچه همه روز درین خانه برآید
[B][M1]منم و گوشه کوی تو همه شب، مگر آن سو
[M2]روزی آلوده به بوی تو نسیم سحر آید
[B][M1]چند گریم به سر کوی تو چون ابر بهاری
[M2]این نه آبی ست کز و یک گل مقصود برآید
[B][M1]گریه خسرو بیچاره، بتا، سهل نگیری
[M2]که خرابی کند آن سیل که از چشم تر آید
[A]
[B][M1]چند گاهی دگر ار چشم تو در ناز بماند
[M2]ای بسا دل که در آن طره طناز بماند
[B][M1]کعبتینی تو که غلتانی ازان چشم مقامر
[M2]ای بسا سیل کز آن چشم روان باز بماند
[B][M1]خاتم اندر دهن انگشت بگیرد ز دهانت
[M2]ور دهانش ار کشی انگشت دهان باز بماند
[B][M1]روی تو دیدم و خط دود رسانید به چشمت
[M2]ترسم آن دود به دنباله غماز بماند
[B][M1]زر ندارم ز پی وصل، تنی دارم چون زر
[M2]لیکن آن تیر به دندان به ته گاز بماند
[B][M1]نازکم کن که نکویی به کسی دیر نماند
[M2]زشت باشد که نکویی برود ناز بماند
[B][M1]دل خسرو به جفا سوختی و راز برون شد
[M2]پرده دل چو بسوزد ز کجا راز بماند؟
[A]
[B][M1]باز شب افتاد و ما را دل همان جا شد که بود
[M2]باز جانم را همان آغاز سودا شد که بود
[B][M1]عشق کهنه نو شد، ای دل، شغل غم نو کن که باز
[M2]فتنه در جان هم بدانسان کارفرما شد که بود
[B][M1]ما و بت را سجده زین پس، آن هم ار افتد قبول
[M2]کان همه زهد و نماز رسمی از ما شد که بود
[B][M1]پایمال مرکبم کن، وین بگو بهر دیت
[M2]آنکه شبدیز مرا خاک قدمها شد که بود
[B][M1]توبه آلوده خسرو کرد یک چندی و باز
[M2]منت ایزد را که هم زانگونه رسوا شد که بود
[A]
[B][M1]دوش ما بودیم و آن مهر و، شب مهتاب بود
[M2]روی او کرده ست لطفی، زلف او در تاب بود
[B][M1]داستان عشق کز ابروی او می خواند دل
[M2]سوره یوسف نوشته بر سر محراب بود
[B][M1]بهر سجده پیش پایش هم به خاک پای او
[M2]دیده را بی نم بماندم، گر چه در غرقاب بود
[B][M1]شکر ایزد را که رخ زردی ما پوشیده نیست
[M2]سرخی چشمم به پیشش هم ز خون ناب بود
[B][M1]بر لبش بود اعتماد من، مگر جان بخشد او
[M2]آنکه روح الله گمان بردیم، آن قصاب بود
[B][M1]خسرو آن شبها که با آن آب حیوان زنده داشت
[M2]آن همه بیداری شبها تو گویی خواب بود
[A]
[B][M1]ای خوش آن وقتی که آن بدعهد با ما یار بود
[M2]این متاع درد را در کوی او بازار بود
[B][M1]بوستانها کاندر او بودیم خوش با دوستان
[M2]آن همه گلها تو پنداری سراسر خار بود
[B][M1]بارها بینم به خود آن عیش را یاد آورم
[M2]کاین همان مرغی ست یارب کاندر آن گلزار بود
[B][M1]می که گفتم چاشنی کن نی گمان بود بد
[M2]لیک مقصودم دوای سینه افگار بود
[B][M1]گر دلم دشمن گرفتی اینچنینش هم مسوز
[M2]کاخر ار امروز دشمن گشت، وقتی یار بود
[B][M1]دوش بیرون ریختم خونابه دل پیش چشم
[M2]عقل را محرم نکردم کاندر آن اغیار بود
[B][M1]دیده گر فردا مرا خصمی کند بر حق بود
[M2]زانکه مسکین بهر من بسیار شب بیدار بود
[B][M1]تا نگویی، ساقیا، کز می چنین بی خود شدم
[M2]داروی بیهوشیم آن شکل و آن رفتار بود
[B][M1]بیم تیغم نیست، لیکن این سر کم بخت را
[M2]دوست می دارم، که زیر پای تو بسیار بود
[B][M1]شب همی گشتم عسس، بگرفت در کویت مرا
[M2]درد کردش دل، ز بس نالیدن من زار بود
[B][M1]خسروا، دل بد مکن از نامرادیهای دهر
[M2]کاسمان را کین همه با مردم هشیار بود
[A]
[B][M1]ای خوش آن وقتی که ما را دل به جای خویش بود
[M2]کام کام خویش بود و رای رای خویش بود
[B][M1]در هوای نیکوان می بود تا از دست رفت
[M2]چون کند مسکین، گرفتار هوای خویش بود
[B][M1]خلق گوید ترک دل چون کردی، آخر هر چه بود
[M2]دیده و دانسته بود و آشنای خویش بود
[B][M1]چون نگهدارم که بی خوبان نبودی یک زمان
[M2]حاش لله دل نبوده ست، این بلای خویش بود
[B][M1]من به غیبت بد نگویم آن غریب رفته را
[M2]زانکه گر بد بود و گر نیکو، برای خویش بود
[B][M1]دی مرا در خون بدید و رخ بگردانید و رفت
[M2]من چنین دانم، پشیمان از خطای خویش بود
[B][M1]ای مسلمانان، به جایی کان پسر حاضر بود
[M2]کیست باری دل که بتواند به جای خویش بود
[B][M1]یار من ار چه بد من بر زبانش می گذشت
[M2]لیک می دانم دلش سوی گدای خویش بود
[B][M1]از کجا مست آمدی، ای مه، که غارت شد نماز
[M2]پارسایی را که مشغول دعای خویش بود
[B][M1]بنده خسرو جان شیرین در سر و کار تو کرد
[M2]کامده پیش بلا مسکین به پای خویش بود
[A]
[B][M1]تا جهان بود، از جهان هرگز دلم خرم نبود
[M2]خرمی خود هیچگه گویی که در عالم نبود
[B][M1]گر چه کار عاشقان پیوسته سامانی نداشت
[M2]اینچنین یک بارگی هم ابتر و در هم نبود
[B][M1]غم برون ز اندازه شد ما را و دل بر جا نماند
[M2]ای خوش آن وقتی که دل بر جای بود و غم نبود
[B][M1]غم همه وقت و طرب یکدم بود، باری مرا
[M2]در تمام عمر می اندیشم آن یکدم نبود
[B][M1]چرخ اگر بد با دل خرم بود، با من چراست؟
[M2]تا دل من بود، باری هیچگه خرم نبود
[B][M1]با دل مجروح رفتم دی به دکان طبیب
[M2]حقه را چون باز کرد، از بخت من مرهم نبود
[B][M1]گفتم این غمهای دل بیرون دهم تا وارهم
[M2]در همه عالم بجستم هیچ جا محرم نبود
[B][M1]آدمی خوشدل نباشد، گر چه در جنت بود
[M2]آدمی خود کی تواند بود، چون آدم نبود
[B][M1]دهر با مردم نسازد، زان خران دارند گنج
[M2]ور نه این مردار در ویرانه او کم نبود
[B][M1]گر توانی، خسروا، دل را عمارت کن، از آنک
[M2]در جهان کس را بنای آب و گل محکم نبود
[A]
[B][M1]چشم یارم دوش بی هنگام خواب آورده بود
[M2]وز تکبر غمزه شوخش عتاب آورده بود
[B][M1]تاب زلفش برده بود از چهره شب تیرگی
[M2]وز فروغ مهر رویش ماهتاب آورده بود
[B][M1]صبح صادق از سر اخلاص بر رویش دمید
[M2]هر دعایی را که از حق مستجاب آورده بود
[B][M1]شد گریزان از خیال روی او مهر از هلال
[M2]دوش دیدم بی گهان پا در رکاب آورده بود
[B][M1]در درون دیده دارم روشنایی را به خواب
[M2]چون خیال روی او در دیده خواب آورده بود
[B][M1]تا به گوش او رساند چشم دریابار من
[M2]هر دو صحن دیده پر در خوشاب آورده بود
[B][M1]نام خسرو شهره ایام شد، کز بهر عام
[M2]همچو دولت رو در آن عالی جناب آورده بود
[A]
[B][M1]شب رسید آن شمع کو عمری درون سینه بود
[M2]شعله می زد هر چه در دل آتش دیرینه بود
[B][M1]پیش آن محراب ابرو جان خلقی در دعا
[M2]همچو انبوه گدا در مسجد آدینه بود
[B][M1]من ندانم زار زارم این چنین بهر چه کرد؟
[M2]وه گدایی وه که شاهی را چه خشم و کینه بود
[B][M1]رشکم از آیینه کو نقش ترا در بر کشید
[M2]زانکه در صافی رخت هم نقش آن آیینه بود
[B][M1]صوفی ما دی بتی دید و پرستیدش، چنانک
[M2]الصنم شد ذکر هر مویی که در پشمینه بود
[B][M1]کرد بر نوک قلم، بس نسخه از خطت گرفت
[M2]سوخته خونی که خسرو را درون سینه بود
[A]
[B][M1]من ز جانان گر چه صد اندوه جان خواهم کشید
[M2]تا نپنداری که خود را بر کران خواهم کشید
[B][M1]مردمان، از من چه می خواهید آخر، وه که من
[M2]پای از کویش به گفت مردمان خواهم کشید
[B][M1]بیش ازین نبود که بکشندم، بخواهم مست رفت
[M2]آشکارا در برش گیسوکشان خواهم کشید
[B][M1]من نیم زآنهاکه از خوبان بتانم سر به تیغ
[M2]هر چه آید بر سرم از بهرشان خواهم کشید
[B][M1]آب چشم عاشقان تا می رود خواهم فشاند
[M2]کبر ناز نیکوان تا می توان خواهم کشید
[B][M1]گر ترا بینم مگو، جانا که چشمت برکشم
[M2]هم مرا فرما که من از دیدگان خواهم کشید
[B][M1]ای خروس گنگ، آخر روز خواهد شد گهی
[M2]هم سرت خواهم برید و هم زبان خواهم کشید
[B][M1]دل که گم کرده ست خسرو، پیش او آخر گهی
[M2]خنده ای خواهد از آن کنج دهان خواهم کشید
[A]
[B][M1]باز از رندی علم بر آسمان خواهم کشید
[M2]روز پیری جام با یار جوان خواهم کشید
[B][M1]تیر غمزه ترک چشمش از کمان ابروان
[M2]سوی سینه گر گشاید، من به جان خواهم کشید
[B][M1]پیشکش آرند هر یک سیم و زر در پیش او
[M2]من دل پر خون و جان ناتوان خواهم کشید
[B][M1]بگذر، ای ناصح، ز من امروز بگذارم که باز
[M2]جامی می بر روی یار مهربان خواهم کشید
[B][M1]گر مددگاری رسد از اخترا مسعود من
[M2]امشب از لعل لبش راح روان خواهم کشید
[B][M1]سوی خسرو التفاتی گر نماید آن سوار
[M2]زیر پایش سر چو خاک آستان خواهم کشید
[A]
[B][M1]صبحگه، یارب، حدیثی زان دو لب خواهم کشید
[M2]یا شبی از دست تو جام طرب خواهم کشید
[B][M1]گر بر آن خمخانه جان دست خواهم یافتن
[M2]ساغری از آب حیوان تا به لب خواهم کشید
[B][M1]گفتی امشب زلف بر دستت نهم تا می کشی
[M2]ده که من تاری ازینسان تا به شب خواهم کشید
[B][M1]گر کشم جعد ترا، گویی مکن ترک ادب
[M2]عاشق و مستم ز من ناید ادب، خواهم کشید
[B][M1]سوز دل تا کی نهان دارم، برون خواهم فگند
[M2]دود از جانم برآمد، چند تب خواهم کشید
[B][M1]بوالعجب شد کار من از ناله زارم، هنوز
[M2]من درین غم ناله های بوالعجب خواهم کشید
[B][M1]عاشقی درد سر است و کی رود این دردسر
[M2]تا ز خسرو هر شبی شور و شغب خواهم کشید
[A]
[B][M1]از لبت گر خط میگون سر برون خواهم کشید
[M2]از یکی کنج دهن شد دل فزون خواهد کشید
[B][M1]گر برون خواهی خرامیدن یکی بنمایمت
[M2]آنکه پا در دامن عصمت درون خواهد کشید
[B][M1]روی اگر آن است، ره سوی بلا خواهد نمود
[M2]عشق اگر این است تا حد جنون خواهد کشید
[B][M1]گام دل بگذار در دنبال زلفت، از بهر آنک
[M2]موکشان در خاک راهش سرنگون خواهد کشید
[B][M1]سالها بگذشت و غمهای نوت کهنه نشد
[M2]من ندانستم که این غم تاکنون خواهد کشید
[B][M1]بر من امشب شحنه هجران قوی شد، آمده است
[M2]غصه دیرینه را دانم برون خواهد کشید
[B][M1]جان خسرو بر لب آمد، تا کی این مسکین هنوز
[M2]محنت عشق و جفای چرخ دون خواهد کشید
[A]
[B][M1]خوبرویان چون به سلطانی علم بالا کشند
[M2]شیر مردان را به زیر تیغ جانفرسا کشند
[B][M1]جان کنان شب زنده دارند اهل عشق و در سخن
[M2]صبح وار از آفتاب خود دمی بالا کشند
[B][M1]پیر عاشق پیشه ام، به کاین مصلای مرا
[M2]خدمتی را زیر پای شاهد رعنا کشند
[B][M1]بسکه از رفتار خوش پای تو در جانم نشست
[M2]رخنه گردد جانم، ار خار ترا از پا کشند
[B][M1]از کرشمه لام الف کن زلف را بالای خویش
[M2]تا از آن بر نام هر مهروی نام لاکشند
[B][M1]وصل من این بس که خون من بریزند و ز خون
[M2]نقش من با نقش آن صورتگران یکجا کشند
[B][M1]با وجود خویشتن ما را دویی باشد، لیک
[M2]باک نبود گر کسان اره به فرق ما کشند
[B][M1]خسته حال خسرو از شیرینی عیش و نشاط
[M2]برکشیدی راست همچون هسته کز خرما کشند
[A]
[B][M1]باز گل بشکفت و گلرویان سوی بستان شدند
[M2]مطرب و بلبل بهم در نغمه و دستان شدند
[B][M1]میهمان دیگری بود او به باغ و من به رشک
[M2]جمله مرغان چمن از آه من بریان شدند
[B][M1]چون گلی بینم، تو یاد آبی و جان پاره شود
[M2]این همه سرهای غنچه بهر جان پیکان شدند
[B][M1]باغ حاجت نیست هم در کوی خود بین کاهل دل
[M2]خاک گشتند اول و آنگه گل و ریحان شدند
[B][M1]دولت حسنت فزون بادا که نیکوتر شود
[M2]این همه دلها که از اقبال تو ویران شدند
[B][M1]می شدند اهل وفا مهمان رویت بلکه شان
[M2]بر جگرهای کباب خویشتن مهمان شدند
[B][M1]لاف عشق و وصل یاران، این بدان ماندبدان
[M2]حاجیان در کعبه ماندند و به ترکستان شدند
[B][M1]خسروا، با ما بیا تا با خیالش خوش شویم
[M2]زانکه هر کس با نگار خویش در بستان شدند
[A]
[B][M1]گر نظر بر چشم کافر کیش او خواهد فتاد
[M2]آتشی بر عاشق بی خویش او خواهد فتاد
[B][M1]خنده خواهم از لبت بهر دلم، بیچاره دل
[M2]وه کزان خنده نمک بر ریش او خواهد فتاد
[B][M1]یار ترکش بست و مرکب راند بر عزم شکار
[M2]تا کدامین خون گرفته پیش او خواهد فتاد
[B][M1]کشته شست ویم، یارب، به روح من رسان
[M2]هر خدنگی کان برون از کیش او خواهد فتاد
[B][M1]گر نیندیشد رقیب او، بلای عاشقان
[M2]هم بر آن جان بلا تشویش او خواهد فتاد
[B][M1]چند ازین در کار من فرویش ده، زین آه گرم
[M2]هیچگه آتش دران فرویش او خواهد فتاد؟
[B][M1]آنکه می گوید که دل ندهم به کس، آخر گهی
[M2]پیش چشم شوخ کافر کیش او خواهد فتاد
[B][M1]خون خسرو می خورد، ترسم که آن رعنا سوار
[M2]ناگهان ز آه دل درویش او خواهد فتاد
[A]
[B][M1]باز گل می آید و دل در بلا خواهد فتاد
[M2]شورشی در جان بی سامان ما خواهد فتاد
[B][M1]باز آن یار پریشان کار در خواهد رسید
[M2]عقل و جان و دل ز یکدیگر جدا خواهد فتاد
[B][M1]باز آن سرو خرامان در چمن خواهد گذشت
[M2]ای بسا دلها کزان زلف دو تا خواهد فتاد
[B][M1]تازه خواهد شد ز سوز بلبلان داغ کهن
[M2]آتشی هر دم به جان مبتلا خواهد فتاد
[B][M1]اندک اندک می رود آن دزد دلها سوی باغ
[M2]باز بنگر تا ز ره چند آشنا خواهد فتاد
[B][M1]تا ز مستی برکه خواهد اوفتاد آن چشم مست
[M2]تا کدامین خون گرفته در بلا خواهد فتاد
[B][M1]جز صبا کس می نبوسد پای او زین پس رهی
[M2]خاک گشته در ره باد صبا خواهد فتاد
[B][M1]نیست آن بختم که یابم نیم خورده زو شراب
[M2]لیک می ترسم که آن جرعه کجا خواهد فتاد؟
[B][M1]چند ازین سودای فاسد، کان بت آمد در کنار
[M2]خسروا، گوهر نه در دست گدا خواهد فتاد
[A]
[B][M1]دل ز دست من برفت و آرزوی دل بماند
[M2]وز من اندر هر سر کو گفتگوی دل بماند
[B][M1]هر کجا بینم غم دل گویم و گویم از آنک
[M2]بر زبان افسانه های آرزوی دل بماند
[B][M1]کی خورد دربانش آبی خوش کنون کز چشمها
[M2]بر در آن آشنا سیلی ز جوی دل بماند
[B][M1]چشم تو می کرد چو گان بازی از ابرو، ولی
[M2]عقل و جان لاف حریفی زد، ز بوی دل بماند
[B][M1]نرخ جانم یک نظر شد، بین یکی زین سو، ازانک
[M2]دیر شد کاین رخت کاسد پیش روی دل بماند
[B][M1]شرمسارم از سگان کوی تو زان کز رهی
[M2]دل تو بردی و به گرد کوی بوی دل بماند
[B][M1]بر سر کوی تو می ترسم که جان هم گم کند
[M2]عاشق گم گشته کاندر جستجوی دل بماند
[B][M1]دل به زلفت خو گرفت و عشق غم بر من گماشت
[M2]یادگار این فتنه ها بر من ز خوی دل بماند
[B][M1]خسروا، گر دل کشی، سهل است، از بند قضا
[M2]کاین رسن ناید برون کاندر گلوی دل بماند
[A]
[B][M1]رفتیم از چشم و در دل حسرت رویت بماند
[M2]بر شکستی و به جانم نقش گیسویت بماند
[B][M1]سر گذشتی بشنو از من، داشتم وقتی دلی
[M2]سالها شد در فرامش خانه مویت بماند
[B][M1]دی خرامان می گذشتی خلق بیدل مانده را
[M2]گریه ها پیشت روان شد، چشمها سویت بماند
[B][M1]مردن من بین که چون شب بازگشتم از درت
[M2]کالبد باز آمد و جان بر سر کویت بماند
[B][M1]گردنت آزاد باد و خون من در گردنم
[M2]چون به کشتن خو گرفتی و همان خویت بماند
[B][M1]رفت جان پر هوس تا بوسد ابروی ترا
[M2]هم در آن بوسیدن محراب ابرویت بماند
[B][M1]زان شبی کین سو گذشتی گیسوی مشکین کشان
[M2]تاکنون مستم که تو بگذشتی و بویت بماند
[B][M1]بو که باز آید دل و جان گرفتارم ز تو
[M2]از بدت گفتن زبان در کوی بدگویت بماند
[B][M1]این به گفتن راست می آید که خسرو، خوش بزی
[M2]چون زید بیچاره ای کز دیدن رویت بماند
[A]
[B][M1]عاشقان نقل غمت با باده احمر خورند
[M2]گر چه غم تلخ است، بر یاد تو چون شکر خورند
[B][M1]رفت عمر و خارخار نخل بالایت نرفت
[M2]ای خوش آن مرغان کز آن شاخ جوانی برخورند
[B][M1]مرده آن قامتم کاندم که بخرامد به راه
[M2]مردگان در خاک هر دم حسرتی دیگر خورند
[B][M1]روزها بگذشت و از ما یاد نامد در دلت
[M2]ای عفاک الله غم یاران ازین بهتر خورند
[B][M1]خون فرو خوردم، پس آنگه ساقیت گشتم، ازانک
[M2]چاشنی ناکرده شاهان شربتی کمتر خورند
[B][M1]گر مرادی نیست، باری طعنه هم چندین مزن
[M2]کس ندیده ست اینکه پیش از انگبین شکر خورند
[B][M1]ما ز بهر سوز هجرانیم، کی یابیم وصل
[M2]دوزخ آشامان چگونه شربت کوثر خورند
[B][M1]ای ترا خاری به پا نشکسته، کی دانی که چیست؟
[M2]جان شیرانی که شمشیر بلا بر سر خورند
[B][M1]سوی خسرو هان و هان بویی بیاری، ای صبا
[M2]هر کجا مستان به کوی بی غمی ساغر خورند
[A]
[B][M1]شهسوارانی که فتح قلعه دین کرده اند
[M2]التماس همت از دلهای مسکین کرده اند
[B][M1]پاکبازان سر کوی خرابات فنا
[M2]در مقام سرفرازی خشت بالین کرده اند
[B][M1]سنگسار لعنت جاوید مر ابلیس را
[M2]از برای کوری چشمان خودبین کرده اند
[B][M1]آهوی چین را جگر در نافه سودا بسوخت
[M2]تا حدیث سنبل زلف تو در چین کرده اند
[B][M1]جلوه فرهاد بین کز غیرت آن خسروان
[M2]نام خود نقش نگین لعل شیرین کرده اند
[B][M1]حلقه زلف تو دارد هر شبی در گوش دل
[M2]گر چه او را حلقه ای از ماه و پروین کرده اند
[B][M1]زاهدان تسبیح می خوانند و خسرو نام دوست
[M2]ذکر هر کس آنچنان باشد که تلقین کرده اند
[A]
[B][M1]عاشقان تو ز تو تا صبح در خونابه اند
[M2]گر چه بهتر مصلحت پیشت به لاغ و لابه اند
[B][M1]زار می نالند و مستانند، اگر جامی بود
[M2]گر چه هر شب تا سحر چون ماهیی برتابه اند
[B][M1]چنگ من ناله است می خون جگر و اصحاب تو
[M2]همنشین بربط و همزانوی قرابه اند
[B][M1]تا تو دست جود بگشادی، فلک بیکار ماند
[M2]اختران در هفت گنبد صورت گرمابه اند
[B][M1]آفت خسرو شدند این هر دو چشم و لاجرم
[M2]من ز شان در خون و شان از خویش در خونابه اند
[A]
[B][M1]چشمها را گوی کاین ناز و کرشمه کم کنند
[M2]ور نه ترسم عالمی را خسته و در هم کنند
[B][M1]هم شکاف جان کنند و هم بسی خون دل آب
[M2]شانه و آبی که زلفت را خم اندر خم کنند
[B][M1]مرهم از لبهات می جویم بدین جان فگار
[M2]وای بر ریشی که آن را از نمک مرهم کنند
[B][M1]بر درت عشاق خون گریند و رو و مو کنند
[M2]چون زنان از گرمی دل شعله ماتم کنند
[B][M1]چشم مشتاقانت از خون بسته گردد نی ز آب
[M2]باز نگشاید مگر بازش هم از خونم کنند
[B][M1]بند بر عاشق بدان ماند که باشد بر جگر
[M2]ناتوان را زحمت جانی و داغش هم کنند
[B][M1]دم که بر یادش بر آید باز در تن چون رود
[M2]وه بدین خواری چگونه یاد آن همدم کنند
[B][M1]ای صبا، آنان که دل سنگ اند، بهر ما بگوی
[M2]ما ز غم مردیم دل از بهر ما بی غم کنند
[B][M1]خسروا، جان دوست می داری، ز جانان دم مزن
[M2]شاهدان باید که کار شیرمردان کم کنند
[A]
[B][M1]ژاله از نرگس فرو بارید و گل را آب داد
[M2]وز تگرگ روح پرور مالش عناب داد
[B][M1]چشم مست او که مژگان را به قتلم تیز کرد
[M2]خنجر زهراب داده در کف قصاب داد
[B][M1]هر خدنگ غمزه ای را کاو به شست ناز بست
[M2]آن خدنگ اول نشان بر سینه احباب داد
[B][M1]باز آن ابرو کمان غمزه زن قصد که کرد
[M2]چشم او باری ز مژگان ناوک پرتاب داد
[B][M1]وین کجا ماند ز چشم و ابرویش زنیسان که او
[M2]ترک مست کافری را راه در محراب داد
[A]
[B][M1]دوش بوی گل مرا از آشنایی یاد داد
[M2]جان گریبان پاره کرد و خویش را بر باد داد
[B][M1]ترسم از پرده برون افتم چو گل، کاین باد صبح
[M2]زان گلستانها که روزی با تو بودم یاد داد
[B][M1]جز خرابی نامد اندر جانم از بنیاد عشق
[M2]گر چه هر دم دیده خون تو درین بنیاد داد
[B][M1]پیش ازین اباد بود این دل که مستی در رسید
[M2]وین صلای صوفیان در خانه آباد داد
[B][M1]مشنو، ای حاکم، ز ما دعوی خون بر یار خویش
[M2]کشتگان عشقبازی را نشاید داد داد
[B][M1]چون نوازد خوبرو آنگه کشد، خود فتنه بود
[M2]ساغر شیری که شیرین بر کف فرهاد داد
[B][M1]من نشسته هر دم و از دیده خون پیش افتدم
[M2]بین دل خون گشته خسروا را چه پیش افتاد داد؟
[A]
[B][M1]آن همه دعوی که اول عقل دعوی دار کرد
[M2]دید چون رویت به عجز خویشتن اقرار کرد
[B][M1]رنج بیداری شبهای غم روشن نبود
[M2]خفته بودم پیش ازین، هجر توام بیدار کرد
[B][M1]سجه گر زنار شد بر مشکن، ای پرهیزگار
[M2]کاینچنین ها آدمی از بهر دل بسیار کرد
[B][M1]درج یاقوت لب لیلی مفرح هست، لیک
[M2]کی توان بیچاره مجنون را بدان هشیار کرد
[B][M1]داند آن کز گلرخان خورده ست خاری بر جگر
[M2]کز چه بلبل در گلستان ناله های زار کرد
[B][M1]دارد اندر دل غباری وقت تست، ای گریه،هان
[M2]کار کن اندر دلش، گر می توانی کار کرد
[B][M1]سنگدل یارا، اثر در تو نکرد آهی که آن
[M2]کشت اهل درد را بیدرد را افگار کرد
[B][M1]با من بیمار شیرین گشت معجون اجل
[M2]زانکه عشقت چاشنیی خویش با آن یار کرد
[B][M1]هر چه خسرو پیش ازین در پیش خوبان سجده کرد
[M2]پیش محراب دو ابروی تو استغفار کرد
[A]
[B][M1]یا رب، آن بالا مگر از آب حیوان ریختند
[M2]یا بسی جان کسان بگداختند، آن ریختند
[B][M1]شیره جانهای شیرین برکشیدند از نخست
[M2]وین تن نازک ازان شیرینی جان ریختند
[B][M1]هر کجا خوی ریخت از رویت، ملاحت مایه بست
[M2]چاشنی گیران خوبی در نمکدان ریختند
[B][M1]زین هوس کز ران یکرانت فرو شانند گرد
[M2]آبروی خویش بسیاری که خوبان ریختند
[B][M1]عیش تلخم با خیال لعل جان افزات هست
[M2]شربت زهری که در وی آب حیوان ریختند
[B][M1]شعله می خیزد ز گور کشتگانت گاه نور
[M2]بس که زیر خاک با دلهای سوزان ریختند
[B][M1]همچو چشم نامسلمان تو بی رحمت نه اند
[M2]کافران چین که خونهای مسلمان ریختند
[B][M1]از گناه نیکوان، یارب، مرا سوزی نخست
[M2]گر چه آن مردم کشان خونها فراوان ریختند
[B][M1]عاقبت بر روی آب آورد راز بیدلان
[M2]گر چه گریه در شب تاریک پنهان ریختند
[B][M1]خسروا، مگری که جز خاشاک بدنامی نرست
[M2]دیده های عاشقان هر جا که باران ریختند
[A]
[B][M1]آبرویم ز آتش سودای خوبان شد به باد
[M2]خاک بر سر می کنم از دست ایشان داد داد
[B][M1]زلف تو سرمایه عمر دراز است، ای پسر
[M2]زانکه از سودای زلفت می رود عمرم به باد
[B][M1]از شب غم بر سر من صبح پیری می دمد
[M2]حبذا عهد جوانی، گوییا آن بود باد
[B][M1]زین صفت کز آتش دل دود بر سر می رود
[M2]روشن است این کاخرم باید چو شمع از پا فتاد
[B][M1]ای که برکندی دل از پیمان یاران قدیم
[M2]گاه گاهت یاد باید کرد از عهد وداد
[B][M1]بخت یارت شد، مبارک طالع فیروز روز
[M2]نیک بختی مقبلی کو را قبولت دست داد
[B][M1]خسرو از دوران گیتی محنت و غم دید و بس
[M2]دولت او بود و بخت او که از مادر نزاد
[A]
[B][M1]در شب هجران که روزی هیچ دشمن را مباد
[M2]می رود عمر عزیزم چون سر زلفت به یاد
[B][M1]محنت هجران و رنج راه و تشویش سفر
[M2]این همه گویی نصیب جان مهجورم فتاد
[B][M1]سیل خون دل که از اینگونه آید سوی چشم
[M2]دم به دم بر آب خواهد رفت مردم زین سواد
[B][M1]تا ز خط جام می فهم معانی کرده ام
[M2]هر چه خواندم پیش استاد طریقت شد ز یاد
[B][M1]ترک چشمش ریخت خون ما به شوخی، وز لبش
[M2]خونبها جستیم از وی، خونبها بر هم نهاد
[B][M1]در غمت گر رفت خسرو از جهان، عمر تو باد
[M2]لیک خواهد خواست روز محشر از دست تو داد
[A]
[B][M1]غمزه هایی کرد چشمش با دل این نامراد
[M2]باز از دال دو زلفم آن الف قد داد یاد
[B][M1]گفته بودم عمرهای اعتمادم با تو بود
[M2]این زمان دانستم، ای جان، نیست بر عمر اعتماد
[B][M1]حرف میم آمد دهانت، هست الف انگشت تو
[M2]جز تو کس بر ما چرا انگشت نتواند نهاد؟
[B][M1]با نسیم صبح دادم دل که بر در پیش او
[M2]داد بلبل در هوای گلبنی دل را به یاد
[B][M1]از رخت جان پروری آموخت لعلت، آفرین
[M2]شد درین فن عاقبت شاگرد بهتر ز اوستاد
[B][M1]جان خسرو هست چشم و غمزه عاشق کشش
[M2]عشق جان بازیست، یاران و عزیزان، خیر باد!
[A]
[B][M1]ساقیا، می ده که بیرون سبزه های تر دمید
[M2]چون خط سبز جوانان نغز و جان پرور دمید
[B][M1]در خیالت، ای خیال ابروانت ماه عید
[M2]اذهبا قبلی و روحی، بیننا بعد بعید
[B][M1]مثل رویت در بنی آدم کسی هرگز ندید
[M2]دست نقاش ازل تا نقش آدم برکشید
[B][M1]باد صبح از خاک کویت مژه ای می داد دوش
[M2]آب چشمم بر سر کویش به هر سو می دوید
[B][M1]ای نصیحت گو، برو، از من چه می خواهی که نیست
[M2]در من این مذهب که روزی شیخ باشم یا مرید
[B][M1]گر جهانی بر سر آیندم به شمشیر جفا
[M2]هیچکس پیوند من از دوست نتواند برید
[B][M1]دوستان گویند خسرو را ملامت در وفاست
[M2]ای عزیزان، هر نفس یاری دگر نتوان گزید
[A]
[B][M1]سبزه ای سبز است و آب روشن و سرو بلند
[M2]باده صافی به جام آبگون باید فگند
[B][M1]جای بلبل هست بر سرو بلند و زین قبیل
[M2]هست جای آنکه بلبل می پرد زینسان بلند
[B][M1]نرگس اندر عین مستی سوی گل چشمک زن است
[M2]ورنه گل بر سبزه هم چندین نکردی ریشخند
[B][M1]گل ازان کم عمر شد کاو ییشتر از عمر خویش
[M2]دام داد آن را که از وی وقت گل شد بهره مند
[B][M1]ساقیا، می چاشنی کن بعد ازان درده، ازانک
[M2]گر ترش باشد می آن را چاشنی باید ز قند
[B][M1]بند بندم را جدا کرده است دست غم به تیغ
[M2]تو به خون گرم می پیوند کن بندم ز بند
[B][M1]شاهد مجلس، بپوشان رو که من از بیم چشم
[M2]پیش رویت پای می کوبم بر آتش چون سپند
[B][M1]گر دل خسرو رسن بازی کند با زلف تو
[M2]رشته یک چندی درازش ده ز زلف چون کمند
[A]
[B][M1]ای که چون جان رفته ای از پیش ما، باز آی زود
[M2]کز فراقت سوختم بر آتش دل همچو عود
[B][M1]پیش روی خود مرا بنشان بر آتش چون سپند
[M2]تا بسوزم خویشتن را کوری چشم حسود
[B][M1]ای که بردی آبروی من ز آه دل بترس
[M2]چون مرا در جان زدی آتش، مشو غافل زدود
[B][M1]صورت جان بی حجاب آن روز دیدم ذره وار
[M2]کافتاب روی او از روزن دل رو نمود
[B][M1]قصه ما با تو از لیلی و مجنون در گذشت
[M2]خسرو و شیرین چه باشد، وامق و عذرا چه بود
[B][M1]عاشقی و رندی و دیوانگی، در شخص ما
[M2]قصه و افسانه نبود راستی باید شنود
[B][M1]عشق ازان بالاتر است آری که خسرو را به زور
[M2]گاه پیری سر برد پیش جوانان در سجود
[A]
[B][M1]بر بناگوشت بلای خط که سر بر می کند
[M2]جزو جزو عاشق بیچاره ابتر می کند
[B][M1]سرو کز بالای خود در سر کند باد، آن مبین
[M2]آن نگر کش باد پیشت خاک بر سر می کند
[B][M1]چند گویی پیشت آیم، وه که چون تو یوسفی
[M2]سر کجا در خانه تاریک ما در می کند؟
[B][M1]چند گویید، ای مسلمانان، که حال خود بگوی
[M2]من همی گویم، ولی از من که باور می کند؟
[B][M1]شوخیش بین کاشکارم می نوازد در نهان
[M2]با رقیب خویش اشارت سوی خنجر می کند
[B][M1]رو، برون، ای جان معزول، از درون من که عشق
[M2]شغل جان در سینه با جانان مقرر می کند
[B][M1]عاشقان جان و جهان بهر بتان تر کرده اند
[M2]سهل باشد آنکه خسرو دیده را تر می کند
[A]
[B][M1]جان که چون تو دشمنی را دوست داری می کند
[M2]دشمن خود را به خون خویش یاری می کند
[B][M1]دل که مهمان خواند بر جانم بلا و فتنه را
[M2]کار داران غمت را حق گزاری می کند
[B][M1]یک دل آبادان نپندارم که ماند در جهان
[M2]زان خرابیها که آن چشم خماری می کند
[B][M1]جان من روزی کند گه گاه همراهش، ازآنک
[M2]سوی تو همراهی باد بهاری می کند
[B][M1]خون من می جوشد از غیرت که این کافر چرا
[M2]تیر خویش آلوده خون شکاری می کند
[B][M1]مردم از نالیدن و روزی نگفتی، ای رقیب
[M2]کیست این کاندر پس دیوار زاری می کند
[B][M1]گر چه بی حد من است ای دوست اما، بر درت
[M2]دیده من آرزوی خاکساری می کند
[B][M1]آنکه پندم می دهد در عشق بهر زیستن
[M2]مرهم بی فایده بر زخم کاری می کند
[B][M1]در نماز بت پرستی از من آموزد سجود
[M2]برهمن کو دعوی زنارداری می کند
[B][M1]هجر می داند که چون من ناتوانی چون زید
[M2]زان بر این دل زخمهای یادگاری می کند
[A]
[B][M1]چشم تو مست است یا در خواب بازی می کند
[M2]بوالعجب مستی که در محراب بازی می کند
[B][M1]مردم چشمم که می گردد به گرد روی تو
[M2]طفل را ماند که در مهتاب بازی می کند
[B][M1]گرد در آویزد دل نادان من در سوی تو
[M2]همچو موی خود مشو، در تاب بازی می کند
[B][M1]چشم من دور از تو، گر غرقه به خون گردد سزاست
[M2]ز آشنا بیگانه و در آب بازی می کند
[B][M1]امشب اندر خواب دیدم با تو بازی کرده ام
[M2]وه تو بازی کرده ای یا خواب بازی می کند؟
[B][M1]با زنخدانت که خسرو عشق بازد گوییا
[M2]گوسفندی دان که با قصاب بازی می کند
[A]
[B][M1]باز ترک مست من آهنگ بازی می کند
[M2]کس نکرده ست آنکه آن ترک طرازی می کند
[B][M1]زلف او را سر به سر عالم به مویی بسته شد
[M2]هندویی را بین کزینسان ترکتازی می کند
[B][M1]از خیالش مانده ام شرمنده، کاندر چشم من
[M2]گه گهی می اید و مردم نوازی می کند
[B][M1]جز اشارت نیست سوی لعل تو ما را ز دور
[M2]همچو انگشتی که بر حلوا درازی می کند
[B][M1]هر چه اندر روی تو دزدیده می دارد نظر
[M2]مردم چشمم به خون خویش بازی می کند
[B][M1]می رود در خون هر سرگشته ای دامن کشان
[M2]پس به آب چشم من دامن نمازی می کند
[B][M1]می پرد چون کافران بر جان خسرو تاختن
[M2]از برای رغم نام خویش غازی می کند
[A]
[B][M1]غمزه شوخت که قصد جان مردم می کند
[M2]هر کجا جادوگری آنجا تعلم می کند
[B][M1]مردم چشمم ز بهر سجده پایت را چو یافت
[M2]خاک پایت در دل دریا تیمم می کند
[B][M1]کوه جورت را نیارد طاقت و من می کشم
[M2]زانکه مردم می کشند جوری که مردم می کند
[B][M1]کاشکی صد چشم بودی از پی گریه مرا
[M2]چون لبت در گریه زارم تبسم می کند
[B][M1]هیچ فریاد دلم خواهی رسیدن، ای صنم
[M2]در سر زلف تو چون مجنون تظلم می کند
[B][M1]عشق با تقوی نسازد بعد ازین ما و شراب
[M2]ای خوش آن کف کاشنایی با لب خم می کند
[B][M1]بنده خسرو عاشقی را دست و پایی می زند
[M2]لیک چون روی تو بیند دست و پا گم می کند
[A]
[B][M1]دل که با خوبان بدخو آشنایی می کند
[M2]شیشه ای با خاره ای زور آزمایی می کند
[B][M1]بنده در کویش که خون خویش می سازد روان
[M2]در حساب خویش حسنش را روایی می کند
[B][M1]پختگان دانند کار از خامی پروانه کو؟
[M2]پیش شمع از سوزش خود روشنایی می کند
[B][M1]من که با روی توام کاری ست، چون بینم مگو؟
[M2]سوی خورشیدی که هر سو خودنمایی می کند
[B][M1]زاهدی کو خو به مسجد کرد و خوبان را ندید
[M2]هست نابالغ، ضرورت پارسایی می کند
[B][M1]مست آن ذوقم که شب در کوی خویشم دید زلف
[M2]کیست این؟ گفتند درویشی گدایی می کند
[B][M1]چون طمع دارند مشتاقان وفا از نیکوان
[M2]حسن چون با نیکوان هم بی وفایی می کند
[B][M1]شعله مشرق که چرخ افروخت، می دانی که چیست؟
[M2]بر دل هم صحبتان داغ جدایی می کند
[B][M1]گر نه خسرو از حیات خویشتن سیر آمده ست
[M2]از چه با خوبان بدخو آشنایی می کند؟
[A]
[B][M1]کافر خونخواه دنبال شکاری می رود
[M2]پس نمی بیند که آخر بیقراری می رود
[B][M1]از دل آواره عمری شد نمی یابم نشان
[M2]بسکه در دنبال دیوانه سواری می رود
[B][M1]خون همی گرید دلم بر جان پیروزی خویش
[M2]آن زمان کز خون او تیر شکاری می رود
[B][M1]گریه را بر دیده منت هاست کاندر آه او
[M2]گرد ایشان سو به سو فرسنگ واری می رود
[B][M1]جان نمی خواهد کزین عالم ره آوردی برد
[M2]اینک اینک در پیش بهر غباری می رود
[B][M1]آب چشمی می دوانم کار من این است و بس
[M2]نیکبخت آن کس که از دنبال کاری می رود
[B][M1]دی شنیدم می رود در جستنم تا بکشدم
[M2]ای فدایش جان خسرو وه که یاری می رود
[A]
[B][M1]کالبد از دل تهی شد، گر چه جان بیرون رود
[M2]دوستی نبود که نه با دوستان بیرون رود
[B][M1]خون چندین بی گنه در بند دامن گیر تست
[M2]وای اگر آن مست من دامن کشان بیرون رود
[B][M1]سوز عشق است، این مبین رنج تب من، ای طبیب
[M2]کین تبم با جان بهم از استخوان بیرون رود
[B][M1]در دل من جایگه تنگ است و تو نازک مزاج
[M2]راه ده تا جان مسکین از میان بیرون رود
[B][M1]رو بگردان، ای بلای جمله لشکر، پیش از آنک
[M2]هم رکابان ترا از کف عنان بیرون رود
[B][M1]کشتنم غم نیست، لیکن از برون خواهی فگند
[M2]خون من مگذار، باری ز آستان بیرون رود
[B][M1]بیوفا یاران که پیوندند و از هم بگسلند
[M2]صحبت دیرینه وه کز دل چسبان بیرون رود؟
[B][M1]بانگ پای اسب آیدازدرم، یارب گهی
[M2]کز سیه بخت من این خواب گران بیرون رود
[B][M1]بگذر از بالین من کاسان شود مردن از آنک
[M2]دل چو در حسرت بود دشوار جان بیرون رود
[B][M1]چند بپسندی ستم برجان خسرو هم بترس
[M2]زانکه نیاد بازتیری کزکمان بیرون رود
[A]
[B][M1]یارب! این اندیشه جانان ز جانم چون رود
[M2]چون کنم از سینه این آه و فغانم چون رود
[B][M1]نقش خوبان را گرفتم خود برون رانم ز چشم
[M2]آنکه اندر سینه دارم جای آنم چون رود
[B][M1]در غمم خلقی که آن افتاده در ره خاک شد
[M2]من درین حیرت که او بر استخوانم چون رود
[B][M1]هان و هان، ای کبک کهساری که می نازی به گام
[M2]گو یکی بنما که آن سرو روانم چون رود
[B][M1]کشتنم بر دیگران می بندد آن را کو بود
[M2]ای مسلمانان، به دیگر کس گمانم چون رود
[B][M1]مردمان گویند، ازو دعوی خون خود بکن
[M2]حاش لله، این حکایت بر زبانم چون رود
[B][M1]ای که پندم می دهی آخر نیاموزی مرا
[M2]کز دل شوریده شکل آن جوانم چون رود
[B][M1]دی جفا کار ستمگر خواندمش، وه کاین سخن
[M2]از دل آن کافر نامهربانم چون رود
[B][M1]گر چه از خسرو رود جان و جهان هر چه هست
[M2]آرزوی آن دل و جان و جهانم چون رود
[A]
[B][M1]ما نخواهیم از غم خود کاشنا بیرون برد
[M2]آشنا هم زین رخ پر خون ما بیرون برد
[B][M1]در هوایش آنکه پندم می دهد، گر بیندش
[M2]دانمش مرد، ار سر خود زین هوا بیرون برد
[B][M1]دوش گفتندم کت آن سلطان خوبان یاد کرد
[M2]پیش این سودا که از جان گدا بیرون برد؟
[B][M1]نوش باد آن مست را باده که در هنگام نوش
[M2]دعوی زهد از سر صد پارسا بیرون برد
[B][M1]گفتمی اول که در جانت کشم، آن لحظه ای
[M2]کیست کو بشکافد این جان و ترا بیرون برد؟
[B][M1]خاک خواهم شد به کویت، خاک بر فرق صبا
[M2]از سر کوی تو، گر خاک مرا بیرون برد
[B][M1]مردم از پیچش که نی زلفش ز جان بیرون رود
[M2]نی کسی جانم ازین دام بلا بیرون برد
[B][M1]می کند بیرون و می گوید، مرو از در برون
[M2]خسروا، بین کاین لطیفه هر کجا بیرون برد؟
[A]
[B][M1]از دل غمگین هوای دلستانم چون رود
[M2]یا سر سودای آن سرو روانم چون رود
[B][M1]تا توانایی بدم، بار غمش بردم به جان
[M2]خود کنون عشقش ز جان ناتوانم چون رود
[B][M1]از دلم نیش جفایش گر رود، نبود عجب
[M2]لذت دشنام او هرگز ز جانم چون رود
[B][M1]غمزه قصاب او می ریزدم خون، شاکرم
[M2]جای شکرست، این شکایت بر زبانم چون رود
[B][M1]بعد مردن، گر شوم خاک و تنم گردد غبار
[M2]داغ مهر او ز مغز استخوانم چون رود
[B][M1]گر ز پا افتم دران کوی و رود تیغم به سر
[M2]زینقدر از دل غم آن دلستانم چون رود
[B][M1]قد یارم از نظر گه گه رود خسرو، ولی
[M2]نقش روی او ز چشم خونفشانم چون رود
[A]
[B][M1]هر شبم جان بر لب آید، ناله زار آورد
[M2]تا کدامین باد بویی زان جفا کار آورد
[B][M1]رفت آن شوخ و دل خون گشته را با خود ببرد
[M2]عاقبت روزی همان خونش گرفتار آورد
[B][M1]دوستان، من کی هوس دارم به نالیدن، ولی
[M2]درد چون در سینه باشد، ناله زار آورد
[B][M1]آرزومندان به آب دیده معذورند، از آنک
[M2]فرقت روی عزیزان گریه بسیار آورد
[B][M1]بو که بزیم باد را گویید تا بهر خورش
[M2]پاره ای خاک از برای جان افگار آورد
[B][M1]صد گله دارم، ولی آن رو چو آید در نظر
[M2]کیست کان ساعت زبانم را به گفتار آورد؟
[B][M1]غمزه خونریز تو مر زاهد صد ساله را
[M2]موی پیشانی گرفته سوی خمار آورد
[B][M1]شب ز می توبه کنم از بیم ناز شاهدان
[M2]بامدادم روی ساقی باز در کار آورد
[B][M1]زین دل خودکام کار من به رسوایی کشید
[M2]خسروا، فرمان دل بردن همین بار آورد
[A]
[B][M1]گر کنی یاری و گر آزار، بر من بگذرد
[M2]هر چه می خواهی بکن، ای یار، بر من بگذرد
[B][M1]گفتی، ار من بگذرم زین سو بود بر تو بستم
[M2]این ستم، ای کاشکی هر بار بر من بگذرد
[B][M1]صبحدم مست شراب شوق بیرون اوفتم
[M2]بسکه شب در ناله های زار بر من بگذرد
[B][M1]زودتر خاکم کن، ای گردون، مگر بختم بود
[M2]کان خرامان سرو خوش رفتار بر من بگذرد
[B][M1]ای خوش آن دیوانگی و مستی و رسواییم
[M2]کز پی نظاره ای آن یار بر من بگذرد
[B][M1]هر سحرگاهی فرستم جان به استقبال او
[M2]تا مگر بویی ازان گلزار بر من بگذرد
[B][M1]رفت عمر و گفتگوی عشق از خسرو نرفت
[M2]عمر باقی هم درین گفتار بر من بگذرد
[A]
[B][M1]یار من گویند آنجا گه گاهی بگذرد
[M2]راضیم گر در دلش از بعد ماهی بگذرد
[B][M1]بیهشم در راهش افتاده، مرا آگه کنید
[M2]گر درین ره سرو بالا کج کلاهی بگذرد
[B][M1]ای صبا، جانم ببر، در خاک کویش کن نثار
[M2]گر درین ره نگذرد آخر به راهی بگذرد
[B][M1]حال پالامان راه خویش می پرسی، مپرس
[M2]وای بر موران دران شارع که شاهی بگذرد
[B][M1]نیست آن دولت که بوسم پای میمونت، ولی
[M2]پای آن بوسم که در کوی تو گاهی بگذرد
[B][M1]غمزه با صدها بلای خویش نابخشود نیست
[M2]دیدن شاهی که با زینسان سپاهی بگذرد
[B][M1]خلق در فریاد و تو خوش می روی، من چون زیم؟
[M2]وه که گر ناگاهی از من تیر آهی بگذرد
[B][M1]زاه گرمم مروسیه شد روز، هم داری روا
[M2]کاینچنین روز سیه بر رو سیاهی بگذرد
[B][M1]در زنخدانت دل خسرو فتاد و غرق شد
[M2]همچو آن مستی که بر بالای چاهی بگذرد
[A]
[B][M1]گر به کوی عاشقان آن ماه گاهی بگذرد
[M2]بر گدایان همچنان باشد که شاهی بگذرد
[B][M1]سالها شد تا به کویش اوفتادم روز و شب
[M2]بر امید آنکه ماهم به ماهی بگذرد
[B][M1]سیل اشکم چون خیالش دید در دل جا گرفت
[M2]روز باران کس نخواهد کز پناهی بگذرد
[B][M1]آب دیده می زنم هر دم بران خاک رهش
[M2]تا غباری بر نیاید، گر به راهی بگذرد
[A]
[B][M1]من نمی خواهم که چشمم غیر آن رو بنگرد
[M2]چشم بد حیف است کاندر روی نیکو بنگرد
[B][M1]حاجت تیر و کمان نبود، فتد مرغ از هوا
[M2]یا شب اندر روزن آید ماه و آن رو بنگرد
[B][M1]باد در چشمش ز تیر غمزه میل آتشین
[M2]هر که در رویت به نقصان یک سر مو بنگرد
[B][M1]حرز بازو کرد خسرو نام میمون ترا
[M2]شوق چون غالب شود در حرز بازو بنگرد
[A]
[B][M1]دست ماه روزه تا در چشم عشرت خاک زد
[M2]اشک خونین ریخت جام و گل گریبان چاک زد
[B][M1]یارب، از هجر که در پوشید نیلوفر کبود؟
[M2]لاله از درد که داغی بر دل غمناک زد؟
[B][M1]با همه چشمی که نرگس باز دارد در چمن
[M2]اهل بینش را نمی شاید قدم بر خاک زد
[B][M1]تا کی از شمشاد و نسرین گویم و ریحان و گل؟
[M2]بیخ این خار از ره دل خواهم اکنون پاک زد
[B][M1]با وجود ساقی مه روی من در باغ حسن
[M2]می توان آتش درین مشت خس و خاشاک زد
[B][M1]ای مه نو، گر شبی طالع شوی چون عاصیان
[M2]خواهمت بهر شفاعت دست در فتراک زد
[B][M1]مژده بر خسرو، اگر گوید شبی در گوش او
[M2]عین عید اینک علم بر گوشه افلاک زد
[A]
[B][M1]تا سرم باشد تمنای توام در سر بود
[M2]پادشا باشم گرم خاک درت افسر بود
[B][M1]روزگار از زلف تو بادا پریشان روز و شب
[M2]تا دل بد روز من هر دم پریشان تر بود
[B][M1]من خورم خونابه هجران و بیزارم،ازآنک
[M2]ماجرا با زیرکان خونابه دیگر بود
[B][M1]من به گرمای قیامت خون خورم بر یاد دوست
[M2]جوی شیر آن را نما و تشنه کوثر بود
[B][M1]عشق را پروانه باید تا که سوزد پیش شمع
[M2]خود مگس بسیار یابی هر کجا شکر بود
[B][M1]خوبرو آن به که باشد آب و آتش در جهان
[M2]تا وجود عشقبازان خاک و خاکستر بود
[B][M1]یار جایی و من بیچاره جایی بیقرار
[M2]وه چه خوش باشد که بر بازوی خسرو بر بود
[A]
[B][M1]فرخ آن عیدی که جان قربانی جانان بود
[M2]خرم آن جانی که پیش نیکوان قربان بود
[B][M1]چون نگوید نازنین من مبارک باد عید
[M2]جان شکر ریزی کند، دیده گلاب افشان بود
[B][M1]بذله گوی و عشوه ساز و شوخ چشم و غمزه زن
[M2]خوبرویی کاین چنین باشد بلای جان بود
[B][M1]آب چشمم روز عید از آستانش بازداشت
[M2]باز دارد از صلا عیدی که در باران بود
[B][M1]جان دهد، جانا، دهانت هر که را شربت دهد
[M2]اینچنین شربت نباشد، چشمه حیوان بود
[B][M1]بهر شادی صورت میمون تو هر روز نیست
[M2]عید تا سالی، چه غم باشد، اگر قربان بود
[B][M1]رو به گاه تیغ راندن سوی قربانی مدار
[M2]تا مگر جان دادن آن بیچاره را آسان بود
[B][M1]دوستان از صحبت ما، گر چه آزاد آمدند
[M2]تا زید خسرو، غلام و بنده ایشان بود
[A]
[B][M1]از سر کو آن پری چون ناگهان پیدا شود
[M2]جای آن باشد که مردم در میان شیدا شود
[B][M1]من چنین دانم که باشد نسخه ای از روی او
[M2]صورتی از آینه خورشید اگر پیدا شود
[B][M1]ماه رویا، کی رسد در آفتاب روی تو
[M2]شمع را هر چند سر تا آسمان بالا شود
[B][M1]از تو دل چون آبله خون گشت در دنبال تو
[M2]اشک را از بس دویدن آبله برپا شود
[B][M1]من به تنهایی همی گریم، اگر پیدا کنی
[M2]هر دری کز چشم من بیرون فتد، درها شود
[B][M1]سبزه تر برکشیدی زان رخ چون آفتاب
[M2]راز من چون سبزه می ترسم که در صحرا شود
[B][M1]می خلد بر جان من آن خط که بر لب می کشی
[M2]مارکی شیرین شود با آنکه در خرما شود
[B][M1]خسرو، از بهر تو اندر دیده خود جای ساخت
[M2]چشم می دارد که در کوی وصالش جا شود
[A]
[B][M1]زلف گرد آور که بازم دل پریشان می شود
[M2]روی پنهان کن که بازم دیده حیران می شود
[B][M1]عقل و هوش و دل خیالت برد و جانم منتظر
[M2]تا هنوز از نرگس مستت چه فرمان می شود!
[B][M1]تا کیم سوزی که هر صبحی دعای صبر خوان
[M2]این کسی را گوی کو را شب به پایان می شود
[B][M1]عاشقان را صد بلا پیش است گاه دیدنت
[M2]جز یکی راحت که باری مردن آسان می شود
[B][M1]زانچه من خوردم غمت، باری پشیمان نیستم
[M2]گردلت از لطف ناکرده پشیمان می شود
[B][M1]از هلاکم دوستان غمناک و من خوش می شوم
[M2]کانچه باری کام جانان من است آن می شود
[B][M1]چون به پایان آمد این قصه که می گویم به درد
[M2]یک حدیث و صد پیم خاطر پریشان می شود
[B][M1]ای که پندم می دهی پیش تو آسان است، لیک
[M2]این کسی داند که او را خانه ویران می شود
[B][M1]ای دل خسته، مده یادم ز مژگانش، از آنک
[M2]موی بر اندام من هر بار پیکان می شود
[B][M1]آنکه گفتندی که از خوبانش روزی بد رسد
[M2]اینک اینک، جان خسرو، گفت ایشان می شود
[A]
[B][M1]تا چه ساعت بود، یارب، کان مسلمان زاده شد
[M2]کافت اندر سینه و اندیشه در جان زاده شد
[B][M1]از شب حامل چه زاید، جز پریشانی به عمر
[M2]هندوی شب حامل و زلف پریشان زاده شد
[B][M1]دی شبش گفتم، فلانی، زیر لب گفتا، که مرگ
[M2]طرفه مرگی بود این کز آب حیوان زاده شد
[B][M1]مه غلام اوست، ار در پیش یوسف سجده کرد
[M2]او به دهلی زاد، اگر یوسف به کنعان زاده شد
[B][M1]ماه من از آب چشم و گریه سوزان بترس
[M2]کز تنور پیرزن سیلاب طوفان زاده شد
[B][M1]مردم چشمم برون افتاد ز گریه ز پوست
[M2]راست چون طفلی که خون آلود و گریان زاده شد
[B][M1]دل از آن خوناب تن هر لحظه می گوید غمی
[M2]چون کند بیچاره خسرو کز پی آن زاده شد
[A]
[B][M1]تا خیال روی آن شمع شبستان دیده شد
[M2]سوختم سر تا قدم پیدا و پنهان دیده شد
[B][M1]سبز خطش بر نگین لعل تا بر زد قدم
[M2]از خضر پی بر کنار آب حیوان دیده شد
[B][M1]می شود از پرتو رخسار مهرافروز تو
[M2]دیده ها روشن، مگر خورشید تابان دیده شد
[B][M1]زآمد و رفت خیال قامت زیبای او
[M2]جلوه گاه ناز آن سرو خرامان دیده شد
[B][M1]از پی نظاره گلبرگ رویت، یک به یک
[M2]قطره های اشک من بر نوک مژگان دیده شد
[B][M1]تا بدیدم در لبش، خون دل از چشمم بریخت
[M2]یاغی خونی که رفت آن مسلمان دیده شد
[B][M1]چشم خسرو بود و روی او حکایت مختصر
[M2]گر به چشم خود کسی را صورت جان دیده شد
[A]
[B][M1]یار ما را دل ز دست عاشقی صد پاره شد
[M2]باز عقل از خان و مان خویشتن آواره شد
[B][M1]این دل صد پاره کش پیوندها کردم به صبر
[M2]آن همه پیوندهایش بار دیگر پاره شد
[B][M1]پاره پاره گشت سر تا پا دل پر آتشم
[M2]از برای سوزش من بین چه آتشپاره شد؟
[B][M1]ماه من، بی تو چو شب تاریک شد چشم رهی
[M2]واندر این شب قطره های چشم من سیاره شد
[B][M1]چشم را گفتم که در خوبان مبین، نشنید هیچ
[M2]تا گرفتار یکی مردم کش خونخواره شد
[B][M1]دی رهی دید آن پری را و ز سر دیوانه شد
[M2]وز سر دیوانگی در پیش آن عیاره شد
[B][M1]دید چون دیوانگی من، بزد بر سینه سنگ
[M2]سختی دل بین که بستد سنگ و در نظاره شد
[B][M1]تا به کوه و دشت نفتد همچو فرهاد از غمت
[M2]چاره خسرو بکن کز دست تو بیچاره شد
[A]
[B][M1]گر نمی بینم دمی در روی او غم می کشد
[M2]ور کسی پهلوی او می بینم آن هم می کشد
[B][M1]من به عشق یک نظر می میرم واو با کسان
[M2]چون زید مسکین گرفتاری کش این غم می کشد
[B][M1]من ز محرم حیله می پرسم کز این غم چون زیم
[M2]وین خود از کشتن بتر کز طعنه محرم می کشد
[B][M1]می کشد از چشم و خوشتر آنکه می گوید که خلق
[M2]خود همی میرند، کس را چشم پرنم می کشد؟
[B][M1]ای دل خسته، چه جویی، مرهم از شیرین لبی؟
[M2]کو به شوخی دردمندان را به مرهم می کشد
[B][M1]چند پوشم گریه را تا کس نداند راز من؟
[M2]بیشتر هر جا مرا این چشم پرنم می کشد
[B][M1]زلف را زین گونه، جانا، هم مده رشته دراز
[M2]کو هزاران بسته را در زیر هر خم می کشد
[B][M1]از کرشمه خلق را تا می توانی می کشی
[M2]ور کسی از تو رها شد زلف در هم می کشد
[B][M1]خسروا، کی غم خورد، گر تو بمیری در غمش
[M2]آنکه صد همچون تو عاشق را به یک دم می کشد
[A]
[B][M1]ناز کن، ای گل، که سرو بوستانی می کشد
[M2]ناز تو بلبل به هر نوعی که دانی می کشد
[B][M1]ابجد سبزه همی خواند بنفشه طفل وار
[M2]پیر گشته است و دلش سوی جوانی می کشد
[B][M1]لاله و نرگس قدح بر کف ز جا برخاستند
[M2]یکدگر هر یک شراب ارغوانی می کشد
[B][M1]نرگس از کف جام ننهد، گر چه از رنج خمار
[M2]سرفگنده مانده چندان ناتوانی می کشد
[B][M1]زندگانی آن کسی بر آب دارد بعد ازین
[M2]کاو به جام روشن آب زندگانی می کشد
[B][M1]خسروا، در موسم گل همچو بلبل مست باش
[M2]خاصه چون بلبل نوای خسروانی می کشد
[A]
[B][M1]هر کسی را در بهاران دل به گلزاری کشد
[M2]وین دل بدروز من سوی جفا کاری کشد
[B][M1]وقتی، ار این زارمانده دل به باغی خوش کنم
[M2]موکشان بازم غمش در کنج دیواری کشد
[B][M1]راز آن بت با که گویم چون مسلمانی نماند
[M2]کز تن این بت پرستی کهنه زناری کشد
[B][M1]محرم عاشق بود غمگین تر از عاشق بسی
[M2]تندرستش مشمر آن کو رنج بیماری کشد
[B][M1]ماه در محمل چه داند، از گرانی دلم؟
[M2]زحمت اشتر کسی داند که او باری کشد
[B][M1]ای به خواب خوش بگویم با تو از شبهای خویش
[M2]غم مباد این سرمه را در چشم بیماری کشد
[B][M1]گفتیم بار دگر کن پیش خوبان دگر
[M2]نیست این سوزن که از پای دلم خاری کشد
[B][M1]چند تن در مسجد و دل گرد کوی شاهدان
[M2]خرم آن کو آشکارا باده با یاری کشد
[B][M1]آستان بوس خرابات است خسرو را هوس
[M2]کین مصلا خدمتی در پیش خماری کشد
[A]
[B][M1]آن که دل برد و ز غمزه چون سنانش می نهد
[M2]عشق جانم می شکافد، در میانش می نهد
[B][M1]باد کز کویش وزد، مشتاق را بندد همی
[M2]هم به زنجیری که بر اشک روانش می نهد
[B][M1]می نهم بر آستانش چشم و می میرم ز شرم
[M2]دیده کاین داغ سیه بر آستانش می نهد
[B][M1]درد مشتاق، ای به خواب ناز، کی دانی تو شرح؟
[M2]داند آن کو گوش بر آه و فغانش می نهد
[B][M1]حرف ناخن پیش سینه قصه دل می نوشت
[M2]زانکه چشمش مهر حسرت بر دهانش می نهد
[B][M1]کشته تو کعبتین آساست، بس کز نقش حال
[M2]نقطه نقطه داغها بر استخوانش می نهد
[B][M1]جان خسرو، عشق اگر چه مردن و جان دادن است
[M2]زنده دل را پرس کو بهتر ز جانش می نهد
[A]
[B][M1]باز باد صبح بوی آشنایی می دهد
[M2]آب چشم مستمندان را روایی می دهد
[B][M1]بین که چندین زاهد از خلوت برون خواهد افتاد
[M2]باد را کان زلف شغل عطرسایی می دهد
[B][M1]ای رخت آشوب و چشمت فتنه و زلفت بلا
[M2]دل نگر کو با کیانم آشنایی می دهد
[B][M1]هم به حق دوستی کت دوست می دارم به جان
[M2]خوی تو گرچه نشان بی وفایی می دهد
[B][M1]وه که باری روی زیبا باز کن تا بنگرم
[M2]تا هنوزم دیده لختی روشنایی می دهد
[B][M1]آمدم بر آستان دولتت امیدوار
[M2]کیست کو درویش را راه گدایی می دهد؟
[B][M1]گفتی از دست فراق ما نخواهی برد جان
[M2]تو چه گویی خود که ما را دل گوایی می دهد؟
[B][M1]خود مکن بیگانگی با ما، چو می دانی که چرخ
[M2]آشنایان را ز یکدیگر جدایی می دهد
[B][M1]خون خسرو رایگان مزد رقیبت بر من است
[M2]گر به یک شمشیرم از دستت رهایی می دهد
[A]
[B][M1]غم مخور، ای دل که باز ایام شادی هم رسد
[M2]هر کجا دردی ست آن را عاقبت مرهم رسد
[B][M1]در میان آدمی و آنچه مقصودی وی است
[M2]گر بود صد ساله ره، چون وقت شد، یکدم رسد
[B][M1]گاو و خر را از غم و شادی عالم بهره نیست
[M2]خاص بهر آدم است، ار شادی و ار غم رسد
[B][M1]نسبت آدم درست آنگه شود با آدمی
[M2]کانچه بر آدم رسد آن بر بنی آدم رسد
[B][M1]بگذر از اندیشه چون می بگذرد اندیشه نیست
[M2]هر جفایی کان بر اهل عالم از عالم رسد
[B][M1]دوستان، خاک شمایم چون می شادی خورید
[M2]جرعه ای ریزید تا این خاک را زان نم رسد
[B][M1]خسروا، ناخوش مشو، کایام شادی در گذشت
[M2]بر خدا دل نه که خوش خوش کام شادی هم رسد
[A]
[B][M1]تا کی آن زلف پریشان وقت ما بر هم زند
[M2]آه دودآلود ما آتش بر این عالم زند
[B][M1]می خورم من خون به یاد لعل دلداری و هیچ
[M2]کس ازین قصه نمی یارد که با او دم زند
[B][M1]لعل جان بخش تو گاه خنده پسته دهان
[M2]طعنه ها بر معجزات عیسی مریم زند
[B][M1]نکهت مشک ختا دیگر نیاید خوش مرا
[M2]گر صبا آن طره مرغول را بر هم زند
[B][M1]چون تویی از نسل آدم گشت پیدا، نیست عیب
[M2]گر فرشته بوسه بر پای بنی آدم زند
[B][M1]هر که بر خاک جنایت بار یابد، بی گمان
[M2]خیمه بر بالای این نه طارم اعظم زند
[B][M1]چون وفایی نیست جز غم هیچ کس را در جهان
[M2]یاد خسرو را حرام، ار یک دم بی غم زند
[A]
[B][M1]گل نو رسید و بویی ز بهار من نیامد
[M2]چه کنم نسیم گل را که ز یار من نیامد
[B][M1]دل من چرا چو غنچه نشود دریده صد جا؟
[M2]که صبا رسید و بویی ز نگار من نیامد
[B][M1]اگر، ای حریف، داری نظری به روی یاری
[M2]به بهار خویش خوش شو که بهار من نیامد
[B][M1]همه عمر تشنه بودم به امید آب حیوان
[M2]به جز آب شور دیده به کنار من نیامد
[B][M1]شب و روز جدول خون به دو رخ چه سود دارد؟
[M2]چو ستاره سعادت به کنار من نیامد
[B][M1]منم و خرابه غم ز خوشی خبر ندارم
[M2]چو ازان دیار مرغی به دیار من نیامد
[B][M1]من خون گرفته کردم و نظری و کشته گشتم
[M2]تو بدان که او به عمدا به شکار من نیامد
[B][M1]ز شراب و عشق و مستی چه شناسد او خرابی
[M2]پسر کسی که دردی ز خمار من نیامد
[B][M1]به شب نشاط، یارا، چه خبر تراز خسرو؟
[M2]که به جانب تو روزی شب تار من نیامد
[A]
[B][M1]برهم بماند دیده، کس ازان سوار نامد
[M2]خبری ز خود ندام که خبر زیار نامد
[B][M1]چه کنم، اگر چو نرگس نکنم سفید دیده
[M2]که ز شاخ آرزویم به جز انتظار نامد
[B][M1]منم و نوای ناله، شب هجر و رقص گریه
[M2]چه کنم سرود شادی که دل فگار نامد
[B][M1]به نهال صبر عمری ز دو دیده آب دادم
[M2]تو ز بخت شور من بین که کهی به بار نامد
[B][M1]به چه بندم این دو دیده که دو رخنه بلا شد
[M2]ز ره تو با صبا هم قدری غبار نامد
[B][M1]به جفا مگو دلم را که کجا رسیدی اینجا؟
[M2]به کمند برد زلفت که به اختیار نامد
[B][M1]دل خلق پاره پاره نگری ز نالش من
[M2]که به جز جراحت دل ز فغان زار نامد
[B][M1]بشکست قلب ما را صف کافران غمزه
[M2]حشم خرد روان شد که به هیچ کار نامد
[B][M1]به دلم نشسته پیکان، مزن، ای حکیم، طعنه
[M2]که ترا به پای نازک خله ای ز خار نامد
[B][M1]نه که بیهده ست خسرو، دل رفته باز جستن
[M2]که ز رفتگان آن کو یکی از هزار نامد
[A]
[B][M1]خبرم شده ست کامشب سر یار خواهی آمد
[M2]سر من فدای راهی که سوار خواهی آمد
[B][M1]به لب آمده ست جانم، تو بیا که زنده مانم
[M2]پس ازان که من نمانم، به چه کار خواهی آمد؟
[B][M1]غم و غصه فراقت بکشم چنان که دانم
[M2]اگرم چو بخت روزی به کنار خواهی آمد
[B][M1]دل و جان ببرد چشمت به دو کعبتین و زین پس
[M2]دو جهانت داد اگر تو به قمار خواهی آمد
[B][M1]منم و دلی و آهی ره تو درون این دل
[M2]مرو ایمن اندرین ره که فگار خواهی آمد
[B][M1]رخ خود بپوش، اگر نه رقم منجمان را
[M2]ز حساب هشتم اختر به شمار خواهی آمد
[B][M1]می تست خون خلقی و همی خوری دمادم
[M2]مخور این قدح که فردا به خمار خواهی آمد
[B][M1]همه آهوان صحرا سر خود نهاده بر کف
[M2]به امید آنکه روزی به شکار خواهی آمد
[B][M1]به یک آمدن ببردی دل و جان صد چو خسرو
[M2]که زید اگر بدینسان دو سه بار خواهی آمد
[A]
[B][M1]گذرد مهی و یک شب به منت گذر نباشد
[M2]برود شبی و ما را خبر از سحر نباشد
[B][M1]ز سر کرشمه هر دم گذری به سوی دیگر
[M2]به دو رخ تو همچو ماهی، به منت گذر نباشد
[B][M1]رسدت بر اوج خوبی، اگر آفتاب گردی
[M2]که در آفتاب گردش چو تویی دگر نباشد
[B][M1]نتوان ز بعد دیدن نظر از تو برگرفتن
[M2]نتواند آنکه چشمش بود و نظر نباشد
[B][M1]سخن تو آن حلاوت که شکر توانش گفتن
[M2]ز غم تو دارد، ارنی سخن از شکر نباشد
[B][M1]خبرم مپرس از من، چو مقابل من آیی
[M2]که چو در رخ تو بینم ز خودم خبر نباشد
[B][M1]به ملامتم همه کس در صبر می نماید
[M2]نه بد است صبر، لیکن چکنم، اگر نباشد
[B][M1]دل مستمند خسرو سخن تو پیش هر کس
[M2]چو قلم فرو نخواند، اگرش دو سر نباشد
[A]
[B][M1]تو ز لب سخن گشادی، همه خلق بی زبان شد
[M2]تو به ره خرام کردی، همه چشمها روان شد
[B][M1]تو درون جان و گویی که دگر که است یا رب؟
[M2]دگری چگونه گنجد به تنی که جان گران شد
[B][M1]به رهی که دی گذشتی همه کس به نرخ سرمه
[M2]بخرید خاک پایت دل و دیده رایگان شد
[B][M1]چه کشش دراز داری سر زلف ناتوان را؟
[M2]که بدان کمند دلکش دل عالمی به جان شد
[B][M1]چو مراست نیم جانی به وفات، کاین محقر
[M2]دهم از برای یاری که به از هزار جان شد
[B][M1]رخ تو بس است سودم به فدای تار مویت
[M2]دل و جان و عقل و هوشم که ز دولت زیان شد
[B][M1]ز غمت چنین که مردم، چه کنم، گرم بخواهی
[M2]که عزیز در دل کس به ستم نمی توان شد
[B][M1]صفت کمال حسنت چو منی چگونه گوید؟
[M2]که هزار همچو خسرو ز رخ تو بی زبان شد
[A]
[B][M1]بت نو رسیده من هوس شکار دارد
[M2]دل صید کرده هر سو نه یکی، هزار دارد
[B][M1]رود آنچنان به جولان که سر سپه نکرده
[M2]سر آن سپاه گردم که چنان سوار دارد
[B][M1]دل من ببرد زلفش، جگرم نجست چشمش
[M2]تو مباش غافل، ای جان، که هنوز کار دارد
[B][M1]نتوانمش که بینم به رقیب ناموافق
[M2]چه خوش است گل، ولیکن چه کنم که خار دارد؟
[B][M1]برو، ای صبا و حالی که مرا ز هجر دیدی
[M2]برسانش، ار چه دانم که کم استوار دارد
[B][M1]به خدا که سینه من بشکاف و جان برون کن
[M2]که درون خانه تو دگری چه کار دارد؟
[B][M1]برس، ای سوار، لطفی بنمای خاکیی را
[M2]که ز تندی سمندت دل پر غبار دارد
[B][M1]تو شبانه می نمایی، به برکه بوده ای شب؟
[M2]که هنوز چشم مستت اثر خمار دارد
[B][M1]چو اسیر تست خسرو، نظری به مردمی کن
[M2]که ز تاب زلف مستت دل بیقرار دارد
[A]
[B][M1]سر من به سجده هر دم به ستانه ای درآید
[M2]جگر اندر آستانش به بهانه ای در آید
[B][M1]قد تست همچو تیری که درون جان نشیند
[M2]چو درون سینه من گذرانه ای در آید
[B][M1]در کین گشاد چشمت به خیال خود بگو تا
[M2]ز پی شفاعت من به میانه ای در آید
[B][M1]ز فسانه خواب خیزد، ولی اندر این که خسپد
[M2]اگر این حکایت من به فسانه ای در آید
[B][M1]دل من ز زلف و رویت شد اسیر و چون نگردد؟
[M2]شب ماهتاب دزدی که به خانه ای در آید
[B][M1]ز غمت چنانست سوزم که زبان کنم تصور
[M2]به دهن ز آتش دل چو زبانه ای در آید
[B][M1]سحری بود، خدایا که حریف من ز جایی
[M2]همه شب شراب خورده سحرانه ای در آید
[B][M1]صنما، بیا که خسرو ز برای تست هر شب
[M2]در دیده باز کرده که فلانه ای در آید
[A]
[B][M1]دلبران مهر نمایند و وفا نیز کنند
[M2]دل بر آن مهر نبندی که جفا نیز کنند
[B][M1]چند گویند که گه گه به دلش می گذری
[M2]این حدیثی ست که بهر دل ما نیز کنند
[B][M1]عالمی را بکش از غمزه که ترکان به خدنگ
[M2]گر چه بکشند بسی صید، رها نیز کنند
[B][M1]عاشقان گر چه ترا بهر جفا بد گویند
[M2]از پی چشم بد خلق دعا نیز کنند
[B][M1]هجر مپسند چو دانی که وکیلان سپهر
[M2]دوستان را بهم آرند و جدا نیز کنند
[B][M1]منعمان گر چه برانند گدا را از در
[M2]گه گهی حاجت درویش روا نیز کنند
[B][M1]سوی خسرو نگهی کن به طفیل دگران
[M2]کاهل دولت نگهی سوی گدا نیز کنند
[A]
[B][M1]عاشقان خون جگر شربت مقصود کنند
[M2]ای خوش آن گریه که گه دیر و گهی زود کنند
[B][M1]وصل جویان که دم از عشق برآرند روند
[M2]چون گدایان که دعای غرض آلود کنند
[B][M1]باده کش دوزخیان، بهتر ازین متقیان
[M2]کز پی خلد برین طاعت معبود کنند
[B][M1]ناله سوختگان هست سرود ماتم
[M2]اجر آن به که گهی خلوت مقصود کنند
[B][M1]نیست بی یوسف خود رغبت بستان ما را
[M2]بلبلان، گر به چمن نغمه داود کنند
[B][M1]چه زیان دارد، اگر دلشدگان از تو گهی
[M2]زان زیان کار دو چشمت نظر سود کنند
[B][M1]من خسی را که بسوزند به کویت، غم نیست
[M2]غم از آنست که پیش در تو دود کنند
[B][M1]حق من در تو نگاهی ست سر رود دو چشم
[M2]که ز گریه حق خسرو همه نابود کنند
[A]
[B][M1]دوش ناگه به من دلشده آن مه برسید
[M2]دل به مقصود خود المنت لله برسید
[B][M1]باز می گفتمی افسانه هجران با خویش
[M2]تا بدان لحظه که بالای سرم مه برسید
[B][M1]از پی کوری آن کس که نیارد دیدن
[M2]مژده نور بصر بر من آگه برسید
[B][M1]آمد آن روشنی چشم به استقبالش
[M2]مردم دیده روان تا به سر ره برسید
[B][M1]آمد آن ساده زنخ، بر من بیهوش زد آب
[M2]بر من تشنه نگه کن که چسان چه برسید؟
[B][M1]گریه بر سوز منش آمده بر سوختگان
[M2]آن چه باران کرم بود که ناگه برسید
[B][M1]دل ستد از من بیمار و به پرسش نامد
[M2]چون خبر یافت که جان می دهم، آنگه برسید
[B][M1]می کشیدم سر زلفش ز قفا جانب روی
[M2]تا شب تار به نزدیک سحرگه برسید
[B][M1]خسروا، گر رسد ابله به بهشتی چه عجب؟
[M2]عجب این بین که بهشتی سوی ابله برسید
[A]
[B][M1]روزها شد که ز تو بوی وفایی نرسید
[M2]وز سر کوی توام باد صبایی نرسید
[B][M1]چاک شد پیرهن عمر به صد نومیدی
[M2]دست امید به دامان قبایی نرسید
[B][M1]در بیابان طلب بخت پریشان کردم
[M2]گرد آمد همه عمر و به جایی نرسید
[B][M1]چشم گستاخ به نظاره روی تو بماند
[M2]لب محروم به بوسیدن پایی نرسید
[B][M1]اندر آن روز که بالای توام بر جان زد
[M2]وه که بر سینه چرا تیر بلایی نرسید
[B][M1]تن بیمار مرا خاک درت خوش بادا
[M2]که به پرهیز بمرد و به دوایی نرسید
[B][M1]همه عالم ز جمال تو نصیبی بگرفت
[M2]چه توان کرد، اگر بخش گدایی نرسید
[B][M1]ما که باشیم که ناخوانده به کویت آییم؟
[M2]مگسان را گهی از کاسه صلایی نرسید
[B][M1]تازه بادات گلستان جمالت هر روز
[M2]گر چه با خسرو ازان برگ گیایی نرسید
[A]
[B][M1]رسم خونریز در آن خوی جفاساز بماند
[M2]این کله بر سر آن ترک سرانداز بماند
[B][M1]گفتمی نام تو و زیستمی هر دم پیش
[M2]که ز لب کم نشود کام تو و گاز بماند
[B][M1]گه رود جان و گهی باز بیاید در تن
[M2]گه به تاباک در اندیشه آن ناز بماند
[B][M1]باد چستی که بر آید سر عشاق ز دوش
[M2]این هوا در سر آن سرو سرافراز بماند
[B][M1]بستن چشم ندانم که چه باشد، آنگاه
[M2]که برفت از نظر و دیده من باز بماند
[B][M1]زاهدی در تو نظر کرد، صلاحش بردی
[M2]به یکی بازی ازان چشم دغابار بماند
[B][M1]ناله ناخوش خسرو که ز غم می آید
[M2]خجل آواز که چون مطرب ناساز بماند
[A]
[B][M1]گوش من از پی نام تو به هر کوی بماند
[M2]چشم من از هوس روی تو هر سوی بماند
[B][M1]نه به گلزار گشاید دل من، نه در باغ
[M2]بسکه در جان من اندیشه آن روی بماند
[B][M1]بامدادان به چمن نازکنان می گشتی
[M2]سرو یک پای ستاده به لب جوی بماند
[B][M1]سوی پیکان شو دم، گر گله زان غمزه کنم
[M2]که چه پیکانی ازو در ته هر موی بماند؟
[B][M1]سر بسی بر در و دیوار زدم همچو صبا
[M2]که گذشت آن گل خندان من و بوی بماند
[B][M1]ماجرای دل خودکام، چه پرسی از من؟
[M2]سالها شد که ز من رفت و دران کوی بماند
[B][M1]شکرگوی کرمش کرد دل خسرو را
[M2]ذوق دشنام که در گوش دعاگوی بماند
[A]
[B][M1]مست من باز جدایی ز سر آغاز نهاد
[M2]راه خلقی زد و تهمت به سر ناز نهاد
[B][M1]خلق دیوانه شد آن لحظه که از رعنایی
[M2]کله کژ به سر سرو سرافراز نهاد
[B][M1]مست شد ده دل و در راه برآمد صد جان
[M2]در خرامش چو برآورد قدم، باز نهاد
[B][M1]ای عفاالله ز پی کشتن ما در چشمت
[M2]حسن خاصیت شمشیر سرانداز نهاد
[B][M1]ناله ام نیست خوش، اما ز نی سوخته پرس
[M2]عشق ذوقی که درین نغمه ناساز نهاد
[B][M1]هر طرف سوخته ای چند به خاک افتاده است
[M2]شمع خود سوزش پروانه چه آغاز نهاد؟
[B][M1]ای بسا خواجه مقامر که ز بعد مردن
[M2]سر به شاگردی آن چشم دغاباز نهاد
[B][M1]بو که خسرو سخنی بشنود از تو هر شب
[M2]زیر دیوار تو صد گوش به آواز نهاد
[A]
[B][M1]بر رخ همچو مهش طره چون شب نگرید
[M2]انگبین در لب شیرینش لبالب نگرید
[B][M1]چشم بسته مگشایید مگر بر رویش
[M2]آن زمان کش مه نو در ته غبغب نگرید
[B][M1]پیش محراب دو ابروش که طاق است به حسن
[M2]عالمی دست برآورده به یارب نگرید
[B][M1]چون بدیدید رخش زیر زنخدان ببینید
[M2]در ته پاره مقنع چه غبغب نگرید
[B][M1]چشمش از هر مژه ای ساخته مشکین قلمی
[M2]می دهد فتوی خون همه، مذهب نگرید
[B][M1]زلف بر مه زده در خانه دل آمد پیش
[M2]نشد از دل، اثر ماه به عقرب نگرید
[B][M1]گاه انگیزش اشهب ز غبار زلفش
[M2]همه آفاق پر از عنبر اشهب نگرید
[B][M1]تا شکافی نهد از موی به پای مرکب
[M2]سر آن جعد کشان تا سم مرکب نگرید
[B][M1]اوست نوروز من و چون فتدش جعد به پای
[M2]راست با روز برابر شدن شب نگرید
[B][M1]در گلستان لطافت چو گل نوخیزش
[M2]تنک اندام و تنک پوش و تنک لب نگرید
[B][M1]بنده خسرو را در وصف جمالش هر روز
[M2]نو به نو دفتر و دیوان مرتب نگرید
[A]
[B][M1]رویت از غالبه خط بر رخ گلفام کشید
[M2]ماه نو طره مشکین تو در دام کشید
[B][M1]با سر زلف همی خواست کند گستاخی
[M2]مشک را نافه چنان کشت که در کام کشید
[B][M1]روز بازار چمن را به بهایی نستاند
[M2]لاله از خاک تو، گر چه درمی وام کشید
[B][M1]صبح روی تو بدینسان که برآمد امروز
[M2]تو مبر ظن که چو من سوخته تا شام کشید
[B][M1]با وصال تو به یک لحظه فراموش کند
[M2]هر که جور فلک و محنت ایام کشید
[B][M1]دل به کامی برسد از تو هم آخر روزی
[M2]غصه کار خود از عالم خودکام کشید
[B][M1]نام عشق است بلای دل و آخر به جهان
[M2]سر پس نام برون خسرو بدنام کشید
[A]
[B][M1]شب زیاد تو مرا تا به سحر خواب نبرد
[M2]دیده آبی زد و از دیده من تاب نبرد
[B][M1]من بدین خواب نخفتم که ببینم رویت
[M2]ناگهان روی تو دیدم همه شب خواب نبرد
[B][M1]می برد آب دو چشمم که خیالی شده ام
[M2]خوش خیال تو که از دیده من آب نبرد
[B][M1]دل سنگین تو وزنم ننهد، وه که کسی
[M2]سنگ قلب تو ازین سینه قلاب نبرد
[B][M1]نامسلمان دل من در خم ابروی تو مرد
[M2]هیچ کس هندوی ما را سوی محراب نبرد
[B][M1]زین رخ زرد چه پیچم سخنی در زلفت
[M2]هیچ کس حاجت زرگر به سر تاب نبرد
[B][M1]زخمهایی که ز نوک قلمت بود در او
[M2]در دل خویش نگه داشت، به اصحاب نبرد
[B][M1]رقعه ای دوش فرستادی و مسکین خسرو
[M2]خواند در روشنی آه و به مهتاب نبرد
[A]
[B][M1]زلف گرد زنخش دوش که گمره شده بود
[M2]ای بسا تشنه کزان رشته فرا چه شده بود
[B][M1]غم زهر سوی در آمد که ز آمد شد باد
[M2]دل ویران مرا هر طرفی ره شده بود
[B][M1]هم دران روز دلم زد که به ملک حسنش
[M2]فتنه جاسوس و بلا حاجب درگه شده بود
[B][M1]عاقبت یار همان کرد که ترسیدم از آن
[M2]پیش ازین گوی که از جان من آگه شده بود
[B][M1]تاکنون از پی امید کشیدم، ورنه
[M2]کارم از دولت هجرانت همانگه شده بود
[B][M1]گر چه در غیبت دل جور بسی بردم، لیک
[M2]باری آن دشمنم المنت لله شده بود
[B][M1]آفتی بود جمالش که دلم برد، آری
[M2]خسرو از خویش نه دیوانه و ابله شده بود
[A]
[B][M1]خوبرویان به دل سوخته ساغر ندهند
[M2]به جز از خون جگر شربت دیگر ندهند
[B][M1]ای خوشا کشته شدن بر در خوبان که اگر
[M2]تیغ بر دست رقیبان ستمگر ندهند
[B][M1]در نگیرد به بتان گریه گرم و دم سرد
[M2]کاین درختان به چنین آب و هوا بر ندهند
[B][M1]عاشقان در نظر دوست چو جان افشانند
[M2]چه متاعی ست دو عالم که صلا در ندهند!
[B][M1]ماه و خور چون تو نه اند، ای دل و جان منزل تو
[M2]کان ولایت که تو داری به مه و خور ندهند
[B][M1]غمزه را کار مفرمای به شهر اسلام
[M2]که مسلمانان شمشیر به کافر ندهند
[B][M1]ما به خون خوردن و او بادگران چتوان کرد
[M2]چشمه روزی خضر شد به سکندر ندهند
[B][M1]ای صبا، زان سر کو منتظران را گردی!
[M2]تا بدین دیده دگر زحمت آن در ندهند
[B][M1]به نظر بس کن و ذکر لب و دندان بگذار
[M2]زانکه خسرو به گدایی در و گوهر ندهند
[A]
[B][M1]ای که عمر از پی سودای تو دادیم به باد
[M2]یاد می دار که از مات نمی آید یاد
[B][M1]عهدها بستی و می داشتم امید وفا
[M2]ای امید من و عهد تو سراسر همه یاد
[B][M1]هر چه دارند ز آیین نکویی خوبان
[M2]همه داری و بدان چشم بدانت مرساد
[B][M1]ماجرای دل گمگشته بی نام و نشان
[M2]هر که را باز نمودیم نشانی به تو داد
[B][M1]آفرین بر سر آن دست کزان خواهد یافت
[M2]گره کار من از بند قبای تو گشاد
[B][M1]گر نبردی ز سر گیسوی مشکین تو بوی
[M2]محنت آن همه غم از چه کشیدی شمشاد
[B][M1]کام خسرو بده، ای خسرو خوبان که شده ست
[M2]لعل جان بخش تو شیرین و دل او فرهاد
[A]
[B][M1]هر شب از سینه من تیر بلا می گذرد
[M2]تو چه دانی که برین سینه چها می گذرد؟
[B][M1]دل، اگر سنگ بود طاقت آتش نبود
[M2]آنچه از غمزه او بر دل ما می گذرد
[B][M1]گر جفایی کند آن شوخ، مرا عیبی نیست
[M2]گو بکن، لیک ز اندازه چرا می گذرد؟
[B][M1]عاشقان را همه عمر از پی نظاره تو
[M2]شب به زاری و سحرگه به دعا می گذرد
[B][M1]یارب، این باد سحر از چه چنین خوش بوی است؟
[M2]مگر اندر سر آن زلف دو تا می گذرد
[B][M1]تو چه مرغی کاثرت نیست که از سوز دلم
[M2]سوخت هر مرغ که بر روی هوا می گذرد
[B][M1]خسروا، بگذر از اندیشه خوبان کامروز
[M2]موسم فتنه و ایام بلا می گذرد
[A]
[B][M1]شب ز سوزی که برین جان حزین می گذرد
[M2]شعله آه من از چرخ برین می گذرد
[B][M1]منم و گریه خون هر شب و کس آگه نیست
[M2]با که گویم که مرا حال چنین می گذرد
[B][M1]سوزم آن نیست که از تشنگیم سینه بسوخت
[M2]آنست سوزم که به دل ماء معین می گذرد
[B][M1]زاهد، از صومعه زنهار که بیرون نروی
[M2]که ازان سوی بلای دل و دین می گذرد
[B][M1]می گذشتی شب و از ماه برآمد فریاد
[M2]کاین چه فتنه است که بر روی زمین می گذرد
[B][M1]باد از بوی تو مست است دلیریش نگر
[M2]که دوان پیش شه تخت نشین می گذرد
[B][M1]قطب دنیا که فلک هر چه کند کار تمام
[M2]همه در حضرت آن رای متین می گذرد
[B][M1]گر کنی جور وگر تیغ زنی بر خسرو
[M2]همچنان دان که همان نیز و همین می گذرد
[A]
[B][M1]ای خوش آن باد که هر روز به سویت گذرد
[M2]ناخوش آن آب کزین دیده به جویت گذرد
[B][M1]سیل چشمم همه خون است، نکو بشناسی
[M2]هر کجا گریه عشاق به سویت گذرد
[B][M1]جان به دنباله آن باد رود بوی کنان
[M2]کاین طرف گه گهی آلوده به بویت گذرد
[B][M1]هر شبی بیخود و دیوانه ام از دست خیال
[M2]بسکه تا روز در اندیشه رویت گذرد
[B][M1]عیش تلخم چو می تلخ کند هر دم مست
[M2]بسکه در لذت آن تلخی خویت گذرد
[B][M1]می جهد شعله آه من و من می سوزم
[M2]گه نباید که بر آن روی نکویت گذرد
[B][M1]خسرو از بیم که روزش به درت نگذارند
[M2]هر شبی آید و دزدیده به کویت گذرد
[A]
[B][M1]آنچه بر خرمن گل باد سحرگاه کند
[M2]زلف تو با شب و رخسار تو با ماه کند
[B][M1]از خیالت شب عاشق به درازی بگذشت
[M2]رفتن و آمدن از زلف تو کوتاه کند
[B][M1]خیز و بخرام که از بهر خرامیدن تست
[M2]شانه کو بر سر خوبان جهان راه کند
[B][M1]نازنینا، ز پی سایه تست از خورشید
[M2]گل که او خیمه زند، ماه که خرگاه کند
[B][M1]دیده در چاه زنخدان تو افتاد مرا
[M2]با که گویم که ازین واقعه آگاه کند؟
[B][M1]ناله من که یکی بود و دو شد از زنخت
[M2]همچو آواز که مردم به سر چاه کند
[B][M1]آتشی در دل خسرو زدی و آه نکرد
[M2]کاتشی دیگر برخیزد، اگر آه کند
[B][M1]خسروا، گر ستم از دوست رسد، باکی نیست
[M2]چاره تسلیم بود هر چه که آن شاه کند
[A]
[B][M1]هر شکر خنده که آن لعل شکر خنده کند
[M2]بر دل زیرک و بر جان خردمند کند
[B][M1]زلف ازان می برد آن شوخ که شبهای غمم
[M2]گر شود کوته، از آنجا همه پیوند کند
[B][M1]آن خیال است که آیینه نماید چو تویی
[M2]آینه ماه شما را به که مانند کند؟
[B][M1]نیم شب ز آتش دل روز کنم در تو، ولی
[M2]دل چه داند که چنین روز شبی چند کند؟
[B][M1]گیسوی پر گرهت رشته بت را ماند
[M2]که دل گرم من سوخته را بند کند
[B][M1]چون وفا نیست ترا، خسرو مسکین چه کند؟
[M2]دل ضرورت به جفاهای تو خرسند کند
[A]
[B][M1]آنکه هر شب به دلم آید و جایی بکند
[M2]چه شود روزی، اگر یاد گدایی بکند
[B][M1]شهر شوریده و او رو ننماید، چه نکوست؟
[M2]من ازان روز بترسم که بلایی بکند
[B][M1]مست و شمشیر کشان بر سرم آید هر روز
[M2]یارب، اندر دلش افگن که خطایی بکند
[B][M1]مرو، ای دوست که آهم اثری خواهد کرد
[M2]گرت اینجا نکند، آخر جایی بکند
[B][M1]دوش نظاره کنت دید و نخفت از شادی
[M2]صبر کن تا غم هجرانش سزایی بکند
[B][M1]بخت ما گرنه چو ما سوخته باشد آخر
[M2]کار پیچیده ما را سر و پایی بکند
[B][M1]با چنین جور و جفایی که تو داری پس ازین
[M2]نه همانا که مرا عمر وفایی بکند
[B][M1]پر غبار آید از کوی تو خسرو هر روز
[M2]در دود گریه و در حال صفایی بکند
[A]
[B][M1]تا ز خون ریختن آن غمزه ندامت نکند
[M2]کس به راه غم او ذکر سلامت نکند
[B][M1]آنچه بر بی گنهان می کند آن روی چو ماه
[M2]برگنه کاران خورشید قیامت نکند
[B][M1]که کند فرق ز رخساره او تا خورشید
[M2]خط شبگون اگر از مشک علامت نکند
[B][M1]پیش قاضی فلک، مه چه کند دعوی حسن؟
[M2]تا خطت بینه خویش اقامت نکند
[B][M1]دل من کرده غمت خون و اگر غم این است
[M2]بنده راضی ست به نیمی که تمامت نکند
[B][M1]مکن از گریه مرا منع که دلسوخته را
[M2]هیچ کس از جزع و گریه ملامت نکند
[B][M1]خون ما ریزد و بیرون برد از خنده لبت
[M2]کس به تنگ شکرش نیز غرامت نکند
[B][M1]با تو خواهد که کند خسرو مسکین تقریر
[M2]حال خود را، ولی از بیم اسائت نکند
[A]
[B][M1]گر دل عاشقم از عشق تو رنجور شود
[M2]کلبه جان ز بلاهای تو معمور شود
[B][M1]هست روشن به رخت دیده، اگر خاک رهت
[M2]باز در دیده کشم، نور علی نور شود
[B][M1]گشت اعمی، چو خط سبز ترا دید رقیب
[M2]چشم افعی چو زمرد نگرد، کور شود
[B][M1]حالیا چشم تو مست است، چها می کند او؟
[M2]آه، اگر غمزه زنان آید و مخمور شود
[B][M1]گفت لعلت به تبسم که دل از ما برگیر
[M2]از عسل، امر محال است، مگس دور شود
[B][M1]می رود جان به سر کوی تو دیدار طلب
[M2]موسی، آری، طلبد وصل که بر طور شود
[B][M1]جان من روی تو شد، ای خوشی جانم، اگر
[M2]خسرو سوخته از وصل تو مسرور شود!
[A]
[B][M1]مست من بی خبر از بزم چو در خانه شود
[M2]جان به همراهی آن نرگس مستانه شود
[B][M1]دشمن جان خودم پیش تو، ای تیرانداز
[M2]دوست نبود که بلا ببیند و بیگانه شود
[B][M1]در تو حیرانست نمی داند نظارگیت
[M2]آن گهی خواهد دانست که در خانه شود
[B][M1]می کنم شکر جفایت که چوشه ریزد خون
[M2]بندگان را همه گفتار ندیمانه شود
[B][M1]ای بسا خلق که زنار مغان خواهد بست
[M2]باش تا زلف تو در کشمکش شانه شود
[B][M1]با چنان سلسله زلف که لیلی دارد
[M2]حق به دست دل مجنونست که دیوانه شود
[B][M1]ساقیا، بو که نظر بر شودم بر نظرت
[M2]باده می ریز که تا بر سر پیمانه شود
[B][M1]بسکه پروانه شود سوخته شمع ز عشق
[M2]عارف از سوختگی عاشق پروانه شود
[B][M1]همه شب خسرو و افسانه یار و هر بار
[M2]قدری گوید و سر بر سر افسانه شود
[A]
[B][M1]گر سر زلف تو از باد پریشان نشود
[M2]خلق بیچاره چنین بیدل و حیران نشود
[B][M1]وه ازان روی مرا جان به لب آمد،یارب
[M2]که گرفتار به دل هیچ مسلمانان نشود
[B][M1]ای مسلمانان، آن موی ببندید آخر
[M2]چه کند، این دل مسکین که پریشان نشود؟
[B][M1]من گناه دل دیوانه خود می دانم
[M2]عشقبازست و همه عمر به سامان نشود
[B][M1]یارب، از رنج دل ماش نگیری، هر چند
[M2]که جفاها کند و هیچ پشیمان نشود
[B][M1]مردمان در من و بیهوشی من حیرانند
[M2]من در آن کس که ترا بیند و حیران نشود
[B][M1]هم به حق نمک خود که نگهدار دلم
[M2]گر چه کس بر جگر سوخته مهمان نشود
[B][M1]اندرین قحط وفا گر چه که طوفان آرم
[M2]هرگز این نرخ در ایام تو ارزان نشود
[B][M1]لذت عشق ندانند اسیران مراد
[M2]که مگس قند بجوید، به نمکدان نشود
[B][M1]خسرو آهوی رمیده ست ز خوبان که برو
[M2]گر دل شیر نهی، بیش پریشان نشود
[A]
[B][M1]عاشقی را که غم دوست به از جان نبود
[M2]عاشق جان بود او، عاشق جانان نبود
[B][M1]مردن از دوستی، ای دوست، زهندو آموز
[M2]زنده در آتش سوزان شدن آسان نبود
[B][M1]بی بلا نیست مرادی که نه حج پیش در است
[M2]که به ره زحمت دریا و بیابان نبود
[B][M1]زهر کش از کف ساقی تو، اگر می خواری
[M2]کیست کش تشنگی چشمه حیوان نبود
[B][M1]ای که عاشق نه ای، ار دم دهدت غمزه زنی
[M2]دل نبندی که نکو روی مسلمان نبود
[B][M1]جان فدای نظری شد مشمر سهل، ای دوست
[M2]کارزویی که به جانی خری، ارزان نبود
[B][M1]دی به گشت آمدی و شور به بازار افتاد
[M2]پادشاهی که به شهر آید، پنهان نبود
[B][M1]رفتی و ماند خیال تو، ولی خرسندم
[M2]ماندنش گر ز پی همرهی جان نبود
[B][M1]چند پرسی که چرا خلق به رویم حیرانست؟
[M2]این حکایت ز کسی پرس که حیران نبود
[B][M1]خسروا، بلبلی آخر، به قفس هم خوش باش
[M2]دور گردونست، همه باغ و گلستان نبود
[A]
[B][M1]مرد صاحب نظر از کوی تو آسان نرود
[M2]هر که راجان بود، از خدمت جانان نرود
[B][M1]آنکه در عشق رخت لاف هواداری زد
[M2]به جفا از درت، ای خسرو خوبان، نرود
[B][M1]از خیال من سودا زده اندر ره عمر
[M2]یک نفس صورت آن سرو خرامان نرود
[B][M1]کار حسن تو رسیده ست به جایی که سزد
[M2]که به عهدت سخن از یوسف کنعان نرود
[B][M1]با خضر ذکر لب لعل تو می باید گفت
[M2]تا دگر در طلب چشمه حیوان نرود
[B][M1]باغبان از رخ زیبای تو بیند، دیگر
[M2]از پی چیدن گل سوی گلستان نرود
[B][M1]با وصال تو ندارم سر بستان و بهشت
[M2]هر که را باغچه ای هست، به بستان نرود
[B][M1]خسرو خسته که مانده ست به دهلی در بند
[M2]آه، اگر زو خبری سوی خراسان نرود
[A]
[B][M1]خرم آن لحظه که مشتاق به یاری نرسد
[M2]آرزومند نگاری به نگاری رسد
[B][M1]دیده بر روی چو گل بنهد و نبود خبرش
[M2]گر چه بر دیده ز نوک مژه خاری برسد
[B][M1]گر چه در دیده کشد هیچ غبارش نبود
[M2]هر کجا از قدم دوست غباری برسد
[B][M1]لذت وصل نداند مگر آن سوخته ای
[M2]که پس از دوری بسیار به یاری برسد
[B][M1]قیمت گل بشناسد، مگر آن مرغ اسیر
[M2]که خزان دیده بود پس به بهاری می رسد
[B][M1]ای خوش آن پاسخ تلخی که دهد از صبرم
[M2]که خماری شکن ار بعد خماری برسد
[B][M1]خسروا، یار تو، گر می نرسد، یاری کن
[M2]بهر تسکین دل خویش که آری برسد
[A]
[B][M1]چه کند دل که جفای تو تحمل کند
[M2]که اگر جان طلبی، بنده تامل نکند
[B][M1]واجب است ار دهن غنچه بدوزند به خار
[M2]تا در ایام جمالت سخن گل نکند
[B][M1]هر که را چشم به رخسار گلی سرخ شده است
[M2]شاید ار عیب سیه رویی بلبل نکند
[B][M1]کوه غم گشتم و آن می کشم از هر مویت
[M2]که سر مویی از ان گونه تحمل نکند
[B][M1]دم به دم سوخت اسیری که شکیبا نبود
[M2]در به در گشت اسیری که توکل نکند
[B][M1]زین دم سرد حذر تا نکند آن بر تو
[M2]که دم باد خزان با گل و سنبل نکند
[B][M1]نگذرد خیل خیال تو به چشم من، اگر
[M2]دیده بر آب ز سنگین تن من پل نکند
[B][M1]کار خسرو بشد از دست، تو دانی، گفتم
[M2]تا خیال تو درین کار تغافل نکند
[A]
[B][M1]لب خونخوار تو جز خون دل افزون نکند
[M2]چشم تو جز جگر سوختگان خون نکند
[B][M1]ماه روی چو تو در مهر نمی افزاید
[M2]کم ازان کاین ستم و جور بر افزون نکند
[B][M1]چون رسد غارت ترکان خیالت، عاشق
[M2]نقد جان را چه کند کز دل بیرون نکند
[B][M1]سخن تلخ تو چون زهر کند در دل کار
[M2]طرفه کاری که درین زهر کس افسون نکند
[B][M1]دست ازان دارم بر خود که نهم پای به هوش
[M2]تا مرا سلسله زلف تو مجنون نکند
[B][M1]مردمان چشم ملامت سوی من داشته اند
[M2]مردمی کی کند، از چشم تو اکنون نکند
[B][M1]چند با خسرو سرگشته چو گردون گردی
[M2]برنگردی، ز وی، اندیشه گردون نکند
[A]
[B][M1]لب لعلت به لطافت گرو از جان ببرد
[M2]روی رنگین تو آب گل خندان ببرد
[B][M1]سرو بالای تو، گر سوی چمن بخرامد
[M2]به تگ پاگرو از سرو خرامان ببرد
[B][M1]دست پیمان لبت هر چه بخواهی بدهم
[M2]وصلت ار دست وفا بر سر پیمان ببرد
[B][M1]بوسه ای از لب تو عاریه خواهم ندهد
[M2]جز به شرطی که دل خسته گروگان ببرد
[B][M1]گرنه لنگر شود اندوه چو کوه تو مرا
[M2]یاد برداشته تا خاک خراسان ببرد
[B][M1]جان خلقی به لب آورده دهان تنگت
[M2]نه همانا که کسی از لب تو جان ببرد
[B][M1]نیم جان از تن خسرو سر زلفین تو برد
[M2]ترسم آن نیم دگر را شب هجران ببرد
[A]
[B][M1]تو که روزت به نشاط دل و جان می گذرد
[M2]شب، چه دانی، که مرا بی تو چسان می گذرد؟
[B][M1]آب خوش می خورد این خلق ز سیل چشمم
[M2]بس که دل سوخته زان آب روان می گذرد
[B][M1]قامتت راست چو تیر است و عجایب تیری
[M2]که ز من دور و مرا در دل و جان می گذرد
[B][M1]ناوک چشم توام می کشد و غیرت هم
[M2]که چرا در دل و جان دگران می گذرد؟
[B][M1]باش از من شنو، ای جان، غم دل چند خوری
[M2]جان، دل این است که ما را به زبان می گذرد
[B][M1]دل گم کرده همی جوید خلقی در خاک
[M2]اندر ان راه که آن سرو روان می گذرد
[B][M1]سوز جانهاست، مبادا که رسد در گوشت
[M2]ناله ها کز دل خسرو به دهان می گذرد
[A]
[B][M1]چه خوش است از جگر سوخته بویی که زند
[M2]در فلکها فگند رخنه ز مویی که زند
[B][M1]سر سربازی و یا صاحب حالی باشد
[M2]زلف چوگان وش کژباز تو گویی که زند
[B][M1]نیک بخت آنکه کند مست و خرابش گه هوش
[M2]از لب لعل می آلود تو بویی که زند
[B][M1]من که میخواره خامم به سرم باید دید
[M2]محتسب پر ز می خشم سبویی که زند
[B][M1]روی من گشت ز محراب، بگردد ناچار
[M2]پنجه حسن بتان لطمه به رویی که زند
[B][M1]ای بسا خواب صبوحی که به تاراج برند
[M2]هر شب آن راهزن راه به سویی که زند
[B][M1]نقل و می از دل خسرو خورد آن شاهسوار
[M2]خیمه عیش و طرب بر لب جویی که زند
[A]
[B][M1]یارب، این شهره لشکر ز کجا می آید؟
[M2]که ز عشقش دل خلقی به بلا می آید
[B][M1]فتنه جان من خسته دل آمد چشمش
[M2]باز بر جان من این فتنه کجا می آید؟
[B][M1]باد مشک از سر زلفش بوزید، ای بلبل
[M2]بوستان را خبری ده که صبا می آید
[B][M1]عاشقان را به گه رفتن و باز آمدنش
[M2]دل ز جا می رود و باز به جا می آید
[B][M1]از وفا بوی ندارد، تو چنین صورت کن
[M2]گر چه از صورت او بوی وفا می آید
[B][M1]ما به نظاره آن ماه چنان مستغرق
[M2]که همه خلق به نظاره ما می آید
[B][M1]خسروا، هر چه ترا بر سرت آید نه از اوست
[M2]عقل داند که سراسر ز قضا می آید
[A]
[B][M1]سبزه ها می دمد و آب روان می آید
[M2]ابر چون دیده من گریه کنان می آید
[B][M1]از پس گشتن صحرا و لب جوی و چمن
[M2]هوسی در دل هر پیر و جوان می آید
[B][M1]سر و بالای من از من شده، زانم ناخوش
[M2]که به گلزار بسی سرو روان می آید
[B][M1]جان کشم پیش و جهان هم، اگرم دست دهد
[M2]اندر آن راه که آن جان جهان می اید
[B][M1]نه همانا که من امشب بکشم تا به سحر
[M2]کای صبا، از تو مرا بوی فلان می آید
[B][M1]اینکه آن شوخ همی آید و خلقی بیهوش
[M2]مرده را مژده رسانید که جان می آید
[B][M1]منه، ای باد، فزون بار غبارش زین بیش
[M2]که گرانبار دل و جان کسان می آید
[B][M1]کوه غم دارم و یک لحظه برون می ریزم
[M2]بر دل نازکش آن نیز گران می آید
[B][M1]خسروا، دست به فتراک امید که زدی؟
[M2]تو سنی دان که نه در ضبط عنان می آید
[A]
[B][M1]اینچنین تند که آن قلب شکن می آید
[M2]سهمی از غمزه او در دل من می آید
[B][M1]چه خطا رفت ندانم که بر ابرو زده چین؟
[M2]بهر آرا من آن ترک ختن می آید
[B][M1]سخنی از دهنش گفتم و زد بر دهنم
[M2]بهر هیچ آن همه خواری و زدن می آید
[B][M1]مستی و رندی و عاشق کشی و شیوه و ناز
[M2]هر چه گویند ازان تنگ دهن می آید
[B][M1]به وفاداری او گشت تنم خاک و هنوز
[M2]نکهت دوستی او ز کفن می آید
[B][M1]چشم بر هم زدی و گشت روان از نظرم
[M2]دور باشد که به یک چشم زدن می آید
[B][M1]خسروا، شعر تو اسرار خدا نیست مگر؟
[M2]کز سخنهای توام بوی حسن می آید
[A]
[B][M1]گر چه در کشتن عشاق زبون می آید
[M2]باری آن شکل ببینید که چون می آید
[B][M1]ای صبا، خاک رهش آر و بینداز به چشم
[M2]که بلاها همه زین رخنه درون می آید
[B][M1]گر کنم گریه دل ماندگی، از تست، ای دوست
[M2]کین شکایت همه از بخت نگون می آید
[B][M1]دل صیاد کجا سوزد، اگر ناله کند
[M2]مرغ بیچاره که در دام زبون می آید
[B][M1]آمدی باز و به نظاره برون آمد دل
[M2]لحظه ای باش که جان نیز برون می آید
[B][M1]خوشم از گریه خود، گر چه همه خون دل است
[M2]زانکه بوی تو ز هر قطره خون می آید
[B][M1]تا شبم چون گذرد، آه که بازم در دل
[M2]یاد آن سلسله غالیه گون می آید
[B][M1]حذر از گوشه چشمش که ز شوخی خود را
[M2]مست می سازد و با سحر و فسون می آید
[B][M1]خسروا، چون سخن اول نشنیدی، ناچار
[M2]بکش از دوست بلایی که کنون می آید
[A]
[B][M1]باش تا بار دگر آن پسر این سو آید
[M2]مست و خوش پیش ملامتگر بدخو آید
[B][M1]گر چه من کشته شوم زان، که بگوید به کمند؟
[M2]وه که آن عشوه گری هات چه نیکو آید
[B][M1]هر چه اندر دلم و پیش دو چشمم، یارب
[M2]پیش آن نرگس خونخواره جادو آید
[B][M1]آنکه بد گفت مرا روی چو ماهش بینید
[M2]آن همه در نظر من بر سر او آید
[B][M1]دل که در زلف گره بست غم آن نیست، غم آنست
[M2]که به خفتن گرهش در سر پهلو آید
[B][M1]نیست زان شوخ، همه از دل پر خون من است
[M2]هر دمم این همه خونابه که بر رو آید
[B][M1]خسروا، زمزمه عشق نهان نتوان داشت
[M2]هر کجا عود بر آتش بنهی، بو آید
[A]
[B][M1]باشد آن روز که آن فتنه به ما باز آید
[M2]لیک از آنگونه که او رفت، کجا باز آید؟
[B][M1]رفت و باز آمدنش تا به قیامت نبود
[M2]ای قیامت، تو بیا زود که تا باز آید
[B][M1]ای صبا، از سر آن کوی غباری به من آر
[M2]مگر این دل که ز جا رفت به جا باز آید!
[B][M1]یارب، این سرو در آن باغ نه تنها مانده ست
[M2]باز پرسم خبر از باد صبا، باز آید
[B][M1]چند روز است کزین سو گذری می نکند
[M2]باز گویید، مگر جانب ما باز آید!
[B][M1]خسروا، رفتن او نه ز پیش آمدن است
[M2]به دعا ساز، خدایا، به دعا باز آید
[A]
[B][M1]خشمگین یار مرا دل به رضا باز آمد
[M2]گل بد عهد به بستان وفا باز آمد
[B][M1]آن همه مستی و شوخی و بلا انگیزی
[M2]باز جان من دلسوخته را باز آمد
[B][M1]چند گاهی دلم از فتنه امان یافته بود
[M2]وه که این درد دل رفته کجا باز آمد!
[B][M1]آفتابی که سیه روی ویم زین دم سرد
[M2]قدری نرم شد و بر سر ما باز آمد
[B][M1]آنکه همواره جفا بود و ستم عادت او
[M2]کرد آهنگ وفا و ز جفا باز آمد
[B][M1]به دعا پیش خود آوردمش، اما عجب است
[M2]در جهان عمر کسی کی به دعا باز آمد
[B][M1]چون دران کوی روم، خلق برآرد فریاد
[M2]کاینک آن شهره انگشت نما باز آمد
[B][M1]دل گمگشته خود جستم و دربانش گفت
[M2]که دل رفته درین کوی کرا باز آمد؟
[B][M1]زاهدا، توبه مفرما ز رخ خوب که من
[M2]بت پرستم، نتوانم به خدا باز آمد
[B][M1]دی ز بوی تو به حیله ز صبا جان بردم
[M2]باز آن وقت شد و باد صبا باز آمد
[B][M1]خسروا، تن به قضا ده که هواهای کهن
[M2]تازه شد از سر و ایام بلا باز آمد
[A]
[B][M1]عمر نو گشت مرا باز که جان باز آمد
[M2]وز پس عمری آن جان جهان باز آمد
[B][M1]ره ده، ای دیده و خار مژه را یک سو کن
[M2]که خرامان و خوش آن سرو روان باز آمد
[B][M1]جان من چشم از آنگه که به روی تو فتاد
[M2]جز تو در غیر توان دید؟ از آن باز آمد
[B][M1]باز نامد دل من، گر چه به کویت صدبار
[M2]شادمان رفت و به فریاد و فغان باز آمد
[B][M1]هر کسم گویم باز آی ازان تا برهی
[M2]گر دل این است که دارم نتوان باز آمد
[B][M1]بنده خسرو که ز تو دیده بپوشید و برفت
[M2]چون میسر نشدش، ناله کنان باز آمد
[A]
[B][M1]وه که باز این دل دیوانه گرفتار آمد
[M2]باز بر جان حشری از غم و تیمار آمد
[B][M1]ماه من بهر خدا پیش برو از سر بام
[M2]کافتاب من بیچاره به دیوار آمد
[B][M1]عقلم، ار گوی صفا پیش لب جانان باخت
[M2]صوفی از صومعه در خانه خمار آمد
[B][M1]خویش را دور میفگن که کجا شد دل تو؟
[M2]هم به نزدیک تو از دور گرفتار آمد
[B][M1]سینه کز درد تهی داشتمش چندین گاه
[M2]اینک امروز برای غم تو کار آمد
[B][M1]حال خونابه خود من نه ترا دیدم، لیک
[M2]ماجرای دلم از دیده به گفتار آمد
[B][M1]ما چو در کوچه فتادیم دل از ما برگیر
[M2]سنگ بردار که دیوانه به بازار آمد
[B][M1]دل مرا سوزد و زلف تو نسیمی بخشد
[M2]مثلم قصه آهنگر و عطار آمد
[B][M1]جز دعایی نکند خسرو مسکین به رخت
[M2]گر چه زان روی به رویش همه آزار آمد
[A]
[B][M1]از کجا در رهم آن شوخ بلا پیش آمد؟
[M2]چه بلا بود ندانم، ز کجا پیش آمد؟
[B][M1]سوی صحرا به تماشای چمن می رفتم
[M2]دلبری، سر و قدی، ماه لقا پیش آمد
[B][M1]آنچه من دیدم و من می کشم از جور فراق
[M2]که شنیده ست و که دیده ست و که را پیش آمد
[B][M1]آن بت از مهر نخستین به وفا دل می برد
[M2]آنکه دل برد ز ما پس به جفا پیش آمد
[B][M1]خسروا، خون خور و دم در کش و صبری پیش آر
[M2]که چنین واقعه تنها نه ترا پیش آمد
[A]
[B][M1]باز عشق آمد و دیوانگیم پیش آمد
[M2]بر دلم از مژه غمزه زنی نیش آمد
[B][M1]خرد و صبر سر خویش گرفتند و شدند
[M2]هر چه آمد ز برای دل درویش آمد
[B][M1]دی به نظاره او رفت رهی بر سر راه
[M2]یک نظر دید، چو باز آمد، بی خویش آمد
[B][M1]گفتم، ای دل، مرو آنجا که گرفتار شوی
[M2]عاقبت رفتی و آن گفت منت پیش آمد
[B][M1]برده بودم ز جفاهای فلک جان، لیکن
[M2]چه کنم، ناز تو، جانا، قدری بیش آمد
[B][M1]چشم من می پرد امروز، کرا خواهد دید؟
[M2]مگر آن کافر ناوک زن بدکیش آمد
[B][M1]خسروا، عشق همی باز و به خوبان می زی
[M2]عقل بگذار که او عاقبت اندیش آمد
[A]
[B][M1]گر مرا هیچ مرادی پس ازین پیش آمد
[M2]حاسدم را ز حسد روز پسین پیش آمد
[B][M1]آنکه در خاطر من غیر ترا داشت گمان
[M2]شرم بادش ز خود آن دم که یقین پیش آمد
[B][M1]در خم تست و سر زلف تو، ار جان طلبند
[M2]زیر هر سلسله چاه کمین پیش آید
[B][M1]طلب روی تو کردم، شب زلف آمد پیش
[M2]آفت کفر، بلی، در ره دین پیش آید
[B][M1]طعنه زد عشق تو بر دل که مرو از این راه
[M2]این مثل را که ازان بگذری این پیش آمد
[A]
[B][M1]دانم، ای دوست که در خانه شرابت باشد
[M2]یک صراحی به من آور که صوابت باشد
[B][M1]بو که بر دفع خمارم ز خم آری قدحی
[M2]چون نظر بر من مخمور خرابت باشد
[B][M1]با من سوخته خور باده صافی چو خوری
[M2]جگر سوختگان بوی کبابت باشد
[B][M1]خوی به دامن ز بناگوش سمن سای مگیر
[M2]تا به دامان قبا بوی گلابت باشد
[B][M1]دل ربودی ز ره شعبده و عیاری
[M2]شیوه چشم خوشت سد عتابت باشد
[B][M1]جور بر من مکن امروز که مظلوم توام
[M2]بکن اندیشه فردا که حسابت باشد
[B][M1]آنچه از جور تو بر خسرو بیچاره گذشت
[M2]نکنی فکر که فردا چه جوابت باشد؟
[A]
[B][M1]بر من، ار دولت وصل تو مقرر می شد
[M2]کارم از لعل گهر بار تو چون زر می شد
[B][M1]دوش گفتم، نتوان دید به خوابت، لیکن
[M2]با فراق تو مرا خواب مقرر می شد
[B][M1]شرح هجران تو گفتم، بنویسم، لیکن
[M2]ننوشتم که بسی عمر دران سر می شد
[B][M1]بارها شمع بکشتم که نشینم تاریک
[M2]خانه دیگر ز خیال تو منور می شد
[B][M1]عقل وارون ز تمنای تو منعی می کرد
[M2]عشق می آمد و او نیز مسخر می شد
[B][M1]گر چه بسیار بگفتم نیامد در گوش
[M2]خوش تر از نام تو، با آنکه مکرر می شد
[A]
[B][M1]ترک عاشق کش من، ترک جفا خوش باشد
[M2]به وفا کوش که از دوست وفا خوش باشد
[B][M1]بی تو، ای گل، سر گلگشت چمن نیست مرا
[M2]که تماشای گلستان شما خوش باشد
[B][M1]پرده برگیر ز رخ تا که دعایی بکنم
[M2]که به هنگام سحرگاه دعا خوش باشد
[B][M1]گر کند ناز وگر عربده با اهل نظر
[M2]چشم مردم کش آن شوخ به ما خوش باشد
[B][M1]گر دلم ریش کند ور جگرم خون سازد
[M2]چشم غارتگر آن ترک مرا خوش باشد
[B][M1]دایم از پرورش من آن سرو خوش است
[M2]همه خواهند که پرورده ما خوش باشد
[B][M1]خسروا، دیده نگه دار ز دیدار رقیب
[M2]که زیان نظر از صحبت ناخوش باشد
[A]
[B][M1]بس که خون جگر از راه نظر بیرون شد
[M2]دل نمی باید ازین ورطه ره بیرون شد
[B][M1]ناوک چشم تو تا خون دلم ریخت ز چشم
[M2]در میان دل و چشم من آن دم خون شد
[B][M1]از تب هجر بمردیم به کنج غم و هیچ
[M2]کس نپرسید که آن خسته غمگین چون شد
[B][M1]تا چو ماه نو ازان مهر جدا افتادم
[M2]عمر من کم شد و مهر رخ او افزون شد
[B][M1]گر نه زنجیر دل از طره خوبان کردند
[M2]زلف لیلی ز چه رو سلسله مجنون شد
[B][M1]یار چون درج عقیقی به تبسم بگشاد
[M2]چشم خسرو چو صدف پر ز در مکنون شد
[A]
[B][M1]هر کسی روز وداع از پی محمل می شد
[M2]تو مپندار که آن دلبرم از دل می شد
[B][M1]هیچ منزل نشود قافله از آب جدا
[M2]زانکه پیش از همه سیلاب به منزل می شد
[B][M1]گفتم، از محمل آن جان جهان برگردم
[M2]پایم از خون دل سوخته در گل می شد
[B][M1]ساربان خیمه به صحرا زد و اینم عجب است
[M2]که قیامت نشد آن روز که محمل می شد
[B][M1]راستی هر که در آن شکل و شمایل می دید
[M2]هم چو من فتنه در آن شکل و شمایل می شد
[B][M1]پند عاقل نکند سود که در بند فراق
[M2]دل دیوانه ندیدیم که عاقل می شد
[B][M1]بگذر از خویش که بی طبع مسالک، خسرو
[M2]هیچ سالک نشنیدیم که واصل می شد
[A]
[B][M1]هر کرا داعیه درد طلب پیدا شد
[M2]عاقلان جمله بر آنند که او شیدا شد
[B][M1]آتش عشق ز هر سینه که زد شعله مهر
[M2]گر همه صبح مبین است که او رسوا شد
[B][M1]پیش رفتار تو، ای آب روان از تو خجل
[M2]گر نشد سرو چرا ساکن و پا بر جا شد؟
[B][M1]چشم نرگس به گل روی تو می بینم باز
[M2]همچو یعقوب که از بوی پسر بینا شد
[B][M1]از خطا بود که در چین سر زلف تو باد
[M2]رفت و زنجیر کش سلسله سودا شد
[B][M1]ساقیا، باده مپیمای که بدنامی ما
[M2]بر سر کوی تو افسانه کشورها شد
[B][M1]دل خسرو به کجا رفت که از تنگی عشق؟
[M2]همچو نقش دهنت کم زد و ناپیدا شد
[A]
[B][M1]گر خم طره ز روی تو جدا خواهد شد
[M2]نام رخساره تو نام سما خواهد شد
[B][M1]جعد زنجیر نمای تو بلایی ست کز او
[M2]پای دل بسته به زنجیر بلا خواهد شد
[B][M1]زلف هم چون رسنت ماه سما را بگرفت
[M2]من ندانم که درین ماه چها خواهد شد
[B][M1]حاجت آن است که من بر در تو کشته شوم
[M2]هیچگه حاجت این خسته روا خواهد شد؟
[B][M1]زین کشاکش که تنت راست ببینی، خسرو
[M2]ناگهان بند ز بند تو جدا خواهد شد
[A]
[B][M1]چشم من خنده شیرین تو گریان دارد
[M2]دل من را لب پر شور تو بریان دارد
[B][M1]خاطرم میل کند با تو و پیدا نکند
[M2]سینه ام درد و غمت دارد و پنهان دارد
[B][M1]کس ندارد به جهان آنچه تو داری در حسن
[M2]از لطافت همگی پیش تو خود آن دارد
[B][M1]گر نبات خط تو سبز بود، نیست عجب
[M2]خضر است آنکه سرچشمه حیوان دارد
[B][M1]جانم از شوق تو، گر خرقه تن کرد قبا
[M2]نتوان گفت درین خرقه که نقصان دارد
[B][M1]دل من با سر گیسوی درازت همه شب
[M2]تا شبیخون نرود، دست و گریبان دارد
[B][M1]شعر خسرو به مثل سحر حلال است، ولی
[M2]نتوان گفت که او پایه حسان دارد
[A]
[B][M1]تو مپندار که دوران همه یکسان گذرد
[M2]گاه در وصل و گهی در غم هجران گذرد
[B][M1]از دم من چو دم صبح شود آتشبار
[M2]هر نسیمی که بر اطراف گلستان گذرد
[B][M1]گر به گوشش برسد ناله من، نیست عجب
[M2]بار همواره بر اطراف سپاهان گذرد
[B][M1]عالمی بهر نثارش همه جانها بر کف
[M2]آه ازان لحظه که آن سرو خرامان گذرد
[B][M1]برسان سلسله یکبار به دستم، تا چند
[M2]در خم زلف توام عمر پریشان گذرد
[B][M1]گرنه از صبر هزاران سخن آرم در پیش
[M2]ناوک غمزه او آید و از جان گذرد
[A]
[B][M1]هر کسی گاه جوانی تگ و پویی دارد
[M2]گشت باغی و نشاط لب جویی دارد
[B][M1]کس نپرسد که کجایم من بی خانه و جای؟
[M2]هر خسی خاکی و هر سگ سر کویی دارد
[B][M1]دوست دارم خم گیسوی نکورویان را
[M2]وان کسی را که دلی در خم مویی دارد
[B][M1]کاشکی خاک شوم من به زمینی کانجا
[M2]ترک من گاه سواری تگ و پویی دارد
[B][M1]تا درونی نبود، محرم شوقی نشود
[M2]سوزش عود از آن است که بویی دارد
[B][M1]گر سرم دولت چوگانش نیرزد، باری
[M2]لذتی دارم از آن حال که گویی دارد
[B][M1]هان و هان تا نکند عمر به بستان ضایع
[M2]هر که در خانه تماشای نکویی دارد
[B][M1]عاشقان باده به جز کأس ملامت نخورند
[M2]کار مجنون است که سنگی و سبویی دارد
[B][M1]یارب این مذهب خورشید پرستی ز چه خاست؟
[M2]مگر آن است که چون روی تو رویی دارد
[B][M1]خسرو ار جان به غمت داد، ترا بادا عیش
[M2]چون تویی را چه غم، ار جان چو اویی دارد؟
[A]
[B][M1]چشم گردنده او با همه کس می گردد
[M2]چون رسد دور به من، خود به هوس می گردد
[B][M1]زلف کژباز تو بابنده به صد بوالعجبی
[M2]پیش می آید هر لحظه و پس می گردد
[B][M1]از پی آنکه بگیرد سگ شبگرد مرا
[M2]فتنه اندر سر زلف چو عسس می گردد
[B][M1]جان که پیرامن خال سیهت می بیند
[M2]عنکبوتی ست که بر گرد مگس می گردد
[B][M1]شام تا صبح خیال تو بگردد در چشم
[M2]کس نگوید که درین خانه چه کس می گردد؟
[B][M1]دم نقد از لب تو باد به دست است مرا
[M2]کز نفس می زید و نیم نفس می گردد
[B][M1]خسروا، چون تو گلی را چه کند، آنکه بر غم
[M2]همه چون باد به دنباله خس می گردد
[A]
[B][M1]ای که از خاک درت دیده منور گردد
[M2]وصف روحت چو کنم، روح معطر گردد
[B][M1]دیده در زیر قدمهات نمی گرید، از آن
[M2]که مبادا کف پای تو به خون تر گردد
[B][M1]گوش بگرفت، چو بشنید رقیبت سخنم
[M2]گوش ابلیس چو قرآن شنود کر گردد
[B][M1]ناوکی بر دل ریشم فگن، ای دیده من
[M2]تا بود ریش درونم به برون سر گردد
[B][M1]ای بسا جان به سر کوی تو شد خون و هنوز
[M2]می رود تا به سر کوی تو محشر گردد
[B][M1]سازمش خون و به پیش سگت اندازم، اگر
[M2]بی جراحت ز سر کوی تو دل برگردد
[B][M1]اشک خسرو همه از خون جگر ساخته است
[M2]از قدمهات چو ریزم، همه گوهر گردد
[A]
[B][M1]هر کسی سبزه و صحرا و گلستان خواهد
[M2]دل بیچاره ترا چون دل من آن خواهد
[B][M1]نیک تنگ آمدم از خود، ز پی کشتن من
[M2]خنده گو کز لب خونخوار تو فرمان خواهد
[B][M1]خواندیم از پی قربان چو به مهمانی وصل
[M2]آمدم اینک، اگر وصل تو قربان خواهد
[B][M1]چشم تو کشت مرا، غم دیت از دل طلبید
[M2]تیغ هندو کشد و تیغ مسلمان خواهد
[B][M1]در غم زلف تو دل می دهم و می ترسم
[M2]که نباید که مرا دل دهد و جان خواهد
[B][M1]رنجه شد دوش خیال تو به پرسیدن من
[M2]چشم را گو که ز من عذر فراوان خواهد
[B][M1]خواستم شب ز تو یک بوسه به جانی بخرم
[M2]شرمم آمد که چنین تحفه کس ارزان خواهد
[B][M1]حال خسرو ز غمت گشت پریشان، آری
[M2]عشق خوبان همه گر حال پریشان خواهد
[A]
[B][M1]سرو در باغ اگر همچو تو موزون خیزد
[M2]ای بسا ناله که از بلبل مفتون خیزد
[B][M1]نیک بختی که تواند به تو دیدن هر روز
[M2]شادمان خسپد و بر طالع میمون خیزد
[B][M1]ساکنان سر کوی تو نباشند به هوش
[M2]کان زمینی ست که از وی همه مجنون خیزد
[B][M1]نیک خواهان به سر پند و من بدخو را
[M2]هر دم اندیشه و سودای دگرگون خیزد
[B][M1]صبرم از روی نگارین تو فرماید خلق
[M2]وه که این کار ز دست چو منی چون خیزد؟
[B][M1]سوز عشقم چو ز دل خواست، بگفتم به طبیب
[M2]گفت این علت از آنهاست که از خون خیزد
[B][M1]اشک خسرو همه خون است و حذر زین دریا
[M2]کاین نه موجی ست که از دجله و جیحون خیزد
[A]
[B][M1]زلف تو زان گره سخت که بر جانم زد
[M2]دم باقی دو سه پیمانه که بتوانم زد
[B][M1]در دلم گشت همان لحظه کز او جان نبرم
[M2]کز سر ناز، یکی غمزه پنهانم زد
[B][M1]یار پیکان زد و من در هوس آن مردم
[M2]که زنم بوسه بران دست که پیکانم زد
[B][M1]ای اجل، آن قدری صبر کن امروز که من
[M2]لذتی گیرم از آن زخم که بر جانم زد
[B][M1]دیدمش از پس عمری و همی مردم زار
[M2]تشنه در بادیه هجر که بارانم زد
[B][M1]خلق گویند بدینگونه چرایی، چه کنم؟
[M2]رهزنی آمد و راه دل ویرانم زد
[B][M1]نه من از خویش چنین سوخته خرمن شده ام
[M2]تو شدی شمع دل، آتش به جگر زانم زد
[B][M1]پادشه چوب خلیفه خورد و فخر کند
[M2]من درویش ز چوب تو که دربانم زد
[B][M1]بس نبوده ست پریشانی خسرو ز فلک
[M2]وه کجا هجر تو بر حال پریشانم زد
[A]
[B][M1]من به یار خود و اغیار به خود می پیچد
[M2]مست در عشرت و هشیار به خود می پیچد
[B][M1]موی پیچیده بود گرد میانش دائم
[M2]عجبی نیست، بلی، مار به خود می پیچد
[B][M1]سر ز تاب رخت از زلف تو پیچیده، عجب
[M2]زانکه مو از اثر نار به خود می پیچد
[B][M1]هر سری از قدمت دور فتاد از سر درد
[M2]در تگاپوی چو دستار به خود می پیچد
[B][M1]من لبت می گزم و چشم تو در خشم، بلی
[M2]بوی حلواست که بیمار به خود می پیچد
[B][M1]فاش دین لبت از زلف چلیپای تو شد
[M2]زانکه از موی تو زنار به خود می پیچد
[B][M1]صفت موی تو خسرو چو به طومار نوشت
[M2]سبب آن است که طومار به خود می پیچد
[A]
[B][M1]نشدش دل که دمی پهلوی ما بنشیند
[M2]گل هم آخر قدری پیش گیا بنشیند
[B][M1]جان من یاد کن آن را که به بوی چو تویی
[M2]همه شب بر گذر باد صبا بنشیند
[B][M1]کشی از غمزه، چه امید سلامت باشد
[M2]اندر آن سینه که آن تیر بلا بنشیند؟
[B][M1]از تو صد درد نهان دارم و بیرون ندهم
[M2]تا همان درد تو بر جای دوا بنشیند
[B][M1]ملک خوبیت فزون باد به عهدت، گر چه
[M2]فتنه یکدم نتواند که ز پا بنشیند
[B][M1]آب شد خون دلم، شانه کن آن زلف آخر
[M2]مگر آن موی پریشان تو جا بنشیند
[B][M1]تا بود باد جوانی به سر گلرویان
[M2]آتش سینه عاشق ز کجا بنشیند؟
[B][M1]خاک شد در ره تو دیده و آن بخت نبود
[M2]که ز ره گرد تو بر سینه ما بنشیند
[B][M1]جور می کن که سر از کوی وفا نتوان تافت
[M2]گر چه بر خسرو صد پاره جفا بنشیند
[A]
[B][M1]اگر آن شاه دمی پیش گدا بنشیند
[M2]فتنه و غارت و خونریز و جفا بنشیند
[B][M1]گر بیابد به دعا عاشق و دلخسته وصال
[M2]سالها بر در خلوت به دعا بنشیند
[B][M1]چون قدم رنجه کند دوست به پرسیدن من
[M2]خانه تاریک و دلم تنگ، کجا بنشیند؟
[B][M1]خانه دیده برفتیم ز نقش همه پاک
[M2]تا خیال رخ آن ترک ختا بنشیند
[B][M1]جعد زلفین سمن سای تو در دور قمر
[M2]خضر وقت است که بر آب بقا بنشیند
[B][M1]سرو بستان که به قامت علم افراشته است
[M2]چون ببیند قدت از باد هوا بنشیند
[A]
[B][M1]به سر من اگر آن طرفه پسر باز آید
[M2]عمر من هر چه برفته ست ز سر باز آید
[B][M1]زو نبودم به نظر قانع و می کردم ناز
[M2]کار من کاش کنون هم به نظر باز آید
[B][M1]ماه من رفت که از حسن به شکلی دگر است
[M2]وه که ماهی برود، شکل دگر باز آید
[B][M1]هوش و دل رفت، به جان آمدنش می خواهم
[M2]چه کنم؟ چیزی ازان رفته مگر باز آید
[B][M1]برو، ای صورت آن چشم که در چشم منی
[M2]که نرفته ست ز کویش ز سفر باز آید
[B][M1]دیده چندان به کف پای سفیدش مالم
[M2]که سیاهش کنم از مالش، اگر باز آید
[B][M1]طرفه تیریست که بر سینه زند هجرانش
[M2]کز جگر بگذرد و هم به جگر باز آید
[B][M1]گاه گربه رسد آبم به کمر، باز رود
[M2]باز چون گریه کنم تا به کمر باز آید
[B][M1]خبری هم نفرستاد که گر باز رود
[M2]خسرو بی خبر، آخر به خبر باز آید
[A]
[B][M1]نه به بالای خوشت سرو خرامان روید
[M2]نه به سیمای رخت لاله نعمان روید
[B][M1]نه به ذوق لب لعل تو توان یافت شکر
[M2]نه به شکل دهنت پسته خندان روید
[B][M1]با همه حسن و طراوت چو گل روی تو نیست
[M2]آن گل تازه که در روضه رضوان روید
[B][M1]سرو بالای ترا خاصیتی هست ز لطف
[M2]که نهال خوش او در چمن جان روید
[B][M1]گر تو خود بگذری، ای سرو، سمن بوی، به باغ
[M2]زیر خاک قدمت لاله و ریحان روید
[B][M1]ز غم نرگس سیراب توام جسم ضعیف
[M2]چو گیاهی ست که در راه بیابان روید
[B][M1]قدم از کوی تو من بازنگیرم هرگز
[M2]گر همه رهگذرم خنجر و پیکان روید
[B][M1]تا دو یاقوت لبت خسرو بیچاره بدید
[M2]همه از دیده او لعل بدخشان روید
[A]
[B][M1]شب مرا در جگر سوخته مهمانی بود
[M2]یوسف مصر درین زاویه زندانی بود
[B][M1]گوشه ای بود و غمش آمد و تشویشم آمد
[M2]شد پریشان دلم و جای پریشانی برد
[B][M1]پاسبان مست و ملک بیخرد و سگ در خواب
[M2]همه شب تا سحر این دولتم ارزانی بود
[B][M1]مقری صبح شعب می زد و من می کردم
[M2]سجده بت را که نه هنگام مسلمانی بود
[B][M1]عشق می خواند ز خطش صفت صنع خدای
[M2]عقل گم گشت که در غایت نادانی بود
[B][M1]شاد گشتم، ولی افسوس غمش خوردم، از آنک
[M2]شادیم عاریتی و غم من جانی بود
[B][M1]ز آه عشق است بسی داغ به پیشانی من
[M2]چه کنم؟ کز ازل این نقش به پیشانی بود
[B][M1]جان بهای نظری، چشم توام فرمان داد
[M2]عذر بپذیر که این قیمت فرمانی بود
[B][M1]تشنه بر چشمه گذر کرد و نشد لب تر، زانک
[M2]بخت خسرو که ازین کرده پشیمانی بود
[A]
[B][M1]وقتی آن کافر بی رحم از آن من بود
[M2]دل آواره شده نیز، از آن تن بود
[B][M1]شمع شب گریه همی کرد همه شب، ماناک
[M2]شعله های دل پر سوز منش روشن بود
[B][M1]نشدند آن خودم در غم جانان، چکنم؟
[M2]عقل دیوانه و عشق آفت و دل دشمن بود
[B][M1]گفتمش دوش رسیدی و مرادم دادی
[M2]گفت من مانده ام از تو که خیال من بود
[B][M1]بین که چون موی شد از ساعد سیمین نگار
[M2]آهنین بازوی فرهاد که خاراکن بود
[B][M1]می کنم شکر لبت، گر چه بسی نقد بلا
[M2]بر من از غمزه آن دولت مرد افگن بود
[B][M1]عاشقی را که بکشتند به عشق و شهوت
[M2]خون او خون شهیدان نه که حیض زن بود
[B][M1]دی که رسوا شده ای دیدی و گفتی کاین کیست؟
[M2]دامن آلوده به خون خسروتر دامن بود
[A]
[B][M1]دوش در خواب مرا بابت خودکاری بود
[M2]بت پرستی را در خدمت بت یاری بود
[B][M1]کفر زلفش به رگ و پوست چنانم در رفت
[M2]که از او هر رگ من رشته زناری بود
[B][M1]گفتمش، بود غم مات گهی، آن بدمهر
[M2]از برای دل ما نیز بگفت، آری بود
[B][M1]دل گمگشته همی جستم در هر مویش
[M2]خنده می کرد به شوخی که دلت باری بود
[B][M1]سرگذشت دل خود گفتم در پیش خیال
[M2]محرم راز شب تیره و دیواری بود
[B][M1]زلف بنمودش آلوده به خون، گفت، آری
[M2]یادمی آیدم آنجا که گرفتاری بود
[B][M1]می تراوید از چشم ترم اندک اندک
[M2]هر کجا در جگر سوخته آزاری بود
[B][M1]شمع بگریست زمانی و زهر سوز بمرد
[M2]سوزم از گریه همی مرد که بسیاری بود
[B][M1]هر که خسرو را دید از تو جدا، گفت به درد
[M2]وقتی این بلبل شوریده به گلزاری بود
[A]
[B][M1]باز عشق تو مرا مژده رسوایی داد
[M2]فتنه را عهده کار من شیدایی داد
[B][M1]غم تو در دل شبها به دل خویش خورم
[M2]کاین خورش بیشتری ذوق به تنهایی داد
[B][M1]چه حد وصل مرا، بین که چو من چند مگس
[M2]جان شیرین به دکان چو تو حلوایی داد
[B][M1]ای که گوییم شکیبا شو و در گوشه نشین
[M2]دل بباید که توان داد شکیبایی داد
[B][M1]سنگ هر طفل به رویم گل شادیست که عشق
[M2]هدفم بر زد و بس جلوه رسوایی داد
[B][M1]بوی خون زد ز صبا کامد ازان وقتش خوش
[M2]که نشان دل آواره هر جایی داد
[B][M1]شد به دیوانگی زلف بتان، هر چه خدای
[M2]خسرو دلشده را بهره ز دانایی داد
[A]
[B][M1]دوش آتش زدی و گریه مرا یاری داد
[M2]ناله من همه کو را شغب و زاری داد
[B][M1]چشم دارم که به خواب اجلم خسپاند
[M2]خاک کویت که مرا سرمه بیداری داد
[B][M1]مست بگذشتی و شد بیخودیم رهزن عشق
[M2]تا که همراه شد و بخت کرا یاری داد
[B][M1]همه شب خلق در آسایش و من در فریاد
[M2]روز بد بین که دلم را چه گرفتاری داد؟
[B][M1]یارب، از خون منش هیچ نگیری دامن
[M2]گر چه در کشتن من داد جفا کاری داد
[B][M1]عقل کو بر سر من کار نمایی کردی
[M2]کارم افتاد، چو بر جان خط بیزاری داد
[B][M1]همه در بار تو بستند دل و خسرو بین
[M2]داد عقل و دل و دین، نیز به سر باری داد
[A]
[B][M1]چشم مست تو که دی بر من بیتاب افتاد
[M2]تو نیفگندی، از آلودگی خواب افتاد
[B][M1]غمزه تیز به پیرامن چشمش گویی
[M2]تیغ خون است که در مهچه قصاب افتاد
[B][M1]مشتبه می شود قبله ز رویت، چه کنم؟
[M2]که ز ابروی تو چشمم به دو محراب افتاد
[B][M1]دل به دریای جمال تو به بازی می گشت
[M2]عاقبت سوی زنخ رفت و به گرداب افتاد
[B][M1]کار من از پی زلف تو پس آمد، چه کنم؟
[M2]مثلم قصه شاگرد رسن تاب افتاد
[B][M1]زلف تو می نگذارد که ببینم رویت
[M2]یارب این شب ز کجا بر سر مهتاب افتاد؟
[B][M1]آب خسرو همه بر روی زمین ریخته شد
[M2]از چو تو یار که گردنده به دولاب افتاد
[A]
[B][M1]آن عزیزان که همه شب به دل من گردند
[M2]فرخ آن روز که بر دیده روشن گردند
[B][M1]من چو مرغان قفس خوی به زندان کردم
[M2]وقت شان خوش که به گرد گل و گلشن کردند
[B][M1]آن کسان کز پی آن روی بدم می گویند
[M2]پرده برگیر که دیوانه تر از من گردند
[B][M1]جلوه کن روی چو خورشید که تا اهل نظر
[M2]بی سر و پا همه چون ذره روزن گردند
[B][M1]زاهدان در هوس زلف چو زنار تواند
[M2]چه غمت دارد، بگذار برهمن گردند
[B][M1]منم و دوستیت، هم به حق دوستیت
[M2]همه خلقم اگر از بهر تو دشمن گردند
[B][M1]آن که کارند همه تخم ملامت، یارب
[M2]ز آه من جمله چو من سوخته خرمن گردند
[B][M1]زخم پیکان جگر دوز چه دانند آنان؟
[M2]که نه از خار کسی سوخته دامن گردند
[B][M1]آمدی باز تو در دل، پس از این خسرو را
[M2]عقل و جان پیش کجا گرد سر و تن گردند؟
[A]
[B][M1]جان فدای پسرانی که نکورو باشند
[M2]راحت جانست جفاشان چو جفاجو باشند
[B][M1]خود ز خوبان پری چهره همین کار آید
[M2]که ستمگاره و مردم کش و بدخو باشند
[B][M1]غنچه سان بهر جدایی همه رو پشت شوند
[M2]گل صفت بهر جفا را همه تن رو باشند
[B][M1]چه کند آهوی مسکین که سبک جان ندهد؟
[M2]شهسواران که به دنباله آهو باشند
[B][M1]بر درت گر چه بنا کرده عشاق بسی ست
[M2]غرق خونند کسانی که در آن کو باشند
[B][M1]عاشقان در روش عشق مسلمان نشوند
[M2]که نه در سوختن خویش چو هندو باشند
[B][M1]در همه مستی من باش تو، ور فرمایی
[M2]دل و جان نیز به یک گوشه و یکسو باشند
[B][M1]صفت نرگس جادوی تو کردن نارند
[M2]شاعران گر چه چو خسرو همه جادو باشند
[A]
[B][M1]یار زیبای مرا باز به من بنمایید
[M2]ترک رعنای مرا باز به من بنمایید
[B][M1]لاله می رویدم از خون جگر بر رخسار
[M2]سرو بالای مرا باز به من بنمایید
[B][M1]نیست آراسته بی آن مه زیبا مجلس
[M2]مجلس آرای مرا باز به من بنمایید
[B][M1]عشرتم یاد همی آید از افزایش غم
[M2]عشرت افزای مرا باز به من بنمایید
[B][M1]تا ازان زلف شده دور برفتم از جای
[M2]آخر آن جای مرا باز به من بنمایید
[B][M1]پیشتر زانکه به یغما برود خانه عمر
[M2]شیر یغمای مرا باز به من بنمایید
[B][M1]از فراقم همه ناسازی و نابینایی ست
[M2]یار زیبای مرا باز به من بنمایید
[A]
[B][M1]باز با خویش گهی هم سخنش خواهم دید
[M2]یا نگاهی به سوی خویشتنش خواهم دید
[B][M1]زان من بود گهی او که بدانگونه که بود
[M2]هم بدین چشم دگر بار منش خواهم دید
[B][M1]گوشه چشمش دیدم دلم آنجا مانده ست
[M2]جان هم آنجاست به کنج دهنش خواهم دید
[B][M1]پیش ازین صبر ندارم، به رهش بنشستم
[M2]وقت آخر که هم آمد شدنش خواهم دید
[B][M1]مردمان روش ببینند و مرا طاقت نی
[M2]من همان زلف شکن بر شکنش خواهم دید
[B][M1]آشکارام دران دم که بخواهد کشتن
[M2]من نهانی به رخ چون سمنش خواهم دید
[B][M1]گر کشد، یاری ازین جور کشیدن بر هم
[M2]سوختم چند چنین کنش خواهم دید
[B][M1]او اگر آید وگرنه، چو مرا نیست قرار
[M2]من همین شسته به ره آمدنش خواهم دید
[B][M1]یارب، این خسرو ازین جور گهی خواهد زست
[M2]چند رسوا شده مرد و زنش خواهم دید
[A]
[B][M1]یار باز آمد و بوی گل و ریحان آورد
[M2]خنده باغ مرا گریه هجران آورد
[B][M1]باز گلهای نو از درد کهن یادم داد
[M2]غنچه ها بر جگرم زخم چو پیکان آورد
[B][M1]فصل نوروز که آورد طرب بر همه خلق
[M2]چشم بد روز مرا موسم باران آورد
[B][M1]هر سحر باد که بر سینه من می گذرد
[M2]در چمن بوی کباب از پی مستان آورد
[B][M1]بوی آن گمشده خویش نمی یابم هیچ
[M2]زان چه سودم که صبا بوی گلستان آورد
[B][M1]به چه کار آید بی سرو خودم، گر چه بهار
[M2]سوی هر باغ بسی سرو خرامان آورد
[B][M1]نتوان زیست به جان دگران، گر چه صبا
[M2]جای خاشاک ز کوی تو همه جان آورد
[B][M1]باد یارب چو رقیب تو پریشان همه وقت
[M2]که ترا بر سر دلهای پریشان آورد
[B][M1]با چنان روزنی، ار بر دل خسرو صد تیر
[M2]بتوان خوردن و بر روی تو نتوان آورد
[A]
[B][M1]خم زلف تو که زنجیر جنون می خوانند
[M2]ای خوش آن طایفه کاین سلسله می جنبانند
[B][M1]ای صبا، نرم تری روب غبار زلفش
[M2]که دران مشتی زندانی بی سامانند
[B][M1]عجب آمد همه را مردنم از هجر و مرا
[M2]عجب از خلق که بزیند چو تنها مانند
[B][M1]جان عاشق چو برون رفت نخوانندش باز
[M2]زانکه در دل دگری هست که جانش خوانند
[B][M1]گرد خوبان جهان، عاشق بیتاب مگرد
[M2]که جوان وتر و نوخاسته و نادانند
[B][M1]زاهد امروز سر توبه شکستن دارد
[M2]می فروشان اگر این دلق کهن بستانند
[B][M1]این چه شوخی ست که گویی دل من دزدیدی؟
[M2]این ز تو آید و ز آنان که ترا می مانند
[B][M1]بنده ام خواه قبولم کن و خواهی رد، ازآنک
[M2]عزت و خواری در کوی وفا یکسانند
[B][M1]زندگان این همه خواهند که در تو نگرند
[M2]مردگان نیز، به جان تو اگر بتوانند
[B][M1]باد حسنت همه خوبان جهان را بشکست
[M2]بعد ازین سرو نخیزد که اگر بنشانند
[B][M1]می برد حسرت پابوس تو خسرو در خاک
[M2]چون شود خاک، بگو تا به رهت افشانند
[A]
[B][M1]منم امروز حدیث تو و مهمانی چند
[M2]پاره از دیده و دلها همه بریانی چند
[B][M1]هر زمان کاتش سودای تو افزود عشق
[M2]جای خاشاک بر آتش فگند جانی چند
[B][M1]دی سوی سوختگان دید و گفتی که که اند
[M2]کافرا، گیر به بتخانه مسلمانی چند
[B][M1]تا تو از خانه برون آیی، هر دم چاک است
[M2]بر سر کوی تو دامان و گریبانی چند
[B][M1]من ندانم که چه مرغم به یکی گلشن اسیر؟
[M2]که رود آخر هر مرغ به بستانی چند
[B][M1]ما پریشان دل و او می گذرد مست، او را
[M2]چه غم، ار جمع نگردند پریشانی چند؟
[B][M1]خنده بیخبران است چو رنج دل ما
[M2]می ندانیم چه رنجیم ز نادانی چند؟
[B][M1]حال ما دیده ای، گر، ای صبا، آن سو گذری
[M2]بدهی یادش ازین بی سر و سامانی چند
[B][M1]خسروا، بر دل آتشکده بسیار گری
[M2]کاین جهنم نشود کشته به بارانی چند
[A]
[B][M1]باز بوی گل مرا دیوانه کرد
[M2]باز عقلم را صبا بیگانه کرد
[B][M1]بازم از سر تازه شد مستی عشق
[M2]بس که بلبل ناله مستانه کرد
[B][M1]گل چو شمع خوبرویی برفروخت
[M2]بلبل بیچاره را پروانه کرد
[B][M1]نی بر آب زلف تست، ار چه به باغ
[M2]زلف را با آب سنبل شانه کرد
[B][M1]لاله را بهر تقاضای شراب
[M2]جرعه می در ته پیمانه کرد
[B][M1]خرمن بسیار هشیاران بسوخت
[M2]بس که عشقت آتش دیوانه کرد
[B][M1]جان برد از خانه تن عاقبت
[M2]اینچنین عشقت که در دل خانه کرد
[B][M1]قصه شیرین، عجب افسانه ایست
[M2]کوهکن خواب اندرین افسانه کرد
[B][M1]خورد خسرو نیست جز غم، چاره نیست؟
[M2]چون خدا این مرغ را این دانه کرد
[A]
[B][M1]باز یاد آن شبم دیوانه کرد
[M2]کان پسر با من به خواب افسانه کرد
[B][M1]شد خراب این دیده و سلطان حسن
[M2]از کجا منزل درین ویرانه کرد؟
[B][M1]کم مبادش مویی، ار چه زلف را
[M2]بهر آزار دل من شانه کرد
[B][M1]شمع مهمان داشت چون پروانه را
[M2]مرغ بریانش هم از پروانه کرد
[B][M1]جان من آن آشنا، گویی تویی
[M2]کو مرا از جان خود بیگانه کرد
[B][M1]من نمی دانم که چون باشد پری
[M2]شکل تو باری مرا دیوانه کرد
[B][M1]از دل خسرو چه پرسی حال، کو
[M2]قبله را در کار این بتخانه کرد
[A]
[B][M1]باز زهره مطربی آغاز کرد
[M2]پیش رندان بربط خود ساز کرد
[B][M1]ماه روزه رفت و رخ بنمود عید
[M2]میر میخانه سر خم باز کرد
[B][M1]مریم خم زاد عیسی سیرتی
[M2]مرغ جانم جانبش پرواز کرد
[B][M1]گل نمود از پرده عشاق روی
[M2]بلبل شیدا نوا آغاز کرد
[B][M1]مجلسی آراست پیر میکده
[M2]تائبان را سوی خود آواز کرد
[B][M1]درد نوشی توبه خود را شکست
[M2]راهب دیرش بسی اعزاز کرد
[B][M1]بر حریفان داد ساقی باده ها
[M2]دور خسرو چون رسیده ناز کرد
[A]
[B][M1]روی خوبت آفت جانی نمود
[M2]دیده را صد گونه حیرانی نمود
[B][M1]غنچه کوچک دهن پیش لبت
[M2]چون که رو بگشاد زندانی نمود
[B][M1]چشم او بنمود زلفت را به من
[M2]مست بد ناگه پریشانی نمود
[B][M1]کافران را بر دل من دل بسوخت
[M2]بس که چشمت نامسلمانی نمود
[B][M1]لعل تو انگشتری خط را سپرد
[M2]دیو را ملک سلیمانی نمود
[B][M1]آینه بودی و زنگارت گرفت
[M2]روی کس را بیش نتوانی نمود
[B][M1]خواستم دی از لبت بوسی، لبت
[M2]خنده ای بنمود و پنهانی نمود
[B][M1]دید خسرو کاین سخن نزدیک نیست
[M2]روز بنشست و ثناخوانی نمود
[A]
[B][M1]صبح چون از روی مشرق رو نمود
[M2]صحن مینا روضه مینو نمود
[B][M1]گیسوی شب شد سفید و آفتاب
[M2]نور شیبش از ته گیسو نمود
[B][M1]هندوی شب مرد و خورشید آتشی
[M2]از برای سوز آن هندو نمود
[B][M1]سوی ساقی مدت تاریک هجر
[M2]بس اشارت کز خم ابرو نمود
[B][M1]چشمه خورشید را در ته نشاند
[M2]عکس ساقی کز رخ ماهو نمود
[B][M1]ماه شبرو را چو گردون سلخ کرد
[M2]استخوانش در ته پهلو نمود
[B][M1]بنده خسرو دل به ساقی عرضه کرد
[M2]درد دل را پیش جان دارو نمود
[A]
[B][M1]ابروی مانند ماهش بنگرید
[M2]جعد مشکین دوتاهش بنگرید
[B][M1]بر چنان جوری که چشمش می کند
[M2]روی زیبا عذر خواهش بنگرید
[B][M1]بس که اندر روی او مست است چشم
[M2]خفتن تا چاشت گاهش بنگرید
[B][M1]بهر چشم بد دعای عاشقان
[M2]گرد تعویذ کلاهش بنگرید
[B][M1]دوش دل در کوی او گم کرده ام
[M2]دوستان بر خاک راهش بنگرید
[B][M1]کور بادا چشم تان، گر صبحگاه
[M2]بی من آن روی چو ماهش بنگرید
[B][M1]دعوی خون می کند از تو دلم
[M2]دیده خسرو گواهش بنگرید
[A]
[B][M1]خیمه نوروز بر صحرا زدند
[M2]چار طاق لعل بر خارا زدند
[B][M1]لاله را بنگر که گویی عرشیان
[M2]کرسی از یاقوت بر مینا زدند
[B][M1]کارداران بهار از روز گل
[M2]زال زر بر روضه خضرا زدند
[B][M1]از حرم طارم نشینان چمن
[M2]خرگه گلریز بر صحرا زدند
[B][M1]گوشه های باغ ز آب چشم ابر
[M2]خنده ها بر چشمهای ما زدند
[B][M1]در هوای مجلس جمشید عهد
[M2]غلغل اندر طارم اعلا زدند
[B][M1]باد نوروزش همایون، کاین ندا
[M2]قدسیان در عالم بالا زدند
[B][M1]مطربان طبع خسرو گاه نطق
[M2]طعنه ها بر بلبل گویا زدند
[A]
[B][M1]عافیت را بر زمین گردی نماند
[M2]مردمی را در جان مردی نماند
[B][M1]خاک بر فرق جهان زان کز وفا
[M2]در همه روی زمین گردی نماند
[B][M1]زان نمی خیزد چمن کز بهر او
[M2]مرصبا را هم دم سردی نماند
[B][M1]کیمیا شد زر چنان کز رنگ او
[M2]بوستان را هم گل زردی نماند
[B][M1]غصه را بر خود فروبر، خسروا
[M2]چون همه درد است و همدردی نماند
[A]
[B][M1]بزم ما را یک دو خواب آلوده اند
[M2]مست و خوش، گویی شراب آلوده اند
[B][M1]سایه پروردند وز خط سیاه
[M2]سایه را بر آفتاب آلوده اند
[B][M1]جامه بر اندام شان گویی ز لطف
[M2]برگ گل را از گلاب آلوده اند
[B][M1]می میان شیشه صافی نگر
[M2]آتشی گویی به آب آلوده اند
[B][M1]می نبیند سوی ما ساقی، ازانک
[M2]چشمهایش مست و خواب آلوده اند
[B][M1]آب شو، ای چشمه خون، کز شراب
[M2]دست آن مست خراب آلوده اند
[B][M1]یارب آن سرخی لبش را از می است
[M2]یا خودش از خون ناب آلوده اند
[B][M1]بس به اشک آلوده شخصم، گوئیا
[M2]سیخی از آب کباب آلوده اند
[B][M1]هست خسرو را سؤالی زان دهن
[M2]کز پیش راه جواب آلوده اند
[A]
[B][M1]هر که را یاری چو تو سرکش بود
[M2]کی ز بیم تیغ سر در کش بود
[B][M1]مجلسی کانجا بود شمعی چو تو
[M2]مرغ جان پروانه آتش بود
[B][M1]چند گه بگذار تا می بینمت
[M2]تا که جانم وام تو، مهوش، بود
[B][M1]روز و شب می میرم اندر یاد تو
[M2]مرگ هم بر یاد رویت خوش بود
[B][M1]گر به یک بوسه لبت بتوان گزید
[M2]آن یکی بوسه به جای شش بود
[B][M1]تا سزا بیند دل بی عافیت
[M2]خوبرو آن به که گردنکش بود
[B][M1]خسروا، گر عاشقی از غم منال
[M2]عشقبازان را دل غمکش بود
[A]
[B][M1]هر که را با تو سر و کاری بود
[M2]جان نباشد در رهش خاری بود
[B][M1]دل که در وی زندگی عشق نیست
[M2]دل نشاید گفت، مرداری بود
[B][M1]خفتگان از زندگی آگه نیند
[M2]زنده بودن کار بیداری بود
[B][M1]عاشقی نبود تقاضای وصال
[M2]بهر نفس خویش پیکاری بود
[B][M1]از شراب ما، اگر یابد خبر
[M2]محتسب شاگرد خماری بود
[B][M1]پیش خویشم کش که باری از رخت
[M2]کشته ای را روز بازاری بود
[B][M1]بر بساط ناز شب غافل مخسپ
[M2]بو که پیش در گرفتاری بود
[B][M1]گویمت خواهی چو خسرو بنده ای
[M2]قسمتم از تو همین، آری، بود
[A]
[B][M1]آنچه بتوان، در غمت جان می کشد
[M2]تا بدان غایت که بتوان، می کشد
[B][M1]می کشد خط بر مسلمانی لبت
[M2]وانگه از خون مسلمان می کشد
[B][M1]دیده تا خط ترا بالای لب
[M2]باد خط بر آب حیوان می کشد
[B][M1]حسن روز افزونت از اوج کمال
[M2]روی مه را داغ نقصان می کشد
[B][M1]زلف کاید بر لبت، گویی که دیو
[M2]خاتم از دست سلیمان می کشد
[B][M1]آنچه دل یک چند از زلفت کشید
[M2]از لب لعلت دو چندان می کشد
[B][M1]گر ز شوخی تیر بر دل می زنی
[M2]خسرو بیچاره از جان می کشد
[A]
[B][M1]ترک من چون تیر مژگان برکشد
[M2]ماه گردون را سپر در سر کشد
[B][M1]در دلم تیرش ترازویی شود
[M2]وز درون سینه جان می برکشد
[B][M1]چون رسن بازی کند زلفین او
[M2]گردن خورشید در چنبر کشد
[B][M1]دل کنم بر آتش رویش کباب
[M2]چون لب میگون او ساغر کشد
[B][M1]چشمت از مژگان چون نوک قلم
[M2]بر فسون جادوان خط در کشد
[B][M1]راست گویی، مردم چشم من است
[M2]چون قبای آبگون در بر کشد
[B][M1]خط طوطی رنگ او، یارب، کجاست؟
[M2]تا به منقار از لبش شکر کشد
[B][M1]مست کرده نرگس غلتان او
[M2]وز مژه بر جان من خنجر کشد
[B][M1]از لبت چون باده نوشان خیال
[M2]چشم خسرو خانه خمار شد
[A]
[B][M1]ای که بر من جور تو بسیار شد
[M2]زاریم بشنو که کارم زار شد
[B][M1]من که اندر سر جنونی داشتم
[M2]خاصه سودای تو با آن یار شد
[B][M1]تا لبت بر نقطه جان خط کشید
[M2]نقطه جان من از پرگار شد
[B][M1]تا تو دست و پا نهادی حسن را
[M2]نیکوان را دست و پا بیکار شد
[B][M1]دوش پنهان می کشیدم زلف تو
[M2]چشم مستت ناگهان بیدار شد
[B][M1]از عزیزی مردم چشم منی
[M2]گر چه در چشم تو مردم خوار شد
[B][M1]خسرو از ابروی خود سازد کمان
[M2]پس به پیش خسرو خاور کشد
[A]
[B][M1]آخر این دردم به درمان کی رسد
[M2]نوبت دیدار جانان کی رسد
[B][M1]این دل سرگشته سودا زده
[M2]از وصال او به سامان کی رسد
[B][M1]آدم آشفته دل در انتظار
[M2]مانده تا پیغام رضوان کی رسد
[B][M1]دیده یعقوب بر راه امید
[M2]تا دگر یوسف به کنعان کی رسد!
[B][M1]دل چو بلبل زار و نالان در فراق
[M2]تا گل رویت به بستان کی رسد
[A]
[B][M1]لعل شیرینی چو خندان می شود
[M2]در جهان شیرینی ارزان می شود
[B][M1]قد او هر گه که جولان می کند
[M2]گوییا سرو خرامان می شود
[B][M1]پرتو رویش چو می تابد ز دور
[M2]آفتاب از شرم پنهان می شود
[B][M1]قصه زلفش چون نمی گویم به کس
[M2]زانکه خاطره ها پریشان می شود
[B][M1]من نه تنها می شوم حیران او
[M2]هر که او را دید حیران می شود
[B][M1]مه چو می گوید، چه بنوازم ترا؟
[M2]تا نگه کردم، پشیمان می شود
[B][M1]هر که را شاهی عالم آرزوست
[M2]بنده درگاه سلطان می شود
[B][M1]خسروی کز کلک گوهر بار او
[M2]کار بی سامان به سامان می شود
[A]
[B][M1]شکل موزونت که در دل جا کند
[M2]هر که بیند در جهان، سودا کند
[B][M1]با قدت بر جا نماند پای سرو
[M2]باغبانش گر چه پا بر جاکند
[B][M1]نسخه ای از روی تو نتوان ستد
[M2]گر علم سر زیر پا بالا کند
[B][M1]عاشق زلفین مشک آلود تست
[M2]باد کز گل عنبر سارا کند
[B][M1]راز می ترسم که در صحرا نهد
[M2]اشک من چون روی در صحرا کند
[B][M1]آب چشمم از ستادن فارغ است
[M2]باد اگر زنجیرش اندر پا کند
[B][M1]چند در خود دیدن، آخر فرصتی
[M2]چشم را، تا یک نظر در ما کند
[B][M1]جرعه کز جام لبت بیرون فتد
[M2]عاشقان را بیخود و شیدا کند
[B][M1]چون که از مستی بغلتد چشم تو
[M2]تکیه بر لطف شه والا کند
[B][M1]ز آفتاب تیغ او دشمن به رزم
[M2]گونه گونه رنگ چون خرما کند
[A]
[B][M1]گر کسی در عشق آهی می کند
[M2]تو نپنداری گناهی می کند
[B][M1]بیدلی گر می کند جایی نظر
[M2]صنع یزدان را نگاهی می کند
[B][M1]با دم صاحبدلان خواری مکن
[M2]کان نفس کار سپاهی می کند
[B][M1]آنکه سنگی می نهد در راه من
[M2]از برای خویش چاهی می کند
[B][M1]گر بنالد خسته ای، معذور دار
[M2]زحمتی دارد که آهی می کند
[B][M1]عشق را آنکو سپر سازد ز عقل
[M2]دفع کوهی را به کاهی می کند
[B][M1]گر کند رندی نظر بازی رواست
[M2]محتسب هم گاه گاهی می کند
[B][M1]یکدم از خاطر فراموشم نشد
[M2]آنکه یاد من به ماهی می کند
[B][M1]چند نالیدیم، خود هرگز نگفت
[M2]کاین تضرع دادخواهی می کند
[B][M1]گر چه خسرو را ازین غم بیم هاست
[M2]هم امیدش را پناهی می کند
[A]
[B][M1]بر رخت چون زلف پر خم بگذرد
[M2]آه من زین سقف طارم بگذرد
[B][M1]تا کند خیل خیالت را طلب
[M2]بر رخ من گریه دم دم بگذرد
[B][M1]وصلت آخر یک شبم روزی شود
[M2]روزی آخر این تب غم بگذرد
[B][M1]بر دلم دی تیر زد چشمت، گذشت
[M2]ور زند امروز، آن هم بگذرد
[B][M1]هر دم از تلخی آن شیرین لبت
[M2]شربت عیش من از سم بگذرد
[B][M1]نگذرانی مرهمی بر درد من
[M2]درد من، ترسم، ز مرهم بگذرد
[B][M1]بنده خسرو از حریم وصل تو
[M2]وای اگر ناگشته محرم بگذرد
[A]
[B][M1]هر که دل با دلربایی می نهد
[M2]خویشتن را در بلایی می نهد
[B][M1]می خورد صد غوطه در دریای غم
[M2]چشم اگر بر آشنایی می نهد
[B][M1]دلبرا، چابک سوار تو سنت
[M2]دلبری را دست و پایی می نهد
[B][M1]تا سر زلف تو جای فتنه شد
[M2]فتنه هم خود را به جایی می نهد
[B][M1]غمزه شوخت جراحت می کند
[M2]هر که را لعلت دوایی می نهد
[B][M1]عاشقان را می کشی و لعل تو
[M2]هم بر ایشان خونبهایی می نهد
[B][M1]کیست خسرو تا جفای خسروان
[M2]چون تو شاهی بر گدایی می نهد
[A]
[B][M1]مردمی نرگس او می داند
[M2]جادویی غمزه او می خواند
[B][M1]زلف او پهلوی خال لب او
[M2]گویی از شهد مگس می راند
[B][M1]کار عاشق که چو ما باریک است
[M2]همه زان زلف همی پیچاند
[B][M1]شیوه غمزه تو بدخویی ست
[M2]همه آفاق نکو می داند
[B][M1]گر دلم بستد، و گر باز دهد
[M2]صد دیگر ز کسان بستاند
[B][M1]خسرو از بهر دو بوسه پیشت
[M2]نیست زر، لیک سری افشاند
[A]
[B][M1]گل ز روی تو فرو می ریزد
[M2]مشک در زلف تو می آویزد
[B][M1]از پی دیدن روی چو گلت
[M2]باد صد نقش همی انگیزد
[B][M1]هر که آن خط مسلسل بیند
[M2]خاک بر خط دبیران ریزد
[B][M1]چون سحر بوی تو آید به چمن
[M2]باد صبح از سر گل برخیزد
[B][M1]دست شستم ز دل خون گشته
[M2]زانکه با زلف تو می آمیزد
[B][M1]چشم بیمار تو از خون دلم
[M2]می خورد باده نمی پرهیزد
[B][M1]سر نهاده ست چو خسرو به غمت
[M2]سر نهد، گر ز غمت بگریزد
[A]
[B][M1]دلم از بخت گهی شاد نبود
[M2]جانم از بند غم آزاد نبود
[B][M1]یک دم از عمر گرامی نگذشت
[M2]کان همه ضایع و بر باد نبود
[B][M1]گر ببینی دل ویران مرا
[M2]گوییا هیچ گه آباد نبود
[B][M1]کافری رخت دلم غارت کرد
[M2]شهر اسلام و سر داد نبود
[B][M1]شب همی دانم کاو آمد و بس
[M2]بیش از خویشتنم یاد نبود
[B][M1]خانه گلشن شده بی منت باغ
[M2]سرو بود، ار گل و شمشاد نبود
[B][M1]هر چه می خواست همی کرد طبیب
[M2]ناتوان را سر فریاد نبود
[B][M1]ناگه آهوی من از دام بجست
[M2]زانکه اندازه صیاد نبود
[B][M1]خسرو از تلخی شیرین دهنان
[M2]آنچنان است که فرهاد نبود
[A]
[B][M1]گر سخن زان لب چون نوش شود
[M2]پسته را خنده فراموش شود
[B][M1]ور حدیث در دندانت کنم
[M2]صدف آنجا همه تن گوش شود
[B][M1]ز آسمان روی تو گر مه بیند
[M2]بر زمین افتد و بیهوش شود
[B][M1]گل که از روی تو ریزد به سخن
[M2]گر بچینند یک آغوش شود
[B][M1]باده بر یاد لب شیرینت
[M2]همه گر زهر بود، نوش شود
[B][M1]دل که پوشیده به زلفت پیوست
[M2]ترسم از غم که سیه پوش شود
[B][M1]دوش با مات سری خوش بوده ست
[M2]خوش بود امشب، اگر دوش شود
[B][M1]گر کنی میل به سوی خسرو
[M2]شاه کی همدم جادوش شود
[A]
[B][M1]زاهد ما دوش باز در ره بت پا نهاد
[M2]دین قلندر گرفت، خانه یغما نهاد
[B][M1]دل که به تسبیح داشت در خم زنار بست
[M2]سر که به محراب بود پیش چلیپا نهاد
[B][M1]گفت صنم، «زان ماست، هر که همه تر کند»
[M2]داشت کهن خرقه ای، در خم صهبا نهاد
[B][M1]پایه آن آفتاب هست بغایت بلند
[M2]کس نرسیدش جز آنک بر دو جهان پا نهاد
[B][M1]محو خرد کرد عشق، در طلب جان نشست
[M2]دست چراغم بکشت، دست به یغما نهاد
[B][M1]ذوق می لعل گون پیر خرد در نیافت
[M2]لذت طفلانش نام پسته و خرما نهاد
[B][M1]راند به دلها سمند، نعل در آتش فگند
[M2]تافته چون برکشید، بر جگر ما نهاد
[B][M1]کرد تقاضای جان، دید کباب جگر
[M2]پیش سگان درش مزد کف پا نهاد
[B][M1]سیل غمش در رسید، آب ز سر در گذشت
[M2]صبر و خرد حمله کرد، رخت به صحرا نهاد
[B][M1]سر ز درش برده بود خسرو مسکین که عشق
[M2]موی کشانش ببرد، باز همان جا نهاد
[A]
[B][M1]یار قبا چست کرد، رخش به میدان برید
[M2]این سر و هر سر که هست در خم چوگان برید
[B][M1]غمزه زن ما رسید، ساخته دارید جان
[M2]یوسف ما چون رسید، مژده به کنعان برید
[B][M1]از رخش امروز اگر توشه شود نعمتی
[M2]بهر چه فردا به خلد منت رضوان برید؟
[B][M1]دست به دامان او نیست به بازوی کس
[M2]بوالهوسان فضول، سر به گریبان برید
[B][M1]در صف عشاق چو لاف عیاری زدید
[M2]ماتم تان واجب است، گر ز غمش جان برید
[B][M1]مرغ بیابان عشق خار مغیلان خورد
[M2]وعده اصل انگبین بر مگس خوان برید
[B][M1]مست و خراب مرا، حاجت نقلی اگر
[M2]هست، دل خام سوز سوی نمکدان برید
[B][M1]نیست دل چون منی در خور شاهین شاه
[M2]پاره مردار من بر سگ دربان برید
[B][M1]بر دو رخ خود نوشت خسرو دلخسته حال
[M2]وه که ز درمانده ای قصه به سلطان برید
[A]
[B][M1]هیچ کس از باغ و بر بوی وفایی ندید
[M2]در همه بستان خاک مهرگیایی ندید
[B][M1]رسم قلندر خوش است بی سرو پا زیستن
[M2]کار جهان را کسی چون سرو پایی ندید
[B][M1]مرد ز عقد کسان در مرادی نیافت
[M2]اهل ز نقد خسان کاه ربایی ندید
[B][M1]هم نفسان را خرد بیخت به غربال صدق
[M2]در دل ویران شان گنج وفایی ندید
[B][M1]تیرگی حال خویش پیش که روشن کنم؟
[M2]چون دلم از دوستان هیچ صفایی ندید
[B][M1]بی غمی از کام دل هیچ نصیبم نداد
[M2]شبپره از آفتاب هیچ ضیایی ندید
[B][M1]از چه ادب می کند چرخ مرا، چون ز من
[M2]دور گناهی نگفت، دهر خطایی ندید
[B][M1]خواست شکایت کند دل ز جفاهای عشق
[M2]همت ما را در آن عقل رضایی ندید
[B][M1]دولتی عقبی، سزاست، گر چو منی را نجست
[M2]محرم سلطان، رواست، گر به گدایی ندید
[B][M1]صورت مقصود خویش دیده ندیدی، و لیک
[M2]آینه بخت را آه که جایی ندید
[B][M1]سینه خسرو ز غم غنچه صفت خون گرفت
[M2]کز چمن روزگار برگ و نوایی ندید
[A]
[B][M1]نیست به دست امید بخت مرا آن کمند
[M2]کافتدش از هیچ رو صید مرادی به بند
[B][M1]دعوی عیاریم رفت به کویش فرود
[M2]ز آنکه سرم پست شد کنگر قصرش بلند
[B][M1]بی سر و پا می دویم تا به کجا سر نهیم
[M2]بارگی شاه شد گردن ما در کمند
[B][M1]تنگ میا زآه من، چشم بدان از تو دور
[M2]نیست رخ خوب را چاره ز دود سپند
[B][M1]در ره جولانت چون دیده ما خاک شد
[M2]دیده بسی در رهست دور ترک ران سمند
[B][M1]هستم ازان گفت تلخ در سکرات فنا
[M2]از دمت آخر دمی چاشنیی ده ز قند
[B][M1]ای که به بازار حسن قیمت خوبان کنی
[M2]پیش زلیخا مگوی «یوسفی آنجا به چند؟»
[B][M1]سوخته از پند خلق سوخته تر می شود
[M2]کاتش عشق است تیز باد وزان است پند
[B][M1]خسرو اگر عاشقی بیم ز کشتن مدار
[M2]پیش رخ نیکوان جان نبود ارجمند
[A]
[B][M1]باز گرفتار شد دل که درین سینه بود
[M2]تازه شد اندر دل آن رخنه که دیرینه بود
[B][M1]دی که همی دید روی، آینه از صورتش
[M2]اصل درون دلم نسخه در آیینه بود
[B][M1]دیدمی امروز باز تا بزیم بینمش
[M2]زنده امروز خود زنده پارینه بود
[B][M1]مفلس دین و صلاح می روم از دهر، ازانک
[M2]دزد به تاراج برد، هر چه به گنجینه برد
[B][M1]شب که به خنده زدی بر جگر من نمک
[M2]قابل مرهم نماند داغ که بر سینه بود
[B][M1]دولت خسرو، که عشق در پی جانش نشست
[M2]گوهر افزون بلا نرخ بلورینه بود
[A]
[B][M1]دل که به غم داد تن آرزوی جان خرید
[M2]برگ گیاهی بداد، سرو خرامان خرید
[B][M1]هجده هزاران جهان هر که بهای تو داد
[M2]آنکه به هفده درم یوسف کنعان خرید
[B][M1]گر چه سراسر بلاست، جور تو بتوان کشید
[M2]ور همه جان قیمت است، ناز تو نتوان خرید
[B][M1]قد تو از مار زلف دولت ضحاک یافت
[M2]خط تو از پای مور ملک سلیمان خرید
[B][M1]تلخی هجران یار زهر هلاهل فشاند
[M2]بنده به نزدیک خویش چشمه حیوان خرید
[B][M1]دل به وفا نه کنون، جان ببر و لب بیار
[M2]کاین دل نادان من عشوه فراوان خرید
[B][M1]محنت عشاق را طعنه نیاید زدن
[M2]آنکه شناسای کار دولت از ایشان خرید
[B][M1]هر که متاع وجود ریخت به بازار عشق
[M2]عمر به قیمت فروخت، عشق به ارزان خرید
[B][M1]داغ غلامیت کرد پایه خسرو بلند
[M2]میر ولایت شود بنده که سلطان خرید
[A]
[B][M1]غمزه مردم کشی پرده صبرم درید
[M2]من نرسیدم بدو، کام به جانم رسید
[B][M1]باد نه ام زین بلا چند توانم گریخت
[M2]سنگ نه ام، این جفا چند توانم کشید
[B][M1]بی دلم، ای مردمان، توبه نخواهم شکست
[M2]عاشقم، ای دوستان، پند نخواهم شنید
[B][M1]سوختم، این آه گرم چند نهانی کشم؟
[M2]گریه نخواهم گشاد، جامه نخواهم درید
[B][M1]دل ز من آن روز برد کو به خوشی خفته بود
[M2]باد بر او می گذشت، موی سیه می برید
[B][M1]دی که گشادی خدنگ، خوش پسرا، بر شکار
[M2]شب همه شب تا به روز در دل من می خلید
[B][M1]بهر خدا رخ بپوش یا ز نظر دور مشو
[M2]کافت جان بیش ازین ما نتوانیم دید
[B][M1]پیش خیال تو دوش از گله دل مرا
[M2]قصه به لب می گذشت، اشک برو می دوید
[B][M1]در سر خسرو چنان شست خیالت که گر
[M2]کار به تیغ اوفتد، زو نتواند پرید
[A]
[B][M1]من نشنیدم که خط بر آن نویسند
[M2]آیت خوبی بر آفتاب نویسند
[B][M1]هجر کشیدیم تا به وصل رسیدیم
[M2]نامه رحمت پس از عذاب نویسند
[B][M1]صبر طلب می کنند از دل شیدا
[M2]همچو براتی که بر خراب نویسند
[B][M1]شرح رخ خوب و زلف غالیه گونت
[M2]بر ورق زر به مشک ناب نویسند
[B][M1]قصه خونریز این دو دیده خسرو
[M2]کاش بر آن چشم نیم خواب نویسند
[A]
[B][M1]صبح دمان بخت من ز خواب در آمد
[M2]کز درم آن مه چو آفتاب در آمد
[B][M1]گشت معطر دماغ جان ز نسیمت
[M2]مستی تو در من خراب در آمد
[B][M1]ساقی تو گشت چشم مست من از می
[M2]پهلوی من شست و در شراب در آمد
[B][M1]زانکه بسی شب نخفته ام ز غم تو
[M2]بیهشیم در ربود و خواب در آمد
[B][M1]گشت پریشان دلم چو باد سحرگه
[M2]در سر آن زلف نیم تاب در آمد
[B][M1]جستم ازو حال دل، نگفت وی، اما
[M2]زلف وی از بوی در جواب در آمد
[B][M1]خاک ره خود فگن به دیده خسرو
[M2]ز آنک بنا رخنه شد، چو آب در آمد
[A]
[B][M1]از در من دوش کان نگار در آمد
[M2]شاخ تمنای من به بار در آمد
[B][M1]برگ حیاتم نمانده بود که ناگه
[M2]باغ خزان دیده را بهار در آمد
[B][M1]آنچه خرابی گذشت، وه به دهی گوی
[M2]مست و خوی آلوده و سوار در آمد
[B][M1]کلبه تاریک یافت روشنی، ای دل
[M2]کز در من آفتاب وار در آمد
[B][M1]دیده که بیمار بود در ته پایش
[M2]پیشگه پای او به کار در آمد
[B][M1]بر سر عقلم جرعه جامش
[M2]سیل به بنیاد اختیار در آمد
[B][M1]مردن خسرو فسوس نیست درین ره
[M2]کار زوی سینه در کنار در آمد
[A]
[B][M1]روی نکو بی وجود ناز نباشد
[M2]ناز چه ارزد، اگر نیاز نباشد
[B][M1]راه حجاز، ار امید وصل توان داشت
[M2]بر قدم رهروان دراز نباشد
[B][M1]مست می عشق را نماز مفرمای
[M2]کان که بمیرد بر او نماز نباشد
[B][M1]مطرب دستانسرای مجلس ما را
[M2]سوز بود،گر چه هیچ ساز نباشد
[B][M1]بنده چو محمود شد، خموش که سلطان
[M2]در ره معنی به جز ایاز نباشد
[B][M1]حیف بود میل شه به خون گدایان
[M2]صید ملخ کار شاهباز نباشد
[B][M1]پیش کسانی که صاحبان نیازند
[M2]هیچ تنعم ورای ناز نباشد
[B][M1]خاطر مردم به لطف صید توان کرد
[M2]دل نبرد، هر که دلنواز نباشد
[B][M1]کس متصور نمی شود که چو خسرو
[M2]هندوی آن چشم ترکتاز نباشد
[A]
[B][M1]دلبر من دوش که مهمان رسید
[M2]در شب هجرم مه تابان رسید
[B][M1]ذره نم از چشمه خورشید یافت
[M2]مورچه را ملک سلیمان رسید
[B][M1]سایه صفت پست شدم زیر پاش
[M2]چون به من آن سرو خرامان رسید
[B][M1]زیستنم باد مبارک که باز
[M2]در تن مرده قدم جان رسید
[B][M1]آتش دل کشته شد و من شدم
[M2]زنده چو آن چشمه حیوان رسید
[B][M1]جلوه طاووس چرا ناورد
[M2]پر مگس کان شکرستان رسید؟
[B][M1]گریه خسرو چو نگه کرد، گفت
[M2]خانه روم باز که باران رسید
[A]
[B][M1]هر که به دنباله کامی بود
[M2]پیش تو چون بنده غلامی بود
[B][M1]شاخ جوانیم ز سر بشکند
[M2]گر ز توام باز سلامی بود
[B][M1]ماه که در نیم بماند تمام
[M2]پیش رخت نیم تمامی بود
[B][M1]خون دلم خوردی و بگذاشتی
[M2]جرعه باقی که به جامی بود
[B][M1]نیز خوشم کز لب چون آتشت
[M2]هر که نشد سوخته خامی بود
[B][M1]جانش به صیاد نباید سپرد
[M2]هر که چو من بسته دامی بود
[B][M1]دوش به خسرو شکری داده ای
[M2]زان لب جان بخش که دامی بود
[A]
[B][M1]گل به تماشای چمن می رود
[M2]باد به گلگشت سمن می رود
[B][M1]آینه گشته ست ز عکس سمن
[M2]آب که در زیر سمن می رود
[B][M1]دوش شنیدم که به هر مجلسی
[M2]از دهن غنچه سخن می رود
[B][M1]وقت بهار آمد و ایام گل
[M2]آه که یار از بر من می رود
[B][M1]راحت روح است رخش، چون کنم
[M2]روح دل و راحت تن می رود
[B][M1]عهد شکسته ست و به هنگام صبر
[M2]آن صنم عهد شکن می رود
[B][M1]خسرو دلسوخته را در غمش
[M2]عمر در اندوه و حزن می رود
[A]
[B][M1]عشق تو هر لحظه فزون می شود
[M2]دل ز غمت قطره خون می شود
[B][M1]در هوس سلسله زلف تو
[M2]عقل مبدل به جنون می شود
[B][M1]روی تو نادیده مه چارده
[M2]بنگرش از غصه که چون می شود
[B][M1]گمشدگان را به طریق نجات
[M2]مهر رخت راهنمون می شود
[B][M1]بس که گران است سر از جام عشق
[M2]زیر سرم دست ستون می شود
[B][M1]عالمی از مستی چشمت خراب
[M2]چشم تو خود مست کنون می شود
[B][M1]عشق تو ورزیم که سلطان عقل
[M2]در کف عشق تو زبون می شود
[B][M1]شوق تو جوییم که از بار آن
[M2]قیامت افلاک نگون می شود
[B][M1]در دل خسرو نگر آن آتش است
[M2]کز دهنش دود برون می شود
[A]
[B][M1]گر جام غم فرستی، نوشم که غم نباشد
[M2]کانجا که عشق باشد، این مایه کم نباشد
[B][M1]سودای تست در جان، نقشت درون سینه
[M2]حرفی برون نیفتد تا سر قلم نباشد
[B][M1]من خود فتوح دانم مردن به تیغت، اما
[M2]بر تیغ تو چه گویی، یعنی ستم نباشد؟
[B][M1]خونم حلال بادش تا کس دیت نجوید
[M2]کاندر قصاص خوبان قاضی حکم نباشد
[B][M1]ای دوست، تا نخندی بر پای لغز عاشق
[M2]دانی که مست مسکین ثابت قدم نباشد
[B][M1]نزدیک اهل بینش کور است و کور بی شک
[M2]عاشق که پیش چشمش رنگین صنم نباشد
[B][M1]گفتی که عشق نفتد تا خوب نبود، آری
[M2]نارد شراب مستی تا جام جم نباشد
[B][M1]ای باد صبحگاهی، کافاق می نوردی
[M2]گر دیده ای، نشان ده، جایی که غم نباشد
[B][M1]خسرو، تو خودنشینی با عاشقان، و لیکن
[M2]در صیدگاه شیران سگ محترم نباشد
[A]
[B][M1]سروی چو قامت تو در بوستان نباشد
[M2]زیرا که بوستان را سرو روان نباشد
[B][M1]هر جا که بگذری تو، باشد زیان دلها
[M2]در شهر کس نباشد کش زین زیان نباشد
[B][M1]چشمت به نیم غمزه صد جان فروشد، آری
[M2]رخت مقامران را نرخ گران نباشد
[B][M1]گستاخی است از من کان «پا به چشم من نه »
[M2]من خود ترا بگویم، گر جای آن نباشد
[B][M1]گویند، خسروا، از عشق خود را چه فاش کردی؟
[M2]خود رنگ عشق بازان از رخ نهان نباشد
[A]
[B][M1]من دلبری ندیدم کش زین نهاد باشد
[M2]زین فتنه ها دلم را بسیار یاد باشد
[B][M1]بگذشت دی به شادی و امروز نامرادی
[M2]آری نه کارها را دایم مراد باشد
[B][M1]نزلی دگر طلب کن، ای دل، ز کویش ایرا
[M2]در شهر عشقبازان غم خانه زاد باشد
[B][M1]آید به عشق پیدا مردی که غازیان را
[M2]میدان تیغ بازی میدان داد باشد
[B][M1]ای دوست، چند سوزی کاخر چرا خوری غم؟
[M2]آن کیست کو نخواهد پیوسته شاد باشد؟
[B][M1]گر تو خوشی به خونم، من خویش را بسوزم
[M2]جایی که آب نبود، روزی که باد باشد
[B][M1]گفتی که پیش هر کس چندین مگیر نامم
[M2]این زار مانده دل را کی ایستاد باشد
[B][M1]تعلیم نیست حاجت غم را به سینه خستن
[M2]در استخوان شکستن گرگ اوستاد باشد
[B][M1]ترسم به نامرادی جان در دهم به عشقت
[M2]گر پیش تو بمیرم آن هم مراد باشد
[B][M1]چون شاهد است ساقی، یکسو نهیم توبه
[M2]در کوی بت پرستان تقوی فساد باشد
[B][M1]بسم الله آنچه خواهی، فرمای، خسرو اینک
[M2]فرمان دوستان را بر جان مفاد باشد
[A]
[B][M1]چندان که یار ما را در حسن ناز باشد
[M2]ما را هزار چندان با او نیاز باشد
[B][M1]عمری به سوی زلفش سرگشته چون نسیمم
[M2]بیماروار حیران، تا کی جواز باشد؟
[B][M1]در یک نظر فریبد محراب ابروی او
[M2]صد ساله زاهدی را کو در نماز باشد
[B][M1]از هر مقام کافتد عشاق بینوا را
[M2]آهنگ کوی جانان عزم حجاز باشد
[B][M1]آنجا که حسن خوبان جلوه دهند، عاشق
[M2]جز روی تو نبیند، گر چشم باز باشد
[B][M1]تر شد مرا ز هجرت از خون دیده دامن
[M2]چون شمع نیم سوزی کاندر گداز باشد
[B][M1]جز خون دل که آید هر دم به چشم خسرو
[M2]یک دوست در نیاید، گر اهل راز باشد
[A]
[B][M1]ما را ز کوی جانان عزم سفر نباشد
[M2]بی عمر زندگانی کس را بسر نباشد
[B][M1]وصف دهان شیرین می گویم و ندانم
[M2]در وصف او چه گویم کان مختصر نباشد
[B][M1]زلف ترا به هر سو باد افگند ازان رو
[M2]تا بار خسته دلها بر یک دگر نباشد
[B][M1]وصل تو بی رقیبان هرگز نشد میسر
[M2]بی خار و خس کسی را گل در نظر نباشد
[B][M1]بر آه دردمندان خود را سپر نسازی
[M2]کاین تیر پر بلا را سهم از سپر نباشد
[B][M1]بر آستان شاهی درویش بی نوا را
[M2]غیر از در گدایی راه دگر نباشد
[B][M1]با تو کجا رساند قاصد سلام خسرو؟
[M2]جایی که محرم آنجا باد سحر نباشد
[A]
[B][M1]در شهر فتنه ای شد، می دانم از که باشد
[M2]ترکی ست صید افگن، پنهانم از که باشد؟
[B][M1]هر روز اندرین شهر خلقی ز دل برآیند
[M2]گر دیگری نداند، من دانم از که باشد؟
[B][M1]دردم گذشت از حد، معلوم نیست تا خود
[M2]سامانم از که خیزد، درمانم از که باشد؟
[B][M1]درمان درمندان در هجر تو تو باشی
[M2]گرمن به درد هجران، درمانم از که باشد
[B][M1]هرگز بر محبان یکدم نمی نشینی
[M2]گر آتش محبت بنشانم، از که باشد؟
[B][M1]چون کرد طره تو غارت قرار خسرو
[M2]من بعد اگر صبوری نتوانم، از که باشد؟
[A]
[B][M1]هر لحظه چشم شوخت ناز دگر فروشد
[M2]جوینده بش باید، گر بیشتر فروشد
[B][M1]با آنکه ما نیرزیم از چشم تو نگاهی
[M2]هم می دهیم جانی، گر یک نظر فروشد
[B][M1]پیوسته گرم بادا بازار تو که در وی
[M2]لعل تو جان ستاند، چشمم جگر فروشد
[B][M1]بفروختند خلقی جان و جهان ز بهرت
[M2]اندر جهان کسی خود حسن اینقدر فروشد؟
[B][M1]سوز از جهان برآرد هر روز خنده تو
[M2]لختی نمک بگو تا روز دگر فروشد
[B][M1]صد جان شیرین ارزد هنگام تلخ گفتن
[M2]آن تلخ پاسخی کو تا زان دگر فروشد
[B][M1]ذکر لب و دهانت در هر دهن نگنجد
[M2]سرگشته مفلسی کو در و گهر فروشد
[B][M1]رعنا بود نه عاشق کاندیشه دارد از جان
[M2]کز بهر سهل نقدی عیار سر فروشد
[B][M1]دارنده سر فروشد بهر بتان و خسرو
[M2]گر چه جوی نیر زد، روی چو زر فروشد
[A]
[B][M1]بر آسمان پریوش چون ماه ما برآید
[M2]خورشید کیست باری کو بر سما برآید؟
[B][M1]چون در خرامش وی باران فتنه خیزد
[M2]سیلاب فتنه خیزد، موج بلا برآید
[B][M1]گلگشت او نخواهم بر خاک خود، چو میرم
[M2]کز گور شوربختان خار عنا برآید
[B][M1]گفتم که بر می آید جانم ز هجر، گفتا
[M2]جانی که ماند بی ما بگذار تا برآید
[B][M1]من چون زیم که جانم در آرزوی بوسی
[M2]بر زلف عنبریش هر دم صبا برآید
[B][M1]هر شب مرا برآید ناله ز جان سنگین
[M2]چون نالشی که شبها از آسیا برآید
[B][M1]شب بهر صبح رویت گویم دعا، ولیکن
[M2]حاجات تیره روزان کی از دعا برآید
[B][M1]از خنجر جفایت خونریزها به کویت
[M2]هر جا که خونم افتد، نقش جفا براید
[B][M1]ابری شود که برقش سیاره را بسوزد
[M2]دودی که هر شب از دل سوی سما برآید
[B][M1]در کوی تو که جانها در راه خاک باشند
[M2]بیچاره جان خسرو آنجا گیا برآید
[A]
[B][M1]چون بینم اینکه رویت در چشم دیگر آید
[M2]کز دیده های خود هم چشم مرا در آید
[B][M1]چون از حسد بمیرم آن دم که تو در آیی
[M2]چون جان عشقبازان با تو برابر آید
[B][M1]خام است کز تو جویم بر خود نوازشی را
[M2]شاهین ز بهر زحمت نزد کبوتر آید
[B][M1]اشکم رسید و دریا بازم به لب در آمد
[M2]دستم بگیر زان پیش، اکنون که برتر آید
[B][M1]دی در رخت ببستم دیده ز بس شکایت
[M2]بدبخت در ببندد، دولت چو از در آید
[B][M1]وه کاین چه عیش باشد، نه زنده و نه مرده؟
[M2]نی بر سرم تو آیی، نی عمر بر سر آید
[B][M1]باطل بود شنیدن دعوی عشق از آن کس
[M2]کش با جمال جانان پهلو به بستر آید
[B][M1]زینسان که در خیالت گم گشتم، ار بمیرم
[M2]چه شبهه، گر ز گورم هر دم گیا برآید
[B][M1]فرهادوار باید مشتاق گفت شیرین
[M2]کش گفته های خسرو در عشق باور آید
[A]
[B][M1]هر بار کان پریوش در کوی من در آید
[M2]بیهوشیی ز رویش در مرد و زن در آید
[B][M1]من در درون خانه دانم که آمد آن مه
[M2]کز هر طرف به خانه بوی سمن در آید
[B][M1]رشک آیدم ز بادی کاید به گرد زلفش
[M2]ور خود غبار باشد در چشم من در آید
[B][M1]یوسف رخا ز چشمم دامن کشان گذر کن
[M2]تا دیده را نسیمی زان پیرهن در آید
[B][M1]شمعی و می بسوزم پیش رخ تو، آری
[M2]پروانه بهر مردن گرد لگن در آید
[B][M1]بنشین که یک زمانی تنگت به بر در آرم
[M2]تا جان رفته از تن بازم به تن در آید
[B][M1]فرهاد گشت خسرو، بگشای لب که ناگه
[M2]شیری ز جوی شیرین بر کوهکن در آید
[A]
[B][M1]امروز چیست کز در جانان برون نیامد؟
[M2]مردند دردمندان، جان، آن برون نیامد
[B][M1]نظارگی ز هر سو در انتظار رویت
[M2]دادند جان بر آن در، سلطان برون نیامد
[B][M1]جانم فدای یاری کو در دلی چو در شد
[M2]بیرون نرفت از دل تا جان بیرون نیامد
[B][M1]تیری که زد ز غمزه، لابد به سینه آمد
[M2]سینه شکاف کردم، پیکان برون نیامد
[B][M1]دی می گذشت، گفتم کش ناله بشنوانم
[M2]هر چند جهد کردم، افغان برون نیامد
[B][M1]اسباب کامرانی از بخت بد چه جویم؟
[M2]کز ثغبه مغیلان ریحان برون نیامد
[B][M1]گفتی بمیر خسرو کز تو رهم، چه حیله
[M2]چون جان عشقبازان آسان برون نیامد
[A]
[B][M1]گر بر عذار سیمین زلفش دوتو نماند
[M2]آویخته دل من در تار مو نماند
[B][M1]حیران نماند، نی نی آنکو بدید رویش
[M2]در کار خویش ماند، حیران درو نماند
[B][M1]بردار پرده، جانا، بنما حقیقت جان
[M2]تا خلق بی بصیرت در گفتگو نماند
[B][M1]زان رخ مناز چندین، دانی که در جوانی
[M2]نیکو بود همه کس، لیکن نکو نماند
[B][M1]بس کن دمی ز غوغا، ور سوز فتنه خواهی
[M2]از آفت و بلایی چشمت فرو نماند
[B][M1]چون می کشی، رها کن تا پای تو ببوسم
[M2]باری به سینه من این آرزو نماند
[B][M1]رشک آیدم که بوسد هر کس نشان پایت
[M2]مخرام تا نشانت بر خاک کو نماند
[B][M1]دل چیست؟مرده چوبی، چون سوز عشق نبود
[M2]گل چیست؟ کاه برگی، چون رنگ و بو نماند
[B][M1]در مجلس وصالت دریا کشند مستان
[M2]چون وقت خسرو آید، می در سبو نماند
[A]
[B][M1]دل شد ز دست ما را با یار ما که گوید؟
[M2]وین درد سینه ما پیش دواکه گوید
[B][M1]من غرق خون همه شب، او خود به خواب مستی
[M2]آنجا که اوست از من این ماجرا که گوید؟
[B][M1]گفتم که چند بر ما نامهربانی آخر؟
[M2]تا مهربان ما را پیغام ما که گوید؟
[B][M1]ای جان خسته، یارت گر در عدم فرستد
[M2]چون تو از آن اویی او هر کجا که گوید؟
[B][M1]بر آستان خواری جان دادنی ست ما را
[M2]زیرا که پیش سلطان حال گدا که گوید؟
[B][M1]دیدار دوست دیدن وانگه حدیث توبه
[M2]والله دروغ باشد، هر پارسا که گوید؟
[B][M1]شرح غمت فراوان تو نشنوی ز خسرو
[M2]هم خود بگوی، جانا، کاین قصه با که گوید؟
[A]
[B][M1]مستان چشم اویم از ما خمار ناید
[M2]غیر دلی پر از خون جام دگر نشاید
[B][M1]گر غمزه چو نشتر بر دیگران زند یار
[M2]چشمم ز غیرت آن خونها ز دل گشاید
[B][M1]اشکم بدید بر در، گفتا چه آب تیره ست؟
[M2]پیش در آب، آری، بس تیره می نماید
[B][M1]مقصود هر کس، ای جان، در عاشقی ست چیزی
[M2]مقصود ماست آهی کز سوز دل برآید
[B][M1]گل رو، هزار بلبل داری به رو غزلخوان
[M2]گل روی پیشت، ای جان، بنماید و نیاید
[B][M1]گر آن خیال بالا آید به دیده، ای جان
[M2]اشکم به پای بوسش از جان به دیده آید
[B][M1]خسرو، ادب چه جویی، از چشم مست شوخش؟
[M2]هندو چو مست باشد، از وی ادب نیاید
[A]
[B][M1]چشم ز دوری تو دور از تو خون فشاند
[M2]دور فلک مبادا کاین شربتت چشاند
[B][M1]بر جور بردن من انصاف داد عالم
[M2]یارب که ایزد از تو انصاف من ستاند
[B][M1]از بیم چشم گفتم کان روی را بپوشان
[M2]ورنه چنان جمالی پوشیده خود نماند
[B][M1]سرو بلند بالاگر با شما بر آید
[M2]هرگز قد بلندت از وی فرو نماند
[B][M1]نارسته می توان دید از زیر پوست خطت
[M2]چون نامه ای که کاتب سوی برون بخواند
[B][M1]بر دل به هر گناهی تیغ جفا چه رانی؟
[M2]دیوانه ایست کایزد بر وی قلم نراند
[B][M1]این دیده می تواند غرقه شدن به دریا
[M2]لیکن کنار جستن از تو نمی تواند
[B][M1]شب ماجرای دیده از خون دل نوشتم
[M2]کو باد تا ز بلبل نامه به گل رساند
[B][M1]تو سهل می شماری اندوه خسرو، آری
[M2]آن کو ندید رنجی، رنج کسان نداند
[A]
[B][M1]زلفت که هر خم از وی در شانه می نگنجد
[M2]دلها که او فشاند در خانه می نگنجد
[B][M1]دلها چنان که دانی خون کن که من خموشم
[M2]در کار آشنایان بیگانه می نگنجد
[B][M1]گر می کشیم خودکش، بر غمزه بار مفگن
[M2]در بخشش کریمان پروانه می نگنجد
[B][M1]مقصود دل ز خوبان معنی بود نه صورت
[M2]در دل شراب گنجد، پیمانه می نگنجد
[B][M1]افسرده وصل جوید در دل نه داغ هجران
[M2]بر می مگس نشیند، پروانه می نگنجد
[B][M1]در جمع بت پرستان سرباز عشق باید
[M2]کاندر صف عروسان مردانه می نگنجد
[B][M1]زین نازکان رعنا، خسرو، گریز زیرا
[M2]در کوی شیشه کاران دیوانه می نگنجد
[A]
[B][M1]دل بی رخ تو صورت جان را نمی شناسد
[M2]جان بی لب تو گوهر کان را نمی شناسد
[B][M1]چندین چه می کند آن زلف بر جمالت؟
[M2]یعنی که چشم زخم جهان را نمی شناسد!
[B][M1]نرگس به زیر پات چرا دیده را نمالد؟
[M2]یا کور شد که سرو روان را نمی شناسد
[B][M1]کوچک دهانت بر دم سرو رهی چه خندد؟
[M2]یعنی که غنچه باد خزان را نمی شناسد
[B][M1]فریاد من ز صبر که با هجر می نسازد
[M2]شک نیست که قدر و قیمت آن را نمی شناسد
[B][M1]در خسرو شکسته نظر کن که در فراقت
[M2]دیوانه گشته پیر و جوان را نمی شناسد
[A]
[B][M1]زین پیشتر چنین دلت از سنگ و رو نبود
[M2]و آزار دوستانت برین گونه خو نبود
[B][M1]پیوسته عادت تو چنین بود در بدی
[M2]یا خود همیشه عادت خوبان نکو نبود
[B][M1]آن کیست کو بدید در آن روی یک نظر؟
[M2]وانگاه تا بزیست در آن آرزو نبود
[B][M1]لاغر تن مرا ز خم زلف وارهان
[M2]انگار کت به زلف یکی تار مو نبود
[B][M1]دل را فسانه تو ز ره برد، ورنه هیچ
[M2]دیوانه مرا سر این گفتگو نبود
[B][M1]آخر بر آب چشم منت نیز دل بسوخت
[M2]گیرم که خود مرا به درت آبرو نبود
[B][M1]ای دل، سپاس دار که گر دوست جور کرد
[M2]از بخت نامساعد من بود، از او نبود
[B][M1]مشکم ز زلف غیر چه آوردی، ای صبا؟
[M2]در کوی آن نگار مگر خاک کو نبود
[B][M1]خسرو به دزد خو کن و با بی دلی بساز
[M2]گر گویمت که دل به کجا رفت، گو «نبود»
[A]
[B][M1]عهدی که بود با منت، آن گوییا نبود
[M2]وان پرسش زمان به زمان گوییا نبود
[B][M1]نامم که گفته ای و نشانم که داده ای
[M2]زان روزگار نام و نشان گوییا نبود
[B][M1]در گلشنی که با گل و مل بوده ایم خوش
[M2]آمد خزان و بویی ازان گوییا نبود
[B][M1]یاری بکن ز مردی با بنده پیش ازآنک
[M2]گویند مردمان که فلان گوییا نبود
[B][M1]اول که دیدمت ز سیه روی، آن نفس
[M2]گویی نداشتم، دل و جان گوییا نبود
[B][M1]دی ناگهانش دیده و تا نیک بنگرم
[M2]در پیش دیده ام نگران گوییا نبود
[B][M1]صد ناله داشت خسرو مسکین ز درد خویش
[M2]چون پیش او رسید، زبان گوییا نبود
[A]
[B][M1]دی مست بوده ام که ز خویشم خبر نبود
[M2]من بودم و دو محرم و یاری دگر نبود
[B][M1]می رفت آن سوار و بر او بود چشم من
[M2]می شد ز سینه جان و در آنم نظر نبود
[B][M1]سوز دلم بدید و ز چشمش نمی نریخت
[M2]این یار خانه سوخته را اینقدر نبود
[B][M1]دیوانه کرد عاشقی و بیدلی مرا
[M2]یارب، دلم که برد، کجا شد، مگر نبود؟
[B][M1]خوش بوده ام که با تو نگاهی نداشتم
[M2]باری ز آب دیده ام این درد سر نبود
[B][M1]دوش آمدی و معذرتی گر نکردمت
[M2]معذور دار از آنک ز خویشم خبر نبود
[B][M1]بر من ز روزگار بسی فتنه می گذشت
[M2]چشمت بلا شد، ارنه به جانم خطر نبود
[B][M1]پیوسته روز غمزدگان تیره بود، لیک
[M2]از روزگار تیره من تیره تر نبود
[B][M1]خسرو ز بهر عشق گذشته چه غم خوری؟
[M2]چون رفت، گومباش، اگر بود و گر نبود
[A]
[B][M1]یاری که بر جدایی اویم گمان نبود
[M2]ماهی نبود آن که شبی در میان نبود
[B][M1]بیگانه وار از سر ما سایه وا گرفت
[M2]ما را ز آشنایی او این گمان نبود
[B][M1]دامانش چون گذاشت حق صحبت قدیم؟
[M2]گیرم که دست هیچ کسش در میان نبود
[B][M1]گل آمد و به باغ رسیدند بلبلان
[M2]وان مرغ رفته را هوس آشیان نبود
[B][M1]زامید وصل زیستنم بود آرزو
[M2]ورنه فراق یار به جانی گران نبود
[B][M1]جانم به جان و من نه ام از زندگان، از آنک
[M2]زو بود جمله زندگی من ز جان نبود
[B][M1]رفتم به بوی صحبت یاران به سوی باغ
[M2]گویی به باغ زان همه گلها نشان نبود
[B][M1]خسرو، اگر گل تو ز گلزار شد، منال
[M2]دانی که هیچ گه چمن بی خزان نبود
[A]
[B][M1]دی زخم ناخنش به رخ چمن سمن چه بود؟
[M2]وان در همی به سلسله پرشکن چه بود؟
[B][M1]آلوده خمار چرا بود نرگسش؟
[M2]پژمردگیش در گل و در نسترن چه بود؟
[B][M1]آن لحظه کامد ار نه فرشته ست یا پری
[M2]گاه نظاره مردن هر مرد و زن چه بود؟
[B][M1]خون من و می دگران گر نخورده بود
[M2]آن رنگ خون و بوی میش در دهن چه بود؟
[B][M1]این شادیم بکشت که خوش بود با همه
[M2]و آن برشکستنش به کرشمه ز من چه بود؟
[B][M1]رخ جمله را نمود و مرا گفت، تو مبین
[M2]زین نفف مست و بیخبرم، کاین سخن چه بود؟
[B][M1]سیری ز جان نبود، گر این خون گرفته را
[M2]سیراب دیدنش سوی آن غمزه زن چه بود؟
[B][M1]گر جان یوسف از عدم این سو نیامده ست
[M2]آن تن که دیدمش به ته پیرهن چه بود؟
[B][M1]کشتن صلاح بود، چو رسوا شدیم، از آنک
[M2]تدبیر پرده پوشی ما جز کفن چه بود؟
[B][M1]دوش آن زمان که رفت ز پیش تو، خسروا
[M2]چون ماند جان و دل چه شد و حال تن چه بود؟
[A]
[B][M1]یارب، چه بود امشب و مهمان من که بود؟
[M2]تسکین جان بی سروسامان من که بود؟
[B][M1]بیدار گشت بختم و البته راست شد
[M2]آن جمله خوابهای پریشان من که بود
[B][M1]شبها ز هجر زیستم از جان دیگران
[M2]امشب که مرده زنده شدم جان من که بود؟
[B][M1]حیران آه و ناله من بود تا صباح
[M2]باری نگه کنید که حیران من که بود؟
[B][M1]نگذاشت آب دیده که نیکو ببینمش
[M2]یارب که پیش دیده گریان من که بود؟
[B][M1]بیهوشیم بلا شد، اگر نه چو خواب کرد
[M2]گر بوسه دادمیش نگهبان من که بود؟
[B][M1]ژولیده خاسته ست، تفحص کن، ای رقیب
[M2]کاندم که خفته پهلوی جانان من که بود؟
[B][M1]من بوده ام حریف شرابش تمام روز
[M2]شب پاسبان دولت سلطان من که بود؟
[B][M1]بدنام روزگار شدی، خسروا، ز عشق
[M2]رسوای شهر و شهره مردان من که بود؟
[A]
[B][M1]یارب که دوش غایب من خانه که بود؟
[M2]تشویش این چراغ ز پروانه که بود؟
[B][M1]من مست بوده ام به خرابات عاشقان
[M2]آن نازنین به مجلس مستانه که بود؟
[B][M1]باری نبود در دلم امشب نشان صبر
[M2]تا آن رونده باز به ویرانه که بود؟
[B][M1]از گریه شبانه سرم درد می کند
[M2]یارب که این شراب زخمخانه که بود؟
[B][M1]می تافت دوش زلف چو زنجیر، وه که باز
[M2]آن وقت درد بیدل و پروانه که بود؟
[B][M1]فرمان نداده روی تو چندین که آسمان
[M2]اقطاع آفتاب ز کاشانه که بود؟
[B][M1]دست مبارک تو که دی رنجه شد ز تیغ
[M2]آن دولت از پی سر مردانه که بود؟
[B][M1]ماند از بلای خال تو خسرو به دام زلف
[M2]آن مرغ را نگر هوس دانه که بود؟
[A]
[B][M1]آن دل که دایمش سر بستان و باغ بود
[M2]گویی همیشه سوخته درد و داغ بود
[B][M1]هر خانه دوش داشت چراغی و جان من
[M2]می سوخت و به خانه من این چراغ بود
[B][M1]من بی خبر فتاده در آن کوی مرده وار
[M2]نالیدنم صدایی غلیواژ و زاغ بود
[B][M1]روزی نشد که جلوه طاووس بنگرد
[M2]این دیده را که روزی زاغ و کلاغ بود
[B][M1]دل در چمن شدی و ز بوی تو شد خراب
[M2]بلبل که بویها ز گلشن در دماغ بود
[B][M1]رفتم به سوی باغ و به یادت گریستم
[M2]بر هر گلی، وگرنه کرا یاد باغ بود
[B][M1]شب گفت، می رسم، چو بگفتم، به خنده گفت
[M2]خسرو برین حدیث منه دل که لاغ بود
[A]
[B][M1]اهل خرد که از همه عالم بریده اند
[M2]داند خرد که از چه به کنج آرمیده اند
[B][M1]دانندگان که وقت جهان خوش بدیده اند
[M2]خوش وقت شان که گوشه عزلت گزیده اند
[B][M1]محرم درون پرده مقصود نیستند
[M2]جز عاشقان که پرده عصمت دریده اند
[B][M1]برتر جهان به جاده همت که کاهل اند
[M2]آن بختیان که سدره و طوبی چریده اند
[B][M1]در بیضه پر مرغ بروید، برون تر آی
[M2]کت پر دهد، کزان به بلندی پریده اند
[B][M1]جان نیز هست با دگران این گروه را
[M2]کز بهر عزم عالم وحدت پریده اند
[B][M1]نارفته ره، رونده به جایی نمی رسد
[M2]ناچار رفته اند ره، آنگه رسیده اند
[B][M1]وان جان کنان که در غم مال است جان شان
[M2]جان داده اند و پاره خاکی خریده اند
[B][M1]خسرو، مگوی بد که درین گنبد از صدا
[M2]خلق آنچه گفته اند، همان را شنیده اند
[A]
[B][M1]یاران که زخم تیر بلایت چشیده اند
[M2]با جان پاره از همه عالم رمیده اند
[B][M1]بس زاهدان شهر کز آن چشم پر خمار
[M2]سبحه گسسته اند و مصلا دریده اند
[B][M1]ترسندگان به جور دلت یار نیستند
[M2]مرغان دشت دان که به سنگی خمیده اند
[B][M1]بنمای شکل خود که بسی خون گرفتگان
[M2]جانها به کف نهاده به دیدن رسیده اند
[B][M1]تر دامنان کسان شده اند از تو کز صفا
[M2]دامن ز سلسبیل و ز کوثر کشیده اند
[B][M1]جاروب آستان تو معزول شد زکار
[M2]زان جعدها که بر سر کویت بریده اند
[B][M1]آنان که عاشقان ترا طعنه می زنند
[M2]معذور دارشان که رخت را ندیده اند
[B][M1]یابند زین پس از غزل خسرو اهل دل
[M2]سوزی که در فسانه مجنون شنیده اند
[A]
[B][M1]رندان پاکباز که از خود بریده اند
[M2]در هر چه هست حسن دلارام دیده اند
[B][M1]خودبین نیند، زان همه چون چشم مرده اند
[M2]روشندل اند، از آن همه چون نور دیده اند
[B][M1]چون رهروان ز منزل هستی گذشته اند
[M2]بی خویش رفته اند و به مقصد رسیده اند
[B][M1]آزاد گشته اند به کلی ز هر دو کون
[M2]وز جان و دل غلامی جانان خریده اند
[B][M1]باغم نشسته اند وز شادی گذشته اند
[M2]از تن رمیده اند و به جان آرمیده اند
[B][M1]از گفتگوی نیک و بد خلق رسته اند
[M2]تا مرحبایی از لب دلبر شنیده اند
[B][M1]خسرو، چه گویی از خم ساقی، من کزان
[M2]جام از شراب ساقی وحدت کشیده اند
[A]
[B][M1]لعل شکروشت که به جلاب شسته اند
[M2]گویی پیاله را به می ناب شسته اند
[B][M1]در چشم ما ز خون جگر خواب بسته شد
[M2]زان رو که وقت خاستن از خواب شسته اند
[B][M1]هر گه که خوی همی کند آن عارض چو ماه
[M2]خورشید گوییا که به هفت آب شسته اند
[B][M1]بشکسته اند توبه به عهد تو آن کسان
[M2]کز آب دیده منبر و محراب شسته اند
[B][M1]دست از تو می نشویم و از غم تمام خلق
[M2]دست از من شکسته بی تاب شسته اند
[B][M1]از تشنگی بسوختم، ای دیده، شربتی
[M2]آخر از آن دو لب که به جلاب شسته اند
[B][M1]خسرو، کسان که غمزه زنان را دهند پند
[M2]از خون میش دشنه قصاب شسته اند
[A]
[B][M1]اهل خرد که دل به جهان در نبسته اند
[M2]زان است کز وی آرزویی برنبسته اند
[B][M1]دل را فراخ کن ز پی صید آسمان
[M2]زیرا ملک به دام کبوتر نبسته اند
[B][M1]راه ار دراز، رخش ترا پی نکرده اند
[M2]نخل ار بلند مرغ ترا پر نبسته اند
[B][M1]جای خرانست آخور رنگین روزگار
[M2]عیسی و شان بر آخور او خر نبسته اند
[B][M1]در کار خواجگان چه شوی غرق در گهر؟
[M2]کاین خانه گل است و به گوهر نبسته اند
[B][M1]تیغ تو زیوریست، چه خصمی همی کشی؟
[M2]بفگن که اهل معرکه زیور نبسته اند
[B][M1]خست سر تو کرد نگون پیش ناکسان
[M2]ورنه ز چرخ نقش تو کمتر نبسته اند
[B][M1]منت منه بداده که بخشنده ایزد است
[M2]چون رزق را به روی کسی در نبسته اند
[B][M1]خسرو زبان کاذب خود را صفت مکن
[M2]شمشیر چوب را کمر زر نبسته اند
[A]
[B][M1]آن رهروان که گام به صدق و صفا زنند
[M2]دل را سرای پرده برون زین سرا بزنند
[B][M1]مردان راه زان قدم صدق یافتند
[M2]تا هر دو کون را لگدی بر قفا زنند
[B][M1]جان کندن است این زدن دست و پا به حرص
[M2]آری به گاه کندن جان دست و پا زنند
[B][M1]بسیار بهترند ز پیران زرپرست
[M2]حیله گران که دست به ورد و دعا زنند
[B][M1]وقتی به زرق، اگر به دعا خورده می دهیم
[M2]شاید، اگر ز خاک سیاهش دوا زنند
[B][M1]سحر و فسونست از پی تسخیر میر و شاه
[M2]حقا که واجب است که بر روی ما زنند
[B][M1]آنان که عقل شان نکند حرص را سزا
[M2]بهر چه پای مورچه بر اژدها زنند؟
[B][M1]خسرو خوش آن کسان که فروزند شمع عیش
[M2]و آتش درین فریبگه پر بلا زنند
[A]
[B][M1]دریاب کز فراق تو جانم به لب رسید
[M2]در آرزوی روی تو روزم به شب رسید
[B][M1]روزم به غم گذشت و شبم تا چسان رود؟
[M2]روزی عجب گذشت و شبی بوالعجب رسید
[B][M1]باز آی تا به بوسه فشانم به پای تو
[M2]کز عشق پای بوس تو جانم به لب رسید
[B][M1]زین پس به جان غمزدگان از کجا رسد؟
[M2]کان رفته بازگشت و زمان طرب رسید
[B][M1]خسرو ندیده بود ادب روزگار هیچ
[M2]اینک ز حادثات جهانش ادب رسید
[A]
[B][M1]باز آن شکار دوست، ز ابرو کمان کشید
[M2]دل صید کرده تیر مژه سوی جان کشید
[B][M1]گفتم به مغز شست غمت، باورم نداشت
[M2]مغزم به تیزی مژه از استخوان کشید
[B][M1]دل دوش می پرید که من مرغ زیرکم
[M2]آمد، به دام زلف خودش موکشان کشید
[B][M1]بتوان کشید تافتگی های زلف او
[M2]لیکن چو تیر غمزه زند چون توان کشید
[B][M1]بالا کشید زلف و دلم کی رسد به من
[M2]کو را به بام برد و ز ته نردبان کشید
[B][M1]گیرم عنان صبر ز دستش، و لیک صبر
[M2]خود رفت آنچنان که نخواهد عنان کشید
[B][M1]خسرو ز گلرخان به دم سرد مبتلاست
[M2]چون بلبلی که زحمت باد خزان کشید
[A]
[B][M1]ای از فروغ روی تو خورشید رو سفید
[M2]شب را به جنب طره تو گشته مو سفید
[B][M1]خط بر میار تا نشود روز ما سیاه
[M2]آن روی در خور است چنان باش کو سفید
[B][M1]با من چو وقت صبح چنین گفت شب که ما
[M2]کردیم موی در هوس روی او سفید
[B][M1]عمری هوای زلف تو پختیم و عاقبت
[M2]کردیم موی خویش درین آرزو سفید
[B][M1]در آرزوی آنکه جوانی بود مقیم
[M2]بسیار کرده ایم درین فکر مو سفید
[B][M1]جز در ختا و هند بیاض سواد من
[M2]خسرو میان نظم سیاهی مجو سفید
[A]
[B][M1]باد آمد و ز گمشده من خبر نداد
[M2]زان رو غباری از پی این چشم تر نداد
[B][M1]آمد بهار و تازه وتر شد گل و صبا
[M2]زان سرو نوجوان خبر تازه بر نداد
[B][M1]خوشوقت بادکش گذری هست از آن طرف
[M2]هر چند دور مانده ما را خبر نداد
[B][M1]من چون زیم که هیچ گه آن نوبهار حسن
[M2]بویی ز بهر من به نسیم سحر نداد
[B][M1]مردم ز بهر دیدن سیرش، دریغ داشت
[M2]دستوریم همم ز پی یک نظر نداد
[B][M1]گفتم، چگونه می کشی و زنده می کنی؟
[M2]از یک جواب کشت و جواب دگر نداد
[B][M1]دل برد، گر نداد، نه جای شکایت است
[M2]کالای خویش را چه توان کرد، اگر نداد
[B][M1]بگذار تا به قحط وفا جان دهم، ازآنک
[M2]تخم وفا که کاشته بودیم بر نداد
[B][M1]دور از درت به کنج فراق تو بنده سر
[M2]بنهاد و آستان ترا درد سر نداد
[B][M1]نادیدنت بس است سزا دیده را که او
[M2]در راه عشق توشه ما جز جگر نداد
[B][M1]آمد به روی آب همه راز ما ز چشم
[M2]ما را کجاست گریه خسرو که در نداد
[A]
[B][M1]دل جز ترا به سینه درون جایگه نداد
[M2]وین مملکت زمانه به خورشید و مه نداد
[B][M1]آبش مباد ریخته، هر چند زان زنخ
[M2]صد تشنه را بکشت که آبی ز چه نداد
[B][M1]صوفی که خاک نیست سرش در ره بتان
[M2]گفتش به سر زنید که پیرش کله نداد
[B][M1]دیدن به خواب هست گنه، لیک دوزخی ست
[M2]آن کس که در جمال تو داد گنه نداد
[B][M1]شرمنده از هلاکت خسرو مشو، چه شد
[M2]یک جانت بیش داد، سه و چار و ده نداد
[A]
[B][M1]دل بی رخ تو در گل و گلشن نه ایستاد
[M2]خاطر به سوی لاله و سوسن نه ایستاد
[B][M1]دامن کشان به نازکشی تا روان شدی
[M2]یک پای اهل زهد به دامن نه ایستاد
[B][M1]عاشق جهان گرفت که تاب رخت نداشت
[M2]بلبل به دشت رفت و به گلشن نه ایستاد
[B][M1]بین سخت جانیم که چسان می زیم هنوز؟
[M2]تیر مژه به دل که بر آهن نه ایستاد
[B][M1]ای دیده، آب خویش نگهدار بعد ازین
[M2]کاتش به ده رسید و به خرمن نه ایستاد
[B][M1]گویند منگرش، مگر از فتنه جان بری
[M2]بسیار خواستم که دل من نه ایستاد
[B][M1]گویند منگرش، مگر از فتنه جان بری
[M2]بسیار خواستم که دل من نه ایستاد
[B][M1]از آه بنده دیده همسایگان تهی
[M2]کم خشک شد که دیده به روزن نه ایستاد
[B][M1]من جامه چون قبا نکنم کز فغان من
[M2]یک جامه درست به یک تن نه ایستاد
[B][M1]خسرو به راه عشق سلامت مجو، از آنک
[M2]تیغی ست این که بر سر گردن نه ایستاد
[A]
[B][M1]ما را شکنج زلف تو در پیچ و تاب برد
[M2]آرام و صبر از دل و از دیده خواب برد
[B][M1]از راه دل در آمد و از روزن دماغ
[M2]رختی که دیده بسته به مشکین طناب برد
[B][M1]روزی عجب مدار که طوفان برآورد
[M2]باران اشک دیده که دست از سحاب برد
[B][M1]چشمم که بود خانه خیل خیال تو
[M2]عمرت دراز باد که آن خانه آب برد
[B][M1]زاهد برای مجلس رندان باده نوش
[M2]دوش آمد و به دوش سبوی شراب برد
[B][M1]دوران پیریم به سر آورد روز شیب
[M2]هجران یار رونق عهد شباب برد
[B][M1]خسرو بسی خطا که به طغرای دلبران
[M2]خواهد برات نامه به روز حساب برد
[A]
[B][M1]خوبان گمان مبر که ز اولاد آدمند
[M2]جانند یا فرشته و یا روح اعظمند
[B][M1]زان انگبین چه ناله کنی، زانکه دائما
[M2]مرغان عرش بر مگس از شهد بر مکند
[B][M1]خوانید روح وامق و مجنون وویس را
[M2]کایشان درون پرده این راز محرمند
[B][M1]ای سلسبیل راحت و ای چشمه حیات
[M2]بر تشنگان سوخته لطفی که در همند!
[B][M1]زاغان نمی زنند به کویت که می خورند
[M2]مشتاق را که سوخته آتش غمند
[B][M1]هر شب منم ز نقش خیال تو در گریز
[M2]چون بوم و شپرک که ز خورشید می رمند
[B][M1]خسرو که زنده نیست، نصیحت چه می کنند؟
[M2]باد مسیح بر سگ مرده چه می دمند؟
[A]
[B][M1]ای همرهان که آگه از آن رفته منید
[M2]گمره شدم، برید و بر آن راهم افگنید
[B][M1]نامه کنید سوی ویم تا بدو رسم
[M2]خاکسترم کنید و بر آن خط پراگنید
[B][M1]بر خاک من رسید و پس از مرگ هر گیاه
[M2]کورانه بوی وی بود از بیخ بر کنید
[B][M1]ای طالبان وصل، ز ما دور، کز فراق
[M2]ما چاک سینه ایم و شما چاک دامنید
[B][M1]ای تائبان عشق، یکی دیدنش روید
[M2]دانم که زاهدید، اگر توبه بشکنید
[B][M1]جانان یکی بس است که میرند بهر او
[M2]گویی نه اید زنده چو یک جان به یک تنید
[B][M1]خسرو که سوخته دل او پس دلش دهید
[M2]وان دل که سوخته نبود آتشش زنید
[A]
[B][M1]دل در هوایت، ای بت عیار، جان دهد
[M2]چون بلبلی که دور ز گلزار جان دهد
[B][M1]از رشک زلف غالیه سای تو هر شبی
[M2]گر جان بود به نافه تاتار جان دهد
[B][M1]ابرو دو تا شده ست بر آن چشم پر خمار
[M2]چون مشفقی که بر سر بیمار جان دهد
[B][M1]ای ناخدای ترس، بران خسته رحم کن
[M2]کز شوق آن دو لعل شکربار جان دهد
[B][M1]دامن کشان شبی به سر کوی من برآی
[M2]تادل به زیر پای تو ایثار جان دهد
[B][M1]یارب تو جان به سرو سهی ده که در چمن
[M2]هر لحظه پیش آن قد و رفتار جان دهد
[B][M1]خسرو به غمزه تو دهد جان چنان که کس
[M2]بر دست شحنگان ستمگار جان دهد
[A]
[B][M1]دل باز سوی آن بت بدخو چه می رود؟
[M2]این خون گرفته باز دران کوچه می رود؟
[B][M1]چون رفت از من آن دل نادان، رو، ای صبا
[M2]امشب بران غریب ببین گو چه می رود؟
[B][M1]گلگشت باغ می کند امروز سرو من
[M2]بنگر که باز بر گل خوشبو چه می رود؟
[B][M1]آخر گهی نگشت صبا نزد کوی او
[M2]چندین به سوی لاله خودرو چه می رود؟
[B][M1]جان می رود ز من، چو گره می زند به زلف
[M2]مردن مراست از گره او چه می رود؟
[B][M1]زین سو نشسته منتظرش طالبان خون
[M2]آن شوخ برشکسته بر آن سو چه می رود؟
[B][M1]جان جهانی از رخ او کشته شد، هنوز
[M2]دیوانه خلق دیدن آن رو چه می رود؟
[B][M1]سر سبز شد لبش، اگر آب حیات نیست
[M2]این خضر باز بر لب آن جو چه می رود؟
[B][M1]از بهر خویش خسرو بیچاره خون گریست
[M2]بر روی او ببین که ازان رو چه می رود
[A]
[B][M1]عمرم در آرزوی تو رفته ست و می رود
[M2]صبرم به جستجوی تو رفته ست و می رود
[B][M1]رفتی و بوی زلف تو ماند و هزار دل
[M2]دنبال تو به بوی تو رفته ست و می رود
[B][M1]سوی در تو رهبر جانهای عاشقان
[M2]بادی که آن به کوی تو رفته ست و می رود
[B][M1]خونابه ایست از دل همچون منی دگر
[M2]آبی که آن به جوی تو رفته ست و می رود
[B][M1]باری قصاص بهر چه آموزدت قریب؟
[M2]کاین شیوه ها ز خوی تو رفته ست و می رود
[B][M1]در جان همی رود سخن و من نهاده گوش
[M2]هر جا که گفتگوی تو رفته ست و می رود
[B][M1]درکش عنان که چون سر خسرو هزار پیش
[M2]پیشت ز عشق روی تو رفته ست و می رود
[A]
[B][M1]افسوس ازین حیات که بر باد می رود
[M2]کایین ما نه بر روش داد می رود
[B][M1]هر دم ز من که پیروی دیو می کنم
[M2]بر آسمان فرشته به فریاد می رود
[B][M1]وه کاین دل خراب عمارت کجا شود؟
[M2]سیل منش چنین که ز بنیاد می رود
[B][M1]زاهد به پند دادن و بیچاره مست را
[M2]خاطر به سوی لعبت ناشاد می رود
[B][M1]گاه خمار صد نیت توبه می کنم
[M2]چون ساقی آمد آن همه از یاد می رود
[B][M1]ای من غلام دولت آن نیک بنده ای
[M2]کز بندگی نفس بد آزاد می رود
[B][M1]ضایع مکن به خنده و بازی بسان گل
[M2]این پنج روزه عمر که بر باد می رود
[B][M1]ای نفس، پند گیر که اختر به گردش است
[M2]ای مرغ، هوش دار که صیاد می رود
[B][M1]آهسته نه به روی زمین پای، کادمی
[M2]بر روی شاهدان پریزاد می رود
[B][M1]زخم زبان خسرو اثر کی کند ترا؟
[M2]نی، خود سخن به تیشه فرهاد می رود
[A]
[B][M1]باز آن سوار مست به نخچیر می رود
[M2]دستم ز کار و کار ز تدبیر می رود
[B][M1]ای کاشکی که بر دل خونین من رسد
[M2]آن تیر او که بر دل نخچیر می رود
[B][M1]او اسپ می دواند و ما کشته می شویم
[M2]لشکر هلاک می شود و میر می رود
[B][M1]نقاش چین به قبله محراب ابرویش
[M2]از بهر توبه کردن تصویر می رود
[B][M1]من بیهشم، که می دهد از سرو من نشان؟
[M2]این باد مشکبو که به شبگیر می رود
[B][M1]هر ساعتی که می گذرد قامتش به دل
[M2]گویا که در درونه من تیر می رود
[B][M1]دیوانه شد دلم، ره زلف تو بر گرفت
[M2]مسکین به پای خویش به زنجیر می رود
[B][M1]عشقت نه سرسری ست که با عشق آدمی
[M2]با جان برآید آنگه و با شیر می رود
[B][M1]ما و شراب و شاهد و مستی و عاشقی
[M2]کایین صوفیان همه تزویر می رود
[B][M1]نزدیک شد هلاکت خسرو ز دوریت
[M2]در کار او هنوز، چه تقصیر می رود؟
[A]
[B][M1]چشم تو خفته ایست که در خواب می رود
[M2]زلف تو آفتی ست که در تاب می رود
[B][M1]هندوی سنبل تو چه دزد دلاور است؟
[M2]کو شب به روشنایی مهتاب می رود
[B][M1]هر دم ز شور پسته شیرین تو مرا
[M2]دامن پر از سرشک چو عناب می رود
[B][M1]گشتم در آب دیده چنان غرق کاین زمان
[M2]صد نیزه برتر از سر من آب می رود
[B][M1]ساقی عنان سرکش گلگون کشیده دار
[M2]کاین بادپای عمر به اشتاب می رود
[B][M1]ما را ز طاق ابروی جانان گریز نیست
[M2]زاهد اگر به گوشه محراب می رود
[B][M1]خسرو چو گشت معتکف آستان دوست
[M2]هرگز به طعن دشمن ازین باب می رود؟
[A]
[B][M1]دل می بری به رفتن و هر کو چنان زود
[M2]مردم زمین ز دیده کند تا بدان رود
[B][M1]هنگام باز رفتن تو مردن من است
[M2]ناچار مردنی بود آن دم که جان رود
[B][M1]هر خامشی که روی تو بیند فغان کند
[M2]هر گه که پیر سوی تو آید، جوان رود
[B][M1]من منت جفای تو بر جان نهم، از آنک
[M2]شمشیر دوستان همه بر نیکوان رود
[B][M1]کوشم که نام تو نبرم، لیک چون کنم؟
[M2]چون هر چه در دل است مرا بر زبان رود
[B][M1]آسان مگیر آه و دم سرد عاشقان
[M2]ای دل، مباد بر تو که باد خزان رود
[B][M1]فریاد خواسته ست، بگوییش، ای رقیب
[M2]تا چند گه ز دیده مردم نهان رود
[B][M1]ای مه، کجا رسی به رکاب نگار من
[M2]گیرم که خود عنان تو بر آسمان رود
[B][M1]ما را نه بخت یار و نه یار آشنا، دریغ
[M2]این عمر بی بدل که همه رایگان رود
[B][M1]خسرو، اگر بتان به قصاصش روان کنند
[M2]خوشدل چنان رود که کسی میهمان رود
[A]
[B][M1]این دل که هر شبیش ز سالی فزون رود
[M2]یکدم چه باشد، ار سوی صبر و سکون رود
[B][M1]زنهار دل بریم ز سودای عشق، از آنک
[M2]دیوی ست اینکه نه به دعا و فسون رود
[B][M1]بی درد گویدم که چرا شام تا سحر
[M2]گریه ز چشم تو زنهایت فزون رود
[B][M1]دردی ست در دلم که بود حق به دست من
[M2]از چشم من گر از به دل آب خون رود
[B][M1]بادا فداش دیده و دل آن زمان که او
[M2]دل دزدد و ز دیده عاشق برون رود
[B][M1]بستی دلم به زلف و همی رانیش ز پیش
[M2]بیچاره پای بسته به زنجیر چون رود؟
[B][M1]نظاره تو هست کشنده تر از فراق
[M2]جانی که مانده بود ز هجران کنون رود
[B][M1]جان زیر پای تو به هوس می دهم، مگر
[M2]یکبار پای تا هوس از دل برون رود
[B][M1]خسرو، چو لاف عشق زدی، از بلا مترس
[M2]زینسان بر اهل عشق بسی آزمون رود
[A]
[B][M1]سودای دیدن تو ز دیدن نمی رود
[M2]عشق رخت به جور کشیدن نمی رود
[B][M1]می آیی و همی تپم از دور، چون کنم؟
[M2]کاین زار مانده جان، به تپیدن نمی رود
[B][M1]از وی چه کم شود، ز رخ ار جان دهد به خلق
[M2]حسن است خانه سوز، خریدن نمی رود
[B][M1]بیداریم بکشت وه، ای ساربان، خموش
[M2]کاین سوزم از فسانه شنیدن نمی رود
[B][M1]می بینمش ز دور، نیم سیر، چون کنم؟
[M2]چون تشنگی آب ز دیدن نمی رود
[B][M1]خسرو، تو لاف زهد به خلوت چه می زنی؟
[M2]کاین آرزو به گوشه خزیدن نمی رود
[A]
[B][M1]شبها اسیر دردم و خوابم نمی برد
[M2]وین آب دیده سوزش و تابم نمی برد
[B][M1]جور زمانه برد ز من هر چه بود، وای
[M2]کاین درد عاشقی و شتابم نمی برد
[B][M1]عمرم به بت پرستی و مستی گذشت، هیچ
[M2]خاطر به سوی زهد و ثوابم نمی برد
[B][M1]گر چه خوش است شربت صافی، ولی چه سود؟
[M2]کز سینه تشنگی شرابم نمی رود
[B][M1]از مسجد، ار چه می شنوم غلغل دعا
[M2]از گوش بانگ چنگ و ربایم نمی برد
[B][M1]دی یار نازنین که دل از دست ما ببرد
[M2]می خندد و نمک ز کبابم نمی برد
[B][M1]امشب درازی شب ظالم مرا بکشت
[M2]کاندوه غم ز جان خرابم نمی برد
[B][M1]من گریه را به حیله نگهداشت می کنم
[M2]ورنه کدام روز که آبم نمی برد؟
[B][M1]ای دل، ز قصه من و از سرگذشت خویش
[M2]افسانه ای بگوی که خوابم نمی برد
[B][M1]چون گل درید سینه خسرو نسیم دوست
[M2]بوی بهشت هیچ عذابم نمی برد
[A]
[B][M1]سیمین زنخ که طره عنبرفشان برد
[M2]دل را در افگند به چه و ریسمان برد
[B][M1]می گفت سرو دی که ازو یک سرم بلند
[M2]کو باغبان که تا سر سرو روان برد
[B][M1]تیغ ار چه می برد همه پیوندهای جان
[M2]فرقت بتر که همدمی دوستان برد
[B][M1]کسی دردناکتر بود از ضربت فراق؟
[M2]جلاد گر به گاه قصاص استخوان برد
[B][M1]بر عقل خویش تکیه مکن پیش عشق، از آنک
[M2]دزدی ست کو نخست سر پاسبان برد
[B][M1]ای هجر سخت پنجه، ببر بند بند من
[M2]عیب است آنکه ترک ز مستی کمان برد
[B][M1]جانا، به نام گفتن تو جان به لب رسید
[M2]کس نیست وه که تا چو منی را زبان برد
[B][M1]یکبار سر بر و برهان مستمند را
[M2]تا چند تیغ جور تو نامهربان برد
[B][M1]تو جان خسروی و به جان و سرت که گر
[M2]نبود امید وصل، ز جان و جهان برد
[A]
[B][M1]آن نخل تر که آب ز جوی جگر خورد
[M2]بیچاره بلبلی که از آن نخل برخورد
[B][M1]کشت شبت به دست نیاید، وه ای رقیب
[M2]جایی که پا گرفت، خدنگ سحر خورد
[B][M1]من بیخود اینچنین ز رخش گشتم، ای حریف
[M2]ورنه کسی شراب ز من بیشتر خورد؟
[B][M1]من کیستم که بر در تو پی سپر شوم؟
[M2]حاشا که خون من به چنان خاک در خورد
[B][M1]جان شد خراب هم به می اول و هنوز
[M2]دیوانه باش تا دو سه روزی دگر خورد
[B][M1]بهرمی مراد فراوان بود حریف
[M2]مرد آن بود که تیغ سیاست به سر خورد
[B][M1]ای پاسبان، ز خواب چه پرسی، ز عمر پرس
[M2]تا آنکه جاهل است غم خواب و خور خورد
[B][M1]خوش طوطیی ست خسرو مسکین به دام هجر
[M2]کز بخت خویش غصه به جای شکر خورد
[A]
[B][M1]عشقت خبر ز عالم بیهوشی آورد
[M2]اهل صلاح را به قدح نوشی آورد
[B][M1]رخسار تو که توبه صد پارسا شکست
[M2]نزدیک شد که رو به سیه پوشی آورد
[B][M1]شوق تو شحنه ایست که سلطان عقل را
[M2]موی جبین گرفته به چاوشی آورد
[B][M1]مردن به تیغ تو چو به کوشش میسر است
[M2]مرده ست آنکه میل به کم کوشی آورد
[B][M1]گفتم که زان لب از پی دیوانه شربتی
[M2]گفت «این مفرحی ست که بیهوشی آورد»
[B][M1]من ناتوان ز یاد کسی گشتم، ای طبیب
[M2]آن دارویم بده که فراموشی آورد
[B][M1]خسرو، اگر فسون پری نیست در سرت
[M2]چشم از فسون بپوش که مدهوشی آورد
[A]
[B][M1]ناگاه پیش ازان که کسی را خبر شود
[M2]آن بیوفای عهد شکن را سفر شود
[B][M1]کردند آگهم که فلان رفت و دور رفت
[M2]نزدیک بود کز تن من، جان به در شود
[B][M1]او می رود چو جان و مرا هست بیم آن
[M2]کو بر سرم نیابد و عمرم به سر شود
[B][M1]کو قاصدی که بر دل من دل بسوزدش
[M2]تا سوی آن خلاصه جان و جگر شود
[B][M1]لیکن خبر چگونه رساند به سوی من
[M2]قاصد که هم ز دیدن او بی خبر شود
[B][M1]گویی مه دو هفته بدیدش که هر شبی
[M2]بیگانه تر برآید و باریکتر شود
[B][M1]بی او جهان، دو چشم ندارم، که بنگرم
[M2]بیرون کشم دو دیده، اگر دست در شود
[B][M1]ای آب دیده، این دل پر خون ببر ز من
[M2]در پای او فگن، مگرش دل دگر شود
[B][M1]گر تا به لب رسید فلان را ز دیده آب
[M2]زان بیشتر بپای که بالای سر شود
[A]
[B][M1]هر شب دلم ز دست خیالت زبون شود
[M2]تا حال من به عاقبت کار چون شود
[B][M1]خونریز گشت مردم چشمت چو ساقیی
[M2]کز دست وی قرابه می سرنگون شود
[B][M1]باران اشک خانه چشمم خراب کرد
[M2]دستم هنوز زیر زنخدان ستون شود
[B][M1]تا با کمال حسن چو ماهی برآمدی
[M2]هر شب به چرخ کاهش من بر فزون شود
[B][M1]یک ره اگر چو کبک خرامی به سوی باغ
[M2]گر کبک بیندت به تگ پا برون شود
[B][M1]دل را بسوختی و هنوز از برای تو
[M2]سوگند می خورد که به آتش درون شود
[B][M1]یکبارگی خیال تو ما را زبون گرفت
[M2]زینگونه کس چگونه کسی را زبون شود؟
[A]
[B][M1]هر روز چشم من به جمالی فرو شود
[M2]این دل که پاره باد گرفتار او شود
[B][M1]ای روی این دو دیده بدبین من سیه!
[M2]تا بهر چه به دیدن روی نکو شود؟
[B][M1]شوخی که دل ز من ببرد وز برای لاغ
[M2]آید درون سینه و در جستجو شود
[B][M1]گویم بگوی با من مسکین حکایتی
[M2]گوید میان هر دو لبم گفتگو شود
[B][M1]با آنکه دیده هرگز ازو مردمی ندید
[M2]هم در دو دیده مردم چشمم همو شود
[B][M1]شرمنده گشت اشک من از چشم من چنانک
[M2]هر لحظه آب گردد و در خود فرو شود
[B][M1]ابرو کشد به گوش و زنخ را کند نگاه
[M2]چوگان نهد به دوش و به دنبال گو شود
[B][M1]امسال خود به دام بلایی فتاده ام
[M2]کز وی به هر دمم غم صد ساله نو شود
[B][M1]گویم فتاده را بکش از خاک، گویدم
[M2]ارزد بدین قدر که قد من دو تو شود
[B][M1]هر چند کآب روی نباشد چو آب جوی
[M2]هر روز آبرویم ازو آب جو شود
[B][M1]آرد هم از پی لب او آب در دهان
[M2]ار دور چرخ گر گل خسرو سبو شود
[A]
[B][M1]دل رفت و آرزوی تو از دل نمی شود
[M2]دل پاره گشت و درد تو زائل نمی شود
[B][M1]مه می شود مقابل روی تو هر شبی
[M2]یک روز با رخ تو مقابل نمی شود
[B][M1]رویم زر است و بر در تو خاک می کنم
[M2]وصل تو کیمیاست که حاصل نمی شود
[B][M1]شد اشک من حمایل گردون ز دست تو
[M2]دستم به گردن تو حمایل نمی شود
[B][M1]بنشسته ام به غم که ز عشق تو خاستن
[M2]با آنکه جان همی شودم، دل نمی شود
[B][M1]دل منزل غم آمد و از رهزنان هجر
[M2]یک کاروان صبر به منزل نمی شود
[B][M1]خسرو در اوفتاد به غرقاب آرزو
[M2]چون کشتی مراد به ساحل نمی شود
[A]
[B][M1]کاری ست در سرم که به سامان نمی شود
[M2]دردی ست در دلم که به درمان نمی شود
[B][M1]می کن به ناز خنده که دیوانه تر شوم
[M2]دیوانگی من چو به پایان نمی شود
[B][M1]رخسار می نمایی که خوش لذتی ست، آنک
[M2]جان کندنت ز دیدنت آسان نمی شود
[B][M1]جانم فدای نرگس او باد هر زمان
[M2]خون می کند هزار و پشیمان نمی شود
[B][M1]دل را ز عشق چند ملامت کنم که هیچ
[M2]این کافر قدیم مسلمان نمی شود
[B][M1]آن کس که گشت عاشق و بیدل ز دست تو
[M2]گویی نه عاشق است که بی جان نمی شود
[B][M1]خسرو که هست سوخته و خام سوز عشق
[M2]آتش زنش که پخته و بریان نمی شود
[A]
[B][M1]زان گل که اندکی بته مشک ناب شد
[M2]بسیار خلق از مژه در خون خضاب شد
[B][M1]در خردگیش دیدم و گفتم که مه شوی
[M2]او خود برای سوزش خلق آفتاب شد
[B][M1]آن سادگی که داشت، به سرخی شدش به دل
[M2]قندی که داشت نیشکر او، شراب شد
[B][M1]بهر خدا دگر به دل من گذر مکن
[M2]ای چشمه حیات که خون من آب شد
[B][M1]جز بوی خون نیامد از او در دماغ من
[M2]از زلف او گهی که جهان مشک ناب شد
[B][M1]ای پندگوی، نزد تو سهل است عشق،لیک
[M2]مسکین کسی که جان و دل او خراب شد
[B][M1]دی در چمن شدم بگشاید مگر دلم
[M2]آهی زدم که آن همه گلها گلاب شد
[B][M1]در خواب پیش چهره خسرو پدید گشت
[M2]سلطان گذشت و قصه ما نقش آب شد
[A]
[B][M1]بر من کنون که بی تو جهان تیره فام شد
[M2]ای شمع جان، در آی که روزم به شام شد
[B][M1]تو خوش به ناز خفته که عیشت حلال بادت
[M2]مسکین کسی که خواب به چشمش حرام باشد
[B][M1]هر مرغ شاد با گل و هر سرو در چمن
[M2]بیچاره بلبلی که گرفتار دام شد
[B][M1]ناز و کرشممه ای که کنی هر دم، ای صبا
[M2]می زیبدت که پیش تو سلطان غلام شد
[B][M1]در آستانت لاف رسیدن کرا رسد
[M2]آن را که زیر پای دو عالم دو گام شد
[B][M1]گفتی نه ای تمام به عشق، آری این سخن
[M2]دانی، چو بشنوی که فلانی تمام شد
[B][M1]بدنامی است عشق بتان، دور به زما
[M2]آن عاشقی که دور ز ما نیکنام شد
[B][M1]دی آن کلاه زهد که صوفی به فرق داشت
[M2]بر دست ساقیی چو تو امروز جام شد
[B][M1]خسرو که زیست با همه خوبان به تو سنی
[M2]اینک به نیم چابک عشق تو رام شد
[A]
[B][M1]باز این دلم خدنگ بلا را نشانه شد
[M2]وین زهر ماروش به سوی ما روانه شد
[B][M1]بیدار بخت ما که تو دیدی، به خواب رفت
[M2]وان عیشهای خوش که شنیدی، فسانه شد
[B][M1]عقلی که در فراخی عیشم رفیق بود
[M2]چون دید تنگی دل من بر کرانه شد
[B][M1]مرغی که آسمان قفس بود میهمان
[M2]بنگر قفس شکست و سوی آشیانه شد
[B][M1]آن سر که صوفیانه کلاهش گران نمود
[M2]بهر بتان سبوکش خمارخانه شد
[B][M1]صوفی که داغ را به هزار آب دیده شست
[M2]زاهد بدار چه، مست شراب مغانه شد
[B][M1]دوری هجر خود رگ جانم گسسته بود
[M2]تیغی که زد رقیب بدانم بهانه شد
[B][M1]گه کاهشی ز دشن و گه طعنه ای ز دوست
[M2]مسکین کسی که بسته بند زمانه شد
[B][M1]خسرو ز بس غبار حسد خاک می خورد
[M2]زان خاک ره که لازم آن آستانه شد
[A]
[B][M1]گفتی دلت مرا شد و از من جدا نشد
[M2]گو شو از آن هر که شود، گر مرا نشد
[B][M1]خورشید من خیال تو از من گهی نرفت
[M2]مانند سایه ای که ز مردم جدا نشد
[B][M1]روزی صبا نرفت به کویت که هردمی
[M2]صد جان پاک همره باد صبا نشد
[B][M1]پرسی مرا که از چه چنین مبتلا شدی؟
[M2]آن کیست کو بدین ترا مبتلا نشد؟
[B][M1]بسیار داشتم دل آباد را خراب
[M2]مانا رها شود تپش من، رها نشد
[B][M1]در گردن من، آن همه خونها که می کند
[M2]خونریز ما که هیچ خدنگش خطا نشد
[B][M1]دی گرم راند رخش بسی دیده خاک گشت
[M2]بدبختیم که چشم منش زیر پا نشد
[B][M1]کردم میان خون جگر آشنا بسی
[M2]کان آشنای خون دلم آشنا نشد
[B][M1]چشم وصال نیست در این چون رضای دوست
[M2]شک خدا که حاجت خسرو روا نشد
[A]
[B][M1]از حال مات هیچ حکایت نمی رسد
[M2]در کار مات بیش عنایت نمی رسد
[B][M1]گویند بگسلد چو بغایت رسید عشق
[M2]جانم گسست و عشق بغایت نمی رسد
[B][M1]گمره چنان شده ست دلم با دهان تو
[M2]کش از کتاب صبر هدایت نمی رسید
[B][M1]بگذشت دوش زلف و رخت پیش چشم من
[M2]ماهی گذشت و شب به نهایت نمی رسد
[B][M1]از خون نوشته قصه دردت رسول اشک
[M2]هر روز در کدام ولایت نمی رسد
[B][M1]ای عقل، بگذر از سر خسرو که مر ترا
[M2]در کار اهل عشق کفایت نمی رسد
[A]
[B][M1]باد صبا ز نافه چینت نمی رسد
[M2]بویی به عاشقان غمینت نمی رسد
[B][M1]خاک توییم و چشم تو بر ما نمی فتد
[M2]ماهی و پرتوی به زمینت نمی رسد
[B][M1]شمعی که آسمان و زمین زو منورند
[M2]در روشنی به عکس جبینت نمی رسد
[B][M1]گفتم که کام دل بستانم ز لعل تو
[M2]دستم به پسته شکرینت نمی رسد
[B][M1]ای درج لعل دوست مگر خاتم جمی
[M2]زینسان که دست کس به نگینت نمی رسد
[B][M1]هرگز ترا چنان که تویی کس نشان نداد
[M2]پای گمان به حد یقینت نمی رسد
[B][M1]مفتی، مپوی بر در زندان که امر و نهی
[M2]بر عاشقان بی دل و دینت نمی رسد
[B][M1]با خار ساز، خسرو، اگر گل به دست نیست
[M2]کز گلشن زمانه جز اینت نمی رسد
[A]
[B][M1]یاری کس از کرشمه و خوبی نشان بود
[M2]از وی وفا مجوی که نامهربان بود
[B][M1]زانجا که هست خنده گل بلبل خراب
[M2]بر حق بود که عاشق روی چنان بود
[B][M1]ای آفتاب، بار دگر چون توانت دید
[M2]جایی که سایه تو برین دل گران بود
[B][M1]نزدیک دل بوند بتان، وان که همچو تست
[M2]نزدیک دل مگوی که نزدیک جان بود
[B][M1]گر روی تافتی سخنی گوی در چمن
[M2]گل را دهند قیمت وبو رایگان بود
[B][M1]خاموشیش حکایت حال است گوش دار
[M2]عاشق که در حضور رخت بی زبان بود
[B][M1]گفتی که ناله های فلان گوش من ببرد
[M2]آخر چنین چرا همه شب در فغان بود؟
[B][M1]آن را که میخلی همه شب در میان دل
[M2]گر تا به روز ناله کند، جای آن بود
[B][M1]عمدا جدا مباش که در جان خسروی
[M2]گر خود هزار ساله ره اندر میان بود
[A]
[B][M1]ترکی و خوبروی، کسی کاینچنین بود
[M2]نبود عجب گر دل او آهنین بود
[B][M1]ماییم و خوابهای پریشان تمام شب
[M2]خوش وقت آنکه با چو تویی همنشین بود
[B][M1]تیغم نه بر قفا، به گلو زن که گاه مرگ
[M2]رویم به سوی تو، نه به روی زمین بود
[B][M1]پیرایه گلو بود از دست دوست تیغ
[M2]وان خون کزو چکد علم آستین بود
[B][M1]گر بنده کشتنیست مشو رویش، ای رقیب
[M2]چون خواب صبح در سر آن نازنین بود
[B][M1]ای مست ناز، جرعه خود را به روی خاک
[M2]مفگن که پای لغز بزرگان دین بود
[B][M1]ساقی، مرنج از من و رسواییم، از آنک
[M2]دیوانه را شراب دهی هم چنین بود
[B][M1]زنارم، ای رفیق، خود این دم گسسته گیر
[M2]گر بت همین بت است نهایت همین بود
[B][M1]فریاد عاشقان همه شب گرد کوی تو
[M2]چون بانگ مؤذنان که به پاس پسین بود
[B][M1]شد جان صد هزار چو من در سر لبت
[M2]آری، بلای مور و مگس انگبین بود
[B][M1]یارب، چگونه خواب کند آنکه، خسروا
[M2]هر شب هزار یاربش اندر کمین بود
[A]
[B][M1]مشتاق چون نظاره آن سیمبر کند
[M2]طاقت نهد به گوشه و آنگه نظر کند
[B][M1]صورتگری نقش خود از جان کند سخن
[M2]چون روی او بدید سخن مختصر کند
[B][M1]او پرده بگرفت، بگویید باد را
[M2]تا خان و مان گل همه زیر و زبر کند
[B][M1]کنعان خراب گشت ز اخوان روزگار
[M2]باشد کسی که یوسف ما را خبر کند
[B][M1]گویند دوستان دگر کن به جای او
[M2]من می کنم، اگر این دل بدخو به در کند
[B][M1]دی پاره کرد سینه مجروح من سرش
[M2]در آدمی مگو که به دیوار اثر کند
[B][M1]اندیشه من از دل خودکام خسرو است
[M2]صعب آتشی بود که سر از خاک در کند
[A]
[B][M1]چشمت که قصد جان من ناتوان کند
[M2]گویم مکن به قصد دل، همان کند
[B][M1]مرغ دل آشیانه به زلف تو می کند
[M2]چون طوطیی که میل به هندوستان کند
[B][M1]آن کس که مانده بسته سودای زلف تو
[M2]سودش همین بود که دلی را زیان کند
[B][M1]از نردبان زلف تو هردم به آفتاب
[M2]آسان رسد، ولیک شبی در میان کند
[B][M1]شمعی که پیش روی چو ماه تو بر کنند
[M2]از تیغ گردنش بزنم، گر زبان کند
[B][M1]از دست دیر آمدن و زود رفتنت
[M2]روزی هزار بار دل من فغان کند
[B][M1]خسرو چو در تو می نرسد، باری ار به لب
[M2]دل را بر آب دیده نشاند، روان کند
[A]
[B][M1]شوخی نگر که آن بت عیار می کند
[M2]دل را به بند زلف گرفتار می کند
[B][M1]هر دم به شیوه ای ز کسی می برد دلی
[M2]در حلقه های زلف نگونسار می کند
[B][M1]دشمن دریغ بود که ره یافت پیش دوست
[M2]حیف است گل که همدمی خار می کند
[B][M1]انکار عشقبازی ما می کنند خلق
[M2]ما خاک آن کسیم که این کار می کند
[B][M1]تا دید شیخ رونق بازار عاشقان
[M2]هر بامداد خرقه به بازار می کند
[B][M1]جز عقل عاقلان نکند صید چشم تو
[M2]مست است و قصد مردم هشیار می کند
[B][M1]در خورد دوست نیست نثار سر و ترا
[M2]خسرو سری که دارد ایثار می کند
[A]
[B][M1]تا چین زلف بر رخ دلدار نشکند
[M2]بازار حسن و رونق تاتار نشکند
[B][M1]گر یار بشکند دل ما را هزار بار
[M2]دانم بدین قدر که دل یار نشکند
[B][M1]ما را مباد توبه ز مستی و عاشقی
[M2]تا جام عشق و کوزه خمار نشکند
[B][M1]زاهد، چرا ملامت مستان کنی، بگو
[M2]تا عهد و توبه مردم هشیار نشکند
[B][M1]در عاشقی درست نباشد کسی که او
[M2]ناموس خویش بر سر بازار نشکند
[B][M1]با زلف تست عهد دل ما و زینهار
[M2]در گوش او بگوی که زنهار نشکند
[B][M1]در پای بوس یار ز غوغای عاشقان
[M2]سرها رود که گوشه دستار نشکند
[B][M1]گر آب خضر خواند لبت را خرد، چه شد؟
[M2]نرخ گهر به طعن خریدار نشکند
[B][M1]خسرو ز زلف یار خلاصی طمع مدار
[M2]تا این دل شکسته به یکبار نشکند
[A]
[B][M1]چون طره تو سلسله بر یاسمین نهد
[M2]خورشید پیش روی تو سر بر زمین نهد
[B][M1]هر بوی خوش که باد ز زلفت برد به باغ
[M2]اندر قبای غنچه تنگ آستین نهد
[B][M1]دیوانه لطافت اندام تست آب
[M2]مانا که باد سلسله بر آب ازین نهد
[B][M1]در خویشتن زمین ز گرانی فرو شود
[M2]جایی که قامتت به نشستن سرین نهد
[B][M1]چشمت اگر بکشت مرا، گو بکش به ناز
[M2]خلقی چه شد که بار بر آن نازنین نهد
[B][M1]لشکر کشید عارضت از سبزه بر سمن
[M2]زین پس خراج بر گل و بر یاسمین نهد
[B][M1]در بوسه لب ترش کنی و جان برد لبت
[M2]زان چاشنی به سرکه در انگبین نهد
[B][M1]سروت که پای ناز بر این دیده می نهد
[M2]خسرو بر آستان شه راستین نهد
[A]
[B][M1]چشم فسونگر تو که داد فسون دهد
[M2]دانا زمام عقل به دست جنون دهد
[B][M1]خونابه می خورم ز غم و گریه می کنم
[M2]آری، شراب گوهر هر کس برون دهد
[B][M1]غم در دل و جگر خورد ار وی بدان بود
[M2]هر کو نهال را بدل آب خون دهد
[B][M1]مست نشاط و عیش کجا گردد آدمی؟
[M2]دور فلک چو باده به جامش نگون دهد
[B][M1]گفتی برون مده غم خود، چون نهان کنم؟
[M2]چون رنگ رخ گواهی حال درون دهد
[B][M1]اجرای جور می کنمت بر خود، ای عجب
[M2]شیشه فروش سنگ به دیوانه چون دهد
[B][M1]خسرو ز بهر آنکه خورد سنگ بر درت
[M2]خود را میان حلقه طفلان زبون دهد
[A]
[B][M1]هر گاه مرغی از سر شاخی نوا زند
[M2]آید به دل کسی و ره جان ما زند
[B][M1]فریاد از آن دلی که به فریاد هر شبی
[M2]نالش به درد از آن سر زلف دو تا زند
[B][M1]نی نغمه طرب که بود ارغنون مرگ
[M2]مرغی که در شکنجه دامی نوا زند
[B][M1]ای فاخته، زناله زن آتش به بوستان
[M2]کز گل امید نیست که بوی وفا زند
[B][M1]او در خرام و دیده به راهش، چه کم شود؟
[M2]گر از طفیل سنگ رهت پشت پا زند
[B][M1]بی خواست آهی از دل من می زند، بترس
[M2]کاین تیر ناگرفته ندانم کجا زند؟
[B][M1]ای پندگوی، شیفته را چون نماند سنگ
[M2]خلقی رها کنش که کلوخ جفا زند
[B][M1]خسرو ز رشک غیر به جان می رسد، بلی
[M2]خیزد قیامتی چو گدا بر گدا زند
[A]
[B][M1]یک روز یار اگر قدمی سوی من زند
[M2]بخت رمیده خیمه به پهلوی من زند
[B][M1]خواهم هزار جان ز خدا تا کنم نثار
[M2]در هر قدم که سرو سمن بوی من زند
[B][M1]در خورد دوست نیست مگر اشک چشم من
[M2]در پیش مردمان همه در روی من زند
[B][M1]مردم در انتظار که کی حلقه بر درم
[M2]زلف نگار سلسله گیسوی من زند
[B][M1]چشمش هزار قلب شکست، از مژه هنوز
[M2]لشکر کشد که بر دل بدخوی من زند
[B][M1]خسرو، ز باد صبح رخش دم زنیم و بس
[M2]لاف محبتش سر هر موی من زند
[A]
[B][M1]آن خون که گاه مستی از آن مست ما چکد
[M2]از زلف فتنه بارد و از جان بلا چکد
[B][M1]شوید چو رخ به صبح، کند غرقه خلق را
[M2]هر قطره ای که از رخ آن آشنا چکد
[B][M1]ای زاهد، از دعای بد ایمن مشو که شب
[M2]مستان دعا کنند، که خون از دعا چکد
[B][M1]جام لبت که محتشمان را حلال باد
[M2]زو جرعه ای چه باشد، اگر بر گدا چکد
[B][M1]مردم در این هوس که شبی سر نهم به پاش
[M2]زانگونه کاب چشم منش زیر پا چکد
[B][M1]خاک درت به چشم من، از گریه خون خورم
[M2]تا خود جزای چشم من آن توتیا چکد
[B][M1]محکم قبا مبند که دامن بگیردت
[M2]خون هزار دل که ز بند قبا چکد
[B][M1]شمشیر آبدار کشیدی بر اهل عشق
[M2]دولت بود که ضربی از آن سوی ما چکد
[B][M1]تو می روی و از پی خونریز خویشتن
[M2]خسرو دوان که تا خوی اسپت کجا چکد؟
[A]
[B][M1]شبی که دلبرم از بام همچو ماه برآید
[M2]ز جان سوخته ام صد هزار آه بر آید
[B][M1]به منزلی که گذشتی ز آب دیده ام، ای جان
[M2]هزار لاله خونین ز خاک راه برآید
[B][M1]ز پرده چون به در آیی برای دیدن رویت
[M2]هزار یوسف کنعان ز قعر چاه برآید
[B][M1]چه عشوه، و چه کرشمه، چه دلبریست که چشمت؟
[M2]همه به مردم مسکین بیگناه برآید
[B][M1]ز حال خسرو مسکین نظر دریغ مفرما
[M2]که کار ما ز تو، ای جان، به یک نگاه برآید
[A]
[B][M1]به بام خویش چو آن ماه کج کلاه برآید
[M2]نفیر و ناله من بر سپهر و ماه برآید
[B][M1]نگه تو داریش از سوز جان خلق، خدایا
[M2]چو او خرامد هر سو، هزار آه برآید
[B][M1]چو چشم سرخ کنم بر رخش، ز دیده رود خون
[M2]هزار آه که داد از دل سیاه برآید
[B][M1]فتاد در زنخ او، دلا، بمیر که زلفش
[M2]نه رشته ایست کز او غرقه ای ز چاه برآید
[B][M1]ز روی خوب مراد تو می دهند، ولیکن
[M2]هزار توبه کجا پیش این گناه برآید؟
[B][M1]شبی پگاه ترک سر ز خواب ناز برآور
[M2]که آفتاب نیارد که صبحگاه برآید
[B][M1]چنین که اختر خسرو به زیر خاک فرو شد
[M2]مگر ز دولت شاه جهان پناه برآید
[A]
[B][M1]چون آن بت از سر کو با هزار ناز برآید
[M2]ز خلق هر طرفی آه جانگداز بر آید
[B][M1]ز تندباد جگرها مرا درونه بلرزد
[M2]گلی که بر سر آن سرو سرفراز برآید
[B][M1]مرا نهال قدش بر جگر نشست بدانسان
[M2]که گر هزار پیش برکنند، باز برآید
[B][M1]به یاد آن قد و قامت سرشک لعل دو چشمم
[M2]به هر زمین که بریزد، درخت ناز برآید
[B][M1]چو پشت دست گزم از فسون و حیرت رویش
[M2]فسون و حیرتم از نقش های گاز بر آید
[B][M1]عجب مدار ز باران عشق و تخم محبت
[M2]چو سبزه از گل محمود اگر ایاز بر آید
[B][M1]نماز نیست مرا جز به سوی بت نه همانا
[M2]که کار خسرو گمره از آن نماز بر آید
[A]
[B][M1]چو ترک مست من آلوده شراب در آید
[M2]ز شور او نمکی در دل کباب در آید
[B][M1]لبش اگر کشدم در سوال بوسه، نترسم
[M2]ولیک غمزه مبادا که در عتاب در آید
[B][M1]بیا که زاهد خشک ار شییت مست بیاید
[M2]به جرعه تر کند آن زهد و در شراب در آید
[B][M1]به گرد دیده خود خار بستی از مژه کردم
[M2]که نی خیال تو بیرون رود نه خواب در آید
[B][M1]گهی که روی به دیوار بهر راز تو آرم
[M2]عمارتی ست که اندر دل خراب در آید
[B][M1]سر از دریچه برون کرده ای، بسوختم آخر
[M2]رها مکن که در آن روزن آفتاب در آید
[B][M1]کج است تیر مژه، راست می زنی به دل من
[M2]که تیر کج چو به آتش رسد به تاب در آید
[B][M1]ز بهر دیدن هندوستان زلف تو هر شب
[M2]بیا ببین که ز سیلاب چشم آب در آید
[B][M1]ز گریه در غم رویت به چشم خسرو بیدل
[M2]نماند آب اگر، بو که خون ناب در آید
[A]
[B][M1]دلم ز دست برفته ست و پیش باز نیابد
[M2]نوازشی هم از آن یار دلنواز نیاید
[B][M1]تمام عرصه عالم سپاه فتنه بگیرد
[M2]اگر ز عارض یارم خط جواز نیاید
[B][M1]درید پرده، فرو ریخت راز دل بر صحرا
[M2]ز پرده ای که چنین شد حجاب راز نیاید
[B][M1]بتا به ناز بکشتی هزار صاحب دل را
[M2]کسی به پیش تو میرد که گاه ناز نیاید
[B][M1]چو خاک پای تو گشتم بگو که در ته پایت
[M2]به خاک روفتن آن گیسوی دراز نیاید
[B][M1]گرم بگویی «بوسه بزن بر آن لب شیرین »
[M2]مرا ز غایت شادی دهن فراز نیاید
[B][M1]اگر به باغ رسد قامت بلند تو روزی
[M2]عجب بود که اگر سرو در نماز نیاید
[B][M1]دهند پند که بازآ، من آن مجال ندارم
[M2]که هر که رفت به کویت به خانه باز نیاید
[B][M1]جهان بسوخت حدیث نیازمندی خسرو
[M2]خنک بود سخنی کز سر نیاز نیاید
[A]
[B][M1]مهی گذشت که چشمم خبر ز خواب ندارد
[M2]مرا شبی ست سیه رو که ماهتاب ندارد
[B][M1]به جان دوست که مرده هزار بار به از من
[M2]که باری از دل بدخوی من عذاب ندارد
[B][M1]تو ای که با مه من خفته ای به ناز، شبت خوش
[M2]منم که روز مراد من آفتاب ندارد
[B][M1]چه گویمت که بخوابم بس است دیدن رویت
[M2]مخند بیهده بر بیدلی که خواب ندارد
[B][M1]نه عقل ماند و نه دانش، نه صبر ماند و نه طاقت
[M2]کسی چنین دل بیچاره خراب ندارد
[B][M1]به کوی تو همه روی زمین به گریه بنشستم
[M2]هنوز بر در تو روی زردم آب ندارد
[B][M1]ز حال خسرو پرسی، چه پرسیش که ز حیرت
[M2]به پیش روی تو جز خامشی جواب ندارد
[A]
[B][M1]کمند زلف تو عشاق را به کوی تو آرد
[M2]ز بهر بند کشی چشم فتنه جوی تو آرد
[B][M1]هزار کوه غم از دل به یک نظر برباید
[M2]هر آن نسیم که بوی مرا ز کوی تو آرد
[B][M1]ز باد خسته شوم چون به گرد روی تو گردد
[M2]ولی ز لطف صبا شاکرم که بوی تو آرد
[B][M1]کجا گریز کنم از تو هر طرف که گریزم
[M2]خیال زلف توام موکشان به سوی تو آرد
[B][M1]شوم به راه تو خاک و در این غمم که نباشد
[M2]صبا غبار غم آلود من به کوی تو آرد
[B][M1]به هر رهی که خرامی به یک نظاره رویت
[M2]به صد هزار دل فارغ آرزوی تو آرد
[B][M1]مرا کرشمه و نازی که نرگس تو نماید
[M2]دلیل کشتن مردم برای خوی تو آرد
[B][M1]گریستم ز تو خونها بسی و با تو نگفتم
[M2]چگونه دوست ازین ماجرا به روی تو آرد
[B][M1]صفت چرا نکند خسروت که سنگ و زمین را
[M2]جمال تو برباید، به گفتگوی تو آرد
[A]
[B][M1]مبند دل به جهان کاین جهان پشیز نیر زد
[M2]به هیچ چیز مگیرش که هیچ چیز نیرزد
[B][M1]اگر چه عاقل داننده بر زمانه بخندد
[M2]به خنده لب افشان به هیچ چیز نیرزد
[B][M1]کلاه مرتبه خویش بین و تنگ مکن دل
[M2]که با قبای تو نه چرخ یک طریز نیرزد
[B][M1]ز رشت خوبی هم صحبتان دهر حذر کن
[M2]که خوی زشت بدان صحبت عزیز نیرزد
[B][M1]مبین به باد و بروتی که نیست مردمی او را
[M2]به سبلتی که محاسن کم است تیز نیرزد
[B][M1]چو حاصل از بی چرخ است هر چه چرخ نگردد
[M2]گر است حاصل قارون به یک پشیز نیرزد
[B][M1]عروس دهر کنیزی ست، خسرو، ار چه دهندت
[M2]تمام ملک جهان ننگ آن کنیز نیرزد
[A]
[B][M1]از آنگهی که گشادم به رویت این نظر خود
[M2]چه خون که خوردم ازین چشم پر در و گهر خود
[B][M1]به باغ رفتم و قوتی ز بوی گل بگرفتم
[M2]ز بس که سوختم از تاب سوزش جگر خود
[B][M1]کجات بینم و بر بام تو چگونه برآیم؟
[M2]هزار وای که مرغان نمی دهند پر خود
[B][M1]سرم که بر درت افتاد تا که پات نرنجد
[M2]به پشت پا چو کلوخیش دور کن ز در خود
[B][M1]چو بنده روی ببیند، بر آن شود که بگردد
[M2]هزار بار به گرد سر دو چشم تر خود
[B][M1]دلم صدق ندارد به کار عشق، چه بودی
[M2]وه این نگین دروغی جدا کن از کمر خود
[B][M1]ز عشق آنکه رسیده سپر ندیده خدنگت
[M2]بر آنست دیده خسرو که بفگند سپر خود
[A]
[B][M1]ز حد گذشت غم ما و آن نگار نپرسید
[M2]بگو که با که توان گفت غم که یار نپرسد
[B][M1]دلم ازوست فگار و مباد هیچ گزندش
[M2]اگر چه هیچ گه او زین دل فگار نپرسد
[B][M1]بگو که دیدن من هر چه طالع آمدی آخر
[M2]به مردن آنکه رود طالع و شمار نپرسد
[B][M1]به درد عشق بمیرم، دوای خویش نپرسم
[M2]که عاشقم من و عاشق صلاح کار نپرسد
[B][M1]در آشنایی دریای عشق راست کسی دان
[M2]که تن به غرق دهد وز لب و کنار نپرسد
[B][M1]به هر جفا که کنی راضیم، که گشتم اسیرت
[M2]شتر مهار به بینی قیاس یار نپرسد
[B][M1]تویی به کشتن ما خوش، ز حال مات چه پرسش
[M2]کسی که تیر زند زحمت شکار نپرسد
[B][M1]گرم تو خاک دهی، این ز کوی کیست، نگویم
[M2]گدا چو زر دهیش، قیمت و عیار نپرسد
[B][M1]دلش که سوخته شد، خسرو از تو پیش کسی را
[M2]سخن ز حسن جوانان گلعذار نپرسد
[A]
[B][M1]گمان مبر که مرا هیچ کس به جای تو باشد
[M2]قسم به جان و سر من که خاک پای تو باشد
[B][M1]اگر به تربتم آیی هزار سال پس از من
[M2]شکفته بر سر خاکم گل وفای تو باشد
[B][M1]غم تو خاک وجودم به باد داد و نخواهم
[M2]غبار خاطر گردی که در هوای تو باشد
[B][M1]غریب نیست که بیگانه گردد از همه عالم
[M2]هر آن غریب که در شهر آشنای تو باشد
[B][M1]زهی جماعت کوته نظر که سرو سهی را
[M2]گمان برند که چون قد دلربای تو باشد
[B][M1]چگونه بر تو نترسم که هر طرف که در آیی
[M2]هزار دیده خونریز در قفای تو باشد
[B][M1]بشوی دست ز خسرو، اگر نه پیش تو آید
[M2]که هر قدم که زند دوست خونبهای تو باشد
[A]
[B][M1]ز گشت مست رسید و به هوش خویش نبود
[M2]دلم ز صبر بسی لاف زد، ولیش نبود
[B][M1]زدند راه دلم آهوان بی انصاف
[M2]که از هزار خدنگش یکی به کیش نبود
[B][M1]به صد هزار دلش عاشقان خریدارند
[M2]بهای یوسف اگر هفده قلب بیش نبود
[B][M1]دل او فگند مرا در چه زنخدانش
[M2]وگرنه چشم من خون گرفته پیش نبود
[B][M1]نبود امشب سوزنده مرا جز تپ
[M2]دل ار چه بود، ولیکن به دست خویش نبود
[B][M1]نمک به ریش من، ای پارسا، مزن از پند
[M2]به شکر آنکه دلت هیچگاه ریش نبود
[B][M1]خوش است عشق به گفتن، ولی چه دانی درد
[M2]ترا که بود لبی و نمک به ریش نبود
[B][M1]چو وصل می طلبی خسرو، از بلا مگریز
[M2]که در جهان عسلی بی گزند نیش نبود
[A]
[B][M1]مرا به صبح ازل جز رخت دلیل نبود
[M2]به گاه آمدنم جز به تو سبیل نبود
[B][M1]چنان به زور وداعش ز دیده سیل آمد
[M2]که همرهان مرا همره رحیل نبود
[B][M1]گمان مبر که شود گل به سعی کس آتش
[M2]که از جلیل بدان لطف، از خلیل نبود
[B][M1]به قتلگاه شهیدان عشق بگذشتم
[M2]یکی به غمزه ترکان چو من قتیل نبود
[B][M1]بسی به مژده وصل تو دیده سیم فشاند
[M2]ولیک روز وصالش به جز قلیل نبود
[B][M1]مگر ز شرم لب لعل یار شد بی آب
[M2]وگرنه مردم چشمم چنین بخیل نبود
[B][M1]به تشنگان صداع خمار برگویید
[M2]که دوش باده ما کم ز سلسبیل نبود
[B][M1]حدیث لذت خرما ز ما مپرس که هیچ
[M2]بغیر خار نصیبم از آن نخیل نبود
[B][M1]مدام خسرو از آن جام می نهد در پیش
[M2]که هیچ آینه جز جام می صقیل نبود
[A]
[B][M1]نماز شام که آن مه مرا جمال نمود
[M2]ز نقش ابرو دیوانه را هلال نمود
[B][M1]ز بس که روز و شبم در خیال اینم کشت
[M2]که شب گذشت به پیش و مرا خیال نمود
[B][M1]ندانمش ز کجا پرسش دلم می کرد
[M2]دوید گریه خونین ز چشم و حال نمود
[B][M1]دلم ببرد، گرفتم که دزد دل بنما
[M2]به ناز خنده دزدیده کرد و خال نمود
[B][M1]ز حال گم شدگان درش خبر جستم
[M2]به خاک ره خس و خاشاک پایمال نمود
[B][M1]رقیب گفت که یاد تو می کند گه گاه
[M2]مرا ز بخت بد خویشتن محال نمود
[B][M1]ترا به خواب تنعم چه آگهی زان شب؟
[M2]که در فراق تو خاطر هزار سال نمود
[B][M1]نوید تیغ سیاست ز چون تو سلطانی
[M2]سعادتی ست که درویش راجمال نمود
[B][M1]نظاره تو زد آتش به جان خسرو، از آنک
[M2]ز دور تشنه تفتیده را زلال نمود
[A]
[B][M1]گل و شکوفه همه هست و یار نیست، چه سود؟
[M2]بت شکر لب من در کنار نیست، چه سود؟
[B][M1]بهار آمد و هر گل که باید آن همه هست
[M2]گلی که می طلبم در بهار نیست، چه سود؟
[B][M1]به انتظار توان روی دوستان دیدن
[M2]دو دیده را چو سر انتظار نیست، چه سود؟
[B][M1]ز فرق تا به قدم زر شدم ز گونه زرد
[M2]ولی ز سنگ شکیبم عیار نیست، چه سود؟
[B][M1]ز بهر خوردن دل گر هزار غم دارم
[M2]چو بخت خویشتنم استوار نیست، چه سود؟
[B][M1]ز دوست مژده مقصود می رسد، لیکن
[M2]از آن هزار یکی برقرار نیست، چه سود؟
[B][M1]اگر چه باده امید می کشد، خسرو
[M2]ز دور چرخ سرش بی خمار نیست، چه سود؟
[A]
[B][M1]مهی بر آمد و از ماه من خبر نرسید
[M2]نسیمی از سر آن زلف تازه تر نرسید
[B][M1]کدام دیده خونبار شد عنانگیرش؟
[M2]که دور مانده من هیچ از آن سفر نرسید
[B][M1]زبان ز پرسش آیندگانم آبله شد
[M2]کز آن مسافر ره دور من خبر نرسید
[B][M1]بسوختم به شب هجر و کنج تنهایی
[M2]که کس ز حال من مستمند بر نرسید
[B][M1]کجا به صحبت یاری به عیش بنشستم؟
[M2]که هجر تیغ کشیده دو اسپه در نرسید
[B][M1]ز خون دیده نوشتم هزار نامه درد
[M2]هنوز قصه اندوه من، به سر نرسید
[B][M1]گذشت بر دلم اندوه صد هزار قیاس
[M2]هنوز این شب هجر مرا سحر نرسید
[B][M1]به صد دعا نظری خواست در رخش، خسرو
[M2]در انتظار بمرد و بدان نظر نرسید
[A]
[B][M1]چمن ز سبزه خطی بر رخ جمیل کشید
[M2]به باغ سرو روان قامت طویل کشید
[B][M1]به رنگ و بوی بیاراست گلستان خود را
[M2]به گوشه های گلستان بنفشه نیل کشید
[B][M1]بتان آزری از بتکده برون جستند
[M2]چو لاله زار به دشت آتش خلیل کشید
[B][M1]بهار در ره آیندگان باغ نگر
[M2]که فرش دیده نرگس به چند میل کشید
[B][M1]سرودگویان بلبل به جام لاله شتافت
[M2]گهی خفیف گرفت و گهی ثقیل کشید
[B][M1]بهشت شد چمن و خوش کسی که با خوبان
[M2]در آن بهشت شرابی چو سلسبیل کشید
[B][M1]به می سبیل کنم خون خود که خوبان را
[M2]به سوی خویش توانم بدین سبیل کشید
[B][M1]نهاد نرگس بیمار چون به بالین سر
[M2]حباب از آب روان شیشه دلیل کشید
[B][M1]دوید خوی ز بناگوش پیل مست سحاب
[M2]شب از هلال کژک بر سرای پیل کشید
[B][M1]دوال داد میی کز رکاب اهل کرم
[M2]دوال بستد و در گردن بخیل کشید
[B][M1]برون خرام کنون، خسروا، اگر خواهی
[M2]قدح به روی خود و صورت جمیل کشید
[A]
[B][M1]مبصران که مزاج جهان شناخته اند
[M2]دو روزه برگ اقامت در آن نساخته اند
[B][M1]خراب گردد این باغ و بر پرند همه
[M2]نوازنان که درو عندلیب و فاخته اند
[B][M1]عجب ز مویه گری، تیز پر کشد آواز
[M2]به خانه ای که سرود طرب نواخته اند
[B][M1]مبین ز سیم و ز آهن تن تو کاهن و سیم
[M2]به بوته گل ازینسان بسی گداخته اند
[B][M1]سری که زیر زمین شد نهفته شاهان را
[M2]همان سری ست که بر آسمان فراخته اند
[B][M1]تهمتنان که به یک تیر چرخ می شکنند
[M2]ز بهر چیست که شمشیر و خنجر آخته اند؟
[B][M1]نگاهبانی جوهر چو نیست در حد عکس
[M2]چه سود از آنکه همه دزد را شناخته اند
[B][M1]کسان که شاهد دنیا نمودشان زیبا
[M2]به خواب گویی با دیو عشق بافته اند
[B][M1]عنان نفس مده، خسروا، به طینت خویش
[M2]که عاقلان فرس اندر و حل نتاخته اند
[A]
[B][M1]به دیده و دل من دوست خانه می طلبد
[M2]چرا در آتش و آب آشیانه می طلبد؟
[B][M1]زبان بسوخت ز آه و ز بهر شرح فراق
[M2]لبم ز جان پر آتش زبانه می طلبد
[B][M1]دلم به سوی بتان میل می کند وانگاه
[M2]مزاج عافیتم در زمانه می طلبد
[B][M1]تنم که غرقه به خون شد ز آشنایی چشم
[M2]فتاده در دل دریا کرانه می طلبد
[B][M1]خیال دوست درین خانه پا بر آتش سوخت
[M2]کنون کز آب دو چشمم ترانه می طلبد
[B][M1]سواد دیده سپر ساختم که غمزه او
[M2]ز بهر تیر بلا را نشانه می طلبد
[B][M1]میان نازک او را ببر بگیرم تنگ
[M2]که از برای گسستن بهانه می طلبد
[B][M1]شده ست خسرو بی خویش در میانش گم
[M2]تنی چو موی که موی دو شانه می طلبد
[A]
[B][M1]اگر ز حال من آن شوخ را خبر باشد
[M2]بسوزد ار دلش از سنگ سخت تر باشد
[B][M1]حکایت من و او عشق نیست می دانم
[M2]که عشق دیگر و دیوانگی دگر باشد
[B][M1]رو، ای نسیم صبا و از آن دو چشم سیاه
[M2]اگر نه کشتنیم، سهل یک نظر باشد
[B][M1]ولی تو سنگدلی، کی دلم نگه داری؟
[M2]نه هر که سنگتراش است شیشه گر باشد
[B][M1]اگر نمک چکد از چشمهای من زان شب
[M2]که دیده را خیال لبت اثر باشد
[B][M1]ز گریه موی بر اندام من همی خیزد
[M2]گیا به خاستن آید، زمین چو تر باشد
[B][M1]نمک چگونه نسایی به چشم من که مرا
[M2]به نوک هر مژه پرکاله جگر باشد
[B][M1]بسوختی دل خسرو مگر نمی دانی
[M2]که آه سوخته عشق را اثر باشد
[A]
[B][M1]در آن هجوم که یار تو پادشا باشد
[M2]غم گدا که بود، زیر پاکرا باشد؟
[B][M1]منم به سوز و گدازش، به یاد سیم برت
[M2]چو مفلسی که هوسناک کیمیا باشد
[B][M1]یگانه با تو چنانم که در جدایی تو
[M2]چو یک تنم که ازو نیمه جدا باشد
[B][M1]تو پادشاه بتانی و خاطرم اینست
[M2]که شغل روسیهی بر درت مرا باشد
[B][M1]شوم فدای جمالی که گر هزاران سال
[M2]کنم نظاره، هنوز آرزو به جا باشد
[B][M1]بلا و فتنه از ان نخل باد، یارب، دور
[M2]که برگ و فتنه او میوه بلا باشد
[B][M1]ندانم این دل آواره را که فتوی داد
[M2]که بت پرستی در عاشقی روا باشد
[B][M1]فغان ز باد که بوی تو بهر کشتن خلق
[M2]همی برد که چو من بیدلی کجا باشد؟
[B][M1]مخواه عاقبت، ای پندگوی، خسرو را
[M2]چو عاشق است، رها کن که مبتلا باشد
[A]
[B][M1]کسی که عشق نورزد سیاه دل باشد
[M2]چو سر ز خاک لحد بر زند، خجل باشد
[B][M1]کسی که سر ننهد در رهش، چه سر دارد؟
[M2]دلی که جان ندهد در غمش، چه دل باشد؟
[B][M1]هوای دوست ز سر کی برون کند عاشق
[M2]هزار سال اگر زیر خشت و گل باشد
[B][M1]ز هجر سلسله شوق منقطع نشود
[M2]مرا که رشته جان با تو متصل باشد
[B][M1]اگر به تیغ جدایی مرا نخواهد کشت
[M2]بهل که تا بکشد کو ز من بحل باشد
[A]
[B][M1]چه شد که یار بر آهنگ کین برون آمد؟
[M2]به خون کیست که آن نازنین برون آمد؟
[B][M1]خدای مهر مسلمانیش کند روزی
[M2]که باز کافر من از کمین برون آمد
[B][M1]چه آفت است که باز آن سوار پیدا کرد؟
[M2]کدام سرو ز بالای زین برون آمد؟
[B][M1]صدای لعل سمندش به خاکیان برسید
[M2]نفیر گمشدگان از زمین برون آمد
[B][M1]به شهر دی که در آمد برای دیده بد
[M2]هزار دست دعا ز آستین برون آمد
[B][M1]کلیسیای مغانم نشان دهید کجاست؟
[M2]که باز این دل کافر ز دین برون آمد
[B][M1]دکان ناز دو سه روز، جان من، برچین
[M2]که جان حسن فروشان چنین برون آمد
[B][M1]دلم ز پرده برون اوفتاد از پی چشم
[M2]چنان دلی چه کنم، چون چنین برون آمد
[B][M1]هزار درد کهن تازه کرد بر عاشق
[M2]ز بس که ناله خسرو حزین برون آمد
[A]
[B][M1]ز خانه دوش که آن غمزه زن برون آمد
[M2]هزار جان گرامی ز تن برون آمد
[B][M1]نبرد کس دل آواره باز هر سویی
[M2]که بهر دیدن او مرد و زن برون آمد
[B][M1]به زلف شانه همی کرد دی که چندین دل
[M2]شکسته بسته ز هر یک شکن برون آمد
[B][M1]عجب بود که اگر من زیم در این نوروز
[M2]که سبزه تر او از سمن برون آمد
[B][M1]شبم بگفت که چون نی بسوزمت ز نگاه
[M2]کجا وه از لبش این یک سخن برون آمد
[B][M1]دمی ز خانه برون آکه بینمت ناگاه
[M2]که بهر دیدن من جان من برون آمد
[B][M1]به عشق میرد خسرو، چه طرفه فالی بود؟
[M2]ز غیب کاین سخن از هر دهن برون آمد
[A]
[B][M1]فغان که جان من از عاشقی به جان آمد
[M2]ز دست چشم و دل خویش در فغان آمد
[B][M1]به راه دیدم و گفتم رود به خانه، نرفت
[M2]به سویم آمد و اندر میان جان آمد
[B][M1]ندیده بودم و دعوی صبر می کردم
[M2]دلم نماند در آن دم که ناگهان آمد
[B][M1]تو دیر زی که مرا جان من بکشت امروز
[M2]نظاره تو که چون عمر جاودان آمد
[B][M1]به گردن دگران آمدم شب از کویت
[M2]به پای خویش ز کوی تو چون توان آمد
[B][M1]غم تو دوش همی برد جان، به دل شد صلح
[M2]دل کسان که خیال تو در میان آمد
[B][M1]گران نیامده کوه غم تو بر دل من
[M2]دمی ز وصل زدم، بر دلت گران آمد
[B][M1]ز ابرویت که به کشتی سرنگون ماند
[M2]امید غرق شد و عمر بر کران آمد
[B][M1]نمانده بود ز خسرو اثر که دی ناگاه
[M2]تو رخ نمودی و بیچاره زان جهان آمد
[A]
[B][M1]گل رسید و هر کسی سوی گلستان می رود
[M2]در چمنها هر طرف سروی خرامان می رود
[B][M1]شد جهان زنده به بوی گل، ولی من چون زیم
[M2]کز گلم بوی کسی می آید و جان می رود
[B][M1]عاشقان گریان و مست ما که نوشش باد می
[M2]می به کف سوی چمن در عین باران می رود
[B][M1]کوری آن دیده محروم باز آن نازنین
[M2]بر بساط نرگس تر مست و غلتان می رود
[B][M1]گر چمن خواهی و فردوس، اینک اینک کوی دوست
[M2]خلق آواره کجا در باغ و بستان می رود؟
[B][M1]وقت او خوش کش گل وصلی شکفت از روی دوست
[M2]سوی ما باری همیشه باد هجران می رود
[B][M1]ای که سامان جویی از من، کی بود ثابت قدم؟
[M2]مست بیچاره که پای او پریشان می رود
[B][M1]آنکه در پایش نزد خاری، کجا داند که چیست؟
[M2]درد او کش در ته هر موی پیکان می رود
[B][M1]خسروا، بر خاک آسانی تپیدن دور نیست
[M2]هست دشوار آنکه او از دل نه آسان می رود
[A]
[B][M1]دل مرا چو ز روی تو یاد می آید
[M2]هزار شادی در دل زیاد می آید
[B][M1]تو پای خویش فراموش کرده ای از حسن
[M2]کجات از من سرگشته یاد می آید
[B][M1]غم تو در دلم آتش نهاد و از لعلت
[M2]صد آتش دگر اندر نهاد می آید
[B][M1]سواد چین شده زلفین تو که هر سحرم
[M2]نسیم مشک افشان زان سواد می آید
[B][M1]مراد سینه خسرو تویی و روی ترا
[M2]هر آن صفت که کنم بر مراد می آید
[A]
[B][M1]بیا نظاره کن، ای دل که یار می آید
[M2]ز بهر بردن جان فگار می آید
[B][M1]فراز مرکب ناز و سوار در عقبش
[M2]هزار شیفته بیقرار می آید
[B][M1]رسید نازک من، ای نظارگی، زنهار
[M2]ببند دیده، گرت دل به کار می آید
[B][M1]ز مستی ار چه به هر سوی می فتد، لیکن
[M2]ز بهر بردن دل هوشیار می آید
[B][M1]چه گردها که برآورده باشد از دلها
[M2]که فرق تا به قدم پر غبار می آید
[B][M1]دو دیده کاش مرا خاک آن زمین بودی
[M2]که نعل توسن آن شهسوار می آید
[B][M1]مرا که یاد کند، گر ز کوی او بروم
[M2]یکی اگر برود، صد هزار می آید
[B][M1]مکن به سرو سهی نسبت درخت قدش
[M2]ز سرو کی گل و غنچه به بار می آید
[B][M1]کنون بنال به زاری چو بلبلان، خسرو
[M2]که بهر ناله بلبل بهار می آید
[A]
[B][M1]بهار بی رخ گلرنگ تو، چه کار آید؟
[M2]مرا یک آمدنت به که ده بهار آید
[B][M1]اگر دو اسپه دواند به گرد تو نرسد
[M2]گل پیاده که او بر صبا سوار آید
[B][M1]خیال روی تو از دیده می رود بیرون
[M2]اگرنه از مژه پایش به نوک خار آید
[B][M1]مرا چو موی سرت ساخت چشم جادویت
[M2]که موی سر ز پی جادویی به کار آید
[B][M1]هزار کشته به فتراک گیسو آویزان
[M2]همی رود چو سواری که از شکار آید
[B][M1]غم تو بار گران است، لیک چون از تست
[M2]دلم گران نشود، گر هزار بار آید
[B][M1]تویی مراد دل و کی بود ز آمدنت
[M2]مراد خسرو بیچاره در کنار آید؟
[A]
[B][M1]لبالب آر قدح کز گلو فرود آید
[M2]مگر که از دلم این آرزو فرود آید
[B][M1]مگوی تو به که آید فرود می ز سرم
[M2]مباد کز سر من این سبو فرود آید
[B][M1]ز می چه توبه که گر ذوق آن کند معلوم
[M2]فرشته چون مگس آنجا به بو فرود آید
[B][M1]به بند مردنم امروز، ساقیا، بگذار
[M2]که باده از سر آن ماهر و فرود آید
[B][M1]به زهد تخته ورد و دعای من باشد
[M2]سفال خم که خط می برو فرود آید
[B][M1]ز بهر بردن دلهای خلق سیل بلاست
[M2]هر آن عرق که ز روی نکو فرود آید
[B][M1]بدین صفت که همی خون خوریم بر در تو
[M2]ترا چگونه می اندر گلو فرود آید؟
[B][M1]خوش آن زمان که به یاد تو هر شبم تا روز
[M2]ز دیده خون جگر سو به سو فرود آید؟
[B][M1]نقاب واکن و لبهای عاشقان دربند
[M2]مگر که خسرو ازین گفتگو فرود آید
[A]
[B][M1]کسی که شمع جمال تو در نظر دارد
[M2]ز آتش دل پروانه کی خبر دارد
[B][M1]ز مرهمش نشود سود دردمندی را
[M2]که زخم کاری تیغ تو بر جگر دارد
[B][M1]ز بیقراری زلفت قرار یافت دلم
[M2]به زیر سایه او زان سبب مقر دارد
[B][M1]فضیلتی که جمال تراست بر خورشید
[M2]فضیلتی ست که خورشید بر قمر دارد
[B][M1]چه طوطی است خط سبزت، ای پریچهره؟
[M2]که تکیه بر گل و منقار بر شکر دارد
[B][M1]ز سوز عشق توام آتشی ست در سینه
[M2]که اشک دیده چون ناردان شرر دارد
[B][M1]ز آتش دل آشفتگان حذر می کن
[M2]که دود خاطر خسرو بسی اثر دارد
[A]
[B][M1]کسی که بهر تو جان باختن هوس دارد
[M2]چه غم ز شحنه و اندیشه از عسس دارد
[B][M1]سرشک من همه سیماب شد، نمی دانم
[M2]که کیمیای صبوری کدام کس دارد؟
[B][M1]من غریب به راه امید خاک شدم
[M2]خوش آن کسی که بر آن پای دسترس دارد
[B][M1]مرا پسین نفس زیستن هوس، وان مست
[M2]به خواب ناز کجا پاس این نفس دارد؟
[B][M1]هلاک خویش همی گویم، ار چه می دانم
[M2]که انگبین چه غم از مردن مگس دارد؟
[B][M1]تو خفته می گذر، ای ماهروی مهدنشین
[M2]که بار بر شتر است و فغان جرس دارد
[B][M1]برفت جان زتن من در آن جهان و هنوز
[M2]ز بهر دیدن تو روی باز پس دارد
[B][M1]تو خود به بوسه دهی جان، ولی نیارد گفت
[M2]که باز مرده تو زندگی هوس دارد
[B][M1]بلاست میل تو در روزگار خسرو، از آنک
[M2]چه دوستیست که آتش به سوی خس دارد؟
[A]
[B][M1]کسی که یار وفادار و مهربان دارد
[M2]سعادت ابد و عمر جاودان دارد
[B][M1]مگر که گرد لب لعل آن صنم گشته ست
[M2]که باد صبحدم امروز بوی جان دارد
[B][M1]حدیث او همه روز و هلاک او همه شب
[M2]کسی بود که مرا دست بر دهان دارد
[B][M1]گل از جوانی مشغول حسن و خنده زنان
[M2]چه آگهست که بلبل چرا فغان دارد؟
[B][M1]مگر که جان بتوان بردن، ای مسلمانان
[M2]کسی ز بی غمی اندر جهان نشان دارد
[B][M1]بترس از آه من، ای چشم یار و برمشکن
[M2]که ناتوانی، این گرمیت زیان دارد
[B][M1]تبارک الله چندین دلی که سوی تو رفت
[M2]یکی چه گویی از آن جمله خان و مان دارد
[B][M1]رو مدار که مردار جان دهم پیشت
[M2]که چشم مست تو هم تیر و هم کمان دارد
[B][M1]زبان نماند، ز نامت هنوز سیری نیست
[M2]دریغ خسرو مسکین که یک زبان دارد
[A]
[B][M1]بتم چو روی سوی خانه کتاب آرد
[M2]ز خلق اگر نکند رخ نهان، که تاب آرد؟
[B][M1]رخش جریده حسن است، اندرین معنی
[M2]لبش به وجه حسن خط مشک ناب آرد
[B][M1]مگر ز عارض او می برد جمالت آب
[M2]که قطره های عرق بر رخ از حباب آرد
[B][M1]اگر به مجلس ما چنگ سر فرو نارد
[M2]بگو به مطرب عشاق تا رباب آرد
[B][M1]اگر تو گوش کنی در نظم خسرو را
[M2]به تحفه هر نفست گوهر خوشاب آرد
[A]
[B][M1]صبا نسیمی از آن آشنا نمی آرد
[M2]شدم خراب و ندانم، چرا نمی آرد؟
[B][M1]خوش است باد و لیکن چه سود، چون خبری
[M2]از آن مسافر ره دور ما نمی آرد
[B][M1]بکشت، کندن جانم ز هجر و مردن نیست
[M2]اجل، چگونه کنم جان، خدا نمی آرد
[B][M1]کرشمه چند کنی بر من، آخر این جانیست
[M2]نمی دمد ز زمین و صبا نمی آرد
[B][M1]نمی برد به فلک زاریم هزار دعا
[M2]چه فایده چو جواب دعا نمی آرد
[B][M1]ز گشت کوی تو از بس که بنده رفت از جا
[M2]چنان شده ست که خود را به جا نمی آرد
[B][M1]هزار خوشدلی آرد فلک همی، خسرو
[M2]ولی چه چاره که بهر گدا نمی آرد
[A]
[B][M1]نظر ز روی تو خورشید بر نمی گیرد
[M2]فلک به پیش تو نام قمر نمی گیرد
[B][M1]به زیر پات چو گل می کند درم ریزی
[M2]بنفشه می چند و سرو برنمی گیرد
[B][M1]کسی که بر لب و خال تو می نهد انگشت
[M2]کدام نکته که او بر شکر نمی گیرد
[B][M1]چنین که از لب تو می چکد شکر، عجب است
[M2]که آن دو لعل تو بر یکدگر نمی گیرد
[B][M1]صدف چو غره بدین شد که من دهان توام
[M2]چرا دهان قدری تنگ تر نمی گیرد
[B][M1]به آه خسرو بیدل حواله باید کرد
[M2]به عالم آتش عشق تو در نمی گیرد
[A]
[B][M1]سپیده دم که جهانی ز خواب برخیزد
[M2]نقاب شب ز رخ آفتاب برخیزد
[B][M1]ز باد صبح که بر اوج آسمان گذرد
[M2]ز روی شاهد مشرق نقاب برخیزد
[B][M1]رود به راه رهاوی رباب مطرب صبح
[M2]حریف خفته ز بانگ رباب برخیزد
[B][M1]خوش آن کسی که نشیند به باده وقت سحر
[M2]نماز خفتن مست و خراب برخیزد
[B][M1]به روی دریا گنبد کنان رود چو سحاب
[M2]کسی که از سر می چون حباب برخیزد
[B][M1]کجاست ساقی بیدار بخت و خواب آلود؟
[M2]که بهر دادن جام شراب برخیزد
[B][M1]غلام نرگس مستم که بامداد پگاه
[M2]قدح به دست گرفته ز خواب برخیزد
[B][M1]به آفتاب بگویید بر نیاید تا
[M2]ز خواب خوش ملک کامیاب برخیزد
[B][M1]کجاست خسرو شب زنده داشته که به صبح؟
[M2]به دست کرده دلی چون کباب برخیزد
[A]
[B][M1]غمم بکشت به کار جهان که پردازد
[M2]دلم اسیر شد و نیز جان که پردازد
[B][M1]من و زیادت حاجات و کنج ویرانه
[M2]درین بلا به غم خان و مان که پردازد
[B][M1]هزار شمع جمال آیدم به پیش نظر
[M2]دلم به سوختن خود بدان که پردازد
[B][M1]بدین صفت که تو مشغول حسن خویشتنی
[M2]به چاره دل بیچارگان که پردازد
[B][M1]بر آستان تو میرم که زیر دیوارت
[M2]چو جان دهم به من ناتوان که پردازد
[B][M1]به همرهی تو رفتن به باغ بیهوده ست
[M2]که پیش تو به گل و ارغوان که پردازد
[B][M1]روا مدار به دوری هلاک خسرو، از آنک
[M2]به جز وصال تو با عاشقان که پردازد
[A]
[B][M1]جهان چه بینم، چون دیدنی نمی ارزد
[M2]خوش است دهر به پرسیدنی نمی ارزد
[B][M1]از آنست خواب اجل چشم بند جمله جهان
[M2]که نقشهای جهان دیدنی نمی ارزد
[B][M1]مکن ز چرخ مدور گله، چو می دانی
[M2]که جور جام به جوریدنی نمی ارزد
[B][M1]مرو به درگه خلق جهان که در دنیا
[M2]همه متاع به کوبیدنی نمی ارزد
[B][M1]مخند شاه به زرهای زعفرانی رنگ
[M2]به جان تو که به خندیدنی نمی ارزد
[B][M1]هزار گونه گل است اندرین چمن، لیکن
[M2]چو بیوفاست، همه چیدنی نمی ارزد
[B][M1]مخور به رفق غم یار بی خرد، خسرو
[M2]که پشت گاو به خاریدنی نمی ارزد
[A]
[B][M1]به راه عشق سلامت چگونه در گنجد؟
[M2]زهی محال که در شوق خواب و خور گنجد
[B][M1]چو تیر غمزه گشاید رفیق تیرانداز
[M2]نه دوستی بود ار در میان سر گنجد
[B][M1]چو ما در آرزوی آستانش خاک شویم
[M2]غبار کیست که در زلف آن پسر گنجد؟
[B][M1]سخن همان قدری گو که من توانم زیست
[M2]نمک همان قدری زن که در جگر گنجد
[B][M1]به دیده تو که با خویش کرده بدخویی
[M2]نه مردمی بود ار مردم دگر گنجد
[B][M1]همان بضاعت عشقت بیار و بر دل نه
[M2]که درد و غم به دل تنگ بیشتر گنجد
[B][M1]به چشم تنگ تو چندین که ناز رعناییست
[M2]چه خوش بود که اگر شرم اینقدر گنجد
[B][M1]مپوش روی ز خسرو که تا ذخیره حشر
[M2]رخت بینم چندان که در نظر گنجد
[A]
[B][M1]خطی که بر سمن آن گلعذار بنویسد
[M2]بنفشه نسخه آن بر بهار بنویسد
[B][M1]نسیم باد صبا شرح آن خط ریحان
[M2]به مشک بر ورق لاله زار بنویسد
[B][M1]بسا رساله که در آب چشم ما دریا
[M2]به دیده بر گهر آبدار بنویسد
[B][M1]به روزگار تواند اسیر درد و فراق
[M2]که شمه ای ز غم روزگار بنویسد
[B][M1]به یاد لعل تو هر لحظه چشم من فصلی
[M2]بدین دو لعل جواهر نگار بنویسد
[B][M1]سواد خط تو یاقوت اگر دهد دستش
[M2]بر آفتاب به خط غبار بنویسد
[B][M1]حدیث خون دلم این خلیفه چشمم
[M2]ازان به گرد لب جویبار بنویسد
[B][M1]فلک چو قصه منصور بشنود، خسرو
[M2]به خون سوخته بر پای دار بنویسد
[A]
[B][M1]سرم فدات چو تیغ تو گرد سر گردد
[M2]دلم نماند که تیر ترا سپر گردد
[B][M1]بزن تو تیر که من آن سپر نمی خواهم
[M2]که دیده را ز رخت مانع نظر گردد
[B][M1]چو بر زمین گذری هیچ جانور نزید
[M2]ولی به زیر زمین مرده جانور گردد
[B][M1]مخور فریب جوانی به حسن ده روزه
[M2]که آفتاب چو بر اوج رفت در گردد
[B][M1]تو برنگشتی، جانا که بخت پاسم داد
[M2]مباد هیچ کسی را که بخت برگردد
[B][M1]خیال تست شب و روز چشم من، شک نیست
[M2]که گل فروش به گرد گلاب گر گردد
[B][M1]دلم به روی تو مستسقی است بر لب آب
[M2]که هر چه بیش خورد آب، تشنه تر گردد
[B][M1]چه تاب جرعه دردی کشان عشق آرد
[M2]تنک دلی که هم از بوی بیخبر گردد
[B][M1]ز دل چگونه فراموش گردد آنکه دمی
[M2]هزار بار به جان خراب در گردد
[B][M1]نه آرزوست که خسرو به درد گرید، لیک
[M2]چو دل بسوزد ناچار دیده تر گردد
[A]
[B][M1]چو نقش چشم توام در دل حزین گردد
[M2]مرا نفس به دل خسته تیغ کین گردد
[B][M1]ترا به دیده کشم، لیک غیرتم بکشد
[M2]که با تو مردمک دیده همنشین گردد
[B][M1]شده ست خاک به کویت هزار عاشق بیش
[M2]بدین هوس که ته پای بر زمین گردد
[B][M1]کجا سلامت دلها به کوی تو جایی
[M2]هزار بار بلا گرد عقل و دین گردد
[B][M1]چه پرسیم غم شبها که چون رود تا روز
[M2]تمام شب بدنش چون تو نازنین گردد
[B][M1]قبول تو نشود قطره های خون از چشم
[M2]اگر چه حقه من لعل راستین گردد
[B][M1]خیال بوسه همی گرددم به سینه، ولی
[M2]کجاست بخت که اندر دلت همین گردد
[B][M1]شبی که خواهم دل را سبک کنم با خویش
[M2]غم آیدم به دل و کوه آهنین گردد
[B][M1]در اهل شهوت، خسرو، مجوی عشق که عقل
[M2]چو هست ذوق مگس گرد انگبین گردد
[A]
[B][M1]دلی که نرگس مستش به ناز بستاند
[M2]کراست زهره کز آن حیله ساز بستاند
[B][M1]زهی نواله شیرین دهان آن کس را
[M2]که چاشنی خود ازان لب به گاز بستاند
[B][M1]ببرد جانم و ای کاشکی که ندهد باز
[M2]نداد بوسه و یارب که باز بستاند
[B][M1]خوشا جوانی و مستی من دران ساعت
[M2]که من پیاله دهم، او به ناز بستاند
[B][M1]خیال برد صلاح مرا که روزی او
[M2]مرا ز خویشتن اندر نماز بستاند
[B][M1]بر آستانش برم آب دیده را به نیاز
[M2]مگر که تحفه اهل نیاز بستاند
[B][M1]کسی که دل ز خم زلف او برون آرد
[M2]کبوتری ست که از چنگ باز بستاند
[B][M1]دلم فروشد صد جان که تار مویش را
[M2]ز بهر مایه عمر دراز بستاند
[B][M1]قوی دلی که به معشوق او سپر سازد
[M2]نکو دلی که ز محمود ایاز بستاند
[B][M1]بسوخت خسرو و در آتش غمت بگداخت
[M2]مراد از تو به سوز و گداز بستاند
[A]
[B][M1]اگر نسیم صبا زلف او برافشاند
[M2]هزار جان مقید ز بند برهاند
[B][M1]منش ببینم و از دور رخ نهم بر خاک
[M2]مرا ببیند و از دور رخ بگرداند
[B][M1]قد خمیده خود را همی کنم سجده
[M2]ازان جهت که به ابروی دوست می ماند
[B][M1]اگر مراد تو جان است، کار جان سهل است
[M2]چه حاجت است که چشمت به زور بستاند؟
[B][M1]بساز چاره بیچارگان خود امروز
[M2]که کار وعده فردا کسی نمی داند
[B][M1]ز روی دوست صبوری نمی توانم کرد
[M2]چرا که تشنه صبوری ز آب نتواند
[B][M1]کنون که کار من خسته از دوا بگذشت
[M2]بگو طبیب مرا تا قدم نرنجاند
[A]
[B][M1]نسیم زلف تو دل را درون بجنباند
[M2]بلاست چشم تو چون تیغ خون بجنباند
[B][M1]چو باد بر سر زلفت رود ز هر جانب
[M2]بسا که سلسله های جنون بجنباند
[B][M1]یکی نمی زند و دل همی برد چشمت
[M2]چو جادویی که لب اندر فسون بجنباند
[B][M1]بسوخت جانم و روزی دلش نشد که به درد
[M2]سری به سوز من بی سکون بجنباند
[B][M1]بخفت بخت و فلک هم نه مهربان که گهی
[M2]ز خواب پهلوی بخت نگون بجنباند
[B][M1]میان خلق مگیرم که ناله ای دارم
[M2]که دردهای کهن از درون بجنباند
[B][M1]تو پا به هوش نه، ای مست نازپرورده
[M2]که عرش را دم خسرو ستون بجنباند
[A]
[B][M1]اگر ز پیش برانی مرا که بر خواند
[M2]وگر مراد نبخشی که از تو بستاند؟
[B][M1]به دست تست دلم حال او تو می دانی
[M2]که حال آتش سوزنده شمع می داند
[B][M1]برفت آنکه بلای دل است و افت جان
[M2]مگر خدای تعالی بلا بگرداند
[B][M1]چه اوفتاد که آن سرو راستین برخاست؟
[M2]خیر برید به دهقان که سرو بنشاند
[B][M1]چراغ مجلس روحانیان فرو میرد
[M2]گر او به جلوه شبی آستین برافشاند
[B][M1]تحیتی که فرستاده شد بدان حضرت
[M2]گر این مقوله نخواند، درو فرو ماند
[B][M1]سرشک دیده خسرو چنین که می بینم
[M2]اگر به کوه رسد، کوه را بغلتاند
[A]
[B][M1]کسی که بوی تواش در دماغ می افتد
[M2]ز زندگانی خویشش فراغ می افتد
[B][M1]شدم ز زلف تو دیوانه، آه مسکینی
[M2]که این خیال کجش در دماغ می افتد
[B][M1]به قطره سوز دل من همی کشد زین چشم
[M2]چو شعله شعله گلی کز چراغ می افتد
[B][M1]نمی زید که دل سوخته ست خوردن او
[M2]بگوی اگر چه که بر کشته داغ می افتد
[B][M1]خبر ز داغ دلم می دهد به بوی جگر
[M2]ز خون دیده که بر جامه داغ می افتد
[B][M1]ز بهر سوزش مرغان به باغ من چه روم؟
[M2]که ناله می کنم آتش به باغ می افتد
[B][M1]من اوفتاده به پایان، نهفته پیش درش
[M2]لبش به خنده که خسرو به لاغ می افتد
[A]
[B][M1]وفا ز یار جفاکار چون نمی آید
[M2]جفا ز یار وفادار هم نمی شاید
[B][M1]جفا چه باشد و نام وفا که باز برد؟
[M2]به حضرتی که دو عالم به هیچ برناید
[B][M1]مرا ز جمله جهان صحبت تو می باید
[M2]ترا ز خدمت من ذره ای نمی باید
[B][M1]به رغم خاطر من قول دشمنان کردی
[M2]چه طالعی ست مرا آه، تا چه پیش آید؟
[B][M1]منوش می به حریفان سفله طبع خسیس
[M2]که تا به وقت خمارت صداع نفزاید
[B][M1]به آبروی محبت که بی غرض بشنو
[M2]که از مصاحب ناجنس هیچ نگشاید
[B][M1]بترس از آه دل من که مبتلای توام
[M2]به سالها دگرت کی چو من به دست آید
[B][M1]به روز وصل تو دارد خبر، دل شادی
[M2]مرا دو دیده شب هجر خون بپالاید
[B][M1]اگر چه خلوت خسرو منور است، ولی
[M2]به جز حضور تواش هیچ در نمی باید
[A]
[B][M1]کدام شب که ترا در کنار خواهم کرد؟
[M2]بنای خانه عمر استوار خواهم کرد
[B][M1]کدام روز من بیقرار بی سامان
[M2]به زیر پای تو آخر قرار خواهم کرد
[B][M1]به آب دیده، نگارا، کفت نخواهم شست
[M2]به خون دل کف پایت نگار خواهم کرد
[B][M1]کنون نماند سر انتظار و می ترسم
[M2]که دیده در سر این انتظار خواهم کرد
[B][M1]دلم که تخته شد از دست غم چو آیینه
[M2]نگاه دار که ناگه فگار خواهم کرد
[B][M1]مرا دو دیده یکی شد میان خون، تا کی
[M2]دو چشم با چو تو شوخی چهار خواهم کرد
[B][M1]مرا مگوی که در کار عشق کن جان را
[M2]اگر من این نکنم، خود چه کار خواهم کرد؟
[B][M1]حدیث عشق تو بسیار داشتم پنهان
[M2]ز حد گذشت، کنون آشکار خواهم کرد
[A]
[B][M1]نه بخت آنکه به موی تو راه خواهم کرد
[M2]ز خواب یا به خیالت نگاه خواهم کرد
[B][M1]چنین که جان به لب آمد مرا ز درد فراق
[M2]شکیب سهل بود، چندگاه خواهم کرد
[B][M1]چو هیچ قصه شبهای مات باور نیست
[M2]کنون ستاره و مه را گواه خواهم کرد
[B][M1]نمی رود ز من آن آفت نظر ترسم
[M2]که عمر در سر این یک نگاه خواهم کرد
[B][M1]بپوش چشم من و آب دیدگان امروز
[M2]که من نظاره آن کج کلاه خواهم کرد
[B][M1]گذر چه می کنی آخر به سویم، ای ساقی
[M2]مکن که توبه عمرم تباه خواهم کرد
[B][M1]ز بهر آنکه نبینم برابرت سایه
[M2]ز دود سینه جهانی سیاه خواهم کرد
[B][M1]چرا مقابل روی تو می شود آخر؟
[M2]مبین در آینه، جانا، که آه خواهم کرد
[B][M1]جفا که می رود امشب ز هجر بر خسرو
[M2]حکایت ار بزنم، صبحگاه خواهم کرد
[A]
[B][M1]اگر چه با تو حدیث جفا بخواهم کرد
[M2]ولیک، تا بتوانم، وفا بخواهم کرد
[B][M1]من این بلا همه از دیده دیده ام او را
[M2]بنا نمودن رویت سزا بخواهم کرد
[B][M1]به راه وصل به یک بوسه جان بخواهم یافت
[M2]ولیک وقت شمردن ادا بخواهم کرد
[B][M1]خطاست بوسه زدن بر لب و دهان تو، لیک
[M2]تو خواه تیغ بزن، من خطا بخواهم کرد
[B][M1]کشم به کوی تو ناگه رقیب کافرکیش
[M2]من این غزا ز برای خدا بخواهم کرد
[B][M1]چو دین به کار بتان رفت پیش بت، پس ازین
[M2]نماز اگر چه نباشد روا، بخواهم کرد
[B][M1]هر آن نماز که ناکرده ماند پیش بتان
[M2]اگر خدای بخواهد، قضا بخواهم کرد
[B][M1]و ان یکاد به روی نکو بخواهم خواند
[M2]نه بهر دیده بد هم دعا بخواهم کرد
[B][M1]چو دل برفت ز خسرو، چه سود بندد صبر؟
[M2]چو دل بیامد، وقف شما بخواهم کرد
[A]
[B][M1]مرا غمی ست که پیدا نمی توانم کرد
[M2]حکایت دل شیدا نمی توانم کرد
[B][M1]تو حال من خود ازین روی زرد بیرون بر
[M2]که من به روی تو پیدا نمی توانم کرد
[B][M1]درونه خون شد و سختی جان من بنگر
[M2]که دل هنوز شکیبا نمی توانم کرد
[B][M1]بدین خوشم که تو باری درون جان منی
[M2]من ار به خاطر تو جا نمی توانم کرد
[B][M1]ازان گهی که تماشای روی تو کردم
[M2]به هیچ باغ تماشا نمی توانم کرد
[B][M1]مگر تو خود به کرم باز بخشی این دل ریش
[M2]که من ز شرم تقاضا نمی توانم کرد
[B][M1]گذاشتم دل خسرو به زلف تو، چه کنم؟
[M2]ز دزد خواهش کالا نمی توانم کرد
[A]
[B][M1]شب اوفتاد و غمم باز کار خواهد کرد
[M2]دو چشم تیره ستاره شمار خواهد کرد
[B][M1]به کینه، ای بت نامهربان، چنین خونم
[M2]مخور که این میت آخر خمار خواهد کرد
[B][M1]چو یار دید که قصد رقیب دارم، گفت
[M2]گدا نگر که به سگ کارزار خواهد کرد
[B][M1]خیال یار گذر کرد این طرف، ای صبر
[M2]بیا که باز مرا بیقرار خواهد کرد
[B][M1]مرا ز تنگی خاطر هوای این خانه
[M2]چنین که می نگرم، سایه وار خواهد کرد
[B][M1]دلم به صحبت رندان همی کشد دایم
[M2]دعای پیر خرابات کار خواهد کرد
[B][M1]گزیر نیست ز تو، هر جفا که هست، بکن
[M2]که بنده هر چه بود، اختیار خواهد کرد
[B][M1]مگو حکایت او، ای رقیب بد، چندین
[M2]که در دلم همه شب خارخار خواهد کرد
[B][M1]مشو وبال زده ای اجل، تو در حق من
[M2]که آنچه مصلحت تست یار خواهد کرد
[B][M1]به عشق مرد شود کشته، وین هنر، خسرو
[M2]اگر حیات بود، مردوار خواهد کرد
[A]
[B][M1]منم که تا زیم از عشق مست خواهم بود
[M2]به راه خوبان چون خاک پست خواهم بود
[B][M1]چو عقل از سر تقوی ز دست رفت، کنون
[M2]شراب در سر و ساغر به دست خواهم بود
[B][M1]کلید باده در انداخته به پرده دل
[M2]خدای تا در توبه نبست خواهم بود
[B][M1]ببرد حسن بتان دینم، ای مسلمانان
[M2]چو هندوان پس از این بت پرست خواهم بود
[B][M1]از اشتیاق تو در رنج، نیست خواهم شد
[M2]در آرزوی تو تا عمر هست، خواهم بود
[B][M1]به سینه زن نه به دیده خدنگ غمزه، از آنک
[M2]ز دیده من به تماشای شست خواهم بود
[B][M1]خط تو گفت در آغاز خاستن، کاینک
[M2]منم که فتنه اهل نشست خواهم بود
[B][M1]دل از خط تو مرا گفت، رو به گلشن و باغ
[M2]که من به سایه آن خاک پست خواهم بود
[B][M1]صلاح کاهش جان است، عشق خواهم باخت
[M2]فساد لذت عیش است، مست خواهم بود
[B][M1]نگار من عمل زلف خود مرا فرمای
[M2]اگر چه روز و شب اندر شکست خواهم بود
[B][M1]چو خورد هم به ازل جام عاشقی، خسرو
[M2]همیشه مست شراب الست خواهم بود
[A]
[B][M1]نه پیش از این مژه زینگونه خونفشانم بود
[M2]نظاره تو بلا شد که آن زمانم بود
[B][M1]به جان تو که فرو نامدی شبی از دل
[M2]دمی چه باشد، اگر از تو دل گرانم بود
[B][M1]زبان حدیث تو می گفت دوش و دل می سوخت
[M2]رسید کار به جان و سخن همانم بود
[B][M1]خیال وی رسنم بسته در گلو می گشت
[M2]هنوز دل به سوی زلف تو کشانم بود
[B][M1]بکش مرا و ز سر زنده کن به خویش آخر
[M2]به جان کالبدی چند زنده دانم بود
[B][M1]در آن جهان من و عشقت گذاشتم به درت
[M2]تن خراب که همراه این جهانم بود
[B][M1]جدا شدی ز فراق تو بند بندم، لیک
[M2]ز جرعه های تو پیوند استخوانم بود
[B][M1]به بندگی غمت جان فروختم مخرید
[M2]که داغهای کهن گرد گرد جانم بود
[B][M1]به نازگویی، خسرو صبور باش به عشق
[M2]چرا نباشم، جانا، اگر توانم بود
[A]
[B][M1]صبا ز زلف تو بویی به عاشقان آورد
[M2]نسیم آن به تن رفته باز جان آورد
[B][M1]هزار جان سزد از مژده، گربه باد دهند
[M2]که نزد دلشدگان بوی دلستان آورد
[B][M1]خبر ز چین سر زلف مشکبوی تو داد
[M2]صبا چو از دل گم گشته ام نشان آورد
[B][M1]اگر نه جان عزیزی، چرا دمی بی تو؟
[M2]به کام دل نفسی برنمی توان آورد
[B][M1]دلم ز لطف تو رمزی به گوش تو می گفت
[M2]ز شوق اشک چم آب در دهان آورد
[B][M1]هزار بوسه لبم زد ز شوق بر دهنم
[M2]ازان که نام دهان تو بر دهان آورد
[B][M1]به شست هجر تو بر جان بیقرارم زد
[M2]هر آن خدنگ که ایام در کمان آورد
[B][M1]کسی به قربت تو دست یافت چون خسرو
[M2]که روی سوی تو و پشت بر جهان آورد
[A]
[B][M1]خطاب طلعت تو نامه زمین کردند
[M2]فرشتگان همه بر رویت آفرین کردند
[B][M1]به زیر هر خم مویی برای کشتن خلق
[M2]هزار فتنه چو دزدان شب کمین کردند
[B][M1]از انگهی که برآمد خط تو گرد عذار
[M2]بسا کسان که چو خط خانه کاغذین کردند
[B][M1]به ناتوانی چشم تو خواست قربانی
[M2]خوشم که طره و زلفت مرا گزین کردند
[B][M1]بتان که دست نمودند خلق را در خون
[M2]به عهد تو همه دست اندر آستین کردند
[B][M1]ز خاک مهرگیا رست، خود کجا به درت؟
[M2]کسان ز دانه دل تخم در زمین کردند
[B][M1]اگر فرشته شود بسته چون مگس نه عجب
[M2]ازان لبی که چو جلاب انگبین کردند
[B][M1]ز من سؤالی کنی، گر چه مست و مدهوشی
[M2]ز چشمهات که تاراج عقل و دین کردند
[B][M1]زنند طعنه که رسوا چرا شدی، خسرو؟
[M2]مرا قضا و قدر، چون کنم، چنین کردند
[A]
[B][M1]چو خط سبز تو بر آفتاب بنویسند
[M2]به دود دل سبق مشک ناب بنویسند
[B][M1]حدیث لعل روان پرور تو می خواران
[M2]به دیده بر لب جام شراب بنویسند
[B][M1]بسا که باده پرستان چشم ما هر دم
[M2]برات می به عقیق مذاب بنویسند
[B][M1]معین است که طوفان دگر پدید آید
[M2]چو نام دیده ما بر سحاب بنویسند
[B][M1]سیاهی ار نبود، مردمان دریایی
[M2]حدیث موج سرشکم به آب بنویسند
[B][M1]سواد شعر من و آب دیده وصف نجوم
[M2]شبان تیره به مشک و گلاب بنویسند
[B][M1]محرران فلک شرح آه دلسوزم
[M2]به یک رساله که بر هفت باب بنویسند
[B][M1]خطی که مردم چشمم سواد کرد جواب
[M2]مگر به خون دل آن را جواب بنویسند
[B][M1]برات من چه بود، گر بر آن لب شیرین
[M2]به مشک سوده ز بهر ثواب بنویسند
[B][M1]سزد که بر رخ خسرو قلم زنان سرشک
[M2]دعای خسرو عالیجناب بنویسند
[A]
[B][M1]جماعتی که ز هم صحبتان جدا باشند
[M2]چگونه با خرد و صبر آشنا باشند
[B][M1]هلاکت من بیچاره از کسانی پرس
[M2]که چندگه ز عزیزان خود جدا باشند
[B][M1]ز بنده پرسی کاخر کجا همی باشی؟
[M2]ز خان و مان بدرافتادگان کجا باشند؟
[B][M1]به شهر چون تو حریفی بلای توبه خلق
[M2]عجب ز زاهد و صوفی که پارسا باشند
[B][M1]شراب صاف و سلامت ز بهر بیخبری ست
[M2]ولیک با خبران تشنه بلا باشند
[B][M1]دلا، ز کرده خود سوختی، نمی گفتی
[M2]که خوبرویان البته بیوفا باشند
[B][M1]بلای عشق بکش، خسروا، چو آن مرغان
[M2]که بند چنگل شاهین پادشا باشند
[A]
[B][M1]نه با تو نسبت سرو چمن شود پیوند
[M2]نه شاخ سبزه به شاخ سمن شود پیوند
[B][M1]خوش است دولت آنم که جان به جان پیوست
[M2]کجاست بخت که تن هم به تن شود پیوند!
[B][M1]بسی نماند که از رشته دراز فراق
[M2]لباس عمر مرا با کفن شود پیوند
[B][M1]نکشت بنده، ولی زخم غمزه ای خوردم
[M2]شکاف تیغ کجا از سخن شود پیوند؟
[B][M1]به سوز دل مددی بر زبان، که رخنه دل
[M2]به خون گرم نه ز آب دهن شود پیوند
[B][M1]به هجر شد همه عمرم گهیت خواهم یافت
[M2]که عمر دیگری با عمر من شود پیوند
[B][M1]رسیده شد مه من، خسروا، نپندارم
[M2]که بیش خاک دل مرد و زن شود پیوند
[A]
[B][M1]جوان و پیر که در بند مال و فرزندند
[M2]نه عاقلند که طفلان ناخردمند
[B][M1]جماعتی که بگریند بهر عیش و منال
[M2]یقین بدان تو که بر خویشتن همی خندند
[B][M1]خوش آن کسان که برفتند پاک چون خورشید
[M2]که سایه ای به سر این جهان نیفگندند
[B][M1]به خانه ای که ره جان نمی توان بستن
[M2]چه ابلهند کسانی که دل همی بندند
[B][M1]به سبزه زار فلک طرفه باغبانانند
[M2]که هر نهال که شاندند باز برکندند
[B][M1]جمال طلعت هم صحبتان غنیمت دان
[M2]که می روند نه زانسان که باز پیوندند
[B][M1]بقا که نیست، درو حاصلی همه هیچ است
[M2]چو بنگری همه مردم به هیچ خرسندند
[B][M1]بساز توشه ز بهر مسافران وجود
[M2]که میهمان عزیزند و روزکی چندند
[B][M1]اگر تو آدمیی، در کسان به طنز مبین
[M2]که بهتر از من و تو بنده خداوندند
[B][M1]ترا به از عمل خبر نیست فرزندی
[M2]که دشمنند ترا زادگان نه فرزندند
[B][M1]مجوی دنیا، اگر اهل همتی، خسرو
[M2]که از همای به مردار میل نپسندید
[A]
[B][M1]فسرده را سخن از عاشقی نباید راند
[M2]که گرد عافیت از آستین جان نفشاند
[B][M1]به سوز عشق دلم پیش ازین هوس بردی
[M2]کنون که شعله برآمد نمی توانش نشاند
[B][M1]بیار،ساقی، جام و بساز، مطرب، چنگ
[M2]که در من آنکه نشان صلاح بود نماند
[B][M1]ز گریه می نتوانم نوشت نامه به دوست
[M2]وگر جواب رسد نیز می نیارم خواند
[B][M1]شبی که دست در آغوش کرد خسرو را
[M2]چرا به گردن او تیغ آبدار بماند
[A]
[B][M1]چو کارهای جهان است جمله بی بنیاد
[M2]حکیم در وی ننهاد کارها بنیاد
[B][M1]مشو مقیم در آبادی خراب جهان
[M2]چو کس مقیم نماند در این خراب آباد
[B][M1]مبین که ملک فرو بست شمع دولت را
[M2]بسی چراغ سلیمان که کشته گشت ز باد
[B][M1]مپر ز باد غرور ار بلندییی داری
[M2]که خس بلند شد از باد، لیک باز افتاد
[B][M1]چو هست بنده خلق آدمی ز بهر طمع
[M2]خوشا کسی که ازین بندگی بود آزاد
[B][M1]چنان بزی که نمیری، اگر توانی زیست
[M2]چو هر که هست به عالم برای مردن زاد
[B][M1]از آن خویش مدان، خسروا، که عاریت است
[M2]متاع عمر که دادند، باز خواهی داد
[A]
[B][M1]دل ز تو بی غم نتوانیم کرد
[M2]درد تراکم نتوانیم کرد
[B][M1]جرعه ای از جام جفا می کشیم
[M2]رطل دمادم نتوانیم کرد
[B][M1]کرد غمت بر دل مسکین ما
[M2]آن چه که بر غم نتوانیم کرد
[B][M1]پیش تو خواهیم که آهی کنیم
[M2]آه که آن هم نتوانیم کرد
[B][M1]از خنکی های دم سرد خویش
[M2]دست فراهم نتوانیم کرد
[B][M1]با دل ریش از تو به هر غصه ای
[M2]قصه مرهم نتوانیم کرد
[B][M1]خسرو، از آن خیر نیابیم برگ
[M2]حله آدم نتوانیم کرد
[A]
[B][M1]تا رخ تو زلف ترا پیش کرد
[M2]زلف تو مه را به پس خویش کرد
[B][M1]چشم تو دی ملک جهان می گرفت
[M2]مست شد آن غمزه و فرویش کرد
[B][M1]دوش دهانت نمکی می فشاند
[M2]قطره چکید و جگرم ریش کرد
[B][M1]کرد دلم پاره و دانی که کرد
[M2]تیر تو، ای کافر بدکیش، کرد
[B][M1]چشم تو در خواب شد او را بگوی
[M2]در نتوان بر سگ خود پیش کرد
[B][M1]خامه خسرو نتواند نوشت
[M2]آنچه غمت بر من درویش کرد
[A]
[B][M1]در تو کسانی که نظر می کنند
[M2]هستی خود زیر و زبر می کنند
[B][M1]صندل درد سر عشق است، آنک
[M2]خاک درت تکیه سر می کنند
[B][M1]از پی بوی تو نفسهای من
[M2]خاصیت باد سحر می کنند
[B][M1]خنده که بر من دو لبت می زنند
[M2]نرخ گل و شکل گهر می کنند
[B][M1]تو لب خود شوی و بده، کین پس است
[M2]خلق که حلوا ز شکر می کنند
[B][M1]توشه جگر پخته ام از بهر آنک
[M2]جان و دلم هر دو سفر می کنند
[B][M1]عقل مرا کارفزایان عشق
[M2]کهنه درختی ست که بر می کنند
[B][M1]پند که گویند به دلسوزیم
[M2]سوخته را سوخته تر می کنند
[B][M1]خسرو، اگر سیر ز جان نیستند
[M2]خلق در آن رو چه نظر می کنند؟
[A]
[B][M1]مگر فتنه عشق بیدار شد
[M2]که خلوت بنشین سوی خمار شد
[B][M1]بگویید با پیر دیر مغان
[M2]که دین کفر و تسبیح زنار شد
[B][M1]عجب نیست سراناالحق ازان
[M2]که مانند منصور بر دار شد
[B][M1]ایا دوستان، موسم یاری است
[M2]که کارم بدینگونه دشوار شد
[B][M1]ایا عاشقان، موسم زاری است
[M2]که احوال یاران چنین زار شد
[B][M1]مگر پخت سودای زلفش دلم
[M2]که در چنگ محنت گرفتار شد
[B][M1]به عیاری آموخت خسرو، کنون
[M2]که جویای آن شوخ عیار شد
[A]
[B][M1]سبزه ها نو دمید و یار نیامد
[M2]تازه شد باغ و آن نگار نیامد
[B][M1]نوبهار آمد و حریف شرابم
[M2]به تماشای نوبهار نیامد
[B][M1]چشم من جویبار گشت ز گریه
[M2]سرو من سوی جویبار نیامد
[B][M1]آمد آن گل که باز رفت ز بستان
[M2]وه که آن آشنای یار نیامد
[B][M1]عمر بگذشت و زان مسافر بدخو
[M2]یک سلامی به یادگار نیامد
[B][M1]خوبرویان بسی بدیدم، لیک
[M2]دل گمگشته برقرار نیامد
[B][M1]با چنین آه و اشک، چو باران
[M2]شاخ امید من به یار نیامد
[B][M1]آن صبوری که تکیه داشت بر او دل
[M2]در چنین وقت هیچ کار نیامد
[B][M1]خون دل خوردم و بسوختم، آری
[M2]بر کس آن باده خوشگوار نیامد
[B][M1]آنچه از غم گذشت بر دل خسرو
[M2]هر کرا گفتم استوار نیامد
[A]
[B][M1]نافه چین ز خاک کوی تو زاد
[M2]لاله تر ز باغ روی تو زاد
[B][M1]غنچه کز بوی گشت آبستن
[M2]عاقبت چون بزاد بوی تو زاد
[B][M1]گر چه از موی کوه کم زاید
[M2]کوه غم در دلم ز موی تو زاد
[B][M1]هم به طفلی همه جهان بگرفت
[M2]غم دل کاندر آرزوی تو زاد
[B][M1]سوی ما جز وفا نمی زاید
[M2]هر جفایی که زاد سوی تو زاد
[B][M1]بنده خسرو به ناخوشی خو کرد
[M2]به جز از تو مگو ز خوی تو زاد
[A]
[B][M1]داد من آن بت طراز نداد
[M2]پاسخی نیز دلنواز نداد
[B][M1]خواب ما را ببست و باز نکرد
[M2]دل ما را ببرد و باز نداد
[B][M1]به کرشمه ندید سوی کسی
[M2]که به یک غمزه داد ناز نداد
[B][M1]کرد راجع برات بوسه لبش
[M2]عارضش چون خط جواز نداد
[B][M1]پسرا، سرو چون تو نتوان گفت
[M2]که کسی دل بدان دراز نداد
[B][M1]بر منت دل نسوخت، گر چه مرا
[M2]عشق جز سوز جانگداز نداد
[B][M1]بر منت دل نسوخت، گر چه مرا
[M2]عشق جز سوز جانگداز نداد
[B][M1]لذت عیش و کارسازی بخت
[M2]از که جویم، چو کار ساز نداد؟
[B][M1]تو چه دانی نیازمندی چیست؟
[M2]چون خدایت به کس نیاز نداد
[B][M1]داد خسرو به عشق جان و هنوز
[M2]داد مردان پاکباز نداد
[A]
[B][M1]داد خواهم، اگر بخواهی داد
[M2]خواهم از آه صبحگاهی داد
[B][M1]جورکم کن، چو آرزوی ترا
[M2]بر دل من خدای شاهی داد
[B][M1]خط تو از برای کشتن من
[M2]فتوی خون بیگناهی داد
[B][M1]غم دل می نهفتم، آب دو چشم
[M2]در حق من به خون گواهی داد
[B][M1]ای پسر، دیده سفید مرا
[M2]خال مشکین تو سیاهی داد
[B][M1]سخن تست سلک مروارید
[M2]کابر نیسان ز مه به ماهی داد
[B][M1]بوسه ای خواه بر من از لب خویش
[M2]وانگه از خاص خویش خواهی داد
[A]
[B][M1]زلف یار مرا به باد دهید
[M2]باد عنبرفشان زیاد دهید
[B][M1]جادوان کز خطش سبق گیرند
[M2]شحنه ای هم ازان سواد دهید
[B][M1]ای کسانی که نزد یار مسنید
[M2]از منش زود زود یاد دهید
[B][M1]سوی او رفته اید می ترسم
[M2]که شما نیز دل به باد دهید
[B][M1]از لب من به پای او گه گاه
[M2]بوسه بدهید و پر مراد دهید
[B][M1]خردسالی همی کند بیداد
[M2]ای بزرگان شهر، داد دهید
[B][M1]اشک خسرو همی رود ز فراق
[M2]گر توانیدش ایستاد دهید
[A]
[B][M1]عاشقان را چو نامه باز کنید
[M2]نام من بر سرش طراز کنید
[B][M1]زهد رفته ست، ای مسلمانان
[M2]باده نوشید و چنگ ساز کنید
[B][M1]گر شما دین عاشقان دارید
[M2]بعد از این پیش بت نماز کنید
[B][M1]گاه مردن شنیدم از محمود
[M2]گفت، «رویم سوی ایاز کنید»
[B][M1]من غلام شمایم، ای خوبان
[M2]بکشم، گر هزار ناز کنید
[B][M1]چند باشید مست حسن، آخر
[M2]چشمها را ز خواب باز کنید
[B][M1]دیده باشید آن جوان مرا
[M2]صفتش پیش بنده باز کنید
[B][M1]با چنان قامت، ای صنوبر و سرو
[M2]شرم ناید که پا دراز کنید
[B][M1]بشنوید این حکایت خسرو
[M2]پیش آن سرو سرفراز کنید
[A]
[B][M1]جان سرانگشت آن نگارین دید
[M2]عقل انگشت خویشتن بگزید
[B][M1]باد بویش به بوستان آورد
[M2]غنچه بر خویش پیرهن بدرید
[B][M1]هر شبی در هوای لعل لبش
[M2]ما و چشم سرشک و مروارید
[B][M1]عاشقان جان نثار او کردند
[M2]زلف هندوش یک به یک برچید
[B][M1]عالمی در غم لبش بودند
[M2]هیچکس طعم آن شکر نچشید
[B][M1]هر کس از وی حکایتی گفتند
[M2]کس به کنه کمال او نرسید
[B][M1]هر دلی از کمند عشق بجست
[M2]باز زلفش به دام عشق کشید
[B][M1]هر که در قید عشق شد مجنون
[M2]تا قیامت ز بند او نرهید
[B][M1]همچو خسرو بسوخت از رخ او
[M2]هر که آن شیوه و شمایل دید
[A]
[B][M1]تا ترا جسم و جان شکار بود
[M2]هر که را دل بود، فگار بود
[B][M1]کشت خال لب توام، آری
[M2]مگس شهد زهردار بود
[B][M1]هر کسی کز لب تو می نوشد
[M2]تا زید هم در آن خمار بود
[B][M1]آن زمانی که سوی تست دو چشم
[M2]این دوا کاشکی دوچار بود
[B][M1]هر که در کوی شاهدان می خورد
[M2]پیش ما مسجدش چه کار بود؟
[B][M1]پارسایی که چون جوانانست
[M2]در نمازش کجا قرار بود؟
[B][M1]مست اگر دوزخیست، گو می باش
[M2]عاشقان را ز توبه عار بود
[B][M1]غم مرا سوخت، ور چه شرح دهم
[M2]بی غمان را کی استوار بود؟
[B][M1]گریه ام خوش نیایدت، آری
[M2]شربت درد خوشگوار بود
[B][M1]در دلم با چنین روارو غم
[M2]خرمی را چگونه بار بود
[B][M1]پای تو زین پس و سر خسرو
[M2]عمر باید که پایدار بود
[A]
[B][M1]پیش روی تو یاسمین که بود؟
[M2]پیش لعل تو انگبین که بود؟
[B][M1]هر کجا نام طره تو برند
[M2]نافه خام پوستین که بود
[B][M1]گل که بو می برد ز باد صبا
[M2]با چنان روی نازنین که بود
[B][M1]چون ببینم که پا نهی به زمین
[M2]سر نهم من به هر زمین که بود
[B][M1]خسروت شد غلام و بنده، ولیک
[M2]به جز از بند اینچنین که بود
[A]
[B][M1]دل که نز عشق پاره پاره بود
[M2]دل نگویم که سنگ خاره بود
[B][M1]پیرمردی که از جفای جوان
[M2]خون نخورده ست شیرخواره بود
[B][M1]ای که مه با کمال خوبی خویش
[M2]پیش روی تو پیشکاره بود
[B][M1]هر که یکبار دید روی ترا
[M2]تا زند در غم دوباره بود
[B][M1]گر ز کافر بود هزار سوار
[M2]چشم تو میر آن هزاره بود
[B][M1]چون لبت را به گاز پاره کنم
[M2]لب نباشد نبات پاره بود
[B][M1]نیست یک چاره وصل را، وانگاه
[M2]می زیم من هزار چاره بود
[B][M1]خاک پای تو می کشم در چشم
[M2]مگر این اشک را کناره بود
[B][M1]هر شبی خسرو است و بیداری
[M2]مونسش گر بود، ستاره بود
[A]
[B][M1]عشق تو هرگزم ز سر نرود
[M2]وز دل این آرزو به در نرود
[B][M1]گر برآید ز دوریت صد سال
[M2]هم خیال تو از نظر نرود
[B][M1]کمترک خفت و خیز، تا خورشید
[M2]پیش بالای بام بر نرود
[B][M1]صبر من رفت، تا عدم برسید
[M2]گر بیایی تو پیشتر نرود
[B][M1]بوسه ای ده که تشنگی شراب
[M2]هرگز از شربت دگر نرود
[B][M1]آنکه او را لب تو بدخو کرد
[M2]آرزوی وی از شکر نرود
[B][M1]چه کنم در دلت نمی گنجم؟
[M2]زانکه در سنگ موی در نرود
[B][M1]گر سر از عشق می رود، گو رو
[M2]لیک باید که درد سر نرود
[B][M1]خسروا، جان به شوق بخش که مرد
[M2]اندرین راه پر خطر نرود
[A]
[B][M1]دل ز نادیدنت به جان نشود
[M2]اگرم هوش بیش از آن نشود
[B][M1]مخرام اینچنین به نازکه تا
[M2]خلق را جان و دل زیان نشود
[B][M1]دیده را خاک پات روشن شد
[M2]نور بر دیده ها گران نشود
[B][M1]تو چسان می رباییم، باری
[M2]تن مرده به حیله جان نشود
[B][M1]مرغکت، بیند ار به باغ روی
[M2]پیش هرگز به آشیان نشود
[B][M1]عشق پشتم شکست و کیش گراینست
[M2]تیر خسرو چرا کمان نشود؟
[A]
[B][M1]یار ما را از آن خویش نشد
[M2]بهر بیداد او به کیش نشد
[B][M1]دوش در پاش دیده می سودم
[M2]پاش آزرد و دیده ریش نشد
[B][M1]می دهم جان به عشق و می دانم
[M2]که کسی را از آن خویش نشد
[B][M1]از تو محروم می روم، چه کنم؟
[M2]عمر روزی و عهد بیش نشد
[B][M1]صنما، غمزه تو قصابی ست
[M2]که پشیمان ز خون میش نشد
[B][M1]تا به روی تو چشم کردم باز
[M2]هم به رویت که بیش بیش نشد
[B][M1]دل خسرو که از قرار برفت
[M2]بر قرار نخست پیش نشد
[A]
[B][M1]هر که بر گفته تو گوش نهاد
[M2]ز آتش دل به سینه جوش نهد
[B][M1]رویت از زلف عنبرین مه را
[M2]حلقه بندگی به گوش نهد
[B][M1]سرو ثابت قدم به پیش قدت
[M2]نتواند که پا به هوش نهد
[B][M1]خلق را لعلت از شکر بکشد
[M2]خونبها بر شکر فروش نهد
[B][M1]نیش زنبور غمزه تو خورد
[M2]از لبت هر که دل به نوش نهد
[B][M1]شد خیال تو راست با خسرو
[M2]روزی از کج نهد، به دوش نهد
[A]
[B][M1]لاله پیش رخت کله بنهد
[M2]مشک تر زان خط سیه بنهد
[B][M1]غنچه در نوبت جوانی تو
[M2]سر نبیند، اگر کله بنهد
[B][M1]چشم نرگس که خویشتن بین است
[M2]دیده پیشت به خاک ره نهد
[B][M1]جزیه روی چون گلت هر سال
[M2]بوستان بر بهار گه بنهد
[B][M1]شب که آبستن است از خورشید
[M2]پیش صبح رخ تو زه بنهد
[B][M1]تو مرا کشتی و به گردن او
[M2]خون من کو ترا گنه بنهد
[B][M1]بوسه ها دزدد از لبت خسرو
[M2]وز برای رکاب شه بنهد
[A]
[B][M1]عاشقی مرد را سزای دهد
[M2]اشک را سوی دوست رای دهد
[B][M1]محنت عالم آزمایش را
[M2]بر دل محنت آزمای دهد
[B][M1]سوختم از غم و چنین باشد
[M2]هر که دل را به دلربای دهد
[B][M1]رنج بر من درین سرای گذشت
[M2]دادم ایزد در آن سرای دهد
[B][M1]کیست کو را ز من خبر گوید؟
[M2]شاه را قصه گدای دهد
[B][M1]حال من، گر دمی چنین باشد
[M2]دل به تو شوخ دلربای دهد
[B][M1]گفته عقل را به خود بگمار
[M2]عقل دیوانه را خدای دهد
[B][M1]سخنم جای می کند در سنگ
[M2]گویم، ار در دل تو جای دهد
[B][M1]میهمان شو شبی که تا خسرو
[M2]با تو شرح نفیر و نای دهد
[A]
[B][M1]هر که دل با غم تو یار کند
[M2]تیغ را بر سر اختیار کند
[B][M1]هر کسی را محل کجا که قدم
[M2]در ره عشق استوار کند
[B][M1]چون تو برقع برافگنی، ایام
[M2]صحن آفاق پر نگار کند
[B][M1]ور به جولان در آری اشهب حسن
[M2]چشم خورشید پر غبار کند
[B][M1]کز وصال تو تا به صد فرسنگ
[M2]غم ز نزدیک من فرار کند
[B][M1]بس ز لعل تو بوسه ها دزدد
[M2]بر رکاب تو تا نثار کند
[B][M1]اندران آرزوست خسرو نیز
[M2]که شبی بر درت قرار کند
[A]
[B][M1]صبح پیش رخ تو دم نزند
[M2]سرو پیش قدمت قدم نزند
[B][M1]نقش شیرینت بیند ار شاپور
[M2]گر چه تیغش زنی قلم نزند
[B][M1]خضر پیش لبت به آب حیات
[M2]لب چه باشد که دست هم نزند
[B][M1]نرگست چون سپاه غمزه کشد
[M2]عقل جز خیمه در عدم نزند
[B][M1]سر من و آستان تو، هر چند
[M2]که مسلمان در صنم نزند
[B][M1]تنم از بار عشق تو خم شد
[M2]کیست کز بار عشق خم نزند
[B][M1]صبر کم می زند قدم زین سوی
[M2]اینچنین کو که پای کم نزند
[B][M1]چشم می زن ز دیده بر خسرو
[M2]که به شب پلک خود بهم نزند
[A]
[B][M1]از دهانت سخن به کام رسد
[M2]از لبان تو می به جام رسد
[B][M1]از پی بستن لب، از زلفت
[M2]هر شبی صد هزار دام رسد
[B][M1]زلفت ار چاشتگه بپیمایم
[M2]تا به پایان نماز شام رسد
[B][M1]به سلامیت جان به باد دهم
[M2]آن زمان کز توام سلام رسد
[B][M1]تو کنی جور و تیر ناله من
[M2]هم بدین جان ناتمام رسد
[B][M1]خام کاری مکن مباد امروز
[M2]کاتش من به چون تو خام رسد
[B][M1]وصل و هجرت به کنه کار منند
[M2]تا ازین هر دوام کدام رسد
[B][M1]وصل اگر دست داد، هم در پی
[M2]هجر ناگه به انتقام رسید
[B][M1]کشد از هجر و غصه، گر روزی
[M2]بنده خسرو بدان غلام رسد
[A]
[B][M1]وقت آن شد که گل شکفته شود
[M2]چشم نرگس ز می غنوده بود
[B][M1]خواهد ابر دونده را گیرد
[M2]سرو از بس که در هوا بدود
[B][M1]معتدل شد هوا چنان که ز چرخ
[M2]بر چمن باد گرم هم نرود
[B][M1]آتش لاله را همی بیند
[M2]زاغ چون هندوان نمی گرود
[B][M1]می زند مرغ نغمه ای که چنان
[M2]هر زمانی ز دست می بشود
[B][M1]باد گوش بنفشه می پیچد
[M2]که ز بلبل سخن نمی شنود
[B][M1]ساقیا، گر ترا چنین وقتی
[M2]گذری بر من اوفتد، چه شود
[A]
[B][M1]لب لعل تو جز به جان نبرد
[M2]آشکارا برد، نهان نبرد
[B][M1]جان بدینسان که می برد لب تو
[M2]هیچ کس از لب تو جان نبرد
[B][M1]نرود مه بر اوج در شب تار
[M2]تا ز زلف تو نردبان نبرد
[B][M1]پیش ازین بر خودم یقینی بود
[M2]که دلم هیچ دلستان نبرد
[B][M1]تو ببردی همه یقین دلم
[M2]بر طریقی که کس گمان نبرد
[B][M1]چشم پر خون کشم به پیش تو، لیک
[M2]کس جگر پیش میهمان نبرد
[B][M1]بر دو چشمم روان بود کشتی
[M2]کاین همه عمر بر کران نبرد
[B][M1]برد از ضعف هر طرف بادم
[M2]هرگزم بر تو ناگهان نبرد
[B][M1]خسرو افتاد بر در تو چو خاک
[M2]باد را گو کز آستان نبود
[A]
[B][M1]از نکو بد نگو نمی آید
[M2]تو نکویی، نکو نمی آید
[B][M1]با من اربد کنی، نکو کن، از آنک
[M2]بد جز از تو نکو نمی آید
[B][M1]می روی سوی باغ با آن لطف
[M2]آب در هیچ جو نمی آید
[B][M1]آنکه خورشید می کند بر چرخ
[M2]تو کنی به، کز او نمی آید
[B][M1]عقل من با تو رفت، وین طرفه
[M2]که تو می آیی، او نمی آید
[B][M1]تاب سنگین دلت ندارم من
[M2]کار سنگ از سبو نمی آید
[B][M1]دل خسرو که در هوای تو ماند
[M2]جای دیگر فرو نمی آید
[A]
[B][M1]مدتی شد که یار می ناید
[M2]وان بت گلعذار می ناید
[B][M1]جان خود را شکار او کردم
[M2]رغبتش بر شکار می ناید
[B][M1]می شمارند بس که یارانش
[M2]بنده خود در شمار می ناید
[B][M1]تا برآورد گرد از دلها
[M2]زو دلی بی غبار می ناید
[B][M1]روزگاری که پیشم آمد ازو
[M2]پیش او روزگار می ناید
[B][M1]آرزویم کنار او چه شود؟
[M2]کارزو در کنار می ناید
[B][M1]دل من کز قرار خویش برفت
[M2]دیر شب برقرار می ناید
[B][M1]مکن، ای دوست، ذکر صبر به عشق
[M2]که مرا استوار می ناید
[B][M1]خسروا، گرد عشق می گردی
[M2]مگرت جان به کار می ناید
[A]
[B][M1]شب که بادم ز سوی یار آمد
[M2]مست گشتم که بوی یار آمد
[B][M1]بو که بر جان زنده ره از بادم
[M2]بو که باد روی یار آمد
[B][M1]آب چشمم دوید از سر جان
[M2]پای کوبان به سوی یار آمد
[B][M1]گریه خویش، گریه دگر است
[M2]کاب رفته به جوی یار آمد
[B][M1]می کنم یاد و می خورم حسرت
[M2]هر چه خوردم ز جوی یار آمد
[B][M1]نیک نبود که بد کنم دل، اگر
[M2]بد ز روی نکوی یار آمد؟
[B][M1]خویش را نیز کرد گم خسرو
[M2]جستن دل که سوی یار آمد
[A]
[B][M1]هر کرا خال عنبرین باشد
[M2]گر کند ناز، نازنین باشد
[B][M1]غمزه ات چون کمین کند بر خلق
[M2]ترک جانباز در کمین باشد
[B][M1]روی تو خرمن گلی ست، از آنک
[M2]خرمن ماه خوشه چین باشد
[B][M1]تا ترا نیز قصد جان و دل است
[M2]کار ما نزد عقل و دین باشد
[B][M1]در سماعی که عشقبازان را
[M2]بزم پر آه آتشین باشد
[B][M1]آستین برفشان که بهر نثار
[M2]همه را جان در آستین باشد
[B][M1]پیش رخساره منور تو
[M2]روی خورشید بر زمین باشد
[B][M1]آفرین بر جمال تو که بر او
[M2]ز آفریننده آفرین باشد
[A]
[B][M1]هر که را یاریار می افتد
[M2]مقبل و بختیار می افتد
[B][M1]ای بسا در که در محیط سرشک
[M2]هر دمم در کنار می افتد
[B][M1]عقرب او چو حلقه می گردد
[M2]تاب در جان مار می افتد
[B][M1]شام زلفش چو می رود در چین
[M2]شور در زنگبار می افتد
[B][M1]گرنه مست است جادویش، ز چه روی
[M2]بر یمین و یسار می افتد
[B][M1]گل صد برگ را دگر در دام
[M2]همچو بلبل هزار می افتد
[B][M1]چون ز حالش همی کنم تقریر
[M2]بخیه بر روی کار می افتد
[B][M1]دلم از شوق چشم سرمتش
[M2]دم به دم در کنار می افتد
[B][M1]رحم بر آن پیاده کو هر دم
[M2]در کمند سوار می افتد
[B][M1]هر که او خوار می فتد، خسرو
[M2]همچو ما باده خوار می افتد
[A]
[B][M1]دیده با تو چو هم نظر گردد
[M2]ناوک فتنه را سپر گردد
[B][M1]هر که از درد عشق بی خبر است
[M2]چون ترا دید با خبر گردد
[B][M1]زلف روزی که بر رخت گذرد
[M2]سایه از چاشت بیشتر گردد
[B][M1]تا خیالت درون خانه بود
[M2]صبر می کن، برون در گردد
[B][M1]کیمیایی ست آتش عشقت
[M2]که ازان روی بنده زر گردد
[B][M1]قصه من دراز شد ز غمت
[M2]ور بگویم، درازتر گردد
[B][M1]می خورم غم به یادت، اما زهر
[M2]کی به یاد شکرشکر گردد
[B][M1]من ز برگشتن تو می میرم
[M2]زان نمیرم که عمر برگردد
[B][M1]خسرو از کاهش تو شد نی خشک
[M2]بوسه ای ده که نیشکر گردد
[A]
[B][M1]عاشق از سینه جان برون گیرد
[M2]تا غمت را به جان درون گیرد
[B][M1]روی او گر شود گرفته ببین
[M2]گر نبینی که ماه چون گیرد
[B][M1]دیگران از پری فسون گیرند
[M2]از دو چشمت پری فسون گیرند
[B][M1]محنت و غم حریف و مونس وی
[M2]چون تواند که دل سکون گیرد
[B][M1]بی تو این چشم خون گرفته بسی
[M2]آخر این آب چند خون گیرد
[A]
[B][M1]با تو در سینه جان نمی گنجد
[M2]تو درونی ازان نمی گنجد
[B][M1]ناتوانم ز عشق و هیچ علاج
[M2]در دل ناتوان نمی گنجد
[B][M1]تنگ دارد دل مرا که در او
[M2]جز تو کس، ای جوان، نمی گنجد
[B][M1]آنچنانی نشسته اندر دل
[M2]که نفس هم در آن نمی گنجد
[B][M1]می نگنجی تو در میانه جان
[M2]لیک جان در میان نمی گنجد
[B][M1]غم تو آشکار خواهم کرد
[M2]چه کنم، در نهان نمی گنجد
[B][M1]عشق در سر فتاد و عقل برفت
[M2]کاین دو در یک مکان نمی گنجد
[B][M1]تا که خسرو زبان گشاد از تو
[M2]سخنش در جهان نمی گنجد
[A]
[B][M1]شیوه کان ترک ماهرو داند
[M2]قتل یاران مهرجو داند
[B][M1]گر دلم خون کند، وگر سوزد
[M2]من کیم، زان اوست، او داند
[B][M1]گل چه داند که درد بلبل چیست؟
[M2]او همین کار رنگ و بو داند
[B][M1]شاهد مست گاه سنگ انداز
[M2]سر درویش را سبو داند
[B][M1]هر که در عشق دیده را تر کرد
[M2]آب روی خود آب جو داند
[B][M1]چند گویی دلت که دزدیده ست؟
[M2]بنده چشم ترا نکو داند
[B][M1]بی زبان شد ز دیدنت خسرو
[M2]کاو همه کار گفتگو داند
[A]
[B][M1]دیده در خون سزای می بیند
[M2]کان خط مشکسای می بیند
[B][M1]می رود مست و می بمیرد خلق
[M2]کان رخ جانفزای می بیند
[B][M1]پای بر دیده می نهد وز شرم
[M2]دیده بر پشت پای می بیند
[B][M1]گر چه فریاد می کند، سلطان
[M2]کی به سوی گدای می بیند
[B][M1]کور بادا رقیب کت هر روز
[M2]در میان سرای می بیند
[B][M1]می کند بر دلم کرشمه بسی
[M2]ناز را نیز جای می بیند
[B][M1]جور رویت به هر که می گویم
[M2]روی آن دلربای می بیند
[B][M1]دل که نشنید پند و عاشق شد
[M2]اینک اینک سزای می بیند
[B][M1]دیده من چهاست، اینکه دلم
[M2]از چو تو خودنمای می بیند
[B][M1]از جفا سوی من نمی بینی
[M2]مکن آخر خدای می بیند
[A]
[B][M1]شحنه غم دواسپه می آید
[M2]صبر نزدیک من نمی پاید
[B][M1]روزگارم به خشم می نارد
[M2]و آسمانم به سرمه می ساید
[B][M1]رفت روزی که با تو خوش بودیم
[M2]هرگز آن روز رفته باز آید؟
[B][M1]لب چه خایی برای کشتن من؟
[M2]خود فلک پست دست می خاید
[B][M1]زان لب آسایشی بده دل را
[M2]زانکه از گریه می نیاساید
[B][M1]بعد ازینم به بند زلف مبند
[M2]کز چنین بسته هیچ نگشاید
[B][M1]خسروت چون به عشق شد بنده
[M2]خوانیش گر غلام خود، شاید
[A]
[B][M1]دهنت را نفس نمی بیند
[M2]مگرت هست و کس نمی بیند
[B][M1]یک نفس نیست کز دهان تو، دل
[M2]تنگیی در نفس نمی بیند
[B][M1]بلبلی چون من از گلت محروم
[M2]شکرت جز مگس نمی بیند
[B][M1]برگ کاهی شدم ز غم، چه کنم؟
[M2]چشم تو سوی خس نمی بیند
[B][M1]یک شبی خیز و میهمان من آی
[M2]فتنه خفته، عسس نمی بیند
[B][M1]با تو گویم که از غم تو چهاست
[M2]کاین دل بوالهوس نمی بیند
[B][M1]می رسد، گر دلم کند فریاد
[M2]لیک فریادرس نمی بیند
[B][M1]آب چشمم که از سرم بگذشت
[M2]می رود، هیچکس نمی بیند
[B][M1]نشود صبر، ناله خسرو
[M2]کاروان در جرس نمی بیند
[A]
[B][M1]اگر آن ماه مهربان گردد
[M2]غم دل غمگسار جان گردد
[B][M1]آنکه چون نامش آورم به زبان
[M2]همه اجزای من زبان گردد
[B][M1]ور کنم یاد ناوک چشمش
[M2]مو بر اعضای من سنان گردد
[B][M1]چون کنم نقش ابرویش بر دل
[M2]قد چون تیر من کمان گردد
[B][M1]مه ز شرم جمال تو هر ماه
[M2]در حجاب عدم نهان گردد
[B][M1]یارب، این آسیای دولابی
[M2]چند بر خون عاشقان گردد
[B][M1]چون دلم با غم تو گوید راز
[M2]در میان خانه ترجمان گردد
[B][M1]چون ز لعلت سخن کند خسرو
[M2]شکر از منطقش روان گردد
[A]
[B][M1]خم زلفت که مشک چین آمد
[M2]با گل و لاله همنشین آمد
[B][M1]لب لعل تو کان پر از گهر است
[M2]خاتم حسن را نگین آمد
[B][M1]کوه را سایه دار نتوان کرد
[M2]جز دو زلفت که بر سرین آمد
[B][M1]گرچه گل ناز می کند بر شاخ
[M2]نه چو روی تو نازنین آمد
[B][M1]ای که پیکان تیز غمزه تو
[M2]تشنه خون حور عین آمد
[B][M1]صورت این کن که چین ابرویت
[M2]صورت حسن را چو چین آمد
[B][M1]بگزیدم لبت که خون آید
[M2]خون برون نامد، انگبین آمد
[B][M1]از شب زلف تو برست دلم
[M2]گشت روشن که خسرو این آمد
[A]
[B][M1]دل ز روی تو دور نتوان کرد
[M2]با رخت یاد حور نتوان کرد
[B][M1]جور تو در رخ تو نتوان گفت
[M2]گله اندر حضور نتوان کرد
[B][M1]چشم بد دور از چنان رویی
[M2]که از او چشم دور نتوان کرد
[B][M1]همچنان ساده خوشتر است لبت
[M2]کان شکر را به زور نتوان کرد
[B][M1]به زبانی که یابم از چو تویی
[M2]خویش را در غرور نتوان کرد
[B][M1]گه بگریم، گهی غزل خوانم
[M2]دل بدین ها صبور نتوان کرد
[B][M1]بخت باید نه زیرکی که به جهد
[M2]ماتم خویش سور نتوان کرد
[B][M1]سوخت چون شمع جانم وزین شمع
[M2]کار خسرو به نور نتوان کرد
[A]
[B][M1]دلبرم بی وفاست، چتوان کرد
[M2]میل او با جفاست، چتوان کرد
[B][M1]چون دل پادشاه کشور حسن
[M2]فارغ از هر گداست، چتوان کرد
[B][M1]ماجراها میان حسن و وفاست
[M2]حسن دور از وفاست، چتوان کرد؟
[B][M1]دلبر بیوفای عهد شکن
[M2]چون نه بر عهد ماست، چتوان کرد؟
[B][M1]از غمت جان به لب رسید مرا
[M2]چون ترا این رضاست، چتوان کرد؟
[B][M1]آن بت سست عهد سخت کمال
[M2]ظلم پیشش رواست، چتوان کرد؟
[B][M1]چون هنوز آن نگار شهر آشوب
[M2]بر سر ماجراست، چتوان کرد؟
[B][M1]دل به شوخی ربود از دستم
[M2]دلبر دلرباست، چتوان کرد؟
[B][M1]کلی اختیار تو خسرو
[M2]چون به دست قضاست، چتوان کرد؟
[A]
[B][M1]با رخت شب چراغ نتوان کرد
[M2]بی رخت سینه داغ نتوان کرد
[B][M1]پیش تو آفتاب نتوان جست
[M2]روز روشن چراغ نتوان کرد
[B][M1]از دو زلفت کمان شده ست تنم
[M2]خود کمان از دو زاغ نتوان کرد
[B][M1]باز کن لب که از چنان تنگی
[M2]میل سوی فراغ نتوان کرد
[B][M1]گر ز باغ رخت بری بخورم
[M2]نظری هم به باغ نتوان کرد
[B][M1]خشم در سر کنی به هر سخنی
[M2]با تو زین بیش لاغ نتوان کرد
[B][M1]بوی،خسرو،همی کشی به دماغ
[M2]بیش ازاین هم دماغ نتوان کرد
[A]
[B][M1]آنچه یک چند آب حیوان کرد
[M2]لب لعلت هزار چندان کرد
[B][M1]چون بدید آفتاب رنگ لبت
[M2]لعل را زیر سنگ پنهان کرد
[B][M1]ابر از رشک در دندانت
[M2]گوهر خویش را پریشان کرد
[B][M1]تو بت آزری و نقش رخت
[M2]آتش سینه را گلستان کرد
[B][M1]تا نروید گلی چو تو در باغ
[M2]از دم سرد من زمستان کرد
[B][M1]چشم بن دور از چنان رویی
[M2]که از او چشم دور نتوان کرد
[B][M1]عاشقان را نهاد چشم تو بند
[M2]وانگه اندر چه زنخدان کرد
[B][M1]دل در آویخت جعد تو به رسن
[M2]وانگه از غمزه تیر باران کرد
[B][M1]هیچ روزی نگشت سایه که غم
[M2]نه سرم راچوسایه گردان کرد
[B][M1]گشت ویران زگریه خانه چشم
[M2]غم چنین چند خانه ویران کرد
[B][M1]دید خسرو خطت چوبالب گفت
[M2]که خضرمیل آب حیوان کرد
[A]
[B][M1]دل بدین و بدو نخواهم داد
[M2]جز به یار نکو نخواهم داد
[B][M1]بی تو، ای آرزوی سینه من
[M2]سینه را آرزو نخواهم داد
[B][M1]مهر تو بر کسی نخواهم بست
[M2]آب حیوان به جو نخواهم داد
[B][M1]گر به بستان شکوفه خواهم شد
[M2]بیوفایی چو تو نخواهم داد
[B][M1]بوسه ای گفته ای، توقف چیست؟
[M2]یا بده یا بگو، «نخواهم » داد
[B][M1]با رخت سوی گل نظر نکنم
[M2]دل به رنگ و به بو نخواهم داد
[B][M1]سگ کویت گزید خسرو را
[M2]بعد ازین هم از او نخواهم داد
[A]
[B][M1]دل با درد را کجا یابند؟
[M2]گونه زرد را کجا یابند؟
[B][M1]یار اندوه بی دلان، چه خوش است؟
[M2]نفس سرد را کجا یابند؟
[B][M1]خوبروی من از بتان فرد است
[M2]این چنین فرد را کجا یابند؟
[B][M1]چون منی کو که حال من پرسد
[M2]یار همدرد را کجا یابند؟
[B][M1]صبرم از دست غم گریخت، کنون
[M2]آن جهانگرد را کجا یابند؟
[B][M1]هر که در عشق جان دهد مرد است
[M2]این چنین مرد را کجا یابند؟
[B][M1]سگ کویی ست خسرو اندر عشق
[M2]شیر ناورد را کجا یابند؟
[A]
[B][M1]شکن زلف باز خواهی کرد
[M2]بر مه از شب طراز خواهی کرد
[B][M1]روزه داریم، رخ بپوش، ارنه
[M2]روز بر ما دراز خواهی کرد
[B][M1]راست کردی ز ابروان محراب
[M2]می نماید، نماز خواهی کرد
[B][M1]به گدایی به کویت آیم، لیک
[M2]در به رویم فراز خواهی کرد
[B][M1]کشمت جور و گویمت که مکن
[M2]گرچه صد بار بازخواهی کرد
[B][M1]کار خسرو ز دست شد وقت است
[M2]گر زقلم احتراز خواهی کرد
[A]
[B][M1]مناز، ای بت چین، که چین هم نماند
[M2]قرار جهان اینچنین هم نماند
[B][M1]به بحر غم ار عاشقان کشته گردند
[M2]شکر خنده نازنین هم نماند
[B][M1]نه جم ماند اینجا، نه نقش نگینش
[M2]چه نقش نگین، بل نگین هم نماند
[B][M1]نماند به چین هیچ بتخانه، آوخ
[M2]چه بتخانه چین که چین هم نماند
[B][M1]به چرخ برین می کنی تکیه دایم
[M2]بر آنی که چرخ برین هم نماند
[B][M1]چه مونس همی گیری از هر قرینی؟
[M2]که مونس نپاید، قرین هم نماند
[B][M1]سخنگوی گر چند سحر آفرین است
[M2]سرانجام سحر آفرین هم نماند
[B][M1]چو خسرو به جز نالش غم نمانده ست
[M2]از آن ترسم آن دم که این هم نماند
[A]
[B][M1]اگر دلبری چون تو جایی برآید
[M2]به هر جا که شنید بلایی برآید
[B][M1]قد تست چون در گلستان در آیی
[M2]اگر سروی اندر قبایی برآید
[B][M1]برآید به هر جا گل، اما چو رویت
[M2]به نزدیک ما دور جایی برآید
[B][M1]به کوی تو هر سال از خون خلقی
[M2]زهر سبزه مردم گیایی بر آید
[B][M1]رسد ناله من ز پیشت به جایی
[M2]که از هفت گنبد صدایی برآید
[B][M1]عنایت کن اندر حق بنده خسرو
[M2]مگر از تو کار گدایی برآید
[A]
[B][M1]چو آن شوخ شب در دل زار گردد
[M2]مرا خواب در دیده دشوار گردد
[B][M1]دلم گرد آن زلف گردد همه شب
[M2]چو دزدی که اندر شب تار گردد
[B][M1]شب و روز گردد در آن کوی جانم
[M2]چو بادی که بر بام و دیوار گردد
[B][M1]بلایی جز این نیست بر جان مسکین
[M2]که آن شوخ در سینه بسیار گردد
[B][M1]مرا کشت و بیداری بخت ما را
[M2]هوس هم نیاید که بیدار گردد
[B][M1]طبیبم همان به که سویم نیاید
[M2]که ترسم ز درد من افگار گردد
[B][M1]چو بیزار شد یار، جان کیست، باری
[M2]رها کن که او نیز بیزار گردد
[B][M1]گرفتار از طعن بدگوی، یارب
[M2]به روز بد من گرفتار گردد
[B][M1]چگونه کند وصف آن روی خسرو
[M2]که در دیدنش عقل بیکار گردد
[A]
[B][M1]بدان دلفریبی که گیتی نماید
[M2]خردمند را دل نهادن نشاید
[B][M1]چه بندی دل اندر خیالات عالم؟
[M2]که آیینه رو عاریت می نماید
[B][M1]گره های غمزه مبین سخت و محکم
[M2]که چرخش ندید آن، مگر می گشاید
[B][M1]چه بیهوده گویی که پاینده مانم
[M2]تو مانی، اگر زندگانی نپاید؟
[B][M1]کسی زنده ماند به معنی و صورت
[M2]که از راه صورت به معنی گراید
[B][M1]دل خلق سنگین و دل در خرابی
[M2]ازان سنگها این عمارت نشاید
[B][M1]خس است آدمی، چون گرفتار زر شد
[M2]چون آن کاه کش کهربا می رباید
[B][M1]ز اصحاب ناجنس زادی نیابی
[M2]که استر شود جفت و کره نزاید
[B][M1]چو تو تلخ گویی، همان است پاسخ
[M2]عدوگاه دشنام شکر نخاید
[B][M1]بدان ماند از خام جستن بصیرت
[M2]که بر خشت خام ابلهی سر نساید
[B][M1]حدیث جهان گر ز من راست پرسی
[M2]«دروغی ست آسان که خسرو سراید»
[A]
[B][M1]بر آن است جانم که ناگه برآید
[M2]چو از بهر یک دیدنت می نپاید
[B][M1]مزن غمزه چون من ز هجران بمردم
[M2]که کس تیغ بر کشتگان نازماید
[B][M1]ازان دیده بر خاک پای تو سایم
[M2]که زنگار اشکم ز راهت زداید
[B][M1]دلت در قبا راست کاری نداند
[M2]چو کج باشد آیینه رو کج نماید
[B][M1]اگر در وفاهای وعده بخیلی
[M2]جوانمردی عشق چندین نشاید
[B][M1]مگو، خسروا، «ترک دلبند خودگیر»
[M2]دلم با دگر کس کجا می گشاید؟
[A]
[B][M1]ز من بشنو، ای دل که خوبان چه چیزند؟
[M2]عزیزان قومند و قومی عزیزند
[B][M1]به لعل چو آتش جهانی بسوزند
[M2]به تیغ مژه خلق را خون بریزند
[B][M1]کمان ابروانند با تیر غمزه
[M2]به خون ریختن همچو شمشیر تیزند
[B][M1]بجز دور چشمانش خود کس ندیده ست
[M2]که مستان به هشیار مردم ستیزند
[B][M1]به چشم آهوانند و مردم به صورت
[M2]از آن همچو آهو ز مردم گریزند
[B][M1]نشستن بدیشان کجا می توانند؟
[M2]کسان کز سر دین و دنیا نخیزند
[B][M1]نیابند یک ذره بی مهر ایشان
[M2]اگر خاک خسرو پس از مرگ بیزند
[A]
[B][M1]خوش آن شب که چشمم بر آن نای بود
[M2]مژه هر زمان اشک پالای بود
[B][M1]بیا، ای جهان، بر سر من بگرد
[M2]که این سر شبی زیر آن پای بود
[B][M1]تنم بر در دوست پامال گشت
[M2]چه تدبیر چون خاک آن جای بود؟
[B][M1]شب دوش هم بد نبود از خیال
[M2]اگر چه دراز و غم افزای بود
[B][M1]زمی های دوشینه مستم هنوز
[M2]میی کز دو چشم جگرزای بود
[B][M1]بگویم چه خوش داشت وقت مرا
[M2]سرودی که از ناله و وای بود
[B][M1]بکش زارم،ای عشق، کان دل نماند
[M2]که صبر مرا کارفرمای بود
[B][M1]بیفتاد چندین دل خلق دی
[M2]که شانه تراگیسوافزای بود
[B][M1]یکی کار زان لب دریغم مدار
[M2]که تا بود خسرو شکرخای بود
[A]
[B][M1]تو گر خویشتن را بخواهی نمود
[M2]کسی سرو و گل را نخواهد ستود
[B][M1]خطت کز لبانت برآورد سر
[M2]برآورد از جان عشاق دود
[B][M1]به خون کسان آستین بر زدی
[M2]ندانم کرا دست خواهی نمود
[B][M1]به بازی مزن غمزه بر جان من
[M2]که کس تیغ بر دوستان نازمود
[B][M1]ز هجرم چه پرسی که یارب مباد
[M2]ز صبرم چه گویم که هرگز نبود
[B][M1]وزین آشناییم دستی مگیر
[M2]که سیلاب چشمم ز جا در ربود
[B][M1]ز غم ناتوانم، شفایی ببخش
[M2]ازان پس که من مرده باشم، چه سود؟
[B][M1]تو با آنکه گفت کسی نشنوی
[M2]ولی گفت خسرو بیاید شنود
[A]
[B][M1]دو چشمت که تیر بلا می زند
[M2]چنان تیر بهر چرا می زند؟
[B][M1]کمان جانب دیگری می کشد
[M2]ولی تیر بر جان ما می زند
[B][M1]زهی دیده کز شوخی و چابکی
[M2]کجا می نماید، کجا می زند؟
[B][M1]دو زلف تو از پشتی روی او
[M2]شب تیره را در قفا می زند
[B][M1]به هنگام رفتار بالای تو
[M2]تگ کبک را زاغ پا می زند
[B][M1]چو بوی ترا در چمن می برد
[M2]نسیم بهار از صبا می زند
[B][M1]نوا می زند بلبل از راه عشق
[M2]ولی راه این بینوا می زند
[B][M1]مریز آب خسرو همین غم بس است
[M2]که آتش درین مبتلا می زند
[A]
[B][M1]لبش در شکر خنده جان می برد
[M2]شکیب از من ناتوان می برد
[B][M1]پیاله به کف چون روان می شود
[M2]دل عاشقان را روان می برد
[B][M1]کمر بسته در دل درون می رود
[M2]پس آنگاه جان از میان می برد
[B][M1]چه شکل است این وه، که پیش حریف
[M2]همی بگذرد، دست و جان می برد
[B][M1]گرم پرسد از بردن دل کسی
[M2]اشارت کنم کان جوان می برد
[B][M1]سر زلف کاید همی بر لبش
[M2]نمک سوی هندوستان می برد
[B][M1]نگارا، جگر پخته کردم که چشم
[M2]خیال ترا میهمان می برد
[B][M1]شبی میهمان شو، ببین کارزوت
[M2]صبوری ز خسرو چسان می برد
[A]
[B][M1]دل از بند زلفت رها کی شود؟
[M2]دلت با دلم آشنا کی شود
[B][M1]نگویی که از لعل سیراب تو
[M2]مراد دل ما رواکی شود؟
[B][M1]ولی مرهم لعل خودکام تو
[M2]به کام دل ریش ما کی شود؟
[B][M1]نمی شد دل از بند زلفش رها
[M2]کنون دل نهادیم تا کی شود؟
[B][M1]کجا همدم و یار خسرو شوی!
[M2]که شه همنشین گدا کی شود؟
[A]
[B][M1]شبی آن پسر دل من ستد، اگر این طرف گذری کند
[M2]چو نگه کند غم و درد من، به دل آخرش اثری کند
[B][M1]دل و جان فدای نگاه او، چو برای کشتن چون منی
[M2]نگرد به سوی من و سخن به کرشمه با دگری کند
[B][M1]سخن وی است و سرشک من، چو کنم نظاره روی او
[M2]که به کام او شکری نهد، به دهان من جگری کند
[B][M1]ز سم سمند تو خاک ره که ز درد دل به برافگنم
[M2]به از آن مفرح و آن دوا که دوا نه درد سری کند
[B][M1]نگهی به خسرو خسته دل، سخنی کند که رسم به تو
[M2]مشنو، دلا، تو حدیث او که بهانه با دگری کند
[A]
[B][M1]تو رفته ای و ز تو نامه ای به من نرسد
[M2]چگونه قصه دردم به مرد و زن نرسد؟
[B][M1]دلم که می پرد اندر هوای تو مرغی ست
[M2]که از وطن برود، باز در وطن نرسد
[B][M1]مرا کشی و نپوشی به عیب من دامن
[M2]شهید را چه تفاوت، اگر کفن نرسد
[B][M1]گرفت گریه من دامن تو، مسکین چشم
[M2]اگر ز یوسف ما بوی پیرهن نرسد
[B][M1]چنان همی رود اشکم که گر گشایی تیر
[M2]به چشم من رسد، اما به اشک من نرسد
[B][M1]بماند در شکن گیسوی تو دل، هشدار
[M2]که آتش دل خسرو بدان شکن نرسد
[A]
[B][M1]از اشک من به کویت جز سرخ گل نروید
[M2]زان گل که بویت آید، میرد کسی که بوید
[B][M1]جایی که از لب تو باران بوسه بارد
[M2]دل غنچه غنچه خیزد، جان خوشه خوشه روید
[B][M1]چشمم که خورد خونم، از بس که خون گرفتش
[M2]خود ریخت خون خود را بی آنکه کس نجوید
[B][M1]جانم فداش، چون او خود را به خشم سازد
[M2]با جمله در حکایت با من سخن نگوید
[B][M1]زین غم که از جدایی خسرو به سینه دارد
[M2]شاید که بر تن او هر موی او بموید
[A]
[B][M1]زلفت، صنما، تافته چندین چه نشیند؟
[M2]وان چشم تو با ابروی پرچین چه نشیند؟
[B][M1]پروین چو به رخسار تو هر صبح بخندد
[M2]تا بر دل خورشید ز پروین چه نشیند؟
[B][M1]گر نیشکر از دست تو بر خاک نشسته ست
[M2]این دیده بر آن قامت شیرین چه نشیند؟
[B][M1]ور تیره نخواهد دل من حالت خود را
[M2]با گیسوی مشکین تو چندین چه نشیند؟
[B][M1]ور مشورت ریختن خون کسی نیست
[M2]خط تو به آن طره مشکین چه نشیند؟
[B][M1]چون وصل تو ما را ندهد دست به بالین
[M2]چندین غم تو بر سر بالین چه نشیند؟
[B][M1]تو شاد بزی، گر بر خسرو ننشستی
[M2]از همچو تویی بر من مسکین چه نشیند؟
[A]
[B][M1]اگر سرو من در چمن جا بگیرد
[M2]عجب باشد، ار سرو بالا بگیرد
[B][M1]چو شانه کند زلف عنبر فشان را
[M2]جهانی بوی عنبرین را بگیرد
[B][M1]به زلفش مدام از پی خون دلها
[M2]همه موی او یک دگر را بگیرد
[B][M1]کسی کو گرفتار آن رو شد، او را
[M2]دل از جمله روهای زیبا بگیرد
[B][M1]اگر بخت یاری دهد، آید آن مه
[M2]شبی با من و جام و صهبا بگیرد
[B][M1]چنان مالم این چشم بر فرق پایش
[M2]که این دیده رنگ کف پا بگیرد
[B][M1]به دنبال آن سرو هر روز خسرو
[M2]چو باد صبا راه صحرا بگیرد
[A]
[B][M1]به هر جنبش که در زلفت ز باد صبحگاه افتد
[M2]بسا دلهای مسکینان کزان زلف دو تاه افتد
[B][M1]گل اندر خوابگاه نرگس افتد گر وزد بویت
[M2]ولیکن عشق بازان را خسک در خوابگاه افتد
[B][M1]تو می رو مست و غلتان، کو هزاران توبه باطل شو
[M2]چه غم دارد ازان شاهد که زاهد در گناه افتد؟
[B][M1]ز چشمت کاروان صبر من تاراج کافر شد
[M2]مسلمانان، کسی دیده ست کاندر شهر راه افتد؟
[B][M1]تو جولان می زنی و طالبان چون گرد دنبالت
[M2]مبادا کان عنان در دست مست او مخواه افتد
[B][M1]سرم خاک ره سروی که چون بینند بالایش
[M2]کلاه افتد ز سر بر خاک و سر پیش کلاه افتد
[B][M1]هوس دارد که در پایت سراندازی کند خسرو
[M2]ولیکن کسی گدا را راه پیش پادشاه افتد؟
[A]
[B][M1]بیا ساقی و می در ده که گل در بوستان آمد
[M2]زجام لاله بلبل مست گشت و در فغان آمد
[B][M1]شرابی خورد غنچه از هوای ابر در پرده
[M2]صبا ناگه لبش بوسید و بویش در دهان آمد
[B][M1]میان غنچه و گل از پی زر بود اشکالی
[M2]گشاد آن عقده مشکل، صبا چون در میان آمد
[B][M1]نفیر بلبلان نگذاشت خوردن چشم نرگس را
[M2]شبی گر خواب اندر دیده آن ناتوان آمد
[B][M1]اگر چه سرو را بادی ست در سر هم به پیش گل
[M2]قیامی می کند کآزادگی را این نشان آمد
[B][M1]اگر چه بوستان بر رو زمانی خوب شد از گل
[M2]به روی خوش به روی خویش آخر چون توان آمد
[B][M1]الا، ای ماه خرگاهی که ماندی در پس پرده
[M2]برون آی و تماشا کن که گل در بوستان آمد
[B][M1]گلستانی ست خاک آستانت از رخ خوبان
[M2]که مرغ آن گلستان خسرو سحرالبیان مد
[A]
[B][M1]هوایی خرم است و هر طرف باران همی بارد
[M2]نگویم قطره کز بالا گل و ریحان همی بارد
[B][M1]نگون سر شاخهای سبزه گویی در همی جنبد
[M2]ز بس کابر در افشان لولوی غلتان همی بارد
[B][M1]چکان قطره ز سرهای انار تازه پنداری
[M2]که هر دانه که بوده ست اندرون پنهان همی بارد
[B][M1]خوش آن وقتی که مطرب در سماع، و نیکوان سرخوش
[M2]خرامان در میان سبزه و باران همی بارد
[B][M1]ز بهر پای خوبان را بساط سبزه می شوید
[M2]هر آبی کز هوا بر سبزه بستان همی بارد
[B][M1]ولی هر قطره بر جان آب داده هست چون پیکان
[M2]جدا افتاده ای را کز مژه طوفان همی بارد
[B][M1]هوای ابر با هم صحبتان، خسرو، غنیمت دان
[M2]که عیش و خوش دلی از صحبت ایشان همی بارد
[A]
[B][M1]هوایی خرم است و ابر لولوبار می بارد
[M2]زلال زندگی بر شاخ خضر آثار می بارد
[B][M1]به روی سبزه های تر که قطره می چکد، گویی
[M2]که بر سطح زمرد دانه های نار می بارد
[B][M1]گل سرخ انار از شاخ سبزش چون چکاند خون
[M2]تو پنداری که طوطی گوهر از منقار می بارد
[B][M1]خرامان سرو من مست و لطافت می چکد از وی
[M2]چه ناز است و کرشمه وه کزان رفتار می بارد
[B][M1]هوای ابر عاشق را غم آرد، آن همه قطره
[M2]ز بهر جان عاشق خنجر خونخوار می بارد
[B][M1]اگر غرق عرق رخساره خوبان ندیده ستی
[M2]نگه کن قطره های خوش که بر گلزار می بارد
[B][M1]فرشته چون مگس پا بسته می گردد به شیرینی
[M2]چو در وصف تو خسرو شکر از گفتار می بارد
[A]
[B][M1]چو صبح از روی نورانی نقاب تار بگشاید
[M2]نسیم از هر طرف صد نافه تاتار بگشاید
[B][M1]نباشد حاجت مطرب حریفان صبوحی را
[M2]چو مرغ صبحگاهی ناله های زار بگشاید
[B][M1]خوش آن عاشق که خوابش برده باشد در پس عمری
[M2]چو خیزد ناگهان، دیده به روی یار بگشاید
[B][M1]غلام خواب آن شوخم کز آواز خوش ساقی
[M2]به صد ناز و کرشمه نرگس بیمار بگشاید
[B][M1]دلت نگشاید، الا با لب و روی بتان، خسرو
[M2]دل هر کس، ولی از سبزه گلزار بگشاید
[A]
[B][M1]سفیده دم چو در از ابر درفشان بچکد
[M2]به کام لاله و سون زلال جان بچکد
[B][M1]روان کن آن می چون آفتاب گرماگرم
[M2]چنان که خوی ز بناگوش دوستان بچکد
[B][M1]شراب آب حیات است وجان ما مسرور
[M2]که مرده زنده کند چون به خاکدان بچکد
[B][M1]خوشا کشیدن می بر بساط سبزه چو ابر
[M2]کشیده باشد و باران یگان یگان بچکد
[B][M1]چنان بر آب خود آید چمن ز ابر بهار
[M2]که هر زمان تری از شاخ ارغوان بچکد
[B][M1]به روی نازک گل تیز منگر، ای نرگس
[M2]که خون ز رویش ترسم بناگهان بچکد
[B][M1]ز شاخ سبزه چنان آب می چکد ز تری
[M2]که در ز خانه خسرو به هر زمان بچکد
[A]
[B][M1]هوای بوستان خوش گشت و باده لطف جان دارد
[M2]کنون هر کس که جان دارد، هوای بوستان دارد
[B][M1]سحرگه بکر غنچه ها باده ها خورده ست در پرده
[M2]همه سرخی رو بدهد گواهی، گر نهان دارد
[B][M1]کنون دل بستگی غنچه با گل، کی نهان ماند؟
[M2]که هرچ اندر دل غنچه ست سوسن بر زبان دارد
[B][M1]ازان هر لحظه بینی تازه تر داغ دل لاله
[M2]که بلبل روز تا شب ناله های عاشقان دارد
[B][M1]رها کن تا ترا بینم، گرم جان می رود، گو رو
[M2]که مشغول جمالت کی سر تشویش جان دارد؟
[B][M1]زمان مستی ست، اکنون توبه از توبه بکن خسرو
[M2]به کار امروز ساقی و می چون ارغوان دارد
[A]
[B][M1]دل از رخ تو به گل های تازه رو نرود
[M2]که آرزوی عزیزان به رنگ و بو نرود
[B][M1]کسی که یاد لبت هر دمش گلوگیر است
[M2]نه می که چشمه حیوانش در گلو نرود
[B][M1]خطی کشیده به افسون به گرد روی تو حسن
[M2]که هر دلی که درو شد به هیچ سو نرود
[B][M1]به زیر پای توام آرزوست خاک شدن
[M2]اگر چه خاک شوم، نیزم آرزو نرود
[B][M1]لطافتی نه چنین دارد آب دیده من
[M2]وگرنه سرو من اندر کنار جو نرود
[B][M1]ز سینه جان به همه حال چون بخواهد رفت
[M2]دریغ باشد، اگر زیر پای او نرود
[B][M1]ازان پری نبرم جان خسروا، ز لبم
[M2]دعای دولت شاه فرشته خو نرود
[A]
[B][M1]رسید موسم عید و صلای می درداد
[M2]پیاله بر کف خوبان ماه پیکر دارد
[B][M1]میی که ساقی رعنا ز خون مستان خورد
[M2]چه خوابها که بدان غمزه های کافر داد
[B][M1]مگر بر آب خود آیم ز خشکی روزه
[M2]دو سه پیاله بباید مرا سراسر داد
[B][M1]بسان نیمه بیضه ز جام نقره تمام
[M2]که نقل مجلس مستان بط و کبوتر داد
[B][M1]خضر بریخت به ساغر ز می که آب حیات
[M2]پس آن گهی به کف ثانی سکندر داد
[B][M1]بر آستانش، خسرو، نثار موسم عید
[M2]به وزن شعر همه برکشیده گوهر داد
[A]
[B][M1]آنی که از کرشمه و نازت سرشته اند
[M2]نقشی چو تو ز کلک قضا کم نوشته اند
[B][M1]جان سوده اند ریخته در چشمه حیات
[M2]تا زان خمیر مایه لعلت سرشته اند
[B][M1]عناب های تر ک ازان می چکد نبات
[M2]پیش لب تو خشک و ترش رو چو کشته اند
[B][M1]گر پرتوی ز روی تو بر صالحان فتد
[M2]در حال سایه گیر بسان فرشته اند
[B][M1]عشاق را به جز جگر خسته بر نداد
[M2]زان دانه های دل که به کوی تو کشته اند
[B][M1]از بهر کام دل چه تنم بر در تو، چون
[M2]در پود چرخ تار مرادی نرشته اند
[B][M1]خسرو ازان به چاه زنخدان توفتاد
[M2]کش پیش دیده پرده تقدیر هشته اند
[A]
[B][M1]به کوی عاشقی از عافیت نشان ندهند
[M2]هر آن کسی که بدو این دهند، آن ندهند
[B][M1]چو عشق جان بردت، شکر گوی، کاین دولت
[M2]عطیه ایست که کس را به رایگان ندهند
[B][M1]گران رکابی دل برد جمله توسنیم
[M2]خوش آن کسان که دل خویش را عنان ندهند
[B][M1]ز دست می نتوان داد خوبرویان را
[M2]اگر چه داد دل یار مهربان ندهند
[B][M1]گرت بتی و شرابی ست وقت را خوش دان
[M2]که در جهان به کسی عمر جاودان ندهند
[B][M1]بگفتمش که بکش تا بمیرم و برهم
[M2]جواب داد که راحت به عاشقان ندهند
[B][M1]چو یار نیست به تسکین خلق نتوان زیست
[M2]که دوستان اگرم دل دهند، جان ندهند
[B][M1]چو جان دهم به غمش، در رهش کنیدم خاک
[M2]حقیقت است که جایم بر آستان ندهند
[B][M1]زهی حلاوت تیغ از کف نکورویان
[M2]اگر به دست رقیبان بدگمان ندهند
[B][M1]چو دل حریف تو شد زینهار، ای ساقی
[M2]تنک شراب مرا ساغر گران ندهند
[B][M1]به جور ترک جوانان طریق خسرو نیست
[M2]همین بود که ز خون ریزیش امان ندهند
[A]
[B][M1]باز ابر آمد و بر سبزه درافشانی کرد
[M2]برگ گل را صدف لولوی عمانی کرد
[B][M1]قدح لاله چو از باد صبا گردان گشت
[M2]مست شد بلبل و آهنگ غزلخوانی کرد
[B][M1]شاهد باغ ز یک ریختن بارانی
[M2]گوشها را همه پر لولوی رمانی کرد
[B][M1]مرغ در پرده عشاق سرودی می گفت
[M2]چاک زد پیرهن خود گل و بارانی کرد
[B][M1]ای صبا، دی که فلانی به چمن می خورد
[M2]هیچ یاد من گمگشته زندانی کرد؟
[B][M1]آخرین شربتم آن بود که او خنده زنان
[M2]بر لب آب نشست و شکرافشانی کرد
[B][M1]حق چشم من مسکینست، خدایا، مپسند
[M2]پایش آن گشت که بر نرگس بسانی کرد
[B][M1]همه عمرت نکنم، ای گل بدعهد، بحل
[M2]یار هر خنده که بر روی تو پنهانی کرد
[B][M1]غصه ام خیزد، کای دل، سخن صبر کنی
[M2]وه چرا گویی از آن چیز که نتوانی کرد؟
[B][M1]آخر، ای گریه، همی جان مرا خواهی سوخت
[M2]هیچ اندر دل او کار نمی دانی کرد
[B][M1]کس بران روی نمی یارد گفتن، جانا
[M2]زلف گرد آر که بسیار پریشانی کرد
[B][M1]عشق در سینه درون آمد و خالی فرمود
[M2]صبر مسکین نتوانست گران جانی کرد
[B][M1]شه جلال الدین فیروزشه آن کو در ملک
[M2]تا ابد خواهی شاهی و جهانباهی کرد
[B][M1]هیچ دشواریی در نوبت او نیست، ازانک
[M2]فتنه بر بستر خواب آمد و آسانی کرد
[B][M1]تو پری رویی و دیوانه مکن خسرو را
[M2]عهد شه را چو فلک عهد سلیمانی کرد
[A]
[B][M1]حد حسنت گر اهل دل بدانند
[M2]دو عالم در ته پایت فشانند
[B][M1]مسیح و خضر را آن روی بنمای
[M2]بکش، جانا، مرا، گر زنده مانند
[B][M1]مبین کایینه لافد از ضمیرت
[M2]که می گوید دروغی راست مانند
[B][M1]لبت را جان توان خواندن، ولیکن
[M2]نمی دانم که آن خط را چه خوانند؟
[B][M1]مرنج، ای پاکدامن، عاشقانت
[M2]اگر بر چشم تر دامن فشانند
[B][M1]نخواهم زیست زخم عشق کاریست
[M2]رقیبان را بگو تیغم نرانند
[B][M1]مکن بر ما نصیحت ضایع، ای دوست
[M2]که مستان لذت تقوی بدانند
[B][M1]بگویش، ای صبا، گه گه پس از ما
[M2]که اهل خاک خدمت می رسانند
[B][M1]نه جایی کز گل رویت چکد خون
[M2]دو چشم خسرو آنجا خون چکاند
[A]
[B][M1]خوش آن شبی که سرم زیر پای یار بماند
[M2]دو دیده در ره آن سرو گلعذار بماند
[B][M1]شرابها که کشیدم به روی ساقی خویش
[M2]برفت از سر و درد سر و خمار بماند
[B][M1]چراش سیر ندیدم که زود گشتم مست
[M2]مرا درون دل این داغ یادگار بماند
[B][M1]گر آب خضر خورم درد سر دهد که مرا
[M2]به کام لذت مهمان خوش گوار بماند
[B][M1]گذشت آن شب و آن عیش و آن نشاط، ولیک
[M2]به یادگار درین سینه فگار بماند
[B][M1]چگونه بر کنم آخر که خاک بر سر من
[M2]سری که در ره جولان آن سوار بماند
[B][M1]به یاد پات یکی بوسه یادگار دهم
[M2]که جان همی رود و دست و پا ز کار بماند
[B][M1]حدیث اهل نصیحت نگنجدم در دل
[M2]که در درونه سخنهای آن نگار بماند
[B][M1]کنون چنان که همی بایدت بکش، ای دوست
[M2]که عقل و صبر مرا دست اختیار بماند
[B][M1]مرا ز بخت دلی بود پیش ازین نالان
[M2]برفت آن دل و این ناله های زار بماند
[B][M1]غمم بکشت به زاری و هم خوشم، باری
[M2]که این فسانه خسرو به گوش یار بماند
[A]
[B][M1]دل شد ز دست و بر مژه از خون نشان بماند
[M2]جان رفت و یار گم شده بر جای جان بماند
[B][M1]از ناخن ار چه سینه کنم، کی برون شود؟
[M2]خاری که در دورنه جانم نهان بماند
[B][M1]دنبال یار رفت روان کرد آب چشم
[M2]آن رفته باز نامد و اشکم روان بماند
[B][M1]مرهم نکرد ریش مرا پند دوستان
[M2]واندر دلم جراحت گفتارشان بماند
[B][M1]ای دیده، ماجرای دل خون شده کنون
[M2]با دوستان بگوی که مرا زبان بماند
[B][M1]یک چند هر چه هست بود مست می پرست
[M2]دست صلاح در ته رطل گران بماند
[B][M1]گفتم کنم به توبه سبک دستیی، ولی
[M2]عمری گذشت و این دل من هم چنان بماند
[B][M1]ما را وداع کرد دل و عقل هر چه بود
[M2]الا سر نیاز بر آن آستان بماند
[B][M1]می خواست دوش عذر جفاهای او خیال
[M2]صد تیر آه نیم کش اندر کمان بماند
[B][M1]خسرو ز آه گرم بر آتش نهاد نعل
[M2]بر هر زمین که از سم اسپش نشان بماند
[A]
[B][M1]عشاق دل غمزده را شاد نخواهند
[M2]خوبان تن ویران شده آباد نخواهند
[B][M1]آنان که به سر رشته زلفی برسیدند
[M2]گردن ز چنان سلسله آزاد نخواهند
[B][M1]قومی که حق صحبت مجبوب شناسند
[M2]در جور بمیرند و ز کس داد نخواهند
[B][M1]گویند «چرا سوی گل و مل نگرانی »؟
[M2]این بی غمی است از من ناشاد نخواهند
[B][M1]در دام تو مردیم، و به روی تو نگفتیم
[M2]کازادی گنجشک ز صیاد نخواهند
[B][M1]از باد همین بوی تو آید که برد جان
[M2]آن گل که چو رویت بود از باد نخواهند
[B][M1]خسرو، ز دل خویش مجو حرف سلامت
[M2]کاین قصه شیرینست ز فرهاد نخواهند
[A]
[B][M1]عشاق هر شب از تو به خوناب خفته اند
[M2]چون شمع صبح مرده و بی تاب خفته اند
[B][M1]خفتند هر کسی ز پی خواب دیدنت
[M2]بیداری کسان که پی خواب خفته اند
[B][M1]آخر نصیحتی بکن آن هر دو چشم را
[M2]مستند در میانه محراب خفته اند
[B][M1]صد خون بکرده اند رقیبان کافرت
[M2]آگه نبیند ز آه جگر تاب خفته اند
[B][M1]می ده به خاک جرعه ایشان که نزد تو
[M2]بر دست کرده جام می ناب خفته اند
[B][M1]از ما چه آگهیست کسان را که تا به روز
[M2]بی التفاوت در شب مهتاب خفته اند
[B][M1]یک شب برون خرام، نظر کن به کوی خویش
[M2]تا چند خون گرفته به هر باب خفته اند
[B][M1]در آرزوی خاره رخساره تواند
[M2]شاهنشهان که بر سر سنجاب خفته اند
[B][M1]خسرو، ز خفتگان درش خاستن مجوی
[M2]کایشان ز زخم ناوک پرتاب خفته اند
[A]
[B][M1]غارت عشقت رسید، رخت دل از ما ببرد
[M2]فتنه به کین سر کشید، شحنه به خون پی فشرد
[B][M1]شد ز خیالت خراب سینه ما، چون کنیم؟
[M2]موکب سلطان بزرگ، کلبه درویش خرد
[B][M1]جان که به دنبال تست، چند عنانش کشیم
[M2]چون ز پیت رفتنیست هم به تو باید سپرد
[B][M1]عشق اگر ذره ایست سهل نباید گرفت
[M2]آتش اگر شعله ایست، خرد نباید شمرد
[B][M1]عشق که مردان کشد سفله نجوید حریف
[M2]تیغ که سرها برد موی نداند سترد
[B][M1]شوق که باقی بود، یار چه خوب و چه زشت؟
[M2]دوست چو ساقی بود، باده چه صاف و چه درد؟
[B][M1]هستی ما زان تست ترک دلی گیر، از آنک
[M2]نزد مقامر خطاست قلب زدن گاه بود
[B][M1]در هوس مردنم، لیک ته پای او
[M2]گر نکشد او ز ننگ، ما بتوانیم مرد
[B][M1]خسرو، اگر عاشقی، سربه میان آر، ازآنک
[M2]هر که بدین راه رفت، سر به سلامت نبرد
[A]
[B][M1]گر چه خوبان ز مه فزون باشند
[M2]پیش آن ماه من زبون باشند
[B][M1]مردمانی که روی او دیدند
[M2]تا بباشند سرنگون باشند
[B][M1]گفتمش «بنده ایم » گفت «خموش
[M2]تو چه دانی که بنده چون باشند»؟
[B][M1]یار مهمان تست، ای دیده
[M2]مردمان را بگو برون باشند
[B][M1]ای دل خون گرفته، عشق مباز
[M2]که بتان تشنگان خون باشند
[B][M1]عافیت را به خواب می جویند
[M2]دردمندان که بی سکون باشند
[B][M1]عقل درد سر است، زین معنی
[M2]عارفان عاشق جنون باشند
[B][M1]تو برون رو ز سینه ام، کای جان
[M2]یار یاران ز در درون باشند
[B][M1]عشق بازی ز خسرو آموزند
[M2]لیلی و مجنون ار کنون باشند
[A]
[B][M1]یاران که بوده اند ندانم کجا شدند؟
[M2]یارب، چه روز بود که از ما جدا شدند؟
[B][M1]گر نوبهار آید و پرسد ز دوستان
[M2]گو، ای صبا، که آن همه گلها گیا شدند
[B][M1]ای گل، چو آمدی ز زمین گو چگونه اند؟
[M2]آن رویها که در ته گرد فنا شدند
[B][M1]آن سروران که تاج سر خلق بوده اند
[M2]اکنون نظاره کن که همه خاک پا شدند
[B][M1]دنیاست خونبهای بسی خلق، وین زمان
[M2]بسیار کس که بر سر این خونبها شدند
[B][M1]خورشید بوده اند که رفتند زیر خاک
[M2]آن ذره ها که چون همه اندر هوا شدند
[B][M1]آنها که سیمیای جهان شان فریب داد
[M2]بگذاشتند کنج و پی کیمیا شدند
[B][M1]بازیچه ایست طفل فریب این متاع دهر
[M2]بی عقل مردمان که بدین مبتلا شدند
[B][M1]کس را چه شد که نقد مرادی نمی رسد
[M2]مانا که خازنان فلک بینوا شدند
[B][M1]خسرو، گریز کن که وفا نیست در جهان
[M2]زاهل جهان که همچو جهان بی وفا شدند
[A]
[B][M1]آن مست ناز جان جهان که می رود
[M2]وان گل به دست سرو روان که می رود
[B][M1]بنگر که با دلی که کشانی همی برد
[M2]تا بهر خاطر نگران که می رود
[B][M1]زین سوی منگرید که کشته از آن کیست؟
[M2]زان سو نگه کنید که جان که می رود
[B][M1]جانا، دلم مبین که چو چاوش در فغانست
[M2]این بین که در رکاب و عنان که می رود
[B][M1]دی جان همی سپردم و او بود بر سرم
[M2]امروز یاد تاج سران که می رود
[B][M1]از خواب جسته ای که مرا بوسه زد کسی
[M2]باری نه جایز است گمان که می رود
[B][M1]دور از دهان من لب تست آنک شکر است
[M2]بنگر که این شکر به دهان که می رود
[B][M1]گفتی که بنده شو، بکنم من هزار شکر
[M2]دانم که این سخن به زبان که می رود
[B][M1]گفتی که من جفا نکنم، گر نمی کنی
[M2]هر روز پیش شاه فغان که می رود
[B][M1]خسرو که می کشد ز تو دامن، به حیرتم
[M2]کز بهر زیستن به امان که می رود
[A]
[B][M1]ای اهل دل نخست ز جان ترک جان کنید
[M2]وانگه نظاره در رخ آن دلستان کنید
[B][M1]سویش همی کنید به بازی نظر، خطاست
[M2]مانا بران شوید که بازی به جان کنید
[B][M1]از سرمه روسیه چه شوید، ای دو چشم من
[M2]از خاک پاش دامن همت گران کنید
[B][M1]یاران کشید برسر من خنجر ستم
[M2]وز بهر گشت شهر سرم بر سنان کنید
[B][M1]در من زنید آتش و خاکستر مرا
[M2]بر سیل چشم خویش به سویش روان کنید
[B][M1]من ارچه خاک بوس درش می کنم هوس
[M2]ای خلق، خاک خواریم اندر دهان کنید
[B][M1]تا کشتی مراد من اندر عدم شود
[M2]بر وی ز پرده دل من بادبان کنید
[B][M1]خسرو ز درد دل چو حبش شد برای دوست
[M2]پیشانیش به داغ غلامی نشان کنید
[A]
[B][M1]ببار باده روشن که صبح روی نمود
[M2]که در چنین نفسی بی شراب نتوان بود
[B][M1]شراب در دلم و توبه هم، کجاست قدح؟
[M2]که دل بشویم از آن توبه شراب آلود
[B][M1]گرفت شعله شوقم به زیر دجله می
[M2]که دل تمام بسوزد، گرش نریزی زود
[B][M1]کجا زیم من مسکین که جانست وام نگار
[M2]فراق تندتر از وام دار ناخشنود
[B][M1]علاج خویش مکن ضایع، ای طبیب، اینجا
[M2]که بر جراحت عاشق، دوا ندارد سود
[B][M1]به پند باز نیایم که زور پنجه عشق
[M2]عنان صبر و سلامت ز دست من بر بود
[B][M1]گمان مبر که یکی چون فراق دوست بود
[M2]اگر هزار جفا آید از سپهر کبود
[B][M1]دریغ باشد بر ناکسی چو من عشقت
[M2]که بر صلایه زرین درمنه نتوان سود
[B][M1]لقای یار که تسکین دوزخ دل ماست
[M2]حدیث باغ خلیل است و آتش نمرود
[B][M1]ز طب عشق من، ای کت حسد همی آید
[M2]بیا که بینی خاکستر آنکه دیدی عود
[B][M1]ازان سیاه شود هر نماز شام جهان
[M2]کز آتش دل خسرو رود به گردون دود
[A]
[B][M1]پای ناز ارچه گهی جانب ما نگذارد
[M2]هم توان زیستن، ار جای به جا نگذارد
[B][M1]این که هر بار گذارد قدم و زار کشد
[M2]هم به یکبار همان تیغ چرا نگذارد؟
[B][M1]هیچ رنجیش مباد، ار چه درین بیماری
[M2]هیچ روزی قدمی جانب ما نگذارد
[B][M1]خود برد اشک به کو درد دل ماش، از آنک
[M2]آنچه اندر دل ما هست صبا نگذارد
[B][M1]دی به دشنامی ذکرم به زبانش می رفت
[M2]شکر این لطف رهی جز به دعا نگذارد
[B][M1]جان ترا سجده کند، ای بت کافر دل و بس
[M2]هر نمازی که دگر هست روا نگذارد
[B][M1]طاق ابروی بلند تو قومی محرابی ست
[M2]که درو چشم تو جز خواب قضا نگذارد
[B][M1]غمزه را گوی، گرت کشتن جمعی هوس است
[M2]که کسی بهتر ازو حق بلا نگذارد
[B][M1]سبق بیداد که پیش تو گرفته ست فلک
[M2]بر رخ خسرو یک حرف خطا نگذارد
[A]
[B][M1]تنها غم خود گفتن با یار چه خوب آید؟
[M2]از گاز بر آن لبها آزار چه خوب آید؟
[B][M1]جانان چو دهد فرمان در کشتن مشتاقان
[M2]پیش نظرش رفتن بر دار چه خوب آید؟
[B][M1]می سوزم و می گردم گرد سر شمع خود
[M2]رقاصی پروانه بر نار، چه خوب آید؟
[B][M1]هم بار جفا بردم، هم جام جفا خوردم
[M2]اینکار که من کردم، از یار چه خوب آید؟
[B][M1]آن روز که جان بدهم در حسرت پابوسش
[M2]بر خاک من آن بت را رفتار چه خوب آید؟
[B][M1]روزی که پس از عمری شب روز کند با من
[M2]شب تا به سحر پیشش گفتار چه خوب آید؟
[B][M1]من خود بکشم خود را از دست غمش، لیکن
[M2]یارب که هم از دستش این کار چه خوب آید؟
[B][M1]چون پیش بتان زاهد تسبیح گسل گردد
[M2]از رشته تسبیحش زنار چه خوب آید؟
[B][M1]چون دوست کند بر جان دعوی خداوندی
[M2]در بندگی از خسرو اقرار چه خوب آید؟
[A]
[B][M1]جهان به خواب و شبی چشم من نیاساید
[M2]چو دل به جای نباشد، چگونه خواب آید؟
[B][M1]غلام نرگس نامهربان یار خودم
[M2]که کشته بیند و بخشایشی نفرماید
[B][M1]چو مایه هست زکاتی بده گدایان را
[M2]که مال و حسن و جوانی به کس نمی یابد
[B][M1]کسی که در دل شب خواب بی غمی کرده ست
[M2]بر آب دیده بیچارگان نبخشاید
[B][M1]هلاک من اگر از دست اوست، ای زاهد
[M2]تو جمع باش که عمر از دعا نیفزاید
[B][M1]چه کم شود زتو، ای بی وفای سنگین دل
[M2]به یک نظاره که درمانده ای بیاساید
[B][M1]دلم مشاهد ساقی و روی در محراب
[M2]بیار می که ز تزویر هیچ نگشاید
[B][M1]ز من مپرس، دلا، گر تو توبه می شکنی
[M2]که مست و عاشق و دیوانه را همین شاید
[B][M1]به زندگی نرسد چون به ساعدت خسرو
[M2]بکش، مگر که به خون دست تو بیالاید
[A]
[B][M1]ترکی که جست و جوی دل من جز او نبود
[M2]او را دلی نبود که در جست و جو نبود
[B][M1]دامن کشید از من خاکی بسان گل
[M2]گویی کش از بهار وفا هیچ بو نبود
[B][M1]شمشیر مهر زد به من بی دل و برید
[M2]شمشیر نیک بود، بریدن نکو نبود
[B][M1]بفریفت مر مرا به سخنهای دلفریب
[M2]ورنه دل مرا سر هر گفت و گو نبود
[B][M1]در حیرتم که یارب، از او بود این کرم
[M2]با خود به جای او دگری بود، او نبود
[B][M1]با او نبود آنک چنانها همی نمود
[M2]با آنک می نمود چنانها جز او نبود
[B][M1]خسرو بساز با شب تنهائی فراق
[M2]گر گویمت که شمع کجا رفت، کاو نبود
[A]
[B][M1]چو باد صبح به آن سرو خوش خرام شود
[M2]سلام گویم و جان همره سلام شود
[B][M1]غلام اویم و هر کس که بیند آن صورت
[M2]ضرورت است که همچو منش غلام شود
[B][M1]عنایتی که رهی نیم کشت غمزه تست
[M2]به یک اشارت ابروی تو تمام شود
[B][M1]جدا کنی تو و من پیش خلق شکر کنم
[M2]مرا جمال تو باید که نیک نام شود
[B][M1]لب و دهان و رخت هر یکی بلای دل اند
[M2]یکی دلم چه کند، جانب کدام شود؟
[B][M1]به چند سوز دل از آه کار پخته کنم
[M2]دگر ره از خنکی های بخت خام شود
[B][M1]به فتوی خط او کآیتی ست می ترسم
[M2]که خواب بر همه کس بعد ازین حرام شود
[B][M1]میان غم زدگانم بخوان که پیش ملک
[M2]فقیر نیز بگنجد که بار عام شود
[B][M1]ببرد خواب ز همسایه ناله خسرو
[M2]مباد مرغ چمن پای بند دام شود
[A]
[B][M1]دلی کاو عاشق روییست در گلزار نگشاید
[M2]گر کاندر دل یاری ست از اغیار نگشاید
[B][M1]رو، ای باد و تماشا دیگران را بر بسوی گل
[M2]که ما را غنچه پر خون است، در گلزار نگشاید
[B][M1]چه طالع دارم این کز آسمان یک کاروان غم
[M2]که آید بر زمین، جز بر دل من بار نگشاید
[B][M1]مرا در کار خود کند است دندان، زان ترش ابرو
[M2]بدین دندان که من دارم گره از کار نگشاید
[B][M1]اسیر کفر گیسوی صنم چون برهمن باید
[M2]که گر رگهای او بگسلد گره زنار نگشاید
[B][M1]زند بسیار لاف زهد و تقوی پارسا، لیکن
[M2]همان بهتر که چشم خود در آن رخسار نگشاید
[B][M1]به جرم عشق اگر کافر کنندم خلق گو، می کن
[M2]مرا باری زیان هرگز به استغفار نگشاید
[B][M1]چه ساعت بود آن کاندر رخ او سرخ شد چشمم
[M2]که جز خون هر دمی زین دیده بیدار نگشاید
[B][M1]دل خود با در و دیوار خالی می کند خسرو
[M2]بمیرد گر غم خود با در و دیوار نگشاید
[A]
[B][M1]دلدار مرا بهره به جز غم نفرستاد
[M2]بر درد دل سوخته مرهم نفرستاد
[B][M1]چندین شب غم رفت که مهتاب جمالش
[M2]نوری به سوی زاویه غم نفرستاد
[B][M1]عمرم به سر آورد به امید می وصل
[M2]شربت که گه مرگ بود هم نفرستاد
[B][M1]ماییم و سر جوش جگر، جام لبالب
[M2]کز بزم وفا رطل دمادم نفرستاد
[B][M1]دی نرم تری گفت سخن، تیر عتابش
[M2]از سینه گذاشت، ار چه که محکم نفرستاد
[B][M1]لعلش که عطا کرد به شاهان در و یاقوت
[M2]در یوزه درویش مسلم نفرستاد
[B][M1]یک خنده نکرد از پی جان داری بیمار
[M2]گرینده کسی نیز به ماتم نفرستاد
[B][M1]شادم به جگر سوزی هجرانش که باری
[M2]این مایه ز اقبال خودم کم نفرستاد
[B][M1]بویی به صبا ده که شده لنگر خسرو
[M2]تا باد برونش از حد عالم نفرستاد
[A]
[B][M1]دست ز کار شد مرا، دست به یار در نشد
[M2]لابه نمودمش بسی، هیچ به کار در نشد
[B][M1]آه که صبر چون کند این دل بی قرار من
[M2]کز پی تنگی اندرو صبر و قرار در نشد
[B][M1]دل که به هدیه دادمش کاین رخ زرد بنگرد
[M2]سکه قلب داشتم زر به عیار در نشد
[B][M1]جان بسپردمش که تا کشته خود شماردم
[M2]گر چه که کشتن رهی هم به شمار در نشد
[B][M1]تا که دهان تنگ تو با نفس نسیم زد
[M2]در سر غنچه بعد ازان باد بهار در نشد
[B][M1]دی به کرشمه می شدی گشت چمن بسان گل
[M2]شوخی گل که از حیا باز به خار در نشد
[B][M1]گشت غبار خنگ تو سرمه چشم و هیچ گه
[M2]سرمه بدان نمط درین دیده تار در نشد
[B][M1]من به غبار خواستم در روم و نبینمش
[M2]لیک ز بس ضعیفیم تن به غبار در نشد
[B][M1]بر دل من فرس مران، زانکه به خانه گدا
[M2]شاه اگر چه شد درون، لیک سوار در نشد
[B][M1]ناله خسرو از غمش رفت به گوش آسمان
[M2]هیچ گهی به گوشت این ناله زار در نشد
[A]
[B][M1]تو کز سوزم نه ای واقف، دلت بر من نمی سوزد
[M2]مرا آنجا که جان سوزد، ترا دامن نمی سوزد
[B][M1]ز غیرت سوختم، جانا، چو در غیرم زدی آتش
[M2]تو آتش می زنی در غیر و غیر از من نمی سوزد
[B][M1]رخت کز دانه فلفل نهاده خال بر عارض
[M2]کدامین روز کان یک دانه صد خرمن نمی سوزد
[B][M1]نسازد دوست جز با دوست تا سوزد دل دشمن
[M2]تو چندین دوست می سوزی که کس دشمن نمی سوزد
[B][M1]مزن بی گریه، خسرو، دم، اگر از عشق می لافی
[M2]که مردم از چراغ دیده بی روغن نمی سوزد
[A]
[B][M1]ز هجر سوخته شد جان من سپند تو باد
[M2]دلم همیشه اسیر خم کمند تو باد
[B][M1]دریغ باشد جولان تو سنت بر خاک
[M2]سواد دیده بساط سم سمند تو باد
[B][M1]چو هندوان که به سوی درخت سجده برند
[M2]نماز من به سوی قامت بلند تو باد
[B][M1]جراحت تو که بیدرد ذوق من بشناخت
[M2]دوای سینه عشاق دردمند تو باد
[B][M1]اگر چه من به رخت همچو چشم بردوزم
[M2]هزار همچو منی سوخته سپند تو باد
[B][M1]دلم که خوان خلیلش به چشم درناید
[M2]طفیلی مگسان لب چو قند تو باد
[B][M1]گه از گهی سخن تلخ عیش خسرو را
[M2]گذشته بر لب شیرین نوش خند تو باد
[A]
[B][M1]صبا چو در سر آن زلف نیم تاب شود
[M2]شکیب در دل بیننده تنگ تاب شود
[B][M1]به ترک دین مسلمانیش بیاید گفت
[M2]دلی که در شکن زلف نیم تاب شود
[B][M1]سیاه روی شدم زین سفید رخساران
[M2]چو هندویی که پرستار آفتاب شود
[B][M1]یکی ز پرده برون آی تا به دیده من
[M2]جمال جمله بهشتی وشان عذاب شود
[B][M1]به هر جفا که کند چشم تو رضا دادم
[M2]که از خصومت ترکان جهان خراب شود
[B][M1]به هر زمین که چو آب حیات بخرامی
[M2]دهان مرده به زیر زمین پر آب شود
[B][M1]به مجلسی که تو حاضر شوی، چه حاجت نقل؟
[M2]که هم به دیدن تو صد جگر کباب شود
[B][M1]سؤال غم زدگان را ز لب دری بگشای
[M2]که جان خسته به دریوزه جواب شود
[B][M1]نخفت خسرو مسکین درین هوس شبها
[M2]که دیده بر کف پایت نهد به خواب شود
[A]
[B][M1]غم کشت مرا آن بت نوشاد نیامد
[M2]گنجشک برمد از خفه، صیاد نیامد
[B][M1]عاشق شدم، این بود گنه، وای که هجرش
[M2]جان برد و ازین یک گنه آزاد نیامد
[B][M1]بر گریه عاشق که زدم خنده، نمردم
[M2]تا پیش دو چشم من ناشاد نیامد
[B][M1]چه سود ازین مردن بی بهره که شیرین
[M2]روزی به سر تربت فرهاد نیامد
[B][M1]گفتی که شبی زود رسم، روز بدم بین
[M2]کان نیز به روز دگرت یاد نیامد
[B][M1]با خاک نسازد، چه کند این تن خاکی
[M2]امروز که از جانب تو باد نیامد
[B][M1]تاراج خیالت شدم و بدرقه صبر
[M2]آنجا که مرا دوش ره افتاد نیامد
[B][M1]فریاد کنان دی به سر کوی تو رفتم
[M2]جز گریه کسی در پی فریاد نیامد
[B][M1]خسرو، به ستم جان ده و انصاف مجو، زآنک
[M2]در مذهب خوبان روش داد نیامد
[A]
[B][M1]کدام دل که تو غمزده زدی فگار نشد؟
[M2]کدام کس که ترا دید و بی قرار نشد؟
[B][M1]حرام باد زخاک تو بر در هر چشم
[M2]که هیچ بهره این چشم خاکسار نشد
[B][M1]بسوخت ناله من سنگ را، عجب سنگ است
[M2]دلت که سوخته زین ناله های زار نشد
[B][M1]نظاره می کنم از دور، می خورم جگری
[M2]که جز به دامنم این نقل خوشگوار نشد
[B][M1]جهان پر از گل و سرو روانم از من دور
[M2]حساب من به جهان گوییا بهار نشد
[B][M1]خوشا کرشمه آن یار، دوش زاری من
[M2]به دیده برشکن داد و شرمسار نشد
[B][M1]متاع وصل نه اندر قیاس همت ماست
[M2]که مرغ سدره غلیواژ را شکار نشد
[B][M1]به عشق دوزخی خام سوز شد خسرو
[M2]ازان که سوخت درین کار پخته کار نشد
[A]
[B][M1]گل آمد و ز دوست صبایی نمی رسد
[M2]ز باغ وصل مهرگیایی نمی رسد
[B][M1]هنگام برگ ریز حیاتم شد و هنوز
[M2]زان نوبهار حسن صبایی نمی رسد
[B][M1]ما با سموم بادیه هجر هم خوشیم
[M2]گر زان شکوفه بوی وفایی نمی رسد
[B][M1]من چون زیم که هیچ شبی نیست کاین طرف
[M2]زان غمزه کاروان بلایی نمی رسد
[B][M1]سلطان به خواب ناز چه آگه ز خلق، چون
[M2]در گوش او فغان گدایی نمی رسد
[B][M1]در گنج غیب نقد تمنا بسی ست، لیک
[M2]ما را به چرخ دست دعایی نمی رسد
[B][M1]درد ترا حیات ابد باد در دلم
[M2]کان هم دواست، گر چه دوایی نمی رسد
[B][M1]کوشم که سر نهم به درت، لیک چون کنم
[M2]مردم به جهد خویش به جایی نمی رسد
[B][M1]گر خسروا، به وصل سزا نیستی، مرنج
[M2]ملک سران به بی سرو پایی نمی رسد
[A]
[B][M1]کسی که دیدن آن ترک باده نوش رود
[M2]به پای آید و چون بیندش به دوش رود
[B][M1]تبارک الله ازان رو که بهره خواهد برد
[M2]چو هم ز دیدن او آدمی ز هوش رود
[B][M1]گر آن حریف رود سوی قبله، صوفی را
[M2]گلیم زهد به دکان می فروش رود
[B][M1]ز بس که بیهشم از وی چو چشم پاک کنم
[M2]به سوی چشم برم دست و سوی گوش رود
[B][M1]خراش سینه همسایه شد خروش دلم
[M2]کسی مباد که در گوشش این خروش رود
[B][M1]صلای عیش همی آیدم ز یاران، لیک
[M2]دلم نماند که سوی نشاط و نوش رود
[B][M1]طریق سرو قباپوش دید تا خسرو
[M2]دلش نخواست که بر سرو سبزپوش رود
[A]
[B][M1]کسی که دیدن آن چشم خوابناک رود
[M2]عجب مدان که به خواب خوشش هلاک رود
[B][M1]زمین به یاد لبت بوسه می زنم، لیکن
[M2]چگونه آرزوی انگبین به خاک رود
[B][M1]چنین که روی تو گلبرگ نازک است، مباد
[M2]که سویت از دل من آه سوزناک رود
[B][M1]به عشق دعوی آتش پرستیش نرسد
[M2]برهمنی که در آتش چو ترسناک رود
[B][M1]فرو خورد که برون ندهد اهل دل آهی
[M2]که گر برون فگند، شعله بر سماک رود
[B][M1]فدای غمزه زنی باد جان که جانب او
[M2]درست آید و دلهای چاک چاک رود
[B][M1]گناه خسرو، اگر دوستیست، غمزه مزن
[M2]که از جهان چو شهیدان عشق پاک رود
[A]
[B][M1]گذشت مجلس عیش و خمار می نرود
[M2]بماند در دلم، این یادگار می نرود
[B][M1]شبی خراب شدم، نی ز می، ز ساقی خویش
[M2]برفت آن شب و از سر خمار می نرود
[B][M1]چه وقت بود که آمد که هیچم از خاطر
[M2]طریق آمدن آن سوار می نرود
[B][M1]چرا نمردم در زیر پای گلگونش
[M2]هنوز از دلم این خارخار می نرود
[B][M1]همان زمان که برون شد، رقیب را گفتم
[M2]که رفتنی دگر است، آن نگار می نرود
[B][M1]جفای ساقی ما را خبر که بیرون رفت
[M2]که کس ز مجلس ما هوشیار می نرود
[B][M1]چنین بهاری و من هم به بوی او، چه کنم
[M2]که این هوس ز نسیم بهار می نرود
[B][M1]ز گوش خسرو آن زخم چنگ و نای برفت
[M2]دلی ز سینه فغانهای زار می نرود
[A]
[B][M1]ز من به خاطر آن نازنین که یاد دهد؟
[M2]ز جور او به که نالم، مرا که داد دهد؟
[B][M1]جوان و مست و فراموش کار و نادان است
[M2]زمان زمان ز من بیدلش که یاد دهد؟
[B][M1]مراد جویم و گوید خدا دهد، آری
[M2]خدا مگر من بیچاره را مراد دهد
[B][M1]دلم به ششدر غم ماند و کعبتین دو چشم
[M2]سفید گشت که این مهره را گشاد دهد
[B][M1]شکیب کو که سرشک سبک رکاب مرا
[M2]عنان بگیرد و یک ساعت ایستاد دهد
[B][M1]بدین صفت که دم سرد می زند خسرو
[M2]عجب نباشد، اگر خویش را به باد دهد
[A]
[B][M1]هوایی در سرم افتاده، جانم خاک خواهد شد
[M2]جهانی در سر آن غمزه بیباک خواهد شد
[B][M1]تو می زن غمزه تامن می خورم خوش خوش به جان پیکان
[M2]چه غم دارد ترا، گر سینه من چاک خواهد شد
[B][M1]مبین زین سو که جانم از خیال مهره چشمت
[M2]چو گنجشکی کزو بر خورده در تاباک خواهد شد
[B][M1]بسوزم خویش را از جور بخت، ولی ترسم
[M2]که آتش سوخته از ننگ این این خاشاک خواهد شد
[B][M1]خدایا، زو نپرسی و مرا سوزی به جای او
[M2]که کشته عالمی، زان نرگس چالاک خواهد شد
[B][M1]روید، ای دوستان هر گه که می باید بر آن کویش
[M2]که این جان خاک این کویست، اینجا خاک خواهد شد
[B][M1]زهی شادی، گر او اید که بیند حال من، لیکن
[M2]من این شادی نمی خواهم که او غمناک خواهد شد
[B][M1]خیال خط تو همراه من بس باشد آن وقتی
[M2]که نام من ز لوح زندگانی پاک خواهد شد
[B][M1]ازان لب تلخ می گویی، بترس از مردن خسرو
[M2]که هر زهری که آید از لبش تریاک خواهد شد
[A]
[B][M1]همیشه از نمکت شور در جگر باشد
[M2]خوشم که داغ تو هر روز تازه تر باشد
[B][M1]شهید عشق که آلوده شد به خون کفنش
[M2]در آفتاب قیامت هنوز تر باشد
[B][M1]دل از نسیم تو صد جا درید و چون ندرد
[M2]حجاب غنچه ز بادی که پرده در باشد
[B][M1]همه شبم رود از دیده خون و چون نرود
[M2]کسی که غمزه خوبانش در جگر باشد
[B][M1]بمیرم و ز تو پرسش طمع ندارم، از آنک
[M2]کجات بر سر بیچارگان گذر باشد
[B][M1]کنم گر از تو فراموش، خاک بر سر من
[M2]به زیر خاک که خشتم به زیر سر باشد
[B][M1]میای تنگ ز انبوهی گرفتاران
[M2]که بی مگس نبود هر کجا شکر باشد
[B][M1]ز تو به زهر گیاه فراق خرسندم
[M2]درخت وصل ندانیم کش چه بر باشد؟
[B][M1]همیشه خسرو بیدار و بختش اندر خواب
[M2]چه باشد، ار شب ما را گهی سحر باشد
[A]
[B][M1]از خط او نسخه سبزه به صحرا ببرد
[M2]آب ریاحین سبز هم به تماشا ببرد
[B][M1]برد خط و زلف او جان و دل عاشقان
[M2]زان رمقی مانده بود، سبزه به صحرا ببرد
[B][M1]در بن خاری بدم جای گرفته چو گل
[M2]باد هوایش مرا آمد و از جا ببرد
[B][M1]تا تو خرامان چو کبک دی به چمن در شدی
[M2]کبک برون شد ز باغ، جان به تگ پا ببرد
[B][M1]بوالعجبی بین کزو چشم تو با چون منی
[M2]دل به سکونت بداد، جان به مدارا ببرد
[B][M1]خسرو بی سنگ را بود سکونی ز عمر
[M2]برگ فراقت بتاخت، جمله به یغما ببرد
[A]
[B][M1]در گریه خون عاشقی کو خان و مان راتر نهد
[M2]عاشق نخوانندش، مگر آنگه که جان راتر نهد
[B][M1]عشقی کز آب و گل بود، مژگان به حیله تر کند
[M2]سیلی که از بامی رسد، جز ناودان راتر نهد
[B][M1]مژگان و ابرو را نشاند از مستی اندر خون من
[M2]چون ترک را ره دادمی، تیر و کمان راتر نهد
[B][M1]گویند بعد از مردنم، کان مست ن بر خاک من
[M2]چندان فشاند جرعه ها کین استخوان راتر نهد
[B][M1]مهمان من شو یکدمی تا پیش تو پر خون دلم
[M2]خونابه ها ریزد برون، جان و جهان راتر نهد
[B][M1]هر جا که از تو خوی چکد، من خشک جانی برکشم
[M2]مفلس که نقدی نیستش، لابد همان راتر نهد
[B][M1]مشنو که خسرو را زبان در ذکر جانان خشک شد
[M2]کان خشک لب جز در سخن گه گه زبان راتر نهد
[A]
[B][M1]ز دوری تو چو خونابه من افزون شد
[M2]مرنج ز اشک من ار آستانت گلگون شد
[B][M1]به گرد کوی تو مردم، نگفتیم که سگی
[M2]فتاده بود درین کوی، حال او چون شد
[B][M1]بکش به ناز جهانی که شکل و شوخی تو
[M2]نه کم ز فتنه دهر و بلای گردون شد
[B][M1]کرشمه چند کنی، یک نظر به گوشه چشم
[M2]بدین طرف که جگرهای بیدلان خون شد
[B][M1]به خون دیده نوشتم چو قصه دل خویش
[M2]درست نسخه ای از داستان مجنون شد
[B][M1]تو پای پیش نهادی به ره که بخرامی
[M2]به پای پس زدن خسته صبر بیرون شد
[B][M1]خیال خنده تست این نه گریه خسرو
[M2]که چشمهاش چنین پر ز در مکنون شد
[A]
[B][M1]شبی گر آن پسر نازنین به ما برسد
[M2]بود امید که بر درد ما دوا برسد
[B][M1]چه گویمش که بلایی ست او به نیکویی
[M2]چنان بلای دل، ای کاشکی به ما برسد
[B][M1]رود کرشمه کنان در ره و هزار چو من
[M2]بمرده باشد هر سو، به خانه تا برسد
[B][M1]عمامه کج نهد و بس که پیچ پیچ کند
[M2]به هر دل از خم او پیچشی جدا برسد
[B][M1]ز بهر خوبان گویند «جان خود بفروش »
[M2]هزار بار فروشم، اگر بها برسد
[B][M1]بیار زلف دلاویز تا به سینه نهم
[M2]دل ز جای برفته مگر به جا برسد
[B][M1]جفای برشکنی های تو مرا بشکست
[M2]رو مدار که بر خسرو آن جفا برسد
[A]
[B][M1]گر حسن تو آفاق پر آوازه ندارد
[M2]سرهای سران بر در دروازه ندارد
[B][M1]بی منت پیرایه چنانی تو به خوبی
[M2]کت هیچ غم غالیه و غازه ندارد
[B][M1]بر باد هوا شد ورق صبر من، آری
[M2]دل دفتر کهنه ست که شیرازه ندارد
[B][M1]از آه جگر تاب سیه روی بمانم
[M2]گر گریه من روی مرا تازه ندارد
[B][M1]گفتی که چگونه ست غمم در حق خسرو
[M2]جانا، چه توان گفت که اندازه ندارد
[A]
[B][M1]چون گشادی دهان شکر خند
[M2]تنگ شکر شود گشاده ز بند
[B][M1]در ببندی دو لب، دو عمر دهی
[M2]که دو جان می کنی به هم پیوند
[B][M1]سوزم از دیدن لبت بنشست
[M2]کز نظر می کشم حلاوت قند
[B][M1]چشم قصاب تو کشد هر روز
[M2]در دکان بلا حیوانی چند
[B][M1]چشم بد دور درپذیر از من
[M2]که مرا سوزی از طفیل سپند
[B][M1]پا مکش از سر من و بگذار
[M2]سایه زیر پای سرو بلند
[B][M1]با غمت خسرو آنچنان خو کرد
[M2]که به شادی نمی شود خرسند
[A]
[B][M1]به ره جولان که دی سلطان من زد
[M2]سنان در سینه ویران من زد
[B][M1]خوشم کاندر پیش می رفتم، اسپش
[M2]لگد بر جان بی سامان من زد
[B][M1]نکردم ایستادی، گریه، هر چند
[M2]دوید و دست در دامان من زد
[B][M1]چه گریه است این که دل رست و جگر نیز
[M2]به هر خاکی که این باران من زد
[B][M1]چراغ وصل من نفروخت، هر چند
[M2]که عشق آتش به خان و مان من زد
[B][M1]دلم ویران شد و دزد خیالش
[M2]درین ویرانه راه جان من زد
[B][M1]غلام اوست خسرو، گر کشد زار
[M2]نباید طعنه بر سلطان من زد
[A]
[B][M1]حدیث حسن تو زین پس کفایتی برسد
[M2]که فتنه ای ز تو در هر ولایتی برسد
[B][M1]شود به فتوی خط تو خون حسن مباح
[M2]اگر به روی تو بر گل روایتی برسد
[B][M1]دلت بگفت کسی از ستم نیاید باز
[M2]مگر ز غیب مر او را هدایتی برسد
[B][M1]ز بیم با تو حدیثی نمی توانم گفت
[M2]که از من و تو به هر کس حکایتی برسد
[B][M1]اگر مرا نرسد با تو راز خود گفتن
[M2]ترا، اگر کنی، ای جان، عنایتی برسد
[B][M1]ز آه من به جهان صبح رستخیز دمید
[M2]بود که شام غمت را نهایتی برسد
[B][M1]چو غنچه پای به دامان صبح کش، خسرو
[M2]ز دوست بو که نسیم عنایتی برسد
[A]
[B][M1]اگر از خطت سبزه صحرا بگیرد
[M2]سرش سبز بادا، بگو تا بگیرد
[B][M1]نهانی مریز، ای پسر، خون عاشق
[M2]که روزی ترا آشکارا بگیرد
[B][M1]لبش خورده خونم، گرش من بگیرم
[M2]همان هر دو لب یکدگر را بگیرد
[B][M1]دو زلفت دو عقد است رأس و ذنب را
[M2]که خورشید را بی محابا بگیرد
[B][M1]وزان عقد خورشید یابد رهایی
[M2]دگر خدمت شاه والا بگیرد
[A]
[B][M1]مهری که بود با منت، آن گوییا نبود
[M2]آن پرسش زمان به زمان گوییا نبود
[B][M1]نامم که برده ای و نشانم که داده ای
[M2]زان روزگار نام و نشان گوییا نبود
[B][M1]در گلشنی که با گل و مل بوده ایم خوش
[M2]آمد خزان و بویی ازان گوییا نبود
[B][M1]اول که دیدمت ز سیه رویی آن نفس
[M2]گوییا نشستم دل و جان گوییا نبود
[B][M1]یادی مکن به مردمی از بنده، پیش ازان
[M2]گویند مردمان که فلان گوییا نبود
[B][M1]دی ناگهانش دیدم و رفتم که بنگرم
[M2]در پیش دیده نگران گوییا نبود
[B][M1]صد قصه داشت خسرو مسکین ز درد خویش
[M2]چون پیش او رسید زبان گوییا نبود
[A]
[B][M1]سوار چابک من پیش چشم من مگذر
[M2]مرا بکشتی، ازین سو ز بهر من مگذر
[B][M1]ببین که چشم کسی چون بود، ز بهر خدا
[M2]بدین صفت که تویی پیش مرد و زن مگذر
[B][M1]بهانه می طلبند اهل دل که جان بدهند
[M2]بپوش روی، وگرنه در انجمن مگذر
[B][M1]سرم به خاک ره تست، پرشکسته مرو
[M2]نماز می کنم، آخر ز پیش من مگذر
[B][M1]به دیده و دل و جان بگذری که جان توام
[M2]رواست زان همه بگذر، ازین سخن مگذر
[B][M1]غبارهاست ز جعد تو در دلم بسیار
[M2]کشان به روی زمین جعد چون سمن مگذر
[B][M1]دلا، ز زلف گذر بر لبت اگر نتوان
[M2]ولیک تا بتوانی از آن دهن مگذر
[A]
[B][M1]امروز که از باران شد سبزه رعنا تر
[M2]سیم و زر گل جمله گشتند به صحرا تر
[B][M1]احوال دو چشم من در گریه یکی بنگر
[M2]چون خانه پر روزن اینجاتر و آنجاتر
[B][M1]صد جان نه یکی باید تا صرف کنم در ره
[M2]گردد چو کف پایت در راه تماشاتر
[B][M1]آهنگ برون داری، آب است به ره، ای چشم
[M2]زین راه تفحص کن خشک است زمین یا تر
[B][M1]در سبزه خرامیدن کردی هوس و شستن
[M2]خود سبزه نخواهد بود از خط تو رعناتر
[B][M1]بالاتر هر جا دو چشم تو همی بینم
[M2]ابروی تو می بینم از چشم تو بالاتر
[B][M1]خسرو، صفت خوبان می گوی که خود نبود
[M2]در هیچ گلستانی بلبل ز تو گویاتر
[A]
[B][M1]بیا، جانا، رضای من نگهدار
[M2]دمی حق وفای من نگهدار
[B][M1]رضایت بردن دل بود، دانم
[M2]تو هم لختی رضای من نگهدار
[B][M1]همه بر دیگران قسمت مکن غم
[M2]ازان چیزی برای من نگهدار
[B][M1]مرا عشقت بلا شد، دیگران را
[M2]خدایا، از بلای من نگهدار
[B][M1]لبت ناگفته بوسیدم، خطا رفت
[M2]مکش، وین یک خطای من نگهدار
[B][M1]هر آبی کان فرو می ریزی از چشم
[M2]برای آشنای من نگهدار
[B][M1]صبوری با غمش می گفت در دل
[M2]که من رفتم، تو جای من نگهدار
[B][M1]بده بوی خیالت را امانت
[M2]که این بهر گدای من نگهدار
[B][M1]مرو ترسان به کوی دوست، خسرو
[M2]توکل کن، خدای من نگهدار
[A]
[B][M1]نگارا، چشم رحمت سوی من دار
[M2]عنایت بر تن چون موی من دار
[B][M1]مده، ای پارسا، بیهوده بندم
[M2]دلی، گر می توانی،سوی من دار
[B][M1]دو تا شد بازویم زیر سر، آخر
[M2]دمی سر در خم بازوی من دار
[B][M1]جفا کم کن، ولی گر خواهدت دل
[M2]نمی گویم که شرم از روی من دار
[B][M1]هنوزم چند خواهی سوخت، ای چرخ؟
[M2]بکش یا دوست را پهلوی من دار
[B][M1]دلم کز دست هجران خود شد، ای اشک
[M2]ببر در پیش آن بدخوی من دار
[B][M1]مکن بیچاره خسرو را فراموش
[M2]زبان گه گه به گفت و گوی من دار
[A]
[B][M1]مسلمانان، گرفتارم گرفتار
[M2]وزین جال دل افگارم گرفتار
[B][M1]نظر بر نیکوان چندان نهادم
[M2]که شد ناگه دل زارم گرفتار
[B][M1]چو خود کردم نظر در روی خوبان
[M2]بدین محنت سزاوارم گرفتار
[B][M1]کمند گیسو افگنده ست و کرده
[M2]یکی خونریز عیارم گرفتار
[B][M1]گسستن را ندارم طاقت ار چه
[M2]ز موی او به یک تارم گرفتار
[B][M1]شبم را حال کی داند که هرگز
[M2]به روز من نشد یارم گرفتار
[B][M1]برو از دیده خسرو که بادا
[M2]به آب چشم بیدارم گرفتار
[A]
[B][M1]چنان چشمی ز رویم دور می دار
[M2]چنینم خسته و رنجور می دار
[B][M1]همی کن باد رعنایی زیادت
[M2]چراغ عاشقان بی نور می دار
[B][M1]برون شد پای مستوران ز دامن
[M2]تو دلها می بر و مستور می دار
[B][M1]دلم را سوختی از دوری خویش
[M2]دلم می سوز و خود را دور می دار
[B][M1]کسی کاحوال من بیند، دهد پند
[M2]که بر خود عقل را دستور می دار
[B][M1]من از جان بشنوم پندتو، ای دوست
[M2]ولیکن عاشقم، معذور می دار
[B][M1]نگارا، چون غلام تست خسرو
[M2]به چشم رحمتش منظور می دار
[A]
[B][M1]ای دل، ز بتان دو دیده برگیر
[M2]اندیشه ز عالم دگر گیر
[B][M1]تا شحنه غم ترا درین راه
[M2]سر بر نگرفت، پای برگیر
[B][M1]شور و شر بیخودیست اینجا
[M2]با خود شو و ترک شور و شر گیر
[B][M1]نی نی غلطم که چون اسیران
[M2]دنباله جعدهای ترگیر
[B][M1]گر درد سریت هست از عشق
[M2]با درد بساز و ترک سر گیر
[B][M1]سرباز مکش ز پای خوبان
[M2]گر بی سپر است، بی سپر گیر
[B][M1]خاکی که بر او بتی گذشته ست
[M2]از مردم دیده در گهر گیر
[B][M1]خاری که بر او گلی نشسته ست
[M2]در دیده میل سرمه برگیر
[B][M1]ور عقل رهت زند به کویش
[M2]ترک من مست بی خبر گیر
[B][M1]خسرو، بنشین و دختر رز
[M2]با خوش پسران سیمبر گیر
[A]
[B][M1]ای لعل لبت چو بر شکر شیر
[M2]شکر ز لب تو چاشنی گیر
[B][M1]از زلف بریدنت دل من
[M2]دیوانه شد و برید زنجیر
[B][M1]زلفش بگرفت و کرد در هم
[M2]فریاد هزار باد شبگیر
[B][M1]می گیری و می زنی به تیرم
[M2]من کشته شدم، ازین زد و گیر
[B][M1]مادر چو تویی نزاد بر تو
[M2]چون دیده فرو نیاورد شیر
[B][M1]تقصیر نمی کنی تو هر چند
[M2]تقدیر همی کند چه تقصیر
[B][M1]در پند تو بسته ماند خسرو
[M2]بیچاره کجا رود ز زنجیر!
[A]
[B][M1]ای بر دلم از فراق صدبار
[M2]ناگشته به وصل شاد یک بار
[B][M1]در بارگه وصال خویشم
[M2]از لطف نمی دهی دمی بار
[B][M1]شب تیره و بار و خر شده لنگ
[M2]ترسم نرسد به منزل این بار
[B][M1]بلبل به هوای بوستان سوخت
[M2]وین خار نمی دهد گلی بار
[B][M1]باران سعادت الهی
[M2]از بهر عطا به خسروت بار
[B][M1]امید به کس ندارم، الا
[M2]بر رحمت و لطف ایزد بار
[B][M1]خسرو که ز فرقت تو سوزد
[M2]روزی نظری به سوی او دار
[A]
[B][M1]ای شمع، رخ تو مطلع نور
[M2]زین حسن و جمال چشم بد دور
[B][M1]با پرتو عارض تو خورشید
[M2]چون شمع در آفتاب بی نور
[B][M1]رخسار تو در جهان فروزی
[M2]ماننده آفتاب مشهور
[B][M1]از روی تو شام صبح گردد
[M2]وز زلف تو صبح شام دیجور
[B][M1]انگیخته شام را ز خورشید
[M2]آمیخته مشک را ز کافور
[B][M1]از دست غم تو در زمانه
[M2]یک خانه دل نماند معمور
[B][M1]بر دار غمت حلال باشد
[M2]زو وصل تو گشته همچو منصور
[B][M1]خاطر نرود به گلستانی
[M2]آن را که جمال تست منظور
[B][M1]خسرو که همیشه بر در تست
[M2]از درگه خود مکن ورا دور
[A]
[B][M1]در سینه دارم کوه غم، داند اگر یار این قدر
[M2]شاید که نپسندد دلش بر جان من بار این قدر
[B][M1]بیچاره ای از دست شد، آخر چه کم گردد ز تو؟
[M2]گر بازگویی، ای باد صبا، در حضرت یار این قدر
[B][M1]گر بهر چون تو کعبه ای، عمری به دیده ره روم
[M2]هم سهل باشد جان من، این مزد را کار این قدر
[B][M1]از دیده زیر پای تو چندان فشانم لعل و در
[M2]روزی نگفتی کان فلان هست از تو بسیار این قدر
[B][M1]گر چه دلم خون شد ز تو، نی از تو می رنجد دلم
[M2]بوده ست ما را دیدنی از چشم خونبار این قدر
[B][M1]با آنکه زارم می کشی، دشوار می ناید ترا
[M2]آنکه ملامت می رسد از مات دشوار این قدر
[B][M1]در یوزه دارم خنده ای از نقلدان پر نمک
[M2]مرهم بکن بهر خدا بر جان افگار این قدر
[B][M1]ناله که خسرو می کند در آرزوی روی تو
[M2]کم نالد اندر فصل گل بلبل به گلزار این قدر
[A]
[B][M1]جانی، ندانم این چنین با زندگانی، ای پسر
[M2]کز خوبرویان جهان با کس نمانی، ای پسر
[B][M1]دل می برد رفتار تو، خون می کند گفتار تو
[M2]حیرانم اندر کار تو بر چه سانی، ای پسر
[B][M1]زرین کمر بالای سر جعدی فروتر از کمر
[M2]ره می روی وز جعدتر جان می فشانی، ای پسر
[B][M1]کشتی، اگر دل برکنی، مردم اگر دور افگنی
[M2]زیرا که هم جان منی، هم زندگانی، ای پسر
[B][M1]گر هیچ رویی چون سمن، ز آیینه بینی یک سخن
[M2]چون تو به روی خویشتن حیران، نمانی ای پسر
[B][M1]بهر چو تو مردافگنی، کردم فدا جان و تنی
[M2]گر چه تو قدر چون منی هرگز ندانی، ای پسر
[B][M1]چون نیست صبر از روی تو، هر ساعتی بر بوی تو
[M2]چون سگ دوم در کوی تو، گر چه نخوانی، ای پسر
[B][M1]آزرده جانی را مکش، بی خان و مانی را مکش
[M2]مسکین جوانی را مکش، تو هم جوانی، ای پسر
[B][M1]خسرو درین بیچارگی دارد سر آوارگی
[M2]در کار او یکبارگی نامهربانی، ای پسر
[A]
[B][M1]صبح است و دهر از خرمی چون روضه رضوان نگر
[M2]جنبیدن باد صبا جلوه گر بستان نگر
[B][M1]خندید خورشید فلک چون سرخ گل در بوستان
[M2]از خنده آن سرخ گل آفاق را خندان نگر
[B][M1]در چشمه خورشید اگر آبی ندیده ستی گهی
[M2]خیزند چون ز خواب خوش، رو شستن خوبان نگر
[B][M1]رکن سریر مملکت کز دولت قطب جهان
[M2]ارکان ملک و دین قوی از روی چار ارکان نگر
[B][M1]والا حسن دستور شه کز بهر وجه عالمی
[M2]از کف دستش هر خطی دیباچه احسان نگر
[B][M1]بنموده پیش مهر و مه از لوح محفوظ آیتی
[M2]کاینک ز بهر عمر خود منشور جاویدان نگر
[B][M1]گر صبح مشرق، خسروا، از آسمان طالع شود
[M2]صبح سعادت را طلوع از فر خسروخان نگر
[A]
[B][M1]ای از تو خوبان خوردن خون تو از همه خونخواره تر
[M2]عیاره ای کافر دلی چشمت ز تو عیاره تر
[B][M1]من عاشقم بر روی تو، نادان چه سازی خویش را؟
[M2]دانی که نبود بی سبب چشم کسی همواره تر
[B][M1]چندی ز جور خود مرا رخساره تر دیدی به خون
[M2]لب تر نکردی هیچ گه کز چیست این رخساره تر؟
[B][M1]در کشتن بیچارگان آشفتی و بر من زدی
[M2]دانم ندیدی در جهان کس را ز ن بیچاره تر
[B][M1]هر روزت آیم بنگرم، پس بار دیگر بی خبر
[M2]صد پاره گشته جامه هم، وز جامه جانم پاره تر
[B][M1]از یاوه گردی های دل از جستجوی نیکوان
[M2]من از جهان آواره ام، صبرم ز من آواره تر
[B][M1]بگذار دل را، خسروا، چون پند تو می نشنود
[M2]خاموش کن دیوانه را، آوار ازان غمخواره تر
[A]
[B][M1]ماه ندیدی ار دلا، یار چو ماه من نگر
[M2]در رخ او نظاره کن، صنع آله من نگر
[B][M1]گفتمش از لبت چشان، گفت برو، وزین هوس
[M2]هجده هزار هم چو خود بر سر راه من نگر
[B][M1]دفع کنم ز گریه من شعله دمی ز توتیا
[M2]سوخته جان و دل بسی زآتش و آه من نگر
[B][M1]این طرفم زبان دهد کان توام به جان و دل
[M2]چشمک ازان طرف زند، شوخی ماه من نگر
[B][M1]چند خورد سمند تو لاله ز خون عاشقان
[M2]گو که گهی به شکر آن روی چو کاه من نگر
[B][M1]کشتنیم بدین گنه کت نظری همی کنم
[M2]بوسه چو مست خواهمش، عذر گناه من نگر
[B][M1]سینه ز زخم ناختم چاه شده ست و پر ز خون
[M2]رگ چو نمود از درون، رشته چاه من نگر
[B][M1]صوفی خلوت دلم، دامنی از دو دیده خون
[M2]پاره مقنع صنم طرف کلاه من نگر
[B][M1]خسرو عاشقان منم، درد دلم که در هوا
[M2]گرد شده ست بر سرم، چتر سیاه من نگر
[A]
[B][M1]ای به تپیدن از تو دل، هوش که می بری مبر
[M2]وی به خرابی از تو جان، باده که می خوری مخور
[B][M1]خوردن غم ز دل بود، چند به خلق غم دهی
[M2]گر غرض اینست، از کسان دل که همی بری مبر
[B][M1]کبک روانی و رهت هست درون سینه ها
[M2]دانه دل بخور، ولی دور که می پری مپر
[B][M1]شاه بتانی و بتان بنده تو ز بنده کم
[M2]غاشیه نه به فرق شان، بنده که می خری مخر
[B][M1]خسرو خسته را ز تو پرده دل دریده شد
[M2]یار، از آن دیگران پرده که می دری مدر
[A]
[B][M1]گر تو کلاه کج نهی، هوش ز ما شود مگر
[M2]ور شکنی به بر قبا، کر ته قبا شود مگر
[B][M1]خفته به است نرگست، ور بگشائیش دمی
[M2]شهر تمام کو به کو، پر ز بلا شود مگر
[B][M1]مست و خراب شو روان پای به هر طرف فگن
[M2]دیده که خاک شد به ره، در ته پا شود مگر
[B][M1]چشم تو مست شد، بکن مست ترش ز خون من
[M2]زان همه تیر بی خطا، یک دو خطا شود مگر
[B][M1]بنده چشم تو شدم، آن دو از آن من نشد
[M2]خدمت لعل تو کنم، این دو مرا شود مگر
[B][M1]مردم دیده مانده را بر در خویشتن ببین
[M2]در دل همچو سنگ تو میل وفا شود مگر
[B][M1]دل که خراب داشتم در بر من رها نشد
[M2]خواهم ازین خراب تر، از تو رها شود مگر
[B][M1]از سر زلفش، ای صبا، سوی من آر گه گهی
[M2]دل که ز جای خود بشد تا که به جا شود مگر
[B][M1]خسرو خسته را اگر دل ندهد خیال تو
[M2]جان و تنم ز یکدگر هر دو جدا شود مگر
[A]
[B][M1]ای ز چون تو بت شده، صد پارسا زنار دار
[M2]آفتابی، روی ما در قبله دیدار دار
[B][M1]چون غم و اندوه خالت را فراوان پیشوا
[M2]در بلا و فتنه چشمت را هزاران کار دار
[B][M1]رشکم آید ز آنچه غمهایت، دگر یاران خورند
[M2]آن همه یک جا کن و پیش من غمخوار دار
[B][M1]ناوکی زن بر دلم کز زحمت خود وا رهم
[M2]خویش را بهر دلم یک دم درین پیکار دار
[B][M1]درد دل چون از تو یادم می دهد، مرهم مکن
[M2]بر دگر دلها در آویز و دلم افگار دار
[B][M1]من نه آن یارم که دارم پیش تو خود را عزیز
[M2]راضیم، خواهی عزیزم دار و خواهی خوار دار
[B][M1]از چو تو هندوی کافر کیش گل چهره ست دنگ
[M2]گل به هندستان بود چون برهمن زنار دار
[B][M1]رنگ می آرد کف پایت ز خون چشم من
[M2]یک دمی پا را بر این دو دیده خونبار دار
[B][M1]چند گویی نیست بیهوشی مشتاقان زمن
[M2]می توانی، خسرو بیچاره را هشیار دار
[A]
[B][M1]ای چراغ جانم از شمع جمالت نور دار
[M2]بارک الله، چشم بد زان روی زیبادور دار
[B][M1]چون دلم را بت پرستی نو شد اندر عهد تو
[M2]باری این بتخانه دیرینه را معمور دار
[B][M1]کار دل کردی، برافگن بعد ازین بنیاد عقل
[M2]شحنه را چون دور کردی، دست در دستور دار
[B][M1]من نه آنم کز درت سر بر کنم تا زنده ام
[M2]گر اجل از کوی تو دورم کند، معذور دار
[B][M1]تا بدانی حال خون آشامی شبهای من
[M2]جرعه ای زین باده پیش نرگس مخمور دار
[B][M1]من به جان درمانده و تو ترک بدنامی کنی
[M2]می توانی، حال رسوایی چو من مستور دار
[B][M1]خسرو بیچاره مرد نقش شیرین تو نیست
[M2]صورت فرهاد کش، در دفتر شاپور دار
[A]
[B][M1]یا رب، این ماییم از آن جان و جهان افتاده دور
[M2]سایه وار از آفتابی ناگهان افتاده دور
[B][M1]چون کنم، یاران، که من بیمارم و مرکب ضعیف
[M2]جان به لب نزدیک و راهی در میان افتاده دور
[B][M1]بینوا چون بلبلم، بی برگ چون شاخ رزان
[M2]کز جمال گل بود، در مهر جان افتاده دور
[B][M1]آنچنان کانداخت چشم بد مرا دور از رخت
[M2]باد چشم بد ز رویت آنچنان افتاده دور
[B][M1]دوری از کوی تو سرگردان همه شب تا به روز
[M2]در فغان گویی سگی ام ز آستان افتاده دور
[B][M1]در خیال ابرویت تنها و بی کس، سالهاست
[M2]شسته در خاکم چو تیری از کمان افتاده دور
[B][M1]یاد کن از چون منی، ای دوست، گر با چون تویی
[M2]آنچنان نزدیک بود این دم چنان افتاده دور
[B][M1]گفته ای، تو کیستی؟ مانده درین کو این چنین
[M2]بیدلی سرگشته ای از خان و مان افتاده دور
[B][M1]دی خیالت گفت، خسرو، حال تنهاییت چیست؟
[M2]چیست همچون حال تنهایی ز جان افتاده دور؟
[A]
[B][M1]گر هنر داری مرنج، ار کم نشینی بر ستور
[M2]زیر عیسی خر نگر، زیر خزان یکران تور
[B][M1]وز حروفی نام رخش و داردت هر جا، چه سود؟
[M2]در عرب وی را کمیت است اسم و در تاتار بور
[B][M1]نیک و بد در آدمی پنهان نمی ماند، چنانک
[M2]نافه در جیب ملوک و باده در جام بلور
[B][M1]نفس را چون رام جویی، ساکنی بهتر ز جهد
[M2]پیل را چون پست خواهی، چاره نیکوتر ز زور
[B][M1]چند بهر کنجدی کش خورده نتوانی، ز حرص
[M2]پا نهی، کایی تهی تگ در ره پیلان چو مور
[B][M1]احمقی باشد که گنجی دارد و خرجیش نیست
[M2]بر ستور انبار گوهر کی بود سود ستور؟
[B][M1]مزد دارد عرض بخشش پیش دکان بخیل
[M2]خیر باشد چاه کندن بر لب دریای شور
[B][M1]خوار نبود مکر می کو گردد از افلاس خوار
[M2]عور نبود منفقی کو گردد از انفاق عور
[B][M1]در عیار سیم و زر تا کی پرستی سنگ را؟
[M2]باش تا سیم تو گردد گور و گردد سنگ گور
[B][M1]ترک در دنباله کور و ز گورش یاد نه
[M2]گور دنبالش روان زانگونه کو دنبال کور
[B][M1]صنع یزدان شد چنان، از دیده عیبیش مبین
[M2]حسن در زنگ و حبش چون عقل در ملتان و غور
[B][M1]با تن سیمین، چو گنج خویش یابی زیر خاک
[M2]زال زر رویین تن و پولادوند و سیمجور
[B][M1]پر نگیرد بنده خواهش، ذره ذره کن چو ریگ
[M2]روغن اندر ریگ ریزی، بیشتر گردد صبور
[B][M1]خام تر گردد ز پند معنوی دانای خام
[M2]کورتر گردد ز باد عیسوی دجال کور
[B][M1]گر به پند از فسق باز آیی چو خسرو، ای حکیم
[M2]در جنب سر شستنت باید، چه دریا و چه خور!
[A]
[B][M1]یا رب، آن رویست یا گلبرگ خندان در نظر
[M2]یا رب، آن بالاست یا سرو خرامان در نظر
[B][M1]ای خوش آن ساعت که بینم آن رخ و گیرم لبش
[M2]باده خوش بر کف و گلنار خندان در نظر
[B][M1]تا تو، ای سرو خرامان، در چمن بگذشته ای
[M2]می نیاید پیش بلبل را گلستان در نظر
[B][M1]در تو می بینم ز دود دل ز حسرت بیقرار
[M2]تشنه را کی سود دارد آب حیوان در نظر؟
[B][M1]یک زمان از دل فرونایی همه شب تا به روز
[M2]گر چه باشد تا به روزم ماه تابان در نظر
[B][M1]در نظرها صورت جان، گر نیاید، گو میا
[M2]در تو بینم کایدم چیزی به از جان در نظر
[B][M1]خلق گل بینند و من روی تو، زیرا خوش تر است
[M2]یک نظر در دوست از صد ساله بستان در نظر
[B][M1]در دندان تو زان بینم که دل می خواهدم
[M2]ورنه دریا نایدم از بذل سلطان در نظر
[B][M1]شه علاء الدین والدنیا محمد کآمده ست
[M2]خلق را عین الیقین زو ظل یزدان در نظر
[B][M1]از پی آن را که گیرد سبق فیروزی سپهر
[M2]حرف تیغش را همی دارد فراوان در نظر
[A]
[B][M1]ای ترا در زیر هر لب شکرستانی دگر
[M2]جز لبت ما را نمک ندهد نمکدانی دگر
[B][M1]من غم دل گویم و تو همچنان مشغول ناز
[M2]تو به شهری دیگر و من در بیابانی دگر
[B][M1]من به تو حیران، تو می گویی که پیمان تازه کن
[M2]بار اول عمر و آنگه عهد و پیمانی دگر
[B][M1]وه که چندان جان محنت کش مرا سوزی، بسوز
[M2]خانه خالی کن که آدم باز مهمانی دگر
[B][M1]من در ین سودا ز جان خویشتن سیر آمدم
[M2]آنکه زو سیری نیاید هست او جانی دگر
[B][M1]زان لب چون آب حیوان کشته شد شهری تمام
[M2]ای خضر، بنما، اگر هست آب حیوانی دگر
[B][M1]بر دل من غارت کافر میارید، ای بتان
[M2]زانکه بود این کافرستان را مسلمانی دگر
[B][M1]هر چه ممکن بود کردم چاره و درمان خویش
[M2]بعد ازین جز جان سپردن نیست درمانی دگر
[B][M1]با چنین خونابه دست از چشمها، خسرو، بشوی
[M2]زانکه این خانه نیارد تاب بارانی دگر
[A]
[B][M1]پرتو خورشید بین تابنده از روی قمر
[M2]شاد باش، ای روشنی روی نیکوی قمر
[B][M1]راست چون ماه نوم کاهیده و زار و نزار
[M2]کز پس ماهی بود یک روز پهلوی قمر
[B][M1]هر شبی تا صبح بیدارم به بازی خیال
[M2]سر به روی خاک ماندم، چشم بر روی قمر
[B][M1]ای دل، ار خواهی که حلوایی خوری از عید وصل
[M2]من حلالت می نمایم، آنگه ابروی قمر
[B][M1]ماه من چاه زنخدان تو شد از خوی پر آب
[M2]پاک کن کز وی در آب افگنده گوی قمر
[B][M1]نیکوان خاک تواند، ای ماه، در تو کی رسند؟
[M2]کی رسد خاکی که اندازد کسی سوی قمر؟
[B][M1]گشت پنهان می کنی و منع خسرو بیهده است
[M2]زانکه شبگردی نخواهد رفتن از خوی قمر
[A]
[B][M1]می نیاید چشم من بر آستان او گذر
[M2]دولت دستی که دارد در میان او گذر
[B][M1]باد هر دم تازه تر نوروز عمرش، گر چه هست
[M2]بلبل محروم را در بوستان او گذر
[B][M1]ناوک مهرش گذشت و ای قدر، روزی نکرد
[M2]این قدر اندر دل نامهربان او گذر
[B][M1]او به دشنام و مرا بهر زبانش افسون، ازآنک
[M2]حیف باشد چون منی را بر زبان او گذر
[B][M1]سرگذشتی باز گویی از دل من زینهار
[M2]ای صبا، گرافتدت روزی به جان او گذر
[B][M1]چون رود جان شهیدان بر فلک، جان مرا
[M2]کشته اویم مباد از آستان او گذر
[B][M1]عشق، بس ناخوش بلایی لیکن ار بوسی زمن
[M2]خاک او خوش، کاین بلا دارد ز جان او گذر
[B][M1]جان من از صبر می پرسی ،دل ما را بپرس
[M2]زانکه این معنی ندارد در کمان او گذر
[B][M1]هر شبی کاندر دل خسرو گذشتی شب نخفت
[M2]کرد گویی ناوکی در استخوان او گذر
[A]
[B][M1]خوش بود باده گلرنگ در ایام بهار
[M2]خاصه در سایه گلهای تر اندام بهار
[B][M1]عاشق زار بهار است نهانی سوسن
[M2]لیک از شرم نیارد به زبان نام بهار
[B][M1]بر چمن بود بسی وام بهار از زر و سیم
[M2]غنچه بگشاد گره تا بدهد وام بهار
[B][M1]بعد ازین بینی در سایه هر سرو بلند
[M2]مجلسی کرده جوانان می آشام بهار
[B][M1]هوشیار اوست به نزد همه اهل معنی
[M2]که به مستی گذراند سحر و شام بهار
[B][M1]به غنیمت شمر، ای دوست، اگر یافته ای
[M2]روی زیبا و می روشن و ایام بهار
[B][M1]از پی خوردن می با سخنان خسرو
[M2]باد می آرد ازان روی تو پیغام بهار
[A]
[B][M1]یکی امروز سر زلف پریشان بگذار
[M2]شانه تا کی بود انگشت به دندان بگذار
[B][M1]گر سرم نیست به سامان ز غمت هیچ مگوی
[M2]مر مرا هم به من بی سرو سامان بگذار
[B][M1]نیک دانند لب و چشم تو مردم کشتن
[M2]تو مشو رنجه و این کار بدیشان بگذار
[B][M1]طره را کار مفرمای به شهر آشوبی
[M2]دیو را شغل گرفتن به سلیمان بگذار
[B][M1]گوییم جان غمین تو، گرفتار من است
[M2]دو جهان گشت گرفتار تو، یک جان بگذار
[B][M1]گر ز درماندگی عشق ترا دردی هست
[M2]هم بدان درد قناعت کن و درمان بگذار
[B][M1]خسروا، یا به گریبان وفا سر در کن
[M2]یا ز کف دامن اندیشه خوبان بگذار
[A]
[B][M1]زلفت از باد دگر باشد و از شانه دگر
[M2]هست یک فتنه لبت، نرگس مستانه دگر
[B][M1]در غمت جان ز تنم رفت و خیال تو بماند
[M2]عاقبت خویش دگر باشد و بیگانه دگر
[B][M1]دل آسوده دگر، حال پریشان دگر است
[M2]شهر آباد دگر باشد و ویرانه دگر
[B][M1]اهل صورت که خودآرای بود، سوختنی است
[M2]کرم شب تاب دگر باشد و پروانه دگر
[B][M1]ای دل افسانه که گفتی و ببردی خوابم
[M2]بهر خواب اجلم گوی یک افسانه دگر
[B][M1]به تکلف بشود عشق گران جان خرد
[M2]بیهش باده دگر باشد و دیوانه دگر
[B][M1]عاقبت گشت دروغ آنچه گمان می بردند
[M2]که چو خسرو نبود عاقل و فرزانه دگر
[A]
[B][M1]گر زمین جان برود، باد هوایی کم گیر
[M2]ور جهانم نبود، کهنه سرایی کم گیر
[B][M1]این دل سوخته با گوشه محنت خو کرد
[M2]گر به باغی نرود، برگ و نوایی کم گیر
[B][M1]زهد من خدمت رندان خرابات بس است
[M2]گر نمازی نکنم، رسم ریایی کم گیر
[B][M1]زاهد ار سوی من از ننگ نبیند هرگز
[M2]ما به دشنام تو سازیم، دعایی کم گیر
[B][M1]زر خسان راست، مرا گوهر درویشی بس
[M2]جوهری را ز دکان کاهربایی کم گیر
[B][M1]گر دل مرده ما زندگی تو به نیافت
[M2]در خم آب حیات است، صفایی کم گیر
[B][M1]خلق از مشک و من از خاک در دوست خوشم
[M2]این صواب است مرا، بوی خطایی کم گیر
[B][M1]گر ز عشاق تو من کشته شدم، عمر تو باد
[M2]از صف کج کلهان ژنده قبایی کم گیر
[B][M1]غم مخور گر شود آواره ز کویت چو منی
[M2]از قدمگاه سران بی سر و پایی کم گیر
[B][M1]من که باشم که کسی از چو منی یاد کند
[M2]از گلستان ارم برگ گیایی کم گیر
[B][M1]صد چو خسرو به درت هست، یکی گو کم باش
[M2]در طرب خانه جمشید گدایی کم گیر
[A]
[B][M1]سر به کوی عشق غلتانیده گیر
[M2]چشم را بر خواب خوابانیده گیر
[B][M1]زلف پیچانت چو گیرم بیهده
[M2]تهمتی بر خویش پیچانیده گیر
[B][M1]چشم تو خون می نغلتد از درون
[M2]گوهری از دیده غلتانیده گیر
[B][M1]چون نمی گردد دلت، چون آسیا
[M2]ما چه گردانیم گردانیده گیر
[B][M1]چند ترکانه به خون اغرا کنی
[M2]خانه زنبور شورانیده گیر
[B][M1]پس کند تا کی زبان گردن چو شمع
[M2]آتش اندر سینه گیرانیده گیر
[B][M1]گر چه خسرو را بمیرانی ز غم
[M2]نام چون باقیست، میرانیده گیر
[A]
[B][M1]ای رخت از مه جهان آرای تر
[M2]وی لبت از می نشاط افزای تر
[B][M1]تر کنم جان در رهت چون ره روی
[M2]کاب می ریزد ازان بالای تر
[B][M1]مانده گشتی ار چه از خون دل ریختن
[M2]خوی بریز از عارض زیبای تر
[B][M1]خون خود جویم همی، تا در تو دید
[M2]از که؟ زین چشم جگر پالای تر!
[B][M1]مردم چشمم نیاساید ز خواب
[M2]زانکه هستش روز تا شب جای تر
[B][M1]در غمت آب از سر خسرو گذشت
[M2]گر چش از دریا نگشتی پای تر
[A]
[B][M1]با تو در سینه نفس را چه گذر
[M2]در دلم غیر تو کس را چه گذر
[B][M1]باغ نشکفت و نیامد موسم
[M2]در دل خسته هوس را چه گذر
[B][M1]من اسیرم ز گلم باده مده
[M2]در چمن مرغ قفس را چه گذر
[B][M1]خلق گویند نفس زن در وصل
[M2]در تن مرده نفس را چه گذر
[B][M1]اندران دل که تویی، غم چه کند
[M2]خانه شاه عس را چه گذر
[B][M1]وصل جو را نبود لذت عشق
[M2]در نمکسار مگس را چه گذر
[B][M1]می کند خنده که در یاد توام
[M2]در دلت خسرو خس را چه گذر
[A]
[B][M1]در عشق باز خود را دیوانه کردم از سر
[M2]یارب، فرو مبادا این می که خوردم از سر
[B][M1]سربهر خاک گشتن پیش درش نهادم
[M2]چه جای آنکه، یاران روبند گردم از سر
[B][M1]مهره ز تن جدا شد، در تن ز هجر جانان
[M2]عشق و بلا ازین پس بازنده کردم از سر
[B][M1]خواهم شد امشب آن سو می بایدم ازان رو
[M2]ای گریه، سرخ گردان رخسار زردم از سر
[B][M1]جانا، بهار حسنت آغاز سبزه دارد
[M2]شد وقت آن که اکنون دیوانه گردم از سر
[B][M1]مطرب به نوک غمزه بگشای سینه من
[M2]بخراش ریش کهنه، کن تازه دردم از سر
[B][M1]رفت آنکه بود خسرو نیکو ز شاهد و می
[M2]ای دل، گواه باشی کاقرار کردم از سر
[A]
[B][M1]جولان تو سنش بین، هر سو غبار دیگر
[M2]فتراک او نگه کن، هر سو شکار دیگر
[B][M1]دلها اسیر گیرد، جانها شکار سازد
[M2]هرگز ندیده ام من، زینسان سوار دیگر
[B][M1]بخشم به زلفش ایمان، هم ناید استوارش
[M2]آن چشم کافرش بین نااستوار دیگر
[B][M1]هست ار چه کار عیسی جانها به مرده دادن
[M2]مشکین لب و دهانش دارند کار دیگر
[B][M1]از خنده تو بر جان یک یادگار دارم
[M2]وز داغ هجر بر جان صد یادگار دیگر
[B][M1]هر دو لب تو، جانا، از یک می اند، لیکن
[M2]هر نرگس تو دارد خواب و خمار دیگر
[B][M1]تا باد راست گه گه بر طره تو بازی
[M2]از هر شکنج مویت دارم غبار دیگر
[B][M1]گفتی که یار دیگر ننشست در دل تو
[M2]تو جای می گذاری از بهر یار دیگر؟
[B][M1]یک بار دل به من ده، سوگند می خورم من
[M2]بینم اگر به خوبان در عمر بار دیگر
[B][M1]یارب، چه صورت است این کش گر نگه کند گل
[M2]بر خویش باز ناید تا نوبهار دیگر
[B][M1]از دست خوبرویان دیوانه گشت خسرو
[M2]تنها نه او که چون او چندین هزار دیگر
[A]
[B][M1]ای باد صبحدم، خبر آشنا بیار
[M2]بوی نهفته زان صنم دلربا بیار
[B][M1]مانا که یابم از دل گمگشته آگهی
[M2]یک تار مو ازان سر زلف دو تا بیار
[B][M1]تعویذ عمر بایدم اندر شب فراق
[M2]یک نامه زان مسافر فرخ لقا بیار
[B][M1]گفتی سلام آرم ازو، چشم بر رهست
[M2]یا خود میای تا نشنوم کشته، یا بیار
[B][M1]تاکی ز بند بیهده گوشم گران بود
[M2]آخر همم ازو سخنی، ای صبا، بیار
[B][M1]زان بوستان که میوه به اغیار می دهد
[M2]برگی به سوی فاخته بینوا بیار
[B][M1]در غیرتم کزوست خدنگی به هر دلی
[M2]یک ره از آن یکی ز پی جان ما بیار
[B][M1]جان مرا خرید خیالش به بندگی
[M2]این بنده ز آن اوست از آن بت رضا بیار
[B][M1]زان جام لب که جرعه ز شاهان دریغ داشت
[M2]پروانه خرابی مشتی گدا بیار
[B][M1]از جرعه گاه او قدری آبرو بخواه
[M2]بر دردهای کهنه خسرو دوا بیار
[A]
[B][M1]ای دل، ازین خرابه وحشت کرانه گیر
[M2]رو بر فراز کنگر عرش آشیانه گیر
[B][M1]هستی به فقر یار و بهانه مکن که نیست
[M2]یابی مگر خلاص ز دهر، این بهانه گیر
[B][M1]سنگ گران خود به ترازوی همت آر
[M2]هر دو جهان به وزن دو خشخاش دانه گیر
[B][M1]از کیش پاک سهم سعادت ستان و بس
[M2]این جانب دو قوس دوگانی نشانه گیر
[B][M1]گیتی فسانه گیر و خیالی که اندروست
[M2]آنجا که راستی ست دروغ و فسانه گیر
[B][M1]رخش زمانه نزد تو، خواهی قرار عمر
[M2]گر قوتیت هست، عنان زمانه گیر
[B][M1]در عشق خون دل خور و از شوق ناله کن
[M2]آن باده را به زمزمه این ترانه گیر
[B][M1]خسرو، ز نام و ننگ جهان به که وارهی
[M2]ناداشت کرد و مست شو و شاخشانه گیر
[A]
[B][M1]ای شهسوار، دست به سوی عنان مبر
[M2]بر صید تیر مفگن و از خلق جان مبر
[B][M1]چون در شکار بر سر آهو گذر کنی
[M2]چشمت بس است، دست به تیر و کمان مبر
[B][M1]در جعد چون کمند تو من صید لاغرم
[M2]آزرده می شوم، به زمینم کشان مبر
[B][M1]دانی که چند دست دل اندر عنان تست
[M2]آن دست نازنین، به دوال عنان مبر
[B][M1]چند از مه و ستاره تو تنها شنیده ای
[M2]شرمی بدار و نام کسان بر زبان مبر
[B][M1]گفتی که نیست یاد منت، از خدا بترس
[M2]بر من که سوختم ز فراق این گمان مبر
[B][M1]دل برده ای، بیا، شه مردم شکار، وه
[M2]تن لاغر است طعمه زاغ استخوان مبر
[B][M1]سودی بکن، همین که بیایی به سوی من
[M2]صبر و قرار خسرو مسکین زیان مبر
[B][M1]دل برده ای، بیا، شه مردم شکار، وه
[M2]تن لاغر است طعمه زاغ استخوان مبر
[B][M1]سودی بکن، همین که بیایی به سوی من
[M2]صبر و قرار خسرو مسکین زبان مبر
[A]
[B][M1]از چشم تو که هست ز تو جان شکارتر
[M2]دل نیست در جهان ز دل من فگارتر
[B][M1]می گوی تلخ از آن لب شیرین که زهر تست
[M2]ز آب حیات بر دل و جان سازگارتر
[B][M1]خلق از تو با کمال وفا با شکایتند
[M2]من هر چه بیش می کشیم شرمسارتر
[B][M1]پیش تو جان شکافم و باور نیایدت
[M2]هرگز ندیده ام ز تو بی استوارتر
[B][M1]گفتم که هوشیار شو، ای دل، به کار عشق
[M2]عقلم به گوش گفت ز من هوشیارتر
[B][M1]در عشق بدگوار بود پند دشمنان
[M2]حقا که پند دوست از آن ناگوارتر
[B][M1]پرسی که چون نخست دلت بیقرار نیست
[M2]گر باورم کنی قدری بیقرارتر
[B][M1]رخ هر چه بیش بر در تو می زنم به سنگ
[M2]بختم نگر که هست زرم بی عیارتر
[B][M1]هم خود برون برآر، چو خسرو بگویدت
[M2]کاخر ز چیست چشم من سوکوارتر؟
[A]
[B][M1]هر شب منم ز هجر پریشان و دیده تر
[M2]دل از برم رمیده و من زو رمیده تر
[B][M1]افغان ز تو که هست به گوشت فغان من
[M2]هر چند بیش می شنوی ناشنیده تر
[B][M1]شیرین غمی ست عشق، ولیکن زمان کجاست؟
[M2]ای دل، بگویمت که بخور، لیک دیده تر
[B][M1]خلقی به راه منتظرت جان سپرده اند
[M2]ای ترک مست، دار عنان را کشیده تر
[B][M1]تو فتنه زمان شدی، ورنه روزگار
[M2]بوده ست پیش ازین قدری آرمیده تر
[B][M1]ای دوست، پرده پوشی مجنون ز عقل نیست
[M2]کور است دامنی ز گریبان دریده تر
[B][M1]خسرو، زمان رفتن و بر دوش بار عشق
[M2]راه دراز می روی، آخر جریده تر!
[A]
[B][M1]نه نرگس است ز چشم خوش تو عربده جوتر
[M2]نه سنبل است ز زلف کج تو غالیه بوتر
[B][M1]اگر چه سوخت مرا هجر خام و وعده رویت
[M2]خوشم که دوزخ نقد از بهشت نسیه نکوتر
[B][M1]من از قضاست که میرم به بند سلسله مویان
[M2]بیا که نیست کس از تو به دهر سلسله موتر
[B][M1]به سخت چشمی یاران کشی همیشه چو ترکی
[M2]که از گروهه سنگین کند شکار کبوتر
[B][M1]شرابم ار ندهی تیغ ران به خلق که باری
[M2]ز دولت تو کنم ازان دگر شراب گلو تر
[B][M1]مبین که مایه دیوانگیست عشق تو، این بین
[M2]که عقل اولین از وی پیاده ایست فروتر
[B][M1]گرت بگوید از آن منی مرنج ز خسرو
[M2]که نیست زو کسی اندر زمانه بیهده گوتر
[A]
[B][M1]رضای من طلب امشب، طریق ناز مگیر
[M2]مبند چشم عنایت نظر فراز مگیر
[B][M1]ز دل گزیده شدم، زلف را بدو مگذار
[M2]منم غریب، تو سگ را رسن دراز مگیر
[B][M1]اگر بگیرم زلفت، به سوی خویش مکش
[M2]ز دست من بردت شب، طریق باز مگیر
[B][M1]بدزد لب، چو بگیرم به زیر دندانش
[M2]نواله ای به دهن آمده ست، باز مگیر
[B][M1]تنم ز هجر دو تا شد، هنوز زخم مزن
[M2]مرا که چنگ شکستم برای ساز مگیر
[B][M1]چو من بسوختم از غم مخای چندین لب
[M2]چو شمع پیش تو باشد، شکر به گاز مگیر
[B][M1]ببرده ای دل خسرو، مگوی کی بردم؟
[M2]عنان ناز بکش، راه احتراز مگیر
[A]
[B][M1]قمر برید ز من مهر و من خراب قمر
[M2]شبم دراز چو گیسوی نیمتاب قمر
[B][M1]خرابه ها همه چون از قمر شود روشن
[M2]چراست تیره دل من، چو شد خراب قمر
[B][M1]تمام شب قمر آسمان نمی خسپد
[M2]که چشم این قمر ما ببست خواب قمر
[B][M1]کجا رسد مه گردون بدین قمر، باری
[M2]که نیست چشمه خورشیسدتر به آب قمر
[B][M1]ز نور باشد هر قطره چشمه خورشید
[M2]چو خون چکد ز رخ همچو آفتاب قمر
[B][M1]کنون دمیدن صبح از رخ قمر باشد
[M2]چو آفتاب نهان شد ز ماهتاب قمر
[B][M1]گر آید و برود زودتر نه جای گله است
[M2]از آنکه نیست نهان، خسروا، شتاب قمر
[A]
[B][M1]منم به خانه، تن اینجا و جان به جای دگر
[M2]به دل تویی وسخن بر زبان به جای دگر
[B][M1]به بوستان روم از غم، ولی چه سود که هست
[M2]دلم به جای دگر، بوستان به جای دگر
[B][M1]کجا به کوی تو ماند نسیم باغ بهشت
[M2]زمینست جای دگر، آسمان به جای دگر
[B][M1]چو جان دهم نرود دل به کویت، ار چه برند
[M2]سگان کوی تو هر استخوان به جای دگر
[B][M1]نشان ز کوی تو پرسند و من ز بس غیرت
[M2]تو جای دیگر و گویم نشان به جای دگر
[B][M1]مگو که یار دگر کن، اگر بینم
[M2]نظافتی که تو داری همان به جای دگر
[B][M1]بگو، چگونه توان گفت زنده خسرو را
[M2]که او به جای دگر ماند و جان به جای دگر
[A]
[B][M1]رخ گل خوش است و از وی رخت، ای نگار، خوش تر
[M2]چه بود؟ گلی که رویت ز دو صد بهار خوش تر
[B][M1]چه روم به باغ و بوستان چو گلی به تو نماند
[M2]ز گلی که بی تو بینم به دو دیده خار خوش تر
[B][M1]به یکی سخن که گویی بزید دوباره مرده
[M2]که ز آب زندگانی دو لبت دوبار خوش تر
[B][M1]چه خوش است یک کرشمه ز برای مردن من
[M2]که اگر زیم به دیدن، یکی از هزار خوش تر
[B][M1]چه کمان کشی دو چشمم به دو تیر چار کردن
[M2]که گر آید از تو گردی دو من و چهار، خوش تر
[B][M1]منم و شبی و با دل همه شب حکایت او
[M2]که غم دراز گفتن به شبان تار خوش تر
[B][M1]چه روم به خاک، جانم کند این سخن به حسرت
[M2]که براین تن زمینی ره آن سوار خوش تر
[B][M1]غم هجر راست ذوقی که به وصف کس نیاید
[M2]تو اگر شراب خواری، ز میت خمار خوش تر
[B][M1]چو غلام تست خسرو، زید و بمرد، فریاد
[M2]تو ازین دو گوی پیشت که کدام کار خوش تر؟
[A]
[B][M1]سپیده دم که گهربار بر در گلزار
[M2]شود به جلوه گل اندر نگار خانه یار
[B][M1]عجب نباشد، اگر از نسیم روح افزای
[M2]دم حیات زند نقش خامه بر دیوار
[B][M1]چه عشقهای کهن را که نو کند از سر؟
[M2]چو عندلیب برآرد ز شوق ناله زار
[B][M1]گهر فروش شود روی نیکوان ز عرق
[M2]گهی که گرم شود آفتاب را بازار
[B][M1]خوش آن کرشمه و نازی که می کند نرگس
[M2]چو چشم ساقی رعنا میان خواب و خمار
[B][M1]میان لاله و گل بین صبا ز نغمه مرغ
[M2]که رقص می کند از بی خودی بر آتش خار
[B][M1]شده ست صحن گلستان ز ارغوان و سمن
[M2]چو آستان شه از روی خسروان دیار
[A]
[B][M1]آراست همه عرصه آفاق به زیور
[M2]در برج شرف آمدن شمس منور
[B][M1]بیرون زده گلهای رخ ساده جوانان
[M2]کایند به نظاره شهزاده کشور
[B][M1]بر سبزه گل لعل تو دانی چه چکیده ست؟
[M2]بر سینه طاوس مگر خون کبوتر
[B][M1]خونابه چکانید ز چشم تر عشاق
[M2]بلبل که کشیده زنوار زهره ز اختر
[B][M1]بر لاله تر کوفت صبا پای بر آتش
[M2]با مطرب و با مرغ چمن شد چو نواگر
[B][M1]غنچه ست دهن گرد گرفته ز پی آنک
[M2]بوسد کف پاهای نگاران سمن بر
[B][M1]آن طرفه بهاری که زمین پر گل و زر شد
[M2]زان ره که در آمد علم خان مظفر
[B][M1]شهزاده خضر خان که به تایید الهی
[M2]خضری ست پدید آمده از صلب سکندر
[B][M1]نبود عجب، ار محو کند حکم فنا را
[M2]آثار چنین عمر که خضری ست مصور
[B][M1]مدح تو ز خسرو به فلک رفت و عطارد
[M2]بر تخته خورشید نگر می کند از بر
[A]
[B][M1]ای سرم را به خاک پات نیاز
[M2]عاشقی را ز سر کنم آغاز
[B][M1]جان ز نازت نمی شکیبد و نیست
[M2]چاره ای چون برآمده ست نیاز
[B][M1]گفتی، از من نهاد مکن رازت
[M2]کسی شنیدی که من نگفتم راز؟
[B][M1]یادم آید ز زلف او، ای دل
[M2]بازگویی به ما شب است دراز
[B][M1]گوشه می گیرم از کمان تو، لیک
[M2]می زند غمزه تو تیرم باز
[B][M1]یک دم، ای بخت، باز روشن کن
[M2]چشم محمود را به پای ایاز
[B][M1]خسرو، آواز خوب دارد دوست
[M2]کیست کاو نیست عاشق آواز؟
[A]
[B][M1]فزون شد عشق جانان روز تا روز
[M2]کجا زین پس شب ما و کجا روز
[B][M1]ز بیهوشی ندانم روز و شب را
[M2]شبم گویی یکی گشته ست با روز
[B][M1]دل است این، هیچ پیدا نیست، با خون
[M2]شب است این، هیچ پیدا نیست، یا روز؟
[B][M1]چه خفتی؟ خیز، ای مرغ سحر خیز
[M2]ترا روزی همی باید، مرا روز
[B][M1]مگو، جانا، که روزی بر تو آیم
[M2]ندارد چون شب اندوه ما روز
[B][M1]تو خوش خفته به خواب ناز تا صبح
[M2]مرا بیدار باید بود تا روز
[B][M1]چه عیش است این که خسرو را به هجرت
[M2]شود هر شب به زاری و دعا روز
[A]
[B][M1]ز من چو دل ربودی رفت جان نیز
[M2]که در دل داشت شوقت این و آن نیز
[B][M1]ز یاقوت لبت ما را طمعهاست
[M2]کز او زنده ست جان و هم روان نیز
[B][M1]رقیبت را مده دشنام ازان لب
[M2]که دل را سخت می آید، روان نیز
[B][M1]سر پا بوس تو تنها نه دل راست
[M2]که مشتاق است جان ناتوان نیز
[B][M1]دلی بودم، شد آن پابند زلفت
[M2]نمی یابم ازو نام و نشان نیز
[B][M1]تعالی الله چه تنگ است آن دهانت؟
[M2]که فکر آنجا نمی گنجد، گمان نیز
[B][M1]غمت، خسرو چه گوید آشکارا
[M2]که نتوان گفت راز تو نهان نیز
[A]
[B][M1]گشادی چشم خواب آلود را باز
[M2]در فتنه به عالم کرده ای باز
[B][M1]به دور ماه رویت زلف شبرو
[M2]پریشان کاری اکنون کرد آغاز
[B][M1]خط سبزت، اگر نه خضر وقت است
[M2]چرا شد با لب جان بخش دمساز؟
[B][M1]به بستان گر روی، در سجده آید
[M2]به پیش قامتت سرو سرافراز
[B][M1]ربودی دل ز من، وانگه سپردی
[M2]به دست طره دلدوز غماز
[B][M1]چه جای جان که بر دل می زند تیر؟
[M2]چو گردد ترک چشمت ناوک انداز
[B][M1]اگر ندهی به عمری کام خسرو
[M2]روا باشد، به غیر او مپرداز
[A]
[B][M1]بر جان من شکسته دل باز
[M2]کردی تو شراب خوردن آغاز
[B][M1]جانا، مخور این قدح که مستی
[M2]لب را بزن و به من بده باز
[B][M1]شد نوبت شربت پسینم
[M2]جرعه به پیاله من انداز
[B][M1]ما را غم تو ز خلق ببرید
[M2]در صحبت دوستان دمساز
[B][M1]پرسی که چگونه ای، چه گویم؟
[M2]کز مرده برون نیاید آواز
[B][M1]گویند مرا، برو از ین کوی
[M2]دل گم کردم، کجا روم باز؟
[B][M1]خوش نیست سرود خسروان را
[M2]مطرب مست است و چنگ ناساز
[A]
[B][M1]مبتلا شد چون دل مسکین به زلف یار باز
[M2]جان سلامت کی توان بردن ازان طرار باز؟
[B][M1]دل به ابروی بتان دارد چو اقرار درست
[M2]می کند از مومنی تصدیق آن اقرار باز
[B][M1]سرو بستان در چمن چون دید رفتار ترا
[M2]از خجالت خشک بر جا ماند از رفتار باز
[B][M1]هیچ غمخواری ندارم در غم عشق تو من
[M2]هم مگر لطف تو گردد بنده را غمخوار باز
[B][M1]چاره بیچارگان چون در لب شیرین تست
[M2]دامنت خواهم گرفت، ای صنم، ناچار باز
[B][M1]چند گه پر کار چرخ ار کرد از هم مان جدا
[M2]عاقبت با هم رسانید آن سر پرگار باز
[B][M1]بر جمالت دل نه اکنون عاشق است، ای جان من
[M2]مهر تو در سینه دارم مدمت بسیار باز
[B][M1]گر هوای وصل آن مه داری، ای خسرو، به جان
[M2]چشم غیرت را بدوز از دیدن اغیار باز
[A]
[B][M1]در فراقش رود خون از دیده می بارم هنوز
[M2]وان زدلگرمی نگوید ترک آزارم هنوز
[B][M1]سالها تا گلبن مقصود در می پرورم
[M2]ز آب چشمم بر نمی آید گل از خارم هنوز
[B][M1]گر چه بر باد هوس شد خرمن امید من
[M2]تخم مهرش در میان جان همی کارم هنوز
[B][M1]گر چه پر داغ است جان من ز هجر آن نگار
[M2]داغ مهرش بر جیبن دوستی دارم هنوز
[B][M1]دلبر از کوی محبت پا اگر بیرون نهاد
[M2]من به دست ناامیدی سرنمی خارم هنوز
[B][M1]زاری و افغان من بی او گذشت از نه فلک
[M2]وان نگار آگه نگشت از ناله زارم هنوز
[B][M1]گر چه جان خسرو از مهر رخش از دست رفت
[M2]تخم عشقش در زمین دل همی کارم هنوز
[A]
[B][M1]مست من چون جرعه نوشی، باده ای بر من بریز
[M2]درد جام خود برین رسوای مرد و زن بریز
[B][M1]چشم تو مست است، گر کم ایستد ناکرده خون
[M2]خون من در پیش آن قتال مردافگن بریز
[B][M1]دشمن جان من است آن غمزه، تا خوش گردد او
[M2]آنچه درد من شنیدی پیش آن دشمن بریز
[B][M1]دل شد از تیر غمت روزن چو خواهد رفت جان
[M2]شربتی از جام خود باری بر آن روزن بریز
[B][M1]خلعت رنگی ست واجب، گر کشم بر سر سبو
[M2]نیمه دیگر برین دستار و پیراهن بریز
[B][M1]مست می رفتم، سبو بر سر فتادم، وان شکست
[M2]تار کم بشکن بدان و خون من بر من بریز
[B][M1]تیرگی عیش مشتاقان ترا چون روشن است
[M2]بر دل تاریک خسرو باده روشن بریز
[A]
[B][M1]سویم آن نرگس بی خواب نبیند هرگز
[M2]بختم آن طره قلاب نبیند هرگز
[B][M1]هر دمش، سجده کنند انجم و مهر و مه و چرخ
[M2]یوسف این مرتبه در خواب نبیند هرگز
[B][M1]هر زمان خنده دیگر کند آن شورانگیز
[M2]داغ دیرینه اصحاب نبیند هرگز
[B][M1]بی محابا کشد و شرم ندارد، آری
[M2]روی قربانی قصاب نبیند هرگز
[B][M1]طمع مهر و وفا همت کوته نظر آنست
[M2]مرد عشق این همه اسباب نبیند هرگز
[B][M1]هر شکاری که فتد پیش تو، ای تیرانداز
[M2]سیری از ناوک پرتاب نبیند هرگز
[B][M1]ای مؤذن، مکش آواز که هست این دل من
[M2]بت پرستی که به محراب نبیند هرگز
[B][M1]خسرو آن شب که به کوی تو رود از غیرت
[M2]سایه خویش به مهتاب نبیند هرگز
[A]
[B][M1]رویت از خوی همه پر در خوشاب است امروز
[M2]آفتاب تو ز سیاره به تاب است امروز
[B][M1]هر خیالی که ز خورشید در آب افتاده ست
[M2]پیش رخسار تو لرزنده جواب است امروز
[B][M1]چشم بیمار تو پرهیز که می کرد ز می
[M2]می فتد هر طرفی، مست و خراب است امروز
[B][M1]دانم آن چشم تو فتنه ست و ز مستی خفته ست
[M2]خفته را هیچ ندانم که چه خواب است امروز؟
[B][M1]دوش گفتی که دهم بوسه و پس می گویی
[M2]که لبم ریش شود، این چه جواب است امروز؟
[B][M1]خنده ات دیده دهن باز بمانده ست صدف
[M2]از دهانت که پر از در خوشاب است امروز
[A]
[B][M1]دل ز تن بردی و در جانی هنوز
[M2]دردها دادی و درمانی هنوز
[B][M1]آشکارا سینه ام بشکافتی
[M2]همچنان در سینه پنهانی هنوز
[B][M1]ملک دل کردی خراب از تیغ کین
[M2]واندر این ویرانه سلطانی هنوز
[B][M1]هر دو عالم قیمت خود گفته ای
[M2]نرخ بالا کن که ارزانی هنوز
[B][M1]خون کس یارب نگیرد دامنت
[M2]گر چه در خون ناپشیمانی هنوز
[B][M1]جور کردی سالها چون کافران
[M2]بهر رحمت نامسلمانی هنوز
[B][M1]ما ز گریه چون نمک بگداختیم
[M2]تو به خنده شکرستانی هنوز
[B][M1]جان ز بند کالبد آزاد گشت
[M2]دل به گیسوی تو زندانی هنوز
[B][M1]پیری و شاهد پرستی ناخوش است
[M2]خسروا، تا کی پریشانی هنوز
[A]
[B][M1]تن پیر گشت و آرزوی دل جوان هنوز
[M2]دل خون شد و حدیث بتان بر زبان هنوز
[B][M1]عمرم به آخر آمد و روزم به شب رسید
[M2]مستی و بت پرستی من همچنان هنوز
[B][M1]آهنگ کرده سوی بتان جان کمترین
[M2]کافر دلان حسن درون سوی جان هنوز
[B][M1]صد غم رسید و مرگ هنوزم نمی رسد
[M2]صد کعبه رفت و مهر دلم رایگان هنوز
[B][M1]عالم تمام پر ز شهیدان خفته گشت
[M2]ترک مرا خدنگ بلا در کمان هنوز
[B][M1]بیدار مانده شب همه خلق از نفیر من
[M2]وان چشم نیم مست به خواب گران هنوز
[B][M1]هر دم کرشمه های وی افزون و آنگهی
[M2]خسرو ز بند او به امید امان هنوز
[A]
[B][M1]افتادگان راه توییم از سر نیاز
[M2]دستی بگیر و در قدمت سر ز ما بباز
[B][M1]شمع جهانفروز تویی در جهان، ولی
[M2]ماییم از برای تو در سوز و در گداز
[B][M1]از ما چه احتراز نمودی که در جهان
[M2]هرگز نکرد شمع ز پروانه احتراز
[B][M1]گر تو نماز جانب محراب می کنی
[M2]ما می کنیم در خم ابروی تو نماز
[B][M1]ببرید زلف و کرد به خسرو اشارتی
[M2]یعنی که عمر تست نمی خواهمش دراز
[A]
[B][M1]کجا بود من مدهوش را حضور نماز!
[M2]که کنج کعبه ز دیر مغان ندانم باز
[B][M1]مرا مخوان به نماز،ای امام و وعظ مگوی
[M2]که از نیاز نمی باشدم حضور نماز
[B][M1]چو صوفی از می صافی نمی کند پرهیز
[M2]مباش منکر دردی کشان شاهد باز
[B][M1]بسان مطرف مفلس نوای سوختگان
[M2]چو بلبل سحری می کند سماع آغاز
[B][M1]اگر چه عود توام، هر نفس بخواهی سوخت
[M2]مرا ز ساز چه می افگنی؟ بسوز و بساز
[B][M1]بدان طمع که کند مرغ وصل خوبان صید
[M2]دو دیده ام شده از شام تا سحرگه باز
[B][M1]خیال زلف دراز تو گر نگیرد دست
[M2]که برسر آرد ازین ظلمتم شبان دراز
[B][M1]تو در تنعم و نازی، ز ما کی اندیشی؟
[M2]که ناز ما به نیاز است و نازش تو به ناز
[B][M1]اگر ز خط تو چون موی سر بگردانم
[M2]ببند و چون سر زلفم بر آفتاب انداز
[B][M1]امید بنده مسکین به هیچ واثق نیست
[M2]مگر به لطف خداوندگار بنده نواز
[B][M1]گذشت شعر ز شعری و شورش از گردون
[M2]چرا که از پی آوازه می رود آواز
[B][M1]خرد مجوی ز خسرو که اهل معنی را
[M2]نظر به عشق حقیقت، بود نه عقل مجاز
[A]
[B][M1]خیال دوست به چشم من اندر آمد باز
[M2]هوای عشق دگر باره در سر آمد باز
[B][M1]کشیده غمزه او لشکر و ولایت صبر
[M2]خراب کرد که غوغای کافر آمد باز
[B][M1]سبک سوار من از کوی فتنه سر بر کرد
[M2]فغان به شهر، تظلم به داور آمد باز
[B][M1]کبوتری بدم از چنگ باز رسته، دریغ
[M2]که چنگ باز به پای کبوتر آمد باز
[B][M1]جز آب دیده نشوید غبار سینه، کنون
[M2]که خیل غمزه به صحرای دل در آمد باز
[B][M1]بسوز خسرو اگر بخت سایه ات نکند
[M2]که آفتاب حوادث برابر آمد باز
[A]
[B][M1]دمید صبح مبارک طلوع، ساقی، خیز
[M2]به دلخوشی می صافی به جام روشن ریز
[B][M1]شراب و شاهد و مطرب به مجلس آر، کنون
[M2]که در صبوح نشسته ست صوفی گه خیز
[B][M1]چو رفت توبه ام، ار صاف نیست، درد سیاه
[M2]بیار و در کله صوفیانه من ریز
[B][M1]به درد عشق بمیرم، ولی دوا چه کنم؟
[M2]ز روی خوب میسر نمی شود پرهیز
[B][M1]ره حجاز بزن، گریه خرابی من!
[M2]نشان هجر و بیابان ببر ز راه حجیز
[B][M1]پیاله ام به لب و خون چکان ز دیده من
[M2]چه خوش همی خورم آن باده های خون آمیز
[B][M1]بکش مرا ز تن و از فراق باز رهان
[M2]که زنده گردم ازین مردن خیال انگیز
[B][M1]مدام جرعه خود ریز بر سر خسرو
[M2]ز بعد مردن و بر گور بالشش آویز
[A]
[B][M1]نازنینان و چاربالش ناز
[M2]خاکساران و آستان نیاز
[B][M1]جور و خواری کشیدن از محبوب
[M2]خوش تر است از هزار نعمت و ناز
[B][M1]گوش مجنون و حلقه لیلی
[M2]سر محمود و آستان ایاز
[B][M1]نام و ناموس و دین و دنیا را
[M2]چه محل پیش عاشق جانباز؟
[B][M1]ای که عیبم همی کنی در عشق
[M2]یک نظر بر جمال او انداز
[B][M1]عشق در هر دلی فرو ناید
[M2]زانکه هر سینه نیست محرم راز
[B][M1]من ازین در کجا توانم رفت؟
[M2]مرغ پر بسته کی کند پرواز
[B][M1]نی قراری که لب فرو بندم
[M2]نی مجالی که برکشم آواز
[B][M1]گر به بوی تو جان برافشانم
[M2]هم به بوی تو زنده گردم باز
[B][M1]همه گفتار دشمنان مشنو
[M2]یک دم آخر به دوستان پرداز
[B][M1]ساعتی این شکسته را دریاب
[M2]یک زمان این غریب را بنواز
[B][M1]امشب از رفته باز نتوان گفت
[M2]زانکه شب کوته است و قصه دراز
[B][M1]خسرو ار گریه کرد، معذور است
[M2]کش چو شمع است کار سوز و گداز
[A]
[B][M1]شب زلف تو شد نشانه روز
[M2]در کن آن شب از کرانه روز
[B][M1]طرفه خالی ست در میان رخت
[M2]شب که دیده ست در میانه روز
[B][M1]روز و شب زان تست، زان خط و خال
[M2]دام شب کرده ای و دانه روز
[B][M1]روی تو می کند جهان روشن
[M2]چه نهی بر جهان بهانه روز؟
[B][M1]بنده تست آفتاب که هست
[M2]چشم روشن به چشم خانه روز
[B][M1]زیر پای تو ریزم، ار یابم
[M2]گوهر مشرق از خزانه روز
[B][M1]بار ده تا به دولتت بزنم
[M2]نوبت ملک پنجگانه روز
[B][M1]بنده شد همچو خسروت خورشید
[M2]گر چه هست او شه یگانه روز
[A]
[B][M1]باد نوروز آمد و درهای بستان کرده باز
[M2]گل جهانی را به روی خویش خندان کرده باز
[B][M1]غنچه بهر صد درم گل را به زندان کرده بود
[M2]زر بداد آن گه صبا و قفل زندان کرده باز
[B][M1]در عرق شد غنچه از گرما و تنگ آمد ز خویش
[M2]باد خوش می آید، از گرما گریبان کرده باز
[B][M1]چرخ گردان بهر ما را ساخت از گل کوزه ها
[M2]ابر آن گه کوزه ها بر آب حیوان کرده باز
[B][M1]بالش سلطان گل در بارجای شاخ بین
[M2]کو ز بهر بار دادن چتر سلطان کرده باز
[B][M1]چند سوزی زلف سنبل، بینی، ای نرگس، ترا
[M2]آرزوی دیدن خواب پریشان کرده باز
[B][M1]یارب، این ابر است در صحن چمن گوهر افشان؟
[M2]یا شهنشاه جهان دست زر افشان کرده باز
[B][M1]تا ز خسرو دست گیری یافت در مدحش قلم
[M2]از سخن گفتن زبان بر در عمان کرده باز
[A]
[B][M1]بوستان بشکفت و روی لاله خندان گشت باز
[M2]بر رخ گل طره سنبل پریشان گشت باز
[B][M1]سبزه خطی چند بهر خواندن بلبل نوشت
[M2]بلبل آن گه از خط خوبان غزلخوان گشت باز
[B][M1]خون لاله گوییا خواهد چکید از تیغ کوه
[M2]یا چکید آن خون که کوه آلوده دامان گشت باز
[B][M1]بید هم بر سایه خود تیغ لرزان برکشید
[M2]سایه زیر پای بید افتاده لرزان گشت باز
[B][M1]ساغر لاله پر از می گشت و هم از بوی او
[M2]سبزه بر روی زمین افتان و خیزان گشت باز
[B][M1]باز بلبل چنگ زد در پرده های تنگ گل
[M2]در اصول فاخته قمری به دستان گشت باز
[B][M1]بس که مرغان در هوای باغ پرور پر زدند
[M2]باد گفتا، کاین مگر چتر سلیمان گشت باز؟
[B][M1]باز کار رفتن باغ است و گلگشت چمن
[M2]بعد ازین در باغ نتوان رفت و نتوان گشت باز
[B][M1]ماهرویان دی تماشا سوی بستان می شدند
[M2]آفتاب از ابر رخ بنمود و پنهان گشت باز
[B][M1]سایه می گیرد زمین را، زین تعجب در چمن
[M2]سایه های گل پر از خورشید تابان گشت باز
[B][M1]بس که بر سایه نشینان زرفشان گشت آفتاب
[M2]زخمهای سایه بر دنیا زرافشان گشت باز
[B][M1]زلف خوبان سر فرو افگنده و در هم بماند
[M2]کز پریشانی مرا کشت و پریشان گشت باز
[B][M1]گل نمی خواهد که باد گرم بر بستان وزد
[M2]بس که بستان جمله پر سوری و ریحان گشت باز
[B][M1]یاسمین و لاله را یک دست بردی باد گرم
[M2]پوستهای نازک از رخسار ایشان گشت باز
[B][M1]خفت نرگس مست و از فریاد بلبل برنخاست
[M2]نیم شب کز مجلس مخدوم کیهان گشت باز
[B][M1]شعر خسرو را فرو خواندند مرغان چمن
[M2]بی دلی کامد به سوی باغ بی جان گشت باز
[A]
[B][M1]یا مرا قربانی آن چشم شوخ و شنگ ساز
[M2]یا تماشا گاه جانم آن رخ گلرنگ ساز
[B][M1]زان همه دلها که از خوبان ربودی گرد خویش
[M2]تا نبیند چشم اغیارت حصار سنگ ساز
[B][M1]دعوی خون بر لبت بسیار شد، بهر خدا
[M2]خنده شیرین کن و پس غنچه را دل تنگ ساز
[B][M1]ما نه ایم آنها که از چنگ تو جان خواهیم برد
[M2]خواه با ما صلح جوی و خواه با ما جنگ ساز
[B][M1]یار اگر دشنام گفت، ای دل، به خون بنویس، پس
[M2]بر مثال بخت خود توقیع نام وننگ ساز
[B][M1]ما و رسوایی و بدنامی و بی ننگی عشق
[M2]ای سلامت جوی رو، با عقل و با فرهنگ ساز
[B][M1]چون سرود عشق شد ورد من، ای مطرب، دمی
[M2]رشته تسبیح من بستان و تار چنگ ساز
[B][M1]خسروا، از عشق بازان چند جانی وام کن
[M2]وانگهی با عادت آن چشم شوخ و شنگ ساز
[A]
[B][M1]بر جمالت همچنان من عاشق زارم هنوز
[M2]ناله ای کز سوز عشقت داشتم دارم هنوز
[B][M1]ای طبیب مهربان، چون رنجه فرمودی قدم
[M2]از سر بالین من مگذر که بیمارم هنوز
[B][M1]ای به قول دشمنان کوشیده در آزار من
[M2]دوستم، با من مشو دشمن که من یارم هنوز
[B][M1]مرده ام بی یار و پندارم که دارم زندگی
[M2]جان من رفته ست و من با خود نمی آرم هنوز
[B][M1]خلق گویندم که خسرو، جامه شیخی بپوش
[M2]چون بپوشم، کز میان نگشوده زنارم هنوز
[A]
[B][M1]با پسته میگون تو شکر چه کند کس؟
[M2]با خنده میمون تو گوهر چه کند کس؟
[B][M1]با روی خود آیینه برابر منه، آیراک
[M2]خورشید بر آیینه برابر چه کند کس؟
[B][M1]چون روی توام نیست، جهان را، چه کنم من؟
[M2]بی دیدن رویت به جهان در چه کند کس؟
[B][M1]جایی که حدیث لب شیرین تو گویند
[M2]نادیده حدیث از لب کوثر چه کند کس؟
[B][M1]ور زلف تو صد جور کند بر دل عاشق
[M2]ای ترک، بدان هندوی کافر چه کند کس؟
[B][M1]با چشم جفا کار تو گویم که جفا کن
[M2]گوید من از اینها نکنم گر، چه کند کس؟
[B][M1]بسیار بکوشم که رسم من به تو، لیکن
[M2]با بخت بد و گردش اختر چه کند کس
[B][M1]گفتی که فلان جهد نکرد از پس وصلم
[M2]خون کرد دل سوخته، دیگر چه کند کس
[B][M1]خسرو که فدا کرد دل و جان ز پی تست
[M2]ورنه دل ز جان هر دو فنا بر چه کند کس
[A]
[B][M1]کار دلم از دست شد، ای دلربا، فریادرس
[M2]تنها فرافم می کشد، آخر بیا، فریادرس
[B][M1]تا چند بر من دمبدم از هجر عاشق کش ستم
[M2]بهر منت گر نیست غم، بهر خدا فریادرس
[B][M1]ظلمی است شب تا صبحگه بر ما که نتوان گفت، وه
[M2]بگذشت چون از اوج مه فریاد ما، فریاد رس
[B][M1]تا کی رقیبت هر زمان در خون ما گوید سخن
[M2]یا هم به دست خود ز ما خونریز یا فریادرس
[B][M1]تا از تو دلبر مانده ام بی خواب و بی خور مانده ام
[M2]چون در غمت درمانده ام، درمانده را فریادرس
[B][M1]شد جام عیشم بی صفا جایم لگدکوب جفا
[M2]بگذشت چون عمر از وفا، ای بی وفا، فریادرس
[B][M1]آن هر دو چشم دلستان از عالمی بربود جان
[M2]یک جان خسرو را ازان هر دو بلا فریادرس
[A]
[B][M1]بیا که بزم طرب را چمن نهاد اساس
[M2]بیا که باد صبا گشت عیسوی انفاس
[B][M1]بنوش باده گلگون به طرف باغ که من
[M2]ز پا فتاده ام از دست محنت افلاس
[B][M1]چه حکمت است ندانم که ساقی گردون
[M2]مدام خون جگر می دهد مرا از کاس
[B][M1]کسی ز چهره مقصود خود نیافت نشان
[M2]ازان زمان که نهادند سرنگون این کاس
[B][M1]به راه کعبه که از هر طرف کمین گاهی ست
[M2]اگر ز خویش گذشتی، قدم منه به هراس
[B][M1]کسی به دلق مرقع، کجا شود درویش؟
[M2]چو سینه صاف نباشد، چه سود ترک لباس؟
[B][M1]درون چو پاک شود از کدورت اغیار
[M2]تو خواه جامه اطلس بپوش، خواه پلاس
[B][M1]حدیث دوزخ و جنت دگر مگو خسرو
[M2]وصال یار طلب کن، گذر ازین وسواس
[A]
[B][M1]خرابی من از آن چشم پر خماری پرس
[M2]هلاک جانم از آن لاله بهاری پرس
[B][M1]ز زخم غمزه چه پرسی که در جگر چند است؟
[M2]ز صد فزونست، ولی زخمهای کاری پرس
[B][M1]غلام چشم توام، گر چه ناوک تو خوش است
[M2]ولیک لذت آن از دل شکاری پرس
[B][M1]دلم که زود فراموش می کند خود را
[M2]مپرس هیچ ز هجران و بیقراری پرس
[B][M1]مراست دردسری از خمار مستی عشق
[M2]علاج دردم از آن نرگس خماری پرس
[B][M1]کجاست دولت آنم که بر درت باشم؟
[M2]نشان من به سر کوی خاکساری پرس
[B][M1]رو، ای صبا و ز بهر مسافران فراق
[M2]از آن دو لب سخنی چند یادگاری پرس
[B][M1]سرود ذوق فراوان شنیده ای، اکنون
[M2]بیا، ز خسرو ذوق فغان و زاری پرس
[A]
[B][M1]دل ببردی به جنگجویی و بس
[M2]خو گرفتی به تندخویی و بس
[B][M1]بس کن این، چند ازین جفا کردن
[M2]یا به عالم تو خوب رویی و بس؟
[B][M1]مردم از غم، وصیتم این است
[M2]که ز دل خون من بجویی و بس
[B][M1]هجر تو نیک می کشم، دریاب
[M2]اندرین فن تو یار اویی و بس
[B][M1]پیش تو حال بی کسی مرا
[M2]کس نگوید مگر تو گویی و بس
[A]
[B][M1]ای ز تو کارسازی همه کس
[M2]همه را هم تو کارسازی و بس
[B][M1]هست عرفان تو به عقل چنانک
[M2]کوه سنجد کسی به پر مگس
[B][M1]از من ادراک تو بدان ماند
[M2]کابلهی کرده باد را به قفس
[B][M1]در صفات کمال هستی تو
[M2]عقل مست است و ناطقه اخرس
[B][M1]پیش حکم تو هست هجده هزار
[M2]روز طوفان و باد پاره خس
[B][M1]مردم از تو بزرگ معنی شد
[M2]نی به صورت بسان فیل و فرس
[B][M1]که به یادت نفس زنند به صدق
[M2]آسمان بر پرد ز باد نفس
[B][M1]زیر پای گلیم پوشانت
[M2]پایمال است مفرش اطلس
[B][M1]کی رسم در تو من که در پیشت
[M2]سد آهن شد از هوا و هوس
[B][M1]سوخته باد خسرو از شوقت
[M2]راست چون دیو از شهاب قبس
[A]
[B][M1]تعالی الله، چه دولت داشتم دوش
[M2]که بود آن بخت بیدارم در آغوش
[B][M1]چو در گرد سر خود گشتنم داد
[M2]ز شادی پای خود کردم فراموش
[B][M1]دران چشمی که نی خفته نه بیدار
[M2]نه بیهش بودم از بودن نه باهوش
[B][M1]خوش آن حالت که گاه گفتن راز
[M2]دهانم بود نزدیک بناگوش
[B][M1]چه سودا می پزی، ای جان شیرین؟
[M2]مگس خفته چه بیند شربت نوش؟
[B][M1]دو سه بار، ای خیال یار، با من
[M2]بگو خوابی که دیده ستم شب دوش
[B][M1]سیه پوشیده رخسارش کنون، چشم!
[M2]زیم من هم به حق آن سیه پوش
[B][M1]گویم حال خود با کس که قصاب
[M2]به قصد گردن است و گشته خاموش
[B][M1]فغان خسروست از سوزش دل
[M2]بنالد دیگ چون زآتش کند جوش
[A]
[B][M1]مرا کاری ست مشکل با دل خویش
[M2]که گفتن می نیارم مشکل خویش
[B][M1]خیالت داند و چشم من و غم
[M2]که هر شب در چه کارم با دل خویش؟
[B][M1]ز واپس ماندگان یادی کن آخر
[M2]چه رانی تند، جانا، محمل خویش؟
[B][M1]مرا در اولین منزل ره افتاد
[M2]ترا خوش باد راه و منزل خویش
[B][M1]نه من زان گونه در دریا فتادم
[M2]که آید کشتنم در ساحل خویش
[B][M1]چه فرصتها که گم کردم درین راه؟
[M2]ز بخت خوابناک غافل خویش
[B][M1]کم از جولانی آخر در ره ما؟
[M2]چه خسرو خاک کرد آب و گل خویش
[A]
[B][M1]دل من برد، نتوان یافت بازش
[M2]که دستی نیست بر زلف درازش
[B][M1]شدم در کندن جان نیم کشته
[M2]ز چشم نیم مست و نیم نازش
[B][M1]به من بخشید اجلهای خود، ای خلق
[M2]که میرم هر زمان در پیش بازش
[B][M1]چرا محمود از غیرت نمیرد؟
[M2]که میرد دیگر پیش ایازش
[B][M1]به کار دوست جان هم نیست محرم
[M2]که با بیگانه نتوان گفت رازش
[B][M1]رها کن تا کف پایت ببوسم
[M2]پس آنگه شویم از اشک نیازش
[B][M1]شبی خواهم به بالینت شوم شمع
[M2]تو در خواب خوش و من در گدازش
[B][M1]دلم افتاد در چوگان زلفش
[M2]به بازی گوی دیوانه مسازش
[B][M1]جفاها می کنی بر من، مکن شرم
[M2]که شد شرمنده، خسرو زان نوازش
[A]
[B][M1]دل من چون شود دور از وثاقش
[M2]که ماند آویخته ز ابروی طاقش
[B][M1]عجب سیاره ای دارد دل من
[M2]که می سوزد جهانی ز احتراقش
[B][M1]هزارم دیده باید گاه جولانش
[M2]که بندم فرش در راه براقش
[B][M1]مکن ضایع، طبیبا، مرهم خویش
[M2]که خوش می سوزم از داغ فراقش
[B][M1]گزیده شد دلم از جان که جانش
[M2]سگ دیوانه شد در اشتیاقش
[B][M1]کجا با چون تو سیمین ساق ماند
[M2]درخت گل که پر خار است ساقش
[B][M1]جفاهای ترا گردان کند چرخ
[M2]نرنجی جان خسرو از نفاقش
[A]
[B][M1]اگر چه پرسش من نیست رایش
[M2]رها کن تا بمیرم زیر پایش
[B][M1]زمین را بهره زان پا و سرم دور
[M2]به غیرت هر دم از خاک سرایش
[B][M1]سر ما در کمند و شه به جولان
[M2]چه غم می دارد از مشتی گدایش!
[B][M1]چو از ما رفت، یاران، جان بی شرم
[M2]بدار ار می توانی داشت جایش
[B][M1]ترا خون ریز عاشق نیست حاجت
[M2]که هجران نیک می داند سزایش
[B][M1]شراب شوق کز جنت دلم خورد
[M2]گوارا باد آن نقل بلایش
[B][M1]تو کش یارا که خواهد مرد بی تو
[M2]که خسرو کرد خود را آزمایش
[A]
[B][M1]ماییم و شبی و یار در پیش
[M2]جام می خوشگوار در پیش
[B][M1]وقت چمن و شکفته باغی
[M2]بی زحمت خارخار در پیش
[B][M1]گل آمده و خزان گشته
[M2]دی رفته و نوبهار در پیش
[B][M1]من بیهش و مست یار و یارم
[M2]نی مست و نه هوشیار در پیش
[B][M1]دستم به لب و نظر به رویش
[M2]می بر کف و لاله زار در پیش
[B][M1]رفت آنکه چو غنچه بود یک چند
[M2]در بسته و پرده دار در پیش
[B][M1]امروز چو شاخ گل به صد لطف
[M2]آمد ز برای یار در پیش
[B][M1]ای دور فلک، اگر ترا هست
[M2]وقتی به ازین بیار در پیش
[B][M1]مست حق را که هست با دوست
[M2]زین گونه هزار کار در پیش
[B][M1]خسرو، می ناب کش که زین پس
[M2]نارد فلکت خمار در پیش
[A]
[B][M1]دزدانه در آمد از درم دوش
[M2]افگنده کمند زلف بر دوش
[B][M1]برخاستم و فتادم از پای
[M2]چون او بنشست، رفتم از هوش
[B][M1]گشتم به نظاره جمالش
[M2]حیران و خراب و مست و بیهوش
[B][M1]آن نرگس نیم مست جادوش
[M2]آهوبره ای به خواب خرگوش
[B][M1]هر کس که ببیندت به یک روز
[M2]ملک دو جهان کند فراموش
[B][M1]بی روی تو نوش می شود نیش
[M2]وز دست تو نیش می شود نوش
[B][M1]یک حلقه به گوش خسرو انداز
[M2]کو بنده تست و حلقه در گوش
[A]
[B][M1]ای زده ناوکم به جان، یک دو سه چار و پنج و شش
[M2]کشته چو بنده هر زمان، یک دو سه چار و پنج و شش
[B][M1]گفته به وعده گه گهی یک شب از آن تو شوم
[M2]روز گذشته در میان، یک دو سه چار و پنج و شش
[B][M1]گفت صبا ز غیرتم کاید اگر ز کوی تو
[M2]همره بوی تست جان، یک دو سه چار و پنج و شش
[B][M1]پیش در تو هر نفس از هوس دهان تو
[M2]بوسه زنم بر آستان، یک دو سه چار و پنج و شش
[B][M1]منع دو چشم کن که شد از دل خسته هر دمی
[M2]رایت آن دو ناتوان، یک دو سه چار و پنج و شش
[B][M1]گاه نظاره چون که تو جلوه کنی جمال را
[M2]کشته شوند عاشقان، یک دو سه چار و پنج و شش
[B][M1]آه و فغان ز مردمان بس که همی کند دمی
[M2]خسرو خسته دل فغان، یک دو سه چار و پنج و شش
[A]
[B][M1]پیش چشم خود مگو، گر با تو گویم سوز خویش
[M2]زانکه می دانی مزاج غمزه کین توز خویش
[B][M1]غمزه را گویی چو شاهان زن که نه مردانگیست
[M2]بر گدایان آزمودن خنجر فیروز خویش
[B][M1]من چو گردم کشته، گه گاهی بگردانی به زلف
[M2]جان من گرد سر آن ناوک دل دوز خویش
[B][M1]همره جان کردم از جولانت گردی تا کنم
[M2]توشه فردای حشر این نعمت امروز خویش
[B][M1]خاک شد جانها به ره، مپسند از بهر خدا
[M2]این غبار غم بر آن روی جهان افروز خویش
[B][M1]هر شبی پیش چراغی سوز خود گویم، از آنک
[M2]سوخته با سوخته بیرون فشاند سوز خویش
[B][M1]در دلم باز آمد او، یاری کن، ای خون جگر
[M2]تا بگریم سیر من بر روزگار و روز خویش
[B][M1]بنده خسرو بر رخ از خون حرف بی صبری نوشت
[M2]تا کند تعلیم رسوایی به صبرآموز خویش
[A]
[B][M1]گر نه من دیوانه گشتم زین دل بدنام خویش
[M2]بهر چه گویم صبا و مرغ را پیغام خویش
[B][M1]چون در آید شام، آتش در دلم گیرد ز هجر
[M2]خوش چراغی می فروزم هر شب اندر شام خویش
[B][M1]رفت خوابم ناگهان، چند از خیال موی تو
[M2]سلسله بندم به پای جان بی آرام خویش
[B][M1]نیست چون بخت وصالم بهر صبر از خون دل
[M2]هر دمی یک جا نویسم نام تو با نام خویش
[B][M1]صد سموم فتنه ز آه خلق سویت می وزد
[M2]روی پنهان کن، ببخشا بر رخ گلفام خویش
[B][M1]کیست خسرو تا لب خود رنجه داری در جفاش؟
[M2]این چنین هم جابه جا ضایع مکن دشنام خویش
[A]
[B][M1]سالها خون خورده ام از بخت بی سامان خویش
[M2]تا زمانی دیده ام روی خوش جانان خویش
[B][M1]از خیال او چه نالم؟ رفت چو کارم ز دست
[M2]من به خون خویش پروردم بلای جان خویش
[B][M1]بس که خود را گم کنم شبها به گرد کوی تو
[M2]ره نیابم باز سوی خانه ویران خویش
[B][M1]مزد دندانم بر آن دردم که خیزد بس بود
[M2]بی تو چون انگشت حسرت خایم از دندان خویش
[B][M1]گر کشندم بهر او پیش و به من آتش زنند
[M2]تا همی سوزم، همی بینم رخ سلطان خویش
[B][M1]شهسوار عاشقان را در رهت سر خاک شد
[M2]تو کجا داری سر دیوانه یکران خویش؟
[B][M1]می کشم خاک درت در چشم و کشته می شوم
[M2]چند خونابه خورم زین دیده گریان خویش
[B][M1]از جفای تست خون اندر دل خسرو مدام
[M2]از وفا نبود که باشم در پی سامان خویش
[A]
[B][M1]ای جفا آموخته، از غمزه بدخوی خویش
[M2]نیکویی ناموزی آخر از رخ نیکوی خویش
[B][M1]می روم در راه بیداد و جفا از خوی بد
[M2]بد نباشد گر دمی باز ایستی از خوی خویش
[B][M1]چون تنم از ناتوانی موی شد بی هیچ فرق
[M2]فرق کن گر می توانی از تنم تا موی خویش
[B][M1]چون به پهلوی خودم در رنج و بس ترسم که پیش
[M2]خویشتن را هم ببینم بعد ازین پهلوی خویش
[B][M1]روی من از اشک و رویت از صفا آیینه شد
[M2]روی خود در روی من بین، روی من در روی خویش
[B][M1]یک دم، ای آیینه جان، رو نما تا جا کنم
[M2]بر سر دست خودت یا بر سر زانوی خویش
[B][M1]چشم باشد زیر ابرو، ور تو باشی چشم من
[M2]از عزیزی شانمت بالاتر از ابروی خویش
[B][M1]از نزاری آن چنان گشتم که گر می بنگرم
[M2]می توانم دیدن از یک سوی دیگر سوی خویش
[B][M1]یک شبی دزدیده می خواهم که آیم سوی تو
[M2]که شفیع عفو باشی بر سگان کوی خویش
[B][M1]گر خیال قامتت اندر سر سرو اوفتد
[M2]سرنگون همچون خیال خود فتد و در جوی خویش
[B][M1]گوش هندو پاره باشد، ور منم هندوی تو
[M2]پاره کن گوش و مکن پاره دل هندوی خویش
[B][M1]هر زمان گویی که خسرو جادویی چون می کنی
[M2]این مپرس از من، بپرس از غمزه جادوی خویش
[A]
[B][M1]گر مرا با بخت کاری نیست، گو هرگز مباش
[M2]ور به سامان روزگاری نیست، گو هرگز مباش
[B][M1]سر به خشت محتنم خوش گشت، گر تاج سری
[M2]بهر چون من خاکساری نیست، گو هرگز مباش
[B][M1]من سگ خشک استخوانم بس که از تیر قضا
[M2]بهر من فربه شکاری نیست، گو هرگز مباش
[B][M1]هر خسی را از گلستان جهان گلها شکفت
[M2]گر مرا بوی بهاری نیست، گو هرگز مباش
[B][M1]چهره زرین و سیمین سینه ترکان بسم
[M2]با زر و سیمم شماری نیست گو هرگز مباش
[B][M1]آسمان وار است دامان مراد ناکسان
[M2]گر مرا پیوند داری نیست، گو هرگز مباش
[B][M1]غم خود از عشق است، گو در جان من جاوید باد
[M2]گر غمم را غمگساری نیست، گو هرگز مباش
[B][M1]عشقبازی باخیال یار هم شبها خوش است
[M2]با وی ار بوس و کناری نیست، گو هرگز مباش
[B][M1]سرخوشم از درد و درد از ساقی عیش و طرب
[M2]بهر من چون درد خواری نیست، گو هرگز مباش
[B][M1]من خراب و مست یاران هم، که بردارد مرا؟
[M2]گر به مجلس هوشیاری نیست، گو هرگز مباش
[B][M1]مجلس عیش است و جز خسرو همه مستند اگر
[M2]ناکسی و نابکاری نیست، گو هرگز مباش
[A]
[B][M1]مست و لایعقل گذشتم از در میخانه دوش
[M2]سالکی دیدم نشسته پیش پیر می فروش
[B][M1]گشته از دنیا و مافیها به کلی اختیار
[M2]از پی یک جرعه می بر باده داده عقل و هوش
[B][M1]مطربان افتاده بی خود هر یکی بر یک طرف
[M2]از نفیر آسوده چنگ و از فغان بربط خموش
[B][M1]شمع مجلس ایستاده زرد و لرزان و نزار
[M2]آتشی بر سر دویده آمده خوش خوش به جوش
[B][M1]خواستم تا بگذرم زان در که ناگه از درون
[M2]چشم سالک بر من افتاد و در آمد در خروش
[B][M1]گفت، ای غافل، کجایی چند گردی هر طرف؟
[M2]بگذر از خویش و در آور شرب ما یک جرعه نوش
[B][M1]تو هم از دردی کشان شو در خرابات مغان
[M2]تا بیابی هر چه خواهی، این نصیحت دار گوش
[B][M1]نیست در خورد تو خسرو این حکایتها برو
[M2]آتشی چندان نداری، بیهده چندین مجوش
[A]
[B][M1]دل که برد از ما اگر چه مبتلا می داردش
[M2]گر خوش است او را بدین بگذار تا می داردش
[B][M1]از که پرسم تا کجا می دارد آن درمانده را؟
[M2]ای صبا، از من بپرسی هر کجا می داردش
[B][M1]پند گوید عقل، لیکن کی کند فرمان عقل؟
[M2]آنکه بی فرمان او دل در بلا می داردش
[B][M1]ای مسلمانان، ز آه عاشقان یادش دهید
[M2]کان رقیب نامسلمان بر بلا می داردش
[B][M1]غمزه جانداری ست آن سلطان خوبان را رفیق
[M2]کز پی جان بردن مشتی گدا می داردش
[B][M1]چند ماند جان مسکینی که هر شب تا سحر
[M2]همچو بیماران به افسوس و دعا می داردش
[B][M1]سرو را نبود قبا سرو است بالایش، ولیک
[M2]بی بلایی نیست آن کاندر قبا می داردش
[B][M1]از اجل نالد همه کس کو کند جان را جدا
[M2]من ز بخت خویشتن کز من جدا می داردش
[B][M1]چند گه دیگر نخواهم کرد هم با او وفا
[M2]آن همه خوبی که با ما بی وفا می داردش
[B][M1]گر سلامت نیست، باری کم ز دشنامی کزو
[M2]گوش خسرو را که در راه صبا می داردش
[A]
[B][M1]ما به جان درمانده و دل سوی ما می خواندش
[M2]وه که این بر خود نبخشوده کجا می خواندش؟
[B][M1]تا هوس بد زیستن، دل را همی گفتم مخوان
[M2]چون ز جان برخاستم بگذار تا می خواندش
[B][M1]چون ستاده بهر رفتن دین و دل بیگانه خواه
[M2]غیرتی هم نیست کز دست صبا می خواندش
[B][M1]خیز، ای ابرو ببر زین دیده آبی و بشوی
[M2]پای آن سرو و بگو آنگه که ما می خواندش
[B][M1]مردمان را زو بلای دل، مرا تشویش جان
[M2]من قیامت خوانم و خلقی بلا می خواندش
[B][M1]چشم او در جادویی تا خلق دیوانه شوند
[M2]خلق دیوانه شده هر دم دعا می خواندش
[B][M1]خوانمش در جان و گوید خانه من نیست این
[M2]با چنین بیگانگی دل آشنا می خواندش
[B][M1]ما و مردن بر درش، مشتاق را با آن چه کار؟
[M2]کو همی راند ز پیش خویش یا می خواندش
[B][M1]راست می گویند، باشد کور عاشق، زانکه نیست
[M2]خاک پایش، چشم خسرو توتیا می خواندش
[A]
[B][M1]مشک تر بر مه پراگندی و شب می خوانیش
[M2]برگ گل را پر شکر کردی و لب می خوانیش
[B][M1]آفتاب نیمروزی و به خدمت کردنت
[M2]می رسد خورشید، اگر در نیم شب می خوانیش
[B][M1]هست بر خورشید پیشت نام خورشیدی خطا
[M2]تو بدین نام از پی حسن ادب می خوانیش
[B][M1]نسخه ای کز خط تست اندر دل سوزان من
[M2]سحر آتش بند یا تعویذ تب می خوانیش
[B][M1]لب رطب سازی و آنگه خسته از دندان کنی
[M2]خسته از دندان من کن، گر رطب می خوانیش
[B][M1]ماه من زلف ذنب وش را چه می گیری به دست؟
[M2]ماه کی گیرد ذنب را چون ذنب می خوانیش
[B][M1]ناله عشاق را شور و شغب، گفتی ز چیست؟
[M2]نفخ صور است این که تو شور و شغب می خوانیش
[B][M1]با رقیبت نیست کار و خوانیش می دانم این
[M2]تا مرا سوزی ز حسرت بی سبب می خوانیش
[B][M1]سجده کردن پیش طاق ابرویت از دوستی
[M2]فرض شد بر خسرو، ار تو مستحب می خوانیش
[A]
[B][M1]دوش ما بودیم و جام باده و مهتاب خوش
[M2]وان پسر مهمان و عشرت را همه اسباب خوش
[B][M1]سوی لب می برد جام وانگبین می گشت می
[M2]بس که می را چاشنی می داد زان جلاب خوش
[B][M1]از خم ابرو سخن می گفت آن خورشید رو
[M2]من نماز چاشت می کردم در آن محراب خوش
[B][M1]گفتم امشب خرم و خوش دیدمت در خواب، گفت
[M2]پاسبان خفته نباید، گر چه بیند خواب خوش
[B][M1]خواب بود آن یا خیال، آخر کجا شد آن نشاط؟
[M2]از لب و روی و شراب و خلوت و مهتاب خوش
[B][M1]بر لبش تا سرخ کردم دیده، پر خون ماند چشم
[M2]جوشش خون را فرو نشاند از لب عناب خوش
[B][M1]خسروا، خوش خوش ز دیده خون نابی می خوری
[M2]تا منم از چشم خود هرگز نخوردم آب خوش
[A]
[B][M1]خوش رفیقی او که گه گه در نظر می آیدش
[M2]لیک حیرانم که دل بر جای چون می بایدش
[B][M1]زلف بر بالین و او در خواب خوش، وه کای رقیب
[M2]با چنان تشویش دلها خواب چون می آیدش
[B][M1]صوفی ما دعوی پرهیزگاری می کند
[M2]باش تا ساقی مستان روی خود بنمایدش
[B][M1]ساقیا، چون دور گردانی ز خون من بشوی
[M2]آن لب ساغر که لبهای تو می آلایدش
[B][M1]عشق را اسباب خون من همه حاصل شده ست
[M2]یک کرشمه از سر ابروی تو می بایدش
[B][M1]باغ رو، جانا، که نرگس در هوای روی تست
[M2]روی گل می بیند، اما دل نمی آسایدش
[B][M1]عاشق مسکین و کنجی و خیالی و غمی
[M2]چون کند بیچاره، چون دل با کسی نگشایدش
[B][M1]نیست عاشق را دوایی بهتر از صبر و شکیب
[M2]گر بود دانا، چنین دانم همی فرمایدش
[B][M1]خسروا، دل بد مکن، گر یار بدخویست، ازآنک
[M2]هر چه با آن روی زیبا می کند، می شایدش
[A]
[B][M1]آیتی از رحمت آمد، گر چه سر تا پا تنش
[M2]هم دعایی می دهم از سوز دل پیرامنش
[B][M1]سوخت جان و شعله ای نامد برون در پیش او
[M2]زانکه ترسم دل بسوزد ناگه از سوز منش
[B][M1]شمع را سوزد دل پروانه چون روشن نبود
[M2]سوخت خود را و آتش خود کرد پیدا روشنش
[B][M1]بازویم طوق سگان کوی او بوده بسی
[M2]حیف باشد کاین سفال آویزم اندر گردنش
[B][M1]وه که دامانش چرا گیرد ز خون چون منی؟
[M2]من که نپسندم سرشک خون خود پیرامنش
[B][M1]دل که با دامان یوسف چشم یعقوبی نداشت
[M2]آن به خون خود، دروغی نیست بر پیراهنش
[B][M1]خاک می سازد تن خود خسرو اندر راه دوست
[M2]تا شود گردی و بنشیند به روی دامنش
[A]
[B][M1]شد دل من خون ز داغ هجر او یارب کیش
[M2]بینم و از دیده و دل آورم نقل و میش
[B][M1]دی به ره بود او روان و من فتادم بر زمین
[M2]می شد او چون آفتاب و من چو سایه از پیش
[B][M1]شرح روزنها که از تیر تو دارد سینه ام
[M2]تا بگوید پیش تو بنواز یک دم چون نیش
[B][M1]تا ز تاب عارضش خلقی بسوزد هر زمان
[M2]می زند بر آتش رخسار او آب خویش
[B][M1]آنکه بر خاک درت لاف از گدایی می زند
[M2]کی به پیش چشم آید شاهی روم و ریش؟
[B][M1]راه عشق این است اگر، بسیار خسرو را هنوز
[M2]ره بباید کرد تا وادی درین منزل طیش
[A]
[B][M1]صبح دولت می دمد از روی آن خورشیدوش
[M2]در چنین فرخ صبوحی، ساقیا، یک جام کش
[B][M1]آتش ما کی فرو میرد بدین گونه که می
[M2]تا خط بغداد دارد ساقی و ما دجله کش
[B][M1]چون من از بازوی همت روز را بر شب زنم
[M2]در نیارم سر به تاج روم و اکلیل حبش
[B][M1]چون مه نخشب بتان خالی نباشند از دروغ
[M2]تا نداری استوار از خود درون آری مکش
[B][M1]می که بر ما زهر شد هم تو کنی آب حیات
[M2]تا نگیری عیب ما اول بگو یا خود بچش
[B][M1]بر لبت گازی زدم، بر دل و دین و خرد
[M2]مهره بر چین، چون که نقش کعبتین آمد دوشش
[B][M1]بهترین روز مرا روز بدی آمد، از آنک
[M2]هست خسرو شیشه و آن سنگدل دیوانه وش
[A]
[B][M1]نام سرچشمه حیوان چه بری با دهنش؟
[M2]سخن قند، مگو با لب شکر شکنش
[B][M1]گر زند با دهنش پسته ز بی مغزی لاف
[M2]هر که بیند شکند با لب و دندان دهنش
[B][M1]ای صبا، گوی ز من غنچه تر دامن را
[M2]چیست آن غنچه که پنهان شده در پیرهنش؟
[B][M1]دوش جستم ز دهانش خبر آب حیات
[M2]گفت، باید طلبید از لب شیرین منش
[B][M1]گر شود در غم تو چهره عاشق کاهی
[M2]باز گلگون کند از خون دل خویشتنش
[B][M1]زلف کج طبع تو هندوی بلاانگیز است
[M2]چشم سرمست تو ترکی ست که یغماست فنش
[B][M1]روز و شب وصف رخ خوب تو گوید خسرو
[M2]تا چه طوطی ست که از آینه باشد سخنش
[A]
[B][M1]آن سخن گفتن تو هست هنوزم در گوش
[M2]وان شکر خنده شیرین تو از چشمه نوش
[B][M1]گریه می آیدم از دور به آواز بلند
[M2]که ازان گریه نمی آیدم آواز به گوش
[B][M1]سر و قد، از چمن سبز به بیرون چه روی؟
[M2]سر برون نازده از لاله تر مرزنگوش
[B][M1]دوش در خواب بدیدم رخ چون خورشیدت
[M2]نیم شب روز شد از شعله آهم شب دوش
[B][M1]ای به خشم از بر من رفته و تنها خفته
[M2]چشم را گوی که چندین طرف خواب بپوش
[B][M1]خسروا، گرم برون می دودت خواب از چشم
[M2]دیگ دل شد مگر از پختن سودا خاموش
[A]
[B][M1]از خدنگ غمزه دلدوز خویش
[M2]پاره سازم سینه بهر سوز خویش
[B][M1]تا شب هجران ناخوش در رسید
[M2]بعد ازان هرگز ندیدم روز خویش
[B][M1]ز آشنایان بر سر بالین من
[M2]نیست غیر از شمع کس دلسوز خویش
[B][M1]در خزان هجرم از دست رقیب
[M2]از وصالت کی رسد نوروز خویش؟
[B][M1]از رخت بر آسمان مه شد خجل
[M2]در چمن هم بوستان افروز خویش
[B][M1]وارهم از محنت هجران تمام
[M2]گر بیابم طالع فیروز خویش
[B][M1]خسروا، در کنج تنهایی مگوی
[M2]راز دل با جان غم اندوز خویش
[A]
[B][M1]زلف تو هر موی و بادی در سرش
[M2]لعل تو هر گنج و خوبی بر درش
[B][M1]هست رویت شعله آتش، ولی
[M2]شسته اند از هفت آب کوثرش
[B][M1]من نگردم گرد آن چشمه، ولی
[M2]باد پیچیده ست بر نیلوفرش
[B][M1]خانه ای کانجا تویی پرده مبند
[M2]کافتاب اندر نیاید از درش
[B][M1]چشم من در سبزه خط تو یافت
[M2]چشمه ای کز خضر جست اسکندرش
[B][M1]ز آب میرد آتش و روشن تر است
[M2]آتشین رویی که خوی دارد برش
[B][M1]آن ز ره کز زلف در بر کرده ای
[M2]آه خسرو بس بود پیکان گرش
[A]
[B][M1]آنکه از جان دوست تر می دارمش
[M2]گر مرا بگذاشت من نگذارمش
[B][M1]دل بدو دارم ز من رنجید و رفت
[M2]می دهم جان تا مگر باز آرمش
[B][M1]آنکه در خون دل من خسته است
[M2]من دو چشم خویش می پندارمش
[B][M1]قالب بی روح دارم، می برم
[M2]تا به خاک کوی او بسپارمش
[B][M1]می دهم جان روز و شب در کوی دوست
[M2]گوهری زین بیش اگر در کارمش
[B][M1]روی در پای تو می مالم، مرنج
[M2]گر به روی سخت خود می آرمش
[B][M1]گر چه رویش داد بر بادم چو زلف
[M2]همچنان جانب نگه می دارمش
[B][M1]گر چه هست او یار من، من یار او
[M2]من کجا یارم که گویم یارمش!
[B][M1]هیچ رحمی نیست بر بیمار خویش
[M2]آن طبیبی را که من بیمارمش
[B][M1]با دل خود گفتم او را، چیستی؟
[M2]گفت خسرو، او گل و من خارمش
[A]
[B][M1]ای لب چون شکرت چشمه نوش
[M2]ای رخ چون قمرت غارت هوش
[B][M1]ورق گل بدریده ست صبا
[M2]تا بدید آن خط چون مرزنگوش
[B][M1]هر دم از روی خوی آلوده تو
[M2]لاله را خون دل آید در جوش
[B][M1]دل عشاق چنان می ببری
[M2]که خبر می نشود گوش به گوش
[B][M1]کسی بود آنکه نشینم با تو
[M2]باده در دست و گل اندر آغوش
[B][M1]من قدح دیر ندارم بر دست
[M2]تا تو مستانه نگویی که بنوش
[B][M1]لب نهم بر لب لعلت، وانگاه
[M2]می لبالب کنم و نوشانوش
[B][M1]خسروا، توبه چو نی در حد تست
[M2]باری اندر طرب و مستی کوش
[A]
[B][M1]شاد باش، ای شب فرخنده دوش
[M2]که فلان بود مرا در آغوش
[B][M1]نه همی سیر شد از رویش چشم
[M2]نه همی پر شدی از قولش گوش
[B][M1]ماجرای دل خون گشته من
[M2]دیده می ریخت برون، من خاموش
[B][M1]مست بودم خبر از خویش نداشت
[M2]باده را گر چه نمی کردم نوش
[B][M1]او همی گفت سخن، من حیران
[M2]او همی خورد می و من بیهوش
[B][M1]ای که آن روی ندیدی زنهار
[M2]گر مقابل شویش دیده مپوش
[B][M1]هست بازار تو در دلها گرم
[M2]حسن چندانکه توانی بفروش
[B][M1]ناله خسرو بشنو که خوش است
[M2]بر در شاه فغان چاووش
[A]
[B][M1]رغم آن دل که نگهدارندش
[M2]زیر آن زلف سیه دارندش
[B][M1]مشک بی زلف تو نتواند بود
[M2]گر به شمشیر نگهدارندش
[B][M1]بر رخ خوب تو ماند چیزی
[M2]مه اگر زیر کله دارندش
[B][M1]در زمان سر بنهد بر پایت
[M2]پایت ار بر سر مه دارندش
[B][M1]چشم خسرو به گه آمدنت
[M2]منتظر بر سر ره دارندش
[A]
[B][M1]خلق به هر کار و من برسر سودای خویش
[M2]در هوسی هر کسی من به تمنای خویش
[B][M1]گوید همسایه ام هر شبت، این ناله چیست؟
[M2]مویه خود می کنم بر تن تنهای خویش
[B][M1]سینه با تاباک و من بنگرم از بیم جان
[M2]چند عقوبت کنم بر دل شیدای خویش
[B][M1]من چو نمی بینمت، لطف کن ار گه گهی
[M2]من نه همه جای خود بلکه همه جای خویش
[B][M1]حسن فروشی به دل، ناله فروشی به جان
[M2]سهل چنین هم مکن قیمت کالای خویش
[B][M1]در دل تنگم همی جز تو نگنجد کسی
[M2]کرته ازین به مخواه چست به بالای خویش
[B][M1]پا چو به کویت نهم غیرت کوی ترا
[M2]سرمه دیده کنم خاک کف پای خویش
[B][M1]من چو ز اندوه عشق جان نبرم، لیک تو
[M2]خال ملامت منه بر رخ زیبای خویش
[B][M1]در حق خسرو فتد، هیچ، که ضایع کنی
[M2]رحمت امروز خود از پی فردای خویش
[A]
[B][M1]مستی گرفت شیوه آن چشم پر خمارش
[M2]شد ختم جان فزایی بر لعل آبدارش
[B][M1]تا باغ حسن گیرد نزهت، قضا نهاده
[M2]سروی ز قامت او بر طرف جویبارش
[B][M1]افزود مهرش آندم دل را که بی حجابی
[M2]بنمود روی تابان خورشید سایه دارش
[B][M1]آوازه بت حسن بنشست بی توقف
[M2]ناگاه چون بر آمد از روم و زنگبارش
[B][M1]از شب اثر نماند، از شام چون بیاید
[M2]از شش جهات گیتی از ماه پنج و چارش
[B][M1]بکشا ز قفل یاقوت آن درج زر به خنده
[M2]کارم روان ز دیده گوهر بسی نثارش
[B][M1]خونریز تیر غمزش زان روی شد که دارد
[M2]در نیم روز مسکن چشم سیاه کارش
[B][M1]ظلمش گذشت از حد زان قصه غصه کردم
[M2]تا داد من ستاند ثانی شهریارش
[B][M1]تا قافیه است باقی راند کلام خسرو
[M2]لیکن طریق احسن اینجاست اختصارش
[A]
[B][M1]خواهم که سیر بینم روی چو یاسمینش
[M2]لیک آفتی ست فتنه، می ترسم از کمینش
[B][M1]بسیار زهد و توبه باطل شد از لبانش
[M2]فتنه ست آنکه گه گه بینند شرمگینش
[B][M1]دل رفت و روزها شد کز وی خبر نیامد
[M2]ای دور مانده چونی در زلف عنبرینش
[B][M1]طاقت ندارد آن رخ از نازکی نفس را
[M2]ای باد تند مگذر بر برگ یاسمینش
[B][M1]ای جامه دار، ازینسان چستش مبند یکتا
[M2]کز بخیه نقش گیرد اندام نازنینش
[B][M1]باری به تیغ راندن آن ساعدش ببینم
[M2]خیز، ای رقیب بدخو، بر مال آستینش
[B][M1]گویند شادمان شو شستی، ز غمزه او
[M2]من پشتیی که دارم کایمن شوم ز کینش؟
[B][M1]من خود ز بهر خوبی بر روی او نیارم
[M2]لیکن تو گفت بشنو، بدخو مکن چنینش
[B][M1]خسرو، به یک نظاره دل را به باد دادی
[M2]گر جان به کارت آید بار دگر مبینش
[A]
[B][M1]دیدم چو آفتابی در سایه کلاهش
[M2]سایه گرفته مه را زان طره سیاهش
[B][M1]از بس که در کلاهش بر دوختم دو دیده
[M2]بادامه ای نشاندم بر پسته کلاهش
[B][M1]او چشم داشت بر من، من زلف او گرفتم
[M2]تا بو که زنده مانم زان غمزه در پناهش
[B][M1]دل رفت و در زنخدانش آواز دادم او را
[M2]گفت اینکم معلق در نیمه راه چاهش
[B][M1]بنوشت عارضش خط از بهره عرض خوبی
[M2]آنکه به گرد عارض صف می کشد سپاهش
[B][M1]من چشم می نیارم کز وی نگاه دارم
[M2]یارب مگر تو داری از چشم من نگاهش!
[B][M1]کرد آن گنه که خسرو بخشیده خواست بوسی
[M2]بخشید نیست، جانا، گر هست این گناهش
[A]
[B][M1]چندین شبم گذشت به کنج خراب خویش
[M2]نوری ندادیم شبی از ماهتاب خویش
[B][M1]رویی چنان مپوش ز عشاق کاهل دل
[M2]از تشنگان دریغ ندارند آب خویش
[B][M1]دی سیر دیدم آن رخ و گشتم خراب، لیک
[M2]نشناخت جان تشنه قیاس شراب خویش
[B][M1]او حال پرسد از من و گریه دهد جواب
[M2]فریاد من ز گریه حاضر جواب خویش
[B][M1]معموره مراد چه گویم که جان من؟
[M2]خو کرد با خرابه عیش خراب خویش
[B][M1]از عشق سوختم، چه کنم چون ز روز بد
[M2]صبح دروغ می دمدم ز آفتاب خویش
[B][M1]بینم شبت به خواب وز مستی و بیخودی
[M2]گویم به درد با در و دیوار خواب خویش
[B][M1]گر نه کباب کردن دلها شدش حلال
[M2]آن مست را بحل نکنم من کباب خویش
[B][M1]گر نزد دوست کشتن عاشق صواب شد
[M2]خسرو نه دوستیست که جوید صواب خویش
[A]
[B][M1]شبها من و دلی و غمی بهر جان خویش
[M2]مشغول با خیال کسی در نهان خویش
[B][M1]ناورد باد بویی ازان مرغ باغ ما
[M2]نزدیک شد که بر پرد از آشیان خویش
[B][M1]ای یوسف زمانه، بیا تا بگویمت
[M2]تفسیر احسن القصص از داستان خویش
[B][M1]خوش وقت ما چو از پی مردن به چشم جان
[M2]بینیم خاک کوی تو در استخوان خویش
[B][M1]تاثیر خواب بود که زیم هر شبی از تو
[M2]خوابی دروغ و راست کنم بهر جان خویش
[B][M1]در خود گمان برم که تو ز آن منی و باز
[M2]گم گردم از چنین عجبی در گمان خویش
[B][M1]بگذار کز زبان کف پات آبله کنم
[M2]از ذکر تو آبله کردم زبان خویش
[B][M1]بخت بد ار ز کوی تو ما را برون فگند
[M2]کم گیر خاکی از شرف آستان خویش
[B][M1]رفت از در تو خسرو و اینک به یادگار
[M2]از خون دل گذاشت به هر جا نشان خویش
[A]
[B][M1]ابر خوش است و وقت خوش است و هوای خوش
[M2]ساقی مست داده به مستان صلای خوش
[B][M1]باران خوش رسید و حریفان عیش را
[M2]گشت آشنای جان و زهی آشنای خوش
[B][M1]امروز پارسایی زاهد زبی زریست
[M2]کو زر که بی خبر شود آن پارسای خوش
[B][M1]آن کس ز هوشیاری عقل است بی خبر
[M2]کز باده بی خبر نشود در هوای خوش
[B][M1]گر چه دعای توبه خوش است، ای فرشته، هان
[M2]تا سوی آسمان نبری این دعای خوش
[B][M1]مستان عشق را دل و جان وقف شاهد است
[M2]حجت ز خط ساقی و مطرب گوای خوش
[B][M1]بی روی خوب خوش نبود دل به هیچ جا
[M2]گل گر چه خوبرو بود و باغ جای خوش
[B][M1]عشق بتان، اگر چه بلایی ست جانگداز
[M2]خسرو به جان و دیده خرید این بلای خوش
[A]
[B][M1]دل برد و زهره نیست که آن باز خواهمش
[M2]یا خود ز صبر رفته نشان باز خواهمش
[B][M1]زانجا که ناصبوری دیوانگان بود
[M2]پیداش دل دهم به نهان باز خواهمش
[B][M1]نی خود چو دل که جان گرامی ستد ز من
[M2]هرگز دلم نخواست که جان باز خواهمش
[B][M1]باشد شبی که تا به سحر راز گویمش
[M2]و آن راز گفته صبحدمان باز خواهمش
[B][M1]بوسی به وام برد خیالش ز من به خواب
[M2]باری دگر چو نیست همان باز خواهمش
[B][M1]دانم یقین که بار نیابم ازو،ولیک
[M2]تسکین خویش را به گمان باز خواهمش
[B][M1]دی باز کرد لب که زبانی دهد مرا
[M2]امروز عذر لب به زبان باز خواهمش
[B][M1]بس عذرها که گفت به خسرو به گاه وصل
[M2]این عذر نیز اگر بتوان، باز خواهمش
[A]
[B][M1]هر بامداد تا به شبم بر سر رهش
[M2]وقتی مگر که بنگرم از دور ناگهش
[B][M1]زان گه گهی که پر ز خوی گل کند زنخ
[M2]آتش سزد گلاب، چو سیمین بود جهش
[B][M1]آبی کنند هر کسی اندر رهی سبیل
[M2]من خون خود سبیل کنم بر سر رهش
[B][M1]گویم ببخش جان من، او گویدم که نی
[M2]جان بخش من بس است همان گفتن نیش
[B][M1]چون گل ز رشک جامه درانم که تا چراست؟
[M2]در گرد کوی گشتن باد سحر گهش
[B][M1]مشکل که خویش را بتوانند بازیافت
[M2]آنانکه گم شدند دران روی چون مهش
[B][M1]فریاد من ز ناله خسرو که هر شبی
[M2]خفتن نمی توان ز نفیر علی اللهش
[A]
[B][M1]فرشته می ننویسد گناه دم به دمش
[M2]که از تحیر آن رو نمی رود قلمش
[B][M1]نه حد دیدن خلق است روی تو، مگر آنک
[M2]قضا به قدر دو یوسف دهد جمال کمش
[B][M1]اگر به باغ روم دل بگیردم در دم
[M2]که خون گرفته دل من به گوشه های غمش
[B][M1]سماع و ناله من نی ز خون دل جویند
[M2]که ارغنون جگر خواریست زیر و بمش
[B][M1]کشم ز دست تو بر چوب جامه ای پر خون
[M2]که هر که شاه بتان شد چنین بود عملش
[B][M1]کجا ز چاشینی درد دل خبر دارد
[M2]کسی که نیست خلاص از وظیفه ستمش
[B][M1]جفای دوست به مقدار دوستیست عزیز
[M2]عزیز عشق شناسد حلاوت المش
[B][M1]چه جای بانگ مؤذن بدین دل بد روز؟
[M2]که روزگار بسر شد به طاعت صنمش
[B][M1]به یک دم است کز و جان خسرو مسکین
[M2]بمیرد ار نبود یاد دوست دمبدمش
[A]
[B][M1]گر، ای نسیم، ترا ره دهنده در حرمش
[M2]ببوسی از من خاکی نشانه قدمش
[B][M1]بخوان به حضرت او زینهار از سر سوز
[M2]تحیتی که نوشتم، همه به خون رقمش
[B][M1]ز بعد عرض تحیت اگر به ما برسد
[M2]غریب تا نشماری ز غایت کرمش
[B][M1]میان دلبر و دل حاجت رسالت نیست
[M2]ولیک هم بنوشتیم ماجرای غمش
[B][M1]به تشنگان بیابان بحر باز رسان
[M2]که آب خضر نیابی ز رشحه قلمش
[B][M1]طراز زر نبود زیب جامه عشاق
[M2]بر آستین بود از داغ عاشقی علمش
[B][M1]ز خون دیده خسرو عجب مدار که خلق
[M2]به جای نقل جگر می دهند دمبدمش
[A]
[B][M1]ستمگری که دلم شاد نیست جز به غمش
[M2]به خامه راست نیاید شکایت ستمش
[B][M1]هزار ناوک غمزه زده ست بر دل من
[M2]که هیچ آه ز من بر نیامد از المش
[B][M1]اگر ز دست اجل چند گه امان یابم
[M2]به خاک پاش که سر بر ندارم از قدمش
[B][M1]هزار نامه نوشتم به خون دیده، ولی
[M2]به این دیار نیامد کبوتر حرمش
[B][M1]کسی که دیدن رخسار او هوس دارد
[M2]دگر خلاص نیابد ز زلف خم به خمش
[B][M1]مباشری که به کنج فراق می نوشد
[M2]سفال باده نماید به چشم جام جمش
[B][M1]اگر به زهد شوی شهره جهان، خسرو
[M2]چه سود تا نکنی اعتماد بر کرمش؟
[A]
[B][M1]قبا و پیرهن او که می رسد به تنش
[M2]من از قباش به رشکم، قبا ز پیرهنش
[B][M1]کرشمه می کند و مردمان همی میرند
[M2]چه غم ز مردن چندین هزار همچو منش
[B][M1]عجب، اگر نتوان نقش خاطرش دریافت
[M2]ز نازکی بتوان دید روح در بدنش
[B][M1]طفیل آنکه کسان را به زلف در بندی
[M2]بیار یک رسن و در گلوی من فگنش
[B][M1]به کوی او که شوم خاک، نیست غم مگر آنک
[M2]ز باد گرد غم آلود من رسد به تنش
[B][M1]شهید عشق که شد یار در زیارت او
[M2]مبارک آمد و فرخنده خلعت کفنش
[B][M1]وصال با وی ازین بیش نیست عاشق را
[M2]که کشته گشت و در آمد به زلف پر شکنش
[B][M1]زبان که خواست ز تو، خسروا، نکردی فهم
[M2]کنایتی ست که برگیر تیغ و سرفگنش
[A]
[B][M1]کرشمه های سر زلف در بنا گوشش
[M2]حدیث درد دلم ره نداد در گوشش
[B][M1]بیا که سر به فدایت نهاده ام، ورنه
[M2]چنین عزیز ندارم نهاده بر دوشش
[B][M1]نگو که غمزه من خون کس نمی ریزد
[M2]تو یاد می ده اگر می شود فراموشش
[B][M1]دلم ز پختن سودای وصل سوخته شد
[M2]که هیچ پخته نشد کار من به صد جوشش
[B][M1]ز عشق دیدن رویت بمرد و سیر ندید
[M2]که گاه دیدن رویت ز دل بشد هوشش
[B][M1]شد آتشم به جهان روشن و چرا نرود؟
[M2]که می کنم به تن همچو کاه خس پوشش
[B][M1]به ناشناختگان بیند و نظر نبود
[M2]به صد شناخت درین مستمند مدهوشش
[B][M1]چنان شدم که نبیند مرا و نشناسد
[M2]اگر شبی به غلط در کشم در آغوشش
[B][M1]به جور و تلخی هجر تو چون شکر، خسرو
[M2]حلاوتی ست دران باده تا ابد نوشش
[A]
[B][M1]کسی که هست نظر بر جمال میمونش
[M2]زهی نشاط دل و طالع همایونش
[B][M1]در آب خضر که محلول اوست مایه لطف
[M2]که در لطافت محلول ریخت بی چونش؟
[B][M1]هوس ندید که خورشید و ماه خاک شوند
[M2]در آن زمین که زند گام سم گلگونش
[B][M1]به یک حدیث کند تلخی غمش همه محو
[M2]چو زهر ناب که جادو کند به افسونش
[B][M1]غلام آن نفسم کامدم به خانه او
[M2]به خشم گفت که از در کنید بیرونش
[B][M1]ز غمزه گر چه کشش بی دریغ می کند او
[M2]حیات خواهم با او همه برافزونش
[B][M1]وصال عشق به صدق آن بود که چون لیلی
[M2]به خاک رفت، در آغوش خفت مجنونش
[B][M1]خوشم ز گریه چشمم، اگر چه غم زاید
[M2]ز چاشنی مفرح ز در مکنونش
[B][M1]شد از تو خون دل خسرو آب، شادم، از آنک
[M2]نماز از خوی پا شستن تو شد خونش
[A]
[B][M1]نظر ز دیده بدزدم چو بنگرم رویش
[M2]که دیده نیز نخواهم که بنگرد سویش
[B][M1]مرا به دیده درون خواب از کجا آید؟
[M2]که شب نماند به عالم ز پرتو رویش
[B][M1]ولی ز رویش اگر در جهان نماند شبی
[M2]هزار شب نتوان ساختن ز یک مویش
[B][M1]ز فرق تا به قدم ماه نو شد و پهلو
[M2]بدان امید که پهلو نهد به پهلویش
[B][M1]ز بس که آینه گشته ست روی زانوی من
[M2]که آینه ز چه شد همنشین زانویش؟
[B][M1]به مردمی اگر آیم به کوی او روزی
[M2]سگم کند به فسونهای چشم جادویش
[B][M1]بدین صفت که کنم کام عیش را شیرین
[M2]شراب تلخ نماند ز تلخی خویش
[B][M1]خوش آن کسی که کشد جرعه ای ز جام لبش
[M2]که مست گشت جهانی چو خسرو از بویش
[A]
[B][M1]شد آن که پای مرا بوسه می زند او باش
[M2]بیار باده که گشتم قلندر و قلاش
[B][M1]چو تو به رفت سر صوفیی چو من، ای مست
[M2]به جرعه تر کن و هم از سفال خم بتراش
[B][M1]مرا ز مقنع زاهد کنید خرقه زهد
[M2]کزین لباس فرو پوشم آن عبادت فاش
[B][M1]منم ز عشق تو خشخاش ذره ذره ولی
[M2]به مته چند توان سر برید از خشخاش؟
[B][M1]شدیم ما همه بی پوست، بس که چهره ما
[M2]بر آستانه سیمین بران گرفت خراش
[B][M1]به بزم آنکه دعایی کنند اهل صفا
[M2]زهی سعادت، اگر طعنه ام زنند اوباش
[B][M1]اگر ز خامه کج افتاد نقش ما، چه کنیم؟
[M2]چگونه عیب توانیم کرد بر نقاش!
[B][M1]نبود بر در مسجد چو خسروا، بارم
[M2]گرو به خانه خمار کردم این تن لاش
[A]
[B][M1]ترک من، سر مکش ز پرده خویش
[M2]درکش آخر عنان زرده خویش
[B][M1]در می انداز ناتوانی را
[M2]با فراق هزار مرده خویش
[B][M1]نظری کردم و چنان گشتم
[M2]که پشیمان شدم ز کرده خویش
[B][M1]مطرب از ناله ام چنان شد مست
[M2]که فراموش کرد پرده خویش
[B][M1]ساقیا، خون من بخور به تمام
[M2]می بده، لیک نیم خورده خویش
[B][M1]به غلامی نیرزدت خسرو
[M2]تو فزون کن بهای پرده خویش
[A]
[B][M1]باغ بشکفت و سوری و سمنش
[M2]تازه گشت ارغوان و نسترنش
[B][M1]صفت باغ می کند بلبل
[M2]شاخ در شاخ می رود سخنش
[B][M1]یوسف گل رسید و شد روشن
[M2]چشم نرگس به بوی پیرهنش
[B][M1]تا کجا باشد آن سمنبر من
[M2]کاب و آتش شود گل از سمنش
[B][M1]مهر او ذره ذره کرد مرا
[M2]گر چه یک ذره نیست مهر منش
[B][M1]گر به خلقم رسن کند زلفش
[M2]بگسلم هم ز زلف چون رسنش
[B][M1]دیده در پیش او کشد خسرو
[M2]که بیند به چشم خویشتنش
[A]
[B][M1]رفت دل، نیست روشنم حالش
[M2]برو، ای جان، تو هم به دنبالش
[B][M1]من بدینسان که حال خود بینم
[M2]نبرم جان ز چشم اقبالش
[B][M1]چه خبر شهسوار رعنا را؟
[M2]که صف مورد گشت پامالش
[B][M1]هر که از شمع سوخت پروانه
[M2]کاتش دل فتاد در بالش
[B][M1]دل شناسد که چیست حالت عشق
[M2]نیست عقل حکیم دلالش
[B][M1]هر که بر حال عاشقان خندد
[M2]گریه واجب است بر حالش
[B][M1]من مسکین نه مرد درد توام
[M2]کوه البرز و پشه حمالش
[B][M1]در چه آن دم فتاد دل کامد
[M2]سوره یوسف از رخت فالش
[B][M1]چه درازست بین غم خسرو
[M2]که رود بی تو هر شبی سالش
[A]
[B][M1]لب نگر وان دهان خندانش
[M2]وان خم طره پریشانش
[B][M1]روی چون بامداد تابستان
[M2]زلف همچون شب زمستانش
[B][M1]تیر بالای او بخست مرا
[M2]از گشاد ره گریبانش
[B][M1]دامن از ما همی کشد امروز
[M2]چنگ ما روز حشر و دامانش
[B][M1]کوفته ماند شخص چون زر من
[M2]از دل سخت همچو سندانش
[B][M1]چون فرو برد در دلم دندان
[M2]جان فرستم به مزد دندانش
[B][M1]دل من گشت خون و خون دلم
[M2]آب شد در چه زنخدانش
[B][M1]خسروا، پرسشی بکن که به دل
[M2]خار دارم ز نوک مژگانش
[A]
[B][M1]سوار من از من عنان در مکش
[M2]یک امروز از گفت من سر مکش
[B][M1]ز دل نقش ابروی خود برمگیر
[M2]به کشتن ز قربان کمان برمکش
[B][M1]اگر خنجر غمزه بهر سزاست
[M2]سر اینک فدای تو، خنجر مکش
[B][M1]چو سلطان شدی بر دلم خط میار
[M2]ولایت به فرمانست، لشکر مکش
[B][M1]مژه تیز بر جان خسرو مزن
[M2]چنان تیر بر صید لاغر مکش
[A]
[B][M1]آن چشم سخنگو نگر و آن لب خاموش
[M2]وان تلخی گفتار و شکر خنده خون نوش
[B][M1]رسوا شدم از حالت خود زان که همه جاست
[M2]رخساره به گفتار و من دلشده خاموش
[B][M1]پوشیده نماند آتش من در تن چون کاه
[M2]آن شعله برآمد که نهفتیم به خس پوش
[B][M1]من دانم و جانی که به تن کاش نه بودی
[M2]تا هجر چسان کرد سزای دل من دوش
[B][M1]تو خواه، دلا، خون شو و خواهی برو، ای جان
[M2]کان شوخ نخواهد شدن از سینه فراموش
[B][M1]ای دام فلک زلف تو، دل ها چه کنی صید؟
[M2]یوسف که عزیز است به قلب دو سه مفروش
[B][M1]عمرم شد و روزی به رخت سیر ندیدم
[M2]زیرا که تو می آیی و من می روم از هوش
[B][M1]انبوه گدایان جمال است به کویت
[M2]مپسند که محروم شوم کشته در آن جوش
[B][M1]آتش بودم بی تو به آگنده دوزخ
[M2]گر لاله کشم در بر و گر سرو در آغوش
[B][M1]گر لطف و کرم نیست، کم از ضربت تیغی
[M2]باری برهد این سر تنگ آمده از دوش
[B][M1]از ره زدن خسرو اگر منکری، ای شوخ
[M2]آن دزد سیه را چه نشانی به بناگوش!
[A]
[B][M1]او می رود و عاشق مسکین گرانش
[M2]چون مرده که در سینه بود حسرت جانش
[B][M1]بی مهر سواری که عنان باز نپیچد
[M2]آویخته چندین دل خلقی به فغانش
[B][M1]ناخوش همی آزارد و یا طالب خونی ست
[M2]ای خلق، بگویید به جوینده نشانش
[B][M1]یادست که در خواب شیش دیده ام، اما
[M2]از بی خبری یاد ندارم که چسانش
[B][M1]یادش دهی، ای باد، گهی نام گدایی
[M2]تا دولت دشنام برآید ز زبانش
[B][M1]بسیار بکوشم که بپوشم غم خود، لیک
[M2]آتش چو بگیرد نتوان داشت نهالش
[B][M1]از ناله ام ار خلق نخسپد، عجبی نیست
[M2]از بخت خودم در عجب و خواب نگرانش
[B][M1]خسرو، نگرانیش همه بر دل خود گیر
[M2]کوری دلی را که نباشد نگرانش
[A]
[B][M1]به سنگی چون سگان از دور خرسندم ز دربانش
[M2]سگ آن عزت کجا دارد که بنشانند بر خوانش؟
[B][M1]به بازوی من گردن زده کی باشد این دولت؟
[M2]که در گردن درآرم تنگ دستی چون گریبانش
[B][M1]ز دور انگشت می خایم، به حیلت، چون نمی یابم
[M2]ز بخت شور کانگشتی رسانم بر نمک دانش
[B][M1]چه طعنه بر گرفتاری که او مانده ست از یاری
[M2]همو می داند و جانش که تنها جسته بر جانش
[B][M1]سر و سامان چه خواهی، ای نکو خواه، اندرین فتنه
[M2]اسیری را که نی سرکار می آید نه سامانش
[B][M1]چو خوردم بی اجل تیرش دمی بگذارد کز گریه
[M2]بشویم خون غم پرورد خود از نوک مژگانش
[B][M1]غبار آلوده خون عاشقی با اوست سرگردان
[M2]هر آن ذره که بالا می رود از گرد یک رانش
[B][M1]ببوسی آستان کعبه، ای باد، ار رسی از ما
[M2]که ما گم گشتگان مردیم تشنه در بیابانش
[B][M1]شنیدن هوی خسرو گر نیارد، دارد معذورش
[M2]که بوی خون دل می آید از فریاد و افغانش
[A]
[B][M1]خضر در کوی او ره گم کند زان شکل موزونش
[M2]تعالی الله مگر از آب حیوان ریخت بی چونش
[B][M1]مباد آن پای را دردی خرامان کرد، گو بگذر
[M2]تو می دانی که خاک است آن، ولی خونست معجونش
[B][M1]نثاری گر کند چشمم به پیشت پا مزن، جانا
[M2]که حاصل شد به صد خون جگر هر در مکنونش
[B][M1]متاع دل برون کردم ز دل، ای یار، ازان گیسو
[M2]مجنبان سلسله کز دل نیارم کرد بیرونش
[B][M1]بترسم از چنان روزی که باشم رفته از عالم
[M2]تعلق همچنان باقی به سوی زلف شبگونش
[B][M1]دروغ است این که کرد آلوده از خون جامه یوسف
[M2]که چون بر چشم یعقوب آمد آلوده شد از خونش
[B][M1]به وصف لیلی ار شرمنده ام در عاشقی، باری
[M2]بحمدالله که شرمنده نیم از روی مجنونش
[B][M1]فسون خوان را به صد زاری همی بوسم قدم، لیکن
[M2]چه چاره چون پری حاضر نمی گردد به افسونش؟
[B][M1]حسد می بردی، ای دشمن، ز عقل و دانش خسرو
[M2]بیا تا بر مراد خاطر خود بینی اکنونش
[A]
[B][M1]دل من دست بازی می کند هر لحظه با مویش
[M2]معاذالله که گر ناگه ببیند چشم بد خویش
[B][M1]گهی کز در برون آید به عیاری و رعنایی
[M2]زهی تاراج جان و دل به هر سو کاوفتد هویش
[B][M1]گرفته آتش اندر جان و می سوزد همه مستی
[M2]من از خود بی خبر، مشغول در نظاره رویش
[B][M1]به نرمی شانه کن در مویش، ای مشاطه کز دردش
[M2]رگ جان بگسلد ما را، مبادا بگسلد مویش
[B][M1]گذشته ست آن که مستم کردی از بویش، صبا، اکنون
[M2]خرابم هم به بوی خود که از من می زند بویش
[B][M1]رخی بر خاک می سایم کیم من تا قبول افتد
[M2]نماز ناروای من به محراب دو ابرویش
[B][M1]ازان ابروی کژ کو با کمان هندوان ماند
[M2]نزد جز تیر زهر آلود بر جان چشم هندویش
[B][M1]چه عیش است اینکه من این جا و جان من بر رعنا
[M2]دوان سرگشته همچون گرد بادی بر سر کویش
[B][M1]دل گم کرده می جستم میان خاک کوی او
[M2]به خنده گفت چون خسرو نخواهی یافت، می جویش
[A]
[B][M1]زلفت که باد از هر طرف گه گه پریشان داردش
[M2]هر مو که برباید ازو زنجیر صد جان داردش
[B][M1]جوری که هر دم می کند، گر مردمی باشد درو
[M2]آخر ز چندان کرده ها وقتی پشیمان داردش
[B][M1]خاکی که از کویت برم، در دیده پنهانش کنم
[M2]مفلس که یابد گوهری ناچار پنهان داردش
[B][M1]گفتار تو کاید برون از جان و در جان در رود
[M2]مردم کش است از چه لبت، گر آب حیوان داردش
[B][M1]دور از من آن کو دور شد از چون تویی نزدیک من
[M2]تلخ است عیشش در فلک در شکرستان داردش
[B][M1]پروانه ای کش ناگهان شمعی به مهمان در رسد
[M2]خود را مگر بریان کند، دیگر چه مهمان داردش؟
[B][M1]بیچاره خسرو را گهی هوش همی باشد، ولی
[M2]هوشی که از مردم برد گو تا به سامان داردش
[A]
[B][M1]گه گه نظری باز مدار از من درویش
[M2]چون منعم بخشنده به در یوزه درویش
[B][M1]ما را دل صد پاره و لعلت نمک آلود
[M2]مشمار که تا روز اجل به شود این ریش
[B][M1]حسن تو فزون باد و جفای تو فزون تر
[M2]تا درد دل خسته من کم نشود بیش
[B][M1]جانا، مکش اکنونم ازان شیوه که دانی
[M2]کان صبر نمانده ست که می کردم ازین پیش
[B][M1]خوش باش که آن غمزه خون ریز تو ما را
[M2]چندان نگزارد که گشایی تو سر کیش
[B][M1]ایمن ز خیال تو نیم با همه پرسش
[M2]قصاب نه از مهر کند تربیت میش
[B][M1]ساقی منگر توبه، قدح بر سر من ریز
[M2]تا غرقه شود این خرد مصلحت اندیش
[B][M1]ایمان من اندر شکن زلف بتان شد
[M2]کافر کندم دل که اگر گردم ازین کیش
[B][M1]ای آن که زنی طعنه به خسرو ز پی عشق
[M2]تو فارغی از درد که من خوردم ازین نیش
[A]
[B][M1]نیاید گر چه هرگز از فرامش گشتگان یادش
[M2]غلام آن سر زلفم که در هم می کند بادش
[B][M1]به مکتب دانشی ناموخت جز آزار مسکینان
[M2]که داند تا کدامین سنگدل بوده ست استادش
[B][M1]اگر چه پاس دلها نازنین من نمی دارد
[M2]دعای عاشقان هر جا که باشد پاسبان بادش
[B][M1]فراموش کردی درد خود مرا از راه مظلومان
[M2]خدایا کج مکن مویی ز یاریهای بیدادش
[B][M1]مرا این آه بیهوده ست پیش آن دل سنگین
[M2]کزین آتش که من دارم نگردد گرم پولادش
[B][M1]رو، ای اشک و روان کن پیش یار لشکری جویی
[M2]که گرد آلوده خواهد بود آن سوری و شمشادش
[B][M1]دلم می شد به نظاره که باد افگند زلفش را
[M2]نیاید باز، ور خواهد که هم در ره شب افتادش
[B][M1]جفای روزگار و جور خوبان خسرو مسکین
[M2]شد آبستن ز غم، ای کاش که مادر نمی زادش
[A]
[B][M1]گرم روزی به دست افتد کمند زلف دلبندش
[M2]ستانم داد این سینه که بی دل داشت یک چندش
[B][M1]ز خوی تلخ او بر لب رسیده جان شیرینم
[M2]هنوز این دل که خون بادا به صد جان آرزومندش
[B][M1]خزان دیده نهال خشک بود از روزگار این جا
[M2]در آمد باد زلف نیکوان، از بیخ بر کندش
[B][M1]چه جای پند بیهوده دل شرگشته ما را
[M2]نه آن دیوانه ای دارم که بتوان داشت در بندش
[B][M1]شتاب عمر من بینی، مبر از دوستان، ناجا
[M2]گره بگسل ز تن جان را که دشوارست پیوندش
[B][M1]حیاتم بی تو دشوارست کاین دل بی تو بد خوشد
[M2]به جان و زندگانی چون توانم داشت خرسندش
[B][M1]نمی بینم خلاص جان نابخشوده خسرو
[M2]مگر بخشایش آرد از کرم کیش خداوندش
[A]
[B][M1]هر کس نشسته شاد به کام و هوای خویش
[M2]بی چاره من اسیر دل مبتلای خویش
[B][M1]هم جان درون این دل و هم دوست، وه که من
[M2]خونابها خورم ز دل بی وفای خویش
[B][M1]فرداست ار به بنده جدایی، دلا، بیا
[M2]کامروز نوحه ای بکنم از برای خویش
[B][M1]تا من از آن دل شدم و دل ازان دوست
[M2]این جان من کیای من و من کیای خویش
[B][M1]من در هوای یار برم پی که بر پرم؟
[M2]پرنده به ز من که پرد در هوای خویش
[B][M1]یک تن چو صد نمی شود از بهر دیدنت
[M2]صد جا خیال خویش نشانم به جای خویش
[B][M1]جانا، رسم به کوی تو من آن کبوترم
[M2]کاید به میهمانی شاهین به پای خویش
[B][M1]بارنده بر تو ناوک آه و منت ز ره
[M2]بافم ز آب دیده ز باد دعای خویش
[B][M1]خسرو ز خویش بهر تو بیگانه شد، چنانک
[M2]گویی که هیچ گاه نبود آشنای خویش
[A]
[B][M1]دیده را زان سبزه نو رسته نوروزی ببخش
[M2]سینه را زان غمزه خون خواره دلدوزی ببخش
[B][M1]یک طرف بنما ز روی و یک گره بگشا ز زلف
[M2]مرده ام، از زندگانی یک شبانروزی ببخش
[B][M1]از پس سالی نمودی رو، مکش تا بنگرم
[M2]ور حقیقت خواهیم کشتن، یک امروزی ببخش
[B][M1]خامی آن کس که دید آن روی چون آتش نسوخت
[M2]یارب، افسرده دلان را در جگر سوزی ببخش
[B][M1]گر بد آموزی کند چشمت که بستان جان خلق
[M2]جان خسرو را علی الرغم بدآموزی ببخش
[A]
[B][M1]غم دل زان خورم کانجاست آن بالای چون سیمش
[M2]وگر نه دل که دشمن شد مرا، چه جای تعظیمش
[B][M1]دهانش میم مقصود است و صد سبق از غمش خواندم
[M2]نشد ممکن که یک روزی نهم انگشت بر میمش
[B][M1]هزاران جان مسکینان دو نیم است از دهان او
[M2]که آن سلطان بخنده می کند هر لحظه دو نیمش
[B][M1]دلم را بذل جان فرمود پیراهن که می لرزد
[M2]بسان مدخلان ترسم بران اندام چون سیمش
[B][M1]مبادا حسن او را روز نیکو جز همان رویش
[M2]که بهر کشتن ما ناز و شوخی کرد تعلیمش
[B][M1]حکیم آن ماه را با من قران گفت و نمی دانم
[M2]که خواهم بوسه داد و یا بخواهم سوخت تقویمش
[B][M1]جهانی خوشدلی بودم که ناگه زد غمش بر من
[M2]نبینی یک ده آبادان کنون در هفت اقلیمش
[B][M1]وصیت می کنم جان را که هر دم بر سرش گردی
[M2]وصیت این کنم باری چو خواهم کرد تسلیمش
[B][M1]به کویش رفت خسرو تا دل گم گشته را جوید
[M2]بدیدش ناگهانی و فتاد از بهر جان بیمش
[A]
[B][M1]آمد بهار و شد چمن و لاله زار خوش
[M2]وقت است خوش بهار که وقت بهار خوش
[B][M1]در باغ با ترانه بلبل درین هوا
[M2]مستی خوش است و باده خوش است و بهار خوش
[B][M1]ماییم و مطربی و شرابی و محرمی
[M2]جایی به زیر سایه شاخ چنار خوش
[B][M1]ای باد، کاهلی مکن و سوی دوست رو
[M2]ما را بکن به آمدن آن نگار خوش
[B][M1]چیزی دگر مگوی، همین گوی که در چمن
[M2]سبزه خوش است و آب خوش است و بهار خوش
[B][M1]گر خوش کند ترا به حدیثی که باز گرد
[M2]همراه خود بیار، مشو زینهار خوش
[B][M1]من مست خوش حریف ویم آن زمان که او
[M2]سرخوش خوش است، مست خوش و هوشیار خوش
[B][M1]ور بینیش که مست بود، خفتنش مده
[M2]هم همچنانش مست به نزد من آر خوش
[B][M1]با او دران زمان که میش راه می دهد
[M2]بازی خوش است، بوسه خوش است و کنار خوش
[B][M1]سرو پیاده خوش بود اندر چمن، ولیک
[M2]آن سرو من پیاده خوش است و سوار خوش
[B][M1]از وی خوش است برشکنیها به گاه ناز
[M2]وز خسرو شکسته فغانهای زار خوش
[A]
[B][M1]چون سبزه بر دمید ز گلزار یار خط
[M2]دارم غبار خاطر از آن مشکبار خط
[B][M1]جانا، محقق است که جز کاتب ازل
[M2]بر برگ لاله ات ننوشت از غبار خط
[B][M1]یاقوت جوهر دهنت آب زندگیست
[M2]کز وی مدام زنده بود خضروار خط
[B][M1]مشک خطت که هست روان تر ز آب جوی
[M2]بر خوانده ام ندیده شد، ای گلعذار، خط
[B][M1]از تو دلم به باغ و بهاری نمی کشد
[M2]باغ من است روی تو و نوبهار خط
[B][M1]یارب، چه خوش به خامه تقدیر دست صنع؟
[M2]بنوشته است بر ورق روی یار خط
[B][M1]خسرو، چه وجه بود که نادیده روی او
[M2]آرد لبش به خون من دلفگار خط
[A]
[B][M1]تا شد ز مطلع غیب خورشید حسن طالع
[M2]عشاق بینوا را مسعود گشت طالع
[B][M1]ما از جهان ملولیم از خویش و غیر فارغ
[M2]گشته به نیم جرعه در کنج دیر قانع
[B][M1]ساقی، بیار جامی کز خود رهم زمانی
[M2]مگذار تا گذارم بی باده عمر ضایع
[B][M1]جز جام تو ننوشند عشاق در خرابات
[M2]جز نام تو نگویند زهاد در صوامع
[B][M1]چون قیل و قال هر کس با مست در نگیرد
[M2]در حق ما نباشد پند فقیه نافع
[B][M1]حال درون پر خون از خلق چون بپوشم
[M2]چون کرد پیش مردم اشکم بیان واقع
[B][M1]بگذر ز خویش خسرو، گر وصل یار جویی
[M2]زان رو که نیست جز تو در راه وصل مانع
[A]
[B][M1]چو مهر می کند از مشرق پیاله طلوع
[M2]شود منور از انوار او جهان مجموع
[B][M1]جهان پیر چو روشن شد از فروغ قدح
[M2]چه باک، اگر نکند آفتاب چرخ طلوع؟
[B][M1]جماعتی که به تقوی و شرع می کوشند
[M2]چرا به باده پرستی نمی کنند شروع؟
[B][M1]کتاب فقه ندانند در مدارس ما
[M2]دریغ عمر که شد صرف در اصول و فروع
[B][M1]فقیه شرع که ما را به می کند تکفیر
[M2]به عمر خویش نکرده ست سجده ای به خضوع
[B][M1]چو نامه ای بنویسم به سوی دلبر خویش
[M2]فمنه امن قلبی علی کتاب دموع
[B][M1]مگوی پند به خسرو ازو گذر، واعظ
[M2]که بند خلق بود نزد مست نامسموع
[A]
[B][M1]گل ز بیم باد زیر پرده می دارد چراغ
[M2]آری، آری، باد را طاقت نمی آرد چراغ
[B][M1]هر شبی پروین که عکس خویش در آب افگند
[M2]آسمان گویی میان آب می کارد چراغ
[B][M1]برگ می ریزد ز گل، دانم خزان خواهد رسید
[M2]میهمان آید به خانه چون که گل بارد چراغ
[B][M1]چون در افتد برق در ابر سیه نظاره کن
[M2]ابر را شب داند و آن را چه پندارد چراغ
[B][M1]ابرها تیره ست نگذارم می روشن ز کف
[M2]کس به تاریکی روان از دست نگذارد چراغ
[B][M1]بی چراغی می جهان بر دیده خسرو شب است
[M2]ساقی خورشید رویی کو که بسپارد چراغ؟
[A]
[B][M1]شاه حسنی وز متاع نیکوان داری فراغ
[M2]می نزیبد بد کنی در پیش مسکینان دماغ
[B][M1]داغ هجرانم نه بس، خالم به رخ هم می نمای
[M2]چند سوزم وه که داغی می نهی بالای داغ
[B][M1]بهترین حاجات آن کایی شبی پیشم چو شمع
[M2]می نهم از سوز دل هر شب به هر مسجد چراغ
[B][M1]آب چشمم گفت حال و بر درت زین پس برآر
[M2]هم تو می دانی که نبود بر رسولان جز بلاغ
[B][M1]غنچه دل پاره کردم، چونکه بر باد آمدم
[M2]زانکه بودم با گل خندان تو یک دم به باغ
[B][M1]هست نالان سوخته جانم مدام، ای کبک ناز
[M2]گر ز مردار استخوانی، نشنوی بانگ کلاغ
[B][M1]عقل و دین الحمدلله رفت، زین پس ما و عشق
[M2]یافت چون خسرو ز صحبتهای بی دردان فراغ
[A]
[B][M1]دی می گذشت و سوی او دلها روان از هر طرف
[M2]صد عاشق گم کرده دل سویش روان از هر طرف
[B][M1]گلگون نازش زیر زین، غمزه بلایی در کمین
[M2]می مرد ازان پیکان کین، پیر و جوان از هر طرف
[B][M1]ژولیده زلف فتنه خو، مخمور چشم کینه جو
[M2]موها پریشان کرده او، خونها چکان از هر طرف
[B][M1]جانها و دلها چون خسی در راهش آب هر کسی
[M2]می رفت جان و دل بسی گیسوکشان از هر طرف
[B][M1]دلهای پر خون جگر گرد کمرگه سر به سر
[M2]چون لعل و یاقوت و گهر گرد میان از هر طرف
[B][M1]زنجیر دل ها موی او، دلال سرها خوی او
[M2]در چار سوی روی او بازار جان از هر طرف
[B][M1]در کنج غم افتاده من، بر یاد سرو خویشتن
[M2]زانم چه کاید در چمن سرو روان از هر طرف
[B][M1]کعبه که یارش می رود لبیک جان می بشنود
[M2]گر چه به پابوسش رود صد کاروان از هر طرف
[B][M1]چون بی تو دل ناسایدم، گر تیغ سر بر نایدم
[M2]چه باک از آنم کایدم زخم زبان از هر طرف
[B][M1]یک روز میرد چاکرت پیش درت دور از برت
[M2]فریاد خیزد بر درت «مسکین فلان!» از هر طرف
[B][M1]زین پس که از خوی بدت آهنگ بیرون باشدت
[M2]ترسم که چون خسرو بسی گیرد عنان از هر طرف
[A]
[B][M1]دی مست می رفتی، بتا، رو کرده از ما یک طرف
[M2]شبدیز را مطلق عنان پیچیده عمدا یک طرف
[B][M1]تا بر رخ زیبای تو افتاده زاهد را نظر
[M2]تسبیح زهدش یک طرف، مانده مصلا یک طرف
[B][M1]تیری که دی زد بر دلم، پیداست تا غایت به من
[M2]پیکان و کلکش یک طرف، سوفار و پرها یک طرف
[B][M1]در چار حد کوی خود افتاده بینی بنده را
[M2]تن یک طرف،جان یک طرف،سریک طرف،پایک طرف
[B][M1]سلطان خوبان می رسدهر سو گروه عاشقان
[M2]چاووش شه کو تا کند مشتی گدا را یک طرف
[B][M1]نوشین شراب لعل او شد مجلس ما بی خبر
[M2]ساقی صراحی یک طرف، مستان رسوا یک طرف
[B][M1]جان خسرو دل خسته را خون ریختن فرموده است
[M2]خلقی به منت یک طرف، آن شوخ تنها یک طرف
[A]
[B][M1]ای ز سودای تو در دل رونق بازار عشق
[M2]مرهم جانهاست از یاد لبت آزار عشق
[B][M1]دی که می رفتی به پیش عاشقان غمزه زنان
[M2]دیگران بسمل شدند و من شدم مردار عشق
[B][M1]من بدان نذرم که گر میرم به سویم بنگری
[M2]بین که چون من چند کس مرده ست در بازار عشق
[B][M1]تیغ خود بگذار تا وام تو بگذارم، از آنک
[M2]وام معشوق است سر بر گردن عیار عشق
[B][M1]هر زمان از صید فتراک تو غیرت می برم
[M2]کانچنان من بر نبستم خویش در دربار عشق
[B][M1]عاشق از بر زیستن میرد، رخش بنمای سیر
[M2]تا بمیرد زان مفرح جان کنان بیمار عشق
[B][M1]از دعایت من چو، ای زاهد، نگشتم نیک بخت
[M2]تو بیا، باری چو من بدبخت شو در کار عشق
[B][M1]آنکه بیداریش بهر خواب خوش با شاهد است
[M2]شاهدش دان آنکه حق است این چنین بیدار عشق
[B][M1]خسروا، با جان و دل هم قصه جانان مگوی
[M2]زانکه نتوان گفت با نامحرمان اسرار عشق
[A]
[B][M1]رسید دوش ندایی ازین بلند رواق
[M2]که، ای مقیم زوایای شهربند فراق
[B][M1]درین حضیض چرا گشته ای چنین محبوس؟
[M2]گذر چو طایر قدسی از اوج این نه طاق
[B][M1]مناققند و ریای جمیع اهل بشر
[M2]بیا به صحبت یاران بی ریا و نفاق
[B][M1]ترا به روز ازل با حبیب عهدی بود
[M2]چه آمدت که فراموش کرده ای میثاق؟
[B][M1]مرو به قول مخالف به هرزه راه حجاز
[M2]وگرنه راه نیابی به پرده عشاق
[B][M1]کسی که مسکن اصلیش عالم علویست
[M2]چه می کند به خراسان، چه می رود به عراق؟
[B][M1]ز خویش بگذر و باز آی سوی ما، خسرو
[M2]که نیست خوش تر از این جای در همه آفاق
[A]
[B][M1]دو چشمت آفت دلهاست هر یک
[M2]دو زلفت عقد مشکلهاست هر یک
[B][M1]شکنهای سر زلف کج تست
[M2]فرامشخانه دلهاست هر یک
[B][M1]نشیمنها که بر خاک در تست
[M2]ز بهر دیده منزلهاست هر یک
[B][M1]کنند ار عاشقانت خاک بر سر
[M2]سزد، چون پای در گلهاست هر یک
[B][M1]مده پند اهل دل را، زاهدا، زانک
[M2]چو خسرو مست باطلهاست هر یک
[A]
[B][M1]ای باد، لطفی کن برو در کوی جانان ساکنک
[M2]احوال من در گوش او یک لحظه بر خوان ساکنک
[B][M1]گر خسته ای آمد به جان، گر زنده می خواهی دلی
[M2]از لعل شکر بار خود بفرست درمان ساکنک
[B][M1]رفتم ز جان برخاستم در خواب بود آن نازنین
[M2]از خواب خوش برخاستم ترسان و لرزان ساکنک
[B][M1]چون خاست او از خواب خوش، افتادم اندر پای او
[M2]برداشت سر از پای خود خندان و نازان ساکنک
[B][M1]گفتم که ای گلروی من، وقتی نگشتی آن من
[M2]گفتا که من آن توام، بیم رقیبان ساکنک
[B][M1]با یار بودم ساعتی رفتم، به باغ و بوستان
[M2]در باغ و بستان آمدم افتان و خیزان ساکنک
[B][M1]بر روی و مویش بوسه ها می دادم و می گفت او
[M2]چون کافران غارت مکن آخر مسلمان ساکنک
[B][M1]دشنامها می داد او هر دم به زیر لب مرا
[M2]من روی خود بر پای او نالان و مالان ساکنک
[B][M1]خسرو اگر در کوی تو رفتن نداند روز را
[M2]لابد رود در نیم شب از خلق پنهان ساکنک
[A]
[B][M1]بوستان جلوه در گرفت اینک
[M2]گل ز رخ پرده برگرفت اینک
[B][M1]آتش لاله برفروخت ز باد
[M2]دامن کوه در گرفت اینک
[B][M1]بلبل آمد، نشست بر سر گل
[M2]بینوا بود، زر گرفت اینک
[B][M1]غنچه در پیش فاخته ز اصول
[M2]سبقی تازه بر گرفت اینک
[B][M1]ورق غنچه را که نم زده بود
[M2]ورقش یکدگر گرفت اینک
[B][M1]آب را گر چه چشم ها پاک است
[M2]بوستان را ببر گرفت اینک
[B][M1]بید در لرزه گشت و تیغ کشید
[M2]آب را رهگذر گرفت اینک
[B][M1]خار چون تیز کرد پیکان را
[M2]گل به برگش سپر گرفت اینک
[B][M1]شاخ گلگون که بارگیر گل است
[M2]ناگه از باد برگرفت اینک
[B][M1]مرغ می گفت، گل نخواهد رفت
[M2]لاله گوی کمر گرفت اینک
[B][M1]ابر در گریه شد ز ناله خویش
[M2]پرده ای تنگ در گرفت اینک
[B][M1]کرد بر وی سحاب ریختنی
[M2]باغ را در و زر گرفت اینک
[B][M1]طوطی آغاز شعر خسرو کرد
[M2]روی گل در شکر گرفت اینک
[A]
[B][M1]ترک سفید روی و سیه چشم و لاله رنگ
[M2]مثلث نزاد مادر ایام شوخ و شنگ
[B][M1]زلف تو بر رخ تو هر آنکس که دید گفت
[M2]بگرفت ملک چین و حبش پادشاه زنگ
[B][M1]با تیر چشم جادو و ابروی چون کمان
[M2]داری قدی کشیده تر از قامت خدنگ
[B][M1]آهو صفت شکار دل عاشقان کند
[M2]آن شیرگیر آهوی چشم تو چون پلنگ
[B][M1]در سنگ سیم باشد و این طرفه تر که تو
[M2]داری درون سینه سیمین دلی چو سنگ
[B][M1]آب حیاتم از لب و دندان روان شود
[M2]گر بوسه ای به بنده دهی زان دهان تنگ
[B][M1]بر نظم خسرو از سر مستی سخن مگیر
[M2]کو هست در هوای تو فارغ ز نام و ننگ
[A]
[B][M1]دل رفت ز تن بیرون دلدار همان در دل
[M2]افتاد سخن در جان گفتار همان در دل
[B][M1]گفتم بکنم یادش ماند که بماند جان
[M2]شد کیسه همه خالی طرار همان در دل
[B][M1]یک شهر پر از خوبان ده باغ پر از گلها
[M2]صد جای نهم دیده، دلدار همان در دل
[B][M1]قربان شومی بهرش کافزون شودی عمرش
[M2]با جان خود این خواهم، با یار همان در دل
[B][M1]نی بگسلم از مویش کز شرم مسلمانی
[M2]تن را به نماز آرم، زنار همان در دل
[B][M1]در کعبه و بتخانه هر جا که رود خسرو
[M2]دل باد ز تو بدخو، دیدار همان در دل
[A]
[B][M1]خهی در هر نظر چون خویش مقبول
[M2]چو من صد بیش در کوی تو مقتول
[B][M1]کنم اندر جمالت عقل و دانش
[M2]چو بیند مصلحت در خویش معزول
[B][M1]خوی حسنی که از رویت چکیده
[M2]بشسته دفتر معقول و منقول
[B][M1]گریزان کژکژ از بالای تو سرو
[M2]نگردد عرض بیش از قامت طول
[B][M1]تو، ای دانا که عاشق را دهی پند
[M2]مکن دل در غم بیهوده مشغول
[B][M1]بسی دیدم فلاطون و ارسطو
[M2]شده در عاشقی مجنون و بهلول
[B][M1]فرو خوان قصه شیرین و خسرو
[M2]که زو لیلی و مجنون هست مسجول
[A]
[B][M1]مرا بهرت خصومتهاست با دل
[M2]کنون با من درین سودا و با دل
[B][M1]اگر باد سر زلفت همین است
[M2]کجا ما و کجا جان و کجا دل
[B][M1]ز تو از گوشه چشمی اشارت
[M2]ز ما عقل و ز ما جان و ز ما دل
[B][M1]دل ار بیگانه گشت از من، نرنجم
[M2]که عاشق را نباشد آشنا دل
[B][M1]به خون گرم دل پیوست با دوست
[M2]بدینسان چون توان کردن جدا دل
[B][M1]مرا گویی که جانت از چیست در سوز؟
[M2]بلا شد جان مرا، جان را بلا دل
[B][M1]بماندم در بلای دل که یارب
[M2]مبادا هیچ کس را مبتلا دل
[B][M1]چه گویندم که دل نه، پند بشنو
[M2]که صد منزل ز من راهست با دل
[B][M1]به یک دلدار بس کن، خسروا، زآنک
[M2]نبندد هیچ عاشق جا به جا دل
[A]
[B][M1]نگارا، صحبت از اغیار بگسل
[M2]گل خندان من، از خار بگسل
[B][M1]نخست از بند جان پیوند بگشای
[M2]پس آنگه دوستی از یار بگسل
[B][M1]ندانم تا که گفت آن بی وفا را
[M2]که مهر از دوستان یک بار بگسل
[B][M1]بزن مطرب ز رحمت راه عشاق
[M2]رگ جان و دل افگار بگسل
[B][M1]اگر سوده شود ز ابریشم چنگ
[M2]گلیم صوفیان را تار بگسل
[B][M1]چرا مینالی، ای بلبل، چنین زار
[M2]نمی گفتم از آن گلزار بگسل
[B][M1]درون بتخانه و بیرون مناجات
[M2]مسلمان شو، دلا، زنار بگسل
[B][M1]کمند عشق را نتوان گسستن
[M2]برو سر رشته پندار بگسل
[B][M1]نیابی داد خوبان، خسرو، از کس
[M2]بزن دست و عنان یار بگسل
[A]
[B][M1]زهی زلفت شکسته نرخ سنبل
[M2]گلستان رخت خندیده بر گل
[B][M1]رسانده خط یاقوت تو ریحان
[M2]کشیده خط به کافور تو سنبل
[B][M1]عروسی را که او صاحب جمال است
[M2]چو دریابد، گرش نبود تحمل
[B][M1]چو ریش خستگان را مرهم از تست
[M2]مکن در کار مسکینان تغافل
[B][M1]اگر گل را نباشد برگ و پیوند
[M2]چه سود از ناله شبگیر بلبل؟
[B][M1]به جانت کانکه بر جان دارم از غم
[M2]نباشد کوه سنگین را تحمل
[B][M1]چو از زلفش بدین روز اوفتادم
[M2]تو نیز، ای شب، مکن بر من تطاول
[B][M1]خوشا آن بزم روحانی که هر دم
[M2]کند مستی به پاداش تعقل
[B][M1]بزن مطرب که مستان صبوحی
[M2]از آن مستند و خسرو از تامل
[A]
[B][M1]مسلمانان برفت از دست من دل
[M2]چو دیدم آنچنان شکل و شمایل
[B][M1]جهانی را بدین شکل و شمایل
[M2]همی بینم چو خود امروز مایل
[B][M1]زهی صانع خدا کز لطف بنگاشت
[M2]از این سان صورتی از آب و از گل
[B][M1]نباشد چون جمالت مجلس افروز
[M2]اگر خورشسید بنشیند به محفل
[B][M1]دلم منزل به زلفت کرد، گویی
[M2]نخواهد رفت ازین فرخنده منزل
[B][M1]تنم کز خاک گردد نقش مهرت
[M2]ز نعش جان نخواهد گشت زایل
[B][M1]ملامت می کنند اصحاب ما را
[M2]ز درد ما مگر هستند غافل
[B][M1]ندارم طاقت درد فراقت
[M2]فراق دوستان کاری ست مشکل
[B][M1]درین ره، خسروا، دیوانه می باش
[M2]نمی باید شنیدن پند عاقل
[A]
[B][M1]خیز که جلوه می کند چهره دلگشای گل
[M2]عالم بیخودی خوش است خاصه که در هوای گل
[B][M1]نافه گشای بوستان سکه به نام گل زده
[M2]خطبه بلبلان همه نیست مگر ثنای گل
[B][M1]تاج مرصع آورد شاخ ز هر شکوفه ای
[M2]تحت زمردین زند بخت به زیر پای گل
[B][M1]ابر دو اسبه می رود بهر نظاره چمن
[M2]سرو پیاده می شود پیش در سرای گل
[B][M1]حیف بود که ماه و گل خوانمت از سر هوس
[M2]ای تو به از هزار مه چند بود بقای گل
[B][M1]مستی ما به بوی تو بهر خدا چه جای می
[M2]شادی من به روی تو، بی تو جهان چه جای گل
[A]
[B][M1]ترک من رفتم ز کویت گر ز من گشتی ملول
[M2]خیر بادت می کنم یک سجده فردا قبول
[B][M1]زور و زر باشند اسباب وصال، اما مرا
[M2]نیست چیزی غیر زاری در تمنای وصول
[B][M1]بس که چشمم سیل خون می بارد از هجران تو
[M2]کاروان در ره نمی یابد ز گل جای نزول
[B][M1]دمبدم از خون دل با تونویسم نامه، لیک
[M2]جز نسیم صبحدم دیگر نمی یابم رسول
[B][M1]در حریم کعبه روحانیان، یعنی که دل
[M2]جز خیال دوست کس را نیست امکان نزول
[B][M1]تا بخواند آیت عشق از خط مشکین بار
[M2]رفت از یادم روایات فروغ بی اصول
[B][M1]عاقلان گر غافلند از حال خسرو، عیب نیست
[M2]از مجانین کی خبر دارند ارباب عقول؟
[A]
[B][M1]می رود یار و مرا آزار می ماند به دل
[M2]وای مسکینی کش آن رفتار می ماند به دل
[B][M1]زیستن دشوار می بینم که از غمزه مرا
[M2]اندک اندک هر زمان آزار می ماند به دل
[B][M1]پند می گویی، ولی معذور داری دوست، زانک
[M2]دل پریشان دارم و دشوار می ماند به دل
[B][M1]گر شود، جانا، دلم زیر و زبر بر حق بود
[M2]زانکه زلف تو نه بر هنجار می ماند به دل
[B][M1]وه که جانم بر لب آمد، چند بیخوابی کشم
[M2]کاندکش می بینم و بسیار می ماند به دل
[B][M1]گر نخواهی کشتنم غمزه زنان زین سو میا
[M2]کان مژه هر شب مرا چون خار می ماند به دل
[B][M1]این هم از بخت است کت در دل نباید گفت من
[M2]ورنه از خسرو همین گفتار می ماند به دل
[A]
[B][M1]من مسکین چه کنم، پیش که گویم غم دل؟
[M2]که ز عشق تو به جز غصه ندارم حاصل
[B][M1]ای صبا، حال دل من بر دلدار مگوی
[M2]که جهانی ز غم عشق تو لایعقل
[B][M1]غافل از یاد تو یک لحظه نیم تا دانی
[M2]زینهار از من دلخسته نباشی غافل
[B][M1]طمع دانه کند مرغ که در دام افتد
[M2]ورنه در دام غم و غصه نیفتد عاقل
[B][M1]خلق را میل به حوران بهشتی باشد
[M2]چه کنم، نیست مرا جز به تو خاطر مایل
[B][M1]به وصال تو بس امید وفا بود مرا
[M2]آه کاندیشه غلط بود و تصور باطل
[B][M1]به قیامت برد از عشق تو حسرت خسرو
[M2]که به تشریف وصال تو نگردد واصل
[A]
[B][M1]رسته بودم مه من چندگه از زاری دل
[M2]از نمکدان تو شد تازه جگر خواری دل
[B][M1]تو همی آیی و صد غارت جان از هر سو
[M2]در چنین فتنه کجا صبر کند یاری دل؟
[B][M1]هر کسی با دل آزاد ازین شهر گذشت
[M2]من گرفتار بماندم به گرفتاری دل
[B][M1]دل گنه کرد که عاشق شد و نزد خوبان
[M2]نشود عفو همه عمر گنه کاری دل
[B][M1]وقتی افگن نظری جانب من، ای خورشید
[M2]که سیه روی بماندم ز شب تاری دل
[B][M1]وقت آن است که دستی دهی، ای دوست، به لطف
[M2]که فرو رفتم در گل ز گرانباری دل
[B][M1]عشقت افگند میان من و دل بیزاری
[M2]بر رخ از خون نگر، اینک خط بیزاری دل
[B][M1]می شود زلف تو ز آسیب نسیمی درهم
[M2]بس که بیتاب شد از زحمت بسیاری دل
[B][M1]عشق گویند که کار دل بیدار بود
[M2]بهره ام خواب اجل بود ز بیداری دل
[B][M1]پند گویا، هم ازین گونه خرابم بگذار
[M2]که نمی آید ازین خسرو معماری دل
[A]
[B][M1]ای فرق تا به پای همه آرزوی دل
[M2]آب حیات رانده خیالت به جوی دل
[B][M1]دل بستمت به زلف ندانستم این قدر
[M2]کز وی چنین دراز شود گفتگوی دل
[B][M1]عمری به گرد کوی تو گشتم چوبیدلان
[M2]نی دل به دستم آمد و نی آرزوی دل
[B][M1]در خون دل خوردم، نکنم جز دعای تو
[M2]زیرا که من به سوی توام، نی به سوی دل
[B][M1]چندین که دل جفای ترا شکر می کند
[M2]شرمنده هم نمی شوی آخر ز روی دل
[B][M1]یک موی از سر تو مبادا که بگسلد
[M2]آویختی، اگر چه به هر تار موی دل
[B][M1]خسرو حدیث درد تو، باری کجا کند؟
[M2]زیرا که نیست در تن افسرده بوی دل
[A]
[B][M1]من نخواهم برد جان از دست دل
[M2]ای مسلمانان، فغان از دست دل
[B][M1]سینه می سوزد مدام از جور چشم
[M2]دیده می گرید روان از دست دل
[B][M1]هر که از دستان دل غافل شود
[M2]زود گردد داستان از دست دل
[B][M1]جانم اندر تاب و دل در تب بماند
[M2]این ز دست چشم و آن از دست دل
[B][M1]گفته بودم پای در دامن کشم
[M2]وین حکایت کی توان از دست دل
[B][M1]قوت پایی نداری، خسروا
[M2]تا نهی سر در جهان از دست دل
[A]
[B][M1]مده پندم که من در سینه سودایی دگر دارم
[M2]زبان با خلق در گفت است و دل جایی دگرد
[B][M1]خرامان هر طرف سروی و جان من نیاساید
[M2]که من این خار خار از سرو بالایی دگر دارم
[B][M1]مرا این تشنگی از بهر آبی دیگرست، ارنه
[M2]نمی بینی که در هر دیده دریایی دگر دارم
[B][M1]طبیبا، خویش را زحمت مده چون به نخواهم شد
[M2]که من اندر سر شوریده سودایی دگر دارم
[B][M1]ترا گر رای خونریز من مسکینست، بسم الله
[M2]چه می پرسی ز من، جانا، نه من رای دگر دارم
[B][M1]به بازار تو دل را من برید یک نظر کردم
[M2]کرم کن یک نظر دیگر که کالایی دگر دارم
[B][M1]همه مستی من در کار چشم و زلف و رویت شد
[M2]لبم خاموش و در هر یک تقاضایی دگر دارم
[B][M1]مران سوی کسانم چون تنم شد خاک در کویت
[M2]نماند آن سر که جز پای تو دریایی دگر دارم
[B][M1]نمی اندیشی از دمهای سرد من، نمی دانی
[M2]که در هر کو چو خسرو بادپیمایی دگر دارم
[A]
[B][M1]همی خواهم ترا بینم، نظر سویی که من دارم
[M2]به خوبان دیدنم خو شد، عجب خویی که من دارم
[B][M1]اگر بر خاک می غلتم مرا دیباست با رویت
[M2]تعالی الله، عجایب پشت و پهلویی که من دارم
[B][M1]ز بندت چون جهم آخر که هر یک بند زلفت را
[M2]گره بر بسته ام محکم به هر مویی که من دارم
[B][M1]جفایت هر که را گویم همه کس روی تو بیند
[M2]به پیشت چون توان دیدن بدین رویی که من دارم
[B][M1]ترازو کردی از من تیر و گویی بر کشم آن را
[M2]چه خواهی برکشیدن زین ترازویی که من دارم
[B][M1]اشارت کن ز ابرو تا کشم سر زیر پای تو
[M2]کز آن چوگان توان بردن چنین گویی که من دارم
[B][M1]صبا دی آمد از کویت دماغم خوش شد از بویت
[M2]دماغی خوش توان کردن ازین بویی که من دارم
[B][M1]دو چشمم جوی شد، گر تو نداری آرزوی من
[M2]تماشا هم نمی آیی درین جویی که من دارم
[B][M1]لطیفه گوییم، خسرو، توانی زیست در هجرم
[M2]توانم، خاصه با این زور بازویی که من دارم
[A]
[B][M1]من این آه جگر سوز از دل پیمان شکن دارم
[M2]چرا از دیگری نالم که درد از خویشتن دارم
[B][M1]چه جای محنت ایوب و اندوه دل یعقوب
[M2]بلا اینست و بیماری و تنهایی که من دارم
[B][M1]گهی از دیده در رنجم، گه از دل در جگرخواری
[M2]چه دانستم که من چندین بلا از خویشتن دارم
[B][M1]چو سروش در قبای سبزگون دیدم یقینم شد
[M2]که چون گل چاک خواهم زد، اگر صد پیرهن دارم
[B][M1]مرا فردا به دشواری برون آرند پا از گل
[M2]کزان مژگان عاشق کش بسی خون در کفن دارم
[B][M1]مگر هر پاره ای زین دل به دلداری دهم، ورنه
[M2]چه خواهم کرد با خوبان بدین یک دل که من دارم
[B][M1]چو من روی ترا بینم، چرا از گل سخن گویم؟
[M2]چو من قد ترا جویم، چه پروای چمن دارم
[B][M1]ز دنیا می رود خسرو، به زیر لب همی گویم
[M2]دلم بگرفته در غربت تمنای وطن دارم
[A]
[B][M1]برون آ اندکی، جانا که بسیار آرزو دارم
[M2]وداع عمر نزدیک است و دیدار آرزو دارم
[B][M1]مرا پر خار بادا هر دو دیده، بلکه پر گل هم
[M2]اگر بی روی تو هرگز به گلزار آرزو دارم
[B][M1]قیاس روزی خود می شناسم کز گلستانت
[M2]همه گل آرزو دارند و من خار آرزو دارم
[B][M1]درت می بوسم و آن بخت کو کاندر دلت گردد
[M2]که این بخشش از آن لعل شکر بار آرزو دارم
[B][M1]ز زلفت یک گره بگشا، نه از بهر دلم، لیکن
[M2]خلاصی از پی مشتی گرفتار آرزو دارم
[B][M1]اگر شد عقل و دین در کار عشقت، سهل باشد آن
[M2]هنوز اندر سر شوریده بسیار آرزو دارم
[B][M1]نصیحت می کنی، ای آشنا، کاسوده شو خسرو
[M2]چه پنداری که من این مردن زار آرزو دارم؟
[A]
[B][M1]به یاد دیدن روی تو گلزار آرزو دارم
[M2]چه جای گل کز این سودا به دل خار آرزو دارم
[B][M1]هوس دارم پس از مردن قد سرو روان، یعنی
[M2]از آن قامت به خاک کویش رفتار آرزو دارم
[B][M1]چنانش دوست می دارم که دارند آرزو خلقی
[M2]اگر دارند از آن راحت من آزار آرزو دارم
[B][M1]چو آزادی ز بند موی او دارد دلم او را
[M2]همیشه در خم زلفش گرفتار آرزو دارم
[B][M1]مرا گفتی که ای خسرو، چه داری آرزو از من؟
[M2]میسر نیست، ورنه از تو بسیار آرزو دارم
[A]
[B][M1]من آن خاکم که در راه وفا رو بر زمین دارم
[M2]ز سودای بتان داغ غلامی بر جبین دارم
[B][M1]ز مردن غم ندارم، لیک روزی کز غمت میرم
[M2]فراموشت شود از من به عالم غم، همین دارم
[B][M1]فدا کردیم در عشقت دل و دین و ز من مانده
[M2]همین جانی که آن هم بهر روز واپسین دارم
[B][M1]مرا گویند کاندر وصل او خوش باش، چون باشم؟
[M2]که چون هجران شبان روزی بلایی در کمین دارم
[B][M1]بسی گفتند خسرو را دل از مهر بتان بر کن
[M2]سخن نشنوده ام اکنون، نه دل دارم، نه دین دارم
[A]
[B][M1]نترسم از بلا چون دیده بر رخساره ای دارم
[M2]که جان غم کشی بی غیرتی بیکاره ای دارم
[B][M1]بخواهم سوخت روزی عاقبت این آشنایان را
[M2]که هر شب بر سر کویش رهی خونخواره ای دارم
[B][M1]نظر در یار مشغول است و جان در بار بربستن
[M2]تو، ای نظارگی، دانی که من نظاره ای دارم
[B][M1]نمی دانم، حکیما، دل کجا شد در جگر خوردن
[M2]ببینی در غریبستان یکی آواره ای دارم
[B][M1]برآمد دودم از جان، چند سوزم زین دل پاره
[M2]مسلمانان، نه دل دارم که آتش پاره ای دارم
[B][M1]چو خاک خفتگان رفتم به رخ، و اکنون که حاصل شد
[M2]چگونه بر چنان یاری چنین رخساره ای دارم؟
[B][M1]ز آه خسروش، یارب نگیری گر چه آن نادان
[M2]نیارد هیچ گه در دل که من بیچاره ای دارم
[A]
[B][M1]شبی، آسایشم نبود، عجب بیداریی دارم
[M2]شفا از چشم تو خواهم، عجب بیماریی دارم
[B][M1]همه شب می گزم انگشت حسرت را به دندان من
[M2]همین است ار ز شاخ عمر بر خورداریی دارم
[B][M1]الا، ای ساقی فارغ دلان، می هم بدیشان ده
[M2]که من با روزگار خویشتن خونخواریی دارم
[B][M1]برو، ای بخت خواب آلود، از پهلوی بیداران
[M2]که تو شب کوریی داری و من شب کاریی دارم
[B][M1]جگر بریان و ناله مطرب و می گریه تلخم
[M2]بیا مهمان من، جانا که شب بیداریی دارم
[B][M1]به یاد رویت از یاد تو خالی نیستم یک دم
[M2]ز تشویش غمت گر چه فرامش کاریی دارم
[B][M1]چو خاک در شدم در زیر پای خود، عزیزم کن
[M2]بدان عزت که پیش آستانت خواریی دارم
[B][M1]مرا گویی که دور از چون منی چون زنده می مانی؟
[M2]خیالت را بقا بادا که از وی یاریی دارم
[B][M1]به چشمت می کند خسرو، حق آن گر نمی دانی
[M2]دروغی هم نمی گویی که مردم ساریی دارم
[A]
[B][M1]به چشم تر دمی کاندر دل بریانش می دارم
[M2]وی اندر خواب و من نزدیک خود مهمانش می دارم
[B][M1]خیال زلف او را رنجه می سازم، بیا، ای جان
[M2]که بیرون آید، آنگه چشم بر جولانش می دارم
[B][M1]رخ او بینم و با خویشتن گویم، نمی بینم
[M2]عجایب غیرتی کز خویشتن پنهانش می دارم
[B][M1]اگر میرم، فسوسی نیست بر جانم، جز این حسرت
[M2]که جان بویش گرفت از بس که اندر جانش می دارم
[B][M1]هنوز از غارت سیمین برآن آخر نمی گردد
[M2]دل خسرو که، چندین سال شد، ویرانش می دارم
[A]
[B][M1]من و شبها و یاد آن سرکویی که من دانم
[M2]دلم رفته ست و جان هم می رود سویی که من دانم
[B][M1]صبا بوهای خوش می آرد از هر بوستان، لیکن
[M2]که خواهد زیست، چون می نارد آن بویی که من دانم
[B][M1]سر خود گیر و رو، ای جان دل برداشته، از تن
[M2]که این سر خاک خواهد گشت در کویی که من دانم
[B][M1]اگر تن مو شد و گر بگسلد جان نیز، گو بگسل
[M2]مرا از دل نخواهد رفت آن مویی که من دانم
[B][M1]بسوزی هر چه هست، ای باد، اگر آن سو رسی، اما
[M2]به تندی نگذری زنهار بر رویی که من دانم
[B][M1]چو کشتن رسم خوبانست، جان، گر حیله می دارم
[M2]ذخیره می کنم از بهر بدخویی که من دانم
[B][M1]چه پیچم بر درازیهای شب تهمت، چه می دانم؟
[M2]که هست این پیچش خسرو ز گیسویی که من دانم
[A]
[B][M1]تویی در پیش من یا خود مه و پروین نمی دانم
[M2]شب قدر من است امشب که قدر این نمی دانم
[B][M1]روی در باغ و می گویی که گل بین چون منم عاشق
[M2]همین روی تو می بینم، گل و نسرین نمی دانم
[B][M1]چنانم لذت یاد تو بنشسته ست اندر جان
[M2]که زان پس ذوق تلخ و جان خود شیرین نمی دانم
[B][M1]خرد را گفتم اندر عاشقی دخلی بکن، گفتا
[M2]غریبم، رسم این کشور من مسکین نمی دانم
[B][M1]به بالینم رسیده یار و من در مردن از سویش
[M2]کجایی در زبان و کیست در بالین نمی دانم؟
[B][M1]سؤال می کنی از من که خسرو من کیم پیشت؟
[M2]شنیدم، لیک از حسرت جواب این نمی دانم
[A]
[B][M1]چو خواهم با تو حال خود بگویم، جا نمی یابم
[M2]وگر پیدا کنم جای ترا، تنها نمی یابم
[B][M1]به جان و دل ترا جویم، اگر ناگاه پیش آیی
[M2]ز شادی دست و پا گم می کنم خود را نمی یابم
[B][M1]تعالی الله، چه گلزاری ست حسن عالم افروزت
[M2]که گل در باغ خوبی چون رخت زیبا نمی یابم
[B][M1]ندارد هیچ پروایی به حال زار مسکینان
[M2]کسی را از بتان مثل تو بی پروا نمی یابم
[B][M1]به کویت عاشقان مستند، اما در ره عشقت
[M2]بسان خسرو دیوانه شیدا نمی یابم
[A]
[B][M1]همیشه در فراقت با دل افگار می گریم
[M2]غمت را اندکی می گویم و بسیار می گریم
[B][M1]شبی کاندر حریمت ره نمی یابم به صد زاری
[M2]به حسرت می نشینم در پس دیوار می گریم
[B][M1]اگر مردم به مستی، گاه گاهی گریه ای دارند
[M2]چه حال است این که من هم مست و هم هشیار می گریم؟
[B][M1]گهی در خلوت تاریک از هجر تو می نالم
[M2]گهی در فرقتت در کوچه و بازار می گریم
[B][M1]چه سوز است این نمی دانم به جان خسرو مسکین؟
[M2]که چون ابر بهار اندر سر کهسار می گریم
[A]
[B][M1]خراش سینه خود با یکی خونخوار می گویم
[M2]حساب عمر می دانم که غم با یار می گویم
[B][M1]فراهم کی شود ریش دلم زینسان که من هر دم؟
[M2]حدیث آن نمک پیش دل افگار می گویم
[B][M1]به جانان گفته ام ناگه نخواهد رفت جان، یارب
[M2]نمی دانم چه نام است این که من هر بار می گویم
[B][M1]درون خویش خالی می کنم زان زنده می مانم
[M2]که ذکرت شب و روز پیش در و دیوار می گویم
[B][M1]چو مجنون در بیابان غمم دور از رخ لیلی
[M2]که درد خویشتن با پشته های خار می گویم
[B][M1]زبانم تیشه فرهاد شد بهر دل سنگین
[M2]ز بس کافسانه شیرین خود بسیار می گویم
[B][M1]من از سر زنده گردم گر تو با من یک سخن گویی
[M2]تو می دانی نگویی، لیک من گفتار می گویم
[B][M1]اگر با من ز بد گفتن خوشی، ای من فدای تو
[M2]تو بد می کن که من بهر تو استغفار می گویم
[B][M1]رقیبا، بر حقی، گر باورت ناید غم خسرو
[M2]که من تیمار بلبل پیش بوتیمار می گویم
[A]
[B][M1]بگویم حال خویشت، لیک از آزار می ترسم
[M2]وگر ندهم برون، ز اندیشه گفتار می ترسم
[B][M1]چه حال است این که از بیم رقیبان ننگرم رویت؟
[M2]هوس می آیدم گل چیدن و از خار می ترسم
[B][M1]معاذالله که از مردن بترسم در غمت، لیکن
[M2]ز داغ دوری و محرومی دیدار می ترسم
[B][M1]دلی دارم کباب از دست غم، پیشت کشم، لیکن
[M2]ز خوی نازک آن نرگس خونخوار می ترسم
[B][M1]تو شب در خواب مستی و مرا تا روز بیداری
[M2]مخسپ ایمن که من زین دیده بیدار می ترسم
[B][M1]جوانی، خنده بر خونابه پیران مکن، زیرا
[M2]تو می خندی و من زین گریه بسیار می ترسم
[B][M1]مرا زین دیده آزار جراحت می تراود دل
[M2]مبادا کاندرو ماند از این آزار می ترسم
[B][M1]ز درد من دلت هر سوی زحمت می کند، لیکن
[M2]ز بسی سامانی بخت پریشان کار می ترسم
[B][M1]نیم خسرو که فرهادم، نمانده جانم از عشقت
[M2]اگر مانده ست، از شیرینی گفتار می ترسم
[A]
[B][M1]همه شب با دل خود نقش آن دلدار بربندم
[M2]مگر ممکن بود کاین دیده بیدار بربندم
[B][M1]جگر از عاشقی خون گشت و کن زینم نمی بایست
[M2]معاذالله کاین تهمت به زلف یار بربندم
[B][M1]مژه در چشم من شد خار و خواب از دیده رفت، اکنون
[M2]مگر کاین رخنه پر فتنه را از خار بربندم
[B][M1]جهانی بی دوست نتوان دید، بنشینم به کنج غم
[M2]به روی خود در این کلبه خونخوار بربندم
[B][M1]مگو یاران دیگر ای که جانی و آب و گل خوبان
[M2]چگونه دل ز جان در صورت دیوار بربندم
[B][M1]غمت گفتم برون ندهم، گشادی چشم از حسرت
[M2]فرو بستی لبم بی آنکه من گفتار بربندم
[B][M1]غباری یادگارم ده ز کوی خود که می خواهم
[M2]کزین جا در غریبستان عقبی بار بندم
[B][M1]تو خود را گر نمی دانی مسلمان، گو بدان باری
[M2]مرا نزدیک شد کز دست تو زنار بربندم
[B][M1]سر زلفی کز او دیوانه شد خسرو به دستم مده
[M2]که تا زان رشته دست عقل دعوی دار بربندم
[A]
[B][M1]تو سر مستی و من عاشق، بیا تا با تو در غلتم
[M2]ز دست لعل تو تا چند در خون جگر غلتم
[B][M1]بغلتم هر زمان در زیر پایت باز برخیزم
[M2]چو رویت بنگرم بار دگر از پای در غلتم
[B][M1]چنان گشته ست حال عیش من از تلخی هجران
[M2]مگس بر من نیارد شست، اگر اندر شکر غلتم
[B][M1]سرشکم گفت در وقتی که می غلتید بر رویم
[M2]چو مروارید غلتانم که بر بالای زر غلتم
[B][M1]به کار عیش در خون دو چشم خویش می غلتم
[M2]چه بهتر زان بود خسرو که در کار دگر غلتم
[A]
[B][M1]نیارم تاب دیدن، دیر دیرت بهر آن بینم
[M2]بباید هر زمان جانی که رویت هر زمان بینم
[B][M1]مرا گویند کش چون مردمان بین و مرو از جا
[M2]دلم بر جای باید کش به چشم مردمان بینم
[B][M1]بدینسان کامد از روی تو کار من به جان، وانگه
[M2]من دیوانه را بر خود نبخشود و همان بینم
[B][M1]اگر من کشتنی گشتم، نمی گویم مکش، ای غم
[M2]ولی بگذار چندانی که روی آن جوان بینم
[B][M1]چه حاجت بر دلم نازک، همین بس نیست مرگ من
[M2]که گه گه چاشنی از دست آن ناوک کمان بینم
[B][M1]گه جولان نیارم دیدنش از بیم جان، لیکن
[M2]چو من بی طاقتم دزدیده در دست و کمان بینم
[B][M1]ز نوروز جوانی گر چه بشکفته ست بستانش
[M2]مبادا سبزه پیراهن آن بوستان بینم
[B][M1]دریغا، آن چنان رویی دگر خواهد شدن، یارب
[M2]مرا آن روز منمایی که رویش آنچنان بینم
[B][M1]ز خوبان بس که بی دین گشت خسرو، بهترین روزش
[M2]بت اندر پیش و زنار مغانش در میان بینم
[A]
[B][M1]چمن چون بوی تو آرد، به بویت در چمن میرم
[M2]به یاد قد تو در سایه سرو سمن میرم
[B][M1]زیم از تو، بمیرم هم ز تو فارغ ز جان و تن
[M2]نیم چون دیگران کز جان زیم یا خود ز تن میرم
[B][M1]خوش آن وقتی که تو از ناز سویم بنگری و من
[M2]به زاری کشته، انگشت او فگنده در دهن میرم
[B][M1]شدم رسوا درون شهر، در صحرا روم، اکنون
[M2]که رسواتر شوم، گر در میان مرد و زن میرم
[B][M1]بخور جمله تنم، ای زاغ، جز دیده که دید او را
[M2]که بیرون اوفتم، در عرصه زاغ و زغن میرم
[B][M1]مرا پیراهن صد چاک پر خونست از آن یوسف
[M2]همین آرایش گورم کنید آن دم که من میرم
[B][M1]سخن بر بستی از خسرو مگر چشمت فرود آمد
[M2]کرم کن یک سخن، جانا، که تا زان یک سخن میرم
[A]
[B][M1]سواره آمدی و صید خود کردی دل و تن هم
[M2]کمند عقل بگسستی لجام نقس توسن هم
[B][M1]به دامن می نهفتم گریه ناگه مست بگذشتی
[M2]شدم رسوا من تر دامن و صد چاک دامن هم
[B][M1]تو ناوک می زنی بر جان و جان من همی گوید
[M2]که چشم بد جدا زان ناوک و زان ناوک افگن هم
[B][M1]نهادم هر چه بود از سر، سری مانده مرا بر تن
[M2]چو بار سر سبک کردی، سبک کن بار گردن هم
[B][M1]ترا خوش باد خواب، ار چه مرا این جان سرگشته
[M2]همه شب گرد موی تست و گرد کوی تو تن هم
[B][M1]دل من گر به سویت شد، نداری استوار او را
[M2]که آن بیگانه وقتی آشنا بوده ست با من هم
[B][M1]چنانم با خیالت خوی شد در کنج تنهایی
[M2]که بر بستم در از خورشید و ماه و بلکه روزن هم
[B][M1]شبی روشن کن آخر کلبه تاریک من، چون من
[M2]دل تاریک در کار تو کردم، چشم روشن هم
[B][M1]عقوبت می کشم تا زنده ام، وه کاندرین زندان
[M2]همه کس جان کند صورت، مرا جان است دشمن هم
[B][M1]ملامت بر دل صد پاره عاشق بدان ماند
[M2]که باشد زخم پیکان و بدوزندش به سوزن هم
[B][M1]چو بوسی، ای صبا، نعل سمندش را به گستاخی
[M2]زکوة آنچنان دولت دو بوسی دیگر از من هم
[B][M1]بشو در بندگیش، ای ابر، خط سبزه تا بلبل
[M2]نگوید کین خط آزادی سرو است و سوسن هم
[B][M1]چه کیش است آخر،ای خسرو،که بی خوبان نه ای یک دم
[M2]زمانی آخر از بت باز می ماند بر همن هم
[A]
[B][M1]ندانم کیست اندر دل که در جان می خلد بازم
[M2]چنان مشغول او گشتم که با خود می نپردازم
[B][M1]همه کس با بتی در خواب و من در کنج تنهایی
[M2]چه باشد گر شبی پوشیده گردد دیده بازم
[B][M1]غمت کشت و هنوز امشب ز اقبال خیال تو
[M2]امید زیستن باشد، اگر من دل بیندازم
[B][M1]سر خود گیر و رو، ای جان دل برداشته، از من
[M2]که من مرغ گرفتارم میسر نیست پروازم
[B][M1]اگر چش ناله های دردناکم در نمی گیرد
[M2]خوشم با این همه گر می شناسد باری آوازم
[B][M1]مسلمانی همه درباختم در کار بت رویان
[M2]ببینید، ای مسلمانان که من دین در چه می بازم؟
[B][M1]من و شب ها و دردی و حدیثی بود از حسنت
[M2]که داد آن دولتم، جانا، که تا خود بشنوی رازم؟
[B][M1]به دشواری ز کویت دوش جان را برده ام آسان
[M2]اگر عیبم نگیری، دل همانجا می کشد بازم
[B][M1]چو بینم در تو دزدیده، حلالت باد خون من
[M2]اگر فرمان دهی کشتن به گفت چشم غمازم
[B][M1]تو در بازی دلم در خون، نخواهم زیستن دانم
[M2]ز درد آگه نیم حالی که من مشغول جانبازم
[B][M1]چگونه جان برد خسرو ازین اندیشه کت هر دم
[M2]فرامش می کنی عمدا و در جان می خلی بازم
[A]
[B][M1]ز هجران روز من شب گشت و کی بودی چنین روزم
[M2]شبی گر روز کردی با من آن ماه شب افروزم
[B][M1]گرفتار آمدم جایی و نهمانا رهم زیرا
[M2]شکست آن قلب کو بر خیل غم می کرد پیروزم
[B][M1]برآید زین هوس جانم که یک شب شمع تو باشم
[M2]تو خوش خوش باده می نوشی ومن چون شمع می سوزم
[B][M1]بلا و غم خریدار آمدند از سوی تو بر من
[M2]بحمدالله که در کوی تو بازار است امروزم
[B][M1]کسی از عمر خود روزی نخواهد کم، ولی بر من
[M2]رود گر بی غمت روزی، مبادا روزی آن روزم
[B][M1]کشم تا جان بود در تن، جفاهای سگ کویت
[M2]سگ کوی ترا باری و فاداری بیاموزم
[B][M1]نهان تا چند دارم درد خسرو را ز تو آخر
[M2]دلم برده ز کف وانگه لب بیهوده می دوزم
[A]
[B][M1]ز دستم شد عنان دل، چه داند کس که من چونم؟
[M2]درین تیمار بی حاصل چه داند کس که من چونم؟
[B][M1]من و شبها و نقش او که بر وی فتنه شد جانم
[M2]همه روزم بدو مایل، چه داند کس که من چونم؟
[B][M1]زند هر دم ز بدخویی مرا سنگ جفا بر جان
[M2]از آن بدخوی سنگین دل، چه داند کس که من چونم
[B][M1]شب حامل برای من بزاید هر زمان دردی
[M2]ز درد این شب حامل، چه داند کس که من چونم؟
[B][M1]جدا شد کاروان صبر و راه هجر بی پایان
[M2]چو دور افتادم از منزل، چه داند کس که من چونم؟
[B][M1]مرا خر در خلاب افتاد و از آب دو چشم خود
[M2]چو کس را نیست پا در گل، چه داند کس که من چونم؟
[B][M1]چو کس را دیده بینش نمی بینم که من بیند
[M2]به جز شاهنشه عادل، چه داند کس که من چونم؟
[A]
[B][M1]بدو بودم شبی، افسانه آن شب بگوییدم
[M2]وگر میرم به تعظیم سگان او بموییدم
[B][M1]مرا امروز در دار بلا جلوه ست بهر او
[M2]سرود جلوه کان در نوحه گویند آن مگوییدم
[B][M1]شهید خنجر عشقم به خون دیده آلوده
[M2]به خاکم همچنان پر خون در آرید و مشوییدم
[B][M1]گلی کز خاک من روید، به گوش اهل دل گوید
[M2]که من بوی فلان دارم، مبوییدم، مبوییدم
[B][M1]همه جا از شهیدان نور خیزد وز دلم آتش
[M2]نشان است این میان کشتگانش، گر بجوییدم
[B][M1]گر از گل گل شود پیدا، ز من خواهد زدن بویش
[M2]نبوییدم که از غیرت بسوزم، گر ببوییدم
[B][M1]پس از کشتن که خون آلوده خسپد بر درش، خسرو
[M2]از آن بهتر که با عزت به خون دیده شوییدم
[A]
[B][M1]نگارا، عزم آن دارم که جان در پایت افشانم
[M2]به بوسه از لب شیرین تو انصاف بستانم
[B][M1]مرا تا داده ای رخصت که گه گه می گذر در ره
[M2]چنانم کشتی از شادی که ره رفتن نمی دانم
[B][M1]میسر نیست کز زلف تو سوی خود کشم مویی
[M2]اگر چه روزگاری شد که در دنباله آنم
[B][M1]مسلمان نیستم، گر نیست زلفت کافر مطلق
[M2]که کافر می کند آن را که می گوید مسلمانم
[B][M1]مرا با آنکه نگذارند گرد کوی تو گشتن
[M2]همی خواهم که خود را بر سر کویت بگردانم
[B][M1]بسی کوشم که پای خود کشم در گوشه عزلت
[M2]ولی مطلق نمی دارد غمت دست از گریبانم
[B][M1]چو من با دیدن رویت بدینسانم که می بینی
[M2]مبادا ساعتی کز دیدن رویت جدا مانم
[B][M1]به هر جایی که بنشینم ز عنوان وفای تو
[M2]نخواهم نامه ای تا از جگر خوانی نیفشانم
[B][M1]چو خو کردم در آب دیده از دریا نیندیشم
[M2]چو مرغابی شدم، اکنون چه باک از موج طوفانم!
[B][M1]تو مست ناز اگر آگه نه ای از روزگار من
[M2]ز خسرو پرس کت وا گوید از حال پریشانم
[A]
[B][M1]چو دادی مژده این نعمتم کت روی بنمایم
[M2]رها کن کز کف پای تو زنگ دیده بزدایم
[B][M1]به پات ار دیده سایم، زنده گردم، لیک کشت آنم
[M2]کز این خون غم آلوده چگونه پات آلایم
[B][M1]ز خون دیده خود شرمسارم پیش تو، کز وی
[M2]همه یاقوت قلب این نثار آن چنانم پایم
[B][M1]جهانی نرخ یک نظاره کردی در جمال خود
[M2]دو عالم گر بود دستم، برین بالا بیفزایم
[B][M1]بمیرم زین هوس کاید شبی خواب و ترا بینم
[M2]چو از خواب اندر آیم، هم به رویت چشم بگشایم
[B][M1]شنیدن چون توانم ذکرت از گفتار هر غیری
[M2]چو گویم نام تو، خواهم زبان خود فرو خایم
[B][M1]مزن طعنه که از کویم عزیز چشمها گشتی
[M2]که آخر خاک در می ریزم، این، نه سرمه می سایم
[B][M1]بباید سوختن صد بار و بازم آفرید از سر
[M2]کز آنسان پاک گردم کاتشت را سوختن شایم
[B][M1]دعا این می کند خسرو که گردم خاک در کویت
[M2]مگر بختم کند یاری که روزی زیر پات آیم
[A]
[B][M1]سرو منی و از دل بستان خودت خوانم
[M2]درد منی و از جان درمان خودت خوانم
[B][M1]اول به دو صد زاری جان پیشکشت کردم
[M2]و آنگاه به صد عزت مهمان خودت خوانم
[B][M1]مهمانت چه خوانم من نه خضر نه عیسی تا
[M2]بر آب خودت جویم، بر خوان خودت خوانم
[B][M1]هر چند که جان من دید از تو جفایی چند
[M2]با این دل همه درد دل جانان خودت خوانم
[B][M1]هر لحظه مرا با دل جنگی ست در این معنی
[M2]کو زان خودت گوید، من زان خودت خوانم
[B][M1]از بس که نمی ارزم نزد تو به کشتن هم
[M2]قربان شوم ار گویی «قربان خودت خوانم »
[B][M1]از گونه روی خود ارزد همه شب خسرو
[M2]زین پس که اگر گویی سلطان خودت خوانم
[A]
[B][M1]سودای سر زلفت کاندر دل و جان دارم
[M2]ز اندیشه دلم خون شد تا چند نهان دارم
[B][M1]گر سر ننهم پیشت، خاکی بنهی بر سر
[M2]من سرمه کنم آن را، در دیده جان دارم
[B][M1]از تو نگرانیها افتاد مرا در دل
[M2]تا چند به روی تو دیده نگران دارم
[B][M1]بی خواب کنی چشمم، تو دیده آن داری
[M2]چون باز کنم پیشت، من زهره آن دارم
[B][M1]گردد دلم از عشقت گرداب بلا شد غم
[M2]تا چند ازین طوفان خود را به کران دارم
[B][M1]گفتی که بیا بر من، اندیشه مدار از کس
[M2]گر بخت دهد یاری، اندیشه آن دارم
[B][M1]با تو چه دهم هر دم، چون هست دم سر دم
[M2]گل را چه برم مهمان، چون باد خزان دارم
[B][M1]در هجر تو خسرو را اینک به لب آمد جان
[M2]جانی که رسد بر لب چندش به زبان دارم
[A]
[B][M1]ای گل، صفت حسنت بر وجه حسن گویم
[M2]سر تا به قدم جانی، کفر است که تن گویم
[B][M1]آن میم دهان داند از ابروی چون نونش
[M2]نی نی که غلط گفتم، من دانم و من گویم
[B][M1]هی هی سخن کفرست آن موی رسن گفتن
[M2]ببریده زبان بادم، گر بیش رسن گویم
[B][M1]زلفی که ازو آید بویی چو دم عیسی
[M2]بس فکر خطا باشد گر مشک ختن گویم
[B][M1]چشمم که دو صد دریا دارد نه به هر مژگان
[M2]این قلزم پر خون را چون نام عدن گویم
[B][M1]پیراهن خود گلها سازند قبا در خون
[M2]گر از رخ جانبخشت وصفی به ختن گویم
[B][M1]گفتی ز دهان من، خسرو، تو حدیثی گوی
[M2]در وصف دهان تو من خود چه سخن گویم؟
[A]
[B][M1]در دیده چه کار آید؟ این اشک چو بارانم
[M2]بر دیده اگر، جانا، سروی چو تو بنشانم
[B][M1]خود را به سر کویت بدنام ابد کردم
[M2]از هر چه جز این کردم، از کرده پشیمانم
[B][M1]جانم به فدات آن دم کز بعد دو سه بوسه
[M2]گویم که یکی دیگر گویی تو که نتوانم
[B][M1]از تیغ جفایم کش بی هیچ دیت، زیرا
[M2]زین بیش نمی ارزد در نرخ وفا جانم
[B][M1]گر با تو غمی گویم، در خواب کنی خود را
[M2]این درد دل است آخر، افسانه نمی خوانم
[B][M1]تو نام کرم گیری من جور و ستم خوانم
[M2]گر چه به زبان گویی، من نام تو می دانم
[B][M1]جانی دگرم باید شکرانه فرمانت
[M2]آن لحظه که در کشتن آید ز تو فرمانم
[B][M1]چاک دلم، ای محرم، چون دوخت نمی دانی
[M2]ضایع چه کنی رشته در چاک گریبانم؟
[B][M1]عشق بت و بیم جان این نقد به کف تا کی؟
[M2]خسرو، به غزل بر گو تا دست برافشانم
[A]
[B][M1]نبض دل شوریده رنجور گرفتیم
[M2]و ایمن ز هوا و هوسش دور گرفتیم
[B][M1]زین خانه ویرانه چو شد سرد دل ما
[M2]ما راه در آن خانه معمور گرفتیم
[B][M1]گر راه دراز است، چه اندیشه که پنهان
[M2]ره توشه از آن منظر منظور گرفتیم
[B][M1]در صورت حور ار نفسی نیست ز حسنش
[M2]تا دیده ز دیدار چنان حور گرفتیم
[B][M1]ما مرده دلان را ز کف غم برهانیم
[M2]چون روح نفس در نفس صور گرفتیم
[B][M1]در حضرت سلطان معانی به حقیقت
[M2]بردیم مثال خود و منشور گرفتیم
[A]
[B][M1]ما ترک رضای دل خودکام گرفتیم
[M2]در زاویه نیستی آرام گرفتیم
[B][M1]بدنامی و آوارگی ما چو ز دل بود
[M2]ترک دل آواره بدنام گرفتیم
[B][M1]دل زحمت خود برد ز ما و ز بلا رست
[M2]آزاد نشد مرغ کزین دام گرفتیم
[B][M1]تا سوختن عشق ز پروانه بدیدیم
[M2]سودای همه سوختگان خام گرفتیم
[B][M1]غم خوردن پیدا بد و خون خوردن پنهان
[M2]ذوقی که ز خوبان گل اندام گرفتیم
[B][M1]هر کس در پیری ز د و ما دامن خمار
[M2]زین عاشقی عاریت آرام گرفتیم
[B][M1]ای اهل سلامت که نداری خبر از ما
[M2]رو سبحه ترا باد که ما جام گرفتیم
[B][M1]گفتی کم جانی و تنی گیرد درین راه
[M2]ما راه تو، ای شیخ، به ناکام گرفتیم
[B][M1]سودای تو با کام دل از کام برون زد
[M2]هرچ از همه خوبان جهان کام گرفتیم
[B][M1]ماییم دعاگوی و ز اقبال رقیبت
[M2]کز وی قدری لذت دشنام گرفتیم
[B][M1]میکن ز جفا هر چه توانی و میندیش
[M2]کان در حق خسرو کرم عام گرفتیم
[A]
[B][M1]آن نرگس پر ناز و جفا را ز که دانیم؟
[M2]وان غمزه بی مهر و وفا را ز که دانیم؟
[B][M1]گر یار جفا کرد، گنه بر دل ریش است
[M2]ای خلق جفاگوی شما را ز که دانیم؟
[B][M1]مردم ز پی کشتن آن زلف تو جنبند
[M2]ای خرمن گل باد صبا را ز که دانیم؟
[B][M1]هر شب که بود ماه که بر بام برآید
[M2]آن شعمره انگشت نمارا ز که دانیم؟
[B][M1]گفتی که به دل راز که داری تو، درین دل
[M2]آخر خبرت نیست که ما راز که دانیم؟
[B][M1]دیوانگی خسرو از اندیشه شد آخر
[M2]آن سلسله زلف دو تا را ز که دانیم؟
[A]
[B][M1]ما از هوس روی بتان باز نیاییم
[M2]تیغ است حد ما به زبان باز نیاییم
[B][M1]گر تیر زنی به جگر، ای یار کمان کش
[M2]تیریم که رفته ز کمان باز نیاییم
[B][M1]مردانه نهادیم چو پا بر سر کویت
[M2]گر سر برود، از سر آن باز نیاییم
[B][M1]باز آمدن از مهر جوانان نتوانیم
[M2]لیک ازچو تویی چون بتوان باز نیاییم
[B][M1]باز آمدن از عشق توان، ماند اگر دل
[M2]لیکن ز پی ماندن جان باز نیاییم
[B][M1]راندیم چنان بی تو زعالم کاجل و عمر
[M2]گر هر دو بگیرند عنان، باز نیاییم
[B][M1]یادش دهی، ای باد، ز ما گاهی، اگر ما
[M2]در خدمت آن سرو روان باز نیاییم
[B][M1]پیدا نفس امروز زند گرچه که خسرو
[M2]زینها چه شود، گر به نهان باز نیاییم؟
[A]
[B][M1]جان زحمت خود برد و به جانان نرسیدیم
[M2]دل رخنه شد از درد و به درمان نرسیدیم
[B][M1]موریم که گشتیم لگدکوب سواران
[M2]در گوشه که بر پای سلیمان نرسیدیم
[B][M1]دنبال دل دوست دویدیم فراوان
[M2]بگرفت اجل راه و بدیشان نرسیدیم
[B][M1]در عشق غبار سر زلفش تن خاکی
[M2]شد خاک و بدان زلف پریشان نرسیدیم
[B][M1]چون مرغ که دارند نگاه از پی کشتن
[M2]در دام بماندیم و به بستان نرسیدیم
[B][M1]ای باد، سلامی برسانی تو اگر ما
[M2]در خدمت آن سرو خرامان نرسیدیم
[B][M1]چه سود که فردا رخ چون عید نمایی؟
[M2]کامروز بمردیم و به سامان نرسیدیم
[B][M1]از خون جگر نامه درد تو نوشتیم
[M2]بگذشت همه عمر و به جانان نرسیدیم
[B][M1]دل نزل به بیگانه، به خسرو بگوی بس
[M2]ما خود سگ کوییم و به مهمان نرسیدیم
[A]
[B][M1]عمری شد و ما عاشق و دیوانه بماندیم
[M2]در دام چو مرغ از هوس دانه بماندیم
[B][M1]هر مرغ ز باغی و گلی بهره گرفتند
[M2]مائیم که چون بوم به ویرانه بماندیم
[B][M1]وقتی دل و جان و خردی همره ما بود
[M2]عشق آمد و زیشان همه بیگانه بماندیم
[B][M1]یاران چو فرشته ز خرابات رمیدند
[M2]ما چون مگسان بر سر خمخانه بماندیم
[B][M1]در کوی بتان رفت همه عمر، دریغا
[M2]چون برهمن پیر به بتخانه بماندیم
[B][M1]ای بخت سیه روی، تو خوش خفت که شبها
[M2]ما با دل خود بر سر افسانه بماندیم
[B][M1]خاکستری افتاده نه دم مانده و نه دود
[M2]زیر قدم شمع چو پروانه بماندیم
[B][M1]ناگاه پری صورتی اندر نظر آمد
[M2]دیدیم در آن صورت و دیوانه بماندیم
[B][M1]خسرو، به زبانها که فتادیم ز زلفش
[M2]گویی تو که موییم که در شانه بماندیم
[A]
[B][M1]صافی مده، ای دوست که ما درد کشانیم
[M2]نی رند تمامیم کزین رند و شانیم
[B][M1]این کاسه سر بهر چه داریم به عزت؟
[M2]گر در صف مستانش سبویی نکشانیم
[B][M1]هر چند که در کیسه نداریم پشیزی
[M2]در همت ما بین تو که جمشید و شانیم
[B][M1]کو ساقی نوخیز که بالای دو دیده
[M2]چندان که دو ابرو بنشاند بنشانیم
[B][M1]پیش آر می، ای ساقی خونریز که پیشت
[M2]از لب بخوریم و زمژه باز فشانیم
[B][M1]گر زنده نداریم شبی پیش تو، گر زانک
[M2]خود را به سر کوی تو یک شب بکشانیم
[B][M1]خون خوردنم، ای مست جوانی، چو ندانی
[M2]دانی چو ترا شربت خسرو بچشانیم
[A]
[B][M1]ای از نظرم رفته، نظر سوی که دارم؟
[M2]دل کز تو ستانم، به خم موی که دارم؟
[B][M1]تسلیم جفایت چه کنم، گر نکنم جان
[M2]چون باز رهم، قوت بازوی که دارم؟
[B][M1]گفتی که تو این بیدلی از روی که داری؟
[M2]از روی تو دارم، دگر از روی که دارم؟
[B][M1]هر جا که یکی روی نکو جان من آنجاست
[M2]یارب، به چنین خو که منم خوی که دارم؟
[B][M1]تیری که مرا هست به سینه ز کمانی
[M2]من دانم و دل کز خم ابروی که دارم؟
[B][M1]دشمن زندم طعن و کند دوست ملامت
[M2]من سوخته دل گوش به سر کوی که دارم؟
[B][M1]اندازه من نیست که برگیرم از آن چشم
[M2]کان چشم که برگیرم از آن، سوی که دارم؟
[B][M1]دستی که دو تا ماند به بالین فراقم
[M2]گر باز رسم، در ته پهلوی که دارم؟
[B][M1]گویند که رو، خسرو و زو جادویی آموز
[M2]چندین دگر از نرگس جادوی که دارم؟
[A]
[B][M1]عاشق شدم و محرم این کار ندارم
[M2]فریاد که غم دارم و غمخوار ندارم
[B][M1]آن عیش که یاری دهدم صبر ندیدم
[M2]وان بخت که پرسش کندم یار ندارم
[B][M1]بسیار شدم عاشق و دیوانه از این پیش
[M2]آن صبر که هر بار بد این بار ندارم
[B][M1]یک سینه پر از قصه هجر است، و لیکن
[M2]از تنگدلی طاقت گفتار ندارم
[B][M1]چون راز برون نفتدم از پرده که هر چند
[M2]گویند مرا گریه نگهدار، ندارم
[B][M1]این کوری چشمم غم نادیدن یارست
[M2]ورنه غم این چشم گهر بار ندارم
[B][M1]گویند که بیدار مدار این شب غم را
[M2]اندازه من نیست که بیدار ندارم
[B][M1]دارم غم دیدار تو بسیار نه اندک
[M2]لیکن غم خود اندک و بسیار ندارم
[B][M1]جانا، چو دل خسته به سودای تو دارم
[M2]او داند و سودای تو، من کار ندارم
[B][M1]خونریز شگرف است لبت، سهل نگیرم
[M2]مهمان عزیز است غمت، خوار ندارم
[B][M1]دارم هوس زیستنی نیز، ولیکن
[M2]پروانه آن لعل شکربار ندارم
[B][M1]مرگم ز تو دور افگند، اندیشه ام اینست
[M2]اندیشه از این جان گرفتار ندارم
[B][M1]خون شد دل خسرو ز نگه داشتن راز
[M2]چون هیچ کسی محرم اسرار ندارم
[A]
[B][M1]گمراه شدم، ره سوی جانان ز که پرسم؟
[M2]وز هجر بمردم، خبر جان ز که پرسم؟
[B][M1]از سرزنش مرده دلان جان به لب آمد
[M2]داروی دل زار پریشان ز که پرسم؟
[B][M1]خواب اجلم در سر و من مست خیالت
[M2]تعبیر چنین خواب پریشان ز که پرسم؟
[B][M1]کشت آن لب سر سبز مرا، گو ز من او را
[M2]کای خضر، ره چشمه حیوان ز که پرسم؟
[B][M1]ای رایت حسن تو روان کشتن عشاق
[M2]در آدمیان فتوی قربان ز که پرسم؟
[B][M1]یک درد تو گردد دو، گرم زانکه نپرسی
[M2]این درد که را گویم و درمان ز که پرسم؟
[B][M1]برد از دل من نقش بتان سحر دو چشمت
[M2]سحری که تو از دل بروی آن ز که پرسم؟
[B][M1]خواهم که کشم پیش دو بادام تو خود را
[M2]سلطان دو به یک مرتبه، فرمان ز که پرسم؟
[B][M1]دادند نشان دل خسرو سوی چشمت
[M2]مست است چو آن نرگس فتان، ز که پرسم؟
[A]
[B][M1]یارب، غم آن سرو خرامان به که گویم؟
[M2]دل نیست به دستم، سخن جان به که گویم؟
[B][M1]آه از دل من دود برآرد همه شب، آه
[M2]کاین سوختگی غم هجران به که گویم؟
[B][M1]افسانه من ناخوش و کس محرم آن نیست
[M2]اندک نبود، صبر فراوان به که گویم؟
[B][M1]خونابه پیدا همه بینند خود از چشم
[M2]احوال جگر خوردن پنهان به که گویم؟
[B][M1]دردی ست در این سینه که همدرد شناسند
[M2]بیدرد چو باور نکند، آن به که گویم؟
[B][M1]خوابش نگرم جان به لب آمد که برون ده
[M2]من نیم شب آن خواب پریشان به که گویم؟
[B][M1]دشنام دهد دشمن دشمن و تشنیع زند دوست
[M2]چندین شنوم از که و چندان به که گویم؟
[B][M1]من قصه دهم شرح و ز مستی ننهد گوش
[M2]آن زودکش دیر پشیمان، به که گویم؟
[B][M1]بلبل بکند ناله چو خسرو به سحرگاه
[M2]چون نشنود آن سرو خرامان، به که گویم؟
[A]
[B][M1]هر دم غم خود با دل افگار بگویم
[M2]چون زهره آن نیست که با یار بگویم
[B][M1]دشنام که می گفت شبی، هم ز زبانش
[M2]هر دم به هوس خود را صد بار بگویم
[B][M1]هر شب روم اندر سر آن کوی و غم خود
[M2]چون نشنود او، با در و دیوار بگویم
[B][M1]کو جان گرفتار که باور کند از من؟
[M2]گر من غم این جان گرفتار بگویم
[B][M1]افگار کنم همچو دل خود دل آن کس
[M2]کورا سخنی زان دل افگار بگویم
[B][M1]شب خواب شبم نی که مگر بینمت آنجا
[M2]خونابه این دیده بیدار بگویم
[B][M1]دردی ست در این سینه که بیرون نتوان داد
[M2]حیف است که درد تو به اغیار بگویم
[B][M1]خون شد ز نهفتن دل و اکنون روم، ای جان
[M2]رسوا شرم و بر سر بازار بگویم
[B][M1]یک روز بپرس آخر از آن محنت شبها
[M2]تا کی غم خسرو به شب تار بگویم؟
[A]
[B][M1]زین پای ادب نیست که در کوی تو آیم
[M2]سازم ز دو دیده قدم و سوی تو آیم
[B][M1]ای کاش شوم زودتری خاک که باری
[M2]با باد شرم همره و پهلوی تو آیم
[B][M1]در کوی تو گمره شوم از بوی تو با آنک
[M2]آنجا همه زان رهبری بوی تو آیم
[B][M1]خورشیدی و من ذره، کنم بی سر و پا رقص
[M2]آن لحظه که در جلوه گه روی تو آیم
[B][M1]گفتی که سیاست کنمت، کی بود آن تا
[M2]گل بسته و آراسته در کوی تو آیم
[B][M1]گفتی که برو جان ببر از من، چه روم چون
[M2]هر جا که روم بسته به یک موی تو آیم
[B][M1]پرسی غم خسرو ز پی شرح، زبان کو
[M2]چون پیش نمکدان سخنگوی تو آیم
[A]
[B][M1]بیا ساقی که ما در می فتادیم
[M2]به خدمت پیش میخواران ستادیم
[B][M1]سر رندی چو گم کردیم در فسق
[M2]کلاه صوفیان را کج نهادیم
[B][M1]رها کن غرقه گردیم ار برانیم
[M2]میان می، چو اندر می فتادیم
[B][M1]چه جای توبه چون می می بنوشیم
[M2]که از خوبان به خون روزه گشادیم
[B][M1]مرادی از غم او عشق داریم
[M2]چه داند او گر از غم نامرادیم
[B][M1]بکش، ای خوش پسر، ما را به یک ناز
[M2]همان پندار کز مادر نزادیم
[B][M1]بده یک جام کیخسرو به خسرو
[M2]همان انگار ما هم کیقبادیم
[A]
[B][M1]به رخ خاک درت رفتیم و رفتیم
[M2]دعای دولتت گفتیم و رفتیم
[B][M1]ز روی خویش کردی دور ما را
[M2]چو گیسویت برآشفتیم و رفتیم
[B][M1]جفاهای ترا با کس نگفتیم
[M2]درون سینه بنهفتیم و رفتیم
[B][M1]چو غنچه بس که پر خون شد دل ما
[M2]چو گل ناگاه بشکفتیم و رفتیم
[B][M1]به خود بیرون نمی رفتم از این در
[M2]ولی خود را به در رفتیم و رفتیم
[B][M1]به عهدت خواب خوش هرگز نکردیم
[M2]کنون آسوده دل خفتیم و رفتیم
[B][M1]ندارد قوت رفتار خسرو
[M2]میان سیل خون افتیم و رفتیم
[A]
[B][M1]همی دزدی ز من اندام چون سیم
[M2]کدامین سیم دزدت کرد تعلیم
[B][M1]ز بهر سیم پیشانی گره چیست؟
[M2]گره تا چند بتوان بست بر سیم
[B][M1]بتان آزری بشکن ازان روی
[M2]کز آتش سبزه بر زد چون براهیم
[B][M1]مرا حرف نخستین است از جان
[M2]سر زلفت که شد چون حلقه جیم
[B][M1]خوش است آن خال نزدیک دهانت
[M2]اگر چه نیست حاجت نقطه بر میم
[B][M1]چه بیم اندر دلی چون شرم در چشم
[M2]نه شرم از چشم داری نه ز دل بیم
[B][M1]منم در کاغذین پیراهن از تو
[M2]چو نقش ماه نو بر روی تقویم
[B][M1]چوتر کردیم پیشت دیده و دل
[M2]ازین پس ما و جان خشک و تسلیم
[B][M1]گر آیی سوی خسرو نیم روزی
[M2]دو روزه عمر باز آید به دو نیم
[A]
[B][M1]سفر کردند یاران جان ما هم
[M2]بسی بیگانگان و آشنا هم
[B][M1]ز ما یک بار برکندند دل را
[M2]ز صحبت خیمه مهر و وفا هم
[B][M1]چه تاب رنج راه آن نازنین را
[M2]که راهش در دل و در دیده جا هم
[B][M1]برابر رفت در یک تاش جانم
[M2]دلم در بند آن زلف دو تا هم
[B][M1]دو بوسی یادگاری داد ما را
[M2]دو می می داد پیش از دیده با هم
[B][M1]طفیل آهوی صحرا چه بودی
[M2]که در فتراک خود بستی مرا هم
[B][M1]جدایت می کند از جان من عشق
[M2]جدایی بند بند من جدا هم
[B][M1]فلک را کور بادا دیده مهر
[M2]که نارد دوستان را دیده با هم
[B][M1]اگر آن سو روی از خسرو، ای باد
[M2]ببوسی، باد پای یار ما هم
[A]
[B][M1]ببستی چشم من ز افسون زبان هم
[M2]دلم بردی نه تنها بلکه جان هم
[B][M1]خرابم می کنی از رخ، ز لب نیز
[M2]ازینم می کشی، جانا، از آن هم
[B][M1]ز تیر تست ما را دعوی خون
[M2]گواهی می دهد دل، آن کمان هم
[B][M1]ز بیداد تو خرسندم همه عمر
[M2]اگر خون ریزیم، راضی، بدان هم
[B][M1]برو، ای باد، بوسی زن برای پای
[M2]اگر چیزی نگوید، بر دهان هم
[B][M1]بده ساقی که من مست و خرابم
[M2]پیاله خورده ام، رطل گران هم
[B][M1]غمی دارم که باد از دوستان دور
[M2]به حق دوستی کز دشمنان هم
[B][M1]بت اندر قبله دارم نه همین بت
[M2]که زنار مغانه بر میان هم
[B][M1]اگر افتد قبول این جان خسرو
[M2]به بوسی می فروشم، رایگان هم
[A]
[B][M1]بتی هر روز بر دل میر سازم
[M2]به خوردن خون خود را تیر سازم
[B][M1]تنی پیرم گرفتار جوانان
[M2]بدین طفلی چه خود را پیر سازم؟
[B][M1]دل پاره نیارم دوخت هر چند
[M2]رگ جان رشته تدبیر سازم
[B][M1]چو کافوری نخواهد گشت روزم
[M2]ضرورت با شب چون قیر سازم
[B][M1]نه پای آنکه بگریزم ز تقدیر
[M2]همان بهتر که با تقدیر سازم
[B][M1]ندارم چون به حال صدق تا کی
[M2]ز زهد آیینه تزویر سازم
[B][M1]بس از بیهوده گفتن، خسرو، آن به
[M2]همه قوت تو مرغ انجیر سازم
[A]
[B][M1]خیالت بر دل خود شاه سازم
[M2]ز بهرش دیده منزلگاه سازم
[B][M1]همه جانها کنم چاک ار توانم
[M2]که از بهر سمندت راه سازم
[B][M1]چو دل خواهم برآرم از زنخدانت
[M2]رگ جان رشته آن چاه سازم
[B][M1]چو کافوری نخواهد گشت روزم
[M2]که شبهای غمت کوتاه سازم
[B][M1]چو بد خواهیم، صد جان بایدم تا
[M2]نکو خواه چو تو بدخواه سازم
[B][M1]چو خسرو را تو خود شادان نخواهی
[M2]ضرورت با رخ چون کاه سازم
[A]
[B][M1]ز هر موی تو دل در بند دارم
[M2]دلم خون گشت، پنهان چند دارم
[B][M1]به سوگند تو جان را بسته ام، وای
[M2]که چندش دل بر این سوگند دارم
[B][M1]غمت با خویشتن گویم همه شب
[M2]بدینسان خویش را خرسند دارم
[B][M1]برو جایی که من می دانم، ای باد
[M2]که من آنجا دلی در بند دارم
[B][M1]مرا از صحبت جان شرم بادا
[M2]که با جز تو چرا پیوند دارم
[B][M1]دهندم پند گفتار تو در گوش
[M2]چه گوش خویش سوی پند دارم
[B][M1]به خسرو ده که من ناداده وامی
[M2]بر آن لبهای شکر خند دارم
[A]
[B][M1]مرا دل ده که من سنگی ندارم
[M2]به جز خون جگر رنگی ندارم
[B][M1]دل من برده ای نیکوش، می دار
[M2]وگر بد داریش جنگی ندارم
[B][M1]سر کویی گرم رسوا کند عشق
[M2]چو من عاشق شدم، ننگی ندارم
[B][M1]سرود درد خود با خویش گویم
[M2]که نالان تر ز خود چنگی ندارم
[B][M1]ز من تا صبر صد فرسنگ راه است
[M2]ولی من پای فرسنگی ندارم
[B][M1]دهندم پند و با من در نگیرد
[M2]که من عقلی و فرهنگی ندارم
[B][M1]منم خسرو که از غم کوه فرهاد
[M2]به سینه دارم و سنگی ندارم
[A]
[B][M1]غمت با این و با آن گفتم، نگفتم
[M2]اگر چه ترک جان گفتم، نگفتم
[B][M1]ترا جان گفتم، ای دلبر تو دانی
[M2]که من این از زبان گفتم، نگفتم
[B][M1]به خاموشی بکش مسکین منی را
[M2]چنین ار یا چنان گفتم، نگفتم
[B][M1]خوش آن لحظه که تو گویی به صد ناز
[M2]«همین داد کان فلان گفتم، نگفتم »
[B][M1]به گوشت گر چه گفتم راز خسرو
[M2]تو گویی «بود آن گفتم، نگفتم »
[A]
[B][M1]شبی در کوی آن مه روی رفتم
[M2]سر و پاگم چو آب جوی رفتم
[B][M1]نمی رفتم، بلا شد بوی زلفش
[M2]خراب اندر پی آن بوی رفتم
[B][M1]به کویش رو نهادم بهر رفتن
[M2]ز بیهوشی به دیگر سوی رفتم
[B][M1]شبت خوش باد، ای دل، نزد آن ماه
[M2]که من خالی شدم، زین کوی رفتم
[B][M1]شدم بدخو به رویش هر دم اکنون
[M2]کجا من دیدن آن روی رفتم
[B][M1]به سینه نقد جان تشویش می داد
[M2]به رشوت دادن آن خوی رفتم
[B][M1]کج است آن زلف و می دانم به سویش
[M2]به گفت خسرو بدگوی رفتم
[A]
[B][M1]به دست باد، کان سو جان فرستم
[M2]مرا بویی ست آخر آن فرستم
[B][M1]اگر خود تیر بر جانم گشایی
[M2]به استقبال تیرت جان فرستم
[B][M1]به کشتن خون بهایم آنقدر بس
[M2]که گویی بهر خون فرمان فرستم
[B][M1]همایی چون تو، وانگه استخوانم
[M2]بگو تا بر سگ دربان فرستم
[B][M1]اگر گوید، برنجد از طفیلی
[M2]سری در خدمت چوگان فرستم
[B][M1]نماند اندر تنم نقدی که بر شاه
[M2]خراجی زین ده ویران فرستم
[B][M1]ز تیزی نظر کش نه به شمشیر
[M2]که خسرو را به تو قربان فرستم
[A]
[B][M1]پری رویی که من حیران اویم
[M2]به جان آمد دل از هجران اویم
[B][M1]رقیبا، دیدنم باری رها کن
[M2]دو روزه عمر تا مهمان اویم
[B][M1]بگفتندش، فلان مرد از غمت، گفت
[M2]«نخواهد مرد چون من جان اویم »
[B][M1]صبا هم بر شکست از ما که روزی
[M2]نیارد بویی از بستان اویم
[B][M1]چو مردم تشنه من در وادی هجر
[M2]چه سود ار چشمه حیوان اویم؟
[B][M1]ز زلفش دل همی جستم، دلم گفت
[M2]که زان تو نیم، من زان اویم
[B][M1]چو بر خسرو سیاست راند، گفتم
[M2]که با تو گفت من سلطان اویم
[A]
[B][M1]دل بی عشق را من دل نگویم
[M2]تن بی سوز را جز گل نگویم
[B][M1]شکایت ناورم از عشق بر عقل
[M2]جفای شحنه با عاقل نگویم
[B][M1]الا، ای آب حیوان، پیش زلفت
[M2]ره ظلمات را مشکل نگویم
[B][M1]بگیرم زلف تو فردا، ولیکن
[M2]چه زاید آن شب حامل، نگویم
[B][M1]به اقطاع تو دل را خاص کردم
[M2]که جان را هم در آن داخل نگویم
[B][M1]ز جانت نیک گویم تا توانم
[M2]وگر بد گویمت از دل نگویم
[B][M1]بسوزم در غمت، وین راز با کس
[M2]فراقم گر کند بسمل، نگویم
[B][M1]به خسرو گویم این غم کو اسیر است
[M2]وگر خود بینمش عاقل، نگویم
[A]
[B][M1]ز عشقت بیقرارم، با که گویم؟
[M2]ز هجرت خوار و زارم، با که گویم؟
[B][M1]نمی پرسی ز احوالم که چونی
[M2]پریشان روزگارم، با که گویم؟
[B][M1]همی خواهم که بفرستم سلامی
[M2]چو یک محرم ندارم، با که گویم؟
[B][M1]نه یک محرم که راز دل توان گفت
[M2]فراوان راز دارم، با که گویم؟
[B][M1]دلم بردی، غم کارم نخوردی
[M2]خراب است روزگارم، با که گویم؟
[B][M1]ندارد جز تمنای تو خسرو
[M2]جمالت دوست دارم، با که گویم؟
[A]
[B][M1]نهانی چند سوی یار بینم
[M2]نهان دارم غم و آزار بینم
[B][M1]ز صد جانب نظر دزدم که یک ره
[M2]به دزدی سوی آن عیار بینم
[B][M1]گهی تنهاش خواهم یافت، یارب
[M2]که بی اندیشه آن رخسار بینم
[B][M1]چنین هم هیچگه باشد، خدایا؟
[M2]که سیر آن روی چون گلنار بینم
[B][M1]همه عمرم در این حسرت به سر شد
[M2]که رویش بینم و بسیار بینم
[B][M1]تماشا حیف باشد بی رخ دوست
[M2]که جانان نبود و گلزار بینم
[B][M1]به روی گل توان دیدن چمن را
[M2]چو گل نبود چه بینم، خار بینم؟
[B][M1]رو، ای رضوان، تو دانی و بهشتت
[M2]مرا بگذار تا دیدار بینم
[B][M1]ز غم شب می نخسپم، باشد آن روز
[M2]که بخت خویش را بیدار بینم
[B][M1]فرو گویم به چشمت قصه خویش
[M2]اگر آن مست را هشیار بینم
[B][M1]چنین کافتاد خسرو در ره عشق
[M2]ره بیرون شدن دشوار بینم
[A]
[B][M1]منت هر شب که گرد کوی گردم
[M2]ز بهر آن رخ دلجوی گردم
[B][M1]همی گوید که جان ده پیش رویم
[M2]چه می گویم سر آن روی گردم
[B][M1]همان تلخم که می گویی، همی گوی
[M2]که گر بنوازیم، بد خوی گردم
[B][M1]ز من دی یاد دادنت به بد گفت
[M2]فدای گفت آن بدگوی کردم
[B][M1]مرا، جانا، ز گل بوی تو آید
[M2]به بستان از پی آن بوی گردم
[B][M1]ز من پرسی که بر در کیستی تو
[M2]سگم گرد سر آن کوی کردم
[B][M1]ز کویت بگذرم، گر خاک گردم
[M2]ز زلفت نگسلم، گر موی گردم
[B][M1]صبوری شب مرا می گفت تا چند
[M2]گریزان از درت هر سوی گردم
[B][M1]دل خسرو تو داری، گر همه عمر
[M2]به گرد لاله خودروی گردم
[A]
[B][M1]ز تو صد فتنه بر جان پیش دیدم
[M2]چنین باشد چو گفت دل شنیدم
[B][M1]گذر کردم به بازار جمالت
[M2]دلی بفروختم، جانی خریدم
[B][M1]جهانی کشته ای از من مکن ننگ
[M2]که من هم در صف ایشان شهیدم
[B][M1]به کویت مردنم روزی هوس بود
[M2]بحمدالله، به کام دل رسیدم
[B][M1]بدار، ای پندگو، از دامنم دست
[M2]که من پیراهن عصمت دریدم
[B][M1]چه داند بی خبر خون خوردن عشق؟
[M2]تو از من پرس کاین شربت چشیدم
[B][M1]اگر گویی ز من بربا دل خویش
[M2]ز تو نتوانم، از خسرو بریدم
[A]
[B][M1]لبالب کن قدح ساقی که مستم
[M2]به می ده جملگی اسباب هستم
[B][M1]مرا کن سرخ رو از جرعه خویش
[M2]چه میرانی که پیشت خاک بستم؟
[B][M1]اگر اصحاب عشرت می پرستند
[M2]بیا ساقی که من ساقی پرستم
[B][M1]مرا گویند، در مستی چه دیدی؟
[M2]که می گویی دل اندر باده بستم
[B][M1]تعالی الله، ازین بهتر چه باشد؟
[M2]که از ننگ وجود خود برستم
[B][M1]حد مستی من، ای تیغ، زن، زانک
[M2]نه من از می، ز روی خوب مستم
[B][M1]مرا گویی که از کی باز مستی؟
[M2]از آن روزی که با خسرو نشستم
[A]
[B][M1]بیا، جانا، که جانت را بمیرم
[M2]وگر میرم به جان منت پذیرم
[B][M1]خلاص من بجویید، ای رفیقان
[M2]که من در قید مهر او اسیرم
[B][M1]نظر گفتند داری با فقیران
[M2]من مسکین نه آخر هم فقیرم
[B][M1]نمی آید به گوشت ناله من
[M2]که گوش چرخ کر گشت از نفیرم
[B][M1]همی ترسم سرآید عمر خسرو
[M2]به درد هجر از حسرت بمیرم
[A]
[B][M1]نمی داند مه نامهربانم
[M2]که دور از روی خویش بر چه سانم؟
[B][M1]چو زلف بیقرارش بیقرارم
[M2]چو چشم ناتوانش ناتوانم
[B][M1]برو، باد و گدایی کن به کویش
[M2]بگو با آن مه نامهربانم
[B][M1]«که گر چه می نهی بار فراقم
[M2]وگر چه می زنی تیغ زبانم
[B][M1]هنوزم مهرت اندر سینه باشد
[M2]اگر در خاک ریزد استخوانم »
[B][M1]بپرس از شمع حال سوز خسرو
[M2]که تا گوید که شبها بر چه سانم
[A]
[B][M1]امشب سوی دوست راه گیریم
[M2]می بر رخ همچو ماه گیریم
[B][M1]دی زهد فروختیم بسیار
[M2]امروز ز می پناه گیریم
[B][M1]اقرار به می کنیم و شاهد
[M2]بر خود همه را گواه گیریم
[B][M1]زنار کمر، سبوی می تاج
[M2]ترک کمر و کلاه گیریم
[B][M1]اکنون که قلم ز کار ما خاست
[M2]چون ترک خط سیاه گیریم؟
[B][M1]آن دوست که با صلاح کو شد
[M2]با دشمن کینه خواه گیریم
[B][M1]نی جان زیادتی ست ما را
[M2]کان سلسله دوتاه گیریم
[B][M1]بنمای رخ چو گل که ناله
[M2]چون بلبل صبحگاه گیریم
[B][M1]می خواند اجل بر آستانت
[M2]بوسی بزنیم و راه گیریم
[B][M1]دیوانه شدیم، خسرو، اکنون
[M2]آن سلسله چو شاه گیریم
[A]
[B][M1]ما دلشدگان بیقراریم
[M2]ما سوختگان خام کاریم
[B][M1]آتش زدگان سوز عشقیم
[M2]رسوا شدگان کوی یاریم
[B][M1]بودیم خراب ساقیی دوش
[M2]امروز هم اندر آن خماریم
[B][M1]این کاسه سر سبوی می راست
[M2]زیرا سر مصلحت نداریم
[B][M1]از خار ره بتان چه باک است؟
[M2]گر تیغ زنند، سرنخاریم
[B][M1]ای ترک، چه جای زحمت اینجا
[M2]تو تیر بزن، که ما شکاریم
[B][M1]جانی ست فدای یک نظاره
[M2]نه در هوس لب و کناریم
[B][M1]جنت طلبا، تو دانی و حور
[M2]با شاهد خود نمی گذاریم
[B][M1]ما خاک رهیم همچو خسرو
[M2]وز کوی بتان به یادگاریم
[A]
[B][M1]از دست غمت به ناله ماییم
[M2]در خون جگر چو لاله ماییم
[B][M1]خورشید تو در کلاله پنهانست
[M2]در سایه آن کلاله ماییم
[B][M1]با خاک یکی شده به کویت
[M2]چون مرده دیر ساله ماییم
[B][M1]یک سینه ز خون دل لبالب
[M2]از دست تو چون پیاله ماییم
[B][M1]از قطره اشک و از دم سرد
[M2]یک دامن پر ز ژاله ماییم
[B][M1]چون هیزم تر به روی آتش
[M2]در گریه و سوز و ناله ماییم
[B][M1]از محنت اگر نواله بخشند
[M2]بریانی آن نواله ماییم
[B][M1]می کن غم خود به ما حواله
[M2]چون در خور آن حواله ماییم
[A]
[B][M1]ما عاشق روی نیکوانیم
[M2]دیوانه شکل هر جوانیم
[B][M1]هر جا که چکید خوی ز خوبان
[M2]ما خون ز دو چشم خود چکانیم
[B][M1]هر چند ز عشق موی گشتیم
[M2]بر خاطر نازکان گرانیم
[B][M1]ما زنده نه ایم جز به یک دوست
[M2]نه یک تن و نه هزار جانیم
[B][M1]هجر است کمین جان گرفته
[M2]جانا، تو بیا که زنده ماییم
[B][M1]دل خود ز غمت دگر نمانده
[M2]کان عمر حساب را ندانیم
[B][M1]تلخی منما که شوربختیم
[M2]شمشیر مکش که بی زبانیم
[B][M1]گر سنگ زنی و گر دهی قوت
[M2]خسرو سگ تست و ما همانیم
[A]
[B][M1]آن مرغ که بود زیرکش نام
[M2]افتاده به هر دو پای در دام
[B][M1]در دام بلا فتاد ز آغاز
[M2]تا خود به کجا رسد سرانجام!
[B][M1]آیا تو کجا و ما کجاییم
[M2]دردا که به هرزه رفت ایام
[B][M1]ترسم که به جور تو برآید
[M2]ناگاه به شهر فتنه عام
[B][M1]خرم دل آن که با نگاری
[M2]در گوشه خلوتی کشد جام
[B][M1]رخسار تو زیر زلف مشکین
[M2]صبح است مقیم بر در شام
[B][M1]چون کام دل از تو بر نیاید
[M2]صبر از تو همی کنم به ناکام
[B][M1]نومید مشو، دلا، چه دانی
[M2]باشد که بیایی، خسروا، کام
[A]
[B][M1]نه دست رسی به یار دارم
[M2]نه طاقت انتظار دارم
[B][M1]هر جور که از تو بر من آید
[M2]از گردش روزگار دارم
[B][M1]در دل غم تو کنم خزینه
[M2]گر یک دل و گر هزار دارم
[B][M1]این خسته دل چو موی باریک
[M2]از زلف تو یادگار دارم
[B][M1]من کانده تو کشیده باشم
[M2]اندوه زمانه خار دارم
[B][M1]در آب دو دیده از تو غرقم
[M2]و امید لب و کنار دارم
[B][M1]دل بردی و تن زدی، همین بود
[M2]من باز بسی شمار دارم
[B][M1]دشنام همی دهد به خسرو
[M2]من با دو لب تو کار دارم
[A]
[B][M1]من کشته روی یار خویشم
[M2]در مانده روزگار خویشم
[B][M1]زین غم که به کس نمی توان گفت
[M2]شبهاست که غمگسار خویشم
[B][M1]در خون خود ار نباشمت یار
[M2]پس یار تویی که یار خویشم
[B][M1]ساقی، بده آن قدح مرا، زانک
[M2]من سوخته خمار خویشم
[B][M1]یاران چو قرار و صبر جویند
[M2]از من نه که برقرار خویشم
[B][M1]ای ناصح من که می دهی پند
[M2]می گوی که من به کار خویشم
[B][M1]گویند که، خسروا، چه نالی؟
[M2]من فاخته بهار خویشم
[A]
[B][M1]ای روی تو عمر جاودانم
[M2]عمری ست که بی تو در فغانم
[B][M1]از نرگس جادوی تو هر روز
[M2]پیداست که چیست در نهانم؟
[B][M1]چون سحر دو چشم تو ببینم
[M2]«هذین لساحران » بخوانم
[B][M1]رویت دیدم نکو نکردم
[M2]هر بد که کنی سرای آنم
[B][M1]غم خور که ز عاشقی زبونم
[M2]می ده که ز بیدلی زبانم
[B][M1]می نالم زار، ازانکه چون نای
[M2]بی مغز شده ست استخوانم
[B][M1]در اول عشق رفتم از دست
[M2]تا چون شود آخرش، ندانم
[B][M1]بر خاک درت فتاده ماندم
[M2]مگذار که هم چنین بمانم
[B][M1]گفتی «غم خود بگو» چه گویم؟
[M2]چون کار نمی کند زبانم
[B][M1]نی با تو دمی همی نشینم
[M2]نی خاستن از تو می توانم
[B][M1]غم خسرو را به هیچ بفروخت
[M2]بستان که غلام رایگانم
[A]
[B][M1]من عاشق آن رخ چو ماهم
[M2]گو زار مکش که بی گناهم
[B][M1]تاراج غمت شدم که فتنه
[M2]زد در شب گیسوی تو راهم
[B][M1]از شعله بسی گریخت پشمم
[M2]هم داد ازین نمد کلاهم
[B][M1]در زیستنم نماند امید
[M2]ور ماند ترا حیات خواهم
[B][M1]بر من نفسی بخند تا بوک
[M2]صبحی دمد از شب سیاهم
[B][M1]پخته نشدم ز عشق هر چند
[M2]جان سوخته شد ز دود آهم
[B][M1]گفتی که «گهی نداشت خسرو
[M2]آن صبر که بود چند گاهم »
[A]
[B][M1]ای گریه، ترا چه شکر گویم؟
[M2]کز تست هزار آبرویم
[B][M1]آید همه، بوی آتش دل
[M2]هر بار که از جگر ببویم
[B][M1]بیگانه و آشنا به یک بار
[M2]دانند که من غلام اویم
[B][M1]ای دیده، به جای اشک خون ریز
[M2]یا دست ز دیدنت بشویم!
[B][M1]گفتی که «اسیر کیست خسرو؟»
[M2]از غمزه بپرس، من چه گویم؟
[A]
[B][M1]زان غمزه خونخوار جان افگار خوش می آیدم
[M2]ناخوش بود زخم نهان، زان یار خوش می آیدم
[B][M1]ای آنکه بر درد دلم تدبیر درمان می کنی
[M2]بگذار کاین دل همچنین افگار خوش می آیدم
[B][M1]شاهدپرستم خوانده ای، ای زاهد و منکر نیم
[M2]پنهان چه دارم پیش تو، این کار خوش می آیدم
[B][M1]تسبیح و زهد، ای پارسا، دانم که خوش باشد،ولی
[M2]گر راست می پرسی ز من زنار خوش می آیدم
[B][M1]افتادم اندر راه تو، تا خاک گردم زودتر
[M2]وان پای نازک، چون کنم، رفتار خوش می آیدم
[B][M1]گفتی «دو چشم و دو لبم، زینها کدام آید خوشت؟»
[M2]خوردند اگر چه خون من، هر چار خوش می آیدم
[B][M1]از گریه من خار رهت اندر سر کویت، کنون
[M2]از دیده رفتن سوی تو بر خار خوش می آیدم
[B][M1]بر باد رویت روی گل می بینم و خون می خورم
[M2]خلقی چنان داند مگر گلزار خوش می آیدم
[B][M1]خسرو، چه خواندی ذکر او، یک بار دیگر خوش بود
[M2]می گو که یاد آن صنم هر بار خوش می آیدم
[A]
[B][M1]یارب، چه باشد گه گهی جانان در آغوش آیدم
[M2]مستسقی لعل ویم یک شربت نوش آیدم
[B][M1]در ره فتاده مانده ام، دیده نهاده بر رهم
[M2]بازو گشاده مانده ام، تا کی در آغوش آیدم؟
[B][M1]خواهم شبی کز بوی او بیخود شوم پهلوی او
[M2]گه رو نهم بر روی او، گه دوش بر دوش آیدم
[B][M1]گاهی که عجز آرد به ره سلطان با تاج و کله
[M2]گریه ازین روزن به ره مانند جادوش آیدم
[B][M1]بوسه زنم گلگون رخش، بر رخ نهم میمون رخش
[M2]گر حلقه های چون رخش اندر بناگوش آیدم
[B][M1]ای دل، مده یادم ازو، در چشم من گریه مجو
[M2]ناگه مبادا کز دو سو سیلاب در جوش آیدم
[B][M1]مسکین دلم سویش رود، گم گشته بر بویش رود
[M2]هشیار در کویش رود، مجنون و بیهوش آیدم
[B][M1]ای آمده با صد فتن، برده همه هوشم ز تن
[M2]در بیهشی مگذر ز من، بنشین که تا هوش آیدم
[B][M1]بس کز غمت شب تا سحر غلتید، گویم بی خبر
[M2]از دیده مرواریدتر غلتان سوی گوش آیدم
[B][M1]خواهم چو سوزد خرمنم پوشیده ماند در تنم
[M2]از آه خسرو چون کنم کاتش به خس پوش آیدم
[A]
[B][M1]مستم که امشب گوییا میهای پنهان خورده ام
[M2]من با خیال خویش می با نامسلمان خورده ام
[B][M1]نی نی که خوردم خون خود،چون پوشم ازتو،چون رخم
[M2]بر من گواهی می دهد هر می که پنهان خورده ام
[B][M1]از تشنگی آن دو لب می آیدم خون در جگر
[M2]مردم که در خواب از لبش دوش آب حیوان خورده ام
[B][M1]این نیم کشت غمزه را بیرون میارید از لبش
[M2]تا جان هم آنجایم رود کز یار پیکان خورده ام
[B][M1]ای مست جان خوشدلی، بر جان من طعنه مزن
[M2]تو جام عشرت خورده ای، من جام هجران خورده ام
[B][M1]وقتی به خسرو گفته ای «کت من به دست خود کشم »
[M2]چندین همه غمهای تو از شادی آن خورده ام
[A]
[B][M1]امشب میان نوخطان سرمست و غلتان بوده ام
[M2]چمعم که باری یک شبی مست و پریشان بوده ام
[B][M1]در جمع خوبان بوده ام، گر بر تنی عاشق شدم
[M2]عیبم مکن، ای پارسا، در کافرستان بوده ام
[B][M1]گر من اسیر بت شدم، ای پارسا، عیبم مکن
[M2]آخر من گمراه هم روزی مسلمان بوده ام
[B][M1]با او بدم شب وین زمان در خود گمم، یعنی دلا
[M2]من آن گدایی ام که شب بر خوان سلطان بوده ام
[B][M1]پرسی که «با من بوده ای وقتی و غمها خورده ام »
[M2]دور از تو اکنون مرده ام آن روز با جان بوده ام
[B][M1]گفتی که «در دامان من خود را شناس و دست زن »
[M2]عمری که از شرمندگی سر در گریبان بوده ام
[B][M1]شد خسرو عشقم بلا، زین پس من و دیوانگی
[M2]رفت آنکه وقتی عقل را در بند فرمان بوده ام
[A]
[B][M1]اینک به کوی یار خود من بهر مردن می روم
[M2]با من که خواهد آمدن، بر جان سپردن می روم
[B][M1]من می روم تا بنگرم، چند است کشته بر درش
[M2]خود را میان کشتگان بهر شمردن می روم
[B][M1]چون دیگران می می خورند از ساغر وصل تو،من
[M2]زین غصه سوی میکده خونابه خوردن می روم
[B][M1]میدان وصلت، ای پسر، جان می دهند، گو می برند
[M2]من نیز از سر خاستم، چون گوی بردن می روم
[B][M1]بر کشتن خسرو مگر دارد شه من آرزو
[M2]جان بر کف اکنون بر درش من بهر مردن می روم
[A]
[B][M1]از غمزه ناوک زن شدی، آماج گاهت دل کنم
[M2]هر روز جانی بایدم تا بر درت منزل کنم
[B][M1]دل رفت و جان هم می رود، گویی که بی ما خوش بزی
[M2]گیرم که هر کس دل دهد، جان از کجا حاصل کنم؟
[B][M1]جو جو ببرم خوش را از تیغ بر خاک درت
[M2]تا خوشه مهرم دهد، تخم وفا در گل کنم
[B][M1]حاصل مرا صبح طرب، دل عاشق شبهای غم
[M2]بد روز مادرزاد را از حیله چون مقبل کنم
[B][M1]دی گفت صید جان کنم، گفتم «چه داری از عمل؟»
[M2]گفتا که «ترک کافرم، هر سو شکار دل کنم »
[B][M1]گفتم که «خلق از دیدنت جان می دهد، باری بکش »
[M2]گفتا «نمی باید مرا چندان کسان بسمل کنم »
[B][M1]گویند، خسرو، میل کن بر دیگران زان بی وفا
[M2]جان و دلم بردی، که را بر دیگران مایل کنم؟
[A]
[B][M1]بسیار خواهم از نظر تا روی او یکسو کنم
[M2]می خواست چشمم سوی او، از چه دگر سو رو کنم
[B][M1]گر می ندانم کز وفا دور است خوی نازکت
[M2]این چشم خون پالای را در چشم آن بدخو کنم
[B][M1]در چار سوی آرزو کاری ست با رویت مرا
[M2]رو سوی من کن یک زمان تا کار خود یکسو کنم
[B][M1]پهلو کنم از غم که او بشکست پهلوی مرا
[M2]من خود سگم گر فی المثل، شیرم ز غم پهلو کنم
[B][M1]بیماریی دارم نهان زان نرگس جادوی تو
[M2]دردم زیادت می شود هر چند می دارو کنم
[B][M1]چون نگذارند زلف تو بویی، به جایش جا کنم
[M2]هر جا که زلفت بگذرد، خاک زمین را بو کنم
[B][M1]خسرو همه تن موی شد در آرزوی روی تو
[M2]یک مویت از سر کم شود، این را به جای او کنم
[A]
[B][M1]هر دم بنتوانم که آن رخسار زیبا بنگرم
[M2]جایی که روزی دیده ام رو آرم آنجا بنگرم
[B][M1]گه گریه پوشد چشم و گه بیخود شوم، چون در رسد
[M2]ممکن نگردد هیچ گه کان روی زیبا بنگرم
[B][M1]آتش بتر گیرد به دل، هر چند بر یاد رخش
[M2]بیرون روم، وز هر طرف گلهای صحرا بنگرم
[B][M1]ای باغبان، لطفی بکن در بوستان ره ده مرا
[M2]گر نخل ندهد میوه ای، باری تماشا بنگرم
[B][M1]زینسان که دل پر شد ز جان، هم دل تهی دادی برون
[M2]ما را یکی هم خود بگو کت از چه یارا بنگرم
[B][M1]دیدن نیارم چون رخت، پابوس خود نگذاریم
[M2]بگذار باری یک نظر در پشت آن پا بنگرم
[B][M1]تو خود ز بهر آزمون شوخی کنی، کین سو مبین
[M2]لیکن من بیهوش را که هوش دل تا بنگرم
[B][M1]از دیدنت جان می رود، در جان رود چون بینمت
[M2]حیرانم اندر کار خود کت جان دهم تا بنگرم
[B][M1]خونابه خسرو به دل افسرده تو بر تو به دل
[M2]چرخم نداد آن بخت کت از خلق تنها بنگرم
[A]
[B][M1]جانم برون آمد ز غم، آخر به جانان کی رسم؟
[M2]عقلم نماند و هوش هم، بر نازنینان کی رسم؟
[B][M1]من عاشق و رسوا چنین، خلقی ز هر سو نقش من
[M2]دشمن هزاران در کمین، بر دوست آسان کی رسم؟
[B][M1]از یاد روی چون گلم، اشک است همرنگ ملم
[M2]نالنده همچون بلبلم تا در گلستان کی رسم؟
[B][M1]هستم به صحرای چمن مور ضعیف ممتحن
[M2]صد ساله ره بر پیش من تا برسلیمان کی رسم؟
[B][M1]در جانم از غم خرمنی، صد پاره گشتم دامنی
[M2]من بنده ام بی جان تنی تا بر تو، ای جان، کی رسم؟
[B][M1]با این سرشک افشاندنم، حیف است از تو ماندنم
[M2]تا خود نخواهی خواندنم، ناخوانده مهمان کی رسم؟
[B][M1]تو کردیم درد کهن، آنگاه درمان سخن
[M2]باری تو زان خود بکن، من خود به درمان کی رسم؟
[B][M1]هر جا که یار و همسری رفتند در هر کشوری
[M2]من شهر بند کافری ماندم، بدیشان کی رسم؟
[B][M1]هر شام خسرو تا سحر انجم شمارد سر به سر
[M2]لیکن ندانم این قدر تا من به جانان کی رسم؟
[A]
[B][M1]خواهم دل خون گشته را از دست تو در خون کشم
[M2]یعنی به دیده آرمش وز دیده در جیحون کشم
[B][M1]چشمم که زیر هر مژه دارد دو صد دریای خون
[M2]زان رو به نوک هر مژه صد گوهر مکنون کشم
[B][M1]چشم خوشت مستانه زد تیری به دل دی از نظر
[M2]بادا به جانم تا ابد، از دل اگر بیرون کشم
[B][M1]گفتی که چشم از لعل من بردار و بر رویم فگن
[M2]چشمم به خون پرورده است، در دامنش از خون کشم
[B][M1]خواهد که روی زرد را، خسرو، بسازد یار سرخ
[M2]گریان به یاد آن لبان جام می گلگون کشم
[A]
[B][M1]یک شب اگر من دور از آن گیسوی در هم اوفتم
[M2]بالین سودا زیر سر بر بستر غم اوفتم
[B][M1]چون در نگیرد سوز من با شمع رویش، دل ازان
[M2]رو سوی دیوار آورم، در شب به ماتم اوفتم
[B][M1]دامن چو صبح از مهر او زینسان که در خون می کشم
[M2]هر لحظه در صد موج خون زین چشم پر نم اوفتم
[B][M1]چون نقطه پیش خط نهد از خاک گندم گون رخش
[M2]زان دانه درد از بلا روزی چو آدم اوفتم
[B][M1]هر سو به جست و جوی او چون آب می گردم روان
[M2]در پای آن سرو سهی هر جا که یابم، اوفتم
[B][M1]با غمزه گو تا زان کمان تیری زند بر جان من
[M2]باشد به فتراک تو زان ابروی پر خم اوفتم
[B][M1]خواهم چو خسرو یک شبی افتم بدان مه در دچار
[M2]بسیار می خواهم، ولی از بخت بد کم اوفتم
[A]
[B][M1]باز آمد آن وقتی که من از گریه در خون اوفتم
[M2]دامان عصمت بردرم، وز پرده بیرون اوفتم
[B][M1]غمهای خود گویم که آن همدرد را باور شود
[M2]گر من به محشر ناگهان پهلوی مجنون اوفتم
[B][M1]سیاره دولت مرا، گر پایه بر گردون برد
[M2]بهر زمین بوس درت از اوج گردون اوفتم
[B][M1]چون قرعه گردم هر شبی پهلو به پهلو تا مگر
[M2]وقتی به زیر پای تو زین فال میمون اوفتم
[B][M1]این گریه گویی روغن است از بهر سوزاک دلم
[M2]کافزون شود شعله مرا، گر خود به جیحون اوفتم
[B][M1]خواب اجل می آیدم، لابد همی آید، چو من
[M2]بر بالش غم سر نهم بر بستر خون اوفتم
[B][M1]در محنت آباد دلم، خسرو، نمی گنجد غمش
[M2]فرهادوار اکنون مگر در کوه و هامون اوفتم
[A]
[B][M1]دیدم بلای ناگهان عاشق شدم، دیوانه هم
[M2]جانم به جان آمد همی از خویش و از بیگانه هم
[B][M1]دیوانه شد زو عشق هم، ناگه برآورد آتشی
[M2]شد رخت شهری سوخته، خاشاک این ویرانه هم
[B][M1]شمع اند خوبان کاهل دل دانند سوز داغ شان
[M2]این چاشنیها اندکی دارد خبر، پروانه هم
[B][M1]مانده دو چشم من به ره، جانا، مکن بیگانگی
[M2]این خانه اینک ز آن تو، می بایدت آن خانه هم
[B][M1]زآیینه مردم تا چرا گیرد خیالت را به بر؟
[M2]بهر چه در زلفت رود، در غیرتم از شانه هم
[B][M1]دو ابرویت سرها به هم در کار دزدیهای دل
[M2]دزدیده چشمک می زند آن نرگس مستانه هم
[B][M1]هنگام مستی و خوشی چون بر حریفان طرب
[M2]گه گه به بازی گل زنی، سنگی براین دیوانه هم
[B][M1]بر من جفاها کز دلت آید، چه خواهی عذر آن؟
[M2]رنجی که برده ست آسیا، منت منه بر دانه هم
[B][M1]چون خواب ناید هر شبی، خسرو فتاده بر درت
[M2]در ماه و پروین بنگرد، غم گوید و افسانه هم
[A]
[B][M1]هر سحری به کوی تو شعله وای خود کشم
[M2]چند به سینه خلق را داغ جفای خود کشم!
[B][M1]بس که بخفتم از غمت، فرق نباشدم دگر
[M2]گر به درون پیرهن رشته به جای خود کشم
[B][M1]عشق بود بلای من، کاش بود هزار جان
[M2]کز پی دوستی همه پیش بلای خود کشم
[B][M1]تا به سرای خویشتن یک نفست ندیده ام
[M2]هر نفسی به درد خود درد سرای خود کشم
[B][M1]شب که به گشت کوی تو خارم اگر به پا خلد
[M2]از مژه سوزنی کنم خار ز پای خود کشم
[B][M1]رفت خطا که سر بشد خاک در تو، تیغ کو
[M2]تا سر خود قلم کنم، خط به خطای خود کشم
[B][M1]دعوی یار و زهد بد، وه که نیست ره به دل
[M2]پیش در تو همت صدق و صفای خود کشم
[B][M1]بهر وصال می کشد خسرو خسته درد و غم
[M2]بر تو چه منت است، چون جور برای خود کشم؟
[A]
[B][M1]بر در تو ز دشمنان گر چه که صد جفا کشم
[M2]دوستیم حرام باد ار ز تو پای واکشم
[B][M1]غنچه دل به نازکی بشکندم بسان گل
[M2]صبحدمی که ناگهان بوی خوش از صبا گشم
[B][M1]طعنه زنی تو از جفا، من نه به ترک از صفا
[M2]تحفه پادشاه را پیش در گدا کشم
[B][M1]شرم ز دیده نایدم کو به تو دید، وانگهی
[M2]خاک درت گذاشتم، منت توتیا کشم
[B][M1]کشت فراق و کافرم، وه که بیا و زنده کن
[M2]پیش چنان لب و دهان منت جان چرا کشم
[B][M1]سر به در تو کرده خون می کنیم، ز در درون
[M2]ناشده سر چو خاک راه، از تو چگونه پا کشم؟
[B][M1]وای که خونم آب شد، چند ز دیده خون خورم
[M2]آه که سوخت جان من، چند ز دل بلا کشم
[B][M1]هر شبم از خیال تو دل ندهد زبان زدن
[M2]من به چنین عقوبتی تا به سحر کجا کشم؟
[B][M1]بخت ستیزه کار من این همه تاخت بر سرم
[M2]خسرو مستمند را چند به ماجرا کشم
[A]
[B][M1]آن نه منم که از جفا دست ز یار در کشم
[M2]یا پس زانوی خرد پای قرار در کشم
[B][M1]دل به خط بتان شد و دامن خویش می کشد
[M2]دامن به چند جا از سر خار در کشم
[B][M1]شاهسوار من کجا، تنگ قبای کج کله؟
[M2]تاش درون چشم خود اسپ سوار در کشم
[B][M1]عمر من است بار ننگ، هیچ وفا نمی کند
[M2]عمر اگر وفا کند، هم به کنار در کشم
[B][M1]طاقت صبر طاق شد، بر سر راه او روم
[M2]دیده آب رفته را بو که غبار در کشم
[B][M1]خیز و قیامتی نما بهر شمار عاشقان
[M2]تا به میانه خویش را گاه شمار در کشم
[B][M1]یک سر مو ز خط خود از پی کشتنم بکش
[M2]تا به عوض به جای او این تن زار در کشم
[B][M1]ساقی بخت اگر شبی باده به کام ما دهد
[M2]جام مراد تا به لب از لب یار در کشم
[B][M1]خسرو بیدل توام مست شبانه لبت
[M2]یک دو لبالبم بده تا به خمار در کشم
[A]
[B][M1]ملکت عشق ملک شد از کرم الهیم
[M2]پشت من و پلاس غم اینست قبای شاهیم
[B][M1]قاضی شهرم ار کشد، بهر وطن روا بود
[M2]خاصه که آب دیدگان داد به خون گواهیم
[B][M1]شد سیهم ز عشق رو، گریه در او از آن کنم
[M2]گریه چه سود، چون ز رخ شسته نشد سیاهیم
[B][M1]چند به ناز خفتنت، وه که مباد ناگهان
[M2]شعله به دامنت زند ناله صبحگاهیم
[B][M1]بود ز عقل پیش ازین باد غرور در سرم
[M2]پیش در تو خاک شد آن همه کژ کلاهیم
[B][M1]گر تو ز بهر کشتنم جرم و دروغ می نهی
[M2]حیف بود ز بهر جان دعوی بی گناهیم
[B][M1]وقف خیال تست جان، از پی این خورم غمت
[M2]من نه که این عمارتم، گر تو خراب خواهیم
[B][M1]تو گل و باغ بین که من در ته چاه محنتت
[M2]تو می لعل خور که من بر سر تابه ماهیم
[B][M1]همره خسروست دان تا به عدم وفای تو
[M2]شکر که عقل بی وفا ماند ز نیم راهیم
[A]
[B][M1]گر گلی ندهی ز باغ خود به خاری هم خوشیم
[M2]ور کناری و لبی ندهی به باری هم خوشیم
[B][M1]گر چه هر شب جز جگرخواری بفرماید خیال
[M2]باری اندر ملک این سلطان به کاری هم خوشیم
[B][M1]چون عنان دولتت نه حد دست آویز ماست
[M2]در گذرگاه سمندت با غباری هم خوشیم
[B][M1]باده وصلت گوارا باد هر کس را کنون
[M2]ما قدح ناخورده با رنج خماری هم خوشیم
[B][M1]روی زرد ما و سنگ آستانت روز و شب
[M2]این زر ار نقدی نیرزد، با عیاری هم خوشیم
[B][M1]دردهای کهنه داریم از تو در دل یادگار
[M2]گر تو ناری یاد ما، با یادگاری هم خوشیم
[B][M1]گر میان عاقلان سنگی نداریم از خرد
[M2]در ره دیوانگان با سنگساری هم خوشیم
[B][M1]چون به گاه آمدن در دم به بند رفتنی
[M2]تا هنوز اندر رهی، با انتظاری هم خوشیم
[B][M1]گر چه جان خسرو از بیداد تو بر لب رسید
[M2]جور یاران را شکایت نیست، باری هم خوشیم
[A]
[B][M1]ای خوش آن روزی که ما با یار خود خوش بوده ایم
[M2]باده نوشان زان لب لعل شکروش بوده ایم
[B][M1]روی او خوش خوش همی دیدیم و می دادیم جان
[M2]جان فدای آن دمی کز روی او خوش بوده ایم
[B][M1]قامت او تیر و قد او کمان هر دو بهم
[M2]الغرض زان شست زلفش در کشاکش بوده ایم
[B][M1]دی به پای من زره ببریده و من ساخته
[M2]ما به دیده زیر پایش نقش مفرش بوده ایم
[B][M1]از خیال او که سر تا پای باشد نقشبند
[M2]پای تا سر همچو دیبای منقش بوده ایم
[B][M1]انقلاب چرخ بنگر کز پی یک روزه دل
[M2]مدتی از محنت هجران مشوش بوده ایم
[B][M1]بهر یک ساعت که دست اندر کف او داشتیم
[M2]روزها از دوری او دست در کش بوده ایم
[B][M1]سی و هشت عمر در شش پنج غم شد سر به سر
[M2]شادمان زین عمر روزی پنج یا شش بوده ایم
[B][M1]هر کسی گوید که سوزی داشت خسرو پیش از این
[M2]این زمان خاکستریم، ار وقتی آتش بوده ایم
[A]
[B][M1]ما گرفتار غم و از خویشتن وامانده ایم
[M2]رحمتی، ای دوستان، کز دوست تنها مانده ایم
[B][M1]سخت جانیم و بلاکش ز آرزوی روی دوست
[M2]زنده کم ماند کسی در عاشقی، ما مانده ایم
[B][M1]هجر خواهد کشت اکنون که به چندین عاشقی
[M2]تاکنون ناکشته زان بی رحم رعنا مانده ایم
[B][M1]صبر تا با کار گردش از بلای ما گریخت
[M2]ما و بی صبری و محنت جمله یک جا مانده ایم
[B][M1]گر بگویم، ای مسلمانان، نشاید منع، از آنک
[M2]دردمندیم و ز روی یار زیبا مانده ایم
[B][M1]دوستان از ما جدا گشتند، چون خون نگرییم؟
[M2]هیچ می دانید آخر کز کیان وامانده ایم؟
[B][M1]گر بیایی جان خسرو، زیستم، ورنه ز شوق
[M2]مردن آمد یا خود اینک بر سر پا مانده ایم
[A]
[B][M1]باده در ره، ساقیا، تا جای در جانش کنیم
[M2]ور درون دل درون آید سبودانش کنیم
[B][M1]در دل ما گر عمارت خانه ای کرده ست غم
[M2]باده رانیم و به سیل تند ویرانش کنیم
[B][M1]آدمی گر می خورد سر تا قدم گوهر شود
[M2]ما همه از می گهر سازیم و غلتانش کنیم
[B][M1]زهره گر در بزم ما یک جو بجنباند خرک
[M2]گاوش از گردون فرو آریم و قربانش کنیم
[B][M1]چون به رقص آیند مستان و کمان بر هم شکند
[M2]چشم بدگر تیز بیند، تیربارانش کنیم
[B][M1]ساقی خورشیدوش گر نور بخشد ماه را
[M2]گر نه از خورشید خواهد نور، پایانش کنیم
[B][M1]دل به سکرات است کش غم زهر داد اندر شراب
[M2]یک دو شربت دیگرش بدهیم و آسانش کنیم
[B][M1]ساقیا، گر زاهدان میخواره را کافر کنند
[M2]ما به محراب دو ابرویت مسلمانش کنیم
[B][M1]هر کسی گوید «مخور می، عقل فرمان می دهد»
[M2]عقل، باری کیست در عالم که فرمانش کنیم؟
[B][M1]باده در اسلام اگر گویی حرام این است کفر
[M2]کاین چنین نعمت خوریم، آنگاه کفرانش کنیم
[B][M1]مجلس آراییم، گر یاری قدم رنجه کند
[M2]از زبان بنده خسرو گوهر افشانش کنیم
[A]
[B][M1]ای سفر کرده ز چشم و در دل و جانی مقیم
[M2]روزها شد تا نیاید از سر کویت نسیم
[B][M1]پیش از آن روزی که جان را با بدن شد اتحاد
[M2]عشق تو با جان من بودند یاران قدیم
[B][M1]کس مقیم کعبه مقصود نتواند شدن
[M2]تا نگردد خاک پای محرمان آن حریم
[B][M1]باده نوشیدن به خلوت لذتی دارد مدام
[M2]خاصه آن ساعت که باشد نازک اندامی ندیم
[B][M1]اشک گردد از سموم قهر تو آب حیات
[M2]زنده گردد از نسیم لطف تو عظم رمیم
[B][M1]مدعی، فقرم مبین کز دولت عشقش مرا
[M2]هر نفس در یتیمی می دهد طبع کریم
[B][M1]هم به مکتوبی ز خسرو یاد می کن گاه گاه
[M2]چند باشی محترز از طعنه مشتی لئیم
[A]
[B][M1]گر گذر افتد ترا در کوی جانان، ای نسیم
[M2]خدمت من عرضه کن در خدمت یار قدیم
[B][M1]طور هستی را حجاب دیده بینا مساز
[M2]تا جواب لن ترانی نشنوی همچون کلیم
[B][M1]سیل اشکم از جنابش کی رود هر جانبی؟
[M2]سائلی کی روی بر تابد ز درگاه کریم؟
[B][M1]شد دلم بیمار چشم ناتوان او و هیچ
[M2]آن طبیب ما نمی پرسد ز احوال سقیم
[B][M1]گر صبا آرد نسیمی از تو بر خاک رهش
[M2]جان بر افشانم روان و منتی دارم عظیم
[B][M1]از درش، زاهد، به باغ جنتم دعوت مکن
[M2]سر فرو نارد سگ کویش به جنات نعیم
[B][M1]بس بدیها کرده ام، یا رب، طفیل نیکوان
[M2]عفو فرما، هر چه خسرو کرد از لطف عمیم
[A]
[B][M1]هر شبی چون یاد آن رخسار گلناری کنم
[M2]تا به وقت صبح از مژگان گهرباری کنم
[B][M1]گاه از تف دهان دامن بسوزم زهد را
[M2]گه ز دود سینه سقف آسمان تاری کنم
[B][M1]تیر مژگانش به جانم تا رسید از نوک آه
[M2]زخمها هر صبح در نه طاق زنگاری کنم
[B][M1]گر تمنای جفای او به خونریزم بود
[M2]شحنه غم را به خون خویش هم یاری کنم
[B][M1]ضربت غم می خورم سلطانی آسا تا به کی
[M2]قبله جان روی آن رخسار گلناری کنم
[A]
[B][M1]بخت گویم نیست تا پیش تو سربازی کنم
[M2]تو به جان چوگان زنی، گر من سراندازی کنم
[B][M1]پوستی دارم که در وی نقد هستی هم نماند
[M2]با خریداران غم چون کیسه پردازی کنم؟
[B][M1]با خیالت جان به یک تن، کی روا باشد که من
[M2]با فرشته دیو راخانه به انبازی کنم
[B][M1]شرم باد ار جان دشمن کشته را گویم غمت
[M2]پیش دشمن کی سزد کز دوست غمازی کنم؟
[B][M1]چند نالانم درین ویرانه دور از کوی تو
[M2]من نه آن مرغم که با بلبل هم آوازی کنم
[B][M1]آفتابم در پس دیوار هجران ماند و من
[M2]سایه را مانم که با دیوار همرازی کنم
[B][M1]چشم او ترکی ست مست و خنجر خونی به دست
[M2]وه که با این مست خونی چند جانبازی کنم؟
[B][M1]سرو گفتش «خط دهم از سبزه پیش بندگیش
[M2]گر ز آزادی برم با خود سرافرازی کنم »
[B][M1]هر کسی گوید که «گو حال خودش، خسرو، به شعر»
[M2]دل کجا دارم که دعوی سخن سازی کنم
[A]
[B][M1]بخت اگر یاری دهد چون جان در آغوشش کنم
[M2]تلخ گوید ز آن لب و همچون شکر نوشش کنم
[B][M1]بر سر من عقل، اگر دعوی هشیاری کند
[M2]روی تو بنمایم و از خویش بیهوشش کنم
[B][M1]آتش عشقش فرو پوشم درین شخص چوکاه
[M2]شعله روشن تر شود هر چند خس پوشش کنم
[B][M1]سر فرو آرم ز دوش و رانم اندر راه او
[M2]چون فرو مانم ز رفتن باز بر دوشش کنم
[B][M1]آفتاب عارض آن مه که در یاد من است
[M2]کافرم تا صبح محشر گر فراموشش کنم
[B][M1]کو سگی از کوی تو تا از برای زندگی
[M2]من دم او گیرم و چون حلقه درگوشش کنم
[B][M1]آشنا باید که گیرد دست خسرو، زان زمین
[M2]هین در آبم، زانکه چون دریاست، در جوشش کنم
[A]
[B][M1]منزل عشقت که من پوشیده در جان می کنم
[M2]رخ گواهی می دهد، هر چند پنهان می کنم
[B][M1]جان که بند رفتن است و ماندنش از بهر آنست
[M2]کز کمانت هر زمان من وعده پیکان می کنم
[B][M1]توشه جانم گران گشت از برای آن جهان
[M2]بس که غمهایت ذخیره از پی آن می کنم
[B][M1]گفتیم «خاک درم بهر چه می داری به چشم؟»
[M2]گریه چشمم را جراحت کرد، درمان می کنم!
[B][M1]دیده ببرید این زمان از دیدن غمهای تو
[M2]هر کجا شینم، دل خلقی پریشان می کنم
[B][M1]غمزه می زد، گفتمش «چون عاشقان جان می کنند
[M2]چیست آن، گفتا «برایشان مردن آسان می کنم
[B][M1]ای که دل ها می ستد از خلق، گفتم «این چراست؟»
[M2]گفت، «در بازار غم نرخ دل ارزان می کنم »
[B][M1]جان و دل دادم خیالش را، کجا ماند به جا
[M2]خسروا، چون دزد بر کالا نگهبان می کنم؟
[A]
[B][M1]سایه وارم هر شب از سودای زلفت، چون کنم؟
[M2]چند گرد خویشتن گه سحر و گه افسون کنم!
[B][M1]از دل بدخوی خود خونابه ای دارم که گر
[M2]قطره ای از دل برون ریزم، جگرها خون کنم
[B][M1]تو به بند کشتن من، من بر آن کز دوستی
[M2]عمر خود را بگسلم، در عمر تو افزون کنم
[B][M1]گوهری دارم که در وی نیست جز لؤلؤی خام
[M2]چون نثار خاک پایت لؤلؤی مکنون کنم؟
[B][M1]چند گویی «عشق را از دل بران و خوش بزی »
[M2]گر توانم، جان خود را از دست تو بیرون کنم
[B][M1]گفتیم « دل را چرا از عشق نآری سوی زهد»؟
[M2]وه که شاهد خانه ای را وقف مسجد چون کنم؟
[B][M1]روح مجنون آید و آموزد آیتهای عشق
[M2]شعر خسرو گر رقم بر تربت مجنون کنم
[A]
[B][M1]عزم آن دارم که از دل نقد جان بیرون کنم
[M2]آرمت در پیش و خود را از میان بیرون کنم
[B][M1]قامتم از غم دو تا کردی، ز آه من بترس
[M2]کاسمان دوزد خدنگی کز کمان بیرون کنم
[B][M1]گر چه در خون منی، گر تیر بر جانم زنی
[M2]تیر تو بیرون نیارم کرد، جان بیرون کنم
[B][M1]سرو من یک ره به گلزار آی تا در پیش تو
[M2]سرو اگر چه نارون باشد، روان بیرون کنم
[B][M1]نرگس بیمار تو رنج خود ار بر من نهد
[M2]تندرستی را به شمشیر از جهان بیرون کنم
[B][M1]دوش می گفتی و چشمم در خیالت در نبست
[M2]گر چنین باشد، مگر از خانه شان بیرون کنم
[B][M1]گر نه در پیش تو ماه و آسمان گردن نهد
[M2]ماه را گردن نگیرم، زاسمان بیرون کنم
[B][M1]مهر تو گر نیست خسرو را به مغز استخوان
[M2]مغز او از نوک غمزه ات زاستخوان بیرون کنم
[A]
[B][M1]یک سخن گر زان لب شکرفشان بیرون کشم
[M2]صد دل گمگشته را از وی نشان بیرون کشم
[B][M1]آرزو دارم میانت بنگرم بی پیرهن
[M2]ماه من بگذار تاری از کتان بیرون کشم
[B][M1]نیم مزد روی تو صد جان بود، آن هم چو نیست
[M2]نیم جانی هست، اگر گویی، همان بیرو ن کشم
[B][M1]ملک جان بدهم لبت را درب های بوسه ای
[M2]هم به بوسه جان دیگر زان دهان بیرون کشم
[B][M1]خط تو در چشم من بنشست، تدبیری بساز
[M2]تا گلیم خود مگر ز آب روان بیرون کشم
[B][M1]چون جهان را بیم طوفان است ز آب چشم من
[M2]رخت هستی گر توانم، زین جهان بیرون کشم
[B][M1]بس که آه آتشینم در جهان دارد گذر
[M2]آبله، بینی، سراسر از زبان بیرون کشم
[B][M1]ای ترا صد کشته چون من، چند گویی کز جفا
[M2]خون بهمان ریزم و جان فلان بیرون کشم
[B][M1]یک شبی مهمان خسرو باش تا از جور تو
[M2]سینه را خالی کنم، راز نهان بیرون کشم
[A]
[B][M1]نی مجال آن که او را از دل خود برکشم
[M2]نی دل خالی که در دل دلبری دیگر کشم
[B][M1]دیده را گر حق آن نبود که دید او روی تو
[M2]من ز خونهایی کزو خوردم ز چشمش برکشم
[B][M1]گر نترسم زان که در خونابه ماند یار من
[M2]برکشم دیده به جای دیده او را در کشم
[B][M1]در رهی، کو رفت، این سر تا نگردد خاک ره
[M2]هم به خاک راه او زان خاک راهش برکشم
[B][M1]بر خودش خوانم، فضولی بین که می خواهم، به جهد
[M2]چشمه خورشید را در جنب نیلوفر کشم
[B][M1]عاقبت روشن شود همسایگان را سوز من
[M2]گر چه آه آتشین از خلق پنهان در کشم
[B][M1]چو بر آن سون تواند داشت، خسرو، سالها
[M2]گر توانم یک سخن زان لعل جان پرور کشم
[A]
[B][M1]ای خوش آن شبها که من در دیده خوابی داشتم
[M2]گه چراغ روشن و گه ماهتابی داشتم
[B][M1]بارها یاد آورم، در خواب بیهوشی روم
[M2]آن که وقتی با خیال دوست خوابی داشتم
[B][M1]چند داغ بیدلی پیوسته بینم، پیش ازین
[M2]دل مرا بود، ار چه ویران و خرابی داشتم
[B][M1]روزگار آن دیده نتوانست دید و کرد خون
[M2]من که بر رویم ز چشم خویش آبی داشتم
[B][M1]محرمی دیدم، شبی از دیده بیرون ریختم
[M2]آن همه خونابه ها کاندر کبابی داشتم
[B][M1]آن چه دولت بود کاندر یک شبی خنده زنان
[M2]گویی از فردوس اعظم فتح بابی داشتم
[B][M1]گفت نتوانم برت من آنچه شب بر من گذشت
[M2]کای بهشتی روی، دور از تو عذابی داشتم
[B][M1]زاریم بشنید یار و گفت «می نالی ز عشق »
[M2]خسروم، زان بر دهان گر چه جوابی داشتم
[A]
[B][M1]خرم آن روزی که من با دوست کاری داشتم
[M2]با وصال او به شادی روزگاری داشتم
[B][M1]داشتم، باری از این اندیشه کاید جان برون
[M2]بر زبان راندن نمی آرم که یاری داشتم
[B][M1]تن چو گل صد پاره شد، از بس که غلتیدم به خاک
[M2]از فسون آن که خرم نوبهاری داشتم
[B][M1]خوش نیاید کایم از خانه برون کاین خانه را
[M2]دوست می دارم که در وی دوستداری داشتم
[B][M1]نیست رنجی گر تن از غم مو شد و رنج است و بس
[M2]کان ز تار موی خوبان یادگاری داشتم
[B][M1]چند گویی «صبر کن تا روز شادی در رسد»
[M2]طاقتم شد، صبر کردم تا قراری داشتم
[B][M1]عشق گوید، خسروا، وقتی دل خوش داشتی
[M2]این زمان چون نیست، چون گویم که «آری داشتم »
[A]
[B][M1]یاد باد آن کز لبش هر لحظه جامی داشتم
[M2]وز می وصلش به نو هر روز جامی داشتم
[B][M1]مست آن ذوقم که در دور خمار چشم او
[M2]زان لب یاقوت گون عیش مدامی داشتم
[B][M1]آخر، ای جان، یاد کن یک شب ز دور افتادگان
[M2]روزی آخر با تو من حق سلامی داشتم
[B][M1]روزها می خواهم آن شب کز عبیر زلف او
[M2]چون نسیم صبحدم مشکین مشامی داشتم
[B][M1]این سرافرازی کجا یابم من کوتاه دست؟
[M2]کز هواداری سرو خوش خرامی داشتم
[B][M1]یاد خسرو گر فراموشت ز نام و ننگ شد
[M2]این قدر باری بگو «وقتی غلامی داشتم »
[A]
[B][M1]دوش من روی چو ماه آشنایی دیده ام
[M2]جان فدایش، گر چه بهر جان بلایی دیده ام
[B][M1]مست آن ذوقم که دی از حال من گفتند، گفت
[M2]«یاد می آید که من روزیش جایی دیده ام »
[B][M1]خواست وی بدهد زکوة حسن، چون دربان مرا
[M2]دیده بر گفت «اندر این کوچه گدایی دیده ام »
[B][M1]برکشم این دیده کز وی پر کشم خونابه، لیک
[M2]زانش می دارم که وقتی زیر پایی دیده ام
[B][M1]ز ابروش فرخنده شد فالم، چو جان در عشق رفت
[M2]کاین مه نو من به روی آشنایی دیده ام
[B][M1]عشق را گفتم کمال عقل، گفت آخر گهی
[M2]مفتی پیر خرد در روستایی دیده ام
[B][M1]صد قبای خون چو گل پوشیده خسرو از دو چشم
[M2]خلعت سروی که دی زیر قبایی دیده ام
[A]
[B][M1]من که دور از دوستان وز یار دور افتاده ام
[M2]مرغ نالانم که از گلزار دور افتاده ام
[B][M1]چون زیم کز دل دهندم خلق و دلداری کنند
[M2]من که هم از دل هم از دلدار دور افتاده ام
[B][M1]گر نخواهی یاری از جان و بمیرم در فراق
[M2]حق به دست من بود کز یار دور افتاده ام
[B][M1]پیش هر سنگی همی ریزم ز دل خونابه ای
[M2]چون کنم چون کز در و دیوار دور افتاده ام
[B][M1]گر چه هجرم کشت، هم شادم که باری چندگاه
[M2]زان دل بدبخت بدکردار دور افتاده ام
[B][M1]ای که سامان جویی از من ترک جانم گیر، زانک
[M2]سالها باشد که من زین کار دور افتاده ام
[B][M1]عیش من گو تلخ باش، ای آشنا، یادم مده
[M2]زان لب شیرین که خسرووار دور افتاده ام
[A]
[B][M1]این منم، یارب که با دلدار هم زانو شدم
[M2]پهلوی او رفتم اندر خواب و هم پهلو شدم
[B][M1]دور دور از آفتاب روی او می سوختم
[M2]گشت جان آسوده چون در سایه گیسو شدم
[B][M1]وصل او از بس که باد شادی اندر من دمید
[M2]من نگنجم در جهان گرچ از فراقش مو شدم
[B][M1]شکر ایزد را که گشتم جمع و رفت از من فراق
[M2]رفت جان یک سو و دل یک سو و من یک سو شدم
[B][M1]از پی دیدن همه رو چشم گشتم همچو شمع
[M2]وز برای شمع چون آتش همه تن رو شدم
[B][M1]چندیم بگذار، چون دیدن رها کردی به باغ
[M2]مردنم بگذار، چون با زیستن بدخو شدم
[B][M1]مرد دوری نیستم، گر خود دل شیرم دهند
[M2]خسروا، دل ده که من زین پس سگ این کو شدم
[A]
[B][M1]باز وقت آمد که من سر در پریشانی نهم
[M2]روی زیبا بینم و بر خاک پیشانی نهم
[B][M1]سوده گشت از سجده راه بتان پیشانیم
[M2]چند بر دل تهمت دین مسلمانی نهم
[B][M1]تو بجنب، ای بخت و دشواری شبهایم مپرس
[M2]من گرفتارم، کجا پهلو به آسانی نهم!
[B][M1]دل به زلف یار و از من صد پیام غم برو
[M2]چند داغ غم بر این مسکین زندانی نهم
[B][M1]او نهد تیر بلا را در کمان ناز و من
[M2]جان نهم در پیش و بر دل منت جانی نهم
[B][M1]ای صبا، گردی ز لعل مرکبش بر من رسان
[M2]تا دوایی بر جراحتهای پنهانی نهم
[B][M1]دیدگان بر تو نهم، ای سرو آزادت غلام
[M2]اینست کوته بینی، ار بر سرو بستانی نهم
[B][M1]بر من افشان جرعه ای زان جام خود تا از نشاط
[M2]رخت هستی را به بازار پریشانی نهم
[B][M1]چون پریشان گشت کار خسرو از عشقت، چه سود؟
[M2]گر کنون صد پی به سر دست پشیمانی نهم
[A]
[B][M1]نکنم ز عشق تو به که سر گناه دارم
[M2]چه کنم، نمی توانم دل خود نگاه دارم؟
[B][M1]چو نیایی و نیاید ز رهی جز آنکه پیشت
[M2]جگری به خاک ریزم، نظری به راه دارم
[B][M1]ز فراق شهر بندم، به کدام سو گریزم؟
[M2]که به گرد قلعه جان ز بلا سپاه دارم
[B][M1]شبکی ز سوز سینه کنمت چو شمع روشن
[M2]همه تیرگی که در دل ز شب سیاه دارم
[B][M1]چه کنم که آب حسرت نکنم روان ز مژگان؟
[M2]که به سینه ز آتش دل همه دود آه دارم
[B][M1]چو فرو شدم به طوفان، چه کنم جفای دیده؟
[M2]چو گذشت آبم از سر، چه غم کلاه دارم؟
[B][M1]ز ستم نهاد بر من قلم قدر خیالت
[M2]گرت استوار نآید، خط تو گواه دارم
[B][M1]مکش، ار به نامه ای جان رقم وفا نوشتم
[M2]نه من سیاه نامه به جز این گناه دارم؟
[B][M1]نه که خسروم، غلامم، کمر نیاز بسته
[M2]کرمی که بی میانت کمری دو تاه دارم
[A]
[B][M1]شب من سیه شد از غم، مه من کجات جویم؟
[M2]به شب دراز هجران مگر از خدات جویم؟
[B][M1]نه ای آن گلی که آرد سوی مات هیچ بادی
[M2]ز پی دل خود است این که من از صبات جویم
[B][M1]سخنت به سرو گویم، خبرت ز باد پرسم
[M2]تو درون دیده و دل، ز کسان چرات جویم؟
[B][M1]به دل و دو دیده و جان همه جا نهفته هستی
[M2]چو نبینم آشکارا، به کدام جات جویم؟
[B][M1]تو که بر در تو گم شد سرو تاج پادشاهان
[M2]چه خیال فاسد است این که من گدات جویم
[B][M1]دل من گرفت از دین، بت من کجات یابم؟
[M2]شب من سیه شد از غم، مه من کجات جویم؟
[B][M1]تن زار من شکستی، دل و جان فدات سازم
[M2]طلب ار کنی سر من، ز سر رضات جویم
[B][M1]چو ز آه دردمندان سوی تو رود بلایی
[M2]به میان سپر شوم هم ره آن بلات جویم
[B][M1]سر گم شده بجوید مگر از در تو خسرو
[M2]ز کجاست بخت آنم که به زیر پات جویم
[A]
[B][M1]ز تو نعمت است و راحت لب شکرین و رو هم
[M2]به من آفت است و فتنه دل پر بلا و خو هم
[B][M1]همه عشق و آرزویی، غلطم که در لطافت
[M2]شده بی قرار و مجنون ز تو عشق و آرزو هم
[B][M1]نه فقیه گر فرشته چو تو گر حریف یابد
[M2]ننهد ز کف پیاله، ببرد سر سبو هم
[B][M1]تو که خون خلق ریزی، چه غمت از آن که هر دم
[M2]رود آب دیده ما ز غم تو آبرو هم
[B][M1]چه بلاست، بارک الله، رخ تو کزان تحیر
[M2]به خموشی اند مانده همه کس به گفتگو هم
[B][M1]به کرشمه گه گه این سو گذری که بهر رویت
[M2]جگری دو پاره دارم، نظری به چار سو هم
[B][M1]کشی و به نازگویی که اجل همی برد جان
[M2]دل تو اگر نرنجد مه من به رخ مگو هم
[B][M1]به فدا هزار جانت، رهی ار چه صد چو خسرو
[M2]به خراش غمزه کشتی، به شکنجهای مو هم
[A]
[B][M1]نفسی برون ندادم که حدیث دل نگفتم
[M2]سخنی نگفتم از تو که ز دیده در نسفتم
[B][M1]چه کنون نهفته گریم که شدم ز عشق رسوا
[M2]که به روی آبم آمد، غم دل که می نهفتم
[B][M1]من از آن گهی که دیدم به دو چشم خوابناکت
[M2]به دو چشم خوابناکت که اگر شبی بخفتم!
[B][M1]همه خلق خواند مجنون ز پی توام که هر دم
[M2]به صبا پیام دادم، به پرنده راز گفتم
[B][M1]من اگر ز دیده رفتم سر کوی تو، چه رنجی
[M2]که رهی ز دور رفتم، نه ستانه تو رفتم
[B][M1]شب من هزار ساله، تو به سینه طرفه کاری
[M2]که هزار ساله راهم به میان و با تو خفتم
[B][M1]رسدت که بوی خسرو نکشی که نازنینی
[M2]که من آن گل عذابم که ز خار غم شگفتم
[A]
[B][M1]وقت آنست که ما رو به خرابان نهیم
[M2]چند بر زرق و ریا نام مناجات نهیم
[B][M1]گر فروشیم مصلا ز پی می، به ازآنک
[M2]رخت تزویر به بازار مکافات نهیم
[B][M1]مست گر، پای بلغزد، چو در آن ثابت است
[M2]دیده بر پاش به صد عذر و مراعات نهیم
[B][M1]دیده داریم و دل و جان و تن از عشق خراب
[M2]بر خرابی دو سه در وجه خرابات نهیم
[B][M1]عاشق صورت خوبیم که خلقی همه سر
[M2]بر در کعبه و ما بر قدم لات نهیم
[B][M1]شاه جان گشت چو بازیچه نفس کج باز
[M2]بینم اندر محل شه رخ و سر مات نهیم
[B][M1]دل خسرو که همه شیشه می می سنجد
[M2]سنگ قلب است که در پله طاعات نهیم
[A]
[B][M1]عهدها را گه آن شد که ز سر تازه کنیم
[M2]مهرها را به دل خسته اثر تازه کنیم
[B][M1]غزل سوخته خواهیم از آن مطرب مست
[M2]داغ دیرینه خود باز ز سر تازه کنیم
[B][M1]جگر سوخته را ریش کهن بگشاییم
[M2]دردها را به همه شهر خبر تازه کنیم
[B][M1]دوست را درد دل خود به فغان یاد دهیم
[M2]باغ را ناله مرغان سحر تازه کنیم
[B][M1]باده نوشیم بران روی و پیاله هر دم
[M2]گر به نیمی رسد از خون جگر تازه کنیم
[B][M1]مست و لایعقل با دوست به بازار شویم
[M2]قصه عشق به هر کوچه و در تازه کنیم
[B][M1]چون خورده باده، لبش پاک کنیم از دامن
[M2]وز سر آلودگی دامن تر تازه کنیم
[B][M1]امشب آن است که افسانه هجران گوییم
[M2]ور ترا خواب برد، بار دگر تازه کنیم
[B][M1]زنده داریم از این پس شب، اگر عمر شود
[M2]پس دعای شه جمشید گهر تازه کنیم
[B][M1]زلف آشفته از آن روی به یک سوی نهیم
[M2]جان آزرده خسرو به نظر تازه کنیم
[A]
[B][M1]ما به کوی تو سگانیم و به راه تو خسیم
[M2]این که پیش تو پس است، از همه رو نیز پسیم
[B][M1]بهر یک سجده به راه تو سراسر عشقیم
[M2]بهر یک بوسه به پای تو لبالب هوسیم
[B][M1]دیگران را چه کنی گرد رخ خویش سپند
[M2]کز پی سوختنی هم من و دل هر دو بسیم
[B][M1]گر نوازند رقیبان تو ما را، خاکیم
[M2]ور بسوزند، بسوزیم که خاشاک و خسیم
[B][M1]ما که باشیم که ما را سگ خود نام نهی؟
[M2]این سخن با دگری گوی که ما هیچ کسیم!
[B][M1]در میان هیچ نه و خشک زبانی به دهان
[M2]عالمی کرده پر آواز تو گویی جرسیم
[B][M1]عذر تقصیر نخواهیم که از خدمت رفت
[M2]گر خدا خواسته باشد که به خدمت برسیم
[B][M1]به یکی جرعه می باز خر از خود ما را
[M2]که به بازار فنا در گرو یک نفسیم
[B][M1]تو همایی به کرم سایه فکن بر خسرو
[M2]که ز ناچیزی چون سایه پر مگسیم
[A]
[B][M1]فرخ آن روز که دیده بر رخت باز کنم
[M2]تو مرا جانب خود خوانی و من ناز کنم
[B][M1]چند گویی که «تو می نال که من می شنوم »
[M2]این نه چنگ است که پیش تو چو مه ساز کنم
[B][M1]سالها شد که نیابم خبر و در کویت
[M2]دل بیرون شده را آیم و آواز کنم
[B][M1]باغبانا، ز تو گه گه بود ار فرمانم
[M2]بلبلم بر سر خود آیم و پرواز کنم
[B][M1]بهر دلبستگی، ای دوست، ره بد بگذار
[M2]این گره من نتوانم که دگر باز کنم
[B][M1]خلق از صحبت من غمزده گشتند، از آنک
[M2]هر کجا شینم و غمهای خود آغاز کنم
[B][M1]ابر را مایه کم آید گه باریدن آب
[M2]گرنه در گریه خون با خودش انباز کنم
[B][M1]دل به قلب زدن برد به یک داو وکنون
[M2]جان هم اندر سر آن چشم دغاباز کنم
[B][M1]خسروا، جان و دل و تن ز تو بیگانه شدند
[M2]دیگران را، چه غم، ار محرم این راز کنم
[A]
[B][M1]ای خوش آن دم که سخنهای تو در گوش کنم
[M2]چاشنی کرده از آن لب به سخن گوش کنم
[B][M1]مست آیی تو و پس گویی «از هوش مرو»
[M2]باش باری بزیم وانگه سخن گوش کنم
[B][M1]می خلی روز و شب اندر دل آزرده من
[M2]به چه مشغول شوم کز تو فراموش کنم؟
[B][M1]وه که از دود جگر این تن چون کاه بسوخت
[M2]تا کی این آتش افروخته خس پوش کنم!
[B][M1]ای خردمند، در این گوشه سخنهای کسی ست
[M2]کی توانم که سخنهای تو در گوش کنم؟
[B][M1]کیست خسرو که عنان گیر تو گردد به وصال؟
[M2]لیکن ار حکم کنی غاشیه بر دوش کنم
[A]
[B][M1]پیش روی تو حدیث مه و جوزا نکنم
[M2]ور کنم نیز یقین دان که به عمدا نکنم
[B][M1]به تماشای رخ چون گل تو می آیم
[M2]ور بگویی، به چمن پیش تماشا نکنم
[B][M1]آنچه بر من لب تو می کند، ای جان، من نیز
[M2]می تتوانم که کنم بر لبت، اما نکنم
[B][M1]تا بگویم که فلان در دل من دارد جای
[M2]خویشتن را به دل هیچ کسی جا نکنم
[B][M1]تو همه خون کنی از غمزه و من آه کنم
[M2]پس بگویی «مکن » ای شوخ، مکن تا نکنم
[B][M1]دوش گفتی که وفایی بکنم، ترسم، ازآنک
[M2]ناگهان در دلت آید که «کنم یا نکنم »
[B][M1]بوسه ای چند بگفتی که ترا خواهم داد
[M2]گر به خسرو ندهی، بیش تقاضا نکنم
[A]
[B][M1]من اگر بر در تو هر شبی افغان نکنم
[M2]خویش را شهره و بدنام بدینسان نکنم
[B][M1]گر دهم دردسری تنگ میا بر من، ازآنک
[M2]نتوانم که تو را بینم و افغان نکنم
[B][M1]روزی از یاد رخت پیش گلی خواهم مرد
[M2]من همان به که گذر بیش به بستان نکنم
[B][M1]وه که دیوانه دلم باز به بازار افتاد
[M2]من نمی گفتم کافسانه هجران نکنم
[B][M1]غم خورد این دل بیچاره، زبانش دادی
[M2]بعد از این چاره همانست که درمان نکنم
[B][M1]آشنایان همه بیگانه شدند از من، از آنک
[M2]هر کسی مصلحتی گوید و من آن نکنم
[B][M1]شکر گویم ز تو، ای توبه که کورم کردی
[M2]تا نظر بازی از این پیش به خوبان نکنم
[B][M1]خلق گویند «دعا خواه ز خوبان » نروم
[M2]روزگار خوش درویش پریشان نکنم
[B][M1]چند گویند، که خسرو، ز بتان چشم بدوز
[M2]گر میسر شودم روی بدیشان نکنم
[A]
[B][M1]بی تو جان رفت و به تن باز نیاید، چه کنم؟
[M2]وز دلم پوشش این راز نیاید، چه کنم؟
[B][M1]باز داری که منه دیده به رویم چندین
[M2]دیده باز آمد و دل باز نیاید، چه کنم؟
[B][M1]از یک ابرو دهیم دل که ببخشم جانت
[M2]چون رضای دوم انباز نیاید، چه کنم؟
[B][M1]عقل گوید که بکش ناز دگر یاران نیز
[M2]چون ز یار دگر این ناز نیاید، چه کنم؟
[B][M1]حال من پرسی، خواهم که بگویم، لیکن
[M2]وز تحیر ز من آواز نیاید، چه کنم؟
[B][M1]خسرو، از یاد لبت گر چه لب خود بگزد
[M2]آن حلاوت ز چنین کار نیاید، چه کنم؟
[A]
[B][M1]التفاتی به من آن ماه ندارد، چه کنم؟
[M2]این چنین ملتفتم می نگذارد، چه کنم؟
[B][M1]سوده شد بر صفت سرمه تن سنگینم
[M2]هیچم آن شوخ چو در چشم نیارد، چه کنم؟
[B][M1]هر پیاله که ز می بر لب او نوش کنم
[M2]گر بود چشمه حیوان نگذارد، چه کنم؟
[B][M1]باد را گفتم «پیغام من او را بگذار»
[M2]آن قدم سخت سبک چون نگذارد، چه کنم؟
[B][M1]برگ کاهی شدم از کاهش بسیار و مرا
[M2]باد زلفش به خسی هم نشمارد، چه کنم؟
[B][M1]زلف او در سر هر موی جفایی دارد
[M2]وز وفا یک سر مو نیز ندارد، چه کنم؟
[B][M1]گویدم چشم تو چندین ز چه می بارد خون
[M2]هم نخواهم که ببارد، چو ببارد، چه کنم؟
[B][M1]می کشد هر دم از اندیشه خود خسرو را
[M2]یک دم اندیشه به خود می نگمارد، چه کنم؟
[A]
[B][M1]هر شب از دست غمت دیده و دل خون شودم
[M2]وانگه از هر مژه راوق شده بیرون شودم
[B][M1]گاه گاهی به سر زلف تو در می آیم
[M2]با دلی در هم و آن هم ز غمت خون شودم
[B][M1]مردم دیده کند رقص به صحرای دو رخ
[M2]چون بم و زیر دل خسته به گردون شودم
[B][M1]روزگاری ست مرا سخت پریشان ز غمت
[M2]چه کنم بی تو و این عمر به سر چون شودم؟
[B][M1]خار خارت نشود از دل خسرو بیرون
[M2]گر چه از خون جگر رخ همه گلگون شودم
[A]
[B][M1]سوی من بین که ز هجرت به گداز آمده ام
[M2]روی بنمای که پیشت به نیاز آمده ام
[B][M1]به سر زلف درازت کششی داشتمی
[M2]زان کشش به شبهای دراز آمده ام
[B][M1]از تو رفتم، چه کنم صبر چو نتوانستم
[M2]اینک آشفته و عاجز شده باز آمده ام
[B][M1]گر در ابروی تو بینم من مدهوش، مرنج
[M2]چه کنم، مست به محراب نماز آمده ام؟
[B][M1]دل من جان به تو بخشید و منم پروانه
[M2]وز پی سوختن شمع طراز آمده ام
[B][M1]خسروم، از چو منی دور مکن چشم که من
[M2]خاک درگاه شه بنده نواز آمده ام
[A]
[B][M1]بی تو امید ندارم که زمانی بزیم
[M2]سهل آنست که تا چند به جانی بزیم
[B][M1]رخصت زیستنم نیست ز چشم تو، ولی
[M2]گر دهد غمزه شوخ تو امانی، بزیم
[B][M1]چو دهان تو یقین نیست، رها کن بازی
[M2]چند گاهی که توانم به گمانی بزیم
[B][M1]دست ده بر دهن خویش به بوسی تو مرا
[M2]مگر از لطف تو دستی به دهانی بزیم
[B][M1]خسروم، لیک چو فرهاد شدم کشته عشق
[M2]گر بگویی که چگونه ست فلانی بزیم
[A]
[B][M1]بخت برگشت ز من تا تو برفتی ز برم
[M2]کی بود باز که چون بخت در آیی ز درم؟
[B][M1]گفتم احوال دل خویش بگویم به کسی
[M2]لیکن از بی خبری رفت به عالم خبرم
[B][M1]پیش از این یک نفسم بی تو نمی رفت بسر
[M2]بعد از این تا ز فراق تو چه آید به سرم
[B][M1]جان سپر ساخته ام ناوک هجران ترا
[M2]تا همه خلق بدانند که من جان سپرم
[B][M1]بی گل روی تو چون غنچه دلم تنگ آمد
[M2]بیم آن است که بر خویش گریبان بدرم
[B][M1]سرو گفتم که به بالای تو ماند روزی
[M2]زهره ام نیست کزین شرم به بالا نگرم
[B][M1]خون دل می طلبم باز و یقین می دانم
[M2]که من از دست تو گر دل ببرم، جان نبرم
[B][M1]ترک دنیا کنم، ار سوی خودم راه دهی
[M2]کو سر کوی تو تا من ز جهان در گذرم
[B][M1]تا خیال رخ خوب تو مرا در نظر است
[M2]می نماید همه ملک دو جهان در نظرم
[B][M1]به صبوری بتوان کرد مداوا، خسرو
[M2]بیم آن است که هر روز که آید بترم
[A]
[B][M1]من و گنج غم و در سینه همان سیم تنم
[M2]چه کنم؟ دل نگشاید به بهار و چمنم
[B][M1]چون دلم زمزمه شوق برآرد هر صبح
[M2]از سر حال به رقص آیم و چرخی بزنم
[B][M1]عاشقیم که گر آواز دهی جان مرا
[M2]دوست از سینه ام آواز برآرد که منم
[B][M1]بس که بیرون و درونم همگی دوست گرفت
[M2]بوی یوسف زند، ار باز کنی پیرهنم
[B][M1]من چو جان بدهم، باید که به خون دیده
[M2]قصه دوست نویسند و دعای کفنم
[B][M1]رشکم آید که مگس بر شکرش سایه کند
[M2]ور فرشته پرد، آن سو، پر و بالش فگنم
[B][M1]سایه همچو همایم به سر افگن زان پیش
[M2]که فراق تو کند طعمه زاغ و زغنم
[B][M1]همه شب نام تو می گویم و جان در تاباک
[M2]کیست آن لحظه که چیزی بزند بر دهنم؟
[B][M1]من که بر بوی تو در راه صبا خاک شدم
[M2]چه گشاید ز نسیم گل و بوی سمنم!
[B][M1]خسروا، هیچ ندانم که چه طاعت بود این
[M2]روی در کعبه و دل سوی بتان ختنم
[A]
[B][M1]خرم آن روز که من آن رخ زیبا بینم
[M2]او کند ناز و من از دور تماشا بینم
[B][M1]دوش مه دیدم و گفتم که ترا می ماند
[M2]زهره ام نیست ازین شرم که بالا بینم
[B][M1]لشکر جانش که پیراهن دلها گویی
[M2]بس منش خواهم از اغیار که تنها بینم
[B][M1]دل من گاه خرامیدنش از دست برفت
[M2]هر کجا پای نهاده ست من آنجا بینم
[B][M1]دل نه و صبر نه و هوش نه و طاقت نه
[M2]من در آن صورت زیبا به چه یارا بینم؟
[B][M1]وعده فرداست به فردا بکشم، من، مگر از آنک
[M2]بامدادان رخ شهزاده والا بینم
[B][M1]شمس آفاق خضر خان که به لطف جان بخش
[M2]هر دمش معجزه خضر و مسیحا بینم
[B][M1]آخر، ای شاخ گل تازه نوبر، تا چند
[M2]خار حسرت خورم و جانب خرما بینم؟
[B][M1]کیست خسرو که کند بوسه ز پای تو هوس؟
[M2]این بسم نیست که از دور در آن پابینم
[A]
[B][M1]یارب، آن روز بیابم که جمالت بینم
[M2]چند بر یاد جمالت به خیالت بینم
[B][M1]شاه حسنی و سپاه تو بلا و فتنه
[M2]جان کشم پیش و بدان جاه و جلالت بینم
[B][M1]چون بگنجم به دو لب بس بودم کاین تن خویش
[M2]در تن صافی چون آب زلالت بینم
[B][M1]نیست بس آن که شبم بی تو چه سالی گذرد
[M2]وین بتر بین که ز دوری مه و سالت بینم
[B][M1]خواهمت سیر ببینم که بمیرم در حال
[M2]این ندانی که به امید وصالت بینم
[B][M1]چشمم از گوش برد رشک که نامت شنود
[M2]گوشم از چشم خورد، خون، چو خیالت بینم
[B][M1]می خورم خون ز سفالی که تو می نوشی
[M2]که چرا در لبت آلوده سفالت بینم
[B][M1]ای که می سوزیم از پند و نصیحت، یارب
[M2]که بسان دل خود سوخته حالت بینم
[B][M1]صنما، خسروم آخر به قفس مانده اسیر
[M2]تا کی از دور در آن کنجد خالت بینم
[A]
[B][M1]حال خود باز بر آیین دگر می بینم
[M2]باز کار دل خود زیر و زبر می بینم
[B][M1]مبرید از پی من رنج که من روز به روز
[M2]روزگار دل شوریده بتر می بینم
[B][M1]آن پسر نازکنان می رود اندر ره من
[M2]دلی افتاده در آن راهگذر می بینم
[B][M1]که تواند که مرا باز رهاند امروز؟
[M2]کیست آن فتنه که در پیش نظر می بینم؟
[B][M1]جان به تاباک برون می رود و می آید
[M2]خلق دانند که من عارض تر می بینم
[B][M1]هم به اقبال غمش جان به غمش خواهم داد
[M2]راه یک خنده از آن تنگ شکر می بینم
[B][M1]این نیم تشنه دیرینه فروپوش آن روی
[M2]شربتم سیر بده، زانکه خطر می بینم
[B][M1]آخر آن پای تو جایی به زمین می آید
[M2]من بر این دوش چرا منت سر می بینم؟
[B][M1]پیش آن زلف پریشان تو آید روزی
[M2]آنچه من زو همه شب تا به سحر می بینم
[B][M1]بیم خسرو ز فراق تو به رسوایی بود
[M2]آخرالامر همانست چو در می بینم
[A]
[B][M1]می گذشتی و به سویت نگران می دیدم
[M2]زار می مردم و در رفتن جان می دیدم
[B][M1]همچو دزدی که به کالای کسان می نگرد
[M2]جان به کف کرده در آن روی نهان می دیدم
[B][M1]از دل گمشده سر رشته همی جستم باز
[M2]گه به فتراک و گهی سوی عنان می دیدم
[B][M1]پرسش حال دل از طره او زهره نبود
[M2]گر چه از خون ته هر موی نشان می دیدم
[B][M1]او ز محرومی بخت بد من می خندید
[M2]من طمع بسته در آن شکل و دهان می دیدم
[B][M1]عاشقم، گر چه شود کشته غمی نیست، چه باک
[M2]گاه گاهی ست به جان گذران می دیدم
[B][M1]او شد از دیده من غایب و من هم زان سو
[M2]جان کنان می شدم و دیده کنان می دیدم
[B][M1]ای خوش آن شب که به یاد رخ تو می خفتم
[M2]در دلم بودی و در خواب همان می دیدم
[B][M1]هم ز اول اجل خویش همی دانستم
[M2]که دل و دیده به سویت نگران می دیدم
[B][M1]مردن خویش ز تو بود گمان خسرو را
[M2]شد یقین اینک هر آنچه بدگمان می دیدم
[A]
[B][M1]مدتی شد که نظر بر رخ یاری دارم
[M2]بلبلم، این همه افغان ز بهاری دارم
[B][M1]نازنینی ست که بهرش دل و دین می بازم
[M2]خوبرویی ست که با او سرو کاری دارم
[B][M1]مست دلدارم اگر می نبود، ورنه از آنک
[M2]ساقی سر و قدی لاله عذاری دارم
[B][M1]هر که پرسید که «تو دل سوی فلانی داری »؟
[M2]هیچ منکر نشوم، گویمش «آری دارم »
[B][M1]می روم غاشیه بر دوش غبار آلوده
[M2]چه کنم خدمت دیوانه سواری دارم؟
[B][M1]بامدادانش گرفتم که بیا می نوشیم
[M2]گفت بگذار بخسپم که خماری دارم »
[B][M1]خسروا، خدمت خوبان کنم از دیده،از آنک
[M2]هر چه دارم من بیچاره ز یاری دارم
[A]
[B][M1]گر چه از عقل و دیده و جان برخیزم
[M2]حاش لله که ز سودای فلان برخیزم
[B][M1]یک زمان پیش من، ای جان و جهانم، بنشین
[M2]تا بدان خوشدلی از جان و جهان برخیزم
[B][M1]گفتیم یا ز من و یا ز سر جان برخیز
[M2]از تو نتوانم، لیک از سر جان برخیزم
[B][M1]از پس مرگ اگر بر سر خاکم گذری
[M2]بانگ پایت شنوم، نعره زنان برخیزم
[B][M1]به گه حشر چو از خاک برانگیزندم
[M2]هم ز بهر تو به هر سو نگران برخیزم
[B][M1]هوسم هست که پیش تو دمی بنشینم
[M2]وز سر هر چه بگویی، پس ازان برخیزم
[B][M1]مردم دیده مرا بهر تو در خون بنشاند
[M2]من به رویت نگرم، وز سر جان برخیزم
[B][M1]ناتوان گشتم ازان گونه که نتوان برخاست
[M2]ور مرا دست بگیری تو روان برخیزم
[B][M1]خسروم بیهده مپسند که هر دم با تو
[M2]شادمان شینم و با آه و فغان برخیزم
[A]
[B][M1]کس بدین روز مبادا که من بد روزم
[M2]کس بدین گونه مسوزاد که من می سوزم
[B][M1]دین نمانده ست که تا نامه عصمت خوانم
[M2]دل نمانده ست که تا تخته صبر آموزم
[B][M1]شبی بسی رفته به بیداری و آن بخت نبود
[M2]که دمد صبح مرادی ز رخت یک روزم
[B][M1]آخر، ای چشمه خورشید، یکی رو بنمای
[M2]چند گه تا به سحر همچو چراغ افروزم
[B][M1]ترک قتال و مرا گریه و زاری بسیار
[M2]آن گناهست که بر وی نکند فیروزم
[B][M1]چند گویند که رسوا شدی از دامن چاک
[M2]چاک دل را چه کنم، گیر که دامن دوزم؟
[B][M1]غم نبود از دگران تا ره خسرو تو زدی
[M2]گشت معلوم حد طاقت خود امروزم
[A]
[B][M1]دل آواره به جایی ست که من می دانم
[M2]جان گرفتار هوایی ست که من می دانم
[B][M1]بوی خون دل و مشک سر زلفیم رسید
[M2]مگر این باد زجایی ست که من می دانم؟
[B][M1]سبزه بر خاک شهیدانش، دلا، خوار مبین
[M2]زان که مهر گیایی ست که من می دانم
[B][M1]چشم و زلف و رخت، ار چه همه عشاق کش اند
[M2]لیکن این شکل بلایی ست که من می دانم
[B][M1]گفتی از تیغ سیاست کنم، این لطف بود
[M2]زان که هجر تو سزایی ست که من می دانم
[B][M1]عمر در کوی توام رفت و نگفتی روزی
[M2]کین همان کهنه گدایی ست که من می دانم
[B][M1]آنکه با خسرو گویی که وفا خواهم کرد
[M2]این هم، ای شوخ، جفایی ست که من می دانم
[A]
[B][M1]دل صد پاره که صد جا گرهش بر بستم
[M2]نقد عشقی است که در هر گرهی در بستم
[B][M1]جز به خون جگر این چشم گهی بسته نشد
[M2]حاصل این بود که من از دل خود بربستم
[B][M1]دلم از خوی بد خویش به زنجیر افتاد
[M2]تهمت بیهده بر زلف معنبر بستم
[B][M1]دل من بسته زلفی شد و نگشاید باز
[M2]که گشاید که هم از خون گرهش در بستم!
[B][M1]زی خرابات، شدم گفت سبوکش، میزن
[M2]سر به دیوار که من میکده را در بستم
[B][M1]من که پا تابه همت کنم از اطلس چرخ
[M2]افسر جم نگر این ژنده که بر سر بستم
[B][M1]خسروا، عشق در آمد به دلم، مژده ترا
[M2]که به دم شهپر جبریل منور بستم
[A]
[B][M1]سبزه ها نو می دمد بیرون رویم
[M2]مست در صحرای میناگون رویم
[B][M1]دوستان مستند و باران می چکد
[M2]همچنان خیزان فرا بیرون رویم
[B][M1]مطرب و می گر چه موجود است، لیکن
[M2]خوبرویی نیست، آخر چون رویم
[B][M1]ای صبا، آن سرو بالا را بخوان
[M2]تا برون با آن رخ گلگون رویم
[B][M1]چند یاد سرو، باری چندگاه
[M2]همره آن قامت موزون رویم
[B][M1]روی خوبان داروی بیهوشی است
[M2]چون زییم، ار با چنین افیون رویم
[B][M1]جعد او گیریم و بر خسرو بریم
[M2]سلسله در دست بر مجنون رویم
[A]
[B][M1]ای به چشم تو خمار و خواب هم
[M2]در لب تو انگبین جلاب هم
[B][M1]زلف مشکینت که دل دزدد در او
[M2]هست مشکل تاب چون بیتاب هم
[B][M1]در خیال روی و مویت هر شبی
[M2]طالب شب می کنم مهتاب هم
[B][M1]دل گرفتار است چون خونخوار تست
[M2]زانکه خون گیرا بود جلاب هم
[B][M1]بس که خوار است آب چشمم پیش تو
[M2]غرق آبم بر درت بی آب هم
[B][M1]چند چون بی رحمتان خواهیم کشت
[M2]مهری آخر می کند قصاب هم
[B][M1]دین خسرو بین کز ابرو و رخت
[M2]شد دلش بتخانه و قصاب هم
[A]
[B][M1]ای رخت چون ماه و از مه بیش هم
[M2]خسته کردی سینه ما، ریش هم
[B][M1]غمزه تو بر صف خوبان زند
[M2]گر نرنجی بر دل درویش هم
[B][M1]تیره کردی عیش ما و روز دل
[M2]روزگار عقل دور اندیش هم
[B][M1]گر نوازش نیست کشتن، گفتمت
[M2]کاهلی کردی در آن فرویش هم
[B][M1]کشتم از دست جفایت خویش را
[M2]بر تو آسان کردم و بر خویش هم
[B][M1]می رود صبر من آواره ز من
[M2]پس نمی بیند ز بینم و پیش هم
[B][M1]ما و زنار مغانه کز بتان
[M2]وین نماز، استغفرالله، کیش هم
[B][M1]گر چه بر جانم قیامتها از اوست
[M2]تا قیامت عمر بادش بیش هم
[B][M1]هر زمان گویی که نوش من خوش است
[M2]گر ز خسرو پرسی، ای جان، نیش هم
[A]
[B][M1]در فراقت زندگانی چون کنم؟
[M2]با چنین غم شادمانی چون کنم؟
[B][M1]یار بدخو و فلک نامهربان
[M2]تکیه بر عمر و جوانی چون کنم؟
[B][M1]عشق و افلاس و غریبی و فراق
[M2]من بدینسان زندگانی چون کنم؟
[B][M1]ماه من گفتی که «جان ده » می دهم
[M2]عاشقم آخر، گرانی چون کنم؟
[B][M1]خواه خونم ریز و خواهی زنده کن
[M2]بنده ام من رایگانی، چون کنم؟
[B][M1]من نبودم مرد سودای تو، لیک
[M2]با قضای آسمانی چون کنم؟
[B][M1]حال خود دانم که از غم چون بود
[M2]چون تو حال من ندانی، چون کنم؟
[B][M1]ماجرای دل نوشتم بر دو رخ
[M2]گر تو بینی و نخوانی، چون کنم؟
[B][M1]نرخ بوسه نیک می دانم، ولیک
[M2]بی درم بازارگانی چون کنم؟
[B][M1]مست باشی، پاس چون فرماییم
[M2]من که دزدم، پاسبانی چون کنم؟
[B][M1]ور به خسرو بوسه ندهی آشکار
[M2]مرهم زخم نهانی چون کنم؟
[A]
[B][M1]باز با درد جدایی چون کنم؟
[M2]باز با هجر آشنایی چون کنم؟
[B][M1]دل ز جان چون بر کنم روز وداع
[M2]ترک آن ترک ختایی چون کنم
[B][M1]عقل گوید «پارسایی پیشه کن »
[M2]مست عشقم، پارسایی چون کنم؟
[B][M1]گفتمش روز وداع دوستان
[M2]گر به زودی باز نایی، چون کنم؟
[B][M1]گفت «کای مستغرق دریای عشق
[M2]خسروم من، بی وفایی چون کنم؟»
[A]
[B][M1]بر جمالت مبتلایم، چون کنم؟
[M2]من به عشقت برنیایم، چون کنم؟
[B][M1]لاف عشقت می زنم، جانا، ولی
[M2]پس فقیر بینوایم، چون کنم؟
[B][M1]گفتی «از کویم برو، بیگانه باش »
[M2]با سگانت آشنایم، چون کنم؟
[B][M1]سر به شاهان در نمی آرد حریف
[M2]من که درویش و گدایم، چون کنم؟
[B][M1]روزگاری شد که از لعل لبش
[M2]کشته یک مرحبایم، چون کنم؟
[B][M1]خسرو بیچاره می گوید به صدق
[M2]«عاشق روی شمایم، چون کنم؟»
[A]
[B][M1]میزنی تو غمزه، من جان می کنم
[M2]وز دل مجروح پیکان می کنم
[B][M1]چون نمی یارم که بوسم پای تو
[M2]پشت دست خود به دندان می کنم
[B][M1]می رود جان رخصت نظاره ده
[M2]ما که خوش این می کنم آن می کنم
[B][M1]عاشق سیمم که چون کاوش زنم
[M2]گوی آن چاه زنخدان می کنم
[B][M1]پرسیم «کاندر چه کاری، خسروا!»
[M2]اینک از دوری تو جان می کنم
[A]
[B][M1]راز دل پوشیده با جانان برم
[M2]درد را در خدمت درمان برم
[B][M1]نیک می دانم که خویش بازگشت
[M2]چون برو درد سر هجران برم
[B][M1]ای مسلمانان، نپندارم که من
[M2]از چنان کافر دلی ایمان برم
[B][M1]دلبرا، زینسان که دیدم شکل تو
[M2]من عجب باشد که از تو جان برم
[B][M1]دادیم تو جان که، جانا دل بده
[M2]بنده ام، از جان و دل فرمان برم
[B][M1]دل به موی آویخته پیشت کشم
[M2]دزد گردن بسته بر سلطان برم
[B][M1]زلف را از بند خسرو گو که چند
[M2]رنج این سودای بی پایان برم؟
[A]
[B][M1]دوش رخ بر آستانش سوده ام
[M2]گرد دولت را بر او اندوده ام
[B][M1]جان بهانه جوی و می بینم رخت
[M2]بین که من بر خود چه نابخشوده ام!
[B][M1]از درت سنگی زدندم نیم شب
[M2]سگ گمان بردند و آن من بوده ام
[B][M1]درپذیر، ای کعبه، چو مردم به راه
[M2]گر نکردم حج، رهی پیموده ام
[B][M1]کشت هجرم، خونبهایم این بس است
[M2]کاین قدر گویی که من فرسوده ام
[B][M1]دیدنت روزی به خوابم هم مباد
[M2]که شبی در هجر تو نغنوده ام
[B][M1]مستی خون خوردن است این در سرم
[M2]تو همی دانی که خواب آلوده ام
[B][M1]دل بسی جان می کند با من به عشق
[M2]در تب غمهاش از آن افزوده ام
[B][M1]ازتری خواهد چکیدن، گوییا
[M2]آن لبان لعل کش بستوده ام
[B][M1]غم بکشت و پرسیم، خسرو، چه حال؟
[M2]شکر کز لطف تو بخت آسوده ام
[A]
[B][M1]هر شبی با گریه های خود خوشم
[M2]گر چه هست آن روغنی بر آتشم
[B][M1]مرگ شیرین شد مرا از عیش تلخ
[M2]زنده گردم، وه کزین شربت خوشم
[B][M1]گل ز باغ وصل نزدیکان برند
[M2]من چو سگ از دور با سنگی خوشم
[B][M1]ای که پابوسی، فغانم زن که من
[M2]زاهد کویم، ولی شاهدوشم
[B][M1]بس که جانم عاشق دشنام اوست
[M2]هر که را گوید، به سوی خود کشم
[B][M1]یک نفس بنشین که میرم پیش تو
[M2]تا نفس باقیست پنج و یا ششم
[B][M1]مور گر میرد نباشد خونبها
[M2]پی سپر کن زیر پای ابرشم
[B][M1]ز آه خسرو، جان من، ایمن مباش
[M2]کاسمان دوز است تیر تر کشم
[A]
[B][M1]توبه دیرینه را می بشکنم
[M2]ساقیا، در ده شراب روشنم
[B][M1]ساقیم، گر چون تو بت رویی بود
[M2]توبه چبود، مهر ایمان بشکنم
[B][M1]وقتی آید عاشق از مستی خویش
[M2]آنکه زان می مست میرد، آن منم
[B][M1]دامنم از گریه خون آلود چیست؟
[M2]من که با یوسف، به یک پیراهنم
[B][M1]پرسیم «کاندر چه حالی، بازگوی؟»
[M2]اینک از اقبال تو جان می کنم
[B][M1]هر نفس آهی کشم، وز روز بد
[M2]روزگار خویش را آتش زنم
[B][M1]زندگی و مردن من چون ز تست
[M2]تهمت جان چیست، باری بر تنم؟
[B][M1]بار عشقت بس پذیرم منتی
[M2]بار سر گر کم کنی از گردنم
[B][M1]گفت خسرو سوزشی دارد، از آنک
[M2]بلبل دامم، نه مرغ گلشنم
[A]
[B][M1]دلبرا، در جان نشین، فی العین هم
[M2]ای ز تو شادی به جان، فی القلب هم
[B][M1]گریه خون بین و می کن پرسشی
[M2]چون نماند، اکنون مرا فی الجسم دم
[B][M1]چون کنم من خواب، دریا گشت چشم
[M2]تو به خنده گوئیم فی البحر نم
[B][M1]تا زهر دل برد غم خال رخت
[M2]بین همه جا غم، بمحوالخال غم
[B][M1]عمر خسرو در غم رویت گذشت
[M2]چند باشد دوریم، والصبر کم
[A]
[B][M1]از دو زلف تو شکن وام کنم
[M2]وز برای دل خود دام کنم
[B][M1]از پی آنکه به رویت نرسد
[M2]چشم بد را به سخن رام کنم
[B][M1]تا تو ننمایی رو، گیرم زلف
[M2]تا رخت چاشت کند، شام کند
[B][M1]چشم از زلف سیاه تو کشم
[M2]گله از محنت ایام کنم
[B][M1]از تو صد جور و جفا می بینم
[M2]با که گویم، به که پیغام کنم؟
[B][M1]دل ندارم که نهم بر دگری
[M2]هم ز زلف تو مگر وام کنم
[B][M1]بوسه خواهیم، وگر تند شوی
[M2]خویشتن را عجمی نام کنم
[B][M1]نیست حلوای تو بهر خسرو
[M2]چه بدان لب طمع خام کنم!
[A]
[B][M1]خم آن طره دلبند کشم
[M2]غم آن لعل شکر خند کشم
[B][M1]زلف تو هر سر مویی نازی ست
[M2]آخر این ناز تو تا چند کشم
[B][M1]نیست مانند رخت آیینه
[M2]مگرت زاینه مانند کشم
[B][M1]نکشم من سخن تلخ از کس
[M2]ور کشم از لب چون قند کشم
[B][M1]کورم، از گرد مگر در دیده
[M2]خاک درگاه خداوند کشم!
[A]
[B][M1]گر سخن زان قد رعنا گویم
[M2]بیش از آن است که زیبا گویم
[B][M1]با چنان قد چو کمر بربندی
[M2]جای آن است که بر جا گویم
[B][M1]تا تو در سینه درونی دل را
[M2]تیر در خانه جوزا گویم
[B][M1]دل من حامل غم کردی و من
[M2]زاده الله تعالی گویم
[B][M1]هر دو چشمم که در آب اند یکی
[M2]هر یکی دو یم دریا گویم
[B][M1]بی رقیب آی شبی تا پیشت
[M2]حال خود گویم و تنها گویم
[B][M1]سر نهم بر کف پایت، وانگاه
[M2]لیتنی کنت ترابا گویم
[B][M1]آن چنان سوخته ام از جورت
[M2]که بسوزد دلت او را گویم
[B][M1]حال خسرو نگر، ابرو مشکن
[M2]گر نگویم سخنی یا گویم
[A]
[B][M1]روی تو ماه سما می گوییم
[M2]موی تو مشک ختا می گوییم
[B][M1]پیش آن قامت چون نیشکرت
[M2]سرو را ز هر گیا می گوییم
[B][M1]مرا ترا یک نظر از ما نرسد
[M2]گر چه انگشت نما می گوییم
[B][M1]دیده را خاک درت می دانیم
[M2]تا ندانی که ریا می گوییم
[B][M1]شکر آن است که اندر لب تست
[M2]سخن این است که ما می گوییم
[B][M1]قصه خود ز لبت می جوییم
[M2]غصه خویش ترا می گوییم
[B][M1]کعبتین است دو چشمت کو را
[M2]مهره بازی به دغا می گوییم
[B][M1]طاق محراب دو ابروت ز دور
[M2]ما ببینیم و دعا می گوییم
[A]
[B][M1]من عاشقم، نه رعنا، کز دوست کام خواهم
[M2]کامم همین کزان در خاکی به کام خواهم
[B][M1]دارم هوس که میرم، در پیش تو کیم من؟
[M2]نه خضر و نه مسیحا، نه این مقام خواهم
[B][M1]از زنده داری شب چون نیم کشته گشتم
[M2]از کشتگانت مانا خوابی تمام خواهم
[B][M1]من خون دیده نوشتم، این است عشرت من
[M2]آیا چه جای بادا بی تو که جام خواهم؟
[B][M1]یابم اگر گدایی شامی به گرد کویت
[M2]نقصان بود به همت، گر ملک شام خواهم
[B][M1]دیدن ز بس که بینم حسن تو دیگران را
[M2]نه گل درست بینم، نه مه تمام خواهم
[B][M1]خود را سلام گویم از تو، بدین شوم خویش
[M2]تو زر پخته بخشی، من سیم خام خواهم
[B][M1]بر درد عشقبازی، خسرو دوا نخواهد
[M2]دردش نصیب من شد، من بر دوام خواهم
[A]
[B][M1]ابر بهار باران، وین چشم خونفشان هم
[M2]بلبل به باغ نالان، عاشق به صد فغان هم
[B][M1]صحرا و بوستان خوش، وین جان زار مانده
[M2]ناسایدی به صحرا، در باغ و بوستان هم
[B][M1]باز آ که شهر بی تو تاریک و تیره باشد
[M2]در شهر بی تو نتوان، والله که در جهان هم
[B][M1]نامم نشانه ای شد در تهمت ملامت
[M2]ای کاشکی نبودی نام من و نشان هم
[B][M1]این است مردن من، ای خیره کش، که هستی
[M2]ز آب حیات خوشتر، وز عمر جاودان هم
[B][M1]خواهی به دیده بنشین، خواهی به سینه جا کن
[M2]سلطان هر دو ملکی، این زان تست و آن هم
[B][M1]گفتی « به حجت خط شد ملک من دل تو»
[M2]گر راست پرسی از من، جانان تویی و جان هم
[B][M1]صد منت از تو بر من کز دولت جمالت
[M2]بدنام شهر گشتم، رسوای مردمان هم
[B][M1]شد نرخ بنده خسرو از چشم تو نگاهی
[M2]گر این قدر نیرزد، بنده به رایگان هم
[A]
[B][M1]از دل پیام دارم، بر دوست چون رسانم
[M2]آنجا که اوست، باری خود را درون رسانم
[B][M1]آن باد را که آرد از تو پیامم، ای جان
[M2]یک جان چه باشد او را، صد جان فزون رسانم
[B][M1]گفتی که «خود مرا کس چون با کسی رساند»
[M2]گر در حضور باشی، دانی که چون رسانم
[B][M1]جان می بری ز سینه، وز دل گرانی غم
[M2]تو دست خود مرنجان تا من برون رسانم
[B][M1]گیرم جواب ندهی، دشنام گوی باری
[M2]تا من بدان تمنا دل را سکون رسانم
[B][M1]آنجا که کشته ای دل، شمشیر تیز بر کش
[M2]تا سر نهم هم آنجا، هم خون به خون رسانم
[B][M1]حکم ار کنی به مردن بر دیگران، تو دانی
[M2]لیکن اگر به محشر گویی، کنون رسانم
[A]
[B][M1]جانا، بر آستانت روزی که جا بگیرم
[M2]خاک درت به دیده چون توتیا بگیرم
[B][M1]پیش تو روی چون زر مالم به خاک، جانا
[M2]وندر دل چو سنگت زین روی جا بگیرم
[B][M1]خورشید اگر بخواند پیشت برات خوبی
[M2]در روزنامه او صد جا خطا بگیرم
[B][M1]باریکی میانت تا غایتی ست کز وی
[M2]تیغم به دست ناید، از هر کجا بگیرم
[B][M1]باریکی میانت تا غایتی ست کز وی
[M2]تیغم به دست ناید، از هر کجا بگیرم
[B][M1]حالم ترا که گوید، پیشت مرا که آرد؟
[M2]دست که را ببوسم، پای که را بگیرم؟
[B][M1]ای کاش پر برآید بر بازوی نیازم
[M2]تا بر پرم به سویت، راه هوا بگیرم
[B][M1]گه دست کین برآری، گه پا به خون فشاری
[M2]پیش آیدم به زاری، گر دست و پا بگیرم
[B][M1]شد بنده تو خسرو، گر باورش نداری
[M2]او را که تو بگویی بر خود گوا بگیرم
[A]
[B][M1]از دست دل بر آنم کز جان خود بشورم
[M2]بیرون جهم که باشد خون با گوزن و گورم
[B][M1]دیوانه ام من، ای دل، زان شمع یادم آور
[M2]کاتش زنم جهان را، ناگه اگر بشورم
[B][M1]ذوق خرد نجویم کز غم کشان عشقم
[M2]فضل عرب ندانم کز روستای غورم
[B][M1]هر مرده از گناهی سوزند و من چه سوزم
[M2]از سوز عشق، باری باشد عذاب گورم
[B][M1]زان نور آفتابم بینا و کور هر دم
[M2]نیلوفرم ندانم یا بوم روز کورم
[B][M1]من چون زیم که دیدم با خط مورمالش
[M2]زو در دل جگر شد سوراخهای مورم
[B][M1]گویند «خسرو آن سو چندین مرو به زاری »
[M2]نی خود همی روم من، دل می برد به زورم
[A]
[B][M1]چون نآرم آنکه فارغ زان آشنا گریزم
[M2]گه در فسون نشینم، گه در دعای گریزم
[B][M1]بوی کشنده او خود همره صبا شد
[M2]خلق از سموم وادی، من از صبا گریزم
[B][M1]شمشیر بر کشیده عشق و مرا در آن کوی
[M2]پای خرد شکسته چون از بلا گریزم
[B][M1]هر جانور که باشد بگریزد از بلایی
[M2]من خود بلای خویشم، از خود کجا گریزم؟
[B][M1]خسرو، مگوی در کش پا از طواف کویش
[M2]کو نیست آن حریفی کز وی به پا گریزم
[A]
[B][M1]کاری چو برنیاید از آه صبح خیزم
[M2]تا چند هر زمانی با بخت بر ستیزم
[B][M1]از عزت در تو خواهم کشم به دیده
[M2]خاک درت که از وی خاشاک و خس نبیزم
[B][M1]در آرزوی خوابم کت گه گهی ببینم
[M2]میرم چنان که هرگز تا حشر برنخیزم
[B][M1]از تیغ جور، جانا، گر خون من بریزی
[M2]مهرت ز دل نریزم، گر بر زمین بریزم
[B][M1]بر تیغ کند باید کشتن چو من کسی را
[M2]زحمت بود که داری مهمان به تیغ تیزم
[B][M1]از هول رستخیزم، والله، خبر نباشد
[M2]پیش آید ار به ناگه در حشر رستخیزم
[B][M1]سوی تو می گریزم آنگه که زنده مانم
[M2]بکشد مرا خیالت، گر سوی خود گریزم
[B][M1]بر ماست نظم خسرو ناوک زنی ندانم
[M2]کاهوی هندوم من یا اشتر حجیزم
[A]
[B][M1]رفتیم ما و دل به یکی سو گذاشتیم
[M2]جان خراب نیز همان سو گذاشتیم
[B][M1]ماییم و راه دوری و تا باز کی رسد؟
[M2]جان و دلی که بر سر آن کو گذاشتیم
[B][M1]بگذاشتیم روی عزیزی که سالها
[M2]عمر عزیز خویش بر آن رو گذاشتیم
[B][M1]آن بخت کو که در خم بازو کشیم باز
[M2]آن گردنی که از غم بازو گذاشتیم
[B][M1]آن دل که او ز ما سر مویی جدا نبود
[M2]آویخته به حلقه آن مو گذاشتیم
[B][M1]دل بوی وصل داشت، کنون رنگ خون گرفت
[M2]این رنگ از آن ما شد و آن بو گذاشتیم
[B][M1]هر بار گفته ای که ز پهلوی من برو
[M2]رفتیم اینک از تو و پهلو گذاشتیم
[B][M1]خوبی که دل به صحبت یاران گرفته بود
[M2]بگسست سلک صحبت و آن خو گذاشتیم
[B][M1]زین پس وفا ز عمر نجوییم، خسروا
[M2]چون روی دوستان وفا جو گذاشتیم
[A]
[B][M1]هر دم گذر به کوی و سرایی که ما کنیم
[M2]هویی فتد ز ناله و وایی که ما کنیم
[B][M1]با ما دل آنچه کرد کنیمش اگر کباب
[M2]هستش هنوز سهل سزایی که ما کنیم
[B][M1]روز از کجا گواهی شبهای ما کند؟
[M2]چون صبح کافری ست، گوایی که ما کنیم
[B][M1]ای پندگو، مگو که «دعا کن ز بهر صبر»
[M2]تعویذ شاهد است دعایی که ما کنیم
[B][M1]با همچو تو حریف که جان می برد به لاغ
[M2]خود را زنیم تیر دعایی که ما کنیم
[B][M1]بربت بر، ای فرشته، که در خورد کعبه نیست
[M2]گاه نماز رسم و ریایی که ما کنیم
[B][M1]لاف وفا زنیم و بنالیم از جفات
[M2]سگ به بسی بود ز وفایی که ما کنیم
[B][M1]بر مشتری خرام که ارزی هزار مهر
[M2]جانی و دیده ایست بهایی که ما کنیم
[B][M1]خسرو ز عشق بی سرو پا باشد، چنین بود
[M2]احوال خویش را سر و پایی که ما کنیم
[A]
[B][M1]هر شب به کوی وصل تو دزدیده ره کنیم
[M2]پیش در از طفیل سگان خوابگه کنیم
[B][M1]دزدیم هر طرف نظر از بیم مردمان
[M2]وانگاه در رخ تو به دزدی نگه کنیم
[B][M1]روزی دو دیده چار نشد، وه که با تو چند
[M2]در چار سوی راه تو دیده به ره کنیم؟
[B][M1]شطرنج عشق باز که ما بهر نرد تو
[M2]خود را به مات گاه رسانیم و شه کنیم
[B][M1]نخست کن، ای فرشته، خط یار بهر ما
[M2]باری چنین چو نامه خود را سیه کنیم
[B][M1]هان ای، حریف می خور و می، زنده ایم ما
[M2]ور توبه مردن است، بیا تا گنه کنیم
[B][M1]صوفی و شیم و داد کله چون نمی دهیم
[M2]به گر ز پای تابه مستان کله کنیم
[B][M1]رندان مفلسیم و اگر دسترس بود
[M2]خمهای می سیل به هر کوی و ره کنیم
[B][M1]گفتی که «پر دهم دو سه گر، خسروا، خوری »
[M2]در ماهه می بیار، مبادا که نه کنیم
[A]
[B][M1]ما عافیت نثار ره درد کرده ایم
[M2]جان را به می برید عدم فرد کرده ایم
[B][M1]زین بحر آبگون چو کسی آب خوش نخورد
[M2]دل را ز آب خورد جهان سرد کرده ایم
[B][M1]نیک است هر بدی که کند کس به جای من
[M2]گر نیک و بد ز هر چه توان کرد کرده ایم
[B][M1]تا چند از طپانچه توان سرخ داشتن؟
[M2]روی امل که پیش کسان زرد کرده ایم
[B][M1]این سینه حریف که گردد ز خاک سیر
[M2]کردیم پر غبار و چه در خورد کرده ایم
[B][M1]از بهر آن که تیره کنیم آب آسمان
[M2]دهر از غبار سینه پر از گرد کرده ایم
[B][M1]نظارگیست چشم در این چرخ مهره باز
[M2]این کعبتین در خور آن نرد کرده ایم
[B][M1]ای عشق، درد بخش که درمان مراد نیست
[M2]درمان جان خسرو از این درد کرده ایم
[A]
[B][M1]رحمی که بر در تو غریب اوفتاده ام
[M2]در خون دل ز دست تو چون جام باده ام
[B][M1]دی باد صبح بوی تو آورد سوی من
[M2]امروز دل به سوی تو بر باد داده ام
[B][M1]از بهر نیم بوسه که بر پای تو دهم
[M2]یارب که چند بار به پایت فتاده ام
[B][M1]آخر چه شد که چشم ببستی به روی من
[M2]زینسان که من به روی تو ابرو گشاده ام
[B][M1]آن روز نیست کز تو نمی زایدم غمی
[M2]غم نیست، چون من از پی این روز زاده ام
[B][M1]گفتی «دل شکسته بنه بر دو زلف من »
[M2]من خود شکسته وار بر این دل نهاده ام
[B][M1]رو بر مراد خسرو دلخسته یک دمی
[M2]تا چند گوییم که ببین ایستاده ام!
[A]
[B][M1]تا دامن از بساط جهان در کشیده ایم
[M2]رخت خرد به کوی قلندر کشیده ایم
[B][M1]ای ساقی، از قرابه فرو ریز می که ما
[M2]خونابه ها ز شیشه اخضر کشیده ایم
[B][M1]در حقه سفید و سیه بر بساط خاک
[M2]چون پر دغاست، باده احمر کشیده ایم
[B][M1]فقر است و صد هزار معانی درو چو موی
[M2]آن را گلیم کرده و در سر کشیده ایم
[B][M1]چون جیب حرص پر نشد از حاصل جهان
[M2]دامان همت از سر آن در کشیده ایم
[B][M1]بر سنگ زن عیار زر، ایرا گلی ست زرد
[M2]چون در ترازوی خردش بر کشیده ایم
[B][M1]خسرو نه کودکیم که جوییم سرخ و زرد
[M2]چون بالغان دل از زر و گوهر کشیده ایم
[A]
[B][M1]خیز، ای به دل نشسته که بیدل نشسته ایم
[M2]مگسل ز ما که بهر تو از خود گسسته ایم
[B][M1]آه، ار به روی تو نگشاییم ما شبی
[M2]چشمی که در فراق تو شبها نشسته ایم
[B][M1]آلوده جفای تو جان می رود درون
[M2]هر چند کز خدنگ جفای تو خسته ایم
[B][M1]سامان ز ما طلب مکن، ای پارسا، که من
[M2]میخواره و سفال به تارک شکسته ایم
[B][M1]در ده شراب شادی از آن رو که عقل رفت
[M2]دانی که از کدام بلا باز رسته ایم؟
[B][M1]خسرو، چه جای صرفه جان است و بیم سر
[M2]ما را که پیش سنگ ملامت نشسته ایم
[A]
[B][M1]بخرام تا به زیر قدم پی سپر شویم
[M2]خاکیم در رهت، قدمی خاک تر شویم
[B][M1]گر بخششی دگر نکنی، خون من بریز
[M2]باری بدین بهانه به نامت سمر شویم
[B][M1]عقلم ز نام و ننگ خبر می دهد هنوز
[M2]بنمای یک کرشمه که تا بی خبر شویم
[B][M1]شبها قرار نیست، دمی گر بود قرار
[M2]بادی وزد زلف تو زیر و زبر شویم
[B][M1]ما را نماند خواب، رها کن که بعد از این
[M2]بر پات رو نهیم و به خواب دگر شویم
[B][M1]ما را دگر مگوی که جای حواله نیست
[M2]دل کو که ناوک دگری را سپر شویم
[B][M1]مقصود خسرو است ز تو یک نظر که تا
[M2]هر روز نیم کشته آن یک نظر شویم
[A]
[B][M1]می خواستم که روزه گشایم نماز شام
[M2]سر بر زد آفتاب جهانسوز من ز بام
[B][M1]با قامتی که سرو سهی گر ببندش
[M2]یک پا ستاده تا به قیامت کند قیام
[B][M1]برداشت پرده از رخ و چون روز عرضه کرد
[M2]بر من نماز صبح به وقت نماز شام
[B][M1]کردم سلام و سر بنهادم به روی خاک
[M2]هر چند سجده سهو بود از پی سلام
[B][M1]ای عید روزگار، نهان کن رخ چو ماه
[M2]بر عاشقان خویش مکن روزه را حرام
[B][M1]من بی قرار مانده و تو بر قرار خویش
[M2]درویش روزه بسته و حلوا هنوز خام
[B][M1]روزه مدار چون لب تو پر ز شکر است
[M2]آزاد کن غلامی، ای خسروت غلام
[A]
[B][M1]از طره تو جز ره سودا نیافتم
[M2]وز غمزه تو جز در غوغا نیافتم
[B][M1]در زلف تو شدم که بجویم نشان دل
[M2]خود را ز دست دادم و دل را نیافتم
[B][M1]تا دردی غم تو به کام دلم رسید
[M2]در دیده جز سرشک مصفا نیافتم
[B][M1]گویند «یافت هر کسی از دوستان وفا»
[M2]باری من ستمکش رسوا نیافتم
[B][M1]بوسی به حیله ها ز لبت یافتم شبی
[M2]بیش آنچنان مراد مهیا نیافتم
[B][M1]بر کام من هر آنچه ز جام لبت رسید
[M2]از جام خضر و کام مسیحا نیافتم
[B][M1]سلطانی از نسیم وصال تو بهره مند
[M2]من جز سموم هجر در اعضا نیافتم
[A]
[B][M1]عمرم گذشت و روی تو دیدن نیافتم
[M2]طاقت رسید و با تو رسیدن نیافتم
[B][M1]گفتم «رخت ببینم و میرم به پیش تو»
[M2]هم در هوس بمردم و دیدن نیافتم
[B][M1]گفتی به خون من سخنی، هم خوشم، ولیک
[M2]چه سود کز لب تو شنیدن یافتم
[B][M1]دی با درخت گل به چمن همنشین شدم
[M2]خود باغبان در آمد و چیدن نیافتم
[B][M1]بر دوست خواستم که نویسم حکایتی
[M2]از آب دیده دست کشیدن نیافتم
[B][M1]مرغم کز آشیان سلامت جدا شدم
[M2]ماندم ز آشیان و پریدن نیافتم
[B][M1]شد جان خسرو آب که از ساغر امید
[M2]یک شربت مراد چشیدن نیافتم
[A]
[B][M1]هرگز ز دور چرخ وفایی نیافتم
[M2]وز گلشن مراد صفایی نیافتم
[B][M1]گر همچو نای در شغب آیم، عجب مدار
[M2]کز چنگ روزگار نوایی یافتم
[B][M1]ایام ناشتا صفت آمد از این قبل
[M2]بر خوانچه امید صلایی نیافتم
[B][M1]دردم ز حد گشت و صفایی نشد پدید
[M2]کارم به جان رسید و دوایی نیافتم
[B][M1]خونم بریخت عالم و خون دگر ز چشم
[M2]عمدا بریختم که بهایی نیافتم
[B][M1]سلطانیا، به صحبت دشمن گذار عمر
[M2]کز دوستان عهد وفایی نیافتم
[A]
[B][M1]شب تا به روز خون جگر نوش کرده ام
[M2]خوش عشرتی ست این که شب دوش کرده ام
[B][M1]خون شد حرام شرع، ولی من چو عاشقم
[M2]بر من حلال باد که خوش نوش کرده ام
[B][M1]گر سرو و لاله ای بر برم نیست، این بس است
[M2]کز خون دیده لاله در آغوش کرده ام
[B][M1]گفتی «به فرق بر سر کویم طواف کن »
[M2]زین لطف پای خویش فراموش کرده ام
[B][M1]این سر که نیست یک نفس از درد عشق دور
[M2]باری ز محنتی ست که بر دوش کرده ام
[B][M1]بکشید وه مرا که نخفته ست آن نگار
[M2]زان ناله ها که شب من بیهوش کرده ام
[B][M1]گویند «کز چه عاشق دیوانه ای گشته ای؟»
[M2]گفتار خسرو است که در گوش کرده ام
[A]
[B][M1]اول به سینه بهر غمت جای کرده ام
[M2]وآنگاه دلبری چو تو خود رای کرده ام
[B][M1]شادی به روی تو چو غمم بهر روی تست
[M2]اینک درون جان خودت جای کرده ام
[B][M1]سنگم که می زنند مگو کاین نهفته دار
[M2]کاین جلوه خویش را به ته پای کرده ام
[B][M1]بیرون کشم دو دیده که در عهد حسن تو
[M2]گه گه نظر به ماه شب آرای کرده ام
[B][M1]مجنون روزگار توام کز غم تو خو
[M2]با آهوان بادیه پیمای کرده ام
[B][M1]وصف تو نیست در خور خسرو، من این صفت
[M2]وام از سخنوران شکرخای کرده ام
[A]
[B][M1]هر شب فتاده بر در تو خاک در خورم
[M2]یک شب مگر ز بام تو سنگی دگر خورم
[B][M1]جایی که تو کمان کشی، ای نخل فتنه بار
[M2]پیکان آب داده چو خرمای تر خوردم
[B][M1]روزی که بینمت ز پی دیدن دگر
[M2]شب تا به روز حسرت روز دگر خورم
[B][M1]گر تو خوشی که برگ مرادی نباشدم
[M2]از شاخ عمر خویش مبادا که برخورم
[B][M1]مستم کند ز شوق بسان شراب تلخ
[M2]خونابه غمت که چو شیر و شکر خورم
[B][M1]سیری هنوز نیست لب خون گرفته را
[M2]چندی که من همی ز فراقت جگر خورم
[B][M1]کمتر کرشمه کن که کشنده ست این شراب
[M2]بیچاره خسرو، ار قدری بیشتر خورم
[A]
[B][M1]تلخاب حسرت است هر آبی که من خورم
[M2]خونابه دل است شرابی که من خورم
[B][M1]از خوردن جگر جگر من کباب شد
[M2]نبود سزای خورد کبابی که من خورم
[B][M1]هرگز نخوردم آب خوش خویش در جگر
[M2]تیغ است بی تو قطره آبی که من خورم
[B][M1]از خون خورم به یاد لبت قطره ای که نیست
[M2]طوفان آفت این می نابی که من خورم
[B][M1]سنگ است خسرو، ار نه کجا طاقت آورد؟
[M2]از شعله های دل تف و تابی که من خورم
[A]
[B][M1]امشب من آن نیم که فغان را فرو برم
[M2]طوفان کنم ز دیده، جهان را فرو برم
[B][M1]شمعی به سینه و نتوانم برون دهم
[M2]جان سوخت، چند سوز نهان را فرو برم
[B][M1]بشناختم که لذت شمشیر و تیر چیست؟
[M2]هر دم ز بس که آه و فغان را فرو برم
[B][M1]خونابه می خورم ز دل آن دولت از کجا؟
[M2]کز لعل یار شربت جان را فرو برم
[B][M1]حسرت فرو برم، چو به سینه گره شود
[M2]آشام خون دل کنم، آن را فرو برم
[B][M1]نی سنگ ماند و نی دل سنگین در این خراب
[M2]تا طعنه های پیر و جوان را فرو برم
[B][M1]وه گر نمودی، ای اجل، آخر به پای زود
[M2]تا من ز خویش نام و نشان را فرو برم
[B][M1]روزی به روی ترشی از ابروی تو نرفت
[M2]تا کی ز دور آب دهان را فرو برم؟
[B][M1]من خسروم، شکر شکن، اما به ذکر دوست
[M2]خواهم ز ذوق کام و زبان را فرو برم
[A]
[B][M1]هر شب به دل تصور نازش فرو برم
[M2]با خون دل فسانه رازش فرو برم
[B][M1]نازش که نیست بر لب شیرین، بر آن شوم
[M2]کاندر میان آن گه نازش فرو برم
[B][M1]چون تیر بر کمان نهد او، خواهم از هوس
[M2]پیکانهای دیده نوازش فرو برم
[B][M1]شبها ز ذوق خاک درش در دهان کنم
[M2]در آب دیدگان نیازش فرو برم
[B][M1]دیوانه شد دل من و زنجیر واجب است
[M2]خواهد از او که زلف درازش فرو برم
[B][M1]باشد که یک دمی لب خود بر لبم نهد
[M2]تا من زبان عربده سازش فرو برم
[B][M1]خسرو، اگر چه عشق مجاز است زان او
[M2]تحقیق خویش من به مجازش فرو برم
[A]
[B][M1]فریاد از این جفا که من از یار می کشم
[M2]اندک همی شمارم و بسیار می کشم
[B][M1]خاکم که کوب می خورم و پست می شوم
[M2]مورم که رنج می برم و بار می کشم
[B][M1]گر از جفای او دلم افگار می شود
[M2]بازش هم اندرین دل افگار می کشم
[B][M1]همسایه می بسوزد و فریاد می کند
[M2]زان ناله ها که من پس دیوار می کشم
[B][M1]بر یار هم جفا بود، ار گویمش به روی
[M2]جوری که من ز یار جفا کار می کشم
[B][M1]در ذکر او چه منع ز فریاد، آخرش
[M2]پیکانست کز جگر، نه ز پا، خار می کشم
[B][M1]روشن چو روز گشت در آفاق سوز من
[M2]این شعله کز جگر به شب تار می کشم
[B][M1]خسرو خراب گشته و جان هم شده خراب
[M2]کز دیده باده های چو گلنار می کشم
[A]
[B][M1]چون ناله بهر دیدنت از ناز برکشم
[M2]خواهم که این دو دیده غماز برکشم
[B][M1]بانگ بلند خیزد از آتش، چو شد بلند
[M2]نالیدنم همانست، چو آواز برکشم
[B][M1]صبری نباشد، ار چه که هر دم ز خون دل
[M2]در خانه نقش آن بت ظنار بر کشم
[B][M1]بر یاد قامتت چو بگریم، عجب مدار
[M2]کز گل هزار سرو سرافراز برکشم
[B][M1]او در دل است و صبر بکردم، هزار بار
[M2]گر خویش را فرو برم و باز برکشم
[B][M1]رسوا شدم، ز خلق گرم دسترس بود
[M2]یک یک زبان سفله و غماز برکشم
[B][M1]دست عزیز گر بگشاید به کشتنم
[M2]خود تیغ آن سوار سرانداز برکشم
[B][M1]یاران بسوختند ز من، خسرو، آه گرم
[M2]تا چند پیش همدم و همراز برکشم!
[A]
[B][M1]نی پای آن که از سر کویت سفر کنم
[M2]نی دست آنکه دست به زلف تو در کنم
[B][M1]چندین شبم گذشت به کنج خراب خویش
[M2]ممکن نشد که لوح صبوری ز بر کنم
[B][M1]ماهی متاع صبر کنم جمع و ز آب چشم
[M2]در مجلس خیال تو یک روزتر کنم
[B][M1]خوابم نماند و خواب اجل هم خوش است، لیک
[M2]گر خشتی ز آستانه تو زیر سر کنم
[B][M1]عمری گذشت، هیچ نیامد زمان آنک
[M2]روزی به روی تو شب غم را سحر کنم
[B][M1]ذوق جفا و جور تو بر من حرام باد
[M2]گر من به جز وفای تو کاری دگر کنم
[B][M1]چشمت به خواب ناز و مرا قصه ای دراز
[M2]آمد شبم به روز، سخن مختصر کنم
[B][M1]هر کس به سوی حور رود، من به سوی تو
[M2]چون بامداد حشر سر از خواب بر کنم
[B][M1]روزی گذشته بود برای سوار و من
[M2]هر بامداد آیم و آن سو نظر کنم
[B][M1]دردش به از سر است و من سر بریده را
[M2]آن سر کجا که در سر آن درد سر کنم
[B][M1]یاران ز پند بس که ز خسرو رها نشد
[M2]آن دل که پیش تیر ملامت سپر کنم
[A]
[B][M1]هر روز دیده بر ره یاد صبا نهم
[M2]بر دیدگان خاک درش توتیا نهم
[B][M1]زو صد جفا کشم که نیارم به روی گفت
[M2]کاین درد خود چگونه بر آن وفا نهم
[B][M1]ندهم برون غمش که مرا خود بسوخت غم
[M2]دلهای دیگران چه دگر در بلا نهم؟
[B][M1]گفتند «یاد می کندت » دل نمی دهد
[M2]کاین تهمت دروغ بر آن آشنا نهم
[B][M1]شاهان مجالس نیست که سر بر درش نهند
[M2]چون من گدا رسیده که کاسه کجا نهم؟
[B][M1]روزی چو خواست کشتنم از بوی تو صبا
[M2]آن به که جان ببوسم و پیش صبا نهم
[B][M1]چون دل ز گفت دیده مرا سوخت در به در
[M2]بیرون کشم، به پیش دل مبتلا نهم
[B][M1]شبها که گرد کوی تو گردم، به یک قدم
[M2]اول نهم دو دیده و آنگاه پا نهم
[B][M1]بگذار پاره پاره کنم بر تو خویش را
[M2]پس طعمه پیش هر سگ کویت جدا نهم
[B][M1]گفتی که «گل به جای رخم بین » زهی خطا
[M2]کان دل گر آه می نکنم، بر گیا نهم
[B][M1]زین گونه کز لبت سخنی نیست روزیم
[M2]زنهار پر جراحت خسرو دوا نهم!
[A]
[B][M1]با تو چه روز بود که من آشنا شدم؟
[M2]کز روزگار صبر و سلامت جدا شدم
[B][M1]هر دم به خون دیده خود غرقه می شوم
[M2]من خون گرفته با تو کجا آشنا شدم؟
[B][M1]از من قرار و صبر، ندانم کجا شدند؟
[M2]من خود ز خویش هیچ ندانم، کجا شدم؟
[B][M1]از بس که گم شدم به خیالات زلف تو
[M2]موری بدم که در دهن اژدها شدم
[B][M1]بارم نبود کوه غم، اما به بوی تو
[M2]در زیر بار منت باد صبا شدم
[B][M1]ای پندگوی، تا رخ او را ندیده ای
[M2]بگریز و جان ببر تو که من مبتلا شدم
[B][M1]او رخ نمی نمود، به زاری بدیدمش
[M2]من خود برای جان و دل خود بلا شدم
[B][M1]هر دم به داغ هجر چو عیشم عذاب بود
[M2]باری ز ننگ زیستن خود رها شدم
[B][M1]خسرو به بندگیت غلامی ست بی بها
[M2]خاصه کنون که بنده تو بی بها شدم
[A]
[B][M1]ای دیده، پای شو که بر یار می روم
[M2]در جلوه گاه آن بت عیار می روم
[B][M1]راهش ز رفتن مژه پر خار کرده اند
[M2]من باز دیده کرده بر آن خار می روم
[B][M1]ای خارخار هجر ز دل دور شو که من
[M2]بهر نظاره گل رخسار می روم
[B][M1]گر سر زند رقیب کسی را، بر او چه باک؟
[M2]من سر زده خود از پی این کار می روم
[B][M1]ای باد، پیش از آن تو برو، پرده زان جمال
[M2]بر کن که من به دیدن دیدار می روم
[B][M1]گو زلف را کمند مکن کز میان تو
[M2]من خود به تار موی گرفتار می روم
[B][M1]من خسروم که زاغ سیه گشتم از فراق
[M2]بلبل کنون شوم که به گلزار می روم
[A]
[B][M1]دل داده ام به دلبر و جانی خریده ام
[M2]این تحفه بهر جان خراب آوریده ام
[B][M1]عشقت که هست قیمت او صد هزار جان
[M2]سوداگری ست این که به جانی خریده ام
[B][M1]جان است در هوای پریدن که شب به خواب
[M2]بر شکرش مگس شده، گویی پریده ام
[B][M1]ای ساربان، من اشتر مستم، مکن که من
[M2]در وادی فراق مغیلان چریده ام
[B][M1]نظاره ام کنند که در کوی عاشقی
[M2]روی سیاه کرده و جعد بریده ام
[B][M1]خسرو، غمم بکشت، همان همدم است این
[M2]کش سالها به خون جگر پروریده ام
[A]
[B][M1]گر خود سخن ز زهره و از ماه بشنوم
[M2]نبود چنان کز آن بت دلخواه بشنوم
[B][M1]بیخوابیم بکشت، وه از من که هر شبی
[M2]بنشینم و فسانه آن ماه بشنوم
[B][M1]تیغم زن، ای رقیب، که قربان شوم ترا
[M2]آن دم که من روارو آن ماه بشنوم
[B][M1]آواز ارغنون ندهد ذوقم آن چنان
[M2]کاواز پای اسب تو ناگاه بشنوم
[B][M1]دل پاره های خون فگند همچو برگ گل
[M2]چون بوی تو ز باد سحرگاه بشنوم
[B][M1]خود را کنم سپند و نخواهم ترا گزند
[M2]از عاشقان چو بر در تو آه بشنوم
[B][M1]مدح و ثنا خسرو خوبان که گفته ای
[M2]خسرو بخوانش تا من گمراه بشنوم
[A]
[B][M1]رو زردی از من است ز چشم سیه گرم
[M2]ورنه کی آیی آن که من اندر تو بنگرم
[B][M1]من دانم ولی که شده ست آب جوی او
[M2]کز دست چشم خویش چه خونابه می خورم
[B][M1]در جستن شکوفه روی تو شد روان
[M2]بادی که از جوانی خود بود در سرم
[B][M1]اکنون که مر مرا غم تو سرخ روی کرد
[M2]پیش که گویم این غم و این زر کجا برم؟
[B][M1]بگشا نقاب کز رخ چون آفتاب تو
[M2]روز فرود رفته خود را برآورم
[B][M1]دل چون چراغ سوخته شد ز آتش فراق
[M2]از شام غم هنوز به تاریکی اندرم
[B][M1]سودای خاک پای تو تا در سر من است
[M2]سر در کلاه سبز فلک در نیاورم
[B][M1]من خسروم، ولیک نگر کز فراق تو
[M2]گویی که از نگارش شاپور دفترم
[A]
[B][M1]اگر نه روی تو ببینم، به ماهتاب نبینم
[M2]وگر چه ماه بتابد، به ماه تاب نبینم
[B][M1]در آن زمان که نبینم ترا به چشم چو ابرم
[M2]چنان ببارد باران که آفتاب نبینم
[B][M1]به خانه سایه همی گیردم ز فکرت زلفت
[M2]که آفتاب در این خانه خراب نبینم
[B][M1]وصال خواهم و این در به روی من که گشاید
[M2]ز خنده شکرینت چو فتح باب نبینم؟
[B][M1]به وصل چند توان گفتنم «هنوز توقف »
[M2]کنم توقف، اگر عمر را شتاب نبینم
[B][M1]طمع بود ز دهان تو شربتیم، ولیکن
[M2]سؤال از که کنم، چون ره جواب نبینم؟
[B][M1]چو دل سخن نشنود و تو عاقبت بربودی
[M2]روان بکش که نگه داشتن صواب نبینم
[B][M1]جز آب می نرود از دو چشم خسرو و ترسم
[M2]که چند روز دگر خون رود که آب نبینم
[A]
[B][M1]کرشمه کردنت ار چه بلاست، باز ندارم
[M2]ولی به تیغ کشی به که تاب ناز ندارم
[B][M1]چه روز بود که پیچید نقش زلف تو بر من
[M2]که عمر رفت و خلاص از شب دراز ندارم
[B][M1]چنان به روز بد خود خوشم به دولت عشقت
[M2]که سوی روز نکوی کسان نیاز ندارم
[B][M1]بیار ساقی و در ده به ما صلای خرابی
[M2]که بیش ازین سر این عقل حیله ساز ندارم
[B][M1]مرا ز مسجد معذور دار، خواجه مؤذن
[M2]که من ز شاهد و می فرصت نماز ندارم
[B][M1]چو بت پرست دلم شد چنان که باز نیامد
[M2]به هر صفت که بود، گو «بباش » باز ندارم
[B][M1]چسان رود غم خسرو در پی کشتن
[M2]ز دیگری سخنی نیز دلنواز ندارم
[A]
[B][M1]برفت عمر و به سوی خدای روی نکردم
[M2]بشد غنیمت و اوقات جستجوی نکردم
[B][M1]ز لوث فسق دل من چگونه دست بشوید؟
[M2]به غسل جای ندامت چو دیده چوی نکردم
[B][M1]سیاه رویی خود را به آب دیده نشستم
[M2]به صف مردان خود را سفید روی نکردم
[B][M1]طریق شیردلی های شبروان چه شناسم
[M2]که صحبتی دو سه شب باسگان کوی نکردم؟
[B][M1]کجا به حضرت سلطان قبول حال بیاید
[M2]سری که در خم چوگان عشق گوی نکردم
[B][M1]دماغ کرد چنینم که طیب خلق ندانم
[M2]زکام داشت بر آنم که مشک بوی نکردم
[B][M1]به ترک خوی بدم می دهند پند، ولیکن
[M2]کنون چگونه کنم، کز نخست خوی نکردم؟
[B][M1]تمام عمر برانداختم به کذب که هرگز
[M2]به صدق پیش خدا قامت دو توی نکردم
[B][M1]وبال من همه شعر آمد و دریغ که خسرو
[M2]نگفت «خاموش » و من ترک گفتگوی نکردم
[A]
[B][M1]خراب کرد به یک بار خواب نرگس مستم
[M2]خبر دهید به جانان که دل برفت ز دستم
[B][M1]ز بس که این دل خون گشته در دوید به چشمم
[M2]نایستاد دلم تا میان خون ننشستم
[B][M1]هزار شب رود و من به خواب چشم نبندم
[M2]کنون چگونه ببندم که از نخست نبستم
[B][M1]مه من ار به تو بینم، «بت چه پرستی؟»
[M2]چو دین به کار تو کردم، چگونه بت نپرستم؟
[B][M1]مشو به خشم که «در من تو کیستی که نبینی؟»
[M2]گر آن گناه نبخشی، جوان و عاشق و مستم
[B][M1]مرا ز دوری بتان توبه داده بود عزیزی
[M2]تو شوخ باز بر آن داشتی که توبه شکستم
[B][M1]نهاد داغ سگی پاسبان کوی تو بر من
[M2]من ار چه سگ نیم، اما برای داغ تو هستم
[B][M1]دهند پند که خسرو صبور باش که رستی
[M2]اگر سخن به صبوری بود، بدان که نرستم
[A]
[B][M1]گذشت عمر و دمی در رخ تو سیر ندیدم
[M2]ز هجر جان به لب آمد، به کام دل نرسیدم
[B][M1]چو غنچه تا به تو دل بستم، ای بهار جوانی
[M2]به هیچ جا ننشستم که جامه ای ندریدم
[B][M1]گه جدا شدن جان ز تن نباشد هرگز
[M2]عقوبتی که من اندر جدایی تو بدیدم
[B][M1]جز این ز مردن خویشم فسوس نیست به سینه
[M2]که زیر پای تو شادی مرگ خویش ندیدم
[B][M1]سرم ز سرزنش مدعی به خاک فروشد
[M2]چنین بود که نصیحت ز دوستان نشنیدم
[B][M1]اگر به تیغ سیاست مرا جدا کنی از خود
[M2]ز تو برید نیارم، ولی ز خویش بریدم
[B][M1]فریب و عشوه که نزد خرد به هیچ نیرزد
[M2]بده که گر ز تو باشد، به هر دو کون خریدم
[B][M1]چو سایه در پس خوبان بسی دویدم و اکنون
[M2]ز روی خوب چو سایه ز آفتاب رمیدم
[B][M1]به عین بیهشیم رخ نمود و گفت که «چونی؟»
[M2]چه تشنگی بر آبی که من به خواب بدیدم
[B][M1]چه جای طعنه که خسرو چرا به زلفش اسیری؟
[M2]نه من بلای دل خود به اختیار گزیدم
[A]
[B][M1]اگر ز من بروی، تاب دوری تو ندارم
[M2]اگر نماییم آن روی، نیز تاب ندارم
[B][M1]همی خورم ز تو صد خار غم، همین برم آرد
[M2]چو کار خویش به دنبال بخت تیره گذارم
[B][M1]مباد هیچ زوالت، چو زیر پا کنی آن خط
[M2]که خال خویش به خار رهت به گریه نگارم
[B][M1]دو لب به گریه بشویم، چو خاک پای تو بوسم
[M2]مگیر چشم، اگر آب دیده پاک ندارم
[B][M1]به زنده داشتن شب بمرد خسرو مسکین
[M2]زهی جفا که من این عمر در حساب نیارم
[A]
[B][M1]کجایی، ای به فدای تو گشته جان و جهانم
[M2]بیا بیا که جدا بودن از تو می نتوانم
[B][M1]صبا سلام تو آرد، ولی به من نرساند
[M2]که در غلط فتد از دیدنم، از آنکه نه آنم
[B][M1]شدم ز دست تو و هم عنان تو نگرفتم
[M2]فتاد دیده به رویت، ز دست رفت عنانم
[B][M1]دلم بری و بگویی «مگو» من این به که گویم؟
[M2]مر کشی و ندانی، ندانم این ز که دانم!
[B][M1]در آب دیده تنم غرقه گشت و آه نکردم
[M2]ز تیر هم چه گشاید، چو نم گرفت کمانم
[B][M1]ز گریه رشته جان پر گره شد و دم سردم
[M2]گره گرفته به صد حیله می رسد به دهانم
[B][M1]بسوخت خسرو مسکین در آرزوی لب تو
[M2]ببخش از پی تسکین دو شربتی هم از آنم
[A]
[B][M1]دلم ز دست تو خون شد، ندانم این به که گویم؟
[M2]علاج خود ز که سازم، دوای دل ز که جویم؟
[B][M1]بریخت اشک من آن را که پاره گشت دروغم
[M2]برفت آب من آن را که رخنه گشت سبویم
[B][M1]از این دو دیده پر آب من که ریخته بادا
[M2]چه آب ریختگی ها که آمده ست به رویم
[B][M1]رهی به کوی تو جویم که گویمت سخن خود
[M2]تو سوی خود ندهی ره، ندانم این به که گویم؟
[B][M1]تویی چو چشمه آب حیات و من به تو تشنه
[M2]نخورده شربتی، آخر چگونه دست بشویم؟
[B][M1]میار طره فراهم، فرو گذار که بر من
[M2]کند هر آنچه بیاید، چو می بیاید از اویم
[B][M1]تن چو موی مرا بگسل و بسوز در آتش
[M2]که پی گسست در آمد غمت به شخص چو مویم
[B][M1]تبسمی که تو آنجا نه دلبری، گل باغی
[M2]نوازشی که من اینجا، نه خسروم، سگ کویم
[A]
[B][M1]بیار، ساقی، دریای بیکرانه به سویم
[M2]که کشته می نشود آتش جگر به سبویم
[B][M1]طفیل خاک یکی جرعه ریز بر سر من، ریز
[M2]که گرد تو به ازاین دلق بی نماز بشویم
[B][M1]نگنجم ار به در زاهدان ز بهر تبرک
[M2]بس است خدمت رندان مست بر سر کویم
[B][M1]خوش آن خمار پیاپی که لعبتان خماری
[M2]شبم دهند شراب و ره درونه ربویم
[B][M1]به یک سفال لبالب فروختم همه جنت
[M2]که درد نقد به از سلسبیل نسیه بجویم
[B][M1]حریف بیشتر از من شود خراب که پیشش
[M2]به هر پیاله سرودی ز درد خویش بگویم
[B][M1]صلاح رهزن من شد که ذوق بت نگرفتم
[M2]کجاست شاهد بت رو که ره به قبله بجویم؟
[B][M1]به بت پرستی خلقی که سنگسار کنندم
[M2]نه صبر آن که ز سنگی بود ز روی برویم
[B][M1]دلم به خدمت او بود دوش گفت که خسرو
[M2]تو دانی و در مسجد که من سگ در اویم
[A]
[B][M1]نهفته خورد می آن شوخ و منکر است به رویم
[M2]کجاست دولت آنم که تا دهانش ببویم؟
[B][M1]خراب این هوسم که بود به خواب صبوحی
[M2]من آن دهان می آلود ز آب دیده بشویم
[B][M1]شبیش دیدم در خواب، سالهاست که هر شب
[M2]ز شام تا سحر آن خواب پیش خویش بگویم
[B][M1]مگر ز وادی جانان صبا برد خبر من
[M2]که کاروان سلامت گذر نکرد به سویم
[B][M1]به هر زمینی هر کس گلی شوند و گیایی
[M2]منم که مهرگیایی شوم به کوی تو رویم
[B][M1]به ناتوانیم از وی چه آن حال که بپرسیش؟
[M2]همین بس است که من سر بر آستانه اویم
[B][M1]کنون که توبه شکستم، کدوی می به سرم نه
[M2]چنان که کاسه سر بشکند ز بار سبویم
[B][M1]تو بر گلوی من ار تیغ آبدار برانی
[M2]بسی ز شربت آب حیات به به گلویم
[B][M1]مگو که خار جفایم ببین و مگذر ازین سوی
[M2]نه خسروم من، اگر سوی تو به دیده نپویم
[A]
[B][M1]غمم بکشت که از یار مانده ام، چه کنم؟
[M2]به دست هجر گرفتار مانده ام، چه کنم؟
[B][M1]نماند طاقت زاری و ناله ام، آن شوخ
[M2]نمی رود ز دل زار، مانده ام، چه کنم؟
[B][M1]برون دهم غم هجران و باورم نکند
[M2]اسیر صحبت اغیار مانده ام، چه کنم؟
[B][M1]شدم ز یار و ز خویش و ز جان و دل بیزار
[M2]که هم ز خویش و هم از یار مانده ام، چه کنم؟
[B][M1]همی کشند که منگر به روی خوب چو ما
[M2]به عالم از پی این کار مانده ام، چه کنم؟
[B][M1]همی کنند ملامت که چند گریه خون
[M2]ز زخم غمزه دل افگار مانده ام، چه کنم؟
[B][M1]رقیب گفت که «مخمور از چه ای، خسرو؟»
[M2]بسی شب است که بیدار مانده ام، چه کنم؟
[A]
[B][M1]برونم از دل پر خون نمی شوی، چه کنم؟
[M2]ز جان سوخته بیرون نمی شوی، چه کنم؟
[B][M1]تویی به حسن چو لیلی، ولیک هیچ شبی
[M2]انیس خاطر مجنون نمی شوی، چه کنم؟
[B][M1]به یک فسون که بگردی، در آمدی به دلم
[M2]کنون ز دل به صد افسون نمی شوی، چه کنم؟
[B][M1]هزار قصه نوشتم ز خون دل بر تو
[M2]تو هیچ بر سر مضمون نمی شوی چه کنم
[B][M1]به جان تو که فراموش نیستی نفسی
[M2]اگر چه می شدی، اکنون نمی شوی، چه کنم؟
[B][M1]ز دیده رفتن این خونم، آخر از جایی ست
[M2]ولی تو آگه ازین خون نمی شوی، چه کنم؟
[B][M1]مگو به طعن که خسرو مکن فراموشم
[M2]کنم اگر بشوی، چون نمی شوی چه کنم؟
[A]
[B][M1]گذشت یار و نسازم به خوی او، چه کنم؟
[M2]چو صبر نیست ز روی نکوی او، چه کنم؟
[B][M1]رقیب گویدم، ای خون گرفته، چشم ببند
[M2]چو عاشقم من مسکین به روی او، چه کنم؟
[B][M1]شدم اسیر سمند و خلاص می جویم
[M2]ولیک می کشدم دل به سوی او، چه کنم؟
[B][M1]به جوی اوست کنون آب و من چنین تشنه
[M2]ولی ز خون من است آب جوی او، چه کنم؟
[B][M1]روم به باغ بدین بو که خوش شود دل تنگ
[M2]به هیچ باغ نیابم چو موی او، چه کنم؟
[B][M1]چه جای آنست که گویندم «آبروی مریز»
[M2]بسوخته ست مرا آرزوی او، چه کنم؟
[B][M1]فتادگی خودش عرضه می دهم از پی
[M2]فتاده چند براین خاک کوی او، چه کنم؟
[B][M1]چو شیر خورد همه خون خسرو آن بدخو
[M2]ز شیرخوارگی این است خوی او، چه کنم
[A]
[B][M1]برابر لب او انگبین چگونه کنم؟
[M2]مقابل رخ او یاسمین چگونه کنم؟
[B][M1]خدای چون سخنت را ز انگبین کرده ست
[M2]به پیش تو سخن از انگبین چگونه کنم؟
[B][M1]به زردی دل من زلف تو همی آید
[M2]بگو گرفتن او را، کمین چگونه کنم؟
[B][M1]بتا، به دیده نشین، کاندرین هوس مردم
[M2]که دیده با چو تویی همنشین چگونه کنم؟
[B][M1]ز گریه دیده سفیدم، بلی به نطع امید
[M2]سفید می شودم این چنین، چگونه کنم؟
[B][M1]بر آستین گهر از دیده بر تو می ریزم
[M2]پر از چنین گهری آستین چگونه کنم
[A]
[B][M1]گر آشکار حدیث نهان خویش کنم
[M2]به آشکار و نهان قصد جان خویش کنم
[B][M1]ز گریه راز تو بر سینه چون رسد، چه کنم؟
[M2]روان ز گریه گره بر زبان خویش کنم
[B][M1]به حیله آنچه توانستم آن خود کردم
[M2]ولی ترا نتوانم که آن خویش کنم
[B][M1]از آن تست جفا و آزان بند وفا
[M2]تو آن خویش کن و من از آن خویش کنم
[B][M1]روان شدی به سفر، می رسد مرا چو جرس
[M2]که ناله ها بر سر کاروان خویش کنم
[B][M1]وداع کردی و چشمم روان شد از بر تو
[M2]کنون وداع دو چشم روان خویش کنم
[B][M1]طبیب رفت ز خسرو، دگر کنون وقت است
[M2]که خود علاج دل ناتوان خویش کنم
[A]
[B][M1]نه بخت آن که به سوی تو جان خویش کنم
[M2]نه صبر آن که سکون در سرای خویش کنم
[B][M1]به گشت کوی تو تقصیر کرده باشم اگر
[M2]دو چشم خویش نثار دو پای خویش کنم
[B][M1]ز غیرت دو لبم جان و دیده خون گردند
[M2]چو آستانه تو بوسه جای خویش کنم
[B][M1]خوش آن زمان که دگر جا نبینی و شنوی
[M2]چو من به گریه خون ماجرای خویش کنم
[B][M1]رخت که گشت بلا دیده را، یکی بنمای
[M2]که دیده پیشکش این بلای خویش کنم
[B][M1]بمرد خسرو بر آستان و سلطان را
[M2]به دل نگشت که یاد گدای خویش کنم
[A]
[B][M1]نه یار وعده بوس و کنار می کندم
[M2]نه دل ز دیدن رویش قرار می کندم
[B][M1]درون دل نه یکی صد هزار افسون است
[M2]هنوز آرزوی آن سوار می کندم
[B][M1]همی خلد به دل من چو ناوک دشمن
[M2]نصیحتی که کسی دوستدار می کندم
[B][M1]شبی ز بیم گزندش هزار ناوک آه
[M2]فرو همی خورم، ار چه فگار می کندم
[B][M1]دگر ز بخت خودم عزتی نمی باید
[M2]همین بس است که پیش تو خوار می کندم
[B][M1]توام به تیغ کشی و خیال کشت که او
[M2]شفیع می شود و شرمسار می کندم
[B][M1]شبم به خوردن خون رفت، ساقیا، می ده
[M2]که آن شراب شبانه خمار می کندم
[B][M1]پگه بیامد و همسایه گفت «خوابم نیست
[M2]که ناله های تو در سینه کار می کندم
[B][M1]شراب عشق تو می بایدم به سر هر چند
[M2]که بامداد اجل هوشیار می کندم
[B][M1]به ناز گفت شبی «خسروا، گلت نشکفت »
[M2]هنوز آن سخنش خار خار می کندم
[A]
[B][M1]من آن نیم که به عمر از وفای خود بروم
[M2]ز آستانت به حسن رضای خود بروم
[B][M1]منم فتاده به خاکی و هر زمان چون باد
[M2]گذر کنی به سر من ز جای خود بروم
[B][M1]به راه بی سر و پا می روم که آب دو چشم
[M2]رها نمی کندم تا به پای خود بروم
[B][M1]چنان ضعیف شدم، گر دعای وصل کنم
[M2]ز آه خود به فلک با دعای خود بروم
[B][M1]مرا جهان بلا بر سر است و می خواهم
[M2]که سر نهم، ز جهان با بلای خود بروم
[B][M1]به دست بوس خیال تو گر شود ممکن
[M2]درون دیده صورت نمای خود بروم
[B][M1]در انتظار وصالت ز دست شد خسرو
[M2]دلت نشد که به سوی گدای خود بروم
[A]
[B][M1]ببین که باز به دست تو اوفتاد دلم
[M2]متاع کاسد خود را کجا نهاد دلم؟
[B][M1]بگشت گرد سر زلف نیکوان چندان
[M2]که خویشتن را چندان به باد داد دلم
[B][M1]به جای بود دلم تا نشسته بود آن زلف
[M2]به باد شد، چو پریشان بیوفتاد دلم
[B][M1]هزار عهد بکردم که ننگرم رویش
[M2]چو پیش چشم من آمد نه ایستاد دلم
[B][M1]تمام عمر من اندر غم جوانان رفت
[M2]که هیچ گاه ازایشان نبود شاد دلم
[B][M1]بد است صورت خوبان نظر نباید کرد
[M2]که یاد دارد این پند از اوستاد دلم
[B][M1]دلت به ناخوشی روزگار سوختگان
[M2]اگر خوش است، همه عمر خوش مباد دلم
[B][M1]از آنگهی که شدم با تو دوستی، هرگز
[M2]ز دوستان گذشته نکرد یاد دلم
[B][M1]نماند خسرو محروم، بخت اگر این است
[M2]زهی محال که یابد گهی مراد دلم
[A]
[B][M1]شکست پشت من از بار غم، چه چاره کنم؟
[M2]ز غصه چند خورم خون خویش و دم نزنم
[B][M1]به تیغ هجر دل من هزار پاره شده ست
[M2]عجب نباشد، اگر خون برآید از دهنم
[B][M1]ز بس که سینه خراشم چو گل ز دست فراق
[M2]چو لاله غرقه خون است چاک پیرهنم
[B][M1]ز بعد مردنم ار سوز دل چنین باشد
[M2]بسوز از تب هجر تو در لحد کفنم
[B][M1]از آن دمی که دلم شد به صحبتت مایل
[M2]نماند میل به بالای سرو و نارونم
[B][M1]حدیث باغ چه گویم که با خیال رخت
[M2]نمی کشد دل غمگین به لاله و سمنم
[B][M1]بیا که بی تو به جانم ز محنت خسرو
[M2]به لطف خویش رهان از عذاب خویشتنم
[A]
[B][M1]گذشت باز بدین سوی ترک کج کلهم
[M2]کنون من و چو سگان خوابگه به خاک رهم
[B][M1]ز بس که من به زنخدانش در شدم به خیال
[M2]گمان برم به خیالی مگر به زیر چهم
[B][M1]دلم بماند به دنبال چشم او که مگر
[M2]زمان زمان به حقارت گهی کند نگهم
[B][M1]زهی درازی عمر و هلاک من زین غم
[M2]که نیست صبح شب غم کم از هزار مهم
[B][M1]مکن نصیحتم، ای آشنا، که بی خبرم
[M2]مدار آینه در پیش من که رو سیهم
[B][M1]به جان رسیدم ازین دل، بکش ز بهر خدا
[M2]که تو ز ننگ من و من ز ننگ دل برهم
[B][M1]به جرم عشقم، اگر می کشی، بکش، لیکن
[M2]نویس بر کفنم هم ز خون من گنهم
[B][M1]به پیش دیده خسرو تویی و بس، چه کنم؟
[M2]به پیش چشم نیایند آفتاب و مهم
[A]
[B][M1]زبان نماند، ز لعلت سخن کجا یابم؟
[M2]سخن نماند، دمی زان دهن کجا یابم؟
[B][M1]ز زلف تو همه چون بوی عشق می آید
[M2]من آن نسیم ز مشک ختن کجا یابم؟
[B][M1]دلم ز شکل تو بدخو، به بوستان چه روم؟
[M2]کرشمه از گل و ناز از سمن کجا یابم؟
[B][M1]علاج زیستنم جز نظر نبد به رخت
[M2]من این دو از پی جان و ز تن کجا یابم؟
[B][M1]در این زمان که مرا دشنه فراق بکشت
[M2]ترا که جان منی، جان من کجا یابم؟
[B][M1]اگر ز من طلبی جان، به صد هوس بدهم
[M2]من این قدر ز دهانت سخن کجا یابم؟
[B][M1]ز دوریت غم خسرو چو کوه و محرم نه
[M2]شکاف چون کنم، این کوهکن کجا یابم؟
[A]
[B][M1]کجات جویم و گر جویمت، کجا یابم؟
[M2]غمم که داند و هم درد خود که را یابم؟
[B][M1]حدیث من همه جا و مرا شنیدن کشت
[M2]کجا روم که خلاصی از این بلا یابم؟
[B][M1]نه مستجاب دعایی ست بت پرستان را
[M2]که پای بوس بتی چون تو از دعا یابم
[B][M1]در آن زمان که ز هجرت به مردن آید کار
[M2]ترا که مایه عمر منی، کجا یابم؟
[B][M1]یکی بیا و بر این سینه پای نه نفسی
[M2]مگر که درد دل خویش را دوا یابم
[B][M1]به خاک پات که ماخاک گشته برنکنیم
[M2]شبیت از این سر مدبر به زیر پا یابم
[B][M1]ز باد چند زید آدمی بیچاره
[M2]که من زیم ز نسیم تو، گر صبا یار
[B][M1]خوشم به خون خود، ار تو گهی به تربت من
[M2]زیارت آیی و این پایه خونبها یابم
[B][M1]چه کم شود ز تو، ای پادشاه کشور حسن؟
[M2]که یک نظر ز تو بر خسرو گدا یابم
[A]
[B][M1]کدام سوی روم کز فراق امان یابم؟
[M2]کدام تیره شب هجر را کران یابم؟
[B][M1]ز تند باد فراقم بریخت برگ وجود
[M2]کجاست بویی از آن بوستان که جان یابم؟
[B][M1]زبان نماند ز پرسش هنوز نتوان زیست
[M2]اگر بیافتنش را کسی زبان یابم
[B][M1]به هجر چند کنم جان، بمیرم ار یک بار
[M2]خلاص یابم، بل عمر جاودان یابم
[B][M1]به جان ستاند، اگر باد گردی آرد ازو
[M2]که کیمیای سعادت ز رایگان یابم
[B][M1]ز آفتاب جمالش بسوختم، یارب
[M2]کجا روم که از این روز بد امان یابم؟
[B][M1]ستاره سوخته می آید از دلم درهم
[M2]چو طالع این بود، آن ماه را چسان یابم؟
[B][M1]چو جان دهم من از آن سو بر، ای صبا، خاکم
[M2]مگر ز گم شدن خویشتن نشان یابم
[B][M1]به خواب داد مرا خسرو از لبت شکری
[M2]مگر که بوسه بدین گونه زان دهان یابم
[A]
[B][M1]به جان رسیدم و از دل خبر نمی یابم
[M2]وز آن که نیز دلم برد اثر نمی یابم
[B][M1]از این دو دیده بی خواب شب شناس شدم
[M2]ولی قیاس شب هجر در نمی یابم
[B][M1]بهار آمد و گلها شکفت، لیک چه سود؟
[M2]که بوی تو ز نسیم سحر نمی یابم
[B][M1]کجا روم که به هر انجمن حکایت تست
[M2]به شهر هیچ بلا زین بتر نمی یابم
[B][M1]تو، ای عزیز، که با یوسفی، غنیمت دان
[M2]که من ز گم شده خود خبر نمی یابم
[B][M1]بکشتی ار چه چو من صد هزار پیش، هنوز
[M2]بیا که من چو تو یاری دگر نمی یابم
[B][M1]نوای خسرو مسکین خوش است بلبل وار
[M2]ولی دریغ که از باغ بر نمی یابم
[A]
[B][M1]من آنچه دوش بدین جان مبتلا گفتم
[M2]همه حکایت آن طره دو تا گفتم
[B][M1]گرت هوای می است و شرابخواره من
[M2]بیا که خون دل و دیده را صلا گفتم
[B][M1]به شهر در دف رسواییم بزد همه خلق
[M2]کجا به پیش تو دیوانه ماجرا گفتم
[B][M1]هنوز باز نمی آید این دل بی شرم
[M2]تبارک الله تا من بدو چها گفتم
[B][M1]کنون مرا به سر کوی شاهدان جویند
[M2]که ترک صحبت مردان پارسا گفتم
[B][M1]به هر جفا که ز خوبان رسد سزاوارم
[M2]که بیدلان را بسیار ناسزا گفتم
[B][M1]ز صبر اگر سخنی گفتم، ای فراق، مکش
[M2]گناه کردم و بد کردم و خطا گفتم
[B][M1]اگر به خدمت یاران من رسی، ای باد
[M2]سلام من برسانی که من دعا گفتم
[B][M1]دلی که رفت ز تو، خسروا، در آن سر زلف
[M2]بجوی و خواه مجو، باز من ترا گفتم
[A]
[B][M1]نبودی آن که منت دلنواز می گفتم
[M2]چرا ز ساده دلی با تو راز می گفتم؟
[B][M1]همه حکایت ناز تو گفتمی، زین پیش
[M2]کنون بلای من است آن که ناز می گفتم
[B][M1]دلا، بسوختی و تلخ می نمود ترا
[M2]من ار ز پند حدیثیت باز می گفتم
[B][M1]خوش آن شبی که به روی تو باده می خوردم
[M2]به آب دیده همه شب نیاز می گفتم
[B][M1]عظیم درد سر آورد نازنین مرا
[M2]که من فسانه به غایت دراز می گفتم
[B][M1]دلش گر از سخن من گرفت، بر حق بود
[M2]که دردهای دل جانگداز می گفتم
[B][M1]هر آن سخن که ازو یاد بود، شب تا روز
[M2]تمام می شد و هر بار باز می گفتم
[B][M1]خیال خنده نمی سوخت جان خسرو و من
[M2]دعای آن لب کهتر نواز می گفتم
[A]
[B][M1]بیا که بهر تو جان در بلا گرو کردم
[M2]بتی خریدم و هر دو سرا گرو کردم
[B][M1]تنی شکسته به خاکی فروختم بر در
[M2]دلی خراب به تیغ جفا گرو کردم
[B][M1]غلام راتبه خوار غم توام، مفروش
[M2]که رخت عمر به دست بلا گرو کردم
[B][M1]اگر چه سر بفروشم، خزید نتوان باز
[M2]چنین که دل به گل عشق و پا گرو کردم
[B][M1]چه روز بود که افتاد در سر این سودا
[M2]که دل به مهر و زبان در دعا گرو کردم
[B][M1]اگر ستاند و منکر شود، حلالش باد
[M2]متاع دل که بدان آشنا گرو کردم
[B][M1]سگم، اگر ندهم جان به بوی او بر باد
[M2]بدین قرار نفس با صبا گرو کردم
[B][M1]دلت چو در خور عشق است، خسروا، افسوس
[M2]که قیمت گهری بر گدا گرو کردم
[A]
[B][M1]توانم از همه خوبان نظر بگردانم
[M2]مجال نیست کزان خوش پسر بگردانم
[B][M1]خوش آن زمان که به بویش نهفته می نگرم
[M2]چو سوی من نگرد، پس نظر بگردانم
[B][M1]مرا به بند مؤذن زبون کند هر روز
[M2]چنانکه آب در این چشم تر بگردانم
[B][M1]چنان ز دست تو مسکین شدم که خوبان را
[M2]اگر به راه ببینم، گذر بگردانم
[B][M1]کمر چه بندی، بگذار تا به گرد میانت
[M2]دو دست خویش به جای کمر بگردانم
[B][M1]توانم این که مگس از شکر برانم، لیک
[M2]ز دل مگس به چسان از شکر دانم
[B][M1]ز رشک سوخته شد، خسرو، ار بود دستم
[M2]ز زلف تو ره باد سحر بگردانم
[A]
[B][M1]خراب گشتم و با خویش بس نمی آیم
[M2]که هیچ با چو تویی هم نفس نمی آیم
[B][M1]تو تیر می زنی از غمزه و من بیدل
[M2]به دیده می خورم و باز پس نمی آیم
[B][M1]مرا مگوی «کجایی » من اینکم، لیکن
[M2]ز بس ضعیفم، در چشم کس نمی آیم
[B][M1]ز دست جور نمی خواهمت که بینم روی
[M2]ولیک با دل خودکام پس نمی آیم
[B][M1]مرا بر تو گلو بسته می برد زلفت
[M2]وگر نه من به هوا و هوس نمی آیم
[B][M1]کدام باد به کوی تو می رود هر روز؟
[M2]که من به همرهی او چو خس نمی آیم
[B][M1]رقیب تو نه جفا خسته کرد خسرو را
[M2]چو طوطیم که به چشم مگس نمی آیم
[A]
[B][M1]منم که بی به تو صد گونه داغ می سوزم
[M2]تو لابه دانی و من لاغ لاغ می سوزم
[B][M1]فراغ وصل ندارم ز مفلسی، هر چند
[M2]چو مفلسان ز برای فراغ می سوزم
[B][M1]شب سیاه مرا نیست روشنی، هر چند
[M2]که شام تا به سحر چون چراغ می سوزم
[B][M1]مرا به داغ سگی سوختی و درد نکرد
[M2]سگم نخواندی، از این درد و داغ می سوزم
[B][M1]مباش گرم دماغ و بسوز خسرو را
[M2]من آخر از تو به هم زین دماغ می سوزم
[A]
[B][M1]همه شب از تو به دیوار خانه غم گویم
[M2]فسانه گویم و با چشم پر زنم گویم
[B][M1]چو غنچه گشت دلم خون و قصه تو ز رشک
[M2]دلم نخواست که با باد صبحدم گویم
[B][M1]تو خود یقینست که خوش گردی از غمم، لیکن
[M2]کجاست دولت آنم که با تو غم گویم؟
[B][M1]خوش آن شبی که تو در خواب ناز باشی و من
[M2]نیاز خویش بدان زلف خم به خم گویم
[B][M1]سکون دل را گویم «فلان از آن من است »
[M2]چنان اگر چه نباشد، دروغ هم گویم
[B][M1]تو آن که می دهیم پند، بگذر از سر من
[M2]همان بس است که من درد خویش کم گویم
[B][M1]حدث جان دژم پرسدم همه کس و من
[M2]همه حکایت آن نرگس دژم گویم
[B][M1]مخوان به قبله ام، ای پارسا، روا داری
[M2]که تو هوالله گویی و من صنم گویم
[B][M1]مرنج از شغب بی تکلف خسرو
[M2]سرود نیست که او را به زیر و بم گویم
[A]
[B][M1]رخی که بر کف پای تو سیم تن مالم
[M2]دریغم آید، اگر بر گل و سمن مالم
[B][M1]در آن شبی که کنم گشت کوی تو همه روز
[M2]دو دیده را به کف پای خویشتن مالم
[B][M1]گرم به راه سنان روید از هوای رخت
[M2]به زیر پای چو نسرین و نسترن مالم
[B][M1]به یاد تو همه شب خون خورم، چو روز شود
[M2]ز بیم سنگدلان خاک بر دهن مالم
[B][M1]غبار کوی تو با خویشتن برم در خاک
[M2]عبیر رحمت جاوید بر کفن مالم
[B][M1]چو بهر یوسف خود نیست گریه ام، تا چند
[M2]ز دیده خون دروغین به پیرهن مالم!
[B][M1]مگر رسد رخ خسرو به پاش، هر دم رخ
[M2]به صد نیاز ته پای مرد و زن مالم!
[A]
[B][M1]اگر چه از تو دل خسته و غمین دارم
[M2]بدین خوشم که بتی چون تو نازنین دارم
[B][M1]برای آن که کشم پیش چشم بیمارت
[M2]متاع عافیت اینک در آستین دارم
[B][M1]به بند زلف تو زنجیر جان خود سازم
[M2]دل ستم زده را چند گه براین دارم
[B][M1]به وصل تو چه بیارم نمود گستاخی
[M2]که شحنه ای چو فراق تو در کمین دارم
[B][M1]به ناز بینی و بدخو شدی و هم بد نیست
[M2]که دلبری چو تو بدخوی و نازنین دارم
[B][M1]مرا اگر چه که بر دست غم فروخته ای
[M2]هنوز داغ غلامیت بر جبین دارم
[B][M1]اگر چه خسرو روی زمین شدم به سخن
[M2]هم از وفا سوی تو روی بر زمین دارم
[A]
[B][M1]نه یک دل، ار چه هزار است، آن او دانم
[M2]که من کرشمه آن ترک فتنه جو دانم
[B][M1]مرا چو بخت بد است، ار چه صد بلا به سرم
[M2]رسد ز یار، نه یاری بود کزو دانم
[B][M1]خوشم ز تو به جفایی، مده فریب وفا
[M2]که من فریب تو و نیکوان نکو دانم
[B][M1]چنین که بر سر کوی تو راه گم کردم
[M2]ز آستان تو رفتن کدام سو دانم
[B][M1]هوای روی تو برد آن همه هوس ز سرم
[M2]که گشت سبزه و رفتن به باغ و جو دانم
[B][M1]به جز به بندگیم روزگار می پرسی
[M2]به زیر پای توام، مردن آرزو دانم
[B][M1]دلم بیار که می آید از تو بوی دلم
[M2]که من سگ توام و بوی را نکو دانم
[B][M1]اگر چه گریه خسرو نشان رسواییست
[M2]ولیک من به حضور تو آبرو دانم
[A]
[B][M1]نیامده ست به چشم آدمی بدین سانم
[M2]پری و یا ملکی، چیستی، نمی دانم؟
[B][M1]نظر به روی تو کرده دو دیده حیران شد
[M2]تو رفتی از نظر و من هنوز حیرانم
[B][M1]گمان مبر که گذارم ز دست دامن تو
[M2]اگر چه از دو جهان آستین برافشانم
[B][M1]چنان مقابل تو باد عاشقی در سر
[M2]همی روم که به شمشیر رو نگردانم
[B][M1]گر، ای سوار، کمان در کشی به کشتن من
[M2]سپر ز دیده بود گاه تیر بارانم
[B][M1]دریده پرده دل تیر غمزه تو، چنانک
[M2]شکاف گشت همه رازهای پنهانم
[B][M1]به صبر گفتم «یک لحظه مونس من باش »
[M2]جواب داد که «از هجر نیست درمانم »
[B][M1]کرشمه تو و جور رقیب و درد فراق
[M2]بدین صفت من بیچاره زیست نتوانم
[B][M1]خوش آن زمان که حریف معاشران بودم
[M2]فراغ شاهد و می بود و برگ بستانم
[B][M1]ندانم آن همه هم صحبتان کجا رفتند؟
[M2]که هیچ بار نیامد خبر از ایشانم
[B][M1]کنون ز دولت عشقت امید خسرو نیست
[M2]که بیش جمع شود خاطر پریشانم
[A]
[B][M1]چنین که غمزه خوبان نشست در کینم
[M2]مدان که یک نفس ایمن ز فتنه بنشینم
[B][M1]حلال باد چو می خون من بر آن ساقی
[M2]که غرقه کرد به یک جرعه تقوی و دینم
[B][M1]چنان اسیر بتم کم ز قبله نیست خبر
[M2]ز من حکایت بطحا مپرس کز چینم
[B][M1]گذشت عمر و عمارت نمی پذیرد، از آنک
[M2]خراب کرده نظاره نخستینم
[B][M1]به بوستان نروم کان هوس رخت نگذاشت
[M2]که دل کشد به سوی ارغوان و نسرینم
[B][M1]خوش است گریه و آن هم نه گوهری ست، کزو
[M2]مفرحی بتوان ساخت بهر تسکینم
[B][M1]به خواب دیده ام امشب که در کنار منی
[M2]چه خوابهای پریشانست این که می بینم
[B][M1]هنوز با تو مقام دو کون خواهم باخت
[M2]اگر چه مهره ز نطع حیات برچینم
[B][M1]بکش به تیغ که راضیست خسرو مسکین
[M2]مکش ز بهر خدا از زبان شیرینم
[A]
[B][M1]چو من ز دوست به داغ درونه خرسندم
[M2]نه دوستی بود، ار دل به همرهی بندم
[B][M1]اگر به تیغ ببرند بند بند مرا
[M2]تو ذکر وصل خودم کن که باز پیوندم
[B][M1]چو مو که برکنی و باز روید، آن غم تست
[M2]که باز رست به دل هر پیش که برکندم
[B][M1]هزار کوه غم ار بر دلم نهی، بکشم
[M2]غبار خنگ تو بر دامن تو بربندم
[B][M1]ز بهر کشتن خویشش حیات خواهم و بس
[M2]اگر حیات دهد بعد ازین خداوندم
[B][M1]رو مدار که از دیدنت شوم محروم
[M2]چنین که من به جمال تو آرزومندم
[B][M1]دل شکسته خسرو تهی کنم یک بار
[M2]شوند محرم اگر دل شکسته ای چندم
[A]
[B][M1]به دیده ای که ترا دیده ام نمی یارم
[M2]کزان نظر به سوی دیگری به بار آرم
[B][M1]چه وقت بود که افتاد به تو آم سر و کار
[M2]که کار سر شد و در سر نمی شود کارم
[B][M1]کجا روم، چه کنم کز تو هر کجا که روم
[M2]کمند گیسوی تو می کند گرفتارم
[B][M1]کنون که پیش رخت همچو زلف می پیچم
[M2]فرو گذاشت مکن این چنین به یک بارم
[B][M1]مخسپ ایمن از آهی که می زنم هر شب
[M2]که فتنه بار توام تا به روز بیدارم
[B][M1]مرا به هر سختی از زبان غمزه مسوز
[M2]به دست خویش بزن تیغ، اگر گنه کارم
[B][M1]به پیش روی تو از بیم آنکه کشته شوم
[M2]چو شمع سوختم و دم زدن نمی یارم
[B][M1]فتاده بر در تو خسرو و ندانستی
[M2]که اوفتاده خود را فرود نگذارم
[A]
[B][M1]به دیدنت که من خو گرفته می آیم
[M2]بکش به غمزه که بر خویش می نبخشایم
[B][M1]چو بهر دیدن روی خودم بخواهی کشت
[M2]به خشم روی نتابی، گرت به خواب آیم
[B][M1]شبی به خواب نیاسوده ام، بیا که مگر
[M2]ز دولت تو به خواب اجل نیاسایم
[B][M1]گریست دیده بسی خون ز رشک حسرت، از آنک
[M2]شبی به کوی تو خاری خلید در پایم
[B][M1]ز بهر آنکه نبوسد کسی درت جز من
[M2]ز خون دل همه خاک درت بیالایم
[B][M1]گهی فتاده بدم نیم سوخته جانی
[M2]وزید بادی از آن کوی و برد بر جایم
[B][M1]برون نمی رود از کام تلخی هجرم
[M2]اگر چه من به سخن خسرو شکر خایم
[A]
[B][M1]ما که در راه غم قدم زده ایم
[M2]بر خط عافیت رقم زده ایم
[B][M1]تا به طوفان عشق غرقه شدیم
[M2]بر سر نه فلک قدم زده ایم
[B][M1]قدمی کو به راه عشق شتافت
[M2]دیده بر راه آن قدم زده ایم
[B][M1]چون که اندر وجود نیست ثبات
[M2]دست در نامه عدم زده ایم
[B][M1]آستین بر زد آب دیده به رقص
[M2]بس که در سینه ساز غم زده ایم
[B][M1]از سر نیستی چو سلطانی
[M2]هستی هر دو کون کم زده ایم
[A]
[B][M1]ما در این شهر پای بند توایم
[M2]عاشق قامت بلند توایم
[B][M1]مرده آن دهان چون پسته
[M2]کشته آن لب چو قند توایم
[B][M1]می دوانی و می کشی ما را
[M2]چون بدیدی که در کمند توایم
[B][M1]ای جفا بر دلم پسندیده
[M2]دوستی بود، ار سپند توایم
[B][M1]گو رفیقان، سفر کنید که ما
[M2]نتوانیم، پای بند توایم
[B][M1]گذری می کن، ار طبیب منی
[M2]آتش می نه، ار سپند توایم
[B][M1]باز پرسی تو حال خسرو را
[M2]تا چه غایت نیازمند توایم
[A]
[B][M1]غم کشی چند یار خویش کنم
[M2]گریه بر روزگار خویش کنم
[B][M1]با دل خویش درد خود گویم
[M2]مویه بر سو کوار خویش کنم
[B][M1]می رود چون ز خون دل رقمی
[M2]بر درت یادگار خویش کنم
[B][M1]مرغ دامیم کو رخت که دمی
[M2]ناله در نوبهار خویش کنم؟
[B][M1]دل نی و جان نی، پیش تو چه کنم؟
[M2]که تو را شرمسار خویش کنم
[B][M1]چون به جز غم کسی نه محرم ماست
[M2]غم خود غمگسار خویش کنم
[B][M1]یار باید به وقت خوردن غم
[M2]خسرو خسته یار خویش کنم
[A]
[B][M1]خیز تا باده در پیاله کنیم
[M2]گل درون قدح چو لاله کنیم
[B][M1]با می جان فزا و نغمه چنگ
[M2]تا به کی خون خوریم وناله کنیم
[B][M1]هر دم از دیده قدح پیمای
[M2]باده لعل در پیاله کنیم
[B][M1]با گل و لاله همچو بلبل مست
[M2]وصف آن عنبرین کلاله کنیم
[B][M1]شادخواران چو باده پیمایند
[M2]دفع غم راست بر حواله کنیم
[B][M1]وز شگرفان چارده ساله
[M2]طلب عمر شصت ساله کنیم
[B][M1]وز بخار شراب آتش فام
[M2]ورق چهره پر ز ژاله کنیم
[B][M1]همچو خسرو به نام می خواران
[M2]ملک دیوان به خون قباله کنیم
[A]
[B][M1]هر شب از شوق جامه پاره کنم
[M2]عاشق عاشقم، چه چاره کنم
[B][M1]گر برآید مه از گریبانش
[M2]دامن از گریه پر ستاره کنم
[B][M1]از درونم برون نخواهد رفت
[M2]گر چه صد جای سینه پاره کنم
[B][M1]خون شد این دل، نگر ز بهر جفات
[M2]دل دیگر ز سنگ خاره کنم
[B][M1]جرعه ای گر بیابم از لب تو
[M2]صوفیان را شراب خواره کنم
[B][M1]چند گویی که صبر کن در هجر
[M2]گر توانم هزار باره کنم
[B][M1]من همی میرم و تو آب حیات
[M2]چون توانم ز تو کناره کنم
[B][M1]تو کنی جور بر دل خسرو
[M2]من چو بیگانگان نظاره کنم
[A]
[B][M1]چون شکر زان دو لعل تر بکنم
[M2]دل نخواهم که از شکر بکنم
[B][M1]لب تو آب زندگانی را
[M2]ترعه خون شود، اگر بکنم
[B][M1]تا بسوزم در آتش غم تو
[M2]گوشه ای هر دم از جگر بکنم
[B][M1]گر نباشد امید دیدن تو
[M2]دیده خویش را ز سر بکنم
[B][M1]پیش رویت در آتش اندازم
[M2]گل که از باغ تازه تر بکنم
[B][M1]نکنم دل ز مهرت، ار هر شب
[M2]جان ز عشق تو تا سحر بکنم
[B][M1]بر مکن چشم مردمی از من
[M2]که نیارم ز تو نظر بکنم
[B][M1]جان کند خسرو از لبت هر دم
[M2]خنده ای زن که بیشتر بکنم
[A]
[B][M1]جان من از غمت چنان شده ام
[M2]که ز غمخوارگی به جان شده ام
[B][M1]غم جان بود پیش از این و کنون
[M2]بکشم خویش را، بر آن شده ام
[B][M1]تا تو مهمان من شوی، خود را
[M2]از اجل یک شبی ضمان شده ام
[B][M1]پندت، ای نیک خواه، می شنوم
[M2]من که خود پند مردمان شده ام
[B][M1]کوه دردم ترا، گنه چه کنم
[M2]که اگر بر دلت گران شده ام
[B][M1]گر سگان تو التفات کنند
[M2]دور از آن روی استخوان شده ام
[B][M1]خوار منگر که خسروم آخر
[M2]که غلام تو رایگان شده ام
[A]
[B][M1]گر در وصل را گشاد دهیم
[M2]دیده را مژده مراد دهیم
[B][M1]پا نهادی به خاک و دل دادیم
[M2]جان همت هم بر آن نهاد دهیم
[B][M1]دی برفتی و خواستم جان را
[M2]که نویدی براوفتاد دهیم
[B][M1]وعده کردی، وفا نفرمودی
[M2]ور فراموش گشت، یاد دهیم
[B][M1]صبر را گر عنان به دست آریم
[M2]اشک را یک دم ایستاد دهیم
[A]
[B][M1]تیغ برکش که تا ز سر برهیم
[M2]تیر بگشای کز نظر برهیم
[B][M1]آشکارا مکش که تا باری
[M2]هم ز سر هم، ز درد سر برهیم
[B][M1]خشم کن تا بمیرم اندر حال
[M2]از تو وز خویشتن دگر برهیم
[B][M1]آخرم جرعه ای ببخش از لب
[M2]تا ازین عقل حیله گر برهیم
[B][M1]گفتیم «خوش بزی و عشق مباز»
[M2]زنده از دست تو اگر برهیم
[B][M1]وه که شب در میان کنم نروم
[M2]از تو روزی که، ای پسر، برهیم
[B][M1]غم خسرو بگویمت که اگر
[M2]از رفیقان بی هنر برهیم
[A]
[B][M1]گل دل تازه گردد از دم خم
[M2]دل گل زنده گردد از نم خم
[B][M1]روح پاکت است چشم عیسی جام
[M2]و اشک لعل است خون مریم خم
[B][M1]تا شوی محرم حریم حرم
[M2]غوطه ای خور به آب زمزم خم
[B][M1]در شبستان می پرستان کش
[M2]شاهد جام را ز طارم خم
[B][M1]خیز تا صبحدم فرو شوییم
[M2]گل رویین قدح به شبنم خم
[B][M1]داد عیش از ربیع بستانم
[M2]به طلوع مه محرم خم
[B][M1]جان خسرو مگر به وقت صبوح
[M2]همچو ساغر برآمد از غم خم
[A]
[B][M1]این تویی تا به خواب می بینم
[M2]یا به شب آفتاب می بینم
[B][M1]در دل خویشتن خیال لبت
[M2]نمکی بر کباب می بینم
[B][M1]یک شب از خویشتن مکن دورم
[M2]که ز هجران عذاب می بینم
[B][M1]راز دل چون نهان کنم از اشک
[M2]همه بر روی آب می بینم
[B][M1]با که گویم غم تو، کز غم تو
[M2]همه عالم خراب می بینم
[B][M1]مگر امروز کز پس عمری
[M2]نرگست را به خواب می بینم
[B][M1]جان خسرو، مرو، شتاب مکن
[M2]عمر خود در شتاب می بینم
[A]
[B][M1]رویت، ای نازنین، که می بینم
[M2]جان ستاند، چنین که می بینم
[B][M1]گفتی «از رویم آرزوی تو چیست؟»
[M2]آرزویم همین که می بینم
[B][M1]دیدنت مردنی ست هر روزم
[M2]نزیم من چنین که می بینم
[B][M1]نتوان رنج عشق او بشنید
[M2]من بیچاره بین که می بینم
[B][M1]بهر روی تو دوست می دارم
[M2]هر گل و یاسمین که می بینم
[B][M1]لب نمودی، ببخش چاشتیی
[M2]هم از آن انگبین که می بینم
[B][M1]یا خود از بهر جان خسرو راست
[M2]این همه خشم و کین که می بینم
[A]
[B][M1]دوش می رفت و آه می کردم
[M2]در پی او نگاه می کردم
[B][M1]هر دم از خون دیده در پی او
[M2]قاصدی رو به راه می کردم
[B][M1]شب همه شب ز دود سینه خویش
[M2]سرمه در چشم ماه می کردم
[B][M1]ناوک غمزه در دلم می زد
[M2]من دلخسته آه می کردم
[B][M1]خون دل تا به روز می خوردم
[M2]ناله تا صبحگاه می کردم
[B][M1]گریه می کردم و به حالت خویش
[M2]خنده هم گاه گاه می کردم
[B][M1]آفتابی به صبح باز آمد
[M2]کانتظارش نگاه می کردم
[B][M1]یافتم عاقبت مهی کاو را
[M2]طلبش سال و ماه می کردم
[B][M1]آه اگر باز پس نمی آید
[M2]عالمی را سیاه می کردم
[B][M1]گر چه تقصیر ما ز حد بگذشت
[M2]کرمش عذر خواه می کردم
[B][M1]بعد از این وقت توبه شد، خسرو
[M2]پیش از این گر گناه می کردم
[A]
[B][M1]دل به زلفت سپردم و رفتم
[M2]در به زنجیر کردم و رفتم
[B][M1]در شب وصل ماندنم بیمار
[M2]روز هجران شمردم و رفتم
[B][M1]پیچشی داشتم ز هر مویش
[M2]همه از دل ببردم و رفتم
[B][M1]چون غمت جمله قسمت من شد
[M2]غم تو جمله خوردم و رفتم
[B][M1]چند گویی که «رو، بمیر از غم »
[M2]تو همان دان که مردم و رفتم
[B][M1]گر ترا بود زحمتی از من
[M2]زحمت خویش بردم و رفتم
[B][M1]جان خسرو که کس قبول نکرد
[M2]هم به خدمت سپردم و رفتم
[A]
[B][M1]دل ز مهر تو در که پیوندم؟
[M2]دل ز مهرت کجا کند بندم؟
[B][M1]بس که دل می دری و می دوزی
[M2]یک دل است و هزار پیوندم
[B][M1]پیش ازینم دلی و دردی بود
[M2]دل شد، اکنون به درد خرسندم
[B][M1]به یکی دل غم تو نتوان خورد
[M2]بو که زلفت دهد دلی چندم
[B][M1]روی من زعفران شد و زین روی
[M2]خیره بر روی خود همی خندم
[B][M1]هر دم از تندباد سینه خویش
[M2]صبر از شاخ و بیخ برکندم
[B][M1]پند کم ده مراکز آن بگذشت
[M2]که نصیحت کند خردمندم
[B][M1]بعد از این دل به نیکوان ندهم
[M2]خسرو، ار جان دهد خداوندم
[A]
[B][M1]من اگر دوستت همی دارم
[M2]مکش اکنون برای این کارم
[B][M1]من خود از هجر مرده ام، لیکن
[M2]خویشتن را بدو نمی آرم
[B][M1]لاف یاری نمی زنم، هر چند
[M2]با تو در خویشتن نمی یارم
[B][M1]در نشان ستارگان سپهر
[M2]همه شب تا به روز بیدارم
[B][M1]می دهم جان به یاد گیسویت
[M2]شب بدین یاد زنده می دارم
[B][M1]نستانی تو جان خسرو، لیک
[M2]گر بگویی به غمزه نسپارم
[A]
[B][M1]ای وجود تو دیده جانم
[M2]جسم پیدا و جان پنهانم
[B][M1]بس که سوی تو می دوم به خیال
[M2]سوی خود باز ره نمی دانم
[B][M1]گه کرشمه کنی و گاهی ناز
[M2]من بدین گونه زیست نتوانم
[B][M1]مهرت از جان من برون نرود
[M2]جان من، گر برون رود جانم
[B][M1]تا ترا دیدم و ندادم جان
[M2]والله از زیستن پشیمانم
[B][M1]پندم، ای دوست، می نهفتم، از آنک
[M2]تو ز شهری، من از بیابانم
[B][M1]این چنین با خیال یارب من
[M2]خسروم یا خیال جانانم؟
[A]
[B][M1]سحرگه که بیدار گردیده بودم
[M2]صبوحی دو سه باده نوشیده بودم
[B][M1]شدم بامدادان بدانسان که دل را
[M2]کنم خوش که محمود ژولیده بودم
[B][M1]بتم ناگه آمد به پیش و ز دستم
[M2]فرو ریخت هر گل که برچیده بودم
[B][M1]بدیدم رخش را و دیوانه گشتم
[M2]من این روز را پیش از این دیده بودم
[B][M1]بخندید بر حال من خلق عالم
[M2]که داند که من بر که خندیده بودم
[B][M1]مرنج ار در آویختم با تو، جانا
[M2]که دیوانه و مست و شوریده بودم
[B][M1]نگارا، چه خوش آشناها که کردی
[M2]هر آبی که از دیده باریده بودم
[B][M1]مرا فتنه بودی، وزان چشم بودی
[M2]ترا بنده بودم، وزین دیده بودم
[B][M1]ز غمهای خسرو شدم آزموده
[M2]که من عشق بازیت ورزیده بودم
[A]
[B][M1]من از دست دل دوش دیوانه بودم
[M2]همه شب در افسون و افسانه بودم
[B][M1]غمش بود و من گم شدم در دل خود
[M2]که همراه غولی به ویرانه بودم
[B][M1]ز دل شعله شوق می زد به یادش
[M2]بر آن شعله شوق پروانه بودم
[B][M1]به مسجد رود صبح هر کس به مذهب
[M2]من نامسلمان به بتخانه بودم
[B][M1]دل و جان و تن با خیالش یکی شد
[M2]همین من در آن جمع بیگانه بودم
[B][M1]دریغا، خیالش به سیری ندیدم
[M2]که شوریده و مست و دیوانه بودم
[B][M1]خرابی خسرو نگفتم به رویش
[M2]که بیهوش از آن شکل مستانه بودم
[A]
[B][M1]من آن ترک طناز را می شناسم
[M2]من آن شوخ بدساز را می شناسم
[B][M1]مبینید تا می توانید در وی
[M2]که من آن سرانداز را می شناسم
[B][M1]نبینم به سویش ز بیم دو چشمش
[M2]که آن هر دو غماز را می شناسم
[B][M1]شبم تازه شد جان به دشنام مستی
[M2]تو بودی، من آواز را می شناسم
[B][M1]ز من پرس ذوق سخنهای خسرو
[M2]که من آن ره ساز را می شناسم
[A]
[B][M1]ز عشقت من خسته جان می خراشم
[M2]چگونه ز هر دیده خونی نپاشم؟
[B][M1]به یک جرعه ای، ساقیا، جمله زهدم
[M2]کزین بیشتر می نیرزد قماشم
[B][M1]سر گنج شاهان ندارم، مرا بس
[M2]رخ خوبرویان وجوه معاشم
[B][M1]به میخانه ها بس که دیوانه گشتم
[M2]مرا دیو گیرد چو زو دور باشم
[B][M1]چو بر سر کله شد سفال شرابم
[M2]ز سر خود سزد، گر سفالی تراشم
[B][M1]زهی سرخ رویی خسرو که خوش خوی
[M2]به سنگ در میکده زد فراشم
[A]
[B][M1]گذشت آن که من صبر و دین داشتم
[M2]تو گویی، نه آن و نه این داشتم
[B][M1]همی رفت و پابوس زهره نبود
[M2]هم از دور رو بر زمین داشتم
[B][M1]بدیدم در آن پایه زندگی
[M2]که من مردن خود یقین داشتم
[B][M1]رقیبش ز ننگم نگشت، ار نه من
[M2]سر و تیغ در آستین داشتم
[B][M1]به یادش ز خورشید می سوختم
[M2]همین سایه ای همنشین داشتم
[B][M1]مسوز از گمان صبوریم، ازآنک
[M2]نماند آن که من پیش ازین داشتم
[B][M1]فتادم به چاه زنخ، گر چه من
[M2]چو خسرو دلی دوربین داشتم
[A]
[B][M1]چو نام تو در نامه ای دیده ام
[M2]به نامت که بر دیده مالیده ام
[B][M1]به یاد زمین بوس در گاه تو
[M2]سراپای آن نامه بوسیده ام
[B][M1]ز نام تو آن نامه نامدار
[M2]سر بندگی برنپیچیده ام
[B][M1]جز این یک هنر نیست مکتوب را
[M2]وگر نیست، باری من این دیده ام
[B][M1]که آنها که در روی او خوانده ام
[M2]جوابی از او باز نشنیده ام
[B][M1]قلم چون سر یک زبانیش نیست
[M2]از آن ناتراشیده ببریده ام
[B][M1]ولی اینکه بنهاد سر بر خطم
[M2]از او راستی را پسندیده ام
[B][M1]زبانم چو یارای نطقش نماند
[M2]زبانی ز نی بر تراشیده ام
[B][M1]بیا، ای دبیر، ار نداری مداد
[M2]سیاهی برون آور از دیده ام
[B][M1]سخنهای بگزیده بنویس و گوی
[M2]که ای مونس و یار بگزیده ام !
[B][M1]چو زلف تو شوریده شد حال من
[M2]ببخشای بر حال شوریده ام
[B][M1]سیه کرده ام نامه از دود دل
[M2]سیه روتر از خاک کن دیده ام
[B][M1]چو خسرو در این رقعه از سوز دل
[M2]به نی آتش تیز پوشیده ام
[A]
[B][M1]بیا تا بی گل و صهبا نباشیم
[M2]که گل باشد بسی و ما نباشیم
[B][M1]ز گل نازک تریم و چند گاهی
[M2]به جز زیر گل و خارا نباشیم
[B][M1]بیا، یارا و با ما باش امروز
[M2]چو می دانی که ما فردا نباشیم
[B][M1]چو تنها بودنی، باید، همان به
[M2]که از هم صحبتان تنها نباشیم
[B][M1]چو نگذارند یک جا دوستان را
[M2]چرا با دوستان یک جا نباشیم؟
[B][M1]چو زیر پای می باید شدن خاک
[M2]چرا چون خاک زیر پا نباشیم
[B][M1]چو بودن نیست، خسرو، جز دو روزی
[M2]دو روزی نیز بگذر تا نباشیم
[A]
[B][M1]بحل کن آن همه خونها که در غمت خوردم
[M2]که عمری از دل و جان شکر این کرم کردم
[B][M1]حدیث وصل نگویم که گفته شد روزی
[M2]ز بخت بد چه لگدها که بر جگر خوردم
[B][M1]بمردم و ندهم درد خود برون، زیراک
[M2]کجاست دل که شناسد حلاوت دردم
[B][M1]چنان خوش است جفایت که گر تو تیر زنی
[M2]قبول اگر نکنم من به دیده، نامردم
[B][M1]چه کارم آید، اگر خاک کوی تو نشود؟
[M2]تنی که از پی این سالهاش پروردم
[B][M1]شبی که گرد سر کوی تو توانم گشت
[M2]به عشق گرد سر خود هزار می گردم
[B][M1]به کوی تو چو شوم خاک، نیست غم به جز آنک
[M2]صبا ز کوی تو سوی دگر برد گردم
[B][M1]گریست خون به جفای تو، خسروا، صد شکر
[M2]که سرخ کرد به گاه وفا رخ زردم
[A]
[B][M1]دوستان در ره دل سنگ گران است تنم
[M2]چه کنم تا ز ره این سنگ به یک سو فگنم؟
[B][M1]گل باغ فلکم، آمده بر گلشن خاک
[M2]بر درم جامه چو بادی بوزد زان چمنم
[B][M1]بلبل جان به هوایی چمن خویش بسوخت
[M2]کی بود، کین نفس تنگ بهم برشکنم؟
[B][M1]شاهبازم که شکارم بود از عالم دل
[M2]تا کیم زین دل مردار نه زاغ و زغنم
[B][M1]آب خوش خوردنم از عقل میسر نشود
[M2]وقت می خوش آن کند بی خبر از خویشتنم
[B][M1]مستم از لعل لب خویش کن، ای دوست، چنانک
[M2]خویشتن را به قیامت نشناسم که منم
[B][M1]من دردی کش دیرینه چو میرم سر مست
[M2]به میم شوی و نمازی هم ازو کن کفنم
[B][M1]مگسیم و به خم باده در افتاده چو من
[M2]به کرانی نرسم، چند پر و بال زنم؟
[B][M1]ساقیا، غرقه به می کن قدری خسرو را
[M2]چند باشد ز بتان غرقه خونابه تنم؟
[A]
[B][M1]گر رسم روزی به تو نوآشنایی ها کنم
[M2]هر چه باید خواهم و بخت آزمایی ها کنم
[B][M1]او چو شاه از گوشه های چشم بیند سوی من
[M2]من ازان لبها به صد منت گدایی ها کنم
[B][M1]ای خوش آن وقتی که اوخوش خوش رود در خواب و من
[M2]پیش چشم و زلف او شرح جدایی ها کنم
[B][M1]از شراب عشق سیل آمد، مصلایم ببرد
[M2]گر شوم هشیار ازین می، پارسایی ها کنم
[B][M1]از در او مست بیرون آیم و در پیش خلق
[M2]چون گدایان توانگر خودنمایی ها کنم
[B][M1]ور شبی در کنج تاریکم ستد، در پیش او
[M2]خویش را زنده بسوزم، روشنایی ها کنم
[B][M1]بندگی را خط نویسم بر رخ از خون جگر
[M2]وز دو دیده هم برو ثبت گوایی ها کنم
[B][M1]گر طفیل پاسبانان بینم اندر کوی تو
[M2]با سگان آن سر کو آشنایی ها کنم
[B][M1]یک غزل گر بشنود آن مه به گوش خود ز من
[M2]همچو خسرو، پیش خلقی خودستایی ها کنم
[A]
[B][M1]چون ز تو می نتوانم که شکیبا باشم
[M2]چه غمت دارد بگذار که رسوا باشم
[B][M1]در فراق تو که داند که کجا خاک شوم؟
[M2]بخت آن کو که من اندر ته آن پا باشم؟
[B][M1]شب ندانم ز پی دیدن او چون گذرد
[M2]بس که تا روز در اندیشه فردا باشم
[B][M1]ای خوش آن دم که برانی به گلویم شمشیر
[M2]من در آن فرصت سویت به تماشا باشم
[B][M1]تا به جز من نخورد کس غم تو بیشتری
[M2]از پی خوردن غمهای تو تنها باشم
[B][M1]رشکم آید که سگان بر سر کویت گردند
[M2]گر بفرمایی من نیز همانجا باشم
[B][M1]وعده ای خواهم و در بند وفا نیز نیم
[M2]غرض آن است که باری به تقاضا باشم
[B][M1]از سرم در گذران خواب خوشت خوش بادا
[M2]عاشقم من همه شب در غم و سودا باشم
[B][M1]حجت بندگی من خط یار است، از آنک
[M2]خسروم، من که غلام خط زیبا باشم
[A]
[B][M1]ز عشقت خواستم از جان و یک دم با تو ننشستم
[M2]بریدم از جهان بهر تو و با تو نپیوستم
[B][M1]تو در ابرو گره بستی و گفتی «خون تو ریزم »
[M2]من این فال مبارک را درون دل گره بستم
[B][M1]ندارم حد آن کز شب روان زلف تو لافم
[M2]ولیکن این قدر دانم که در کویت سگی هستم
[B][M1]چو ارزان نیست آن دولت که پیشت بار یابد کس
[M2]مرا این دولت ارزانی که بر خاک درت بستم
[B][M1]تو در دل شستی و جان این سخن گفت و برون آمد
[M2]«مبارک باد خصم خانه را منزل که من جستم »
[B][M1]بر بالای همچو تیر گر بنشست پهلویم
[M2]مرا تیری ست در پهلو، چو پهلوی تو بنشستم
[B][M1]کسی را مست کن زان لب که هشیاری کند دعوی
[M2]مرا خود سالها باشد که هم بر یاد او مستم
[B][M1]به غمزه عاشقی را کش که او را زنده می دانی
[M2]که من از دولت هجرت ز ننگ زیستن رستم
[B][M1]گله می کرد خسرو کز جفا بشکستیم، گفتی
[M2]«چه شد، کردم سفالی خرد، در نعل تو بشکستم »
[A]
[B][M1]عاشق شدم، با یار بدعهد وغا کردم
[M2]زان شوخ جفا دیدم، هر چند وفا کردم
[B][M1]یارب، چه شد آن پر فن، دل را که ستد از من
[M2]من هوش که را دادم، من صبر کجا کردم؟
[B][M1]مطرب غزلی تر زد، درد کهنم نو شد
[M2]معذور بدم، جانا، گر جامه قبا کردم
[B][M1]یک چند ز هر سودا باز آمده بود این دل
[M2]ناگاه ترا دیدم، بر خویش بلا کردم
[B][M1]دی روی نکویت را اندک ترکی دیدم
[M2]لیک از پی چشم بد بسیار دعا کردم
[B][M1]گفتم که «مگر چندی ایمن زیم از غمها»
[M2]دل دور نشد از تو، هر چند جدا کردم
[B][M1]بر هر صنمی رفتم، در هر پسری دیدم
[M2]ننشست کسی در دل چندانش که جا کردم
[B][M1]تا بار دگر خسرو دل بر پسران ننهد
[M2]در کشمکش عشقت نیکوش سزا کردم
[A]
[B][M1]زین پس سر آن نیست که من زهد فروشم
[M2]ساقی، قدحی ده که به روی تو بنوشم
[B][M1]جایی که نیرزد به جوی دین درستم
[M2]این توبه صد جای شکسته چه فروشم؟
[B][M1]بس پیر خرابات که دیدم به شفاعت
[M2]تا باز گشادند در میکده دوشم
[B][M1]اکنون که سرم شد به در میکده پامال
[M2]چون بیم دهد محتسب از مالش گوشم؟
[B][M1]بوده ست ز هوش و دلم اندیشه تیمار
[M2]المنت لله که نه دل ماند نه هوشم
[B][M1]رفت آن که مصلا به کتف داشتم، اکنون
[M2]بازیچه گه مغ بچگان شد سر و دوشم
[B][M1]پوشیده بسی خدمت بت کردم و زین پس
[M2]زنار هوس می کندم، از تو چه پوشم؟
[B][M1]چون باز نیامد ز بت و بتکده خسرو
[M2]اصلاح مزاج سگ دیوانه چه کوشم؟
[A]
[B][M1]گر من به کمند تو گرفتار نباشم
[M2]افتاده درین سایه دیوار نباشم
[B][M1]آخر ز تو چیزی ست درین سینه، وگرنه
[M2]چندین به سر کوی تو بیدار نباشم
[B][M1]زنجیر گشایم، ببرد زلف تو، گر من
[M2]نوبرده آن غمزه خونخوار نباشم
[B][M1]خونها خورم و شکر تو گویم که ازین می
[M2]یک لحظه ز اقبال تو هشیار نباشم
[B][M1]خوش وقت دلی که بود آزاد که باری
[M2]من می نتوانم که گرفتار نباشم
[B][M1]چون خاص خیالت شدم، ای جان و خرد، دور
[M2]آن به که کنون پهلوی اغیار نباشم
[B][M1]گویند که «خسرو مگری » وای که چندین
[M2]بیرون نتراود، اگر افگار نباشم
[A]
[B][M1]چون دولت آن نیست که پهلوی تو باشم
[M2]کم زان که فتاده به سر کوی تو باشم
[B][M1]کشتن چو ترا خوی شد، اکنون من و این درد
[M2]یک روز مگر راتبه خوی تو باشم
[B][M1]هر صبح به قبله همه خلق و من بدکیش
[M2]افتاده در اندیشه ابروی تو باشم
[B][M1]روز از هوس قد تو گشتم به چمنها
[M2]شب نیز در اندیشه گیسوی تو باشم
[B][M1]خورشید برآید، خبرم نبود و مه نیز
[M2]بس گر دل پر خون به غم روی تو باشم
[B][M1]بنواز به یک ناوکم، ای ترک، که باری
[M2]من نیز طفیلی خور آهوی تو باشم
[B][M1]آن دم که تو در کشتن من دست برآری
[M2]خلقی همه سوی من و من سوی تو باشم
[B][M1]نآیم به در از منت دشنام تو هرگز
[M2]با آن که همه عمر دعاگوی تو باشم
[B][M1]این است بهار دل خسرو که چو غنچه
[M2]صد پاره جگر از هوس روی تو باشم
[A]
[B][M1]عشقت نصیب من همه غم داد، درد هم
[M2]هوش و قرار من نشد و خواب و خوردهم
[B][M1]دردا که آه گرم به تنهائیم بسوخت
[M2]تنها نه آه گرم که دمهای سرد هم
[B][M1]عشاق را کسی که جفا گفت، عیب کرد
[M2]دید آنچه گفت و یاد کند آنچه کرد هم
[B][M1]جرمم که از وفاست ببخشای و عفو کن
[M2]اینک شفیع خون دل و روی زرد هم
[B][M1]اشکم روان به سوی تو آورد، چون کنم
[M2]این خاک روزیم بد و این خواب و خورد هم
[B][M1]آنجا که پای خود نهی از ناز بر زمین
[M2]خاک درت ز دیده دریغ است و گرد هم
[B][M1]بر جان خود نهم همه درد تو بهر آنک
[M2]درمان تو به کس نرسد بلکه درد هم
[B][M1]نامرد نیست مرد تحمل به راه عشق
[M2]نامرد را چه زهره و یارا که مرد هم
[B][M1]خسرو درین ره از سر مردانگیت نیست
[M2]با درد عشق جفت شو، از خویش فرد هم
[A]
[B][M1]ماهی رود و من همه شب خواب ندانم
[M2]وه این چه حیات است که من می گذرانم
[B][M1]گفتی که «چسانی، ز غمم باز نگویی؟»
[M2]من با تو چه گویم، چو ندانم که چسانم؟
[B][M1]یک شب ز رخ خویش چراغیم کرم کن
[M2]تا قصه اندوه توام پیش تو خوانم
[B][M1]بوده ست گمانم که ز دستت نبرم جان
[M2]جاوید بزی تو که یقین گشت گمانم
[B][M1]پرسی که بگو حال خود، ای دوست، چه پرسی؟
[M2]آن به که من این قصه به گوشت نرسانم
[B][M1]نی ز آن منی تو، چه برم رشک ز اغیار
[M2]بیهوده مگس از شکرستان که رانم؟
[B][M1]تا چند دهی درد سر، ای اهل نصیحت
[M2]من خود ز دل سوخته خویش به جانم
[B][M1]زان گونه که ماندی تو درین سینه، هم اکنون
[M2]مانی تو درین سینه و من بنده نمانم
[B][M1]گویند که «خسرو، تو شدی خاک به کویش »
[M2]ناچار چو رفتن به درش می نتوانم
[A]
[B][M1]دریاب که من طاقت هجر تو ندارم
[M2]بشتاب که افتاد به جان بهر تو کارم
[B][M1]از من تو کران کردی و خون ماند به چشمم
[M2]گوهر ز برم رفته و دریا به کنارم
[B][M1]هر روز دم سرد، مگر باد خزانم
[M2]هر لحظه زنم اشک، مگر ابر بهارم
[B][M1]هر شب ز پی طالع بد تا به سحرگاه
[M2]قطره ز مژه بارم و سیاره شمارم
[B][M1]آن دل که ز من بستده ای بهر خدا را
[M2]بسپار به من تا به خدایت بسپارم
[B][M1]گر صد ستم از بهر تو بر روی من آید
[M2]آرم همه بر خویش و به روی تو نیازم
[B][M1]هشدار، دل خسرو اگر زلف تو گیرد
[M2]تا ناله شبگیر به رویت نگمارم
[A]
[B][M1]ابر می بارد و من بار سفر می بندم
[M2]چشم می گرید و من از تو نظر می بندم
[B][M1]چشم گریان به لبش داشته، یعنی در راه
[M2]بر سر آب روان پل ز شکر می بندم
[B][M1]جان گسسته ست گره می زنمش از گریه
[M2]گرهش سست تر است، ار چه که برمی بندم
[B][M1]بهر بستن به دگر چیز همی آرم دست
[M2]وز تحیر به غلط چیز دگر می بندم
[B][M1]گفتی، ای دوست «که بربند به مویی دل خویش »
[M2]حال این است که می بینی، اگر می بندم
[B][M1]از تو می دیدم و چون آمد، چشمم بربست
[M2]بنگر از چشم خود، ای دیده، چه برمی بندم؟
[B][M1]نمکی بخش به خسرو که برای توشه
[M2]خون برون می کشم از دیده، جگر می بندم
[A]
[B][M1]مرا بین کاندرین حالت سر و سامان نمی خواهم
[M2]نهانی خنده ای هم زان لب و دندان نمی خواهم
[B][M1]به غمزه زاهدان را کش، به ناوک مصلحان را زن
[M2]که من خون پلید خود بر آن دامان نمی خواهم
[B][M1]سر لبهات گردم، سبزه شان آغاز شد آن گه
[M2]وگر زین بگذرد، من زیستن چندان نمی خواهم
[B][M1]ز مستیت ببین چندین زیان صبر و دل دارم
[M2]مگر یک سود کان دم بوسه را فرمان نمی خواهم
[B][M1]به رویت آرزومندم، مدار از من دریغ آخر
[M2]که بت می جویم، ای کافر، ز تو ایمان نمی خواهم
[B][M1]مرا کش، ای نکوخواه و دعای بد مکن او را
[M2]که من این راز دل می خواهم و از جان نمی خواهم
[B][M1]طبیبا، درد عشق است این و خوش می آیدم مردن
[M2]رها کن درد من بامن که من خود جان نمی خواهم
[B][M1]برو، ای عهد مستوری، درآ، ای دور بدنامی
[M2]که من دیوانه عشقم، سر و سامان نمی خواهم
[B][M1]چو کار از زر برآید، کیمیا می خواهم، ای گردون
[M2]بده، سهل است این، خاک در سلطان نمی خواهم
[B][M1]جلال دین و دنیا شاه پرور، زآنک می خواهم
[M2]به دولت عمر او، وان عمر را پایان نمی خواهم
[B][M1]ز دست بیدلی خسرو به جان آمد، اگر بخشی
[M2]دلی می خواهم از تو، لیک آبادان نمی خواهم
[A]
[B][M1]باز این دل من رو به که آورد، ندانم؟
[M2]وان صبر که بوده ست، کجا کرد، ندانم؟
[B][M1]شب ها منم و گوشه غم حال من این است
[M2]حال دل آواره شبگرد ندانم
[B][M1]آن گرد که می خیزد ازان راه ببینید
[M2]و آن کیست سوار از پی آن گرد، ندانم؟
[B][M1]اشک از سفر کوی ویم تحفه غم آورد
[M2]من خوش تر ازین هیچ ره آورد ندانم
[B][M1]بازم به جگر می خلد آن قامت چون تیر
[M2]ساقی، قدح باده که من درد ندانم
[B][M1]یاری که برنجد ز جفا، یار نگویم
[M2]مردی که بترسد ز بلا، مرد ندانم
[B][M1]از هر که بپرسند بگوید که چه خسرو
[M2]یک سوخته حادثه پرورد ندانم
[A]
[B][M1]وقتی ازین پیش تر خوشدلیی داشتیم
[M2]غارت عشقت رسید، آن همه بگذاشتیم
[B][M1]تخم وفا کاشتیم بر سر راه امید
[M2]هیچ بری چون نداد، کاش نمی کاشتیم!
[B][M1]شاهسوارا، ز خط تا بکشیدی سپه
[M2]ز آتش دل در هوا صد علم افراشتیم
[B][M1]دی ز لب پر نمک خنده زدی، وز لبت
[M2]هر چه جگر رخنه داشت از نمک انباشتیم
[B][M1]دیده خسرو شده ست خانه نقاش چین
[M2]بس که درو از خیال نقش تو بنگاشتیم
[A]
[B][M1]بس به مویت اسیر شد جانم
[M2]گر گذاری، گریخت نتوانم
[B][M1]چون در آیی، نمی شناسم فرق
[M2]کین تویی در درونه با جانم
[B][M1]می نگر، من ندانمت گه گه
[M2]بس به نظاره تو حیرانم
[B][M1]نظر مردمان و دیده بد
[M2]بر تو چون پیرهنت لرزانم
[B][M1]سوی تو بینم و تو جانب من
[M2]چون بینی، نظر بگردانم
[B][M1]همه هستی به هیچ بفروشم
[M2]وعده وصل نیست، بستانم
[B][M1]عاشق آن چنان شدم که به دل
[M2]وصل و هجر هر دو یکسانم
[B][M1]دل من دزدی و شوی منکر
[M2]خسروم من، ترا نکو دانم
[A]
[B][M1]از پس عمر شبی هم نفس یار شدم
[M2]خواب بود آن همه گویی تو، چو بیدار شدم
[B][M1]وقتی آن چشمه خورشید بدین سوی نتافت
[M2]گر چه در کوی غمش سایه دیوار شدم
[B][M1]موی گشتم ز غم و بار اجل می بندم
[M2]ره دراز است، نکو شد که سکیار شدم
[B][M1]توبه ام بود ز شاهد، کنون ای زاهد، دور
[M2]که دگر بار ز سر بر سر این کار شدم
[B][M1]طوف کوی تو همه از سر من بیرون رفت
[M2]آنکه که گه در چمن و گاه به گلزار شدم
[B][M1]از سگان سر کوی تو مرا شرم گرفت
[M2]بس که در گرد سر کوی تو بسیار شدم
[B][M1]رفت شبها و مرا صبح مرادی ندمید
[M2]نه ز چشمت به حد زیستن افگار شدم
[B][M1]خسروم، بر سر هر کو شده رسوای جهان
[M2]طرفه کاندوه ترا محرم اسرار شدم
[A]
[B][M1]از آن لب می وزد بویی و بوی خون ناب است این
[M2]بیا تا تر کنم لب را، اگر بوی شراب است این
[B][M1]ز مستی چشم نگشایی و تیرت بی خطا بر جان
[M2]جهانی کشته شد، آخر چه می گویی «صواب است این »؟
[B][M1]نخفتم از غمت شبها و امروزت که می بینم
[M2]ز تن جان می رود بیرون، نمی دانم چه خواب است این؟
[B][M1]فرامش شد مرا خورشید از شبهای بی پایان
[M2]ترا می بینم و اندر گمانم کآفتاب است این
[B][M1]مزن طعنه که عاشق نیستی چون خون نمی گویی
[M2]که خون بوده ست آخر پیش از این کامروز آب است این
[B][M1]ز سوزم خواب شب بویی در آمد، مست من گفتا
[M2]«در این خانه جگر می سوزد و بوی کباب است این »
[B][M1]غمت مهمان جاوید است و جانم میزبانش شد
[M2]تو باش، ای میهمان کز بهر رفتن در شتاب است این
[B][M1]سؤالی کردمش کآزاد خواهد شد دلم وقتی
[M2]گره زد در سر ابروی کج، گفتا «جواب است این »
[B][M1]شبی زلفش گرفتم، گفت «هم زینت در آویزم »
[M2]بده، ای دزد جان، شکرانه مشکین طناب است این
[B][M1]رقیبا، تیغ میرانی و در جان می کنی رخنه
[M2]تو این را زخم می گویی و ما را فتح باب است این
[B][M1]تو، ای ساقی، که هر دم می دهی خونابه ای ما را
[M2]به خسرومی چه می بدهی که خودمست وخراب است این
[A]
[B][M1]غبار مشک می خیزد، ندانم تا چه باد است این؟
[M2]سوار مست می آید، فساد است و فساد است این
[B][M1]به زلفش صد دل مظلوم در فریاد می بینم
[M2]ندانم رشته ظلم است یا زنجیر داد است این!
[B][M1]منش گویم چنین مخرام کآه خلق بد باشد
[M2]نصیحت می کنم، یارب، چه ترک خود مراد است این
[B][M1]بگفتم گریه را «باز ایست » آخر یک زمان، گفتا
[M2]که جانان می رود بیرون، چه جای ایستاد است این
[B][M1]همه کس را ز یاد دوستان در دل نشاط آید
[M2]مرا جان می رود بیرون، ندانم تا چه یاد است این؟
[B][M1]مبین عار، ار به گریه ریخت مردم دیده در پایت
[M2]که از خون دلش پرورد و طفل خانه زاد است این
[B][M1]دلا، درمانده گشتی از خیال من هم از اول
[M2]که او را جای می دادی، نمی گفتم فساد است این
[B][M1]به امید سلامی رفت روز عمر در کویش
[M2]شبت خوش، خسروا، بگذر که وقت خیر باد است این
[A]
[B][M1]همی رفتی و می گفتند اندر حسن فردست این
[M2]بت خانه نشین است این، نه ماه خانه گردست این
[B][M1]نگویم چشم و غمزه ست این که بهر جان من داری
[M2]که پیکان شکار است آن و شمشیر نبردست این
[B][M1]لبت گه گه بخندیدی به روی زعفران رنگم
[M2]چه شد آخر نه اکنون هم همان رخسار زردست این؟
[B][M1]خوشم با آب چشم خویش تا گفتی که «غم می خور»
[M2]و لیکن هم تو می دانی که ناخوش آبخوردست این
[B][M1]مرا دردی ست اندر جان که هم با جان رود بیرون
[M2]دگر درد آنکه همدردی نیابم، وه چه در دست این
[B][M1]هر آن خاکی که می ریزد به شرط از دیده بپذیرم
[M2]ولی شرطی که گویندم که از کوی تو گر دست این
[B][M1]به شوخی می زنی سنگم، گل است این بر رخ عاشق
[M2]گل مردان مزن بر روی خسرو، چونکه مردست این
[A]
[B][M1]شب ست این وه چه بی پایان و یا خود زلف یارست این
[M2]مه است این پیش چشمم یا خیال آن نگارست این
[B][M1]رسیده موسم نوروز و هر کس در گلستانی
[M2]جهان در چشم من زندان، چه ایام بهارست این؟
[B][M1]چه آیم در چمن، ای باغبان، کان گل که هست آنجا
[M2]به دیده می نمایم دل، به من گوید که خارست این
[B][M1]سیه شد روز من از غم، پریشان روزگارم هم
[M2]نه روز آسایشم باشد نه شب، چون روزگارست این؟
[B][M1]غم هجرم که می سوزد، رها کن تا همی سوزم
[M2]که از نامهربانی، چون ببینی، یادگارست این
[B][M1]غبار آورد چشمم ز انتظار و باد هم روزی
[M2]غباری نآرد از کویش که مزد انتظارست این
[B][M1]مرا گویند بیکاران، چه کارست این که تو داری؟
[M2]ز دل پرسیدم این، من هم نمی دانم چه کارست این
[B][M1]به غم خوردن موافق نه شوندم دوستان هر دم
[M2]ندارم من روا، زیرانه نقل خوشگوارست این
[B][M1]مرا افسوس می آید ز تیرش بر دل خسرو
[M2]سگش هم ننگرد زین سو که بس لاغر شکارست این
[A]
[B][M1]درآ، ای شاخ گل، خندان و مجلس را گلستان کن
[M2]به گفت تلخ چون می عاشقان را مست و غلتان کن
[B][M1]از آن زلف پریشان نامزد کن باد را، ور کس
[M2]به عهدت خواب خوش دارد، همه خوابش پریشان کن
[B][M1]مگو «پیراهن زیبایی آمد چست بر یوسف »
[M2]تو هم بشناس خود را و یکی سر در گریبان کن
[B][M1]فراوان بت پرستیدم به محراب نماز، اکنون
[M2]به محراب دو ابروی خودم از سر مسلمان کن
[B][M1]پس از مردن منه تابوتم اندر گوشه مسجد
[M2]ببر آن هیمه را در کار آتشگاه گبران کن
[B][M1]منه بر آینه آن روی، وه گر می نهی، باری
[M2]بسوز این جان کم بخت مرا، خاکستر آن کن
[B][M1]چو نتوان بوی تو بشنید از وی، می درم جامه
[M2]چرا بیهوده گویندت که گل در مشک پنهان کن
[B][M1]گه جان دادن است و شربت دیدار می خواهم
[M2]اگر چه بر تو دشوار است، باری بر من آسان کن
[B][M1]برون آ چون سواد دیده ابر سیه، وانگه
[M2]به گرما سایه بالای آن سرو خرامان کن
[B][M1]طبیبا، درد من دارد نهفته در دلم کاری
[M2]تو دردی را که بیکارست رو تدبیر درمان کن
[B][M1]نثار تست چون جانهای مشتاقان تو، باری
[M2]نثارت دیگران چینند نی خود غارت جان کن
[B][M1]ندارم خواب من، از آستانت بو که خواب آید
[M2]بیار آن خاک را هم خوابه آن چشم گریان کن
[B][M1]بنای عشق جانان نو شد اندر سینه خسرو
[M2]بناهای کهن از کارگاه غمزه ویران کن
[A]
[B][M1]بهار آمد، ولی سرو گلستان چون توان کردن
[M2]که بی یاران خود، حیف است گشت بوستان کردن؟
[B][M1]گسسته سلک صحبت دوستانم باز و من زنده
[M2]بدین خواری نه از راهست یاد دوستان کردن
[B][M1]مرا گویی «فراموشش کن و آزاد شو از غم »
[M2]مسلمانان، چنین رویی فرامش چون توان کردن؟
[B][M1]بگویند آن مسافر را که صد پاره شده جانش
[M2]کم از یک نامه ای کز وی توان پیوند جان کردن؟
[B][M1]به فتراک تو دل بندم، مرا چون نیست آن پنجه
[M2]که بتواند ترا دست شفاعت در عنان کردن
[B][M1]کجااند آن همه مرغان که رفتند از چمن، یارب؟
[M2]ندانستند، پندارید، یاد آشیان کردن
[B][M1]بیا تا شکر غم گوییم، خسرو بعد از این، چو ما
[M2]ندانستیم در ایام شادی شکر آن کردن
[A]
[B][M1]زهی رسم بناگوشت گل اندر سبزه پروردن
[M2]حرامت باد بی یاران می اندر ساغر آوردن
[B][M1]لطافت گویم آن یا حسن یا خود آدمی کشتن
[M2]شمایل خوانم آن یا شکل یا خود مردم آزردن
[B][M1]چه رویست آن، تعالی الله که نتوان زیستن بی او؟
[M2]چه شکل است آن نمی دانم که نتوان پیش او مردن؟
[B][M1]گهی از رخ فشاندگان گرد و گه در دامن افگندن
[M2]گهی بر روی بردن دست و گه در آستین کردن
[B][M1]اگر گویم که دارم بر لبت کاری به جای لب
[M2]روا باشد چنین در کار ما دندان فرو بردن
[B][M1]ز زلفت می کشم بسیار تاب از روی تو روزی
[M2]پریشانی چه آرد چون تویی را دست در گردن؟
[B][M1]خوش است آن لب گزیدن گاه شورانگیزی خنده
[M2]اگر چه نیست از معهود حلوا با نمک خوردن
[B][M1]مپرور، خسروا، در دل خیال خوب رویان را
[M2]نشاید دشمن خود را به خون خویش پروردن
[A]
[B][M1]مرا قامت چو چوگان است و سر چون گوی سرگردان
[M2]بیا، ای ترک و چوگانی بدین سرگشته در گردان
[B][M1]همه شب جان من گردانست گرداگرد رخسارت
[M2]بدانگونه که باشد گرد گل باد سحر گردان
[B][M1]سرت گردم، زمانی گوش کن بر ناله های من
[M2]گرت درد سری باشد مرا بر گرد سرگردان
[B][M1]در ایام چو تو شکر لبی تا کی کشم تلخی؟
[M2]بزن یک خنده و دامان عیشم پر شکر گردان
[B][M1]ز غم شب تا سحر جان می کنم، بردار زلف از رخ
[M2]اگر مردن نباشد زود، باری بیخبر گردان
[B][M1]چه منعم می کنی، زاهد، از این روی و بدین دیدن
[M2]توان گفتن مسلمان را که روی از قبله برگردان
[B][M1]شبی، ای آفتاب حسن، در مهتاب گشتی کن
[M2]در و دیوار را از سایه خود جانور گردان
[B][M1]برون آ از در و دیوانه گردان هوشیاران را
[M2]ولیکن خسرو دیوانه را دیوانه تر گردان
[A]
[B][M1]شبی با ما خیال خویشتن را میهمان گردان
[M2]ز باغ عارض خود مجلسم را بوستان گردان
[B][M1]به زیبایی و رعنایی برون آ یک ره از خانه
[M2]ز رخ بنما گلستان و ز قد سرو روان گردان
[B][M1]هوس دارم از آن نرگس نگاهی، سوی من بنگر
[M2]چو چشم ناتوان خود مرا هم ناتوان گردان
[B][M1]خدا را چند سوزم ز آتش بی مهری آن مه؟
[M2]بده صبری مرا یا با من او را مهربان گردان
[B][M1]غم عشق تو دارد پایمالم تا شوم کشته
[M2]تو هم با او جفا را بهر قتلم هم عنان گردان
[B][M1]چه پنهان می شوی، بنمای روی خویش خلقی را
[M2]چو خسرو هر طرف از عشق خود بی خانمان گردان
[A]
[B][M1]وصیت می کنم، گر بشنود ابرو کمان من
[M2]پس از مردن نشان تیر سازد استخوان من
[B][M1]زبان اوست ترکی گوی و من ترکی نمی دانم
[M2]چه خوش بودی، اگر بودی زبانش در دهان من
[B][M1]به شکر نسبت لعل لب جان پرورش کردم
[M2]برون کن از پس سر، گر غلط کردم، زبان من
[B][M1]اگر با ما سخن گویی ز روی مرحمت، می گو
[M2]منم فرهاد سرگردان، تویی شیرین زبان من
[B][M1]چنان از عشق می سوزد تنم در زیر پیراهن
[M2]که از بیرون پیراهن نماید استخوان من
[B][M1]مراد خسرو بیدل بر آر و یک زمان بنشین
[M2]که رحمی بر دلت آید ز فریاد و فغان من
[A]
[B][M1]ندارم روزی از رویت به جز حیرت گه دیدن
[M2]چه سود از دیدن بستان، چه نتوان میوه ای چیدن؟
[B][M1]اگر دزدیدن جان می نخواهی، چیست از شوخی
[M2]به هنگام خرامش خویش را صد جای دزدیدن؟
[B][M1]دلی کو عاشق شمعی بود سوزد چو پروانه
[M2]که بر آتش سیه رویی بود چون دود لرزیدن
[B][M1]جگر خارای پیکان غمزه خوبان، رو، ای رعنا
[M2]که نآرد نازنین طاقت ز ناخن پشت خاریدن
[B][M1]زکوة آن دو لب بر جان من یک خنده ضایع کن
[M2]که این دیوانه زان لبها همی ارزد به خندیدن
[B][M1]لب و چشمم به رشکند از پی خاک درت با هم
[M2]که این در گردن سرمه ست و آن در بند بوسیدن
[B][M1]شبی گفتم که سوز من نبینی گه گهی، گفتا
[M2]که باشد خس ز بهتر سوختن، نی از پی دیدن
[B][M1]کسی کو جان نبازد عشق او بازی ست با جانان
[M2]نشاید خودپرستان را طریق عشق ورزیدن
[B][M1]مرنج از جور یار، ار عاشقی، خسرو، که به نبود
[M2]مزاج نیکوان دانستن و بر خویش پوشیدن
[A]
[B][M1]مخند از درد من، جانا، نه بر بازی ست آه من
[M2]درون تا آتشی نبود، نخیزد دود از روزن
[B][M1]ز جامه گر چه جان پاره کنی، کی باورم داری؟
[M2]ترا کاسیب خواری هیچ گه نگرفت در دامن
[B][M1]گناهی جز وفاداری من اندر خود نمی بینم
[M2]ندانم تا که فرمودت که دل از دوستان بر کن
[B][M1]اگر از ناز خون ریزی، حلالت کردم، ای بدخو
[M2]وگراز دوست جان خواهی، رضایت خواهم، ای دشمن
[B][M1]مرا در باغ می خوانی، مگر آگه نه ای از خود؟
[M2]رها کن تا ترا ببینم، چه جای لاله و نسرن
[B][M1]الا، ای ساقی مستان، طفیل جرعه رندان
[M2]شرابی گر نمی ارزم، سفالی بر سرم بشکن
[B][M1]ببر از من همه اسباب هستی جز وفای خود
[M2]که آن در خاک خواهد رفت، دور از روی تو با من
[B][M1]رقیبا، گردنت بار گران را بر نمی تابد
[M2]تو از خون مسلمانان گرانباری مکن گردن
[B][M1]برفت از یاد خسرو زاد و بوم کهنه در کویش
[M2]چو مرغی در قفس ماند، فرامش گرددش مسکن
[A]
[B][M1]با چون تو مهی یک شب گر خواب توان کردن
[M2]بهر خوشی عمری اسباب توان کردن
[B][M1]گر پای ترا وقتی از گریه توان شستن
[M2]از بهر چنین کاری خوناب توان کردن
[B][M1]آن طره به یک سو نه از گوشه، مه تابان!
[M2]شبهای سیاهم را مهتاب توان کردن
[B][M1]گر غمزه تو جوید شاگرد به خونریزی
[M2]صد خضر و مسیحا را قصاب توان کردن
[B][M1]بیداری من بوده ست از رنج فراق امشب
[M2]چندان که به آسایش ده خواب توان کردن
[B][M1]زاهد که ترا بیند، گر قبله به دل خواهد
[M2]از طاق دو ابرویت محراب توان کردن
[B][M1]آن خوی که ز روی تو گه گاه چکد بر لب
[M2]کام دل خسرو را جلاب توان کردن
[A]
[B][M1]گیسوی ترا نسبت با شب نتوان کردن
[M2]وز ماه جمالت را غبغب نتوان کردن
[B][M1]جان عزم سفر دارد، بردار ز رخ پرده
[M2]منزلگه مه عمدا عقرب نتوان کردن
[B][M1]تو ظلم کنی بر من، من بنده دعا گویم
[M2]یارب، چه کنم کاینجا، یارب نتوان کردن
[B][M1]گیرم که تو پیکان را بیکار نمی خواهی
[M2]خون ریختن خلقی مذهب نتوان کردن
[B][M1]کودک شدی و جانم بازیچه خود کردی
[M2]ور خود ز تن من شد، مرکب نتوان کردن
[B][M1]شربت ز لبت خواهم، وین بیهده گویی را
[M2]بهر دل گرم خود در تب نتوان کردن
[B][M1]حلوای لب خود نه اندر دهنم تا خود
[M2]از غایت شیرینی در لب نتوان کردن
[B][M1]خسرو به جهان اندر از بهر تو می باشد
[M2]ورنه به چنین جایی یک شب نتوان کردن
[A]
[B][M1]یوسف چو رخت ماهی در خواب ندیده ست این
[M2]خورشید چنان زلفی در تاب ندیده ست این
[B][M1]دو چشم چو بادامت در خواب بود دایم
[M2]بادام چنان چشمی در خواب ندیده ست این
[B][M1]محراب دو ابرویت طاق است درین عالم
[M2]طاقی که چنان هرگز محراب ندیده ست این
[B][M1]بویی که دهد زلفت گلزار کجا دارد؟
[M2]خونی که خورد لعلت عناب ندیده ست این
[B][M1]بالای تو گر بیند، مهتاب شود سایه
[M2]خود سایه بالایت مهتاب ندیده ست این
[B][M1]نقشی که رخت دارد در آب دو چشم من
[M2]یک چشم چنان نقشی در آب ندیده ست این
[B][M1]صد حرف فرو خوانده ست از دفتر تو خسرو
[M2]بی دایره عشقت یک باب ندیده ست این
[A]
[B][M1]مبارک باد، ماه روزه داران!
[M2]بدان مستی فزای هوشیاران!
[B][M1]مده، ای محتسب، تشویش چشمش
[M2]که در خواب خوشند آن پر خماران
[B][M1]ز گریه بیش می سوزیم با آنک
[M2]نگیرد هیمه آتش ز باران
[B][M1]رخت در چشم مشتاقان چنانست
[M2]که شربت در دهان روزه داران
[B][M1]خورد خون من آن کافر همه روز
[M2]گوارا باد می بر باده خواران
[B][M1]غنیمت دار خواب بی غمی را
[M2]که شب ناخوش بود بر سوکواران
[B][M1]بیار آن ده قدح، ای ساقی هوش
[M2]که بر خسرو نبود این می گواران
[A]
[B][M1]خمار و خواب و چشم کافرش بین
[M2]شکنج و پیچش زلف ترش بین
[B][M1]دل پاکان و جان پارسایان
[M2]هلاک غمزه های ساحرش بین
[B][M1]چو غوغای مگس در خانه شهد
[M2]نفیر مستمندان بر درش بین
[B][M1]به جای آب اگر ساکن ندیدی
[M2]درون پیرهن سیمین برش بین
[B][M1]بتا جعدت پر از دلهاست خواهی
[M2]گره بگشا، به هر مو اندرش بین
[B][M1]همه شب باده نوشیده ست تا روز
[M2]هنوز آن خواب مستی در سرش بین
[B][M1]بدیدم یک رهش، دیوانه گشتم
[M2]دلم گوید که بار دیگرش بین
[B][M1]دلم را سوختی ور باورت نیست
[M2]درونم چاک کن، خاکسترش بین
[B][M1]چو گوید خسرو از غم گریه چشم
[M2]ز خاک پای شاه کشورش بین
[A]
[B][M1]برآمد ماه عید از اوج گردون
[M2]طرب چون ماه نو شد هر دم افزون
[B][M1]بر اوج آسمان نونی ست یا عین
[M2]که بیرون آمده ست از کلک بی چون
[B][M1]به گردش چیست چندین نقطه زانجم؟
[M2]اگر یک نقطه باشد بر سر نون
[B][M1]ببین اندر رکوع آن پاره نور
[M2]هلاکش گوی خواهی خواه ذوالنون
[B][M1]همانا حلقه گوش سپهر است
[M2]چو لیلی هست در پهلوی مجنون
[B][M1]شفق بین و سیاهی شب عید
[M2]تو پنداری که این مشک است، آن خون
[B][M1]چنین ماه نو و عید خجسته
[M2]مبارک باد بر ذات همایون
[B][M1]در اوصاف کمالت نظم خسرو
[M2]بنامیزد همه سحر است و افسون
[A]
[B][M1]شبی بخرام و مه را کار بشکن
[M2]رخی بنما و گل را بار بشکن
[B][M1]ز سر جوش دلم برگیر جامی
[M2]خمار نرگس بیمار بشکن
[B][M1]مخور با مردمان عشق باده
[M2]سفالش بر سر اغیار بشکن
[B][M1]صبوحی کرده از مجلس برون آی
[M2]بتان را چاشت گه بازار بشکن
[B][M1]سرم نطع است پایی کوب، ای مست
[M2]دماغ عقل دعوی دار بشکن
[B][M1]جهان می کشی هر روز، بنشین
[M2]یک امروز از پی من کار بشکن
[B][M1]خط مشکین یار، ای گل، نه سهل است
[M2]ورق، کانجا رسی، زنهار بشکن
[B][M1]بر آن دامن نخواهم خون خود نیز
[M2]قبا را عطف خونین وار بشکن
[B][M1]دل خسرو شکستی، وه که گفته ست
[M2]که مهر حقه اسرار بشکن
[A]
[B][M1]خوش آمد با توام دیدار کردن
[M2]نظر در روی چون گلنار کردن
[B][M1]کشیدن باده بر روی تو، وانگاه
[M2]تماشای گل و گلزار کردن
[B][M1]چه خوش باشد ترا از خواب مستی،
[M2]به زخم بوسه ها بیدار کردن
[B][M1]ز من در پیش تو کاری نیابد
[M2]به جز نظاره دیدار کردن
[B][M1]نیارم از لبت دل را جدا کرد
[M2]که نتوان خون ز خون بیزار کردن
[B][M1]به جرم عشق اگر خونم بریزند
[M2]نخواهم هرگز استغفار کردن
[B][M1]به شمشیری نگردم منکر از عشق
[M2]ز تو کشتن، ز من اقرار کردن
[B][M1]مگو خسرو که اینها گفتنی نیست
[M2]نمی شاید سخن بسیار کردن
[A]
[B][M1]بر آن رویی که نتوان می گرفتن
[M2]ترش بر روی ما تا کی گرفتن
[B][M1]حلالش باد خونم آن چنان، کوست
[M2]جفایت چون توان بر وی گرفتن
[B][M1]صبا بستان کباب نیم سوزم
[M2]به دستش ده به جای می گرفتن
[B][M1]کجا افتاده ای، زاهد، ز ما دور؟
[M2]نشاید مفلسان را پی گرفتن
[B][M1]چنین کز غمزه شوخت امان یافت
[M2]بخواهد فتنه روم و ری گرفتن
[B][M1]ترا هم هست شوقی، لیک فرق است
[M2]بتا از سوختن تا خوی گرفتن
[B][M1]ز تو در خان و مان سوزی اشارت
[M2]ز خسرو آتش اندر نی گرفتن
[A]
[B][M1]نه بی یادت برآید یک دم از من
[M2]نه بی رویت جدا گردد غم از من
[B][M1]بزن بر جانم آن زخمی که دانی
[M2]به شرط آن که گویی «مرهم از من »
[B][M1]دلم را خون تو می ریزی و ترسم
[M2]که خواهی خون بهای دل هم از من
[B][M1]مرا از هر که دیدی پیش کشتی
[M2]مگر کس را نمی بینی کم از من
[B][M1]اگر آهی برآرم از دل تنگ
[M2]به تنگ آیند خلق عالم از من
[B][M1]کجا کارم به عالم راست گردد؟
[M2]که برگشتی چو زلف پر خم از من
[A]
[B][M1]روزی که به عالم است شب دان
[M2]پرسیدن گرم را ز تب دان
[B][M1]ز اشکال زمانه نور هر کار
[M2]خورشید به عقده ذنب دان
[B][M1]لافیدن سفله باشد از مسال
[M2]بر جیفه کلاه بر شغب دان
[B][M1]در فاقه بود فروغ تقوی
[M2]پیرایه گر چراغ شب دان
[B][M1]بر اشک حریص عارفان را
[M2]صد خنده ذخیره زیر لب دان
[B][M1]نقب افگن حرص تو ز دینست
[M2]مه پرده درنده قصب دان
[B][M1]از خسرو پند تلخ سود است
[M2]بپذیر و ملیله را لعب دان
[A]
[B][M1]از همچو تویی برید نتوان
[M2]بر تو دگری گزید نتوان
[B][M1]تا چند کشم جفایت آخر
[M2]محنت همه عمر دید نتوان
[B][M1]زین پس من و جور عشق و تسلیم
[M2]کز آمده سر کشید نتوان
[B][M1]غم سینه بسوخت، چون توان کرد؟
[M2]خود پرده خود درید نتوان
[B][M1]یاران عزیز، پند گویند
[M2]گویند، ولی شنید نتوان
[B][M1]من کز پی خواریم چه تدبیر؟
[M2]عزت به درم خرید نتوان
[B][M1]بی یاری بخت کام دل نیست
[M2]بی پر به هوا پرید نتوان
[B][M1]ایوان مراد بس بلند است
[M2]آنجا به هوس رسید نتوان
[B][M1]این شربت عاشقیست خسرو
[M2]بی خون جگر چشید نتوان
[A]
[B][M1]ای میر همه شکر فروشان
[M2]توبه شکن صلاح کوشان
[B][M1]عشاق ز دست چون تو ساقی
[M2]خونابه به جای باده نوشان
[B][M1]در میکده غمت سفالی
[M2]نرخ همه معرفت فروشان
[B][M1]یک خرقه رخت درست نگذاشت
[M2]در صومعه کبود پوشان
[B][M1]در کاوش کنه خوبی تو
[M2]کند است خیال تیزهوشان
[B][M1]از پرده چو گل دمی برون آی
[M2]باد همه نیکوان فروشان
[B][M1]خوش وقت تو کآگهی نداری
[M2]از آتش سینه های جوشان
[B][M1]بیدار نگشت نرگس مست
[M2]از ناله بلبل خروشان
[B][M1]از تو سخنی به هر ولایت
[M2]خسرو به ولایت خموشان
[A]
[B][M1]زین خوش پسران و شکل ایشان
[M2]بیگانه شدم ز جمله خویشان
[B][M1]خوبان همه شهر و یک دل من
[M2]بیچاره دلم به دست ایشان
[B][M1]با ما سر راستی ندارند
[M2]این کج کلهان مو پریشان
[B][M1]کشتند به تیغ غمزه ما را
[M2]این سخت دلان سست کیشان
[B][M1]جانا، مگذر نمک فشانان
[M2]بر سوختگان و سینه ریشان
[B][M1]ای جمله نیکوان فدایت
[M2]لیکن دل و جان من فدیشان
[B][M1]گر خون ریزی ز صد چو خسرو
[M2]با گرگ چه دم زنند میشان؟
[A]
[B][M1]ای آرزوی امیدواران
[M2]ای مرهم درد دل فگاران
[B][M1]از دشمنی آنچه بود، کردی
[M2]ای دوست، چنین کنند یاران؟
[B][M1]تا سایه زلف تو بدیدم
[M2]دیوانه شدم چو سایه داران
[B][M1]افگند تنم چو موی باریک
[M2]در زیر گلیم سوکواران
[B][M1]می گریم بر غریبی خویش
[M2]چون ابر به موسم بهاران
[B][M1]گر شرح دهم غم تو صد سال
[M2]یک قصه نگویم از هزاران
[B][M1]آن ها که تو می کنی برین دل
[M2]از دل نشنود به روزگاران
[B][M1]با این همه چشم بر سر راه
[M2]می دارم چون امیدواران
[B][M1]تا کی گذری به سوی خسرو
[M2]چون بر سر کشت خشک باران
[A]
[B][M1]سر مست رود چو در گلستان
[M2]پامال کند جمال بستان
[B][M1]من ناله کنان ز غم همه شب
[M2]او خفته به ناز در شبستان
[B][M1]یارب که از آن خدای ناترس
[M2]انصاف من شکسته بستان
[B][M1]ای چشم ترا به کشتن من
[M2]یک غمزه و صد هزار دستان
[B][M1]هم مستی و هم خوشی و همه وقت
[M2]خوش باد همیشه وقت مستان
[B][M1]فریاد ز بلبلان برآمد
[M2]مخرام به ناز در گلستان
[B][M1]داغی که فراق بر دلم کرد
[M2]بشکاف و ببین، هنوز هست آن
[B][M1]شد کشته به دست جور خسرو
[M2]آخر نگهی به زیر دستان
[A]
[B][M1]تا از بر تو جدا شدم من
[M2]یارب که غمت چه کرد با من
[B][M1]از دیدن تو ز دست رفتم
[M2]ای کاش ندیدمی ترا من
[B][M1]سیماب شدی و از خیالت
[M2]در خویش گمم چو کیمیا من
[B][M1]رفت آن که به یکدیگر رسیدیم
[M2]من بعد کجا تو و کجا من
[B][M1]گیرم به غمم رها کنی تو
[M2]هرگز غم تو رها کنم من!
[B][M1]گر زنده بمانم اندر این غم
[M2]جز مرگ نخواهم از خدا من
[B][M1]کس نیست بدین ستم گرفتار
[M2]با خسرو دل شکسته یا من
[A]
[B][M1]جانا، گذری به بوستان کن
[M2]باده خور و رخ چو ارغوان کن
[B][M1]جان ها که گرانست نرخ ایشان
[M2]یک بار بخند و رایگان کن
[B][M1]از غمزه روانه کن خدنگی
[M2]یک جان مرا هزار جان کن
[B][M1]گر می کشیم ز کس چه پرسی؟
[M2]چیزی که ترا خوش آید، آن کن
[B][M1]زن در دل خسرو آتش، اما
[M2]خود را ز میانه بر کران کن
[A]
[B][M1]یک دم فراموشم نه ای، گر چه نیاری یاد من
[M2]انصاف حسنت می دهم با آنکه ندهی داد من
[B][M1]گفتم که نزد من نشین، مگذار زارم این چنین
[M2]تو نازکی و نازنین، تنگ آیی از فریاد من
[B][M1]هر ساعت از مژگان خود خون دلم پیش اوفتد
[M2]زین زار ماند بخت بد، این است پیش افتاد من
[B][M1]شب مونسم پروین بود، روزم ز خون بالین بود
[M2]پیوسته گر غم این بود، مسکین دل ناشاد من
[B][M1]من می نگفتم کان جوان یک روز خواهد برد جان؟
[M2]دیدی چه چپ زد ناگهان این صبر بی بنیاد من!
[B][M1]جان می شود از تن جدا، هیچ ار گذر افتد ترا
[M2]بویی بیاری، ای صبا، زان سوسن آزاد من
[B][M1]ای دل، در آن زلف دو تا می باش تسلیم بلا
[M2]کآسان نخواهد شد رها از دام این صیاد من
[B][M1]فریاد خسرو هیچ گه اندر دلش نگرفت ره
[M2]گر چه کند در سنگ ره این ناله و فریاد من
[A]
[B][M1]سودای خوبان کم نشد، زین جان غم فرسود من
[M2]هستی همه کردم زیان، این بود زیشان سود من
[B][M1]با هر که بنمودم وفا، دیدم جفایی عاقبت
[M2]شکری نگفت از هیچ کس، این جان ناخشنود من
[B][M1]من خود ز دست هجر تو در تلخی جان کندنم
[M2]ابرو ترش کرده مرو، ای ترک خشم آلود من
[B][M1]بنشین به بالینم دمی، من خود نخواهم زیستن
[M2]باری ببینم روی تو، کافیست خود مقصود من
[B][M1]زین آه دردانگیز من بگریست چشم خلق خون
[M2]یارب چه بودی چشم تو، گر پر شدی از دود من!
[B][M1]از ناله و زاری زبان یک دم نمی آسایدم
[M2]بین تا چه خواهد کرد باز این آه زود ازود من!
[B][M1]نالیدن یعقوبیم در سنگ می گردد همی
[M2]دیوار در رقص آورد این نغمه داود من
[B][M1]امشب نهانی روی را بر آستانش سوده ام
[M2]ای گریه امروزی مشو این روی خاک آلود من
[B][M1]خونابه خسرو چنین دیده نیفگندی برون
[M2]گر دل ندادی هر دمش اشک جگر پالود من
[A]
[B][M1]ماهی گذشت و شب نخفت این دیده بیدار من
[M2]یادی نکرد از دوستان یار فرامش کار من
[B][M1]فریاد شبهایم چنین کز درد می آرد خبر
[M2]بسیار دلها خون کند، این ناله های زار من
[B][M1]زین بخت بی فرمان خود در حیرت مرگم، دمی
[M2]بیرون نیاید چون کنم این جان بدکردار من
[B][M1]یار ار چه از چشم نکو دیدن نمی آرد مرا
[M2]ای دیده بد، کور شو، گر ننگری در یار من
[B][M1]هان، ای رقیب، ار می کشی هم بر کفش نه تیغ را
[M2]مانا که شرمی آیدت از دیده خونبار من
[B][M1]بر جان من آخر هنوز، از چیست، بر آمد گره؟
[M2]بس نیست این کان زلف زد چندین گره در کار من
[B][M1]گر تو نیآزاری، بگو تا خویش را قربان کنم
[M2]چه پرسی از آزار دل، می بین به جان زار من
[B][M1]من خون خود کردم بحل، زان گونه کت باید، بکش
[M2]باشد که خشمت کم شود، ای کافر خونخوار من
[B][M1]گفتی که راز این درون سوزی ندارد آنچنان
[M2]تو راست می گویی، ولی پیداست از گفتار من
[A]
[B][M1]ماه هلال ابروی من عقل مرا شیدا مکن
[M2]غمزه زنان زین سو میا، آهنگ جان ما مکن
[B][M1]ای من، غلام روی تو، گر جور خواهی ور ستم
[M2]بر بنده خود می کنی، چون گویمت کن یا مکن
[B][M1]گه زلف سوی رخ بری، گه خال پیش لب نهی
[M2]جان دارد آخر دمی، چندین بلا یک جا مکن
[B][M1]گر من ز جور چشم تو کردم شکایت گونه ای
[M2]زارم بکش، لیکن مگو «در روی من پیدا مکن »
[B][M1]دیرینه یاران منند، ای پندگو، اندوه و غم
[M2]ور بی غمی، منمای ره، زیشان مرا تنها مکن
[B][M1]گفتی «شوم فردای هجر آن کشتنت را ساخته »
[M2]امروز مهمان توام، تو وعده فردا مکن
[B][M1]گر عشق می بازی، دلا، پروانه ای شو نی مگس
[M2]بالای آتش چرخ زن، پرواز بر حلوا مکن
[B][M1]گفتم «ز زلف چون تویی زنار بندم » گفت «رو
[M2]در کفر هم صادق، نه ای، زنار را رسوا مکن »
[B][M1]خسرو، اگر بختت گهی یاری دهد کانجا رسی
[M2]هم بر زمین نه دیده و گستاخی آن پا مکن
[A]
[B][M1]مانا که بگشاید دلم، بندی ز گیسو باز کن
[M2]گم گشتگان عشق را پنهان یکی آواز کن
[B][M1]غمهاست در هر دل ز تو، هر یک به دیگر چاشنی
[M2]ما نیز گرم ذوق غم با هر یکی انباز کن
[B][M1]گو تا مرا در کوی تو سوسند پیش عاشقان
[M2]بازار تو چون گرم شد، بر من دو دیده باز کن
[B][M1]گه جان درون و گه برون، کارم مگر یکتا شود
[M2]نازی که اول کرده ای، یک بار دیگر باز کن
[B][M1]پیش رقیب کافرت در داد ما را چشم تو
[M2]گر ذکر کشتن می کنی، هم ذکر آن غماز کن
[B][M1]باز آمد این باد صبا، آورد بویی از چمن
[M2]ای مرغ جان، بشکن قفس، هم سوی او پرواز کن
[B][M1]بگشاد عشق از دیده خون، نالان شو، ای شخص نگون
[M2]آمد شراب تو کنون، جنگ کهن را ساز کن
[B][M1]چون زاهد ما توبه را بشکست، عاشق شد ترا
[M2]خواهی برو جرعه فشان، خواهیش سنگ انداز کن
[B][M1]گر بت پرستان را رسد بر تارک از خواری لگد
[M2]آغاز آن، ای محتسب، زین پیر شاهد باز کن
[B][M1]خسرو، تو بر وی کی رسی، لیکن به کویش کن گذر
[M2]در خاک با هر ذره ای بنشین، بیان راز کن
[A]
[B][M1]هر مجلسی و ساقیی، من در خمار خویشتن
[M2]هر بیدلی آمد به خود، من بر قرار خویشتن
[B][M1]زین سوی جور دشمنان، زانسوی طعن دوستان
[M2]خلقی به طعن و گفتگو، عاشق به کار خویشتن
[B][M1]ای پندگو، هر دم دگر چه آتشم در می زنی
[M2]من خود به جان درمانده ام با روزگار خویشتن
[B][M1]جانا، چو خواهی کشتنم در آرزوی یک سخن
[M2]باری به دشنامی مرا کن شرمسار خویشتن
[B][M1]می دانی آخر مردنم عمدا، چه می گویی سخن؟
[M2]درمانده ای را کشته گیر از انتظار خویشتن
[B][M1]تو در درون جان و من هر دم در اندوه دگر
[M2]یارب که چون پاره کنم جان فگار خویشتن
[B][M1]گر در خمار آن می ای کز کشتن عاشق چکد
[M2]این خون خود کردم بحل، بشکن خمار خویشتن
[B][M1]برداشتم ره در عدم، بگذاشتم دل در برت
[M2]گه گه مگر یادآوری از یادگار خویشتن
[B][M1]خود غمزه بر خسرو زنی، بر دیگران تهمت نهی
[M2]مانا به فتراک کسان بندی شکار خویشتن
[A]
[B][M1]خونی ز چشمم می رود، در انتظار کیست این؟
[M2]تیری به جانم می نهد، از خارخار کیست این؟
[B][M1]دل کز بتان بوالهوس آورده بودم باز پس
[M2]باری دگر دزدیده کس، بنگر که کار کیست این؟
[B][M1]هر دم به خاکی منزلم، هر دم غباری حاصلم
[M2]ای خاک بر فرق دلم، آخر غبار کیست این؟
[B][M1]گویند اگر آن خوش پسر آید، چه آری در نظر
[M2]در چشم من چندین گهر بهر نثار کیست این؟
[B][M1]اینک رسید آن کینه کش، جان در رکابش سینه وش
[M2]برکشتم دل کرده خوش، مردم شکار کیست این؟
[B][M1]گلگون انار انگیخته، گیسو کمند آویخته
[M2]دل خسته و خون ریخته، چابک سوار کیست این؟
[B][M1]بسته میانی در کمر چون ریسمانی و گهر
[M2]باری مرا نآمد ببر، تا در کنار کیست این؟
[B][M1]بر خسرو بیدل ز کین، اسپ جفا را کرده زین
[M2]گر ریزدش خون در زمین، در زینهار کیست این؟
[A]
[B][M1]آمد بهار، ای یار من، بشکفت گلها در چمن
[M2]شد در نوا هر بلبلی بر شاخ سرو و نارون
[B][M1]باد صبا گلریز شد، ساقی، بده می تا شوم
[M2]گه از خمار چشم تو مست و گه از دردی دن
[B][M1]با عارض زیبای تو ما را چه جای باغ و گل
[M2]با قامت رعنای تو چه جای سرو و نارون
[B][M1]چندان به یاد عارضت بارم ز جوی دیده خون
[M2]تا لاله هایت را دمد سنبل بر اطراف چمن
[B][M1]چشمم چو در هر گوشه ای سرشار دارد چشمه ای
[M2]در چشمم ار ناری گهی، باری بیا در چشم من
[B][M1]شادم اگر میرم زغم، باری ز محنت وارهم
[M2]از هجرت، ای زیبا صنم، تا چند باشم ممتحن؟
[B][M1]گاهیم سازد بی خبر، گاهیم نآرد در نظر
[M2]با عاشقان آن چشم را باز این چه سحر است و فتن؟
[B][M1]داریم با زلفت، بتا، وقت خوش و این قصه را
[M2]مگشای با باد صبا، وقت مرا بر هم مزن
[B][M1]از انتظارت دیده ها شد خسرو بیچاره را
[M2]ای یوسف فرخ لقا، بویی فرست از پیرهن
[A]
[B][M1]بالای تست این پیش من یا سرو بستا نیست این
[M2]چشم من است این پیش تو یا ابر نیسانیست این
[B][M1]مردم به جان چاکر ترا، دیو و پری لشکر ترا
[M2]نی خوبی است این مر ترا، ملک سلیمانیست این
[B][M1]تو می روی، وز هر کران خلقی به فریاد و فغان
[M2]ای کافر نامهربان، آخر مسلمانیست این؟
[B][M1]هر سو که می افتد گذر، هر غم کزان نبود بتر
[M2]هر لحظه می آید به سر، ما را چه پیشانیست این؟
[B][M1]ترسان همی بودم که جان خوبی ستاند ناگهان
[M2]ای دل، کنون هشیارهان، کان آفت جانیست این
[B][M1]هرچ آیدت زین حوروش، ای جان محنت کش، بکش
[M2]بسیار بودی جمع و خوش، وقت پریشانیست این
[B][M1]شهری بکشت آن تندخو، زنهار جام می مخور
[M2]گستاخ می بینی درو، خسرو، چه نادانیست این؟
[A]
[B][M1]ز اندازه بگذشت آرزو، طاقت ندارم بیش از این
[M2]دیدم که هجران چون بود، دیگر نیارم بیش از این
[B][M1]دل تشنه دیدار تو، جان میهمان یک نفس
[M2]ای آشنا، از در مران، بیگانه وارم بیش از این
[B][M1]بگذار بوسم پای تو، بس از جهان محنت برم
[M2]هم، جان تو، کاندر جهان کاری ندارم بیش از این
[B][M1]آزرده دیرینه را یک غمزه زن کان به شود
[M2]مرهم نمی خواهد ز تو جان فگارم بیش از این
[B][M1]ای ابر نیسانی، مزن لاف از در غلتان خود
[M2]کز بهر ایثار رهش در دیده دارم بیش از این
[B][M1]آرام گیر، ای بی وفا، یک دم نشین بر چشم تو
[M2]زان رو که دیدار ترا نبود قرارم بیش از این
[B][M1]خسرو چو موید از غمت، زاندوه تو بار گران
[M2]آخر مسلمانی، منه بر سینه بارم بیش از این
[A]
[B][M1]خواهی دلا، فردوس جان، رخسار جانان را ببین
[M2]ور بایدت سرو روان، آن میر خوبان را ببین
[B][M1]ای دل، که هستی بی قرار، از بهر روی آن سوار
[M2]ار جانت می آید به کار، آن شکل جولان را ببین
[B][M1]ای بت پرست هند و چین، کز یاد بت بوسی زمین
[M2]چندین چه گویی بت چنین، آن یک مسلمان را ببین
[B][M1]گم کرد، جانا، بر درت، هم جان و هم دل چاکرت
[M2]در گیسوی غدر آورت، این را بجو، آن را ببیبن
[B][M1]دیشب که می رفتی چو مه، می گفت با من دل به ره
[M2]«گر جان ندیدی هیچ گه، اینجا بیا، جان را ببین »
[B][M1]دارم ز تو داغ کهن، ور نیست باور این سخن
[M2]پیدا دل من پاره کن، وان داغ پنهان را ببین
[B][M1]بخرام همچون عاقلان، از بهر جان غافلان
[M2]در هم ز آه بیدلان، زلف پریشان را ببین
[B][M1]ای چون پری در دلبری، در حسن خود گشته بری
[M2]خواهی سلیمان بنگری، بر تخت سلطان را ببین
[B][M1]می گوی هر دم، خسروا، سلطان مبارک را دعا
[M2]ور راست خواهی قبله را، آن قطب دوران را ببین
[A]
[B][M1]خواب ز چشم من بشد، چشم تو بست خواب من
[M2]تاب نمانده در تنم، زلف تو برد تاب من
[B][M1]فتنه چشم تو ستد خواب مرا به عهد تو
[M2]فتنه چو خواب کم کند، بهر چه برده خواب من؟
[B][M1]تشنه خون فتنه ام، بس که بخورد خون من
[M2]دشمن آب دیده ام، بس که بریخت آب من
[B][M1]درد سریت می دهد گریه زار من، بلی
[M2]خود همه درد سر بود حاصل این گلاب من
[B][M1]سوزش خود چه گویمت، بس که بگفت دمبدم
[M2]آتش دل به صد زبان، حال دل کباب من
[B][M1]روز من از تو گشت شب، ور غم روشنی خورم
[M2]آه جهان فروز دل، بس بود آفتاب من
[B][M1]در شب ماهتاب، اگر سگ همه شب فغان کند
[M2]آن سگ بافغان منم، روی تو ماهتاب من
[B][M1]عمر شتاب می کند، وقت وفای عهد شد
[M2]هست ز عمر بی وفا بیشتر این شتاب من
[B][M1]از تو همای کی فتد سایه بر آشیان ما!
[M2]جغد به حیله می پرد در وطن خراب من
[B][M1]دی در تو همی زدم لب به جفا گشادیم
[M2]بخت در دگر گشود از پی فتح باب من
[B][M1]بوسه سؤال کردمت، بوسه زدی به زیر لب
[M2]گر نه من ابلهم، همین بس نبود جواب من
[B][M1]خسرو از انقلاب تو، گر چه که ماند بی سکون
[M2]هم ز سکون به دل شود، این همه انقلاب من
[A]
[B][M1]آفت زهد و توبه شد ترک شرابخوار من
[M2]یار گر اوست، کی شود توبه و زهد یار من؟
[B][M1]باده هجر خوردنم، رنج خمار در تنم
[M2]جز ز حلاوت لبش نشکند این خمار من
[B][M1]ای چو تویی نخاسته پهلوی من نشین دمی
[M2]تا بنشیند از درون آتش انتظارمن
[B][M1]رغبت اگر نمی کنم، ساقی خون خود شوم
[M2]مطرب رایگان تو ناله زیروار من
[B][M1]بی تو دو چشم چار شد، خاک در تو سرمه ام
[M2]سرمه گر از تو بایدم، خاک به هر چهار من
[B][M1]چون تو سوار بگذری، دیده گهر فشان کنم
[M2]خواه قبول و خواه رد، نیست جز این نثار من
[B][M1]بس که پر از غبار شد دل ز تو، گر نفس زنم
[M2]خاک به رویم افگند، این دل پر غبار من
[B][M1]رنجه مشو به کشتنم، زان که به رخصت غمت
[M2]فتنه تمام می کند محنت نیم کار من
[B][M1]لاغ مکن که خسروا، دامن خود ز من مکش
[M2]چون که ز دست من بشد دامن اختیار من
[A]
[B][M1]گر چه ز خوی نازکت سوخته گشت جان من
[M2]سوی تو می کشد هنوز این دل ناتوان من
[B][M1]خواب نماند خلق را در همه شهر از غمت
[M2]دور شنیده می شود در دل شب فغان من
[B][M1]هیچ غبارت از درون می نپذیر دم سکون
[M2]گر چه شد آب جمله خون در تن ناتوان من
[B][M1]وه که ز جور چون تویی نام غبار بر زبان
[M2]نیست کسی که بفگند خاک بر این دهان من
[B][M1]گر دهیم به جان امان، نزل ره تو عمر من
[M2]ور کشیم به رایگان گرد سر تو جان من
[B][M1]گفتیم از چه ناخوشی، رنج تو چیست، بازگو؟
[M2]دوری دوستان و بس، دور ز دوستان من
[B][M1]بس که توشوخ و دلبری، گم شود ار دل کسی
[M2]گر چه که دیگری برد، بر تو بود گمان من
[B][M1]دور مکن ز دامنش گرد من، ای صبا، از آنک
[M2]در ره او از این هوس خاک شد استخوان من
[B][M1]خون دل من آب شد از پی روی شستنش
[M2]خواب نمی رود هنوز از پی این جوان من
[B][M1]خشم کنان بیا که ما صلح کنیم یکدگر
[M2]جان و دل من آن تو، رنج و غم تو آن من
[B][M1]دوش ز آه دل مرا سوخته بود لب، ولی
[M2]بخت من آنک نام شه بود برین زبان من
[B][M1]شاه جهان جلال دین، آنک به یک اشارتش
[M2]دولت بیکرانه شد محنت بی کران من
[B][M1]بگذرد و نیوفتد هیچ به خسروش نظر
[M2]پیک شتاب می رود ترک سبک عنان من
[A]
[B][M1]تنگ نبات چون بود، لب بگشا که هم چنین
[M2]آب حیات چون رود، خیز و بیا که همچنین
[B][M1]هر که بگویدت که تو دل به چه شکل می بری؟
[M2]از سر کوی ناگهان مست بر آکه همچنین
[B][M1]هر که بگویدت که جان چون بود اندرون تن؟
[M2]یک نفسی بیا نشین در بر ما که همچنین
[B][M1]هر که بگویدت که گل خنده چگونه می زند
[M2]غنچه شکرین خود بازگشا که همچنین
[B][M1]ور به تو گویم، ای پسر، کت به کنار چون کشم
[M2]تنگ ببند بر میان بند قبا که همچنین
[B][M1]هر که پری طلب کند، چهره خود بدو نمای
[M2]هر که ز زلف دم زند، زلف گشا که همچنین
[B][M1]لاف وفا زنی، ولی نیست برای نام را
[M2]در تو نشانی از وفا، هم به وفا که همچنین
[B][M1]هر که نخواند هیچ گه نامه عشق چون بود
[M2]قصه حال خسروش باز نما که همچنین
[A]
[B][M1]رفتی و شد بی تو جانم زار، باز آی و ببین
[M2]سینه ای دارم ز هجر افگار، باز آی و ببین
[B][M1]بر سر راه تو زان بادی که از سویت رسید
[M2]دیده من پر خس و پر خار، باز آی و ببین
[B][M1]گر بیایی و ببینی حال من از گفت من
[M2]بو که بزیم جان من، یک بار باز آی و ببین
[B][M1]چون تو رفتی از من و من از خود، کنون لطف کن
[M2]گاه رفتن آخرین دیدار، باز آی و ببین
[B][M1]من نمی گویم «بیا، وین شخص چون مویم نگر»
[M2]از خم گیسوی خود، یک بار بازآی و ببین
[B][M1]گر ندیدی سوزش مجنون ز درد و داغ عشق
[M2]درد و داغ خسرو غمخوار، باز آی و ببین
[A]
[B][M1]آخر، ای خود بین من، روزی به غمخواری ببین
[M2]از گرفتاری بپرس و در گرفتاری ببین
[B][M1]اینک اینک بر سر کوی تو زارم می کشند
[M2]گر ز کشتن باز نستانیم بازاری ببین
[B][M1]چون نخواهی دید آن خونریز را، ای دیده، بیش
[M2]باری این ساعت که در قتل است بسیاری ببین
[B][M1]نیست همدردی که گویم حال خود را، ای صبا
[M2]بلبلی نالنده تر از من به گلزاری ببین
[B][M1]وصل خاصان راست، من زایشان نیم، ای بخت بد
[M2]بهر من اندازه ادبار من کاری ببین
[B][M1]بلبلا، امروز من در گلستانم، گل مجوی
[M2]از جگر پر کاله ای بر نوک هر خاری ببین
[B][M1]ای دل، آخر می بباید داشت، پاس کار خویش
[M2]خسرو ار گم شد، سگی دیگر به بازاری ببین
[A]
[B][M1]آن کلاه کج بر آن سرو بلند او ببین
[M2]وان شراب آلوده لبهای چو قند او ببین
[B][M1]دل در آن زلف است، عذرش مشنو، ای باد صبا
[M2]مو به موی او به خود پیوند و بند او ببین
[B][M1]ای که می بافیش مو، آهسته تر کن شانه را
[M2]ریش دلها را به جعد چون کمند او ببین
[B][M1]هان و هان، ای چشم من، کاندر کمین آن رخی
[M2]جان من، بر آتش سینه سپند او ببین
[B][M1]ای رقیب، ار می کشی اول دل من پاره کن
[M2]داغهای خنجر بیدادمند او بین
[B][M1]دل اسیر عشق شد، اقبال بخت من نگر
[M2]سر فدای تیغ شد، بخت بلند او ببین
[B][M1]پیش من روزی سواره می گذشت، آهم بجست
[M2]اینک اینک داغ بر ران سمند او ببین
[B][M1]جان من، مخرام غافل پیش هر درمانده ای
[M2]ناگهان آهی ز جان مستمند او ببین
[B][M1]پند خسرو شاهد ساقیست، هان تا نشنوی
[M2]خان و مان های خراب اینک ز پند او ببین
[A]
[B][M1]صبح دولت می دمد یا خود رخ جانانست این
[M2]بوی گل می آید این یا بوی آن بستانست این
[B][M1]دیدم از خنده نمک ریزانش، گفتم «برکه باز»
[M2]هم به خنده گفت «بهر سینه بریانست این »
[B][M1]ز آب چشم من گیاه مهر می روید مدام
[M2]بنگر، ای نامهربان، تا چه عجب بارانست این
[B][M1]جانم از هجران برون رفته ست و می بینم ترا
[M2]دل گواهی می دهد با من که اینک آنست این
[B][M1]هر که دید آن صفحه رخسار، خواند الحمد و گفت
[M2]الله الله آیتی از رحمت یزدانست این
[B][M1]رکن حق والای دین کاختر به تعظیم تمام
[M2]پاش می بوسد گهی، دستوری سلطانست این
[B][M1]دی رسیده ارغنون عشرت شادی به دست
[M2]داد خسرو را که خدمتگار خسرو خانست این
[A]
[B][M1]ای به کویت هر سحرگه جای تنها ماندگان
[M2]رحمتی بر چشم خون پالای تنها ماندگان
[B][M1]چون به کویت دوست تنها پای را خاکی کند
[M2]کس به جز گریه نشوید پای تنها ماندگان
[B][M1]درد تن باشد، ولیکن نی بسان درد دل
[M2]گر مثل گردون رود بالای تنها ماندگان
[B][M1]با چنین شبها که من دارم، چه باشد، وه که گر
[M2]یادت آید روزی از شبهای تنها ماندگان
[B][M1]نی منت گویم ز تو«حالم توانی گوش کرد؟»
[M2]کانده سخت است در سودای تنها ماندگان
[B][M1]کشتی از تنهائیم، آخر نیامد وقت آن
[M2]کت گذر باشد به محنت جای تنها ماندگان
[B][M1]ماند اینم آفتاب و مه که در شبهای غم
[M2]سایه باشد مونس شبهای تنها ماندگان
[B][M1]آفتاب چرخ تنها سوزد و گوید «مسوز»
[M2]وای تنها ماندگان، ای وای تنها ماندگان!
[B][M1]تو غم خسرو کجا دانی که نشنیدی گهی
[M2]ناله و فریاد درد افزای تنها ماندگان
[A]
[B][M1]باش تا مشکت ز برگ یاسمین آید برون
[M2]بینی از تن چند جان نازنین آید برون
[B][M1]تیر زهر آلود چشمت قصد جانم می کند
[M2]همچو زنبوری که ناگه از کمین آید برون
[B][M1]مانده در زیر زمین خورشید، آخر رخ بپوش
[M2]تا مگر خورشید از زیر زمین آید برون
[B][M1]چون به پشت زین نشینی، گر ندیدستی ببین
[M2]کز میان بید سر در آستین آید برون
[B][M1]گر لب چون انگبینت را به دندان برکنم
[M2]خون از او بیرون نیاید، انگبین آید برون
[B][M1]زهره من بس که از دست جفاهایت نشد
[M2]خون همی از چشمه چشم انگبین آید برون
[B][M1]نقش تو بر دیده خسرو نشست از انتظار
[M2]گر نیایی، چشم من با همنشین آید برون
[A]
[B][M1]دوش سرمست آن نگار نازنین آمد برون
[M2]همچو طاووسی که از خلد برین آمد برون
[B][M1]قامت زیبا و رویی چون بهار آراسته
[M2]راستی گویی که سرو راستین آمد برون
[B][M1]او میان مطلق ندارد، این که می بینیم چیست؟
[M2]تار مویی کز دو زلف عنبرین آمد برون
[B][M1]نازنینا، تا میان خویش بنمایی مرا
[M2]ز انتظام دیده باریک بین آمد برون
[B][M1]چون سخن می گویی، از روی تو می گوید سخن
[M2]صورتی کز خامه نقاش چین آمد برون
[B][M1]تا بدید انگشترین لعل تو، خسرو، پدید
[M2]دیده را آب از لب انگشترین آمد برون
[A]
[B][M1]نام گل بردن به پیشت بر زبان آید گران
[M2]دم زدن بی یاد رویت از دهان آید گران
[B][M1]در ترازوی دل ار سنجم ترا با جان خویش
[M2]از لطافت تو سبک آیی و جان آید گران
[B][M1]ابرویت در سینه ام بنشست و می لرزم ز بیم
[M2]کاین چنین توزی بر آن زیبا کمان آید گران
[B][M1]گر بمیرم از غمت، روزی ندارم غم، جز آنک
[M2]بر چنان خاک عزیزان استخوان آید گران
[B][M1]گر خیالت برد جانم بر زبان نآرم، از آنک
[M2]منت کم همتان برمیهمان آید گران
[B][M1]آن گرانی دارم از غمهات با این لاغری
[M2]سایه او بر زمین و آسمان آید گران
[B][M1]تنگ نآید عاشق، ار صد جور از جانان رسد
[M2]گر بریزد ابر کی بر ناودان آید گران؟
[B][M1]گر چه موری گشتم از خواری گرانم بر همه
[M2]بوالعجب موری که بر جمله جهان آید گران
[B][M1]گر چه پند دوستان تلخ است، ای خسرو، نکوست
[M2]کز طبیبان کن مکن بر ناتوان آید گران
[A]
[B][M1]عافیت را در همه عالم نمی یابم نشان
[M2]گر چه می گردم به عالم هم نمی یابم نشان
[B][M1]آدمیت را کجا بر تخته طینت کنم؟
[M2]کآدمی را از بنی آدم نمی یابم نشان
[B][M1]مردمی جستن زهر نا مردمی نامردمیست
[M2]چون ز مردم در همه عالم نمی یابم نشان
[B][M1]طالعم ناخوب و از اختر نمی بینم اثر
[M2]سینه ام مجروح و از مرهم نمی یابم نشان
[B][M1]دل ز من گم گشت و من از دل براین نطع بلا
[M2]از که خواهم جستنش کز غم نمی یابم نشان
[B][M1]خسروم، لیکن چو کیخسرو ز ترکان امل
[M2]شهربند ظلم، ار رستم، نمی یابم نشان
[A]
[B][M1]آن که فصل گل همی گویند، اینک آمد آن
[M2]گل گریبان می درد از خجلت نسرین خزان
[B][M1]شکرستانی ست گویی باغ از شکرلبان
[M2]نیشکر زاری ست گوی گلشن، از عرعر مدان
[B][M1]این زمان آغاز سبزه ست و لب جو می رویم
[M2]کم ز جنت نیست گلشن، غیرت حورا مردان
[B][M1]طاعت ما شاهد و باده ست کز وی زنده ایم
[M2]محتسب بگذار تا میرد میان مرتدان
[B][M1]ما کیای زهد اهل فسق را خاک رهیم
[M2]چون مغان معتقد در زیر پای موبدان
[B][M1]بستر خاشاک کآسودیم و برخفتیم مست
[M2]بهتر از دیبای پر تشویش زرین مرقدان
[B][M1]ما به می خوردن ز بهر گور نگذاریم خشت
[M2]چون ز زر دیدیم سنگی قسم عالی گنبدان
[B][M1]هست فرق اندر میان دون و عالی همتی
[M2]خانه ای از عود و صندل ساخت این، اودر روان
[B][M1]چون جدایی خواست بود، ای دوست، دامن بر مچین
[M2]قدر صحبتها بدان و قدر گیر از بخردان
[B][M1]گر چه جوزاییم یا چون فرقدان هم محرم است
[M2]زان که هم جوزا جدا خواهد شدن هم فرقدان
[B][M1]خسروا، چون هیچ عاقل را ندیدی خوش دلی
[M2]خوش دل دیوانگان و عاشقان هجر دان
[A]
[B][M1]جان من از بیدلان، آخر گهی یادی بکن
[M2]ور به انصافی نمی ارزیم، بیدادی مکن
[B][M1]شادمانیهاست از حسن و جوانی در دلت
[M2]شکر آن را یک نظر در حال ناشادی بکن
[B][M1]هر شبی ماییم و تنهایی و زندان و فراق
[M2]گر توانی از فرامش گشتگان یادی بکن
[B][M1]گر به دولت خانه وصلم نخوانی، ای پسر
[M2]باری اینجا آی و سر در محنت آبادی بکن
[B][M1]امشب این هجران عاشق کش نخواهد کشتنم
[M2]ای مؤذن، گر نمردی، بانگ و فریادی بکن
[B][M1]خاک کویت کردم اندر چشم تو زین آب و گل
[M2]هم درین خانه ز بهر خویش بنیادی بکن
[B][M1]اشک خسرو را نهان در کوی خود راهی بده
[M2]جوی شیرین را روان از خون فرهادی بکن
[A]
[B][M1]چشم را در ملک خوبی شحنه بیداد کن
[M2]غمزه خونخواره را بر جادوان استاد کن
[B][M1]زلف بر دست صبا نه تا پریشانش کند
[M2]خان و مانی را به هر مویی از آن آباد کن
[B][M1]تیغ عیاری بکش، سرهای مشتاقان ببر
[M2]پس طریق عشقبازی را ز سر بنیاد کن
[B][M1]ای که از حسن و جوانی مست و خواب آلوده ای
[M2]گاه گاه از حال بیداران شبها یاد کن
[B][M1]ناله را هر چند می خواهم که پنهان برکشم
[M2]سینه می گوید که من تنگ آمدم «فریاد کن »
[B][M1]دل به زلفت بستم، ار در بندگی در خورد نیست
[M2]ای سرت گردم، بگردان گرد سر، آزاد کن
[B][M1]حسرت رویت هلاکم کرد از بهر خدا
[M2]روی بنما و دل درمانده ای را شاد کن
[B][M1]من نیم زینها که خواهم از جنابت سر کشید
[M2]خواه فرمان ستم فرمای و خواهی داد کن
[B][M1]ملک خوبی را شنیدم سکه نو زد، ای صبا
[M2]اولش جان خدمتی ده، پس مبارک باد کن
[B][M1]سینه من کوه در دست و به ناخن می کنم
[M2]آن که نامم بود خسرو، بعد از این فرهاد کن
[A]
[B][M1]عاشقان را گه گهی از رخ نوایی تازه کن
[M2]خستگان را گه گه از پاسخ جفایی تازه کن
[B][M1]غمزه را آشفته ساز و خون ما بر خاک ریز
[M2]خنده را بر لب گمار و خون بهایی تازه کن
[B][M1]بوسه دزدیده خواهم، گر نه بدهی ظاهرا
[M2]وعده پوشیده ده، لب را گوایی تازه کن
[B][M1]لعل تو درمان جان است و لبم را دردمند
[M2]دردمند خویش را، آخر دوایی تازه کن
[B][M1]بی وفایی را دهان بربسته ای، بگشا دهان
[M2]یا ز ما خون ریز یا با ما وفایی تازه کن
[B][M1]صبحدم بویی ز زلف خود سوی خسرو فرست
[M2]ملک افریدون و خاقان بر گدایی تازه کن
[A]
[B][M1]ترک من بر عزم رفتن تیر در ترکش مکن
[M2]غمزه خون ریز را بر فتنه لشکرکش مکن
[B][M1]زان دل سنگین چو کردی تیر پیکان مژه
[M2]تا مرا جان هست در تن تیر در ترکش مکن
[B][M1]گر نداری زان لب شیرین شکر ورزیدنم
[M2]خنده دزدیده زان لبهای شکروش مکن
[B][M1]پایی کوبان می رود خنگت بر آتش لاخ نه
[M2]گو برای جان ما را لعل در آتش مکن
[B][M1]چرخ مه گم کرد و زلفت یافت، پنهانش مدار
[M2]هفت دوران است سیار فلک را شش مکن
[B][M1]پیش رفته ست آب چشمم، خسرو از بهر وداع
[M2]ابر بارانی ست در ره، تنگ بر ابرش مکن
[A]
[B][M1]ناز در چشم و کرشمه در سر ابرو مکن
[M2]ور کنی خیر و بلا، باری نظر هر سو مکن
[B][M1]باز می داری ز کشتن نرگس بدمست را
[M2]این فسون گیرا نمی آید، بر آن جادو مکن
[B][M1]بوسه ای دادی و کشتی، وه که دیگر گاه گاه
[M2]درد عاشق را به درمان می کنی، بد خو مکن
[B][M1]تیغ بر وی زن که پیشت لاف آزادی زند
[M2]ما گرفتاریم، تندی بر سر ابرو مکن
[B][M1]درد دل می گویم و با آنکه خوی نازکت
[M2]گر دل اینجانیست، باری سوی دیگر رو مکن
[B][M1]تشنه خون مسلمان است چشم کافرت
[M2]گر مسلمانی تو کافر، گفت آن هندو مکن
[B][M1]پرده عشاق تو صد پاره خواهد شد چو گل
[M2]باده را گستاخ با آن زلف عنبر بو مکن
[B][M1]من که از جان دست شستم، دادن پندم چه سود؟
[M2]ای طبیب، ار هشیاری، مرده را دارو مکن
[B][M1]ای که چون خسرو گرفتار هوای دل نه ای
[M2]عافیت خواهی، نظر اندر رخ نیکو مکن
[A]
[B][M1]بی وفا یارا، چنین هم بی وفاداری مکن
[M2]گر وفایی نیستت، باری جفاکاری مکن
[B][M1]چند گویی کز جفا کردن دلت را خون کنم
[M2]هر چه خواهی کن، همین از بنده بیزاری مکن
[B][M1]بر نیفتاد آخر از عالم نشان مردمی
[M2]شرم دار از مردمان و مردم آزاری مکن
[B][M1]چشم را دل می دهی در کشتن ما بی گنه
[M2]کافران را در قصاص مؤمنان یاری مکن
[B][M1]آیت حسنی و رویت هدیه دلها بس است
[M2]بر لب شنگرف فام این رنگ زنگاری مکن
[B][M1]در خیالش بیهشم، چه جای پند است، ای حکیم
[M2]خواب دیوانه ست، تعبیری به هشیاری مکن
[B][M1]خسروا، با او به عزت جان برابر می نهی
[M2]هم بدان عزت که باد او بدین خواری مکن
[A]
[B][M1]تا کی، ای مه روی، کین انگیختن؟
[M2]خون ما بر خاک عمدا ریختن
[B][M1]تنگ بر بستن کمیت فتنه را
[M2]در شکارستان عشق انگیختن
[B][M1]کی روا باشد به کوی عاشقان،
[M2]دل ز ما دزدیدن و بگریختن
[B][M1]جان به مهر خویش بستن، وانگهی
[M2]کشته خود را به زلف آویختن
[B][M1]گشت خسرو مویی، از خود مگسلش
[M2]سهل باشد موی را انگیختن
[A]
[B][M1]خویش را در کوی بی خویشی فگن
[M2]تا ببینی خویش را بی خویشتن
[B][M1]جرعه ای بر خاک میخواران فشان
[M2]آتشی در جان هشیاران فگن
[B][M1]هر که را دادند مستی در ازل
[M2]تا ابدگو «خیمه در میخانه زن »
[B][M1]مرغ نتواند که در بند زبان
[M2]صبحدم چون غنچه بگشاید دهن
[B][M1]باد اگر بوی تو بر خاکم دمد
[M2]همچو گل بر خود بدرانم کفن
[B][M1]از تنم جز پیرهن موجود نیست
[M2]جان من جانان شد و تن پیرهن
[B][M1]آنچنان بدنام و رسوا گشته ام
[M2]کز در دیرم رهاند برهمن
[B][M1]جز خیالش در بدن یک موی نیست
[M2]وز غم او هست یک مو هم بدن
[B][M1]معرفت، خسرو، ز پیر عشق جوی
[M2]تا سخن ملک تو گردد بی سخن
[A]
[B][M1]عمر برفت و نرفت عشق ز سودای من
[M2]ترک جوانان نگفت این دل شیدای من
[B][M1]بسته به جانم کمر پیش بتان چون کنم
[M2]خاصیت این می دهد طالع جوزای من
[B][M1]تا به خرابات عشق دامنم آلوده گشت
[M2]بر سر بازار عشق پیش نشد پای من
[B][M1]پختن سودای وصل، جان و دلم را بسوخت
[M2]چون نگرم، خام بود، این همه سودای من
[B][M1]آینه گر روی تست، آه دل، ای آه دل
[M2]علت اگر عشق تست، وای من، ای وای من
[B][M1]تو به قتال منی، من به تماشای تو
[M2]بهتر از این خود نبود هیچ تمنای من
[B][M1]تا تو به چشم آمدی از پس این، هیچ گه
[M2]در رخ خوبان ندید چشم گهرزای من
[B][M1]بیش نیامد مرا شکل گلی پیش چشم
[M2]بیش خسی نگذرد بر لب دریای من
[B][M1]قصه باران اشک بیش نگویم، ازآنک
[M2]در خور گوش تو نیست لؤلؤی لالای من
[B][M1]بهر چه می داریم، بنده اگر کشتنی ست
[M2]رنجه کن آن تیغ را بهر تقاضای من
[B][M1]خسرو بیدل ز شوق بر در تو خاک شد
[M2]هیچ نگفتی «کجاست عاشق تنهای من؟»
[A]
[B][M1]ای دل، از آنها که رفت، گر بتوانی مکن
[M2]یاد جوانی بلاست بیش تو دانی مکن
[B][M1]قسم خود، ای جان، ز تن جمله گرفتی، کنون
[M2]خانه تو دیگر است خیز و گرانی مکن
[B][M1]ای لب و چشمت بلا غمزه پنهان مزن
[M2]تیغ بزن آشکار، داغ نهانی مکن
[B][M1]چند خرامان روی، وه که بترس از خدا
[M2]غارت پیران راه بین و جوانی مکن
[B][M1]هر چند بخواهی ز جور بر سر افتادگان
[M2]می بتوانی، ولیک گر بتوانی مکن
[B][M1]حسن چو میدان دهد، گوی ز سرها متاب
[M2]رخش بقا سرکش است، سست عنانی مکن
[B][M1]اهل دل ار پیش ازین کشته خوبان شدند
[M2]باقی ازان تواند، دل نگرانی مکن
[B][M1]نرم تری زن گره برسر ابروی ناز
[M2]حال دلم دیده ای، سخت کمانی مکن
[B][M1]حسن تو عالم گرفت، خورده ز خسرو مگیر
[M2]مرغ سلیمان بس است، مرغ زبانی مکن
[A]
[B][M1]از شب گیسوی تست روشنی روز من
[M2]از رخ چون انجمت روشنی انجمن
[B][M1]تا که شکسته دلم صحبت زلفت گزید
[M2]صحبت دل کرد اثر، زلف تو شد پرشکن
[B][M1]از سر زلفت نخاست این دل گردن زده
[M2]من ز سرش خواستم، گردن او را بزن
[B][M1]من همه سر می نهم پیش تو بی گفت تو
[M2]تو همه سر می کشی پیش من از گفت من
[B][M1]بر رخ خسرو بماند نقش ز خوبان دل
[M2]تا دل پرخون اوست نقش رخت را وطن
[A]
[B][M1]ای دل، به چشم عبرت نظاره جهان کن
[M2]ظاهر نهان چه بینی، نظاره نهان کن
[B][M1]پرواز کن به همت، بر پر به اوج عزت
[M2]جبرئیل اوج خود شو، بر سدره آشیان کن
[B][M1]چشمت چو تندگیری چون پرده های دیده
[M2]بگشای پرده دل، سرپوش از آن روان کن
[B][M1]زان زر که کم خوری گر دامن گرانت ماند
[M2]بر دار خاک و خارا دامان خود گران کن
[B][M1]عمر رونده خواهی پاینده تا قیامت
[M2]زنهار نام نیکو با عمر همعنان کن
[B][M1]گر تخت عاج خواهی، خود را بلند منگر
[M2]در خاک تست بادی، زان مشتی استخوان کن
[B][M1]بر خویهای ناخوش نه باد برد، باری
[M2]داری رمی ز گرگان زر ابروی شبان کن
[B][M1]ور در صدف چنانی کآرند روی در تو
[M2]آیینه های خود را آیینه جهان کن
[B][M1]رخ سوی شاه دل نه، کش در غزا خرد را
[M2]پس اسپ عشق در ران، فرزینش رایگان کن
[B][M1]بین شمع کش ز سوزش کشته ست جان روشن
[M2]گر روشنیت باید، تن را بسوز جان کن
[B][M1]خسرو به ملک شهرت چندت زبان هرزه
[M2]عالم همه گرفتی، شمشیر در میان کن
[A]
[B][M1]یک ره ز در برون آ، قصد هزار جان کن
[M2]قربان هزار چون من بر چشم ناتوان کن
[B][M1]رویت بلاست، بنما، تا جان دهند خلقی
[M2]در عهد خود ازینسان نرخ بلاگران کن
[B][M1]از دیدن تو مردم تا بزیم و نمیرم
[M2]در شخص مرده من خود رابیار و جان کن
[B][M1]از نوک غمزه تا کی خونها کنی دمادم
[M2]شهری بکشتی، اکنون شمشیر در میان کن
[B][M1]از کویش غم تو بگسست بند بندم
[M2]یک جرعه ای میم ده پیوند استخوان کن
[B][M1]از لب چو دیگرانم چون شکری ببخشی
[M2]باری طفیل ایشان خاکی در این و آن کن
[B][M1]گر دل بری، توانی، ور جان بری ز من هم
[M2]تسلیم تست خسرو خواه این و خواه آن کن
[A]
[B][M1]تا چند کوشی آخر در خون بیگناهان
[M2]آهسته تر زمانی، ای میر کج کلاهان
[B][M1]چندان که بینم آن رو، چشمم نمی شود پر
[M2]چون دیدن گدایان بر خوان پادشاهان
[B][M1]بی تو دو دیده چون نیست از هیچ گریه فارغ
[M2]من داد خود نیابم هرگز از این گواهان
[B][M1]من چشم باز کردم، خاک در تو دیدم
[M2]چون کوریم نیاید از سرمه سپاهان
[B][M1]غوغاست پیش رویت از عاشقان که باشد
[M2]بازار بردگان را گرمی به چاشتگاهان
[B][M1]عشاق رو سیه را لازم بود ملامت
[M2]چون لعنت ملایک بر نامه گناهان
[B][M1]خسرو به زلف و خالش اندوه خود چه گویی؟
[M2]دانی که غم نیاید اندر دل سپاهان
[A]
[B][M1]ای دور مانده از نظر دورماندگان
[M2]بازآی هم به جان و سر دورماندگان
[B][M1]عمرم به باد رفت و نیامد به سوی من
[M2]آن باد کآورد خبر دورماندگان
[B][M1]مردم ز زنده داشتن شب که در فراق
[M2]دشوار می رسد سحر دورماندگان
[B][M1]خلقی بسوزدم که رسیدند رفتگان
[M2]این است داغ تازه تر دورماندگان
[B][M1]نبود به از نظاره دیدار رفته دیر
[M2]هر تحفه کآید از سفر دورماندگان
[B][M1]هر شب رویم و گریه خون جگر کنیم
[M2]آنجا که خود بود گذر دورماندگان
[B][M1]هر ساعتم ز خوردن غم خواب مردن است
[M2]آیا همینست خواب و خور دور ماندگان
[B][M1]دلها شود کباب، چو خسرو کند نفیر
[M2]چون دور ماندگان ز بر دور ماندگان
[A]
[B][M1]ای تیغ بر کشیده چو مردم کشندگان
[M2]زنجیر تو به گردن گردن کشندگان
[B][M1]از رفتن تو مرده شود زنده زیر خاک
[M2]جانا، مرو که باز بمردند زندگان
[B][M1]چون تو یکی نیافت اگر آب چشم من
[M2]هر چند گشت گرد جهان چون دوندگان
[B][M1]هر بامداد بر سر راهت روم به درد
[M2]پرسم حکایتت همه روز از روندگان
[B][M1]من دانم و کسی که چو من طالب کسی است
[M2]کعبه چه آگهست ز پای دوندگان
[B][M1]بادی ست کآتش من از آن بیش می شود
[M2]چندین که می دمند به گوشم دمندگان
[B][M1]صبر و قرار جستم و دل گفت «صبر کن »
[M2]تا بر پریده اند ز دام این پرندگان
[B][M1]بیچاره خسروم پی خوبان به جان رسید
[M2]یارب، خلاص بخش مرا زین کشندگان
[A]
[B][M1]ای بی خبر، ز دیده بی خواب عاشقان
[M2]تا سوخته دلت ز تف و تاب عاشقان
[B][M1]ذکر لب و دهان تو تسبیح بیدلان
[M2]نعل سم سمند تو محراب عاشقان
[B][M1]شب خواب دیدمت به بر خویشتن، ولی
[M2]آن بخت کو که راست شود خواب عاشقان!
[B][M1]یک شب به میهمانی خونابه من آی
[M2]تا بی خبر شوی ز می ناب عاشقان
[B][M1]گفتی که کشتن تو هوس دارم آشکار
[M2]پوشیده نیست لطف تو در باب عاشقان
[B][M1]گر چه درون حجره جانهاست جای تو
[M2]هم ایمنی خطاست ز پرتاب عاشقان
[B][M1]مردن همم رها نکنی زیر پای خویش
[M2]زین گونه هم مبر مه من آب عاشقان
[B][M1]خسرو نزار و غمزه خوبان کشید تیغ
[M2]شرمنده می شویم ز قصاب عاشقان
[A]
[B][M1]ای باد، بوی یار بدین مبتلا رسان
[M2]در چشم من ز خاک درش توتیا رسان
[B][M1]گر هیچ از آن طرف گذری افتدت ز من
[M2]خدمت بر و سلام بگوی و دعا رسان
[B][M1]یک تار بهر پرسش من زان قبا بکش
[M2]تشریف پادشاه به پشت گدا رسان
[B][M1]آن دل که برده ای ز من ار نیستت قبول
[M2]بازآر و هم به سینه این مبتلا رسان
[B][M1]جانی خراب دارم و وردست نام او
[M2]این درد را گرفته به نزد دوا رسان
[B][M1]گفتی که ناله تو به یار تو می رسد
[M2]آنجا که ناله می رسد، آنجا مرا رسان
[B][M1]از دیده غرق آب شدم، مردمی بکن
[M2]این آب را نهفته بدان آشنا رسان
[B][M1]ما چون نمی رسیم بدان آرزوی دل
[M2]یارب، تو آرزوی دل ما به ما رسان
[B][M1]خسرو که از فراق خیالی شد، ای صبا
[M2]از جاش در ربا و بدان دلربا رسان
[A]
[B][M1]برداشتن نظر ز نگاری نمی توان
[M2]ور نیز می توان ز تو، باری نمی توان
[B][M1]از چون تو گل چگونه کسی آستین کشد
[M2]دامن کشیدن از سر خاری نمی توان
[B][M1]گر در کشید گردن خورشید را دوال
[M2]جز در رکاب چون تو نگاری نمی توان
[B][M1]چون صید طره تو نگشته ست آسمان
[M2]مه را گرفتن از دم ماری نمی توان
[B][M1]دریا شد از هوای لب تو کنار من
[M2]آخر کم از لب چو کناری نمی توان
[B][M1]با آنکه در شکنجه غم بسته مانده ام
[M2]هم باز مانده از تو چو یاری نمی توان
[B][M1]خسرو ز دور در تو درودی همی دهد
[M2]چون بر درت ز دیده نثاری نمی توان
[A]
[B][M1]بنشست عشق یار به جانم چنان درون
[M2]کز عافیت نماند نشانی در آن درون
[B][M1]خوناب گشت و کشته نمی گرددم هنوز
[M2]آن آتشی که هست درین استخوان درون
[B][M1]هر کس زدی ز مردن فرهاد داستان
[M2]ما نیز آمدیم در این داستان درون
[B][M1]یارب، کسی بد که زبانم برون کشد
[M2]یک دم ز ناله می نرود از دهان درون
[B][M1]گفتم چو دیدمش که به جانش درون کشم
[M2]او رفت بی اجازت من خود به جان درون
[B][M1]در هر دلی که در نرود دلبری بسوز
[M2]آتش به خانه اش که نشد میهمان درون
[B][M1]خوش وقت آن زمان که بود گاه مردنم
[M2]آن بت در آید از در من ناگهان درون
[B][M1]مردم بر آستان و نرفتم درون، کنون
[M2]خاکم نگر که باد برد ز آستان درون
[B][M1]ای مرغ جان، بخند یکی تا برون پرد
[M2]مرغی که برنشست در این آشیان درون
[B][M1]گفتی که خسروا، به دلم جای کرده ای
[M2]خشنودم، از درم نبری که یک زمان درون
[A]
[B][M1]دل می بری و در خم مو می کنی، مکن
[M2]آزردن دل همه خو می کنی، مکن
[B][M1]تو جور می کنی و من از دیده می کشم
[M2]این شیوه گر چه نیک نکو می کنی، مکن
[B][M1]خلقی ز بوی تو همه دیوانه گشت و مست
[M2]باری تو گل ز بهر چه بو می کنی، مکن
[B][M1]گاهم زنخ نمایی و گه زلف می کشی
[M2]بی رشته ام به چاه فرو می کنی، مکن
[B][M1]لرزانست بر تو جان من از آه بیدلان
[M2]گه گه که گشت بر لب جو می کنی، مکن
[B][M1]خون می کنی دل من و بندی به زلف خویش
[M2]خود می کنی و بر سر او می کنی، مکن
[B][M1]جای دگر مده دل گم گشته را نشان
[M2]آواره ام چه سوی به سو می کنی، مکن
[B][M1]گفتی که خسروا، چه کنم کت بود خلاص؟
[M2]آن شانه را که در خم مو می کنی، مکن
[A]
[B][M1]ای دیده، بیش در رخ جانان نظر مکن
[M2]ور می کنی بر آن بت بیدادگر مکن
[B][M1]ای دل، نماند طاقت آنم که بشنوم
[M2]با من همه بکن، سخن آن پسر مکن
[B][M1]می رفت و من به خاک نهاده سر عزیز
[M2]در وی ندید، یارب از این خوارتر مکن
[B][M1]جان خواهدم برآمدن، ای باد، زینهار
[M2]از زیر موی زلف پریشان وتر مکن
[B][M1]گفتم «نماند خواب و خورم در غم تو» گفت
[M2]«آخر نه عاشقی، سخن خواب و خور مکن »
[B][M1]ای شهسوار، شکل تو ما را خراب کرد
[M2]یک مردمی بکن که از اینسو گذر مکن
[B][M1]ای ماه نو، ز حلقه به گوشان بندگیت
[M2]ما بنده ایم، حلقه در آن گوش در مکن
[B][M1]خسرو بر آستان تو افتاد و خاک شد
[M2]خواهی در او نظر کن و خواهی نظر مکن
[A]
[B][M1]عزم برون چو مست خماری شوی، مکن
[M2]تاراج نقش آزری ومانوی مکن
[B][M1]خردی و همرهی بدان می کنی، خطاست
[M2]خوبی، ولی چه سود که بد می شوی، مکن
[B][M1]گر چه خوش است جور و جفاهای نیکوان
[M2]لیکن اگر نصیحت من بشنوی، مکن
[B][M1]کج می نهی به گاه خرامش به دیده پای
[M2]افگار گشت چشم من، این کج روی مکن
[B][M1]گیرم که از لبم نرسانی گل انگبین
[M2]باری بدین سخن دل دشمن قوی مکن
[B][M1]بنمای رو و چشم مرا منتظر مدار
[M2]بگشای زلف وکار مرا یکتوی مکن
[B][M1]عشق آفت است، خسروا، پا را به هوش نه
[M2]تسلیم شو به بندگی و خسروی مکن
[A]
[B][M1]ای دل، ز وعده کج آن شوخ یاد کن
[M2]خود را به عشوه، گر چه دروغ است، شاد کن
[B][M1]بنویس نامه ای و روا کن به دست اشک
[M2]لیک اول از سیاهی چشمم سواد کن
[B][M1]تا چند خود مراد کنی صد هزار کار
[M2]یک کار بر مراد من بی مراد کن
[B][M1]اینک سواره می رود و تا ببینمش
[M2]ای آب دیده یک نفسی ایستاد کن
[B][M1]خسرو، چو نرد عشق به جان باختی، کنون
[M2]ماندن به دست تست، گرو را زیاد کن
[A]
[B][M1]ای دل، علم به ملک قناعت بلند کن
[M2]چشم طمع ز خوان خسان بی گزند کن
[B][M1]خاک است هستی تو و خواهی که زر شود
[M2]از کیمیای نیستیش بهره مند کن
[B][M1]در خلوت رضا ز سوی الله روزگیر
[M2]و ابلیس را به سلسله شرع بند کن
[B][M1]روزی اگر به سوخته محنتی رسی
[M2]بر آتش درونه او جان سپند کن
[B][M1]آن کش ریاضتی نبود خود ز قند نه
[M2]و آن کش محاسنی نبود، ریشخند کن
[B][M1]از کوی عقل بر در سلطان عشق رو
[M2]وین تاج بفگن از سر و نعل سمند کن
[B][M1]تا چند زاغ مزبله، لختی همای باش
[M2]خود را به نانمودن خویش ارجمند کن
[B][M1]جان کش نخست در قدم شبروان عشق
[M2]برج حصار چرخ ز همت کمند کن
[B][M1]دشمن گرت ز پستی همت لگد زند
[M2]تو خاک راه او شو و همت بلند کن
[B][M1]سنگ ار یکی زنند، دعاشان دوباره گوی
[M2]کبر ار یکی کنند، تواضع دوچند کن
[B][M1]این آستانه ملک کسی، ز آن دیگر است
[M2]خسرو برو تو، هیچ کسی را پسند کن
[A]
[B][M1]جانا، شبی به کوی غریبان مقام کن
[M2]چون جان دهیم در کف پایت خرام کن
[B][M1]داری به زیر غمزه و لب مرگ و زندگی
[M2]تا چند جان دهم، به زبان ناتمام کن
[B][M1]دعوی خونبهای دل خویش می کنم
[M2]یک بوسه بر لبم زن و قطع کلام کن
[B][M1]می کت حلال باد بنوش و خرام کن
[M2]بر زاهدان صومعه تقوی حرام کن
[B][M1]یک جرعه نیم خورده خود بر زمین بریز
[M2]در کام مرده شربت «یحیی العظام » کن
[B][M1]تا بو که بر لب تو رسم، خون من بریز
[M2]وانگه به جام باده رنگین به جام کن
[B][M1]ای باد صبحدم، چو بدان سوی بگذری
[M2]از من سگان آن سر کو را سلام کن
[B][M1]ای دل، چو سوختی ز هوسهای خام خویش
[M2]عمر عزیز در سر سودای خام کن
[B][M1]خسرو، نظر در آن رخ و وانگه حدیث صبر
[M2]اندازه تو نیست، زبان را به کام کن
[A]
[B][M1]امروز باز شکل دگرگشت یار من
[M2]یادی نکرد از من و از روزگار من
[B][M1]صد ره فتاده بر ره خویشم بدید و هیچ
[M2]رحمت نکرد بر دل امیدوار من
[B][M1]مردم در آرزوی کناری و بخت بد
[M2]ننهاد آرزوی من اندر کنار من
[B][M1]عمرم در انتظار شد و یک دم آن حریف
[M2]نآمد که وای بر من و بر انتظار من!
[B][M1]گه آه و گاه گریه و زاری و گه نفیر
[M2]یارب، کجا شد آن همه صبر و قرار من؟
[B][M1]گر من به کوی می دوم از بهر یک نظر
[M2]تا به که گشت می زند آن شهسوار من
[B][M1]ای مردمان، به زهره و مه بنگرید، لیک
[M2]زنهار منگرید به سوی نگار من
[B][M1]ایزد کجات بهر هلاک من آفرید
[M2]ای آفت دل من و آشوب کار من
[B][M1]دشمن بدید گریه خسرو، دلش بسوخت
[M2]هرگز نگفتیش که بس، ای دوستدار من
[A]
[B][M1]باز آمد آن که سوخته اوست جان من
[M2]خون گشته از جفاش دل ناتوان من
[B][M1]هر چند بینمش، هوسم بیش می شود
[M2]روزی در این هوس رود البته جان من
[B][M1]آنجا طلب مرا که بود گرد توسنش
[M2]روزی اگر ز خاک نیایی نشان من
[B][M1]ای زاهد، آن قدر که دعا می کنی مرا
[M2]نامش بگوی بهر خدا از زبان من
[B][M1]داغ غلامی تو دریغم بود از آن
[M2]هیچ است و باز هیچ بهای گران من
[B][M1]بیگانگی مکن چو در آمیختی به جان
[M2]جان خود از آن تست و خلاص تو آن من
[B][M1]گفتی «حدیث بوسه تو دانی، ز من مپرس
[M2]زیرا نگنجد این سخن اندر دهان من »
[B][M1]چون نالم از غم تو که پرورده وی است
[M2]گر بشکنند بند ز بند استخوان من
[B][M1]ای مهر آرزوی، ز خسرو بتافتی
[M2]شرمت نیامد از من و اشک روان من
[A]
[B][M1]ای بوده در قفای تو دایم دعای من
[M2]بیگانگی مکن که شدی آشنای من
[B][M1]دست از جفا بدار، وگرنه دعا کنم
[M2]تا داد من ز تو بستاند خدای من
[B][M1]گر من دعا کنم به سحرگاه، وای تو
[M2]گر دست من نگیری، صد بار وای من
[B][M1]تو از برای عشقی و عشق از برای تو
[M2]من از برای دردم و درد از برای من
[B][M1]تو پادشاه حسنی و خسرو گدای تو
[M2]ای جان، بگو که کیست فقیر و گدای من؟
[A]
[B][M1]کم زان که جان به کوی تو دانیم سوختن
[M2]گر جمله وام را نتوانیم توختن
[B][M1]گر تو نظاره آیی و یا پرسش کنی
[M2]ما را کدام چاره به از جامه دوختن؟
[B][M1]در پرده پوشی ام چه کنی کوشش، ای رقیب
[M2]جهل است چاک دامن دیوانه دوختن
[B][M1]جانا، مده اگر دو جهانت دهند، از آنک
[M2]یوسف به من یزید نشاید فروختن
[B][M1]شبهای من سیاه تر است، ار چه نیم شب
[M2]از آه من چراغ توان برفروختن
[B][M1]دعوی عشق کرده خسرو بیایدت
[M2]چون هندوان در آتش غم زنده سوختن
[A]
[B][M1]خوش است میکده، ساقی، به روی همنفسان
[M2]ز جام ساقی دوشینه جرعه ای برسان
[B][M1]محقق است که خیاط غیب روز ازل
[M2]ندوخت خلعت رندی به قد بوالهوسان
[B][M1]به کنج میکده بنشین مدام و قانع باش
[M2]که خون خویش خوری به که می ز دست کسان
[B][M1]چراغ عیش برافروز از شراب که زود
[M2]شود ز دست تو رغبت چو روغن بلسان
[B][M1]کسی که گوهر ذاتیش بی خلل باشد
[M2]چه التفات نماید به اختیار خسان
[B][M1]نهفته دار قدح را درون خلوت خاص
[M2]رو مدار که افتند اندر او مگسان
[B][M1]بیار باده که ما را نماند چون خسرو
[M2]غمی ز شحنه و قاضی و بیمی از عسسان
[A]
[B][M1]رو، ای صبا و سلامم به دلنواز رسان
[M2]نیاز بنده بدان شوخ عشوه ساز رسان
[B][M1]بمردم و نگشادم غمش، چو جان بدهم
[M2]ببر حکایت و بر محرمان راز رسان
[B][M1]به جان کاسته افسانه فراق بگو
[M2]به شمع سوخته پروانه گداز رسان
[B][M1]کجایی، ای که دلت بر هلاک ناخوش بود
[M2]بیا و مژده بدان لعل دلنواز رسان
[B][M1]من آنچه می کشم اندر درازی شبها
[M2]به روزگار سر زلف او فراز رسان
[B][M1]دلم ببردی و ترسم که درد آن رسدت
[M2]دلم به زلف نگهدار و درد باز رسان
[B][M1]حریف می طلبد نرگس مقامر تو
[M2]خبر به حلقه مردان پاکباز رسان
[B][M1]چو نیم خورده خود باده بر زمین فگنی
[M2]بگو «به روح ستم کشتگان ناز رسان »
[B][M1]ز ناز این همه نتوان فروخت بر خسرو
[M2]شکسته را قدری مرهم نیاز رسان
[A]
[B][M1]نظر چگونه توان در همه جهان کردن؟
[M2]چو نیست آن که به رویش نظر توان کردن
[B][M1]به هر چه بی رخ تو پیش از این نظر کردم
[M2]به جان تو که پشیمان شدم، از آن کردن
[B][M1]به فتوی خط تو کآیتی ست در خوبی
[M2]حلال نیست تماشای بوستان کردن
[B][M1]چو کعبتین شگرف است چشم تو که چنان
[M2]مقام را نتوانند از استخوان کردن
[B][M1]گران کنی دل، اگر گویمت که سنگدلی
[M2]اگر نه سنگدلی، چیست دل گران کردن؟
[B][M1]غمت که دانه دلها خورد، عجب مرغی ست
[M2]که جز به سینه نمی یارد آشیان کردن
[B][M1]عنان صبر شد از دست، در چه آویزم؟
[M2]که هیچ نتوان دست در عنان کردن
[B][M1]غلام تو شوم، ار التفات کم نکنی
[M2]خدای صبر دهادت بدین زیان کردن!
[B][M1]پر آب دیده شدم، کشتیی همی باید
[M2]بدین طریق مرا عمر بر کران کردن
[A]
[B][M1]صواب نیست به تو فکر حور عین کردن
[M2]خطاست نسبت زلفت به مشک چین کردن
[B][M1]برای خاطر دشمن ز دوست برگشتی
[M2]روا نباشد با دوستان چنین کردن
[B][M1]شکاره ای نبرد جان ز تیر غمزه تو
[M2]چه حاجت است به هر جانبی کمین کردن؟
[B][M1]هزار جان گرامی هنوز کم باشد
[M2]فدای خاک ره مرد دوربین کردن
[B][M1]مکن تعجب از این داغ می بر این خرقه
[M2]به حشر خواهم از این داغ بر جبین کردن
[B][M1]ندارد از تو دمی صبر در جهان خسرو
[M2]مگس شکیب ندارد ز انگبین کردن
[A]
[B][M1]میسر ار شود از چون تو نخل برخوردن
[M2]ز شاخ عمر توان میوه های تر خوردن
[B][M1]من از لب تو خورم خون، تو از دل و جگرم
[M2]چه دوستی بود این خون یکدگر خوردن!
[B][M1]چو مفلسان هوسناک با تو چند از دور
[M2]به وهم خویش در اندیشه گل شکر خوردن!
[B][M1]گر این گل است، خود انداز خاک در دهنم
[M2]که تو به خوردن می، من به خاک در خوردن
[B][M1]غمت که لقمه جان است، کی تواند خورد
[M2]شکم پرست که نشناسد او مگر خوردن؟
[B][M1]چنین که سرزده در کوی دوست رفتن ماست
[M2]نه آتشیم بخواهیم تا به سر خوردن
[B][M1]به غمزه توکشان می برد دلم، ورنه
[M2]کسی به خود نرود دشنه بر جگر خوردن
[B][M1]به جان پذیر نه از دیده زخم او، خسرو
[M2]که عاشقی نبود زخم بر سپر خوردن
[A]
[B][M1]چنین که بی تو زمان نمی توان بودن
[M2]نه مردمی بود از چشم ما نهان بودن
[B][M1]دمی به سوی من آی، ار چه عیب شاهان است
[M2]به کنج محنت درویش میهمان بودن
[B][M1]ز دیده گوهر و در بر درت فشانم، از آنک
[M2]نه دوستیست به کوی تو رایگان بودن
[B][M1]صبور بودنم از دیدن رخت گویند
[M2]چرا ز دیده نباشم، اگر توان بودن؟
[B][M1]ز سینه ام نه همانا برون روی همه عمر
[M2]چنین که خوی شدت در میان جان بودن
[B][M1]ملامتت نکنم گر جفا کنی، زیراک
[M2]رها نمی کندت حسن مهربان بودن
[B][M1]به بند سخت شدن، در شکنجه جان دادن
[M2]از آن به است که در بند نیکوان بودن
[B][M1]طریق بوالهوسان است نی ره عشاق
[M2]ز عشق لاف، پس از فتنه بر کران بودن
[B][M1]مپرس قصه خسرو، چه جای پرس آن را
[M2]که حیرت رخت آموخت بی زبان بودن
[A]
[B][M1]اگر بخواهمش آن روی دلستان دیدن
[M2]به هیچ روی نخواهم به گلستان دیدن
[B][M1]چه روی او نگرم، جان دهم که حیف بود
[M2]چنان جمالی وانگه به رایگان دیدن
[B][M1]رخش بدیدم و شد سرخ چشم من پیشش
[M2]به شیر دیدم و خونم نمود آن دیدن
[B][M1]بسی زیان دل و جان به هجر او دیدم
[M2]که هیچ سود ندیدم از این زیان دیدن
[B][M1]تمام هستی من برد، گر کند نظری
[M2]نخواهم آن همه را هیچ در میان دیدن
[B][M1]نگار من، زخم جعد یک گره بگشا
[M2]مگر که دل بتواند خلاص جان دیدن
[B][M1]کران گریه نمی بینم از غمت، وین سیل
[M2]به غایتی ست که نتوانیش کران دیدن
[B][M1]هزار خون به زمین ریختی، وگر گویم
[M2]ز شرم سوی زمین چیست هر زمان دیدن؟
[B][M1]چو در ببیند خسرو، گرش بریزی خون
[M2]زهی محال که باز آید از چنان دیدن
[A]
[B][M1]ز زلف تو کمر فتنه بر میان بستن
[M2]ز من به یک سر مویت همه جهان بستن
[B][M1]دل پر آتش من زان به زلف در بستی
[M2]که بس عجب بد آتش به ریسمان بستن
[B][M1]ز عشق طره تو نافه می کند آهو
[M2]وگر که چند گره به شکم توان بستن
[B][M1]نگار بستن تو جادویی است اندر دست
[M2]کزان نگار توان دست جاودان بستن
[B][M1]ز ناتوانی چشمت جهان چو گشت خراب
[M2]طبیب را نبود چاره از دکان بستن
[B][M1]خیال روی تو شد شهربند سینه من
[M2]همای را نتوان جز به استخوان بستن
[B][M1]نبست خسرو مسکین دلی به تو که تراست
[M2]اگر چه نیز گشاید از این میان بستن
[A]
[B][M1]دلم که سوخت ز عشقش چراغ جان من است آن
[M2]غبار کز تو رسد نور دیدگان من است آن
[B][M1]مسوز جان دگر عاشقان بدان غم خود
[M2]که من ز رشک بمردم که حق جان من است آن
[B][M1]جفاست ز آن تو می کن، بمیر گو چو رهی صد
[M2]وفا مکن که نه ز آن تو آن، از آن من است آن
[B][M1]بر آستانت که حالی ز خون دیده نوشتم
[M2]بخوان که درد فزاید که داستان من است آن
[B][M1]به خاک کوی تو مردم که خواستم به دعا من
[M2]تو نام اجل نهی و عمر جاودان من است آن
[B][M1]شد ار چه خار مغیلان ز هجر بستر خاکم
[M2]چو یاد می دهدم از تو، پرنیان من است آن
[B][M1]اگر چه گوشه غم ناخوش است بر همه، لیکن
[M2]چو در خیال توام باغ و بوستان من است آن
[B][M1]گر ای صبا، روی آنجا به جان دعاش بگویی
[M2]ز من ولیک، نگویی که از زبان من است آن
[B][M1]شود به راه تو خسرو چو خاک تا بنشانی
[M2]غبار پا چو ندانی که استخوان من است آن
[A]
[B][M1]بیار ساقی و جام شراب در گردان
[M2]خراب کرده خود را خراب تر گردان
[B][M1]ز بهر دردکشان آبگینه حاجت نیست
[M2]یکی سفال شکسته بیار و در گردان
[B][M1]هنوز عقل ز تو دیر می دهد خبرم
[M2]لبالبم دو سه پیش آر و بی خبر گردان
[B][M1]گر آن حریف مرا بینی، ای صبا، جایی
[M2]خبر دهیش از این مستمند سرگردان
[B][M1]به ترک صحبت دیرینه، گفتمش، هوس است
[M2]به فضل خویش، خدایا، دلش دگر گردان
[B][M1]کسان به یار او مست و بی خبر، یارب
[M2]که پیش تیر همه جان من سپر گردان
[B][M1]بماند خسرو لب خشک و ز آه گرم آخر
[M2]گهی بپرس و زبانی به لطف در گردان
[A]
[B][M1]دریغ صحبت دیرینه وفاداران
[M2]خوش آن نشاط و تنعم که بود با یاران
[B][M1]چو از شکفتن نورزو عیش یاد کنم
[M2]به چشم من گل، اگر نیستند از آن یاران
[B][M1]چو دوستان وفادار رخت بربستند
[M2]جهان چگونه توان دید بی وفاداران
[B][M1]پدید نیست یکی هم از آن، تعالی الله
[M2]نبوده اند مگر آن خجسته دلداران
[B][M1]فراق کرده دل ما خراب و مرهم نه
[M2]به حقه فلک از بهر این دل افگاران
[B][M1]دلا، بدان که به تعبیر هم نمی ارزد
[M2]جهان که صورت خواب است پیش بیداران
[B][M1]عزیز من به متاع زمانه غره مشو
[M2]که آنست داروی کیسه بران و طراران
[B][M1]چو عمر می رود از حرص و آز، جان چه کنی؟
[M2]به هرزه چند توان کرد کار بیکاران
[B][M1]صلاح نفس مجو، خسرو، ز دل خود، از آنک
[M2]طبیب مرده نسازد علاج بیماران
[A]
[B][M1]آخر نگاهی بر حال ما کن
[M2]درد دلم را روزی دوا کن
[B][M1]از دست هجران من در بلایم
[M2]یارب، به فضلت آن را دوا کن
[B][M1]گفتی «به وصلت روزی نوازم »
[M2]وقت است، جانا، وعده وفا کن
[B][M1]من در فراقت شوریده حالم
[M2]باز آی و رحمی بر حال ما کن
[B][M1]صد ره نویدم دادی به وصلت
[M2]امید ما را باری وفا کن
[B][M1]از خوبرویان زشتی نیاید
[M2]این زشت رویی آخر رها کن
[B][M1]زین بیش ما را از خود میازار
[M2]اندیشه آخر روز جزا کن
[B][M1]در عشق، خسرو، دل را چه قیمت؟
[M2]جان و روان را پیشش فنا کن
[A]
[B][M1]سبزه همان و گل و صحرا همان
[M2]باغ همان، سایه همان، جا همان
[B][M1]گرد چمن شاهد زیبا بسی
[M2]در دل من شاهد زیبا همان
[B][M1]پهلوی من صد بت جان بخش، وای
[M2]آن که مرا می کشد، الا همان
[B][M1]در چمنی هر کس و من بر درش
[M2]باغ من آن است و تماشا همان
[B][M1]نام نماند از دل و جان و هنوز
[M2]عشق همان است و تمنا همان
[B][M1]چشم مرا سیل ز دریا گذشت
[M2]سوختگی دل شیدا همان
[B][M1]قهر تو لطفی ست که عشاق را
[M2]خار همان باشد و خرما همان
[B][M1]فرق میان دو لبت کی توان
[M2]خضر همان است و مسجد همان
[B][M1]از تو بلا وز دل خسرو رضا
[M2]کز تو همان شاید و از ما همان
[A]
[B][M1]روی ترش کرده به یاران مبین
[M2]سرکه فروشی مکن، ای انگبین
[B][M1]چاه مزن زیر لب چون سمن
[M2]رخنه مکن در شکم یاسمین
[B][M1]روی زمین را تویی آب حیات
[M2]تشنه ز تو هر که به روی زمین
[B][M1]زلف که شد طوق گلوی تو، کرد
[M2]سلسله در گردن ماء معین
[B][M1]بی گنهی چشم ز ما برمگیر
[M2]بی سببی چهره ز ما در مچین
[B][M1]لیک از آن چشم کمین می کنی
[M2]دیده بد نیز ببین در کمین
[B][M1]پای برین دیده پر خون منه
[M2]بیهده در خون و دلم در مشین
[B][M1]ای که ز روی تو جهان روشن است
[M2]آه من سوخته را هم ببین
[B][M1]خسرو آخر چو سگ از خود مران
[M2]چند چو رو به کنیم پوستین
[A]
[B][M1]ای سمن نامه وفا بستان
[M2]نسخه زان روی دلربا بستان
[B][M1]وی بنفشه ز رشک طره تو
[M2]کوژپشتی بر او عصا بستان
[B][M1]خاک او توتیا شد، ای نرگس
[M2]دیده بفروش و توتیا بستان
[B][M1]گر توانی بدو رسانیدن
[M2]یک سلام از من، ای صبا، بستان
[B][M1]پس بگو کز دو چشم فتنه پر است
[M2]بده انصاف ما و یا بستان
[B][M1]روی چون ماه را به چرخ نمای
[M2]هفت آیینه رو نما بستان
[B][M1]به غلامی بخر مرا از من
[M2]وز دو چشم خودش بها بستان
[B][M1]پس به چشم خیال خود بفروش
[M2]لیکن از چشم خود رضا بستان
[B][M1]دل ببردی و جان همی خواهی
[M2]گر بخواهی ستد، بیا بستان
[B][M1]زر چه جویی، ببین رخ زردم
[M2]وز غم خویش کیمیا بستان
[B][M1]نامه ما اگر نمی خوانی
[M2]قصه باری ز دست ما بستان
[B][M1]داد خسرو ز دست قصه هجر
[M2]از برای خدای را بستان
[A]
[B][M1]عالم از جام لب خراب مکن
[M2]تهمت اندر سر شراب مکن
[B][M1]هر زمان تافته مشو بر ما
[M2]تو مهی، کار آفتاب مکن
[B][M1]با چنان ره مرو به غارت شب
[M2]کار دزدی به ماهتاب مکن
[B][M1]گر چه زان غمزه فتنه شهری
[M2]امشبی آرزوی خواب مکن
[B][M1]خیمه حسن را به صحرا زن
[M2]گردن عاشقان طناب مکن
[B][M1]ور ترا آرزوی کشتن ماست
[M2]غمزه خود می رود، شتاب مکن
[B][M1]زلف خود را به زیر گوش منه
[M2]دام ماهی به زیر آب مکن
[B][M1]از دهان توام سؤالی هست
[M2]گر نداری دهن، جواب مکن
[B][M1]چشمم از گریه یک زمان بازآ
[M2]خانه مردمان خراب مکن
[B][M1]بی چراغ است خانه خسرو
[M2]هر زمان روی در نقاب مکن
[A]
[B][M1]گواه جبین است بر درد من
[M2]سرشک روان بر رخ زرد من
[B][M1]ببخشای بر ناله عندلیب
[M2]الا، ای گل نازپرورد من
[B][M1]که گر هم بدین نوع باشد فراق
[M2]به کوی تو آرد صبا گرد من
[B][M1]که دیده ست هرگز چنین آفتی؟
[M2]کزو می برآید دم سرد من
[B][M1]فغان من از دست جور تو نیست
[M2]که از طالع مادر آورد من
[B][M1]من اندر خور بندگی نیستم
[M2]وز اندازه بیرون تو در خورد من
[B][M1]تو دردی نداری که دردت مباد
[M2]از آن رحمتت نیست بر درد من
[A]
[B][M1]دل شکیبا نمی توان کردن
[M2]و آشکارا نمی توان کردن
[B][M1]سوخت جانم درون تن، چه کنم؟
[M2]پرده بالا نمی توان کردن
[B][M1]گفتی «اندر دل تو پنهان کیست؟»
[M2]آه پیدا نمی توان کردن
[B][M1]گر چه گویند، هر چه زیبا نیست
[M2]ترک زیبا نمی توان کردن
[B][M1]بخت بد به نگردد از کوشش
[M2]خار خرما نمی توان کردن
[B][M1]صبر گویند «خسروا، دانی؟»
[M2]دانم، اما نمی توان کردن
[A]
[B][M1]من خسته را ز آن خود کن، ببین
[M2]یک امروز مهمان خود کن، ببین
[B][M1]مخور باده، آیینه در پیش دار
[M2]نظر در گلستان خود کن، ببین
[B][M1]ندیدی که مه در گریبان بود
[M2]سر اندر گریبان خود کن، ببین
[B][M1]اگر نشکند در ز دندان تو
[M2]یکی زیر دندان خود کن، ببین
[B][M1]چه گویی که خسرو از آن من است
[M2]من خسته را ز آن خود کن، ببین
[A]
[B][M1]چه کنم کز دل من آن صنم آید بیرون
[M2]با دل از سلسله خم به خم آید بیرون
[B][M1]آخر، ای آه درون مانده، دمی بیرون رو
[M2]مگر از دل قدری دود غم آید بیرون
[B][M1]مژه تست چو پیکان کج اندر جگرم
[M2]بکشم، لیکن با جان بهم آید بیرون
[B][M1]جان رود، لیک دم مهر و وفایت گردد
[M2]آخر این روز که از سینه ام آید بیرون
[B][M1]من و رسوایی جاوید که عشق تو بلاست
[M2]هر که افتاد درین فتنه، کم آید بیرون
[B][M1]گر معمای خطت را به خرد برخوانند
[M2]قصه بیدلی از هر رقم آید بیرون
[B][M1]چنگ را ماند خسرو که زند چون ره عشق
[M2]ناله از هر رگ او زیر و بم آید بیرون
[A]
[B][M1]ای شکل و بالایت بلا، از بهر جان مردمان
[M2]بس کن ز جولان، ورنه شد از کف عنان مردمان
[B][M1]تا بر نخواهد آمدن ناگه ز کویت آتشی
[M2]آگه نخواهد شد دلت ز آه نهان مردمان
[B][M1]بادی ز زلفت می وزد، جانی ز هر سو می برد
[M2]کو آن که بودی پیش ازین سنگ گران مردمان
[B][M1]هر ذره از خاک درش، جانی دو سه گردش دوان
[M2]یارب، چه سرگردانی است از بهر جان مردمان؟
[B][M1]پنهان سگم خواندی، خوشم، گیرم که ندهی لقمه ای
[M2]باری به سنگی شاد کن سگ را میان مردمان
[B][M1]هر شب من و کنج غمت، گویند خلقی با توام
[M2]آخر ز صد شب راست کن یک شب گمان مردمان
[B][M1]مردم که چشمی تر نکرد آن سنگدل، اکنون نگر
[M2]سویت غریب مرده را، چشم روان مردمان!
[B][M1]آخر مسلمانیست این، آن غمزه را پندی بده
[M2]تاراج کافر تا به کی در خان و مان مردمان!
[B][M1]من بر در تو ناکسان، آخر همی بار آورد
[M2]ناخوانده، چون مهمان رود خسرو به خوان مردمان
[A]
[B][M1]چه بلاست از دو چشمت نظر نیاز کردن
[M2]مژه را گشاد دادن، در فتنه باز کردن
[B][M1]چو کمال صنع بی چون ز جمال تست پیدا
[M2]نتوان حدیث عشقت ز ره مجاز کردن
[B][M1]همه خواب مردمان شد به دو دیده تلخ، یارب
[M2]ز کجات گشت شیرین حرکات ناز کردن
[B][M1]چه خوش است باد خلوت که دهد سرشک خونین
[M2]ز خراش دل گواهی به زبان راز کردن
[B][M1]دل پر ز خون و با تو نزنم دمی که نتوان
[M2]به حضور نازنینان غم دل دراز کردن
[B][M1]تو بخسپ خوش که ما را ز غمش چو شمع خو شد
[M2]همه روز زنده بودن، همه شب گداز کردن
[B][M1]به جفات دل نهادم، بکن آنچه می توانی
[M2]چه کنم نمی توانم ز تو احتراز کردن
[B][M1]به هوس فدا کنم جان به درت که نیست عاوی
[M2]پسر سبکتگین را هوس ایاز کردن
[B][M1]صف عاشقانست اینجا، مده، ای فقیه، زحمت
[M2]که به شهر بت پرستان نتوان نماز کردن
[B][M1]چه بود متاع خسرو که کند نثار جانان
[M2]مگسی چه طمع راند به دهان باز کردن؟
[A]
[B][M1]گر ز شوخی نیستت پروای من
[M2]رحمتی بر چشم خون پالای من!
[B][M1]ناگهان گر گشت کویت می کنم
[M2]چشم من در غیرت است از پای من
[B][M1]من چو جان بدهم، سگ خود را مگوی
[M2]تا نگهدارد به کویت جای من
[B][M1]از دلم گر کرته تنگ آمد ترا
[M2]خود قبا کن این دل یکتای من
[B][M1]سوزش من از چراغ خانه پرس
[M2]کوست سوزان هر دم از سودای من
[B][M1]سنگهایی کان به کویت می خورم
[M2]گو گوارا باد بر رسوای من
[B][M1]جان خسرو در دو چشمت یک نظر
[M2]گر چه سرزد این قدر کالای من
[A]
[B][M1]یار بی فرمان و دل هم همچنان
[M2]یک دمی باقی و همدم همچنان
[B][M1]شانه کردن زلف را چندین چه سود؟
[M2]بسته چندین دل به هر خم همچنان
[B][M1]هر کسی پندی شنید و صبر کرد
[M2]کار من دشوار و در هم همچنان
[B][M1]عشق صد گونه بلا بر من فگند
[M2]کفه امید من کم همچنان
[B][M1]هر شبی تا روز با خود بهر صبر
[M2]صد فسانه گویم و غم همچنان
[B][M1]جان نفس بشکست و در پرواز شد
[M2]دل به دام فتنه گر کم همچنان
[B][M1]شد ز یاران دیده خسرو را خراب
[M2]عشق را بیناد محکم همچنان
[A]
[B][M1]همی ریزی به بازی خون یاران
[M2]چنین باشد سزایی دوستداران؟
[B][M1]به خون بیدلان خوردن مکن خوی
[M2]که کس را نآید این شربت گواران
[B][M1]من رسوا و هر سو خنده خلق
[M2]چو مستی در میان هوشیاران
[B][M1]برای صبح پیروزی که بی تست
[M2]حیات من چو شام سوکواران
[B][M1]تنم پرورده شد در خون دیده
[M2]چنان کز می سفال باده خواران
[B][M1]نگویم درد خود با کس کز این راز
[M2]نگنجد در دل نااستواران
[B][M1]منم سرگشته زیر پای خوبان
[M2]چو گوی افتاده در پیش سواران
[B][M1]شکاری را ز تیر ترک روزی ست
[M2]مرا از ناوک مردم شکاران
[B][M1]چه خوش می نالد اندر عشق خسرو
[M2]چو بلبل در قفس وقت بهاران
[A]
[B][M1]عشق آتشم در جان زد و جانان ازان دیگران
[M2]ما را جگر بریان شد و او میهمان دیگران
[B][M1]ای مرغ جان، زین ناله بس، چون نیست جانان ز آن تو
[M2]بیهوده افغان می کنی در بوستان دیگران
[B][M1]گه نقد جان لب را دهم، گه مایه دل دیده را
[M2]من بوالفضولی می کنم، کالا از آن دیگران
[B][M1]جویم ز پیران بی غمی، لیکن چنین بختم کجا؟
[M2]با من جوان مردی کند بخت جوان دیگران
[B][M1]گر کشتنی شد بیدلی، تا کی ز خلقم سرزنش؟
[M2]باری به تیغ خویش کش، چند از زبان دیگران؟
[B][M1]بگذار میرم بر درت، منمای خوبان دگر
[M2]مفرست خاک کوی خود بر آستان دیگران
[B][M1]بر دیگران می بندی ام، ای چشمه حیوان، بکن
[M2]چون خود بشستی از دلم نام و نشان دیگران
[B][M1]گویم که مردم از غمت، گویی که نتوان این قدر
[M2]سهل است آخر، جان من، مردن به جان دیگران
[B][M1]تو سود کردی بنده را، من جان زیان دادم به تو
[M2]مپسند بهر سود خود چندین زیان دیگران
[B][M1]تو می خوری، من درد و غم، یعنی روا باشد چنین
[M2]شربت تو آشامی و تب در استخوان دیگران
[B][M1]خسرو به تار موی تو جان می دهد دیگر جهان
[M2]گر چه علی الرغم منی جان و جهان دیگران
[A]
[B][M1]دل گمگشته به بازار خریدن نتوان
[M2]ور دهد لابه، چو تو یار خریدن نتوان
[B][M1]عشوه می ده که خریدار به جانم تا آنک
[M2]این متاعی ست که بسیار خریدن نتوان
[B][M1]مردمی کن قدری، چند درشتی و جفا؟
[M2]گل خرد هر که بود، خار خریدن نتوان
[B][M1]آه دل نیک نباشد، تو جوانی آخر
[M2]جان من، روز و شب آزار خریدن نتوان
[B][M1]بی گناهی تلف سوختگان سهل مگیر
[M2]زانک جان است به بازار خریدن نتوان
[B][M1]جان به سودات نهم، لیک بدین نقد حقیر
[M2]ناز آن نرگس بیمار خریدن نتوان
[B][M1]ما هلاک و تو به درویش نبینی، چه کنم؟
[M2]دولت و بخت به بازار خریدن نتوان
[B][M1]خسروا، زر به میان آر، چه جای سخن است
[M2]بر چون سیم به گفتار خریدن نتوان
[A]
[B][M1]در ره عشق از بلا آزاد نتوان زیستن
[M2]تا غمش در سینه باشد، شاد نتوان زیستن
[B][M1]دشمنی چون عشق در بنیاد دل افشرده پای
[M2]بر امید صبر بی بنیاد نتوان زیستن
[B][M1]قوت جان من تویی، چند از صبا بویی و بس
[M2]آخر این کس مردن است، از باد نتوان زیستن
[B][M1]دل مرا شاهد پرست و ناز آن بدخو بلا
[M2]با چنین دل از بلا آزاد نتوان زیستن
[B][M1]من به جان مرغ اسیر و خلق گوید صبر کن
[M2]ایمن اندر رشته صیاد نتوان زیستن
[B][M1]هر کجا گفتار شیرین رخنه در جان افگند
[M2]حاضر مردن کم از فرهاد نتوان زیستن
[B][M1]گر چه من سختی کشم، آخر جفا را هم حد است
[M2]هم تو دانی کاندرین بیداد نتوان زیستن
[B][M1]روزگار من پریشان شد ز یاد زلف تو
[M2]در چنین ویرانه آباد نتوان زیستن
[B][M1]جور کش، خسرو، مزن دم از جفای دوستان
[M2]روز و شب با ناله و فریاد نتوان زیستن
[A]
[B][M1]آرایش مجلس تویی، مجلس بیارا هر زمان
[M2]نقل و شرابی زان دو لب پیش آر ما را هر زمان
[B][M1]زینسان که بر هر موی تو از نفس خود در غیرتم
[M2]آنجا که گستاخی ست این باد صبا را هر زمان
[B][M1]چون عاشقانت را نماند از نقد هستی مایه ای
[M2]تاراج سلطانی مکن مشت گدا را هر زمان
[B][M1]جان می رسد هر دم به لب، دانی که باری نیست آن
[M2]جان تو، کافزون تر کنم نرخ بلا را هر زمان
[B][M1]چون از تو می آید بلا یک جانست، ور باشد دگر
[M2]بر نار دستوری مده چشم وغا را هر زمان
[B][M1]ای سر، به زودی خاک شو، پیش در آن نازنین
[M2]بو کز طفیل نازنین بوسیم پا را هر زمان
[B][M1]گر چه نیرزم از رهش گردی، تو، ای باد صبا
[M2]می گو سلام چشم من، آن خاک پا را هر زمان
[B][M1]گر نیست باران کرم، سنگی ببار، ای آسمان
[M2]تا چند باز آرم تهی دست دعا را هر زمان!
[B][M1]خسرو، اگر عاشق شدی از تیغ عذرش خواه بس
[M2]تا چند آری بر زبان آن یک خطا را هر زمان
[A]
[B][M1]یک دگر خلق به سودای دل و جان گفتن
[M2]من و سودا و همه شب غم پنهان گفتن
[B][M1]پرسیم بر که شدی عاشق، والله بر تو
[M2]مختصر شد، هنری نیست فراوان گفتن
[B][M1]گفت تلخ از لب شیرین تو زهر است، دگر
[M2]پرسی از بنده تو آن چشمه حیوان گفتن
[B][M1]خون شود دل که کنم با تو ز زلف تو گله
[M2]بر چنان رویی و آنگاه پریشان گفتن
[B][M1]بهترین روز مرا خواب اجل خواهد بود
[M2]زین همه شب به دل افسانه هجران گفتن
[B][M1]نام تو گویم و حسرت خورم، آری چه کنم
[M2]کام شیرین نشود از شکرستان گفتن
[B][M1]چند گویی «غم خود گو، ز سر من بگذر»
[M2]کاین حدیث است که بر روی تو نتوان گفتن
[B][M1]گفتیم «جانت چگونه ست ز هجرم » یعنی
[M2]جز ترا نیز توان با دگری جان گفتن!
[B][M1]سوز خسرو همه پرسند، ولی چون نکنم
[M2]کآتش جان و جگر بیش شود زان گفتن
[A]
[B][M1]جانا همان و دل همان درد من شیدا همان
[M2]هر کس به سودای گلی، جان مرا سودا همان
[B][M1]در باغ هر کس از گلی مست و من شوریده را
[M2]دیده به سوی سرو و گل اندر دل شیدا همان
[B][M1]گویند کز بهر چرا چندین خوری غم، چون کنم
[M2]کآمد خوشی بخش همه، بخش من تنها همان
[B][M1]زاهد، به محرابم مخوان، صوفی، ز تسبیحم مگوی
[M2]ماییم گویی ذنبی محراب و درد ما همان
[B][M1]سویش به پای خود شدم، وز پای دیگر آمدم
[M2]این بار سر خواهم نهاد آن را که مست پا همان
[B][M1]جانا، چه گویم درد خود با تو که بهر جان من
[M2]تو دل همان داری و من آن لعبت خارا همان
[B][M1]دل پر ز سودای لبت، در سینه جانی خشک و بس
[M2]نرخ متاع از حد برون، درویش را کالا همان
[B][M1]گفتی وجودت خاک شد، آن خاک را جا بر درم
[M2]من زحمت خود می برم، ماند مگر بر جا همان
[B][M1]چندان بی جویی کشتنم کان غم که دارد هجر تو
[M2]خواهی شنیدن ناگهان امروز تا فردا همان
[B][M1]پندم دهند و نشنوم، خواهم که هم صبری کنم
[M2]چون تو به خاطر بگذری، دل باز خسرو را همان
[A]
[B][M1]صبح دمید و روز شد، شمع به گوشه نه کنون
[M2]شمع چه، آفتاب هم، چون تو نشسته ای درون
[B][M1]ساقی حسن خود تو شو، ساقی خون خویش من
[M2]تو ز پیاله باده خور، من ز دل کباب خون
[B][M1]گریه چشم من نگر،سوز ندارد آبجو
[M2]ناله زار من شنو،درد ندارد ارغنون
[B][M1]از تو که شمع سینه ای سوخته گشت جان من
[M2]جان به چسان برون کشم تا تو روی زدل برون
[B][M1]فتوی بت پرستیم داد رخ تو،چون کنم
[M2]چون به شریعت غمت مفتی عقل شد برون
[B][M1]طره مشک سای تو ظل معطر الصبا
[M2]نرگس نیم مست تو باب مهیج الجنون
[B][M1]لاله ستان عاشقان بهر رخ تو خون دل
[M2]نوشد و بر همین دهد دیدن روی لاله گون
[B][M1]من زوجود بی خبر خیل خیال در نظر
[M2]بهر به خواب در کشم، تشنگیم شود فزون
[B][M1]تیشه تیز عشق را تاب کی آرد آدمی؟
[M2]گر چه ستون سنگ هست،ورچه که هست بیستون
[B][M1]ساغر آرزوی من، وه که چگونه پر شود؟
[M2]چرخ چنین که میدهد دور به کاسه نگون
[B][M1]جهد حسود، خسروا، در طلب مراد دل
[M2]رام کسی نمی شود بخت به حیله و فسون
[A]
[B][M1]ای مشک وام داده زلفت به آهوی چین
[M2]زان زلف مشکفامت عشاق گشته مشکین
[B][M1]برخاست بوی ریحان زان طره چو سنبل
[M2]بنشست باد بستان زان عارض چو نسرین
[B][M1]یک ره به نیم خنده دندان نمای ما را
[M2]تا اوفتادن آید دندانه های پروین
[B][M1]بسیار روی خوبان دیدم، ولیک بی تو
[M2]خاطر نمی پذیرد از هیچ روی تسکین
[B][M1]چون من نمی توانم برخاستن ز عشقت
[M2]گه گه اگر توانی نزد من آی و بنشین
[B][M1]پیراهن جفا را هر روز می بپوشی
[M2]حالم چو نیک دانی بر خود مپوش چندین
[B][M1]لب خواهد از تو خسرو، گویی که هیچ ندهم
[M2]گر هیچ نیست، جانا، باری زبان شیرین
[A]
[B][M1]خه از کجاها می رسی آلوده می همچنین
[M2]در خون شده زلف آنچنان، رخسار پر خوی همچنین
[B][M1]چون دشمنانم، می کشی، من خود شدم کشته، ولی
[M2]آخر مسلمانی ست این، ای دوست، تا کی همچنین
[B][M1]سختی جانم بین که چون، سوز ترا تاب آورم
[M2]ناچیز گردد، گر فتد یک شعله در نی همچنین
[B][M1]از بهر جانی در رخت، کی گویم این کز جور بس؟
[M2]می کن تو تا من می کشم جور پیاپی همچنین
[B][M1]هر شب خورم در بزم غم، گه خون دل، گاهی جگر
[M2]وه چون خرابی نآردم، نقل آنچنان، می همچنین
[B][M1]چون من گرفتارت شدم، زانم چه کآرندم خبر؟
[M2]ماهی ست در روم آنچنان، خوبی ست در ری همچنین
[B][M1]خسرو که نالد گه گهی از جور و از بیداد تو
[M2]گه لاف عشقت می زند، نپسندم از وی همچنین
[A]
[B][M1]از خانه دشمن خاست دل، فریاد کردن چون توان؟
[M2]بی صبرم از بی خان و مان، بر باد کردن چون توان؟
[B][M1]ای دوست، چندین غم مخور بهر خرابی دلم
[M2]تا دولت خوبان بود، آباد کردن چون توان؟
[B][M1]هر چند کوشیدم به جان دل بازماندن از بتان
[M2]شاگرد ما زد دوست را، استاد کردن چون توان؟
[B][M1]گفتم «دلم آزاد کن » گفتا «به بازی بستدم »
[M2]زینسان گران داده بها، آزاد کردن چون توان؟
[B][M1]غمزه زنان آن شوخ و من خاموش و حیران در رهش
[M2]سلطان چو خود خنجر کشد، فریاد کردن چون توان؟
[B][M1]گفتی که از جان یاد کن، از من چه حیران مانده ای؟
[M2]آنجا که حاضر تو شوی، در یاد کردن چون توان؟
[B][M1]هجران کشیده تیغ کین، تو، سست پیمان، دل دهی
[M2]بر اعتماد چون تویی، دل شاد کردن چون توان؟
[B][M1]من خودکشم جورت، ولی تو خود بگویی بی وفا
[M2]چندین به روی دوستان بیدار کردن چون توان؟
[B][M1]خسرو ز دل غرقه به خون یاران به تیمار منش
[M2]در روز طوفان خانه را بنیاد کردن چون توان؟
[A]
[B][M1]آستان یار و آن گه خون من
[M2]شاد باش، ای طالع میمون من
[B][M1]باده خواهی خورد، روشن شد مزاج
[M2]چون چنین شد بار اول خون من
[B][M1]بوالعجب کاری ست، من مشغول جان
[M2]وان رقیبت در چرا و چون من
[B][M1]کاری افتاده ست با شبها مرا
[M2]تو بخسپ، ای بخت دیگرگون من
[B][M1]کشتی و بازم رهایی شد ز هجر
[M2]دیر زی درد درون افزون من
[B][M1]خون دل از دامن، ای دیده، مشوی
[M2]یادگارست این ازان مجنون من
[B][M1]شعر خسرو مایه دیوانگیست
[M2]تا نیاموزد کسی افسون من
[A]
[B][M1]عیش من تلخ است ازان شکر لب شیرین سخن
[M2]چون بخندد، ورچه باشد، هست در پروین سخن
[B][M1]مردنم نزدیک شد هنگام شربت دادنست
[M2]کیست کارد یک سخن بر من ازان شیرین سخن؟
[B][M1]بو که بریم، ای صبا، از بهر من بهر خدا
[M2]گه گهی جاسوسیی کن، زو دمی برچین سخن
[B][M1]کاش بیدردان بدیدندی رخ زیبای یار!
[M2]تا نگفتندی به طعن بیدلان چندین سخن!
[B][M1]ای که گویی «عشق چه بود»؟ باش تا از خون من
[M2]بعد از آنت مرد خوانم، گر بگویی این سخن
[B][M1]عاشقی وانگه مسلمانی، ندانی، ای سلیم
[M2]دوستی چون با بتان افتد، رود در دین سخن؟
[B][M1]بهترین روز آفتی می بینم از تو در جهان
[M2]گفت من بشنو، مکن، جانا، بدین آیین سخن
[B][M1]جادوان را لب بدوزد سوزن مژگان تو
[M2]وه که پیشت چون برآید از من مسکین سخن
[B][M1]در هوای روی تو خون می چکاند از غزل
[M2]خسرو رنگین سخن گر رنگ بازی زین سخن
[A]
[B][M1]صد ره گذری هر دم بر جان خراب من
[M2]رحمت نکنی هرگز بر چشم پر آب من
[B][M1]بر زد ز دماغم دود از شربت عشق، آری
[M2]بی درد سری نبود مستی شراب من
[B][M1]هر چند دلم خون شد، سوزاک من افزون شد
[M2]کشته نشد این آتش از آب کباب من
[B][M1]جانم به گداز آمد، کو آن همه عیش من؟
[M2]شبهای دراز آمد، کو آن همه خواب من؟
[B][M1]چون گریه کند چشمم، ماتمکده ای باید
[M2]تا بر سر همدردان ریزند گلاب من
[B][M1]می سوزد دل تنگم، ای هجر، مگر زین سو
[M2]بر بوی کباب آید آن مست خراب من
[B][M1]در دوزخ اگر سوزم، زین نیست مرا دردی
[M2]هستی تو بهشتی رو، این است عذاب من
[B][M1]یک تار قبایم ده خلعت ز پی خسرو
[M2]دران نبود باری تشریف جواب من
[A]
[B][M1]سواره اینک آن سرو روانم می رود بیرون
[M2]بگیریدیش او، کز کف عنانم می رود بیرون
[B][M1]دعایی خوانش، ای زاهد که چندین خاطر خسته
[M2]به همراهی آن جان جهانم می رود بیرون
[B][M1]بدی گر گویمت، جانا، مگیر از من که مدهوشم
[M2]نمی دانم که تا چه از زبانم می رود بیرون
[B][M1]به جانان گفتنم ناگه نخواهد رفت جان، یارب
[M2]چه نام است این که هر بار از زبانم می رود بیرون؟
[B][M1]چه دل ها زان که خست این ناله های زار من، یارب
[M2]جگر دوز است تیری کز کمانم می رود بیرون
[B][M1]دلیری می کنم پیشش که خواهم ترک جان گفتن
[M2]دل من داند و هم من که جانم می رود بیرون
[B][M1]عجب حالی که خالی می نگردد سینه خسرو
[M2]بدین گونه که این اشک روانم می رود بیرون
[A]
[B][M1]چشم است، یارب، آنچنان یا خود بلای جان من
[M2]جور است از آنسان دلستان یا غارت ایمان من
[B][M1]شوخ و مقامر پیشه ای، قتال بی اندیشه ای
[M2]خونین چو شیرین تیشه ای، صیدت دل قربان من
[B][M1]هر روز آیم سوی تو، دل جویم از گیسوی تو
[M2]کان دل که دارد خوی تو، بوده ست روزی آن من
[B][M1]از غارت خوبان مرا جان رها شد مبتلا
[M2]تو، شوخ، دیگر از کجا پیدا شدی از جان من؟
[B][M1]ای، گنج دلها، مستیت، در قتل چابکدستیت
[M2]درد من آمد مستیت، دیوانگی درمان من
[B][M1]هجرم بکشت و شوق هم، روزی نگفتی از کرم
[M2]چون است در شبهای غم، آن عاشق حیران من؟
[B][M1]با عاشقان تنگدل زینسان منه در جنگ دل
[M2]آخر بترس، ای سنگدل، ز آه دل بریان من
[B][M1]خیز، ای صبای مشک بو، بر گلرخ من راه جو
[M2]حال من مسکین بگو، در خدمت جانان من
[A]
[B][M1]آه ازین تنگ قبایان شده تنگم دامان
[M2]که نه سر ماند مرا در غم ایشان نه امان
[B][M1]لب گشایند و نباتی ندهندم، آری
[M2]کام خود را نتوان یافتن از خودکامان
[B][M1]گر برم در برشان دست، بدزدند اندام
[M2]سیم دزدی عجبی نیست ز سیم اندامان
[B][M1]رخ چو آتش بنمایند و جگر پخته کنند
[M2]این دل پخته من سوخته شد زین خامان
[B][M1]خسرو از بهر تو بدنام شد، از وی بگریز
[M2]نیکنامی نبود در روش بدنامان
[A]
[B][M1]ای جهانی کشته، جان چند کس خواهی شدن؟
[M2]تهمت آلود زبان چند کس خواهی شدن؟
[B][M1]من ز دورت هم نبینم، تو علی رغم مرا
[M2]مونس چشم و روان چند کس خواهی شدن؟
[B][M1]جان دهد هر کس که بیند ناگهت، زین گونه گو
[M2]تا بلای ناگهان چند کس خواهی شدن
[B][M1]از خرامت بس که می میرد بسی نظارگی
[M2]جان خسرو، جان ستان چند کس خواهی شدن؟
[A]
[B][M1]بنشین نفسی کز همه لطف تو بس است این
[M2]بستان که ز جانم نفس باز پس است این
[B][M1]در هستی من چند زنی شعله هجران
[M2]آخر دل و جان است، نه خاشاک و خس است این
[B][M1]گفتم که گزیدم لب چون قند تو در خواب
[M2]خندید و شکر ریخت که خواب مگس است این
[B][M1]ای باد، برو این نفس از ما برسانش
[M2]کای عیسی جانها، گرو یک نفس است این
[B][M1]خوش می کنم اندر هوس روی تو جانی
[M2]هست ار چه خوش آینده و ناخوش، هوس است این
[B][M1]گفتم که به فریاد رس از غمزه خویشت
[M2]تیری به من انداخت که فریادرس است این
[B][M1]من بنده آن چشم که از گوشه چشمم
[M2]شب دیدی و گفتی که بر این در چه کس است این؟
[B][M1]خسرو چه کند ناله عشاق، میا تنگ
[M2]کاخر هم ازان قافله بانگ جرس است این
[A]
[B][M1]ای آشنا، درین چه بی بن نظاره کن
[M2]تا اندرو نگون نفتادی کناره کن
[B][M1]تا کی به جهد چاره مال و درم کنی؟
[M2]گر ممکنت بود ز پی عمر چاره کن
[B][M1]تاج سر فلک چه نظاره کنی به فرق
[M2]چون خشت زیر سر نهد آنگه نظاره کن
[B][M1]بر لوح خاک احسن تقویم چون تویی
[M2]در خویشتن شمار سپهر و ستاره کن
[B][M1]بگذر ز دهر و عنصر و اجرام، چرخ را
[M2]پیش عروس همت خود پیشکاره کن
[B][M1]چون ز آفتاب و مه تو بهی، گر شوی چراغ
[M2]سیلی به نور گو، به زبان صد حراره کن
[B][M1]ور خار بهر مطبخ تجرید می کشی
[M2]طوبی و سدره بشکن و بر پشتواره کن
[B][M1]دل گوهری ست، گر به رگ راست بندیش
[M2]آن رشته را بتاب و درین سنگ پاره کن
[B][M1]خسرو، به سیم معنی اگر در رسیده ای
[M2]آن سیم را به گوش دلت گوشواره کن
[A]
[B][M1]چون همی دانی که تن چون جان نهان خواهد شدن
[M2]تن چو جان جاوید کن کز کوشش آن خواهد شدن
[B][M1]ز آسمان خضروش چون چشمه عمر آمده ست
[M2]کین حیات از بیشتر هم بر کران خواهد شدن
[B][M1]بهر چه گردد، گر انبار اندرین راه دراز
[M2]کاروانی کان به سوی آن جهان خواهد شدن
[B][M1]این بلندیهای صورت خواستن از بهر چیست؟
[M2]چون زمین است آدمی پی آسمان خواهد شدن
[B][M1]کوش در لعبی که از ماتت به قایم ره برد
[M2]چون سراسر مهره هایت رایگان خواهد شدن
[B][M1]تا کی آرایش کنی، گاه از در و گاه از گهر
[M2]در نگین دانی که آخر خاکدان خواهد شدن
[B][M1]پیش ازان طعمه مکن پیش سگان حرص و آز
[M2]قالبی کاندر نهایت استخوان خواهد شدن
[B][M1]حق صحبت را غنیمت دار با هم صحبتان
[M2]چون همی دانی جدایی در میان خواهد شدن
[B][M1]نکته خسرو گران دری ست، ور خوش نآیدت
[M2]تو مکن در گوش، گوش تو گران خواهد شدن
[A]
[B][M1]ای غمت خوش تر ز شادی کسان
[M2]از غم خود هر دمم شادی رسان
[B][M1]چون کسان گر لایق خدمت نه ایم
[M2]لعنتی بفرست بر ما ناکسان
[B][M1]پاره پاره کن مرا بر فرق خویش
[M2]تا همه زاغان برند و کرکسان
[B][M1]هر کسی در کعبه وصلت رسید
[M2]من بمردم در میان واپسان
[B][M1]مهربانی زو مجو، خسرو، از آنک
[M2]شعله را رحمت نیاید بر خسان
[A]
[B][M1]یک شب، ای ماه جهان افروز من
[M2]بر من آی و باش صبرآموز من
[B][M1]نیست یک ذره ترا دل گرمیی
[M2]گر چه صد دل پخته گشت از سوز من
[B][M1]از چه روزم شد سیه، مانا فتاد
[M2]سایه شبهای من بر روز من
[B][M1]می دهم جان، بگذر و ناخوش من
[M2]بهر فردا مهلت امروز من
[B][M1]گریه هم بر من شبیخون می کند
[M2]خسروا، بین لشکر فیروز من
[A]
[B][M1]از آن خویش کنم من که جان دهم بستان
[M2]که ز آن خود نشنوی تو به حیله و دستان
[B][M1]بدین صفت که ز سر تا قدم همه شکری
[M2]حلال بادت شیری که خوردی از پستان
[B][M1]چه باشد ار به سر وقت من رسی وقتی
[M2]چو مکرمان به سوی کلبه تهی دستان
[B][M1]برون خرام که تا پارسای ثابت حال
[M2]فدم درست نیارد نهاد چون مستان
[B][M1]مرا که دعوی بازار زهد و تقوی بود
[M2]به یک کرشمه چشمت تمام بشکست آن
[B][M1]من ضعیف چه مرد غمت که بازوی عشق
[M2]به پنجه تاب دهد دست رستم دستان
[B][M1]صلای عیش دهندم مرا که دل جایی ست
[M2]چه جای رفتن باغ است و گشتن بستان
[B][M1]غلام ناله دیوانگان روی توام
[M2]خوش است زمزمه مرغ در بهارستان
[B][M1]گهی گهی دل من شاد کن به دشنامی
[M2]دعای خسرو مسکین بدین قدر بستان
[A]
[B][M1]گر هوس بردم به رویت چشم خود بر دوختن
[M2]چشم کین توز تو نیکو داند این کین توختن
[B][M1]گر بدوزی دیده از تیرم که در رویم مبین
[M2]هم به رویت گر ز رویت دیده دانم دوختن
[B][M1]می خورم دود چراغ دل همه شب تا به روز
[M2]هم نمی آرم خطی از لوح صبر آموختن
[B][M1]بر من دلسوخته همسایه هم ناید گهی
[M2]جز به آتش خواستن یا خود چراغ آفروختن
[B][M1]گر تو نظاره کنی، باید مرا آتش زدن
[M2]و اندک اندک پیش تو، بل ذره ذره سوختن
[B][M1]وه چه خوش آید از تو این قدر گفتن به ناز
[M2]« بنده خسرو را که بفروشم، ولی نفروختن »
[A]
[B][M1]چون بستدی دل من، پرسشم کن به ازین
[M2]بردی چو جان ز تنم، تیرم مزن ز کمین
[B][M1]زان ره که خنده زنان آیی چو سرو روان
[M2]خواهم که هم به زمان خاکی شوم به زمین
[B][M1]ای بنده مهر و مهت، صد جان ته کلهت
[M2]گشتم چو خاک رهت، دامن ز بنده مچین
[B][M1]دل در غم چو تو مهی جان مرگم چو تو نه ای
[M2]از مرهم چو تو نهی، دردم فزون شد ببین
[B][M1]از خنده چون نمکی ریزی ز لب دمکی
[M2]ملک دو جم نه یکی گیری از آن دو نگین
[B][M1]از من به سوی دیگر بر مشکن و مگذر
[M2]کن هر چه هست دگر بر جان من مکن این
[B][M1]ای لاله، از تو خجل، سرو از تو پای به گل
[M2]بنشسته ای چو به دل، لختی به دیده نشین
[B][M1]رویت بلای جهان، عشق تو داغ نهان
[M2]لعل تو راحت جان، زلف تو آفت دین
[B][M1]نآیی به دست مرا، خسرو کجا، تو کجا!
[M2]ماهی مگر به سما یا حور خلد برین؟
[A]
[B][M1]آخر بگو، ای نازنین، ناز تو تا کی همچنین؟
[M2]پوشیده در جان میخلد راز تو تا کی همچنین؟
[B][M1]حسنت بلا، نازت جفا، باری برآمد جان من
[M2]حسن تو تا کی همچنین، ناز تو تا کی همچنین؟
[B][M1]نبود نوای درد خوش، نشنید چون نالیدنم
[M2]خندید چون چنگ نگون ساز تو تا کی همچنین؟
[B][M1]چشم شکار انداز تو بازی ست کو مردم خورد
[M2]عالم ز مردم شد تهی، باز تو تا کی همچنین؟
[B][M1]خسرو لب خود می گزی، بهر لبش چون نیست آن
[M2]بیهوده بر لبهای خود گاز تو تا کی همچنین
[A]
[B][M1]در سرم باز هوایی ست که گفتن نتوان
[M2]مهر خورشید لقایی ست که گفتن نتوان
[B][M1]غم بالاش مرا کشت، نمی یارم گفت
[M2]راستی را چه بلایی ست که گفتن نتوان
[B][M1]هر نفس دم چو نی از پرده عشاق زدن
[M2]کار بی برگ و نوایی ست که گفتن نتوان
[B][M1]تا بدیدم خم ابروی هلال آسایش
[M2]قدم انگشت نمایی ست که گفتن نتوان
[B][M1]مهربانی که ندارد سر سودای کسی
[M2]در سر بی سر و پایی ست که گفتن نتوان
[B][M1]خسروا، داد ازین می که به مهرش بکشم
[M2]کین می ناب ز جایی ست که گفتن نتوان
[A]
[B][M1]امروز به نظاره آن سرو خرامان
[M2]بس عاقل و هشیار که شد بی سرو و سامان
[B][M1]جانم شده گمراه و به دل مانده خیالی
[M2]زان سرو که می رفت به صد ناز خرامان
[B][M1]ای بی خبر، از حال چه گویم به تو این حال
[M2]دانی که ندانند غم سوخته خامان
[B][M1]از چشم غلامان چونه ای هیچ گهی دور
[M2]خواهم که ببوسم به هوس چشم غلامان
[B][M1]گر پیش تو لافد مه کامل، نپذیرد
[M2]دعوی تمامی کس ازین نیم تمامان
[B][M1]از بوی خط و زلف تو بس جا که رود باد
[M2]گر وام کند مشکی ازان غالیه دامان
[B][M1]خسرو چه دری جامه، چو فرهاد شو از عشق
[M2]کز ناله کسی را فگند چاک به دامان
[A]
[B][M1]ز سر کرشمه یک ره نظری به روی من کن
[M2]به عنایتی که دانی گذری به سوی من کن
[B][M1]منم و دلی و دردی ز غمت چو ناتوانان
[M2]به زکوة تندرستی نظری به سوی من کن
[B][M1]همه بوی عود نبود که به رغبتش بسوزی
[M2]دل سوخته ست، قدری نظری به بوی من کن
[B][M1]اگرست رسم خوبان که به مو نهند دلها
[M2]دل خود بیار و جایش به تن چو موی من کن
[B][M1]به دو زلف طوق دارت، نه یکی که صد به هر خم
[M2]وگرت هزار باشد، همه در گلوی من کن
[B][M1]تن خاکیم لبالب همه پر ز خونست از تو
[M2]لب خویش را تو ساقی، ز سر سبوی من کن
[B][M1]نگران مشو ز خسرو که بد است حالش آخر
[M2]نفسی بیا و بنشین، بد من نکوی من کن
[A]
[B][M1]منم و خیال بازی شب و روز با جوانان
[M2]ز خط خوش تو با خود ورقم خیال جوانان
[B][M1]که زید به شهر ازینان که اسیر تو جهانی
[M2]تو چو خونیان ظالم ز کرشمه تیغ رانان
[B][M1]تو که پیر زهد و تقوی به خرامشی کشد صد
[M2]چه غمت بود عفاالله ز هلاکت جوانان
[B][M1]سخن فراقت از دل، هوس هلاک من شد
[M2]چو نفیر و آه و جانم به حضور ناتوانان
[B][M1]من و حیرت و خموشی، تو نشناسی این معما
[M2]که حدیث خوش نگفتی به زبان بی زبانان
[B][M1]چه کنم، چه حیله سازم که به جان رسید کارم
[M2]که ز طعن خلق نادان، به زبان کاردانان
[B][M1]تو اگر چه گاه گاهی نکنی نگه به خسرو
[M2]چه خوش است، وه که جانش به حدیث بدگمانان!
[A]
[B][M1]دلم را کرد صد پاره به سینه خار خار تو
[M2]مرا این گل شکفت و بس همه عمر از بهار تو
[B][M1]تو، سلطان، چون گدایان را زکوة حسن فرمایی
[M2]مرا این بس که زیر پا شوم هنگام بار تو
[B][M1]سر خود می زنم بر آستانت تا برآید جان
[M2]که این سر درد خواهم برد با خود یادگار تو
[B][M1]همه کس بیندت جز من، روا باشد کزین نعمت
[M2]به محرومی بمیرد پیش در امیدوار تو
[B][M1]نیارم چشم کس پوشید، لیکن چشم خود بندم
[M2]اگر بینندگان بینند روی چون نگار من
[B][M1]به خشمم گفته ای کاندر دل و جانت زنم آتش
[M2]زهی دولت، اگر خاشاک من آید به کار تو
[B][M1]اگر بشکافیم سینه، من از جانت کنم یاری
[M2]وگر بیرون کنی چشمم، منم از دیده یار تو
[B][M1]اگر نگرفتیم دستی، لگد بر سر هوس دارم
[M2]بدین مقدار هم روزی نگشتم شرمسار تو
[B][M1]عفاک الله ز چشم خسرو آن خونها که افشاند
[M2]معاذالله که گویم پیش چشم پر خمار تو
[A]
[B][M1]دلم آشفته شد، جانا، به بالای بلای تو
[M2]بکن رحمی به جان من که گشتم مبتلای تو
[B][M1]اگر رای تو این باشد که من دانم جفا بینم
[M2]جفای جمله عالم را کشم، جانا، برای تو
[B][M1]میان بگشای، ورنه پیرهن صد چاک خواهم زد
[M2]که در دل بس که ره دارم من از بند قبای تو
[B][M1]رقیبت را نمی خواهم، الهی، نیست گردانش
[M2]که دایم می کند محروم ما را از لقای تو
[B][M1]اگر تو هر رقیبی را بجای بنده می داری
[M2]بحمدالله که خسرو را کسی نبود بجای تو
[A]
[B][M1]مه شبگرد من امشب چو مه می گشت و من با او
[M2]لبی و صد فسون در وی، خطی و صد فتن با او
[B][M1]قبا را بر زده دامن به خونریزی و از مژگان
[M2]چو قصابی کشیده تیغ و زلف چون رسن با او
[B][M1]ز بیم خلق ازو در می کشیدم پای خود، لیکن
[M2]مرا برداشته می بزد آب چشم من با او
[B][M1]فلک هرگز گذارد ماه را در گرد شب گشتن
[M2]اگر زان طره شبرنگ باشد یک شکن با او؟
[B][M1]مرا گویی که هر کس بیند از سودای آن روزی
[M2]که آن دیوانه می آید، جهانی مرد و زن با او
[B][M1]گریبانم به صد چاک است ازین حسرت که تا روزی
[M2]برهنه در برش گیرم که نبود پیرهن با او
[B][M1]نگارا، همچو جان در تن درا اندر بر خسرو
[M2]برون کن جان رسمی را که راضی نیست تن با او
[A]
[B][M1]دو رخ بنمای و بازار کواکب بشکن از هر دو
[M2]که گردد تافته خورشید و ماهت روشن از هر دو
[B][M1]ببندند ار کمر نیشکر و نی پیش بالایت
[M2]تو بنما قامت خویش و کمرها بشکن از هر دو
[B][M1]ز جان و دل چو یادت می کنم، دارم عجب از وی
[M2]که جان و دل ز یک دیگر به رشکند و من از هر دو
[B][M1]کشیدند آن دو لب فتوای خط همچون مسلمانان
[M2]بلا بنگر که تعلیم تو چون گشت این فن از هر دو
[B][M1]ببین، ای یوسف جان، گریه ز آن دو چشم یعقوبی
[M2]که غرق خون و خوناب است یک پیراهن از هر دو
[B][M1]دو همدم می دهد پندم، ولی چون من گرفتارم
[M2]به حق دوستی نزدیک من به دشمن از هر دو
[B][M1]عمارتهای عمر و عقل چون شد بی خلل از وی
[M2]بیا زود، ای اجل، بنیاد هستی بر کن از هر دو
[B][M1]مرا منمای دو عالم جزای طاعت، ای زاهد
[M2]که من کردم گریبان چاک و چیدم دامن از هر دو
[B][M1]اگر از عشق لافد مرد و نامرد و بنازد پر
[M2]سر مردان که خسرو مردتر باشد از آن هر دو
[A]
[B][M1]بدینسان کز غمت بر خاک دارم هر زمان پهلو
[M2]از آهن بادیم یا سنگ، نه از استخوان پهلو
[B][M1]تو شب بر بستر نازی و من تا روز، در کویت
[M2]میان خاک و خون غلطان ازین پهلو، از آن پهلو
[B][M1]خیالی ماندم از دستت، برهنه چون کنم خود را
[M2]که بر اندام من یک یک شمردن می توان پهلو
[B][M1]چنین شبهای بی پایان و من بر بستر اندوه
[M2]از آن پهلو برین پهلو، وزین پهلو بر آن پهلو
[B][M1]اگر بالا کنی یک گوشه ابرو، فرو ماند
[M2]مه نو کز بلندی می زند با آستان پهلو
[B][M1]وفاداری بیاموز از خیال خویشتن باری
[M2]که از من وانگیرد روز تا شب یک زمان پهلو
[B][M1]کنارم گیر تا بر هم نشیند پشت و پهلویم
[M2]که دل بیرون شده ست و مانده جایی در میان پهلو
[B][M1]تو خوش می خسپ کز خواب جوانی بس که سرمستی
[M2]به هر پهلو که می خسپی نمی گردی از آن پهلو
[B][M1]من و شبها و خاک در که داد آن بخت خسرو را
[M2]که بهر خواب پهلویت نهد، ای داستان، پهلو
[A]
[B][M1]بیچاره دلم خون شد در پیش خیال تو
[M2]تا چند هنوز آخر دوری ز وصال تو
[B][M1]عقل و دل و جان از تن، برد این همه عقل از من
[M2]من مانده ام و چشمی حیران جمال تو
[B][M1]خنجر کش و بازم کش تا باز رهم زین غم
[M2]ور زانکه بود، جانا، هر چند وبال تو
[B][M1]زینگونه کن من دیدم شکل تو و حال تو
[M2]دشوار برم جان را از دست خیال تو
[B][M1]ای لشکر مشتاقان در پیش رکاب تو
[M2]ای گردن سربازان در پیش دوال تو
[B][M1]یارب که چه ظلم است آن، یارب، که چه داغ است این
[M2]بر جان مسلمانان از هندوی خال تو
[B][M1]جانی ست مرا هدیه، منمای چنان رویم
[M2]کاندازه من نبود تعظیم جمال تو
[B][M1]صد قصه فزون دارم از درد دل خسرو
[M2]لیکن به زبان نارم از بیم ملال تو
[A]
[B][M1]ای جان من آویزان از بند قبای تو
[M2]بیچاره دلم خون شد در عهد وفای تو
[B][M1]افتاده نخواهم بود، الا به درت زین پس
[M2]گر خاک شوم باری زیر کف پای تو
[B][M1]گفتی که بدین زاری از بهر که می میری
[M2]والله که برای تو، بالله که برای تو
[B][M1]یارب، نفسی باشد کز عشق امان یابم
[M2]و آسوده بخسپم شب ایمن ز بلای تو
[B][M1]جان تیغ ترا دادم از شرم رخت مردم
[M2]زیرا به از این باید تعظیم جفای تو
[B][M1]یار دگرم گویی، وز آه نمی ترسی
[M2]یعنی که کسی دیگر، آنگاه بجای تو؟
[B][M1]هر چند که شد خسرو سلطان سخنگویان
[M2]از بهر یکی بوسه هم هست گدای تو
[A]
[B][M1]آن کیست که می آید صد لشکر دل با او
[M2]درویش جمالش ما، سلطان دل ما او
[B][M1]بی صبح و شبی خواهم کو را غم خود گیرم
[M2]من گویم و او خندد، تنها من و تنها او
[B][M1]مستم ز خیال او من با وی و وی با من
[M2]یارب، چه خیال است این، اینجا من و آنجا او
[B][M1]هجرم که ز چرخ آمد، از آه خودش زین پس
[M2]تا سوخته نگذارم، یا من به جهان یا او
[B][M1]مهتاب چه خوش بودی، گر بودی و من تنها
[M2]لب بر لب و رو بر رو، او با من و من با او
[B][M1]گویند مرا آخر دیوانگیت خو شد
[M2]دیوانه چرا نبوم، ماه من شیدا او
[B][M1]من خسرو او زیبا بنگر که چه ننگ است این
[M2]دیباچه دلها من، آیینه جانها او
[A]
[B][M1]از دوری خود، جانا، حال دل من بشنو
[M2]اندوه فراق گل از مرغ چمن بشنو
[B][M1]زان موی بناگوشت هر کسی گله ای دارد
[M2]آن طره به یک سو نه از گوش، سخن بشنو
[B][M1]نافه همه بوی خوش از بوی تو می دزدد
[M2]غمازی آن دزدی از مشک ختن بشنو
[B][M1]با این همه نیکویی اندر حق مسکینان
[M2]مشنو سخن بدگو، گفت بد من بشنو
[B][M1]از باد هوایت دل صد جان بدرید، این خود
[M2]بشکفت گلی دیگر، ای غنچه دهن، بشنو
[B][M1]تو جان منی و من دور از تو همی میرم
[M2]ای جان جدا مانده، آخر غم تن بشنو
[B][M1]بشکست می لعلت چون توبه خسرو را
[M2]اکنون صفت مستی زان توبه شکن بشنو
[A]
[B][M1]ای رهزن عشاق، چه عیار کسی تو
[M2]وی ماه شب افروز، چه طرار کسی تو
[B][M1]خون است می نوشگوارت ز دل خلق
[M2]ای ظالم بی مهر، چه خونخوار کسی تو
[B][M1]هر چند که گویند مکن جور، کنی بیش
[M2]زین خوی مخالف چه جفا کار کسی تو
[B][M1]خنجر زنی از غمزه و رحمت نکنی هیچ
[M2]زین بیش عفاالله چه ستمگار کسی تو
[B][M1]گر جان ندهم، سر نهم، آزرده کنی دل
[M2]هم جان و سر تو که دل آزار کسی تو
[B][M1]خوارم کنی و عزتم این بس که بگویی
[M2]کای بر درم افتاده، تویی خوار کسی تو
[B][M1]چندین که جفا برد ز تو خسرو مسکین
[M2]روزیش نگفتی که وفادار کسی تو
[A]
[B][M1]خلقی همه در شهر و مرا جا به دگر سو
[M2]هر کس به رهی و من تنها به دگر سو
[B][M1]بینم چو به راهش بدوم، پاش بگیرم
[M2]دستم به دگر سو رود و پا به دگر سو
[B][M1]وه این چه زمان بود که کردیم وداعش
[M2]کو رفت به سوی دگر و ما به دگر سو
[B][M1]رو می ننهد خسته دلم جز به وی آری
[M2]هر کسی رود از بهر تماشا به دگر سو
[B][M1]صوفی، مدهم پند که رو از سر کویش
[M2]زیرا که نخواهم شد ازینجا به دگر سو
[B][M1]جان برد و من از دل طلبم، وه که چه طرفه
[M2]دامم به دگر سو و تقاضا به دگر سو
[B][M1]او رفت و من از بیخودی خویش ندیدم
[M2]کو باز سوی خانه بشد یا به دگر سو
[B][M1]در عشق عفاالله طلبم وصل تو، زشت است
[M2]معشوق دگر سو و تمنا به دگر سو
[B][M1]آیا بود آن روز که با هم بنشینیم
[M2]آشوب دگر سو شده، غوغا به دگر سو
[B][M1]گر کام رسد ور نرسد، دوست بسنده است
[M2]خسرو نرسد از رخ زیبا به دگر سو
[A]
[B][M1]ای سبزه دمانید به گرد قمر از مو
[M2]سر سبزی خط سیهت سر به سر از مو
[B][M1]مویی ست دهان تو و در موی شکافی
[M2]هنگام سخن ریخته لؤلؤی تر از مو
[B][M1]کس موی میانت نکند یک سر مو فرق
[M2]تا ساخته ای موی میان را کمر از مو
[B][M1]بیرون ز خیال تو که ماننده مویی ست
[M2]کس بر تن سیمینت نبندد اثر از مو
[B][M1]جز عارض سیمین تو بر طره شبرنگ
[M2]هرگز نشنیدیم طلوع قمر از مو
[B][M1]بر طرف بناگوش تو آن طره مشکین
[M2]صد سلسله انگیخته بر یکدگر از مو
[B][M1]خسرو که به وصف دهنت موی شکاف ست
[M2]یک نکته نگوید ز دهانت مگر از مو
[A]
[B][M1]من اینجا و دل گمره در آن کو
[M2]از آن گمگشته مسکین نشان کو
[B][M1]مگو، ای پندگو، بی او بزی خوش
[M2]خوشم گر زنده مانم، لیک جان کو
[B][M1]مرا گویی که رو با صابری ساز
[M2]تو خود می گویی اما گو که آن کو
[B][M1]به دل گویم که غمها خواهمش، گفت
[M2]چو او پیش نظر آید، زبان کو
[B][M1]بپرس این ناتوان را، پیش تر زانک
[M2]بپرسی خلق را کان ناتوان کو
[B][M1]پس از مردن دعای تربت من
[M2]بسندست آنکه گویی، گو فلان کو
[B][M1]به گستاخی حدیث بوسه گفتم
[M2]به خنده گفت کای خسرو، دهان کو
[A]
[B][M1]زینسان که ناوک می زند چشم شکارانداز او
[M2]بسیار مرد شیردل کاید شکار ناز او
[B][M1]جایی که با هر تار مو شد بسته صد گردن کشش
[M2]با ما چه عیاری کند زلف کمند انداز او
[B][M1]بر حکم آن خط قضا بنوشته اش بر گرد رخ
[M2]جان وام دارد او ببین مر عاشق جانباز او
[B][M1]گفتی که مرغ جانت را بند و قفس بسیار شد
[M2]این هم نماند، ای جان، بسی نزدیک شد پرواز او
[B][M1]شوقی که هست از شمع خود آلوده آتش مرا
[M2]گر مطرب آرد در نوا ترسم، بسوزد ساز او
[B][M1]خسرو ننالد پیش کس زیرا که گرید خلق خون
[M2]بس کز جراحتهای دل خون می چکد زآواز او
[A]
[B][M1]آن شکل جولانش نگر، وان خلق در دنبال او
[M2]وان خواب نازآلود بین، وین غمزه قتال او
[B][M1]یک تار مویش را صبا هر دو جهان گوید بها
[M2]هرگز بدین ندهم رضا گر من بوم دلال او
[B][M1]خنگش چو از جا در جهد هرگز نه پیشش سر نهد
[M2]سبزه به خط خود دهد فتوای خون و مال او
[B][M1]گر در شکار آن کینه کش گاهی به میدان مست و خوش
[M2]مسکین دل دیوانه وش سرگشته در دنبال او
[B][M1]گر می پرد این چشم تر کان رویش آید در نظر
[M2]بگذر، دلا، کاندر اثر خون می چکد از خال او
[B][M1]آه دل زارم کنون سوزان نمی آید برون
[M2]کش داغها اندر درون گنجد، نگنجد حال او
[B][M1]در بند آن زلف دو تا دیوانه ام دایم، دلا
[M2]زنهار زنهار، ای صبا، گه گه بپرسی حال او
[B][M1]خسرو شناسد سوز من، و آن ناله دلسوز من
[M2]زان کاگهست از روز من، شبهای همچون سال او
[A]
[B][M1]ترکی ست بدخو آنکه من دارم سر و سودای او
[M2]چشمی ست کافر آنکه شد جان و دلم یغمای او
[B][M1]شکلی به دل پنهان شده، بالا بلای جان شده
[M2]ای صد چو من قربان شده بر قد و بر بالای او
[B][M1]دل زان سر زلف دو تا زیر کلاهش کرده جا
[M2]گر جان من پرسی کجا، اینک ته یک پای او
[B][M1]زو ناوک و از من تنی، زو تیغ وز من گردنی
[M2]این است رای چون منی تا خود چه باشد رای او
[B][M1]گر خواست بریدن سرم، زان رفت بر تن خنجرم
[M2]تا وقت مردن بنگرم باری رخ زیبای او
[B][M1]امروز در جانم سخن، فردای وصلم در دهن
[M2]او در غم امروز من، من در غم فردای او
[B][M1]تن شد به رنج آموخته، دل شد به درد افروخته
[M2]جان با بدن هم سوخته از آتش سودای او
[B][M1]هر شب روم با چشم تر آنجا که بود آن سیم بر
[M2]گر چه از او نبود اثر، باری ببینم جای او
[B][M1]در چشم من آن خاک پا گه سرمه شد، گه توتیا
[M2]درمان چشم آمد مرا، خسرو، به خاک پای او
[A]
[B][M1]خیزد چو از خواب آن پسر تا کس نشوید روی او
[M2]کاندر خمارم خوش کشد آن نرگس جادوی او
[B][M1]زینگونه کز این دیده ام خون می رود پی در پی اش
[M2]مشکل که آب خوش خورد هرگز کسی از جوی او
[B][M1]شمشیر در دستم نهید امشب به کویش می روم
[M2]تا خویش را بسمل کنم آنجا که بینم روی او
[B][M1]ای باد، کز وی آمدی قلبی مکن کز گلشنم
[M2]این نیست بوی باغ و گل، من می شناسم بوی او
[B][M1]کس را از آن خود نشد آن بیوفای سنگدل
[M2]بیهوده سودا می پزی، خسرو، به جست و جوی او
[A]
[B][M1]ای زندگانی بخش من لعل شکر گفتار تو
[M2]در آرزوی مردنم از حسرت دیدار تو
[B][M1]گر شهد بینم در زبان یا آب حیوان در دهان
[M2]تحقیق می دانم که آن نبود به جز گفتار تو
[B][M1]معذوری از زلف سیه پوشی به روی همچو مه
[M2]سیری ندارد هیچگه چون دیده از دیدار تو
[B][M1]گر خود ترا زین چشم تر دشواری می آید نظر
[M2]بیرون کشم دیده ز سر آسان کنم دشوار تو
[B][M1]زین پس به خوبان ننگرم، در کوی ایشان نگذرم
[M2]گر هیچ یک ره جان برم از غمزه خونخوار تو
[B][M1]خواهی نمک زن ریش را، خواهی بکش درویش را
[M2]هر خون که باشد خویش را بر بسته ام دربار تو
[B][M1]در کوی تو بر هر دری افتاده می بینم سری
[M2]این نیست کار دیگری جز کار تو، جز کار تو
[B][M1]چون غم به گفتار آورم یا دیده در کار آورم
[M2]چون رو به دیوار آورم باری بود دیوار تو
[B][M1]خواهی که بهر خنده ای پیش افگنی افگنده ای
[M2]اینک چو خسرو بنده ای او بنده دیدار تو
[A]
[B][M1]گر چه که هست خون دل باده خوشگوار تو
[M2]سر خوش و شیرگیر شد نرگس پر خمار تو
[B][M1]سرو بلند ونخل تر گه گهی آورم به بر
[M2]وه که بدین کجا رود آرزوی کنار تو
[B][M1]تیر بر آهوان زنی، غمزه به ما از آن سبب
[M2]رشک شکار تو ز من، رشک من از شکار تو
[B][M1]چشم من است و خاک ره رفته، بتا بیا ببین
[M2]دیده که خاک می خورد در ره انتظار تو
[B][M1]چون سر و کار شد مرا با چو تویی به دوستی
[M2]رسم وفا نباشد، ار سر بنهم به کار تو
[B][M1]از پی تو ز خون دل شربت مهر ساختم
[M2]نیز نکرد رحمتی چشم حرامخوار تو
[B][M1]هست چو یادگار تو غم که مباد در دلی
[M2]جای به سینه کرده ام از پی یادگار تو
[B][M1]بی تو که زنده مانده ام سیر نمای رو به من
[M2]تا برهد ز ننگ جان خسرو بیقرار تو
[A]
[B][M1]تا به زمانه شد خبر از مه با کمال تو
[M2]شیفته گشت عالمی ز ابروی چون هلال تو
[B][M1]تا به دو هفته ماه اگر راست کند جمال تو
[M2]تیز نگاهش اوفتد هر شبی از کمال تو
[B][M1]از خطت ار چه کشته شد خلق بترس از خدا
[M2]نامه او سیاه باد از رقم وبال تو
[B][M1]قرعه دروغ می زنم بهر صبوری، ارنه کو
[M2]دولت آنکه بنگرم روی خجسته فال تو
[B][M1]دور ز بندگی تو گر چه خیال گشته ام
[M2]از دل و دیده می کنم بندگی خیال تو
[B][M1]گیر که ذره بر رود، کی رسد آفتاب را
[M2]همت مدبری چو من، پس هوس وصال تو
[B][M1]خال تو گشت و چشم من رهزن خال چون منی
[M2]کافر سرخ چشم من دزد دلم خیال تو
[B][M1]نخل قد تو دردلم کاب همی خورد ز خون
[M2]بین که چه میوه می دهد زین خورشم نهال تو
[B][M1]عمر به کنج فرقتم رفت و نگفتیم گهی
[M2]این قدری که خسروا، چیست به گوشه حال تو
[A]
[B][M1]باز به خون خلق شد چشم جفانمای تو
[M2]عمر اگر وفا کند جان من و جفای تو
[B][M1]نیست امید کز توام یک گل بخت بشگفد
[M2]عمر به باد می دهم بیهده در هوای تو
[B][M1]گریه و آه سرد من گر بر بایدت کسی
[M2]تا نروی ز جای خود، ای دل و دیده، جای تو
[B][M1]وقتی اگر ز جان من ناوک تو خطا شود
[M2]تن به قصاص در دهم معذرت خطای تو
[B][M1]من که ز دولت غمت خون دو دیده می خورم
[M2]هست حرام خوارگی گر نکنم دعای تو
[B][M1]باد بر آستان تو خاک شده وجود من
[M2]تا به طفیل آستان بو که رسم به پای تو
[B][M1]بر زمی آخرت گهی بوده بود خرامشی
[M2]حیف بود به چشم من خاک در سرای تو
[B][M1]از حسد خیال تو با دل خود به غیرتم
[M2]گلخنیی چرا کشد هولج کبریای تو
[B][M1]گوش به خسرو آر شب تا که ببینی از کجا
[M2]نغمه شوق می زند بلبل خوشنوای تو
[A]
[B][M1]نیست گشاده چشم من جز به خیال روی تو
[M2]بسته کس نشد دلم جز به شکنج موی تو
[B][M1]هر سحری چو بیدلان آیم و بر تو بنگرم
[M2]از پی آنکه شد مرا فال خجسته روی تو
[B][M1]پیش من آ که ساعتی با تو مگر دمی زنم
[M2]زانکه به لب رسیده شد جانم از آرزوی تو
[B][M1]دیده من ز نیکوان روی تو اختیار کرد
[M2]از پی چشم زخم تو کم نگرم به سوی تو
[B][M1]مرد چو خسرو از غمت بوی وفا بدو رسان
[M2]تا به وسیله صبا زنده شود به بوی تو
[A]
[B][M1]روی یار از سبزه تر بوستانی یافت نو
[M2]چشم من بهر تماشا گلستانی یافت تو
[B][M1]تا لب او در ته هر موی خط جان نمود
[M2]بنده زان لب در ته هر موی جانی یافت نو
[B][M1]بود ناپیدا دهانش تیز دیدم بوسه جاش
[M2]در لب از دندانی نشانی شد دهانی یافت نو
[B][M1]ماه من زلف سیه بر خط سبزت سر نهاد
[M2]طوطی شکر خورت هندوستانی یافت نو
[B][M1]دی کمر بستی و در وی بسته شد مویی ز جعد
[M2]نی میان بودی تهی گاهت میانی یافت نو
[B][M1]قامت تو کز ضعیفی بسته در مویت نماند
[M2]بر سر هر تار مویی خانمانی یافت نو
[B][M1]بس که نونو داستانت فتنه شد بر هر زبان
[M2]هر زبان از قصه من داستانی یافت نو
[B][M1]بس که سودم روی زرد خویش بر خاک درت
[M2]باد هر دم ز آستانت زعفرانی یافت نو
[A]
[B][M1]مست می گردی ز خانه، بیش نافرمان مشو
[M2]چشم بد نیکو نباشد، جایها مهمان مشو
[B][M1]گر ترا جولان نباشد، گر تو چون من صد کشی
[M2]یا مرا اول بکش یا بیش در جولان مشو
[B][M1]طوق شاهان است فتراک تو بر ما سهل گیر
[M2]شرم دار و بر گدایان صاحب فرمان مشو
[B][M1]غمزه می آری و می گویی مرو از خود عجب
[M2]تیغ می رانی و می گویی مرا، قربان مشو
[B][M1]دل ز من بستانی و گویی نمی دانم که برد
[M2]این چنین یکبارگی هم جان من نادان مشو
[B][M1]از غمت شبها نخفتم و آن زمان کت یافتم
[M2]گر مرا خواب دگر گیرد تو دیگرسان مشو
[B][M1]دوستان گشتند دشمن، ای دل، آخر گهی
[M2]زان من بودی تو باری جانب ایشان مشو
[B][M1]دل که ویرانی ست اندر طالعش از نیکوان
[M2]گفت مردم کی شود گر گویدش ویران مشو
[B][M1]خسروا، دیدی که حیران مانده ای در کار خویش
[M2]من ترا صد ره نگفتم کاین چنین حیران مشو
[A]
[B][M1]مردم چشم مرا برد آب و گر آیی درو
[M2]مردمی باشد که بنشینی چو بینایی درو
[B][M1]ماه را با چون تویی باری که نسبت می کند
[M2]نیست چون عیاری و شوخی و رعنایی درو
[B][M1]در رخت گم گشت عقل و گفت، یارب، چون کنم
[M2]وصف زیبایی که حیران است زیبایی درو
[B][M1]عشق استاد است و شاگردش بلای کوی دوست
[M2]مکتبش بدبختی وتعلیم رسوایی درو
[B][M1]تشنه تو میرد آب زندگی گر بیندت
[M2]زنده ای سیراب گردد گر فرود آیی درو
[B][M1]گرد کویت را نبیزم من به دامان دو چشم
[M2]زانکه گم گردد دل بد روز هر جایی درو
[B][M1]خلق گوید، خسروا، از عشق کی دیوانه شد
[M2]چون کند بیچاره، چون نبود شکیبایی درو
[A]
[B][M1]از من، ای ساده پسر، دور مشو
[M2]برشکسته مگذر دور مشو
[B][M1]گر چه سر تا به قدم از نمکی
[M2]هم از این خسته جگر دور مشو
[B][M1]مردنم از غم تو نزدیک است
[M2]یک زمانیم ز سر دور مشو
[B][M1]مرو از پیش من و بهر خدا
[M2]مطلق از پیش نظر دور مشو
[B][M1]تری دیده پر خون دیدی
[M2]وه کزین دیده تر دور مشو
[B][M1]لب به خسرو ده و آنگاه به لاغ
[M2]با مگس گو، ز شکر دور مشو
[A]
[B][M1]پر زخم است و شکست زلف گرانبار تو
[M2]زانکه هزاران دل است بسته هر بار تو
[B][M1]خط که بر آن لب کشید از سر کلک قضا
[M2]نقش فنا زد رقم بر لب خونخوار تو
[B][M1]زنده به کویش نماند، وه که چه مردم کش است
[M2]همچو طبیبان خام نرگس بیمار تو
[B][M1]فاتحه خوان است خلق سوی سرایش که هست
[M2]خاک شهیدان عشق کهگل دیوار تو
[B][M1]هر که زبان می کشید از پی تو سوی من
[M2]همچو من بی زبان گشت گرفتار تو
[B][M1]ای سر خسرو ترا مژده که هر بامداد
[M2]فتنه به قصابیست بر سر بازار تو
[A]
[B][M1]پرده صبرم درید غمزه دلدوز تو
[M2]زهره من آب کرد عشق جهانسوز تو
[B][M1]من که سحر هر شبی دم نزنم تا به صبح
[M2]ترسم روشن شود مهر دل افروز تو
[B][M1]رنگ گل عارضت روز به روز است نو
[M2]خارکشی را چه رنگ از گل نوروز تو
[B][M1]هندوی چشم ترا غارت ترکان چین
[M2]نیکویی آموخته است زلف بدآموز تو
[B][M1]تا تو بر اهل صواب تیر زنی بی خطا
[M2]هست کمان بلند ابروی کین توز تو
[B][M1]خسرو بیچاره کرد وقف هوای تو دل
[M2]گر چه پی جانست گرد غمزه دلدوز تو
[A]
[B][M1]گر نه کمند بلاست بر دل عشاق تو
[M2]بهر چه نازی کند زلف تو بر ساق تو
[B][M1]تو که به غلتاق تنگ چست در آمد تنت
[M2]پرده دل را درید رشک بغلتاق تو
[B][M1]بو که بیاید ز تو شستن نعل سمند
[M2]پای بزرگان گرفت گریه عشاق تو
[B][M1]گریه کنم تا مگر ز ابرو اشارت کنی
[M2]لیک ز باران من غم نخورد طاق تو
[B][M1]پیش تو مردن مرا چون نگذارد رقیب
[M2]بهر چه باری زید خسرو مشتاق تو
[A]
[B][M1]نوبت خوبی زدند در شب گیسوی تو
[M2]فتنه عسس گشت باز گرد سر کوی تو
[B][M1]گر به ترازوی چرخ دست رسد مر مرا
[M2]حسن تو یکسو نهم، مه به دگر سوی تو
[B][M1]روی مرا زرد کرد روی تو منکر شود
[M2]اینک اگر راست است، روی من و روی تو
[B][M1]نیست کمان غمت چون که به بازوی من
[M2]گوشه گرفتم، ولی گوشه ابروی تو
[B][M1]من به فسون وفا زان خودت می کنم
[M2]تفرقه گر نفگند نرگس جادوی تو
[B][M1]بس که شکسته دلان بسته زلفت شدند
[M2]هست هزاران شکست در سر هر موی تو
[B][M1]ای به دو رخ چون پری زلف ز رخ دور کن
[M2]دیو نه نیکو بود خاصه به پهلوی تو
[B][M1]قامت خسرو ز غم چون دم سگ حلقه شد
[M2]تا فلکش طوق ساخت بهر سگ کوی تو
[A]
[B][M1]عاشق و دیوانه ام، سلسله یار کو
[M2]سینه ز هجران بسوخت، شربت دیدار کو
[B][M1]گر چه گلستان خوش است، ورچه چمن دلکش است
[M2]آن همه دیدم، ولی آن گل رخسار کو
[B][M1]ناله هر عاشقی از دل افگار خویش
[M2]از من مسکین مپرس کان دل افگار کو
[B][M1]نقش من بت پرست هست به کشتن سزا
[M2]تیغ سیاست کجاست، بازوی این کار کو
[B][M1]آه که دعوی عشق، پس غم جان، چون بود
[M2]دوستی جان گرفت، دوستی یار کو
[B][M1]وه که جمالی چنان روزی این چشم نیست
[M2]دیده بیدار هست، دولت بیدار کو
[B][M1]بر سخن درد ما گوش نهد گر چه یار
[M2]خسرو بیچاره را طاقت گفتار کو
[A]
[B][M1]خون گریم ار چه از ستم بیکران تو
[M2]هم خاک روبم از مژه بر آستان تو
[B][M1]بسیار آبگینه دلها شکسته ای
[M2]زین جرم سنگ شد دل نامهربان تو
[B][M1]جان رفت و نه وصال توام شد نه عیش خوش
[M2]نه من از آن خویش شدم نه از آن تو
[B][M1]در دل که شب جفای تو می گشت تا به روز
[M2]گفتم که، ای تو، در دل من، گفت، جان تو
[B][M1]ابرو ترش مکن که شود کشته عالمی
[M2]زین چاشنی که می نگرم در کمان تو
[B][M1]از تنگی دهان توام دست کی دهد
[M2]روزی من چو تنگ تر است از دهان تو
[B][M1]گفتی که خسرو آن من است این چه دولت است
[M2]یعنی منم که می گذرم بر زبان تو
[A]
[B][M1]هر جا که لب به خنده گشاید دهان تو
[M2]خونابه ایست از لب چون ناردان تو
[B][M1]ای بس عنان که بر سر کوی تو شد ز دست
[M2]کز راه جور باز نتابد عنان تو
[B][M1]شد خانمان صبر همه غارت و خراب
[M2]از ترکتاز غمزه نامهربان تو
[B][M1]از خوی بد چه ظلم که بر ما نمی کنی
[M2]آخر چه کرده ام من مسکین از آن تو
[B][M1]عشق تو بس که بر دل خسرو زده ست زخم
[M2]گرهست امید زیستنم هم به جان تو
[A]
[B][M1]کس چون جهد ز گیسوی همچون کمند تو
[M2]جایی که آن کمند شود پای بند تو
[B][M1]آموخت چشمهای مرا گریه های تلخ
[M2]در دیده خنده های لب نوشخند تو
[B][M1]شویم ز گریه روی زمین را که هست حیف
[M2]کافتد به خاک سایه سرو بلند تو
[B][M1]ای پندگو که گوییم از عشق او بخیز
[M2]چون دل به جای نیست، چه خیزد ز پند تو
[B][M1]تا کی هنوز در دلت از خسته غبار
[M2]کز خون دل نشاند غبار سمند تو
[B][M1]دل تنگیم بکشت، مفرمای عیب اگر
[M2]تنگ است این قبا به تن ارجمند تو
[B][M1]دلهاست آخر این، نه سپند، اینچنین مسوز
[M2]یک پند من به گوش کن، ای من سپند تو
[B][M1]گو تا به روح من کند از بعد مردنم
[M2]کش گر بود نصیبه ز حلوای قند تو
[B][M1]گرد آر زلف را که ز عالم برون گریخت
[M2]خسرو هنوز می نجهد از کمند تو
[A]
[B][M1]گر باده می خورم به سر من خمار تو
[M2]ور در چمن روم به دلم خارخار تو
[B][M1]خون شد ز نالشم جگر سنگ و همچنان
[M2]با سنگ خویشتن دل با استوار تو
[B][M1]از دیدن تو مست و خرابم تمام روز
[M2]جان می کنم تمام شب اندر خمار تو
[B][M1]بیرون جهان سمند که پیشت به صد هوس
[M2]مردن به پای خویشتن آید شکار تو
[B][M1]دل راتب غم تو چو بی من نمی خورد
[M2]شرمنده دلم من و دل شرمسار تو
[B][M1]عمرم به یاری سگ کوی تو شد به سر
[M2]روزی نگفتیش که چگونه ست یار تو
[B][M1]داغ تو دارم ار نکنم خدمتی دگر
[M2]کم زانکه با زمین برم این یادگار تو
[B][M1]بهر کدام روز بود عقل و جان و دل
[M2]گر این متاع خرج نگردد به کار تو
[B][M1]صد پاره شد چو غنچه دل خسرو و هنوز
[M2]باری گلی کشفت مرا در بهار تو
[A]
[B][M1]هر شب منم فتاده به گرد سرای تو
[M2]تا روز آه و ناله کنم از برای تو
[B][M1]روزی که ذره ذره شود استخوان من
[M2]باشد هنوز در دل تنگم هوای تو
[B][M1]هرگز شب وصال تو روزی نشد مرا
[M2]ای وای بر کسی که بود مبتلای تو
[B][M1]جان را روان برای تو خواهم نثار کرد
[M2]دستم نمی دهد که نهم سر به پای تو
[B][M1]جانا، بیا ببین تو شکسته دلی من
[M2]عمری گذشته است منم آشنای تو
[B][M1]بر حال زار من نظری کن ز روی لطف
[M2]تو پادشاه حسنی و خسرو گدای تو
[A]
[B][M1]بوی وفا ز طره عنبرفشان تو
[M2]عشاق را نه جز ستم بیکران تو
[B][M1]شب نیستی که می نکنم تا به وقت صبح
[M2]افغان ز جور غمزه نامهربان تو
[B][M1]برق از نفس گشایم و ژاله زنم ز اشک
[M2]شاخ وفا دمد مگر از گلستان تو
[B][M1]نادیده کس میان تو و تابدیده ام
[M2]گم گشته ام ز لاغری اندر میان تو
[B][M1]تن موی شد مرا و به هر موی از تنم
[M2]غم کوه کوه در غم کوه روان تو
[B][M1]زرد و خمیده شد تن خسرو که تا شود
[M2]خلخال پایهای سگ پاسبان تو
[A]
[B][M1]مست آمد آن نگار که ما مست روی او
[M2]دیوانگیست کار من از جستجوی او
[B][M1]با خود برید چشم من از روی مردمی
[M2]گر آرزو کنید که بینید روی او
[B][M1]بر خاک کوی وی دل من دوش گم شده ست
[M2]یک ره طلب کنید دل از خاک کوی او
[B][M1]خواهید تا چو من نشوید از بلای هجر
[M2]در من نگه کنید و ببینید سوی او
[B][M1]گر تلخ پاسخی دهد از خوی تلخ خویش
[M2]هم بشنوید و تلخ مدانید خوی او
[B][M1]گر هیچ نیست، پیش نسیم صبا روید
[M2]بر خسرو شکسته رسانید بوی او
[A]
[B][M1]عشق نوست و یار نوست و بهار نو
[M2]زان روی خوب روز نو و روزگار تو
[B][M1]چون در نیاید از در من نوبهار من
[M2]زانم چه خوشدلی که در آید بهار نو
[B][M1]در نوبهار چون تو نه ای در چمن مرا
[M2]از سرو و گل چه خیزد و از لاله زار نو
[B][M1]بس نوبهار کهنه که بشکست زانکه کرد
[M2]در چشم نیم مست تو هر دم خمار تو
[B][M1]دارم دل غمین و ندانستم این که باز
[M2]هر روز نو شود غمم از غمگسار نو
[B][M1]با خاک یادگار برم درد تو که باز
[M2]هم یادگاریی شود و یادگار تو
[B][M1]بردی دلم مرنج ز گستاخیش، ازآنک
[M2]نوبرده ایست پیش خداونگار نو
[B][M1]خواهی ببین و خواه نه، باری من از دو چشم
[M2]ریزم به خاک کوی تو هر دم نثار تو
[B][M1]خسرو ز عشق لافی و جویی قرار دل
[M2]بخشد مگر خدای دلت را قرار نو!
[A]
[B][M1]سوی شکار، ای پسر نازنین، مرو
[M2]رحمی بکن به این دل اندوهگین مرو
[B][M1]شیران نیند مرد تو، چون غمزه می زنی
[M2]بر آهوان خسته به آهنگ کین مرو
[B][M1]بگذار تا به خویشتن آیم ز بیهشی
[M2]روزی دو مردمی کن و بر پشت زین مرو
[B][M1]چشم تو آفت است، به روی کسی مبین
[M2]پای تو نازک است، به روی زمین مرو
[B][M1]شب تیری از کمان توام می کند هوس
[M2]امروز هم مرا کش و حالی به کین مرو
[B][M1]دی گشت رفتی و دل خلقی ز جا برفت
[M2]رفت آنچه رفت، بار دگر اینچنین مرو
[B][M1]یک پارسا نماند به شهر، از خدا بترس
[M2]مست و خراب موی، برو، بیش ازین مرو
[B][M1]گل کیست تا به پات رسد، یا مرا بکش
[M2]یا پا برهنه بر گل و بر یاسمین مرو
[B][M1]گفتی ببینم ار نروی، خون بریزمت
[M2]می کن بر آنچه رای تو باشد، همین مرو
[B][M1]بر نازکان باغ ببخشای و لطف کن
[M2]زینسان به ناز در چمن، ای نازنین، مرو
[B][M1]ای آنکه در نظاره آن شوخ می روی
[M2]دیوانگی خسرو مسکین ببین، مرو
[A]
[B][M1]ای خرد مست لعل چون می تو
[M2]ما ز آزاده ابروی خوی تو
[B][M1]می مرا ده که لب به گوش برم
[M2]بس که مستم ز لعل چون می تو
[B][M1]چون کنی وعده، باز گویی «کی »
[M2]من به صد جان غلام آن کی تو
[B][M1]چون غمت بکشدم، بگویی «هی »
[M2]روح بخشد به تن همان می تو
[B][M1]گوییم مردن تو از پی کیست
[M2]هم به جان و سر تو از پی تو
[B][M1]گفتم از تو حیات دارم، گفت
[M2]«تو نگر و آن حیات لاشی تو»
[B][M1]خسروا، چون سزای سوختنی
[M2]مهربانی ست شعله بر نی تو
[A]
[B][M1]ای به بالا بلند و زیبا تو
[M2]رشک سرو بلند بالا تو
[B][M1]زرگر از سیم چون تو بت نکند
[M2]خواه هم برد و خواه فرما تو
[B][M1]در دلت هیچ جا نمی گیریم
[M2]گر چه ما هسته ایم و خرما تو
[B][M1]تیغ برکش که جان فدا کردیم
[M2]گر نخواهی برید از ما تو
[B][M1]خیز و بر دیده شین چنانکه بود
[M2]مردم دیده زیر و بالا تو
[B][M1]روزها شد که اندر این هوسم
[M2]که شوم همنشین شبی با تو
[B][M1]گل دمانید اشک من از خاک
[M2]بو که آیی بدین تماشا تو
[B][M1]همه راهت برفتم از مژگان
[M2]گر چه دور است ره ز من تا تو
[B][M1]جان خسرو، چو جای خود کردی
[M2]دور تا کی شوی ازینجا تو
[A]
[B][M1]یا دلم را به راز محرم شو
[M2]یا تنم را بدوز و مرهم شو
[B][M1]گر نه ای آگه از درونه من
[M2]یک زمانی بیا و همدم شو
[B][M1]نشوی کم به پرسشی که کنی
[M2]ورشوی کم بدین قدر کم شو
[B][M1]چند سر برکنی ز جیب جفا
[M2]یا به دامن کش و فراهم شو
[B][M1]ور غمت بهر بردن دل ماست
[M2]دل ما را بگیر و بی غم شو
[B][M1]گر شوی دیده، می توانی شد
[M2]مردم دیده گر شوی، هم شو
[B][M1]جای در چشم خسرو ار نکنی
[M2]خاک پای سر معظم شو
[A]
[B][M1]لاله دمد از خون شهیدان غم او
[M2]تا حشر در آیند به خوان علم او
[B][M1]از جور و وفا و ستم هر که بپرسی
[M2]در عشق مساوی ست وجود و عدم او
[B][M1]می زد رقم غالیه نقاش سیه کار
[M2]بشکست ز رشک خط سبزت قلم او
[B][M1]در پای خم امروز چو من صاف دلی نیست
[M2]جز درد که پیوسته بود در قدم او
[B][M1]خسرو چو خورد می ز سفال سگ کویش
[M2]جمشید حسد می برد از جام جم او
[A]
[B][M1]تا شدم چشم آشنا با روی تو
[M2]چشمه ها از من روان شد سوی تو
[B][M1]بس که مویت در خیال من نشست
[M2]در خیالم کین منم با موی تو
[B][M1]عاشق روی توام کز بس صفا
[M2]روی توان دیدن اندر روی تو
[B][M1]من کجا خسپم که از فریاد من
[M2]شب نمی خسپد کسی در کوی تو
[B][M1]گفتیم بی روی من در گل مبین
[M2]چون کنم، می آیدم زو بوی تو
[B][M1]نفگنی در گردنم دستی که نیست
[M2]این کمان را طاقت بازوی تو
[B][M1]سر به زانو مانده ام از دامنت
[M2]تا چرا بوسد سر زانوی تو
[B][M1]بنده خسرو از سر جان خواستت
[M2]تا نشیند ساعتی پهلوی تو
[A]
[B][M1]آیین تو دل بردن است، ای چشم خلقی سوی تو
[M2]خوی تو مردم کشتن است، ای من غلام روی تو
[B][M1]گه جان به بویی می دهم، گه دل به مویی می نهم
[M2]کاری ست افتاده مرا با هر خم گیسوی تو
[B][M1]از بس که کویت هیچگه خالی نباشد ز آه کس
[M2]هر لحظه بینم تازه تر داغ سگان گوی تو
[B][M1]نزدیک مردن می شوم از بوی زلفت می زیم
[M2]تا حال چون خواهد شدن روزی که نبود بوی تو
[B][M1]گر من نمانم، ظن مبر کز کوی او دامن کشم
[M2]با باد همراهی کند خاک من اندر کوی تو
[B][M1]آیم به کویت هر شبی چون خواب ناید چون کنم
[M2]مشغول دارم تا سحر خود را به گفت و کوی تو
[B][M1]گفتی که سوی باغ رو تا بو که دل بگشایدت
[M2]او فتح ما را کی زند چندین گره در موی تو
[B][M1]امشب که مهمان منی، فردا که خواهد زیستن؟
[M2]بگذار تا یک ساعتی می بینم اندر روی تو
[B][M1]دست رقیبت بس بود، گر تیغ بر من می زنی
[M2]پیکار خسرو چون نهم بر ساعد و بازوی تو
[A]
[B][M1]دل و جان مرا زاندازه و بگذشت آرزوی تو
[M2]بباید خون من تا جان کنم قربان خوی تو
[B][M1]دلم بستی چو در زلف درازش آن قدر رشته
[M2]که گردد هر زمان گرد سر هر تار موی تو
[B][M1]تو خود هم زین دل پر خون برون بر حال دل، جانا
[M2]که من گفتن نمی آرم بر آن خوی نکوی تو
[B][M1]نمازت را به خون بودی وضوی مردم دیده
[M2]چو خون کم شد تیمم می کند از خاک کوی تو
[B][M1]تو خوش خوش می روی چون گل به پیشت بادپا خندان
[M2]هزاران جان سرگشته دوان دنبال بوی تو
[B][M1]به راهت خاک گشته عاشقانست و تو در جولان
[M2]مبادا کان چنین گردی نشنید گرد روی تو
[B][M1]نمی یابد خبر خلق از دل گم گشته جز آن دم
[M2]که بوی خون دلها باد می آرد ز سوی تو
[B][M1]نه بر تو بلکه هم بر دیده خود می نهم منت
[M2]اگر دزدیده پا گردم ز بهر جست و جوی تو
[B][M1]من و شبها و بیداری و حیرانی و خاموشی
[M2]که محرم نیست خسرو را زبان در گفت و گوی تو
[A]
[B][M1]ز دلها لشکری دارد سخن با تاجداران گو
[M2]قرار لشکر خود ده به ترک بی قراران گو
[B][M1]ترا دو چشم جادوکش، من از دوری به مردن خوش
[M2]خود ار خنجر نمی رانی، بدان خنجر گذاران گو
[B][M1]مگو با من که در کویم بلا و فتنه می بارد
[M2]ز بارانم چه ترسانی، حدیث تیر باران گو
[B][M1]چه گویی این که پامال غلامانت کنم بر در
[M2]به راه خویشم، ای سلطان، لگدکوب سواران گو
[B][M1]چرا هر دم همی گویی که سوز عشق بد باشد
[M2]مرا در سینه دوزخ هاست این با خام کاران گو
[B][M1]جفاگر می کند بر روی او چون گویم، ای محرم
[M2]ولی زانگونه کاندر گوش او افتد به یاران گو
[B][M1]غم من بشنو، ای باد و چو هست این کلبه نوحی
[M2]مگو آن جا و گر گویی بسان شرمساران گو
[B][M1]تو ای کز باده عشق بتانم توبه می گویی
[M2]مرا عمری ست مستم، این سخن با هوشیاران گو
[B][M1]چه گل چیند کسی کز خار ترسد، خسروا، سر نه
[M2]به تیغ همچو سوسن بس حدیث گلعذاران گو
[A]
[B][M1]ای گلستان ترا بالای سرو
[M2]وز تو زیب قامت زیبای سرو
[B][M1]شکل سرو ار چه به بستانها خوش است
[M2]با چنان قدی کرا پروای سرو
[B][M1]هر کرا با گلعذاری سر خوش است
[M2]کی سر باغ است با سودای سرو
[B][M1]راستی گویم مرا با تست کار
[M2]راست ناید کار از بالای سرو
[B][M1]می درم بر یاد بالایت چو گل
[M2]جامه پیش قامت یکتای سرو
[B][M1]هیچگه باشد که زیر پای تو
[M2]سر نهم چون سبزه زیر پای سرو
[B][M1]خسروت بر چشمها جا کرد، ازآنک
[M2]بر گذار سرو باشد جای سرو
[A]
[B][M1]همی گویم که وقتی، ز آن مشتاقان مجنون شو
[M2]تو، نافرمان بدخو را نمی گویم که اکنون شو
[B][M1]چه حاجت نامه های درد ما را مهر و اکردن
[M2]ببین عنوان خون آلوده و بر حرف مضمون شو
[B][M1]من امشب جان شیرین در سر و کار وفا کردم
[M2]تو در دولت بمان جاوید هر روزی بر افزون شو
[B][M1]بده سر جرعه و درکش ز جام شوق، ای زاهد
[M2]پس آنگه پای کوبان پیش آن لبهای میگون شو
[B][M1]به دیوار خرابات اوفگندم خرقه رسمی
[M2]حلالت کردم، ای دزد، از درون بستان و بیرون شو
[B][M1]مسافر می شود مهمان و دل همراه او، ای جان
[M2]هنوز او فرصتی دارد تو باری پیش ازو خون شو
[B][M1]نیاید عاقلان را، خسروا، سودای تو باور
[M2]گر این را محرمی خواهی، به گورستان مجنون شو
[A]
[B][M1]بیا، ای باغ جان، تا بنگرم سرو روان تو
[M2]مرا، دربان، رها کن تا بمیرد باغبان تو
[B][M1]ز فریادم بنالد کوه و ره ندهی به سوی خود
[M2]تعالی الله چه سنگ است این دل نامهربان تو
[B][M1]بسوزم و آه برنارم، گرفتم مردمی آمد
[M2]نه آخر دوستم من، چون روا دارم زیان تو
[B][M1]بخواهی دید کز ظلم تو ناگه بهترین روزی
[M2]من مظلوم خواهم هر دو دست اندر عنان تو
[B][M1]مرا گفتی «که باشی تو که بوسی آستان من »
[M2]گر آن گستاخیم بخشی، غلام رایگان تو!
[B][M1]وگر زین ننگ می داری که خود را ز آن تو گفتم
[M2]من تنها از آن خود، دل و جانم از آن تو
[B][M1]تو آگه نی و من با تو ازینسان عشق می سازم
[M2]که خود را گه گهی دشنام گویم از زبان تو
[B][M1]رقیبا، گفتیم کو گفت خاکم در دهان کردی
[M2]تو گر این راست می گویی، شکر اندر دهان تو
[B][M1]به حیله زیستی خسرو که دی پیش آمد و دیدی
[M2]کنون باز آمد آن مردم کش، اینک بهر جان تو
[A]
[B][M1]امشب، ای باد، یکی جانب آن بستان شو
[M2]سر آن زلف پریشان کن و مشک افشان شو
[B][M1]من که زان بوی شوم کشته و خواهی بروم
[M2]از پی بوی دگر جانب آن بستان شو
[B][M1]چون شدی، ای دل بدخو، که نمودت این راه
[M2]که بر آن سرکش خودکامه و بی سامان شو؟
[B][M1]تشنه خون دل ماست دو چشم مستت
[M2]هر دم، ای دیده من، ساقی آن مستان شو
[B][M1]صنما، رفت چو جانم به غمت لطفی کن
[M2]تا شوم زنده ز سر، هم تو درین تن جان شو
[B][M1]همه در مجلس شاهان نتوان خورد کباب
[M2]یکی شبی بر جگر سوخته هم مهمان شو
[B][M1]آرزو دارم کامی ز لبت یک روزی
[M2]تا مگر گویی که غارتگر خوزستان شو
[B][M1]رکن دین آصف ثانی حسن آن کش به دعا
[M2]آسمان گفت که فرمان ده چار ارکان شو
[B][M1]گر همی خواهی در دیده کشندت خوبان
[M2]گفت خسروست که خاک در خسرو خان شو
[A]
[B][M1]عارض همچون نگارستان تو
[M2]شاهد حال است بر دستان تو
[B][M1]شب جهانی کشته ای و آنگه هنوز
[M2]بوی خون می آید از پیکان تو
[B][M1]عذر خواه آن غمزه را از ما که او
[M2]خون ما ریخت بی فرمان تو
[B][M1]موی بر اندام من پیکان شود
[M2]چون کنم یاد از سر مژگان تو
[B][M1]سنگ گوهر را به دندان بشکند
[M2]بشکند گر گوهر دندان تو
[B][M1]گل بخندد در چمن گر خنده ای
[M2]وام یابد از لب خندان تو
[B][M1]با چنین خوبی تو ز آن کیستی؟
[M2]بنده خسرو هست باری آن تو
[A]
[B][M1]کارم از دست برفته ست ز نادیدن تو
[M2]زین پس، ای دیده، کجا ما و کجا دیدن تو
[B][M1]آن کجا وقت که در کوچه ما به جولان رفتن
[M2]دل بدزدیدن و دزدیده به ما دیدن تو
[B][M1]آن به خونریز خود از چشم رضا دیدن من
[M2]و آن بر احوال من از چشم جفا دیدن تو
[B][M1]حال زار گذر من شب تیره دانی
[M2]که چه فرق است ز نادیدن تا دیدن تو
[B][M1]خواست خسرو که نبیند غمی، اما چه کند
[M2]دیدنی بود، نگارا، غم نادیدن تو
[A]
[B][M1]دلی دارم چو دامان گل از غم چاک گردیده
[M2]سری بر آستان او ز محنت خاک گردیده
[B][M1]ز بس کز غمزه او تیغ بیداد آمده بر من
[M2]سراسر سینه ام چون دامن او چاک گردیده
[B][M1]به تاباک افگند پروانه را شمع وفا پیشش
[M2]که گرد سر هنوزش اندر آن تاباک گردیده
[B][M1]به آن شکل و شمایل با وجود حسن خورشیدی
[M2]ندیده چون تویی هر چند در افلاک گردیده
[B][M1]عجب گر شادمان گردد درونها بعد ازین هرگز
[M2]دل خلقی چنین کز درد من غمناک گردیده
[B][M1]ز به زهر هجر خسرو جان نخواهی داد دور از وی
[M2]از آن رویی کز آیین وفا تریاک گردیده
[A]
[B][M1]چه شکل است این که می آید سمند ناز بر کرده
[M2]هزاران جان و دل آویزه بند کمر کرده
[B][M1]گهی خواهم کشم دیده، گهی خواهم نکو دارم
[M2]چو بینم سوی او انگشتها در دیده در کرده
[B][M1]سر آن چشم گردم، دیده چون دزدیده سوی من
[M2]چو سویش دیده ام، از ناز دیگر سو نظر کرده
[B][M1]چه شرمش آید از تلخی که از شوخی و بدگویی
[M2]کند با من حدیث تلخ رو سوی دگر کرده
[B][M1]نه من مردم به خون گرم و عشق شهرت آلوده
[M2]عروسی دان مرا گلگونه از خون جگر کرده
[B][M1]خوش آن مجلس که خسرو گشته غرق جرعه خوبان
[M2]لباش هستی خود پیش شان از گریه تر کرده
[A]
[B][M1]من ار چه هر شب از شبهای هجرش می کنم ناله
[M2]ز آه من مبادا بر لبش آزار تبخانه
[B][M1]مرا از ناله خود صد خراش است و یکی راحت
[M2]که می بشناسد آن سلطان سگان خویش را ناله
[B][M1]گذشت از حد درازی شبم ترسم که ناگاهان
[M2]شود شبهای بی پایان در این یک روز صد ساله
[B][M1]ببینم در رخت گر ره بود در آتش و تیغم
[M2]دوم ز انسان که گویی می روم بر سوسن و لاله
[B][M1]چه خوش جان دادنی باشد که من از تلخی مردن
[M2]تو بخشی از لب خویش آخرش شربت در آن حاله
[B][M1]گرم چون خاک زیر پای توسن پی سپر سازی
[M2]همت نگذارم و گردی شوم، آیم ز دنباله
[B][M1]فراقت کشت خسرو را که ترسیدی ز روز بد
[M2]ملخ زد کشت دهقان را که می ترسید از ژاله
[A]
[B][M1]تو دور افتاده از ما و نگنجد شوق در نامه
[M2]بیا کز دست تو هم پیش تو پاره کنم جامه
[B][M1]ترا خال بلاپرور چو نقطه بر رخ چون مه
[M2]مرا داغت به پیشانی چو عنوان بر سر نامه
[B][M1]هزاران نامه تر کردم به خون آخر چه گم گشتی
[M2]اگر تو بیوفا راتر شدی روزی سر خامه
[B][M1]ز خونریز تو هم در سایه زلف تو آویزم
[M2]رقیبت گر بخواهد کشت باری اندر آن شامه
[B][M1]من از جان خاستم، تو خوی بد بگذار جان من
[M2]که مردن خوش بود از دست چون تو شوخ خودکامه
[B][M1]ز آه خویشتن یک سینه بی آتش نمی بینم
[M2]ببین دیوانه خود را که چون گرم است هنگامه
[B][M1]همه شب خون خوردم با دل، ندارم عقل را محرم
[M2]که هست این شربت خاصان نگنجد در دل عامه
[B][M1]به چندین نیش هر چشمی ز چشم خسروت رفتی
[M2]پسندت نیست آخر بر یکی خارم دو بادامه
[A]
[B][M1]ای از رقم شبگون دیباچه مه کرده
[M2]صد نامه پاکان را خط تو سیه کرده
[B][M1]چاه ذقنت کانجا جانها به حیل گنجد
[M2]طرفه که هزاران دل خون گشته به چه کرده
[B][M1]جولان خیالت را چشم تو به یک غمزه
[M2]اندر دل تنگ من بشکافته ره کرده
[B][M1]هر کس رخ زیبایی بیند به نظر هر سو
[M2]من دیده خیانت را هر سو که نگه کرده
[B][M1]خاک در تو صوفی بیزد به کلاه خود
[M2]خاک در ایشان هم تعظیم کله کرده
[B][M1]اول دل من خود را خون کرد به صد زاری
[M2]وانگاه به صد زاری یاد تو چو مه کرده
[B][M1]شد پخته دل خسرو کش خام همی خواندی
[M2]تو سوخته سر تا پا پر خاک سیه کرده
[A]
[B][M1]ای جان، چو سخن گویم مستانه و رندانه
[M2]سرمستم و لایعقل زان نرگش مستانه
[B][M1]پرسد ز سرشک خون جانم ز غمت، آری
[M2]پر گشته مرا آخر در عشق تو پیمانه
[B][M1]ای دوست، سر زلفت در سینه من بگشا
[M2]زنجیر نه این در را، سرهاست درین خانه
[B][M1]با عشق دو چشمش چون رفتی ز پی کویش
[M2]خسرو، تو رهی رفتی رندانه و یارانه
[A]
[B][M1]ای رفته و ترک من بدنام گرفته
[M2]وز دست وفای دگران جام گرفته
[B][M1]باز آمده ای تا بنمایی و بسوزی
[M2]در سوز میاور دل آرام گرفته
[B][M1]خونم مخور، ای دوست، که این باده غم آرد
[M2]چون دید توان آن رخ گلفام گرفته؟
[B][M1]دزدان دل ار شاه بگوید که بگیرند
[M2]من گیرم هر موی ترا نام گرفته
[B][M1]دشنام مرا گفته بدی دوش، همه شب
[M2]من لذت آن گفتن دشنام گرفته
[B][M1]از پیش مران بنده دیرینه خود را
[M2]گر دل شدت، ای کافر خودکام گرفته
[B][M1]من دوزخی عقل و بسا دوزخی عشق
[M2]گو صد چو من سوخته را خام گرفته
[B][M1]ای گل، چه زنی خنده ز نالیدن خسرو
[M2]کازرده بود بلبل در دام گرفته
[A]
[B][M1]دلی دارم ز هجران پاره پاره
[M2]جگر هم گشته پنهان پاره پاره
[B][M1]بیا کت بینم و همچون سپندی
[M2]بر آتش افگنم جان پاره پاره
[B][M1]چه خوش حالی که گردم گرد کویت
[M2]دلی پر خون، گریبان پاره پاره
[B][M1]به کویت کرده ام شب گریه خون
[M2]جگر اینک به دامان پاره پاره
[B][M1]ز پیوندت نخواهد شد جدا دل
[M2]کنیش ار خود به پیکان پاره پاره
[B][M1]به صد خونابه ایمان در دل آویخت
[M2]مکن، ای نامسلمان، پاره پاره
[B][M1]لبت گر خورد خونم، گر دهد دست
[M2]کند خسرو به دندان پاره پاره
[A]
[B][M1]دلم در عشق جانان گشته پاره
[M2]دل است آن شوخ را یا سنگ خاره
[B][M1]شبانگاه تو بر مه پاره آمد
[M2]مرا در دل غم آن ماه پاره
[B][M1]کنار خود نمی بینم ز گریه
[M2]که نتوان دید دریا را کناره
[B][M1]چو بگشادم به گریه چشم دربار
[M2]گشاد ابرو، پدپد آمد ستاره
[B][M1]دو بوسم داد دوش و تا به امروز
[M2]خرابم زان شراب مست کاره
[B][M1]من و مستی و بدنامی و زین پس
[M2]سگان رسوا و طفلان در نظاره
[B][M1]به عشقم چاره فرمایند یاران
[M2]ولی با یار بی فرمان چه چاره
[B][M1]نگارا، بگسلان سر رشته خود
[M2]که نتوان دوخت این دلهای پاره
[B][M1]اگر خون خورد خواهی، شیوه بگذار
[M2]که خسرو نیست طفل شیرخواره
[A]
[B][M1]نسیم زلف بر دست صبا ده
[M2]مرا خون، غیر را مشک ختا ده
[B][M1]بسی کس چشم می دارند لطفت
[M2]مرا خاک و کسان را توتیا ده
[B][M1]از آن می کت چو خون من حلال است
[M2]پیاله خود خور و شربت به ما ده
[B][M1]بکش از یک نظر، چون کشته گردم
[M2]یکی دیگر بیفگن، خونبها ده
[B][M1]به حکم خط خویش، ای آیت حسن
[M2]همه فتوی به خون آر و مرا ده
[B][M1]دلیری می کند در دیدنت خلق
[M2]به دست غمزه شمشیر بلا ده
[B][M1]مرا صد پاره کن بر چشم بیمار
[M2]غلیواژان و زاغان را صلا ده
[B][M1]چو خاکستر شوم از سوز عشقت
[M2]به دست خویش بر باد صبا ده
[B][M1]به صد تعویذ جان دردم نشد به
[M2]به یک دشنام خسرو را دوا ده
[A]
[B][M1]چو بنمایی رخ گلنار گونه
[M2]گل اندر خار غلتد خار گونه
[B][M1]همیشه چشم تو مست است، جانا
[M2]ولی در دلبری هشیار گونه
[B][M1]شفا حاصل نشد درد دلم را
[M2]مگر زان نرگش بیمار گونه
[B][M1]خرد در صدر دیوانخانه عشق
[M2]همی گردد دل بیکار گونه
[B][M1]چه غم، اینک پی تو می گذارم
[M2]نفس پیمودن مکار گونه
[A]
[B][M1]گشادم دیده روی تو ناگه
[M2]به جانم در شدی ناکرده آگه
[B][M1]اگر گویم که از جورت کنم آه
[M2]زنی فی الحال تیغ و گوییم وه
[B][M1]قدت شاخ انار و روی تو نار
[M2]تعالی الله از آن قد اناره
[B][M1]اگر پرتو زند خورشید رویت
[M2]بسوزد مه درون هفت خرگه
[B][M1]مکن با چشم خود نرگس مقابل
[M2]کسی آیینه ننهد پیش امقه
[B][M1]صفا از روی او برد آینه، به
[M2]بنامیزد زهی دخل موجه
[B][M1]بگریم هر سحر بر یاد رویت
[M2]که باران خوش بود اندر سحرگه
[B][M1]به گفت خسرو ار خط موی معنی
[M2]مسلسل کرد اعزالله شانه
[A]
[B][M1]تا دل ز توام به غم نشسته
[M2]جان در گذر عدم نشسته
[B][M1]بر خاک در تو من مقیم
[M2]مانند سگ حرم نشسته
[B][M1]هر کس که بدید حسن رویت
[M2]در خانه زهد کم نشسته
[B][M1]آن خط غبار بر عذارت
[M2]چون هندوی پشت خم نشسته
[B][M1]هستم به رقیب ناکس، ای دوست
[M2]چون خار به گل دژم نشسته
[B][M1]مهر از هوش رخ تو هر شب
[M2]تا وقت سحر به غم نشسته
[B][M1]از دولت وصل تست خسرو
[M2]بر مسند و تخت جم نشسته
[A]
[B][M1]در خون منم، ای صنم، نشسته
[M2]وز عشق تو در الم نشسته
[B][M1]مانند تو دلبری به خوبی
[M2]در ملکت حسن کم نشسته
[B][M1]آن ابروی شوخ دلربایت
[M2]بگرفته دل و به خم نشسته
[B][M1]هر کس به مقام و منزل خویش
[M2]در کوی تو چون سگم نشسته
[B][M1]ای صوفی بی صفا به محراب
[M2]چون مردم بی ندم نشسته
[B][M1]خسرو به حریم عشق فارغ
[M2]از زمزم و از حرم نشسته
[A]
[B][M1]ای در دل من مقیم گشته
[M2]دل بی تو اسیر بیم گشته
[B][M1]خال تو چو نقطه دو ابروت
[M2]یک دایره دو نیم گشته
[B][M1]پشت صدف از لبت شکسته
[M2]در در شکمش یتیم گشته
[B][M1]از میم دهان و نون ابروت
[M2]چشمم همه نون و میم گشته
[B][M1]خطت به سواد دیده من
[M2]بنشسته و مستقیم گشته
[B][M1]نو مرده فتاده بنده در عشق
[M2]در مذهب غم قدیم گشته
[B][M1]من بی زر و آستین تنگت
[M2]از دست تو پر ز سیم گشته
[B][M1]خسرو به گدایی چنان سیم
[M2]پیش در او مقیم گشته
[A]
[B][M1]ای در دل من چو جان نشسته
[M2]در سینه درون نهان نشسته
[B][M1]بالات که راست کرده تیری ست
[M2]تیری ست به مغز جان نشسته
[B][M1]من رفتن جان چگونه خواهم
[M2]تو شوخ چو در میان نشسته
[B][M1]جان بر لبم آمد و نرفته
[M2]تا نام تو بر زبان نشسته
[B][M1]من غرقه و دست و پا زنان، وای
[M2]می خند تو بر کران نشسته
[B][M1]ای خاک، به زاریم مکن دور
[M2]گردی ست بر آستان نشسته
[B][M1]عشاق کشی چو بر در تست
[M2]خسرو به امید آن نشسته
[A]
[B][M1]ای آرزوی دل شکسته
[M2]ما در دل تو شکسته بسته
[B][M1]بس دل که به دولت فراقت
[M2]از ننگ حیات باز رسته
[B][M1]مجروح لبت بسی ست، کس دید
[M2]یک خرما را هزار هسته
[B][M1]دل کوفته من چو آهن سرد
[M2]زان گونه که صد شرار جسته
[B][M1]سروت چو برای جان ما خاست
[M2]برخاسته و به جان نشسته
[B][M1]اندوه من ار نهند بر کوه
[M2]که را بینی کمر شکسته
[B][M1]بر خسرو غمزه ای تمام است
[M2]شمشیر چرا زنی دو دسته؟
[A]
[B][M1]ای آمده جان هر شکسته
[M2]می ده ز شکسته بر شکسته
[B][M1]نشکسته ام از تو هیچ عهدی؟
[M2]ای عهد ببسته بر شکسته!
[B][M1]کم کرده درست هیچ عاشق
[M2]وصفی ز لبت، مگر شکسته
[B][M1]گل خنده لعل شکرینت
[M2]قدر گل و گل شکر شکسته
[B][M1]تا طوق سگ تو سازد ایام
[M2]عشاق ترا کمر شکسته
[B][M1]نشکسته به هیچ زر ز تو کس
[M2]الا که به روی زر شکسته
[B][M1]دریاب که خسرو از هویت
[M2]مانده ست چو مرغ پر شکسته
[A]
[B][M1]ای دهلی و ای بتان ساده
[M2]پگ بسته و جیره کج نهاده
[B][M1]خون خوردنشان به آشکاریست
[M2]گر چه به نهان خورند باده
[B][M1]فرمان نکنند، از آنکه هستند
[M2]از غایت ناز نامراده
[B][M1]نزدیک دلی چنان که دل را
[M2]برداشته گوشه ای نهاده
[B][M1]جایی که به ره کنند گلگشت
[M2]در کوچه دمد گل پیاده
[B][M1]آسیب صبا رسید بر دوش
[M2]دستارچه بر زمین فتاده
[B][M1]شان در ره و عاشقان به دنبال
[M2]خونابه ز دیدگان گشاده
[B][M1]ایشان همه باد حسن در سر
[M2]اینها همه دل به باد داده
[B][M1]خورشید پرست شد دل ما
[M2]زین هندوکان شوخ ساده
[B][M1]کردند مرا خراب و سرمست
[M2]هندوبچگان پاک زاده
[B][M1]بربسته به مویشان چو مرغول
[M2]خسرو چو سگی در قلاده
[A]
[B][M1]ای غالیه گرد ماه سوده
[M2]آراسته شمع را زدوده
[B][M1]برداشته نسخه ای ز خورشید
[M2]آیینه که روی تو نموده
[B][M1]یک خنده ز لعل شکرینت
[M2]زنگار هزار دل زدوده
[B][M1]جان تازه شود ز گرد خنگت
[M2]کان خاک مفرحی ست سوده
[B][M1]هر روز به کوی تو جوانان
[M2]جان کاشته و جگر دروده
[B][M1]هر روز به دیدن رخ تو
[M2]جان داده و عمر تو فزوده
[B][M1]بیگانه شد آن کسی که بوده ست
[M2]وقتی به دل خراب بوده
[B][M1]هر شب دل من حدیث دردت
[M2]هم گفته و هم ز خود شنوده
[B][M1]کس در غم تو نداده پندم
[M2]جز آنکه غمی نیازموده
[B][M1]بسته به عطای او دل خویش
[M2]خسرو که میان خون غنوده
[A]
[B][M1]ای حسن، تو آفت زمانه
[M2]روی تو به دلبری فسانه
[B][M1]صد دل درود دمی به زلفت
[M2]گر تیز رود زبان شانه
[B][M1]هر دم سوی قبله دو ابروت
[M2]خورشید یگانه در دو گانه
[B][M1]از زلف تو گاه قبله بازی
[M2]مطروح دو رخ شده زمانه
[B][M1]من غرقه و تو به آب چشمم
[M2]پیش رخ خویش بر کرانه
[B][M1]تیرم زنی و خوشم که باری
[M2]بشناختیم بدین بهانه
[B][M1]گم گشتی خسروا، به کویش
[M2]یا ماند مگر ترا به خانه
[A]
[B][M1]ای آرزوی هزار سینه
[M2]وندر دل تو هزار کینه
[B][M1]هستم ز برت که هست پیدا
[M2]در جامه چو می در آبگینه
[B][M1]هر قطره خون ز چشم من هست
[M2]بر خاتم عاشقی نگینه
[B][M1]ای عقل که پندنامه خوانی
[M2]در آب روان کن این سفینه
[B][M1]طاقت به دلم نماند، یارب
[M2]انزل لقلوبنا سکینه
[B][M1]مجنون خراب سینه داند
[M2]اندوه من خراب سینه
[B][M1]ننگ همه عاشقانست خسرو
[M2]مپسند سفال در خزینه
[A]
[B][M1]عید است خوبان نیم شب در کوی خمار آمده
[M2]سرمست گشته صبحدم، غلتان به بازار آمده
[B][M1]عید آمد از چرخ برین، پر شادمانی بین زمین
[M2]مه را چو زرین جام بین از بهر خمار آمده
[B][M1]با ظلمت شب شکل مه چون ناخن شیر سیه
[M2]آهوی مشرق رو به ره افتاده افسار آمده
[B][M1]اینک سپیده کرد اثر، در صبح عیدی کن نظر
[M2]وز می رخ مستان نگر چون برگ گلنار آمده
[B][M1]چشمه که آب آرد برون دیدی به کهسار اندرون
[M2]بین چشمه آتش که چون بیرون ز کهسار آمده
[B][M1]از دهرهای بی سکون چون سلخ شد مه بین که چون
[M2]پهلوگه سلخش که چون بی هیچ آزار آمده
[B][M1]باز از لطافت سر به سر کرده لبان نغزتر
[M2]هر یک بر آیین دگر خونریز و خونخوار آمده
[B][M1]گویی که ابر اندر فلک پیلی ست آن بی هیچ شک
[M2]وان پیل را زرین کجک بر سر نگونسار آمده
[B][M1]انگشترین بی نگین وز بهر آن انگشترین
[M2]چندین هزار انگشت بین هر سو پدیدار آمده
[B][M1]هر کس به کف کرده ملی، هر دل شکفته چون گلی
[M2]وز کوس هر سو غلغلی در چرخ دوار آمده
[B][M1]شب کس نخفته خواب را، خوبان گلاب ناب را
[M2]نقل و می و جلاب را هر سو خریدار آمده
[B][M1]خوش خوش گلاب مشکبو گشته روان از چار سو
[M2]زو خانه و بازار و کو چون صحن گلزار آمده
[B][M1]شب مار دودانگیز دان، صبح از دمش خنده زنان
[M2]گویی که ضحاکی ست آن اندر دم مار آمده
[B][M1]خورشید تیغ آتشین زنگار چرخش همنشین
[M2]آن تیغ را بر چرخ بین روشن ز زنگار آمده
[B][M1]در خانه هر خورشیدوش گلگونه تر کرده خوش
[M2]خورشید تیغ آتشین زنگار چرخش همنشین در
[B][M1]در خانه هر خورشیدوش گلگونه تر کرده خوش
[M2]مژگان چو تیر نیم کش، لبها چو سوفار آمده
[B][M1]در عید گه گشته روان هر سوی چون پیر و جوان
[M2]هم عقل برده هم روان دل دزد و طرار آمده
[B][M1]رانده براق صفت شکن در عیدگه شاه ز من
[M2]بسته به گردش آن چمن، چون شه به پیکار آمده
[B][M1]عالم گرفته نور خور، ور کس درو کرده نظر
[M2]عطش دماغش را نگر از تاب انوار آمده
[B][M1]برتافته جعد سیه، وز ناز کج کرده کله
[M2]وز روی ایشان عیدگه یغما و خونخوار آمده
[B][M1]جوشان به مرکب گرم رو، در دیده میدان کرده نو
[M2]در هر رکابش نوبه نو گنبدگری کار آمده
[B][M1]میخواره را امروز بین غرق شراب شکرین
[M2]موری ست اندر انگبین گویی گرفتار آمده
[B][M1]چنگ از نوای ارغنون از بس که جانی کرده خون
[M2]تن تن کنان جانی برون از زیر هر تار آمده
[A]
[B][M1]ای قبله ابروی تو محراب ابرار آمده
[M2]محرابیان در کوی تو از قبله بیزار آمده
[B][M1]هم عاشقان در شست تو، هم روزه داران مست تو
[M2]هم زاهدان از دست تو در بند پندار آمده
[B][M1]وه کان کمند عنبرین مشک خم اندر خم و چین
[M2]از بهر آن مویی ببین جانی گرفتار آمده
[B][M1]زیبا تو بر بام آنچنان شوخی و عیاری کنان
[M2]ای آفتاب عاشقان از تو به دیوار آمده
[B][M1]تا دیدم آن چشم عجب سوگند آن چشم است و لب
[M2]گر هست جویم روز و شب در چشم بیدار آمده
[B][M1]تو سرکش و من بیدلم، افتاده کار مشکلم
[M2]حاصل ز دست حاصلم صد رنج و تیمار آمده
[B][M1]نازی ست اندر سر ترا خشمی ست بر چاکر ترا
[M2]وان خوی نازک مرترا از چشم بیمار آمده
[B][M1]خسرو گرفتار هوس، دیوانه روی تو بس
[M2]وز خون مژگان هر نفس آلوده رخسار آمده
[A]
[B][M1]عید است و ساقی در قدح جام مصفا داشته
[M2]تشنه لبان روزه را شربت مهیا دانسته
[B][M1]تا از شراب با صفا گوید حریفان را صلا
[M2]اینک سپهر اندر هوا جام مصفا داشته
[B][M1]هست این مه فرخنده فر، لیک برو فرخنده تر
[M2]کو دیده مه را در نظر در روی زیبا داشته
[B][M1]دردی کش کز عشق من در ماه مانده چشم وی
[M2]ساغر به دستش پی به پی دیده به بالا داشته
[B][M1]ای چشمه حیوان جان، نی نی که جان جان جان
[M2]در حقه پنهان جان معجون اصبا داشته
[A]
[B][M1]جانا، روان کن راحتی، ای راحت جان همه
[M2]با ما همه تلخی مکن، ای شکرستان همه
[B][M1]تو مست و غلتان تو به تو، زلف پریشان مو به مو
[M2]جان بادگران سو به سو، گرد سرت جان همه
[B][M1]غم دارم و دل ریش از آن، بیخوابی من بیش از من
[M2]میگفت حالم پیش از آن خواب پریشان همه
[B][M1]زان روی چون مهتاب خوش یکدم نکردم خواب خوش
[M2]از تو نخوردم آب خوش، ای آب حیوان همه
[B][M1]تو خفته شبها بیخبر خلقی به فریاد سحر
[M2]من جان خود سازم سپر در پیش پیکان همه
[B][M1]ای درد تو مهمان من، مهمان دردت جان من
[M2]درد تو تنها ز آن من، درمان تو ران همه
[B][M1]خسرو ز جان سوخته گم گشته صبر آموخته
[M2]وقتی شد آخر دوخته چاک گریبان همه
[A]
[B][M1]ای غمزه خون ریز تو خونم به افسون ریخته
[M2]افسون چشم کافرت زینگونه صد خون ریخته
[B][M1]تا هر که باشد یار تو، بیخود شود در کار تو
[M2]ای زیر لب گفتار تو در باده افیون ریخته
[B][M1]ای آنکه گردون چند گه می داشت در خونم نگه
[M2]زین هر دو چشم روسیه شد اینک اکنون ریخته
[B][M1]نی سرو، ای شاخ رطب، کان قامت زیباسلب
[M2]از نقره خام، ای عجب، نخلی ست موزون ریخته
[B][M1]هر جا که اشکم تاخته آهم علم افراخته
[M2]هامون ز دریا ساخته، دریا به هامون ریخته
[B][M1]خواهم بپرم بر سما کز جور تو گردم رها
[M2]صد گونه باران بلا گردد ز گردون ریخته
[B][M1]ای کرده خسرو را زبون هرگز نپرسیده که چون
[M2]خون کرده دل را در درون وز دیده بیرون ریخته
[A]
[B][M1]دوش در آمد از درم تازه چو باد صبحگه
[M2]مشک فشانده بر قبا غالیه سوده بر کله
[B][M1]بس که دو دیده سیه بر کف پای سودمش
[M2]گشت سفید چشم من شد کف پای او سیه
[B][M1]دست گرفتمش که دل حامل درد شد ببین
[M2]گر چه گرفته حامله بر طبق سفید مه
[B][M1]کوه غم است بر دلم، کاه شده ز غم تنم
[M2]پیش تو می کشم بگیر آنچه که هست کوه و که
[B][M1]روی نماست چشم من خاک در تو اندرو
[M2]آب چو با صفا بود خاک بینمش به ته
[B][M1]این دل کور بیشتر بر زنخت گذر کند
[M2]مرگ به خنده در شود کور چو بگذرد به چه
[B][M1]عارض گندمین تو هست گزیدنم هوس
[M2]گر ز بهشت روی خود افگینم بدین گنه
[B][M1]بوده ام اندر این سخن صبح رسید از افق
[M2]ساخت به طره ماه من طره صبح را هبه
[A]
[B][M1]گر کنی گشت چمن با شوخ و با شنگی دو سه
[M2]باغ صد رنگ آورد از بوی و از رنگی دو سه
[B][M1]هر مژه از نرگست گویا زبانی شد که هست
[M2]بهر دل بردن درو افسون و نیرنگی دو سه
[B][M1]گر منت جان خوانم و جان دیده و دیده جگر
[M2]دوستم آخر مکن دل بد ازین ننگی دو سه
[B][M1]عاشقانت را چو ناید خواب، غم گویند باز
[M2]بر درت افتاده هر شب خسته دل تنگی دو سه
[B][M1]خشم هاگیری که نبود آشتی، ور باشدت
[M2]با شدت اندر میان آشتی جنگی دو سه
[B][M1]چون به بازی سنگ بر عاشق زدن کار بتانست
[M2]ای بت، آخر بر من بی سنگ هم سنگی دو سه
[B][M1]وه که خسرو چون زیدگر همچو تو باشد به شهر
[M2]شوخ چشم و خیره و بازنده و شنگی دو سه
[A]
[B][M1]همه شب رود رهی رو به ره صبا نشسته
[M2]همه کس به خواب راحت، من مبتلا نشسته
[B][M1]غرضی ورای امکان چه خیال فاسد است این
[M2]هوش جمال سلطان به دل گدا نشسته
[B][M1]نفسی فرو نبردم که نه انده تو خوردم
[M2]تو بگو که چون زیم من به در هوا نشسته
[B][M1]تو در آی و غمزه ای زن که نهند پیش بت سر
[M2]به ستانه ای که باشد صف پارسا نشسته
[B][M1]ببر، ای دل اسیران، به کجا گریزم از تو
[M2]به حوالی دو چشمت حشم بلا نشسته
[B][M1]همه شب صبا به بویت، من سوخته چه گویم؟
[M2]که چهاست در دل من ز دم صبا نشسته
[B][M1]تو ز ناله من از من سزد ار جدا نشینی
[M2]که ز دست خویش من هم ز خودم جدا نشسته
[B][M1]اگرست رسم خوبان که به سر شوند راضی
[M2]منم این که اندرین ره به ره رضا نشسته
[B][M1]سر کوی تست خسرو شب و روز، چون کنم من
[M2]که توام نمی گذاری نفسی به ما نشسته
[A]
[B][M1]مه من خراب گشتم ز رخت به یک نظاره
[M2]نظری ز تو عفاالله چه می است مستکاره
[B][M1]به چسانت سیر بینم که هم از نخست دیدن
[M2]شوم از خود و نیارم که ببینمت دوباره
[B][M1]هوسم بود که دیده ز همه ستانم و پس
[M2]به هزار دیده شبها به رخت کنم نظاره
[B][M1]چو روی به گشت میدان دل عاشقان بود گو
[M2]که ز لعل بادپایت جهد آتشین شراره
[B][M1]تو به ره روان و خلقی به هلاک مانده هر سو
[M2]چه غم آب تندرو را ز خرابی کناره
[B][M1]سر آن دو چشم گردم که چو هندوان رهزن
[M2]همه را ز نوک مژگان زده بر جگر کناره
[B][M1]چو زنم دم عیاری ته آن بلند ایوان
[M2]که به کنگر جلالش نرسد کمند چاره
[B][M1]مشمر، حکیم، طالع چو ز روز بد بگریم
[M2]که من آب خوش نخوردم به شمار این ستاره
[B][M1]چو ز دست رفت خسرو رگ جان مکش ز دستش
[M2]که به رشته دوخت نتوان جگری که گشت پاره
[A]
[B][M1]نوبهار است و چمن جلوه جوزا کرده
[M2]ابرها ریختنی لؤلؤی لالا کرده
[B][M1]گره طره سنبل ز صبا جستم، گفت
[M2]«دامن لاله پر از عنبر سارا کرده »
[B][M1]بر گل و لاله تر می رود و نیک ببین
[M2]پای آلوده به خون پایچه بالا کرده
[B][M1]عاشقان رفته به گلزار و دل سوخته را
[M2]به تکلف ز گل و لاله شکیبا کرده
[B][M1]هر که را بر جگر از فتنه خوبان داغی ست
[M2]من هم از گل گله ای از رخ زیبا کرده
[B][M1]داشته چشم به نرگس بر هر گل که رسید
[M2]به هوس دیده خویشش به ته پا کرده
[B][M1]می شنودی که گل و لاله به باغ و نرگس
[M2]مطربان را به نوا بلبل گویا کرده
[B][M1]پس از این ما و شراب و چمن و مشتی چند
[M2]دل و دین را به سر شاهد و صهبا کرده
[B][M1]بنده خسرو ز شکر ریزی و صفت هر روز
[M2]کلک خود را به دو دندانه شکرخا کرده
[A]
[B][M1]ای به خشم از بر من رفته و تنها مانده
[M2]تو ز جان رفته و درد تو به هر جا مانده
[B][M1]تا تو، ای دیده بینای من، اندر خاکی
[M2]نیست جز خاک درین دیده تنها مانده
[B][M1]خرمی تو که از ناکسی ام واماندی
[M2]وای بر من که من از چون تو کسی وامانده
[B][M1]گله زین سوختگی با که کنم چون جز دل
[M2]نیست سوزنده کسی بر من رسوا مانده
[B][M1]آه و صد آه که ایمن نیم از آتش آه
[M2]گر چه سر تا قدمم غرقه دریا مانده
[B][M1]ای مسلمانان، یارب دل تان سوخته باد
[M2]گر نسوزد دل تان بر من تنها مانده
[B][M1]لؤلؤی دیده عزیز است به چشم من، ازآنک
[M2]یادگاری ست کز آن لؤلؤی لالا مانده
[B][M1]قدر وامق چه شناسد مگر آن سوخته ای
[M2]که بود یک شبی ار پهلوی عذرا مانده
[B][M1]کس نداند غم خسرو مگر آن کس که مباد
[M2]بی چراغی بود اندر شب یلدا مانده
[A]
[B][M1]منم امروز ز روی چو تو یاری مانده
[M2]باده عیش ز سر رفته خماری مانده
[B][M1]چشم و سینه به گذری های تو بر ره سوده
[M2]دیده پر خاک و دلی پر ز غباری مانده
[B][M1]عشق خون خوردن و جان سوختنم فرموده
[M2]من به نزدیک خود اندر سرکاری مانده
[B][M1]رفته از پیش نظر نقش نگار زیبا
[M2]بر رخ از خون جگر نقش و نگاری مانده
[B][M1]بوستانی که درو جز گل بی خار نبود
[M2]چون توان دید که گل رفته و خاری مانده
[B][M1]وه در این فتنه که فریاد رسد جان مرا
[M2]ترک قتال و فرس تند و شکاری مانده
[B][M1]ای صبا، عذری بخواهیش اگر ما رفتیم
[M2]راه خونخوار و خر افتاده و باری مانده
[B][M1]دوستان باز نیاید دل من بگذارید
[M2]کشته صیدی ست به فتراک سواری مانده
[B][M1]خلق گویند که بی او به چه سانی خسرو؟
[M2]چون بود بلبل مسکین ز بهاری مانده
[A]
[B][M1]ای صبا، از زلف او بندی بخواه
[M2]عاریت از لعل او قندی بخواه
[B][M1]چون لب میگون بیالاید ز می
[M2]چاشنی از لعل او قندی بخواه
[B][M1]پاره شد پیراهن جان از غمش
[M2]زان لب جان بخش پیوندی بخواه
[B][M1]ای که می گویی «قناعت کن به هجر»
[M2]رو قناعت را ز خرسندی بخواه
[B][M1]ز آتش دل دفتر صبرم بسوخت
[M2]نسخت او از خردمندی بخواه
[B][M1]نوبت وصلش اگر پیوسته نیست
[M2]گر توانی خواست یک چندی بخواه
[B][M1]هست وصلش با خداوندان بخت
[M2]خسروا، بخت از خداوندی بخواه
[A]
[B][M1]هر شب از سودای آن زلف سیاه
[M2]بگذرانم از فلک من دود آه
[B][M1]گر کنی دعوی خوبی، می رسد
[M2]شاهدان داری دو رخ چون مهر و ماه
[B][M1]ماه را با ابرویت نسبت کنم
[M2]شرمساری چون نبینم زین گناه
[B][M1]خون چندین سوخته در گردنش
[M2]آنکه نامش کرده ای زلف سیاه
[B][M1]ملک دل ملک تو شد، ای شاه حسن
[M2]کامران بنشین به صدر بارگاه
[B][M1]خسروش خلوتگه دیدار ساخت
[M2]دیده را چون دید روشن جایگاه
[A]
[B][M1]ای جفایت بر من مسکین همه
[M2]چند ازین خشم و عتاب و کین همه
[B][M1]قصد جانم می کنی چون دشمنان
[M2]دوست می دارم ترا با این همه
[B][M1]محنت من بین و رو بنمای، ازآنک
[M2]بهر رویت می کشم چندین همه
[B][M1]در بنا گوش تو سر در کرده زلف
[M2]کشتن ما می کند تلقین همه
[B][M1]تا کی آخر شربت زهرم دهی
[M2]تلخ گویی زان لب شیرین همه
[B][M1]کاشکی خوبان نبودندی به دهر
[M2]یا نبودندی بدین آیین همه
[B][M1]هر چه دانی تو بکن چون مر ترا
[M2]می رود بر خسرو مسکین همه
[A]
[B][M1]ای ترا جور و جفا آیین همه
[M2]خشم و نازت بر من مسکین همه
[B][M1]با رقیبان تو، ای جان، چه کنم
[M2]ظالم اند و بی کس و بی دین همه
[B][M1]داغ حسرت بر دلم ماندی و رفت
[M2]جان من میر منی با این همه
[B][M1]عالمی را با رخت عیش است و من
[M2]تلخ کامم زان لب شیرین همه
[B][M1]در شب هجران غمت با روی خویش
[M2]می فشانم در سحر پروین همه
[B][M1]ای ترا بنده شده شاهان هند
[M2]وی غلامت دلبران چین همه
[B][M1]نیست مانندت، بس جستیم، هیچ
[M2]در ختا و خلخ و سقین همه
[B][M1]پیش رویت در چمن گشتند آب
[M2]از خجالت لاله و نسرین همه
[B][M1]هر چه می خواهی بکن، چون مر ترا
[M2]می رود بر خسرو مسکین همه
[A]
[B][M1]جان من بر دست بیدادم مده
[M2]دم به دم هر روز بر بادم مده
[B][M1]ناله من نیست بی دردسری
[M2]گوش را ره سوی فریادم مده
[B][M1]داد اگر خواهم، بخواهی کشتنم
[M2]ور نخواهی کشتنم، دادم مده
[B][M1]جان که در محنت بپروردم بخواه
[M2]دل که در خدمت فرستادم مده
[B][M1]دوست گر دشمن شود رفت ای خیال
[M2]تو همم دشمن شوی، یادم مده
[B][M1]می دهی کوهی ز غم جان مرا
[M2]خسروم آخر، نه فرهادم، مده
[A]
[B][M1]باغ بین فصل بهاری ساخته
[M2]سرو چون سلطان کلاه افراخته
[B][M1]قمریان گشته غزلخوان یک طرف
[M2]پرده نوروز را بنواخته
[B][M1]برده باد اوراق اسناد خزان
[M2]غنچه نو مجموعه خوش ساخته
[B][M1]بلبل از اوراق گل کرده درست
[M2]منطق الطیر اصول فاخته
[B][M1]گل فروش از ریسمان شیرازه بست
[M2]دختر گل بین که چون پرداخته
[B][M1]وان بنفشه بین که خط سبز را
[M2]می بخواند سر فرو انداخته
[B][M1]مرغها چندان فرو خواند لطیف
[M2]عشقها با شعر خسرو باخته
[A]
[B][M1]ای جهان چشم سیاهت بسته
[M2]فتنه خود را به پناهت بسته
[B][M1]آسمان دست مه از رشته صبح
[M2]پیش آن روی چو ماهت بسته
[B][M1]غم پیچیده مرا چون طومار
[M2]پس به تعویذ کلاهت بسته
[B][M1]دیده ره داد ترا اندر چشم
[M2]خون دل آمده راهت بسته
[B][M1]دل من غرقه خون است که شد
[M2]در سر زلف دو تاهت بسته
[B][M1]خواب گر چشم جهان می بندد
[M2]ماند از آن چشم سیاهت بسته
[B][M1]خطت آورد سپه بر من و شد
[M2]مه به فتراک سپاهت بسته
[B][M1]جان برآرم ز زنخدان تو، تا
[M2]نشد از خط سر چاهت بسته
[A]
[B][M1]خسروا گر عاشقی جام بلا پیش نه
[M2]داغ عقوبت بیار بر جگر رویش نه
[B][M1]تابه تیره ست عقل صیقل او کن ز عشق
[M2]تا به چو آیینه گشت دم مزن و پیش نه
[B][M1]نعل در آتش فگن از پی معشوق و گر
[M2]عاشق حال خودی بر جگر ریش نه
[B][M1]جان که نماند مقیم در صف عشاق باز
[M2]سر که نداری به راه در ره درویش نه
[B][M1]بو که ز چشم بتان سیریت آید گهی
[M2]آن همه ناوک بیار بر دل بدکیش نه
[B][M1]چشم ستیزنده را چابک تادیب زن
[M2]ظلم رساننده را لشکر فرویش نه
[B][M1]خون که می عارفانست بر لب جان برفشان
[M2]غم چو خور عاشقانست از پی دل پیش نه
[B][M1]گر رسد از دوستان زخم ملامت، مرنج
[M2]خون تنت فاسد است، رگ به ته نیش نه
[B][M1]طعمه که ناخوش تر است در دهن خویش کن
[M2]لقمه که بایسته تر، پیش بد اندیش نه
[A]
[B][M1]از لب او، ای خیال، نقل لب ما مده
[M2]مرغ خسک خواره را پسته و خرما مده
[B][M1]من که به نامش کنم وصف جمالش بگو
[M2]غرق یکی قطره را غوطه دریا مده
[B][M1]رند خراباتیم می به سفالیم رسان
[M2]دردکش کهنه را جام مصفا مده
[B][M1]گر گذری، ای صبا، از پیش چشم بیار
[M2]خاکی از آن پا ولی بوسه به آن پا مده
[B][M1]تا که زید با مرادکش تو نوازش کنی
[M2]کشته امروز را وعده فردا مده
[B][M1]دل که مرا بسوخته ست آمده در زلف تو
[M2]تا که نسوزد چو من، پیش خودش جا مده
[B][M1]بهر توام می کشند، هدیه من روی تو
[M2]جلوه به عاشق بده، هدیه بده یا مده
[B][M1]جور تو خوش تر ز داد نزد دلی کو دل است
[M2]گر به جفا جان دهیم، داد دل ما مده
[B][M1]جان و دل خسرو است در ره سودای تو
[M2]هر چه بری خوش ببر، قیمت کالا مده
[A]
[B][M1]ای از گل تو ما را در دیده خار مانده
[M2]وز نوک غمزه تو جانم فگار مانده
[B][M1]تا نقش تو زمانه در پیرهن کشیده
[M2]در کارگاه گردون مه نیم کار مانده
[B][M1]تا بو که چون تو ماهی بینم به طالع خود
[M2]هر ب به گریه چشمم اندر شمار مانده
[B][M1]بس دل که هست هر دم از ناردان لعلت
[M2]در پرده قطره قطره همچون انار مانده
[B][M1]تو رفتی و دل من دنبال کرده چشمت
[M2]مگذار دوستان را دل پر غبار مانده
[B][M1]بی تو درون جانم زارست، چون کنم من
[M2]بیرون چو می نیاید، این جان زار مانده
[B][M1]رحمی کز انتظارت دو چشم چار کردم
[M2]وز گریه هست صد جو در هر چهار مانده
[B][M1]دستم بگیر، یارا، یاری بکن که هستم
[M2]در محنت جدایی دستی ز کار مانده
[B][M1]تن موی گشت، گه گه زان می کنم عزیزش
[M2]کز زلف تست ما را این یادگار مانده
[B][M1]عمرم که رفت بی تو اندر حساب ناید
[M2]وامی ست بهر خسرو بر روزگار مانده
[A]
[B][M1]مهر تو در دل من مانند جان نشسته
[M2]همچون منت به هر سو صد ناتوان نشسته
[B][M1]من با دو چشم گریان پیوسته در فراقت
[M2]تو شادمان و خرم با دیگران نشسته
[B][M1]گر خون چکد ز دیده زین غصه جای آنست
[M2]تا کی توانت دیدن با این و آن نشسته
[B][M1]یک شب به کلبه ما گر بگذری ببینی
[M2]گرد فراق و محنت بر خان و مان نشسته
[B][M1]بخرام سوی گلشن، تا هر طرف ببینی
[M2]بلبل ز شوق رویت ناله کنان نشسته
[B][M1]آیا بود که بینم روزی به کام خویشت
[M2]از دشمنان بریده با دوستان نشسته
[B][M1]از گرد ره، نگارا، عمری ست تا که خسرو
[M2]از بهر پای بوست بر آستان نشسته
[A]
[B][M1]ماییم و مجلس می خوبی سه چار ساده
[M2]من در میانه پیری دین را به باد داده
[B][M1]مجلس میان بستان گل با صبا به بازی
[M2]نرگس به ناز خفته، سرو سهی ستاده
[B][M1]خوبان به باده خوردن، من جرعه نوش مجلس
[M2]هر جرعه ای که خورده سر بر زمین نهاده
[B][M1]من بی خبر ز ساقی وز چشم من به مجلس
[M2]چون جرعه های مستان خون خور بجای باده
[B][M1]ساقی، چو من ز باده مست و خراب میرم
[M2]بفرست خشت گورم، بستان سفال باده
[B][M1]سیراب خونست دایم زان می زند به سرخی
[M2]آن سبزه کت برآید گرد لبان ساده
[B][M1]مویت به زلف در هم نه خاسته نه خفته
[M2]چشمت به خواب مستی نی بسته نی گشاده
[B][M1]زان دم که دید خلقی مستانه خفت و خیزش
[M2]ما جاء کل شی رأسا علی بناده
[B][M1]چون راست است آخر با تو طریق خسرو
[M2]او نامراد مسکین تو شوخ خود مراده
[A]
[B][M1]از بس که ریخت چشمم بهر تو خون تیره
[M2]کم ماند بهر گریه در چشم من ذخیره
[B][M1]چشم مقامر تو از بس دغا که دارد
[M2]مالیده صبر ما را همچون سفوف زیره
[B][M1]ای من غلام آن لب کان را اگر چه بیند
[M2]پر گمشده فرشته همچون مگس به شیره
[B][M1]آباد بر تو، جانا، کز کشتن عزیزان
[M2]وه کو خراب کرده آباد صد خضیره
[B][M1]از آفتاب دیدن گر چشم خیره گردد
[M2]شد آفتاب چشمم از دیدن تو خیره
[B][M1]گر شانیم بر آتش گویی نشینم او را
[M2]فرضم بود نشستن در قعده اخیره
[B][M1]افگنده روز بختم سایه برین شب من
[M2]ورنه شبم چنین هم نبود سیاه و تیره
[B][M1]این ناله های زارم بشنید، گفت «خسرو
[M2]ز آن تو نیستم من زحمت مبین و حیره »
[A]
[B][M1]روزی به لاغ گفتم کت نسبتی ست با مه
[M2]من بد لست حیا من شدة الندامه
[B][M1]گاهی کشد به تیغم، گاهی زند به تیرم
[M2]فی کل ما یعری حلافنا ادامه
[B][M1]چون حال خویش گویم با ظالمی که پیشش
[M2]لم تعتبر حدیثی والعجم فی التهامه
[B][M1]ماییم و کعبه جان مردن به وادی غم
[M2]والله فر منی یا طالب السلامه
[B][M1]خسرو ز طعن ترسی، اینجاست بازی جان
[M2]بالحیف لحقه من خافه ملامه
[A]
[B][M1]شمع فلک برآید با آتشین زبانه
[M2]ساقی نامسلمان درده می مغانه
[B][M1]کشتی من روان کن مانا کرانه یابم
[M2]دریای غم ندارد چون هیچ جا کرانه
[B][M1]چون توبه ام شکستی گر نیست وجه باده
[M2]بفروش خانه من با آن شرابخانه
[B][M1]می نیم خورد خود ده ور پاره برنجی
[M2]دل بر لب تو دارم، می خواستن بهانه
[B][M1]نی نی که از رخ خود بیهوش کن که باری
[M2]یکدم خلاص یابم از محنت زمانه
[B][M1]رو تا رویم بیرون دستم به گردن تو
[M2]تو بیخود صبوحی، من بیهش زمانه
[B][M1]ای مه غلام حسنت، چون در خمار باشی
[M2]نی رو ز خواب شسته نه موی کرده شانه
[B][M1]مطرب به رود خود زن دستی به ابر باران
[M2]وین زهد خشک ما راتر کن به یک ترانه
[B][M1]خسرو خراب مطرب تو مست ناز و سرخوش
[M2]هان در چنین نشاطی یک رقص عاشقانه
[A]
[B][M1]من بهر تو به دیده و دل خانه ساخته
[M2]از من تو خویش را ز چه بیگانه ساخته
[B][M1]شانه چرا به مو رسدت، وه که اره باد
[M2]بر فرق آنکه بهر تو این شانه ساخته
[B][M1]ماییم رخنه کرده دل از بهر نیکوان
[M2]مسجد خراب کرده و بتخانه ساخته
[B][M1]من چون زیم که مهد تو در خانه و برون
[M2]سنگ ملامتم سگ دیوانه ساخته
[B][M1]آتش خور است مرغ دلم، خوش پرنده ایست
[M2]کایزد به فضل قوت وی این دانه ساخته
[B][M1]یاران که در فسانه راحت کنند خواب
[M2]بیخوابی مرا همه افسانه ساخته
[B][M1]چون ناله شبانه عاشق کشیدنیست
[M2]مطرب که صد ترانه مستانه ساخته
[B][M1]مردم چو بیوفاست هه آهوان دشت
[M2]آرامگاه خویش به ویرانه ساخته
[B][M1]خسرو به عشوه تو زبون گشت عاقبت
[M2]خود را اگر چه عاقل و فرزانه ساخته
[A]
[B][M1]ای عشقت آتشی به همه شهر درزده
[M2]و آن آتش از درونه من شعله بر زده
[B][M1]هر روز چشم مست تو در کاروان صبر
[M2]بیرون کشیده تیغ و ره خواب و خور زده
[B][M1]مژگان تو به هر زدن چشم بهر قتل
[M2]آراسته دو لشکر و بر یکدگر زده
[B][M1]هر تیر کز اشارت تو راست کرده چشم
[M2]آن تیر راست کرده مرا بر جگر زده
[B][M1]لب تو مکن به پاسخ تلخ و مرا مکش
[M2]زان لعل آب کرده و اندر شکر زده
[B][M1]نی چشم تو زده ست مرا تیر، بلکه هست
[M2]هم چشم من مرا ز گشاد نظر زده
[B][M1]اینک ز چشم من به تو آمد به مستغاث
[M2]خون جگر به دامن تو دست تر زده
[B][M1]چون شانه تو مانده ام از دست موی تو
[M2]پایی به گل بمانده و دستی به سر زده
[B][M1]دل بر گرفته از تو چرا نشکند دلم؟
[M2]چون سنگ برگرفته ای و بر گهر زده
[B][M1]تو تیغ جور بر سر من می زنی و من
[M2]آیم همی به کوی تو هر روز سر زده
[B][M1]هر شب زده ز جور تو خسرو هزار آه
[M2]هر چند گفته بیش مزن، بیشتر زده
[A]
[B][M1]بیا شبی بر من سرخوش از شراب شده
[M2]که بهر نقل تو دارم دلی کباب شده
[B][M1]خراب کرده همه عاقلان عالم را
[M2]خصلت چو هر سر مه بر سر شراب شده
[B][M1]شب است زلف تو یکسو شده ز رخ، می نوش
[M2]کنون که ابر گشاده ست و ماهتاب شده
[B][M1]وفا مکن که بود عیب خوبرویان را
[M2]که جان دوست گذارند تا خراب شده
[B][M1]بهشت روی تو بادا همیشه خوش، هر چند
[M2]که هست بهر من آن دوزخ عذاب شده
[B][M1]در آب کرده ز سوز آفتاب خود را غرق
[M2]رخت چو غرق خوی از تف آفتاب شده
[B][M1]بسان طفل کز آواز خوش به خواب شود
[M2]ز آه و ناله من بخت من به خراب شده
[B][M1]من از تو باده طلب کرده و تو با دشنام
[M2]جواب داده و من مست آن جواب شده
[B][M1]مگو که گریه خون نیستش ز دوری من
[M2]چنین که از غم تو خون خسرو آب شده
[A]
[B][M1]رسید وقت که هر روز بامداد پگه
[M2]خوریم باده و بر روی گل کنیم نگه
[B][M1]ز شاخ یک تن سرو است و صد هزار قبا
[M2]ز لاله یک سر کوه است و صد هزار کله
[B][M1]کلاه لاله که لعل است، اگر تو بشناسی
[M2]نمونه ای مگرش داغ کینه است سیه
[B][M1]چو از کرشمه بیاراست چشم را نرگس
[M2]بدید بلبل و گفتن علیک عین الله
[B][M1]دمید گل به ره نیکوان و گل در باغ
[M2]روان شدند و ببردند دجله را از ره
[B][M1]هزار سال خوشی بیش دارد اندر عمر
[M2]اگر چه مدت عمر گل است روزی ده
[B][M1]کنون به باغ و لب جوی خیمه باید زد
[M2]خوش آن حباب که برابر می زند خرگه
[B][M1]کجاست ساقی نوخیز ساده رو که ز شرم
[M2]نگه کند به زمین چون درو کنیم نگه
[B][M1]مرنج، ساقی، اگر چشم من به روی تو نیست
[M2]که هست دیده من زیر پای همچو توشه
[A]
[B][M1]به کوی عقل مرو، گر به عشوه بردی راه
[M2]وگر ز عقل گذشتی، بگوی بسم الله
[B][M1]هزار بار به گوش دلم رسید از غیب
[M2]که عشوه راهنمایست و عقل مانع راه
[B][M1]وگر به سلسله عشق مبتلا شده ای
[M2]برو به میکده وز پیر دیر همت خواه
[B][M1]به یک پیاله رهاند ز بند عقل ترا
[M2]من آزموده ام ار نشنوی، مرا چه گناه
[B][M1]بیا به مجلس رندان و بر کف ساقی
[M2]قران چشمه خورشید بین به یک شبه ماه
[B][M1]مجو مجو قدح باده در جهان، خسرو
[M2]که آب بوالهوسان ریخت حب منصب و چاه
[A]
[B][M1]مدار جان من از بهر جان ما روزه
[M2]از آنکه جانی و جان را دهد عنا روزه
[B][M1]لب پر از می و گویی که روزه می دارم
[M2]تو خود بگوی که باشد چنین روا روزه
[B][M1]اگر تو روزه برای خدای می داری
[M2]مدار بیش برای خدای را روزه
[B][M1]ز دیده ساخته ام شربتی، ولی نخوری
[M2]اگر به روزه ترا خوش بود، خوشا روزه
[B][M1]یک ابرویت نگرم، روزه گیرم از پی وصل
[M2]به دیدن مه ابرو کنم قضا روزه
[B][M1]ببرد تشنگی خلق را که از لب تو
[M2]به آب چشمه حیوان شد آشنا روزه
[B][M1]به نوحه کرد لبالب لبان خسرو را
[M2]فقاع از آن لب شیرین گشاد تا روزه
[A]
[B][M1]مهی در آمده و در درونه جا کرده
[M2]برفته جان و به تو جای خود رها کرده
[B][M1]چه چشمها که به ره ماند بهر آمدنت
[M2]چه دیده ها که سمند تو زیر پا کرده
[B][M1]نبود قیمت یوسف ز هفده قلب فزون
[M2]هزار جانت فزون یوسفان بها کرده
[B][M1]نعوذبالله گویم که پیش چشم تو باد
[M2]هر آنچه چشم تو بر روزگار ما کرده
[B][M1]خیالت آمده هر دم ز بهر کشتن من
[M2]دویده گریه من پیش و مرحبا کرده
[B][M1]نپرسد از تو کسی گر چه از کرشمه و ناز
[M2]قصاص می کنی و بر گناه ناکرده
[B][M1]مرا به سایه بالای خود یکی بنواز
[M2]که سرو نیز گهی سایه بر گیا کرده
[B][M1]تو خیره دیدنی من نگر که هر باری
[M2]غبار خنگ من درویزه از صبا کرده
[B][M1]به جان خزیده دلم از تو بوسه ها، وان را
[M2]ذخیره بهر زمین بوس پادشا کرده
[B][M1]دعای خسرو جز دیدن جمال تو نیست
[M2]به پیش دیده خود هر کجا دعا کرده
[A]
[B][M1]چو بوی زلف تو همراهی صبا کرده
[M2]ربوده جان ز من و کالبد رها کرده
[B][M1]پناه سوزش بیچارگان شده زلفت
[M2]که در کناره خورشید تکیه جا کرده
[B][M1]کلاه تو که شده کج ز باد رعنایی
[M2]هزار پیرهن عاشقان قبا کرده
[B][M1]به یک خدنگ که بگشاد نرگس مستت
[M2]دلم ز سینه و جانم ز تن رها کرده
[B][M1]تو هیچگاه ندیدی مرا به چشم نکو
[M2]منت نهان ز پی چشم بد دعا کرده
[B][M1]خیالت آمده هر دم به پرسش دل من
[M2]دوید اشک منش پیش، مرحبا کرده
[B][M1]سپیده دم تو به خواب و مرا بکشته ز رشک
[M2]مراغه ها که به گرد رخت صبا کرده
[B][M1]چو شکر دیدن رویت ندیده ام هجران
[M2]به نانمودن رویت مرا سزا کرده
[B][M1]عقوبتی که به شبهای هجر دید دلم
[M2]ستارگان را بر خویشتن گوا کرده
[B][M1]خیال تو که ازو غرق خون شدم هر چند
[M2]میان خون دل خسرو آشنا کرده
[A]
[B][M1]بکش به گرد رخ خط دلربا پرده
[M2]که هیچکس نکند آفتاب را پرده
[B][M1]ز بیم آنکه رسد چشم آفتاب به تو
[M2]ببست ابر به هر لحظه در هوا پرده
[B][M1]کند به پیش رخت پرده پوشی سبزه
[M2]چو گل به باغ کشد به سر گیا پرده
[B][M1]گل از رخ تو بدزدید روی و پنهان داشت
[M2]ولیک پاره شدش ناگه از صبا پرده
[B][M1]جمال روی تو پوشیده چون نخواهد ماند
[M2]مپوش پیش رخ از پرده دو تا پرده
[B][M1]تنت بجای نهفتن چنان بود که کشد
[M2]به روی باده ز جان جهان نما پرده
[B][M1]شها، ز بهر جدایی و مدح تو خسرو
[M2]گشاد از پس هر پرده ای جدا پرده
[A]
[B][M1]چو خاست صبحدم آن مه ز خواب پژمرده
[M2]گل رخش ز خمار شراب پژمرده
[B][M1]شدند خوبان پژمرده زان جمال چنانک
[M2]شود شکوفه تر ز آفتاب پژمرده
[B][M1]در آفتاب مرو ماه من که نآرد تاب
[M2]رخت که می شود از ماهتاب پژمرده
[B][M1]ببردی آب، همه گلرخان دو تا گشتند
[M2]چو آن گلی که کشندش گلاب پژمرده
[B][M1]بدید نرگس بستان به خواب چشم ترا
[M2]شد از تحیر آن هم به خواب پژمرده
[B][M1]مرا بگیر چو گل لعل بر رخ از دم سرد
[M2]که تو به توست همه خون ناب پژمرده
[B][M1]وصال خواست ز تو خسرو و جوانی یافت
[M2]که گشت غنچه دل زان جواب پژمرده
[A]
[B][M1]مکش به ناز مرا، ای به ناز پرورده
[M2]مریز خون مسلمان به جرم ناکرده
[B][M1]مرا بکشت لب جان ستان تو، هر چند
[M2]مفرحی ست به آب حیات پرورده
[B][M1]ببخش قندی از آن لب که پیش از آن نامید
[M2]هم از خیال لبت وام کرده ام خورده
[B][M1]بترس از آنچه به شب یا به خواب کرده دراز
[M2]هزار کس به دعا دسبها برآورده
[B][M1]دریده پرده دل را فراق و جان ره یافت
[M2]هنوز چند کنم پیش مردمان پرده
[B][M1]بدان که من ز شبیخون هجر جان نبرم
[M2]چنین که صبر من آواره گشت در پرده
[B][M1]چه جای پند و نصیحت چو من ز دست شدم
[M2]چه سود نعل زر اکنون که لنگ شد زرده
[B][M1]برآر یک نفس، ای صبح تیره، روز امید
[M2]مگر سفید شود این شب سیه چرده
[B][M1]به سر چگونه برد راه خسرو مسکین
[M2]ضعیف موری و بار فراق صد مرده
[A]
[B][M1]ای فراق تو یار دیرینه
[M2]غم تو غمگسار دیرینه
[B][M1]درد تو میهمان هر روزه
[M2]داغ تو یادگار دیرینه
[B][M1]غرق خونم که می خلد هر دم
[M2]در دلم خار خار دیرینه
[B][M1]هر کسی را می و یاری ست و من
[M2]بی خبر از خمار دیرینه
[B][M1]هیچگه در حضور خواهم گفت
[M2]محنت انتظار دیرینه
[B][M1]ای دریغا که خاک خواهم شد
[M2]با دل پر غبار دیرینه
[B][M1]ای صبا، زینهار یاد دهش
[M2]گه گه از دوستدار دیرینه
[B][M1]گاه گاهی خرامشی نکنی
[M2]بر سر خاک یار دیرینه
[B][M1]چند گاهی خلاص یافته بود
[M2]جانم از کار و بار دیرینه
[B][M1]وه که باز آمدی و خسرو را
[M2]بردی از دل قرار دیرینه
[A]
[B][M1]ای رخت شمع حسن برکرده
[M2]شب عشاق را سحر کرده
[B][M1]مه به زلف تو گم شده، خود را
[M2]می بجوید چراغ بر کرده
[B][M1]لب تو بر شکر نهاده خراج
[M2]چشم تو اندکی نظر کرده
[B][M1]تن من نی شد و خیال لبت
[M2]بند بندم چو نیشکر کرده
[B][M1]عکس دندان تو به طرف دهن
[M2]قطره اشک را سحر کرده
[B][M1]پختگی دلم که پر خون است
[M2]دمبدم از غم تو سر کرده
[B][M1]بی خبر کرد ناله گوش مرا
[M2]لیک گوش ترا خبر کرده
[B][M1]بینمت یک شبی به خانه خویش
[M2]چو مهی سر به عقده در کرده
[B][M1]تو چو آب حیات بر سر من
[M2]من به پای تو دیده تر کرده
[B][M1]خسرو اندر میانت پیچیده
[M2]موی را خم ز مو کمر کرده
[A]
[B][M1]مه به زلف تو گر شود بسته
[M2]هر زمان خوب تر شود بسته
[B][M1]گر به زلف تو چشم بگشایم
[M2]موی در مو نظر شود بسته
[B][M1]چون گشایی دهان شیرین را
[M2]تنگهای شکر شود بسته
[B][M1]گر ز جورت به چرخ ناله کنم
[M2]چرخ را هفت در شود بسته
[B][M1]دیده کز خواب بسته می نشود
[M2]هم به خون جگر شود بسته
[B][M1]از دم سرد من عجب نبود
[M2]آب چشمم اگر شود بسته
[B][M1]بنده خسرو که دل به مهر تو بست
[M2]کی به مهر دگر شود بسته
[A]
[B][M1]جهان تا مه روشنت ساخته
[M2]ز دلها فلک خرمنت ساخته
[B][M1]رخ خویش تا بیند اندر رخت
[M2]مه آیینه روشنت ساخته
[B][M1]قضا کرده یک جا هزار آرزو
[M2]خلاصه کشیده، تنت ساخته
[B][M1]غمت پر ز خون کرده دلها بسی
[M2]وزان غنچه ها گلشنت ساخته
[B][M1]میا تنگ، اگر خسرو تنگ دل
[M2]دل تنگ را مسکنت ساخته
[A]
[B][M1]لبت در سخن انگبین ریخته
[M2]رخت مشک بر یاسمین ریخته
[B][M1]از آن روی و موی دلاویز تست
[M2]دلم در شب و روز آویخته
[B][M1]چو باد صبا دید رخسار تو
[M2]به گل گفت «کای روی تو ریخته
[B][M1]برانگیختی بر من اسپ جفا
[M2]دگر تا چه ها باشد انگیخته؟»
[B][M1]ز خسرو گریزان مشو کو شده ست
[M2]اسیر تو، وز خویش بگریخته
[A]
[B][M1]در اوصاف خود عقل را ره مده
[M2]بهشت برین را به ابله مده
[B][M1]جهان مست و دیوانه کردی به زلف
[M2]نسیمی به باد سحرگه مده
[B][M1]غم عاشقان بشنو، اما به ناز
[M2]جواب سخن گه ده و گه مده
[B][M1]چگویم به تو راز پنهان خویش
[M2]خودش بشنو و سوی خود ره مده
[B][M1]گر انصاف، جوید دل ظالمم
[M2]مده هیچش انصاف، والله مده
[B][M1]زنخ می نمایی و خون می خورم
[M2]چنین شربتم زانچنان چه مده
[B][M1]رقیب ار کشد خسرو خسته را
[M2]زبان را در آن رخصت «نه » مده
[A]
[B][M1]قلاشم، ای منکر، مرا دربانی میخانه ده
[M2]این عقل رسمی غرقه کن، می تا لب پیمانه ده
[B][M1]من توبه تنها بشکنم، اول سبو نه بر سرم
[M2]وانگه ندای زهد من پیش در میخانه ده
[B][M1]من عاشق و هر بی خبر از خان و مان یادم دهد
[M2]ای آه سوزان شعله ای بر دست این دیوانه ده
[B][M1]پیدا بسوز، ای دل، مرا پس درد نهان بازگو
[M2]هنگامه اول گرم کن، پس شرح این افسانه ده
[B][M1]مشغول شهد بی غمی، چه آگه از سوز دلم؟
[M2]یارب، مگس را چاشنی از لذت پروانه ده
[B][M1]بیگانه شد یار، ای صبا، با جان چه کار اکنون مرا؟
[M2]این آشنای کهنه را بستان، بدان بیگانه ده
[B][M1]ای خواجه دیوان دل، آخر بیفزایی خورش
[M2]گر نیست وجه زندگی، بر مردنم پروانه ده
[B][M1]بر من جفاها کرد دل، بستان ازو انصاف من
[M2]ظالم تر از غم نیست کس، اقطاعش این پروانه ده
[B][M1]چون بر پری رویان همه ملک سلیمان یافتی
[M2]بستان تو خسرو جان و دل، مرغ بلا را دانه ده
[A]
[B][M1]جان بهانه طلب و شکل تو نازآلوده
[M2]من نیم زیستنی، جان چه کنم بیهوده؟
[B][M1]بس که در سایه دیوار تو در فریادم
[M2]ز آه من سایه دیوار تو هم ناسوده
[B][M1]چشم تو کشتن من گفته که از غم برهم
[M2]رحمتش باد که این مرحمتم فرموده
[B][M1]با تو در خواب مرا پهلوی آزاد نسود
[M2]گر چه بر خاک درت پهلوی من شد سوده
[B][M1]برسانی ز من، ای گریه، گر آن سو گذری
[M2]خدمتی چند به خونابه چشم آلوده
[B][M1]سال ها شد دل من رفت و ندانم به کجاست؟
[M2]از که پرسم خبر آن دل گمره بوده؟
[B][M1]قلب باشد نه دل آن که تو در وی بینی
[M2]ته همه عقل و زبر پاره عشق اندوده
[B][M1]ندهم قصه سوز دل خویشش، زیراک
[M2]شعله ای گیرد، ترسم، به دلش زان دوده
[B][M1]یارب، از سوز دل ما تو نگاهش داری
[M2]گر چه بر خسرو دل سوخته کم بخشوده
[A]
[B][M1]ای گل که چنین در بغلت تنگ گرفته
[M2]کز خون دلت پیرهنت رنگ گرفته
[B][M1]آن سوختگی جگر لاله ازان است
[M2]کز آه من آتش به دل سنگ گرفته
[B][M1]تا دست تظلم نزند کس به عنانش
[M2]تن داده به مستی و عنان تنگ گرفته
[B][M1]از سوزن زنگار گرفته بشناسد
[M2]بس کز نم گریه مژه ام زنگ گرفته
[A]
[B][M1]ای دل، ار تو عاشقی، زین غم خلاص جان مخواه
[M2]کار را سامان مجو و درد را درمان مخواه
[B][M1]از بلا و فتنه ترسی، چشم در خوبان منه
[M2]بیم چاوشان کنی، در یوزه از سلطان مخواه
[B][M1]یار محمل راند، در ویرانه هجران بمیر
[M2]نوح کشتی برد، ما را غوطه در طوفان مخواه
[B][M1]دشمن کش دوست می خوانی، مرادت کی دهد؟
[M2]نام قصاب ار خضر شد، چشمه حیوان مخواه
[B][M1]شهسوارا، ناوک مژگان زدی جان بستدی
[M2]بیشتر زان چون ندارم، مزد آن پیکان مخواه
[B][M1]از تن عاشق ز بهر خون او پرسش مکن
[M2]از بز قربان ز بهر کشتنش فرمان مخواه
[B][M1]تن نه مستورست، عصمت از سگ گلخن مجوی
[M2]دل نه آبادست، عشره از ده ویران مخواه
[B][M1]خاک پایش را به دل می خواهی، ای دیده، خطاست
[M2]گوهری را کش دو عالم قیمت است ارزان مخواه
[B][M1]من اسیر شاهد و تو زهد خواهی، ای رفیق
[M2]آنچه ناید از من رسوای تر دامان، مخواه
[B][M1]زاری خسرو مجو در سینه های بی خبر
[M2]ناله مرغ اسیر از بلبل بستان مخواه
[A]
[B][M1]به گردت باد سردی هر دم از عشاق دیوانه
[M2]پریشانی زلفت را فراهم کی کند شانه؟
[B][M1]بلای جان شدی و من هم اول روز دانستم
[M2]که روزی بهر ما فتنه شود آن شکل ترکانه
[B][M1]مرا خود شورشی بوده ست، عشقت یار شد با آن
[M2]حدیث من بدان ماند که دیوان کار دیوانه
[B][M1]دل و جان گر چه با من صحبتی دارند دیرینه
[M2]ولیکن چون زیم بی دوست با این چند بیگانه
[B][M1]به بدنامی و رسوایی اسیران را مزن طعنه
[M2]تو، ای زاهد، ندیده ستی بلای چشم مستانه
[B][M1]همه یاران به گشت باغ و میل من به کنج غم
[M2]یکی زندان نماید بوستان بر مرغ ویرانه
[B][M1]نگون کن، ساقیا، خم را که این آتش که من می دارم
[M2]به دریا نیز ننشیند، چه جای طاس و پیمانه
[B][M1]اثر در جانست مستی را اگر در آب و گل بودی
[M2]سبو را مست و غلطان دیدمی در صحن میخانه
[B][M1]گرم خون ریزد آن سلطان، فدای بندگان او
[M2]که عاشق کز بلا ترسد نباشد مرد مردانه
[B][M1]گه کشتن بود در پیش خوبان رونق عاشق
[M2]به گاه جانفروشی گرمی بازار پروانه
[B][M1]شب خسرو همه در قصه خوبان به روز آمد
[M2]سگان را در نفیر و پاسبانان را در افسانه
[A]
[B][M1]به باغ سایه ابرست و آب در سایه
[M2]ازین سبب من و جانان و خواب در سایه
[B][M1]به سایه خفته بدم دی که یارم آمد و گفت
[M2]چه خفته ای که رسید آفتاب در سایه
[B][M1]فروغ روی تو تیزست، زلف بر لب نوش
[M2]ز آفتاب نهد آن شراب در سایه
[B][M1]مه منی و دل از روی تو به خط زان رفت
[M2]که سوخته رود از ماهتاب در سایه
[B][M1]کنون چو باد بیاید پیش از صبح
[M2]به گلشنی که درو باشد آب در سایه
[B][M1]به بانگ چنگ مگر ساقیم کند بیدار
[M2]چو خفته باشم مست و خراب در سایه
[B][M1]به بوستان منم امروز مجلسی و گلی
[M2]روانه کرده میی چون گلاب در سایه
[B][M1]در آفتاب همین ساقی است از رخ خویش
[M2]دگر صراحی و نقل و شراب در سایه
[B][M1]هوای گرم و تو نازک، برون مرو، جانا
[M2]بنوش با من میهای ناب در سایه
[A]
[B][M1]ای لبت شهر پر شکر کرده
[M2]لاله را داغ بر جگر کرده
[B][M1]خط سبزت به گرد چشمه نوش
[M2]سر از آب حیات بر کرده
[B][M1]لب لعلت ز بهر راحت روح
[M2]قند را با گلاب تر کرده
[B][M1]رفته از دیده در جگر تیرت
[M2]وز ره دل به جان گذر کرده
[B][M1]خم و پیچ خط تو خسرو را
[M2]داغ دیرینه تازه تر کرده
[A]
[B][M1]قاصد نیامد کآورد زان نامسلمان نامه ای
[M2]جان خاک راه قاصدی کآرد ز جانان نامه ای
[B][M1]چون کافرانم کشت غم، چون هندوانم سوخت هجر
[M2]یارب، چه بودی کامدی زان نامسلمان نامه ای
[B][M1]بیم است، جانان، کز غمت از پرده بیرون اوفتم
[M2]تا راز من پنهان بود، بفرست پنهان نامه ای
[B][M1]بر دل نهم آن نامه را چون کاغذی بر ریش تو
[M2]بر ریش دل مرهم کنم ناچار زینسان نامه ای
[B][M1]خودگیر کآید نامه ای زو بر من شوریده سر
[M2]خواندن نیارم، چون کنم زین چشم گریان نامه ای
[B][M1]تیر آورد نامه بسی، بفرست بر جانم ز تن
[M2]تا مونس گورم شود بفرست یاران نامه ای
[B][M1]دارم به دل سودا بسی پیچیده بر هم تو به تو
[M2]بهر دل از تیغ مژه بشکاف و بر خوان نامه ای
[B][M1]ای دیده، خوناب جگر بر نوک مژگان بر همه
[M2]پس از زبان کالبد بنویس بر جان نامه ای
[B][M1]خسرو، در این سوز نهان بیهوده سودا می پزی
[M2]درویش را آن بخت کوکآید ز سلطان نامه ای
[A]
[B][M1]شهری ست معمور و درو از هر طرف مه پاره ای
[M2]مسکین دلم صد پاره و در دست هر مه پاره ای
[B][M1]اشکال هر کس را ببین کاندر میان آن همه
[M2]دارد هوای کشتنم ناوک زنی خونخواره ای
[B][M1]هر کس که با او می کند دعوی ز حسن و دلبری
[M2]باید ز سروش قامتی، وز برگ گل رخساره ای
[B][M1]زینسان که ماه عارضش شد آفتاب دیگران
[M2]هرگز به بخت ما نشد طالع چنین سیاره ای
[B][M1]صد چاک گشته سینه ام از کاوکاو عشق تو
[M2]مسکین دل ریشم درو چون طفل در گهواره ای
[B][M1]چون وعده وصلی دهد، رخ پوشد و پنهان شود
[M2]جز جانسپاری چون کند خسرو به هر نظاره ای
[A]
[B][M1]جان ز هجرت چیست، زار افتاده ای
[M2]دل ز عشقت بیقرار افتاده ای
[B][M1]من کیم، زاری حزینی بیدلی
[M2]غم خوری بی غمگسار افتاده ای
[B][M1]دردمندی مستمندی خسته ای
[M2]کارزار کار زار افتاده ای
[B][M1]خاکی بی آبرویی در هوا
[M2]آتشین آهی ز کار افتاده ای
[B][M1]دردنوشی، جانفروشی در خروش
[M2]بیکسی بی کار و بار افتاده ای
[B][M1]جان غریبی، بی نصیبی از حبیب
[M2]دور از یار و دیار افتاده ای
[B][M1]مبتلایی بینوایی در بلا
[M2]جان نثار دل فگار افتاده ای
[B][M1]بلبلی با غلغلی بی روی گل
[M2]وز میانه بر کنار افتاده ای
[B][M1]پای در گل، دست بر دل، سر به پیش
[M2]رفته عزت، سخت خوار افتاده ای
[B][M1]بیدلی بی دلبری بی مونسی
[M2]بی زر و بی زور و زار افتاده ای
[B][M1]خسته فرهادی، شکسته وامقی
[M2]خسروی بی خواستگار افتاده ای
[A]
[B][M1]هر روز کافتاب برآرد زبانه ای
[M2]بیرون جهم ز کلبه غم عاشقانه ای
[B][M1]نظاره بر رخ تو کنم گر ببینمت
[M2]باری ز چاوشان بخورم تازیانه ای
[B][M1]از دوستی تو به سر کوی تو نماند
[M2]ناشسته ز آب دیده من آستانه ای
[B][M1]افتاده راه من به دل و گنج معرفت
[M2]گشت از خیال سیمبران دردخانه ای
[B][M1]سوز درون کز او جگر من کباب شد
[M2]بیرون جهد ز هر ته مویی زبانه ای
[B][M1]مردن به کوی تو هوسم می کند، ولی
[M2]یابم اگر چو دیدن رویت بهانه ای
[B][M1]بیداریم بکشت که هر روز ازین خمار
[M2]باشیم گه خراب چو مست شبانه ای
[B][M1]خوابم نماند بو که رسد خواب آخرم
[M2]آغاز کن ز لازمه من فسانه ای
[B][M1]خسرو مرو به باغ که از ناله تو دی
[M2]مرغان نخورده اند به گلنار دانه ای
[A]
[B][M1]فریاد کاندر شهر ما خون می کند عیاره ای
[M2]شوخی کشی غارتگری مردم کشی خونخواره ای
[B][M1]او می رود جولان زنان بر پشت زین وز هر طرف
[M2]نظارگی در روی او حیران و خوش نظاره ای
[B][M1]من چون توانم دیدنش آخر به چشم مردمان
[M2]کز چشم خود در غیرتم بر آنچنان رخساره ای
[B][M1]دارد لب شیرین او کاری ز دندان کسی
[M2]کان هست جان پاره ام یا هست از جان پاره ای
[B][M1]امشب خیال از صبر من می کرد پرسش گونه ای
[M2]گفتم «چه پرسی حال او، سرگشته آواره ای »
[B][M1]از چیست، ای شاخ جوان، بر ما فروناید سرت؟
[M2]آخر چه کم گردد ز تو، گر برخورد بیچاره ای
[B][M1]در دیده خسرو نگر ز اشک و خیال روی تو
[M2]ماهیت در هر گوشه ای بر هر مژه سیاره ای
[A]
[B][M1]خردی هنوز و کودکی، ای نازنین، برنا نه ای
[M2]جورت نمی گیرم گنه، کز نیک و بد دانا نه ای
[B][M1]هر سو که زیبا بگذرد، در دل همی بار آورد
[M2]زیباییت جان می برد، یا آفتی، زیبا نه ای
[B][M1]رخسار جان پرور ترا، شکلی ز جان خوشتر ترا
[M2]بیهوده هر کس مر ترا جان می نخواند تا نه ای
[B][M1]آشوب عقل گمرهی بر نیکوان شاهنشهی
[M2]نی نی که خورشید و مهی، پروین نه ای، جوزا نه ای
[B][M1]سروی چنین یا سوسنی یا از گل تر خرمنی
[M2]یعنی تو پهلوی منی، یارب تویی این یا نه ای
[B][M1]رویی چو گل شسته به خوی و آلوده لبها را به می
[M2]دل ها به گردت پی به پی می بینمت، تنها نه ای
[B][M1]بد عهدی و نامهربان، گه دل دهی گاهی زبان
[M2]من با توام باری به جان، گر تو ز دل با ما نه ای
[B][M1]شوخی مکن زینها مگو کت نیست با ما آرزو
[M2]من بنده ام آنجا که تو، لیکن تویی کاینجا نه ای
[B][M1]دیشب کشیدم از کمین زنجیر زلف عنبرین
[M2]چشم تو گفت از خشم و کین خسرو مگر دیوانه ای
[A]
[B][M1]دیری ست کای گلبرگ تر بر روی ما خندان نه ای
[M2]هستی لطیف و خوبرو، زان در وفا خندان نه ای
[B][M1]زلف دوتاهت چیست این، زیر کلاهت چیست این؟
[M2]چتر سیاهت چیست این، چون بر دلم سلطان نه ای؟
[B][M1]یعنی تویی، ای همنشین، جانان و جان نازنین
[M2]یا خود خیالی این چنین، در پیش من جانا نه ای
[B][M1]چون بر تو می دارم نظر، از چیست زینسان چشم تر
[M2]آخر ندانی اینقدر نیکو نه هم نادان نه ای
[B][M1]تاراج دل کردی بسی، دستی برو یاری رسی
[M2]در بردن دل هر کسی می داندت، پنهان نه ای
[B][M1]ای عشق، داری مدخلی، در جان مشتاقان بلی
[M2]در گفتن آسانی بلی، در تاختن آسان نه ای
[B][M1]بشکافتی جان از میان، خود را نه پیوندی بر آن
[M2]یعنی تویی پیوند جان، پر کاله ای از جان نه ای
[B][M1]لب را نگر میگون شده، سرسبز ز آب و خون شده
[M2]با خضر همره چو نشده، گر چمشه حیوان نه ای
[B][M1]زین پیش بودی همنفس، اکنون نمی مانی به کس
[M2]خسرو همان بنده ست و بس، تو آنکه بودی، آن نه ای
[A]
[B][M1]ای درد بیدرد دلم، تاراج پنهان کرده ای
[M2]یا جان بهم بیرون روی کآرام در جان کرده ای
[B][M1]در حیرتم تا هر شبی چون خواب می آید ترا
[M2]زینسان که در هر گوشه ای صد دل پریشان کرده ای
[B][M1]فتنه دمی در عهد تو بیکار ننشیند همی
[M2]از نقد جان ها لاجرم مزدش فراوان کرده ای
[B][M1]دی چشم را فرموده ای گه گه نظر در کشتگان
[M2]گر در پذیرد اینقدر، گبری مسلمان کرده ای
[B][M1]تو مست و دلها بر درت گشته روان از هر طرف
[M2]در چار بازار بلا نرخ دل ارزان کرده ای
[B][M1]گفتی ندانم بی سبب غمگین چه می دارد مرا؟
[M2]من آشکارا گویمت خونها که پنهان کرده ای
[B][M1]از نیکوان کس را نبود این مرحمت بر عاشقان
[M2]آباد بر تو کز ستم صد خانه ویران کرده ای
[B][M1]دانم که نتوانی وفا، لبک اندک اندک خوی کن
[M2]کانچ از جفاکاری بود چندانکه بتوان، کرده ای
[B][M1]دل در گلی بندم، ولی گل نیست چون تو، چون کنم؟
[M2]آخر تو هم وقتی گذر سوی گلستان کرده ای
[B][M1]در پیش زلف و خال تو خون جگر می ریختم
[M2]دل گفت کاین هم، خسروا، شبهای هجران کرده ای
[A]
[B][M1]ای که چشم من به روی خویش روشن کرده ای
[M2]اندر آخوش خوش کزان رو خانه گلشن کرده ای
[B][M1]صد دل ویرانست در هر تار پیراهن ترا
[M2]تو، چنین نازک، چه تارست اینکه بر تن کرده ای؟
[B][M1]تو همه تن مایه شادی و جانم پر ز غم
[M2]جان من، وه اینچنین جایی چه مسکن کرده ای؟
[B][M1]جلوه کردی بر من از رخ تا روان شد خون ز چشم
[M2]یارب آید پیش چشمت آنچه با من کرده ای
[B][M1]تیغ زن بر گردن من، خون من در گردنت
[M2]غم مخور، چون اینچنین خون صد به گردن کرده ای
[B][M1]هر شبی تا روز می سوزم گدازان همچو شمع
[M2]دم به دم از سوزش من چله روشن کرده ای
[B][M1]دوست می دارم ترا با آنکه بهر خویشتن
[M2]عالمی بر خسرو بیچاره دشمن کرده ای
[A]
[B][M1]سینه ام را از غم عالم تو بی غم کرده ای
[M2]از غم خود تا مرا رسوای عالم کرده ای
[B][M1]فاشم، ای دیده، تو کردی، زانکه زین دل هر کجا
[M2]خواستم گویم غمی، بنیاد ماتم کرده ای
[B][M1]وه که خلقی ز آه دودانگیز من بگریست خون
[M2]ای عفاک الله تو باری دیده را نم کرده ای
[B][M1]زین پریشانی، سرت گردم، خلاصم کن دمی
[M2]ای که کار من چو زلف خویش در هم کرده ای
[B][M1]دل به تو دادم، کنون می خواهی این دم جان ز من
[M2]آری،آری، بر دلم جور و جفا کم کرده ای
[B][M1]ریش کردی سینه ام از ناوک هجران و باز
[M2]خنده کردی بر دلم جور و جفا کم کرده ای
[B][M1]گر ز بی مهری سخن می گویی، آن را خود مگوی
[M2]ور ز من می پرسی، از بیداد آن هم کرده ای
[B][M1]خسروا، دیوانگی بگذار و لعلش را مخواه
[M2]کاین سلیمان است کز وی قصد خاتم کرده ای
[A]
[B][M1]ای که در هیچ غمی با دل من یار نه ای
[M2]سوی من بین، اگر اندر سر آزار نه ای
[B][M1]از تو هر روز گرفتار بلایی گردم
[M2]تو چه دانی که در این روز گرفتار نه ای؟
[B][M1]هر شب از ناله من خواب نیاید کس را
[M2]خفته ای تو که در این واقعه بیدار نه ای
[B][M1]با من خسته کم رویم ز تو در دیوارست
[M2]می کن آخر سخنی، صورت دیوار نه ای
[B][M1]نار دانی ز دو لب بر من بیمار فرست
[M2]شکر آن را که چو من در هم و بیمار نه ای
[B][M1]از برای دل من جان من امروز ببر
[M2]گر چه عهدی ست به دنباله این کار نه ای
[B][M1]یار بنشست مرا در دل و من می دانم و او
[M2]خسروا، خیز که تو محرم اسرار نه ای
[A]
[B][M1]ای که در دیده درونی و در آغوش نه ای
[M2]هم به یاد تو که یک لحظه فراموش نه ای
[B][M1]چند افسون جفا خوانی و پنهان داری
[M2]آنچنان نیست که افسونش به هر گوش نه ای
[B][M1]رو بپوشیدی و این بنده خطا کرد که دید
[M2]من و رسوایی ازین پس، چو خطاپوش نه ای
[B][M1]وه که از درد توام خون جگر نوش گرفت
[M2]تو چه دانی که در این درد جگر نوش نه ای
[B][M1]گر به آغوش بریزند گل اندر بر من
[M2]آن همه خار بود چون تو در آغوش نه ای
[B][M1]دوش گفتی که کنم چاره کارت فردا
[M2]آخر امروز چرا بر سخن دوش نه ای؟
[B][M1]از لبش وعده دهی، وز مژه اش زخم زنی
[M2]نیش باری مزن، ای دیده، اگر نوش نه ای
[A]
[B][M1]خنده را سوختن جان من آموخته ای
[M2]غمزه را غارت ایمان من آموخته ای
[B][M1]جان به بازی ببری از من و بازم ندهی
[M2]این چه بازیست که بر جان من آموخته ای؟
[B][M1]می زنی بر من سرگشته که سربازی کن
[M2]گوی بازی تو به چوگان من آموخته ای
[B][M1]طره را بشکنی و باز ببندی، دانم
[M2]این شکست از پی پیمان من آموخته ای
[B][M1]جا به چشمم کنی و غرقه شوم برنکشی
[M2]آشنا گر چه به طوفان من آموخته ای
[B][M1]پاره گرد، ای دل و خون شو که ترا فرمان است
[M2]عشق بازی تو به فرمان من آموخته ای
[B][M1]چه کنی از مژه سحر از پی خسرو هر دم
[M2]این عملها نه ز دیوان من آموخته ای؟
[A]
[B][M1]آتش اندر آب هرگز دیده ای
[M2]عنبر اندر تاب هرگز دیده ای
[B][M1]چون دهان و لعل شورانگیز او
[M2]پسته و عناب هرگز دیده ای
[B][M1]شد نقاب عارضش زلف سیاه
[M2]شام پر مهتاب هرگز دیده ای
[B][M1]در صدف چون رشته دندان او
[M2]لؤلؤی خوشاب هرگز دیده ای
[B][M1]نرگسش در طاق ابرو خفته مست
[M2]مست در محراب هرگز دیده ای
[B][M1]در غمش خسرو چو چشم خونفشان
[M2]چشمه خوناب هرگز دیده ای
[A]
[B][M1]باز بر خونم کمر بربسته ای
[M2]وان دو ابروی سر بر بسته ای
[B][M1]من میان بر بستنت را بنده ام
[M2]موی را گویی کمر بر بسته ای
[B][M1]می روی چون تیر و در دل می خلی
[M2]تا خود از شست که بیرون جسته ای
[B][M1]ازتری آب از لبانت می چکد
[M2]بس که اندر چشم من بنشسته ای
[B][M1]تازه کردستی ز نم بر روی خود
[M2]هم به خون تازه در پیوسته ای
[B][M1]بر زمین پهلو نمی یارم نهاد
[M2]بس که خسرو را به مژگان خسته ای
[A]
[B][M1]سر در خمار، شب به کنار که بوده ای؟
[M2]لبها فگار، همدم و یار که بوده ای؟
[B][M1]سنبل به تاب رفته و نرگس به خواب ناز
[M2]شب تا به روز باده گسار که بوده ای؟
[B][M1]شمع مراد من نشدی یک شبی تمام
[M2]ماه تمام، در شب تار که بوده ای؟
[B][M1]با چشم آهوانه که شیران کند شکار
[M2]ای آهوی رمیده شکار که بوده ای
[B][M1]سروت هنوز هست در آغوش خاستن
[M2]ای سرو نیم رسته، بهار که بوده ای؟
[B][M1]زان رو که جوی چشمه خورشید خون گرفت
[M2]خونابه شوی گریه زار که بوده ای؟
[B][M1]کارت چنین که پرده دلها دریدن است
[M2]امشب به پرده محرم کار که بوده ای؟
[B][M1]ما را ز اشک صد جگر پاره در کنار
[M2]تو پاره جگر به کنار که بوده ای؟
[B][M1]بر ریش خسروت نمکی هم دریغ بود
[M2]مرهم رسان جان فگار که بوده ای؟
[A]
[B][M1]ای ده یکی ز خوبی تو مه، چگونه ای؟
[M2]وز هر دو هفته ماه یکی ده، چگونه ای؟
[B][M1]گفتم رسم در آخر آن مه به نزد تو
[M2]آخر رسید، ای صنم، آن مه، چگونه ای؟
[B][M1]تا چند گوییم نرسیده ست گاه وصل
[M2]آن گاه نیز می رسد، آنگه، چگونه ای؟
[B][M1]گر چه نپرسیم که چگونه ست حال تو؟
[M2]باری توان ز حال من، آگه، چگونه ای؟
[B][M1]ره می روی و در پی تو صد هزار دل
[M2]ای برده صد هزار دل از ره، چگونه ای؟
[B][M1]دی بوسه دادیم چو شدم خاک بر درت
[M2]امروز خاک بوس در شه چگونه ای؟
[B][M1]آیم به نزد تو، چه خوش آید مرا ز تو
[M2]بر خسروت خوش آمدی، ای مه، چگونه ای؟
[A]
[B][M1]مشک بر اطراف مه آورده ای
[M2]توبه به زیر گنه آورده ای
[B][M1]بر رخ تو کآفت جان من است
[M2]از شب یلدا سپه آورده ای
[B][M1]شانه کو گم کرده بر فرق تو ره
[M2]مو کشانش رو به ره آورده ای
[B][M1]داده ام از دیده خون، دل خسته ای
[M2]خواستم یک بوسه، نه آورده ای
[B][M1]رسم تو آزردن خسرو شده
[M2]باز چه رسم تبه آورده ای؟
[A]
[B][M1]ز آب ملاحت که رخ آلوده ای
[M2]وانکه نمک بر جگری سوده ای
[B][M1]داد لبت بوسه و رنجه شدی
[M2]بازستان، گر تو نفرموده ای
[B][M1]بشنو از اروح شهیدان عشق
[M2]زمزمه عشق که نشنوده ای
[B][M1]هست دوان گرد تو چون گرد باد
[M2]جان عزیزان که تو بر بوده ای
[B][M1]دوش نشد دل که به مه بنگرم
[M2]ز آنک تو اندر دل ما بوده ای
[B][M1]لابه بر آن لب چو ملمع گریست
[M2]عربده بر فتنه چه آلوده ای؟
[B][M1]می روم از وعده وصلت مدام
[M2]گرچه که بادست که پیموده ای
[B][M1]منت بخشیدن تو بهر چیست؟
[M2]بر دل خسرو که نبخشوده ای
[A]
[B][M1]گر چه به هر سخن دلم از تن ربوده ای
[M2]با این همه بگوی، که جانم فزوده ای
[B][M1]چشمت به غمزه بردن دلها نمونه ایست
[M2]تا تو بدین بهانه چه دلها ربوده ای!
[B][M1]رویت درون پرده و صد پرده چاک ازو
[M2]شادی به روزگار کسی کش نموده ای
[B][M1]بالین گردناک مرا طعنه می زنی
[M2]جانا، به تکیه گاه غریبان نبوده ای
[B][M1]آسان مگیر آه و دم سرد من، از آنک
[M2]خردی و گرم و سرد جهان نآزموده ای
[B][M1]گفتی که خون به دست خودت ریز، ای رقیب
[M2]شکرانه بر من است که از وی شنوده ای
[B][M1]کی داند انده شب تنها نشستگان؟
[M2]ای آن که مست در بر جانان غنوده ای
[B][M1]ای مرغ آب، عربده دریات سهل بود
[M2]پروانه وار سینه بر آتش نسوده ای
[B][M1]بد گفت عاشقانت چنین کرد، خسروا
[M2]رنجه مشو که کشته خود را دروده ای
[A]
[B][M1]تو شوخ هر کجا لب خندان گشوده ای
[M2]از دل بسی گره که به دندان گشوده ای
[B][M1]آب حیات می رودت در سخن که لب
[M2]گویی ره آب چشمه حیوان گشوده ای
[B][M1]ما چون زییم بیش که از بهر جان ما
[M2]مستی و خوی چکان و گریبان گشوده ای
[B][M1]هست از برای کینه ما خط کشیدنت
[M2]مضمون نهان مدار که عنوان گشوده ای
[B][M1]فریاد رس مرا و ز فریاد وارهانش
[M2]خسرو که هر شبی ز وی افغان گشوده ای
[A]
[B][M1]آن دل خراب شد که تو آباد دیده ای
[M2]وان سینه غم گرفت که تو شاد دیده ای
[B][M1]بازار عیش و خانه هستی و کوی عقل
[M2]ویرانه ها شد آن همه کآباد دیده ای
[B][M1]عمری ست تا به دام بلایی اسیر ماند
[M2]آن جان نازنین که تو آزاد دیده ای
[B][M1]نزد من، ای حسود، تو بایستیی کنون
[M2]تا خان و مان دل همه بر باد دیده ای
[B][M1]ای پندگوی، همره من در عدم نه ای
[M2]تا از غم ویم علف و زاد دیده ای
[B][M1]ای مرغ عاشق ار تو بدانستییی وفا
[M2]در رنج خویش راحت صیاد دیده ای
[B][M1]خسرو، به بوستان چه روی دل دگر طرف؟
[M2]کاش از نخست در گل و شمشاد دیده ای
[A]
[B][M1]تو با آن رو بگو مه را، چه باشی؟
[M2]تو با آن رخ بگو شه را، چه باشی؟
[B][M1]ببین آیینه و خود را صفت کن
[M2]حدیث زهره و مه را چه باشی
[B][M1]دلا، زینسان چه می نالی در آن کوی؟
[M2]گدایان شبانگه را چه باشی
[B][M1]بمیر ای مرغ تشنه در بیابان
[M2]امید ابر ناگه را چه باشی
[B][M1]چه سویت، خسروا، دارد جدا گوش
[M2]به کویش ناله و وه را چه باشی
[A]
[B][M1]چه بد کردیم کز ما برشکستی؟
[M2]ز غم بر جان ما نشتر شکستی
[B][M1]روان شد گریه تا گیرد عنانت
[M2]گذشتی و عنان را بر شکستی
[B][M1]مرا در طعنه خصمان فگندی
[M2]به سنگ ناکسان گوهر شکستی
[B][M1]تنم خستی و خونم نوش کردی
[M2]چرا می خوردی و ساغر شکستی؟
[B][M1]دلم را خرد بشکستی به هجران
[M2]قوی بتخانه ای را در شکستی
[B][M1]چه شکل است این که دین را غارتیدی؟
[M2]چه نازست این که هم، کافر، شکستی؟
[B][M1]چه بانگ پای اسپ است این که در وجد؟
[M2]نوا در حلق خنیاگر شکستی؟
[B][M1]نگویم زلف کان دزد سیه را
[M2]نکو کردی که پا و سر شکستی
[B][M1]گره محکم زدی بر جان خسرو
[M2]که زلف عنبرین را بر شکستی
[A]
[B][M1]چون می نرسد دست به پایی که تو داری
[M2]کم زانکه شوم خاک سرایی که تو داری
[B][M1]بازند جهان را به یکی داو، بنازند
[M2]من هر دو ببازم به دغایی که تو داری
[B][M1]زنهار نجویی دل آزرده ما را
[M2]ای باد صبا، گشت به جایی که تو داری
[B][M1]گر بد نکنی دل، تن تو تن نتوان گفت
[M2]جانی ست نهان زیر قبایی که تو داری
[B][M1]افسوس بود جور تو بر هر دل و جانی
[M2]من دانم و من، قدر جفایی که تو داری
[B][M1]صد خرقه صوفی به خرابات گرد و کرد
[M2]آن نرگس مخمور بلایی که تو داری
[B][M1]رنجه مشو ای زاهد نیک، از پی من، زآنک
[M2]دل باز نیاید به دعایی که تو داری
[B][M1]خسرو به زبان توبه و در دل می و شاهد
[M2]احسنت از این صدق و صفایی که تو داری
[A]
[B][M1]رخساره مکن راست به جایی که تو باشی
[M2]ور راست کنی، طرفه بالایی که تو باشی
[B][M1]گفتی چو ببینی رخ ما را غم خود خور
[M2]از جان که کند یاد به جایی که تو باشی؟
[B][M1]از دیده نیفتد گذرش بر تو نگویی
[M2]تا خاک شوم در ته پایی که تو باشی
[B][M1]شاید که نیاری به نظر ملک جهان را
[M2]در کلبه احزان گدایی که تو باشی
[B][M1]خلقی به دم سرد بمیرد به درت، آنکه
[M2]خورشید نتابد به سرایی که تو باشی
[B][M1]خسرو، اگر از شعر برانی سخن عشق
[M2]احسنت، زهی شعر سرایی که تو باشی
[A]
[B][M1]مست آمده ای باز به مهمان که بودی؟
[M2]دانم شکری در شکرستان که بودی؟
[B][M1]ای یار جدا مانده، دل تنگ که جستی؟
[M2]ای یوسف گم گشته به زندان که بودی؟
[B][M1]دیوانه من بر سر کوی که گذشتی؟
[M2]تشویش ده حال پریشان که بودی؟
[B][M1]می دوش کجا خوردی و ساغر به که دادی؟
[M2]در ظلمت شب چشمه حیوان که بودی؟
[B][M1]آراسته و مست در آغوش که خفتی؟
[M2]این بخت کرا بوده، به فرمان که بودی؟
[B][M1]جعدت که گزیده ست، لبت را که گزیده ست؟
[M2]پیش که نشستی شب و مهمان که بودی؟
[B][M1]حلوا همه تاراج شد، ای دل، تو چه کردی؟
[M2]شهد که چشیدی، مگس خوان که بودی؟
[B][M1]جان دگری در تن نالان که بودی؟
[M2]کان نمکی در دل بریان که بودی؟
[B][M1]نی بوی گلی داری و نی رنگ بهاری
[M2]خسرو، تو به نظاره بستان که بودی؟
[A]
[B][M1]دیدی که حق خدمت بسیار ندیدی
[M2]ببریدی و رنج من غمخوارندیدی
[B][M1]بسیار کشیدم غم و رنج تو و اندک
[M2]آن را به میان اندک و بسیار ندیدی
[B][M1]آماج خدنگ ستمم ساختی آخر
[M2]جز من دگری لایق این کار ندیدی
[B][M1]باری تو بزی شاد که داری دل خرم
[M2]چون که نشدی عاشق و آزار ندیدی
[B][M1]بیداری شبهام چه دیدی تو که هرگز
[M2]در خواب گهی دیده بیدار ندیدی؟
[B][M1]بیمار چه پرسی تو که بیمار نگشتی
[M2]تیمار چه دانی تو که تیمار ندیدی
[B][M1]خسرو، تو بسی غصه کشیدی ز چنان شوخ
[M2]باز از دل گمراه تو انکار ندیدی
[A]
[B][M1]ای باد، حدیث دلم آنجاش بگویی
[M2]در گوشه ای در گوش به تنهاش بگویی
[B][M1]از هر نمط آنجا سخنی درفگنی، پس
[M2]زانگونه که دانی سخن ماش بگویی
[B][M1]از غمزه او هست همه شهر به فریاد
[M2]آهسته بدان غمزه رعناش بگویی
[B][M1]با دامن پر خون چو به بازار فتادم
[M2]حال من تر دامن ترساش بگویی
[B][M1]گستاخی بوسه نکنم، لیک پیامی
[M2]از هر لب من با کف هر پاش بگویی
[B][M1]گفتی که کشد دردت از نام تو، گویم
[M2]«ای کاش بگویی و ز ما کاش بگویی!»
[B][M1]داد داده اویم، اگر امروز دهم جان
[M2]فردا خبری از پی فرداش بگویی
[B][M1]چون مردن من زحمت آن پاش تیرزد
[M2]این چاش مخوانی و همانجاش بگویی
[B][M1]هر چند دل خسرو ازو سوخت، نخواهم
[M2]کش هیچ ملامت کنی، اماش بگویی
[A]
[B][M1]ای باد، سلام دلم آنجا برسانی
[M2]بوسی ز لبم بر کف آن پا برسانی
[B][M1]یکبار رسانیش سلام همه عشاق
[M2]صد بار از آن من تنها برسانی
[B][M1]بسیار بگردیش ز ما گرد سر آنگاه
[M2]صد سجده فرضش ز سر ما برسانی
[B][M1]این پیرهن چاک به خون غرقه که دارم
[M2]پنهان ببری از من و پیدا برسانی
[B][M1]دیرینه پیامی که برون داده ام از دل
[M2]پرورده به خونهای دل آنجا برسانی
[B][M1]کردیم به خوناب جگر نقش به چهره
[M2]این قصه به آن یوسف دلها برسانی
[B][M1]گر بر سر خسرو گذری، دوست، هماناک
[M2]عمر وی از امروز به فردا برسانی
[A]
[B][M1]ای آنکه تو سلطان همه سیمبرانی
[M2]دستور بود فتنه به ملک تو که رانی
[B][M1]صد تیر جفا می گذرانی ز جگرها
[M2]بازوت قوی باد که خوش می گذرانی
[B][M1]چشمم که دوید از پی دیدار ندیدت
[M2]این است سزایش که به تیرش برانی
[B][M1]سبزه که دمد از گل عشاق تو، ای ترک
[M2]خنگ تو بود سوخته، هان تا بچرانی
[B][M1]از آب و گلم گرد برآورد هوایت
[M2]تا چند به دنبال خودم خاک خورانی؟
[B][M1]ما را تو مکش در هوس آن لب شیرین
[M2]این سوی در آیم، گرم آن سوی برانی
[B][M1]گفتی که زبانیم جز از تو همه کس، وای
[M2]ما را بمکش گر تو حیات دگرانی
[B][M1]هستی تو اگر شاد به رنجیدن خسرو
[M2]من سینه کنم پاره، تو گر جامه درانی
[A]
[B][M1]شتربانا، دمی محمل میارای
[M2]رها کن تا ببوسم ناقه را پای
[B][M1]نهادند آشنایان بار بر دل
[M2]دلم رفته ست و بارش ماند بر جای
[B][M1]روان شد محمل و جانم به دنبال
[M2]جرس می نالد و من می کنم وای
[B][M1]ندیدم ره چو غایب شد ز چشمم
[M2]غبار بختیان دشت پیمای
[B][M1]تو، ای کت بر شتر آب حیات است
[M2]به وادی تشنه می میرم، ببخشای
[B][M1]بیابان پیش چشمم گشت تاریک
[M2]مه محمل نشینم، پرده بگشای
[B][M1]دلم چون همرهش شد گویش، ای باد
[M2]که جان هم می رسد، تعجیل منمای
[B][M1]خوشی بر مردنم آخر نیارم
[M2]بدین دوری همم منزل مفرمای
[B][M1]رسید آن ماه چون خسرو به منزل
[M2]تو ره می بین و رو بر خاک می سای
[A]
[B][M1]مرا زان میر خوبان نیست روزی
[M2]گدایان را ز شاهان نیست روزی
[B][M1]به سنگی چون سگان خرسندم از دور
[M2]گرم چوبی ز دربان نیست روزی
[B][M1]ز من زایل کن، ای جان، زحمت خویش
[M2]چو درمانت ز جانان نیست روزی
[B][M1]رو، ای اسکندر، از همراهی خضر
[M2]ترا چون آب حیوان نیست روزی
[B][M1]به حیله چند بتوان زیست آخر
[M2]تنی دارم کش از جان نیست روزی
[B][M1]هوس بردم به رویش، گفت بختم
[M2]شما را از گلستان نیست روزی
[B][M1]دل و جان و خرد بردی، ترا باد
[M2]مرا باری از ایشان نیست روزی
[B][M1]ز دردت باد روزی مند جانم
[M2]به دردی کش ز درمان نیست
[B][M1]چه سود از گریه خسرو در این غم؟
[M2]چو کشتش را ز باران نیست روزی
[A]
[B][M1]چه کردم کآخرم فرمان نکردی
[M2]بدیدی دردم و درمان نکردی
[B][M1]ز هجران تو کفری هست بر من
[M2]شب کفر مرا ایمان نکردی
[B][M1]به دشواری برآمد جانم از تن
[M2]ببردی جان من، آسان نکردی
[B][M1]چه جانها کان به وجه بوسه تو
[M2]برفت و نرخ را ازان نکردی
[B][M1]به گریه خواستم وصلت در این ملک
[M2]گدای خویش را سلطان نکردی
[B][M1]به کویت آرزومندان نمودند
[M2]نگاهی جانب ایشان نکردی
[B][M1]ترا گفتم که یک روزی مرا باش
[M2]برفتی از من و فرمان نکردی
[B][M1]دلم بردی و گفتی خواهمت داد
[M2]چو رفتی، پیش یاد آن نکردی
[B][M1]ندیدی عیش خسرو تلخ هرگز
[M2]به حلوای لبش مهمان نکردی
[A]
[B][M1]چنین کان خنده شیرین تو کردی
[M2]هلاک عاشقان آیین تو کردی
[B][M1]جفا می کرد بر من خود زمانه
[M2]بلای عشق تا شد، این تو کردی
[B][M1]نکردی رد سؤال بوسه هرگز
[M2]گدایی بر دلم شیرین تو کردی
[B][M1]ترا من دل سپردم، لیک جایش
[M2]در آن گیسوی چین بر چین تو کردی
[B][M1]نه مرد عشق بودم من، ولیکن
[M2]مگس را طعمه شاهین تو کردی
[B][M1]مبادا نام غم هرگز بر آن دل
[M2]مرا گر چه چنین غمگین تو کردی
[B][M1]مرا این ماجرای دیده با تست
[M2]چنینم بیدل و بی دین تو کردی
[B][M1]تو خوبان را نمودی پیشم، ای چشم
[M2]ستم بر جان من چندین تو کردی
[B][M1]نگفتم بد ترا، ای عشق، هرگز
[M2]که قصد خسرو مسکین تو کردی
[A]
[B][M1]ز رحمت چشم بر چاکر نداری
[M2]نداری رحمت، ای کافر، نداری
[B][M1]دلم بردی و خوشتر آنکه گر من
[M2]بگویم بیدلم، باور نداری
[B][M1]مگو در من مبین، در دیگران بین
[M2]که مثل خویش در کشور نداری
[B][M1]به پشت پای خود بنگر که وقت است
[M2]از این آیینه بهتر نداری
[B][M1]کله را کج منه چندین بر آن سر
[M2]که تا با ما کجی در سر نداری
[B][M1]بخور خون دل و دیده مکن، ای آب
[M2]نه خون من که خواب و خور نداری
[B][M1]چودل برداشتن اندیشه ات بود
[M2]چرا سنگی به کشتن برنداری؟
[B][M1]حدیث خسرو اندر گوش می کن
[M2]ز بهر گوش اگر گوهر نداری
[A]
[B][M1]شکستی طره، تا در سر چه داری؟
[M2]نگویی کینه با چاکر چه داری؟
[B][M1]کله کج کرده ای از بهر آن راست
[M2]که خون ریزی، دگر در سر چه داری؟
[B][M1]مسلمان کشتن اندر مذهب تست
[M2]بجز این خود تو، ای کافر، چه داری؟
[B][M1]مسلمانی ست این، آخر نه کفرست؟
[M2]ستم را، بیوفا، داور چه داری؟
[B][M1]ربودی جان ز خلقی از نگاهی
[M2]کنون تا چشم دیگر بر چه داری؟
[B][M1]ورق چون داغ شد، ابتر نگردد
[M2]چو داغم کرده ای، ابتر چه داری؟
[B][M1]اگر من گفته ام کز تو صبورم
[M2]دروغی گفته ام، باور چه داری؟
[B][M1]غمی دادی و آن دل را سپردم
[M2]من اینک حاضرم، دیگر چه داری؟
[B][M1]گرم دیوانه خواهی داشت در دشت
[M2]میان بربسته ام بر هر چه داری؟
[B][M1]فتاده سوختم بر خاک راهت
[M2]چنینم خاک و خاکستر چه داری؟
[B][M1]بر آب دیده خسرو ببخشای
[M2]چو جان تر کرد، چشمش تر چه داری؟
[A]
[B][M1]مرا چند آخر از خود دور داری؟
[M2]دلم را در هم و رنجور داری
[B][M1]روا داری که با آن روی چو شمع
[M2]شب تاریک ما بی نور داری
[B][M1]میان داری چو زنبوران کافر
[M2]مژه کافرتر از زنبور داری
[B][M1]ز رسوایی مرنج، آخر محال است
[M2]که عاشق باشی و مستور داری!
[B][M1]بتی گر داری، از فردا میندیش
[M2]که در خانه بهشت و حور داری
[B][M1]تو آن سلطان خوبانی، نگارا
[M2]که همچون فتنه صد دستور داری
[B][M1]ز چندان دل که ویران کرده تست
[M2]چه باشد گر یکی معمور داری؟
[B][M1]چو آتش در زدی، باری همین بین
[M2]چنین باشد که خود را دور داری
[B][M1]معافی، گر نمی پرسی ز خسرو
[M2]که خوبی و دل مغرور داری
[A]
[B][M1]دلا، با غمزه خوبان چه بازی؟
[M2]بگو با تیغ خون افشان چه بازی؟
[B][M1]مرا گویی که با من بازیی کن
[M2]کنم، جانا، ولی با جان چه بازی؟
[B][M1]ز جان سیر آمدستم من، وگرنه
[M2]مرا با آن لب و دندان چه بازی؟
[B][M1]تفحص کن که حال کشتگان چیست؟
[M2]چه رانی مرکب و چوگان چه بازی؟
[B][M1]چرا بر خود نمی بخشایی، ای دل
[M2]بر کافر مسلمانان چه بازی؟
[B][M1]چو پوشی درد خود از بیم جانی
[M2]چنین عشقی، بگو، پنهان چه بازی؟
[B][M1]نه از یارست خوشتر، آنکه بینی
[M2]نه از عشق است بهتر، آنچه بازی؟
[B][M1]مکن خسرو که بازی نیست این کار
[M2]ترا با ساقی سلطان چه بازی؟
[A]
[B][M1]رخساره چه می پوشی، در کینه چه می کوشی؟
[M2]حال دل مسکین را می دانی و می پوشی
[B][M1]گر نرخ به جان سازی، ور عمر بها گویی
[M2]از دیده خریدارم هر عشوه که بفروشی
[B][M1]گفتی که ز می هر دم سودای دلی دارم
[M2]تا خون که خواهد بود آن باده که می نوشی
[B][M1]از درد فراقت من بیم است که جان بدهم
[M2]ساقی دو سه می برده با داروی بیهوشی
[B][M1]شب رفت، چراغ ما از سوز نمی شیند
[M2]ای شمع، تو هم دانم آتش زده دوشی
[B][M1]زین دیده بی فرمان خون چند خورم آخر
[M2]یکبار ز سر بگذر، ای سیل که بر دوشی
[B][M1]گر فتنه ز چشم آمد، ای دل، تو چرا مانی
[M2]ور سوخته شد عاشق، عارف، تو چرا جوشی
[B][M1]غم بست لبم آخر، درد دل بیماران
[M2]از ناله شود وردش، زو مرده به خاموشی
[B][M1]گفتم که کنم یادش تا دل به نشاط آید
[M2]چون کار به جان آمد، خوش وقت فراموشی
[B][M1]گر خال بناگوشت دل بستد و منکر شد
[M2]باری تو گواهی ده، ای در بناگوشی
[B][M1]خسرو، ز رخ خوبان گفتی که کنم توبه
[M2]کاری که ز تو ناید، بیهوده چرا کوشی؟
[A]
[B][M1]اگر تو سرگذشت من بدانی
[M2]دگر افسانه مجنون نخوانی
[B][M1]همی گوید «برو بیدار می باش
[M2]مکن تعلیم سگ را پاسبانی »
[B][M1]ز من پرسی که همدردان چه کردند؟
[M2]ترا دادند جان و زندگانی
[B][M1]مرا گرد سر آن چشم گردان
[M2]که تا بر من فتد آن ناتوانی
[B][M1]نماندم استخوانی هم که باری
[M2]سگ تو باشد از من میهمانی
[B][M1]طبیبم داغ فرماید، نداند
[M2]که صد جا بیش دارم در نهانی
[B][M1]به بالینش منالید، ای اسیران
[M2]که بس شیرین بود خواب گرانی
[B][M1]مرا جان در وفاداری برآمد
[M2]هنوز اندر حق من بدگمانی
[B][M1]به قتل خسرو آمد عشق و شادم
[M2]که یاری همرهی شد آن جهانی
[A]
[B][M1]نگارین مرا شد نوجوانی
[M2]که نو بادش نشاط و کامرانی
[B][M1]خطش پیرامن لب، گوییا خضر
[M2]برآمد گرد آب زندگانی
[B][M1]بمیرم بر سر کویش که باشد
[M2]سگان کوی او را میهمانی
[B][M1]نه بر رویت خطت، ای آیت حسن
[M2]که هست آن فتوی نامهربانی
[B][M1]من از باغ تو گر برگی نبندم
[M2]تو باری بر خور از شاخ جوانی
[B][M1]غمی چون کوه بر جانم نهادی
[M2]تو باقی مان که من بردم گرانی
[B][M1]چه یارد گفت در وصف تو خسرو
[M2]که هرچ اندر دل آرم، بیش از آنی
[A]
[B][M1]سزد گر نیکویی در من ببینی
[M2]که خودکام و جوان و نازنینی
[B][M1]به گاه خنده چون دندان نمایی
[M2]مرا اندر میان چشم شینی
[B][M1]مسلمان دیدمت، زان دل سپردم
[M2]ندانستم که تو کافر چنینی
[B][M1]مه و خورشید را بسیار دیدم
[M2]بهی از هر که می گویم، نه اینی
[B][M1]به عیش خوش ترش خوشنودم از تو
[M2]که گاهی سرکه گاهی انگبینی
[B][M1]ز جان آیم به استقبال تیرت
[M2]که بر من راست کرده در کمینی
[B][M1]بیا گر در همی چینی ز چشمم
[M2]به شرط آنکه مهره برنچینی
[A]
[B][M1]دیوانه شدم ز یار بدخوی
[M2]بیگانه پرست و آشنا روی
[B][M1]دل بردن عاشقانست خویش
[M2]من جان نبرم ازان جفاجوی
[B][M1]از جعد ترش تن چو مویم
[M2]در تافته گشت موی در موی
[B][M1]پرسند نشان صبر، گویم
[M2]گامی دو سه از عدم بر آن سوی
[B][M1]خواهم به درت روم به صد آه
[M2]سوزم سر و پای خود در آن کوی
[B][M1]او گر چه به سوز من نبیند
[M2]باری رسدش ز داغ من بوی
[B][M1]ساقی، به زکات می پرستان
[M2]از من به دو جرعه غم فروشوی
[B][M1]ای دیده، به سوز من ببخشای
[M2]کامروز تراست آب در جوی
[B][M1]خسرو چو به نیک گویی تست
[M2]یاد آر او را به گفت بدگوی
[A]
[B][M1]بر لب اثر شراب داری
[M2]وز غمزه خیال خواب داری
[B][M1]شب خسپی و ما کنیم فریاد
[M2]آگه نشوی، چه خواب داری؟
[B][M1]نارسته ز پوست می نماید
[M2]خطت که ز مشک ناب داری
[B][M1]در آب حیات غرقه شد خضر
[M2]زان سبزه که زیر آب داری
[B][M1]تری خطت بجای خویش است
[M2]هر چند بر آفتاب داری
[B][M1]لب از تو و دل ز من، خوشی کن
[M2]چون هم می و هم کباب داری
[B][M1]خون ریز که گر بپرسدت کس
[M2]در هر مژه صد جواب داری
[B][M1]گفتی کنمت به غمزه بسمل
[M2]بسم الله اگر شتاب داری
[B][M1]گر کشتنی است بنده خسرو
[M2]بیهوده چه در عذاب داری؟
[A]
[B][M1]جانا، تو زغم خبر نداری
[M2]کز سوز دلم اثر نداری
[B][M1]بردار چو بر درت فتادم
[M2]یا خود فگنی و برنداری
[B][M1]تا کی به جواب تلخ سوزی
[M2]نی آنکه به لب شکر نداری
[B][M1]جای تو دل من است، بنشین
[M2]دل جای دگر اگر نداری
[B][M1]می کن ز جفا هر آنچه خواهی
[M2]دانم که جز این هنر نداری
[B][M1]ای غم، تو ز جان من چه خواهی؟
[M2]یا کار دگر مگر نداری
[B][M1]خسرو، تو به راه خوبرویان
[M2]یکسر چه روی، دو سر نداری
[A]
[B][M1]نی کار کسی ست عشقبازی
[M2]کو دل ننهد به جانگدازی
[B][M1]عشقی که نه جان دهند در وی
[M2]بازی باشد، نه عشقبازی
[B][M1]می آیی و می چکد ز تو ناز
[M2]کز سر تا پای جمله نازی
[B][M1]تن غرقه خونست، سجده بپذیر
[M2]کاین جامه نمی شود نمازی
[B][M1]محمودوشان عشق را کشت
[M2]حسنت به کرمشه ایازی
[B][M1]زلفت که حدیث او درازست
[M2]آموخت شب مرا درازی
[B][M1]از غمزه تو کجا رهد دل
[M2]این کافر و آن کشنده غازی
[B][M1]بر یاد تو می زیم، ولی جان
[M2]تا کی ماند به چاره سازی
[B][M1]خسرو چو نهاده سر به تسلیم
[M2]باری بکش، ار نمی نوازی
[A]
[B][M1]ای برده دلم به دلستانی
[M2]هم جان منی و هم جهانی
[B][M1]جان می رودم برون و غم نیست
[M2]غم زانست که در میان جانی
[B][M1]دود از دل عاشقان برآرد
[M2]حسن تو ز آتش جوانی
[B][M1]از سوز غم تو برنخیزم
[M2]با آنکه بر آتشم نشانی
[B][M1]بگشای دهان خویش تا دست
[M2]شوییم ز آب زندگانی
[B][M1]هر شب منم و خیال زلفت
[M2]شبهای دراز و پاسبانی
[B][M1]من خواهم داد جان به عشقت
[M2]هر چند تو قدر آن ندانی
[B][M1]از دوستی تو ناتوانم
[M2]ای دوست، ببر اگر توانی
[B][M1]خسرو که بمرد، زنده گردد
[M2]گر دم دهدش مسیح ثانی
[A]
[B][M1]ای آنکه تمام هم چو ماهی
[M2]با زلف چو چتر پادشاهی
[B][M1]مردم ز برای نقش و زلفت
[M2]از دیده برون کشد سیاهی
[B][M1]گر خط سیاه خود ببینی
[M2]بر مشک دهی به خون گواهی
[B][M1]ای زلف ترت مراغه کرده
[M2]بر روی تو چون در آب ماهی
[B][M1]آخر چه شود گر از لب خویش
[M2]یک بوسه برای من بخواهی
[B][M1]از خسرو خسته رو بگردان
[M2]زان رو که تمام همچو ماهی
[A]
[B][M1]ای مردم دیده نکویی
[M2]شاد آنکه درون چشم اویی
[B][M1]من بی تو چگویمت که چونم
[M2]بی من تو چگونه ای، نگویی
[B][M1]سیب ار چه تراست، آب او را
[M2]چاه زنخ تو برد گویی
[B][M1]بر پسته لب تو تا نخندید
[M2]از پسته نرفت تنگ خویی
[B][M1]بر مشک دهی به خون گواهی
[M2]گر طره خویشتن ببویی
[B][M1]گل پیش تو، گر به باغ رانی
[M2]خیزد به هزار تازه رویی
[B][M1]دریاب که گوهری چو اشکم
[M2]در خاک نیابی، ار بجویی
[B][M1]من پای ز آب دیده شویم
[M2]تو دست ز خون من نشویی
[B][M1]با این همه از تو چشم بد دور
[M2]ای مردم دیده را نکویی
[A]
[B][M1]بخرام، ای سرو روان کز باغ رضوان خوشتری
[M2]دلدادگان خویش را می کش که از جان خوشتری
[B][M1]در هوشیاری مهوشی، سرمست و غلتان دلکشی
[M2]چون مو کنی شانه کشی، طره پریشان خوشتری
[B][M1]چوگانت سر جو از همه، سر برد گو از همه
[M2]خوش می بری گو از همه، در لعب چوگان خوشتری
[B][M1]با آنکه خوش باشد چمن با سرو و نسرین و سمن
[M2]بسیار دیدم در تو من، بسیار از ایشان خوشتری
[B][M1]هر چند می بینم ترا، تشنه ترست این دل مرا
[M2]خواهم بیاشامم ترا کز آب حیوان خوشتری
[B][M1]گر چه جوانی خوش بود، بی تو ندانم خوش بود
[M2]ور زندگانی خوش بود، حقا که تو زان خوشتری
[B][M1]باری چه باشد دل ببین کانجا کنی منزل گزین
[M2]در چار سوی دل نشین کز هشت بستان خوشتری
[B][M1]نقش تو، ای شمع چگل، بیرون دهم زین آب و گل
[M2]لیکن تویی چون گنج دل، در کنج ویران خوشتری
[B][M1]دارم به دل درد قوی، می خواهمش منزل قوی
[M2]با آنکه درد خسروی، لیکن ز درمان خوشتری
[A]
[B][M1]ای قامت چون شاخ گل، از برگ گل خندان تری
[M2]چون لاله تر نازکی، چون سرو در بستان تری
[B][M1]گل داشت وقتی بوی تو، آمد به دعوی سوی تو
[M2]از آفتاب روی تو شد خشک با چندان تری
[B][M1]یارب چه اندام تر است آن کت به پیراهن در است
[M2]آب حیات ار چه تر است، اما ندارد آن تری
[B][M1]اکنون که برنا می شوی، آرام دلها می شوی
[M2]هر چند دانا می شوی، از کودکان نادانتری
[B][M1]با عهدت، ای پیمان شکن، گفتی نمی یارم سخن
[M2]کز عهد زلف خویشتن بدعهد و بد پیمان تری
[B][M1]یوسف به هفده قلب اگر ارزان بود اندر نظر
[M2]گر جان دهم عالم به سر، از وی بسی ارزان تری
[B][M1]گفت منت آید گران، وز همچو من تو بر کران
[M2]خوبی و رعنایی، از آن هر روز نافرمان تری
[B][M1]سلطان کند گر هر زمان تیغ سیاست را روان
[M2]تو در سیاست جان جان، حقا کزو سلطانتری
[B][M1]گر جان کند خسرو زیان، با تو چه در گیرد از آن
[M2]کز بهر جان عاشقان هر روز نافرمان تری
[A]
[B][M1]ای مه، بدین چابک روی، از آسمان کیستی
[M2]وی گل، بدین نازک تنی، از بوستان کیستی؟
[B][M1]سیمین تری از بادتر، در لب ز شیرینی اثر
[M2]با قامتی چون نیشکر پسته دهان کیستی؟
[B][M1]بادام چشمت پر فتن، عناب لعلت پر شکن
[M2]با ما نمی گویی سخن، بسته دهان کیستی؟
[B][M1]ترکی، ولی یغمانه ای، می بینمت تنها نه ای
[M2]باری از آن ما نه ای، آخر از آن کیستی؟
[B][M1]نی سر به پیمان می بری، نی هیچ فرمان می بری
[M2]ره می روی، جان می بری، سرو روان کیستی؟
[B][M1]از غمزه بیباک تو شد جان مردم خاک تو
[M2]ای من سگ فتراک تو، مطلق عنان کیستی؟
[B][M1]می نالد از غم چون چرس خسرو، نگویی یک نفس
[M2]کای مرغ نالان در قفس! از گلستان کیستی؟
[A]
[B][M1]زینسان که از هر موی خود زنجیر صد دل می کنی
[M2]مردن هم از گیسوی خود بر خلق مشکل می کنی
[B][M1]هم جان و تن مأوای تو، هم دیده و دل جای تو
[M2]ای از تو ویران خانه ها هر جا که منزل می کنی
[B][M1]بیرون میا در آفتاب، آزرده م گردد تنت
[M2]با روی خود با روی او نسخه مقابل می کنی
[B][M1]دلها بری و خون کنی، ای ظالم، آخر رحمتی
[M2]آن دل که خواهی کرد خون بهر چه حاصل می کنی
[B][M1]با خار و خس خاک رهش کردم به دیده، گفت چون
[M2]می نایم از ننگ اندرون، خانه چه کهگل می کنی
[B][M1]بر من چه غمزه می زنی، کآمد به لب جانم ز غم
[M2]این جان یک دم مانده را بهر چه بسمل می کنی؟
[B][M1]ای پندگو، گر شد فزون از خوردن خون جگر
[M2]چون من نخواهم زیستن دانم چه بر دل می کنی
[B][M1]خاک ره خود می کنی آلوده از خون کسان
[M2]چون حق چشم ماست این، بهر چه بسمل می کنی؟
[B][M1]خسرو که در چاه زنخ اندازی و برناریش
[M2]جادوست، پس او را نگر، در چاه بابل می کنی؟
[A]
[B][M1]ای چهره زیبای تو رشک بتان آزری
[M2]هر چند وصفت می کنم، در حسن از آن زیباتری
[B][M1]هرگز نیاید در نظر نقشی ز رویت خوبتر
[M2]شمسی ندانم یا قمر، حوری ندانم یا پری
[B][M1]آفاق را گر دیده ام، مهر بتان ورزیده ام
[M2]بسیار خوبان دیده ام، اما تو چیز دیگری
[B][M1]ای راحت و آرام جان، با قد چون سرو روان
[M2]زینسان مرو دامن کشان، کآرام جانم می بری
[B][M1]عزم تماشا کرده ای، آهنگ صحرا کرده ای
[M2]جان و دل ما برده ای، این است رسم دلبری
[B][M1]عالم همه یغمای تو، خلقی همه شیدای تو
[M2]آن نرگس رعنای تو آورده کیش کافری
[B][M1]خسرو غریب است و گدا، افتاده در شهر شما
[M2]باشد که از بهر خدا سوی غریبان بنگری
[A]
[B][M1]جان به فدات می کنم، بو که از آن من شوی
[M2]مرده تنی من ببین، کوش کز آن من شوی
[B][M1]شد به بقین دیگران ماه تمام روی تو
[M2]چشمه آفتاب شو، گر به گمان من شوی
[B][M1]چند به چربی زبان همچو چراغ سوزیم
[M2]سوخته عاقبت گهی هم به زبان من شوی
[B][M1]گر به فغان من ترا دردسری ست، باز ده
[M2]نیستم آن طمع که تو دردستان من شوی
[B][M1]سیم بگیرم از برت، گر بکنی عنایتی
[M2]وام بخواهم از لبت، گر تو ضمان من شوی
[B][M1]برگذر دو چشم من کاب روانست در گذر
[M2]پیش که غرقه ناگهان ز آب روان من شوی
[B][M1]فتنه خسروی به رخ، پهلوی من نشین دمی
[M2]بو که به چیزی از بلا، فتنه نشان من شوی
[A]
[B][M1]نیست دلی که هر دمش آفت دین نمی شوی
[M2]مهر فزون نمی شود تا تو به کین نمی شوی
[B][M1]صد ستم و جفای تو یاد نمی کنم به دل
[M2]هیچ فرامشم به دل، ای بت چین، نمی شوی
[B][M1]می نگری در آینه، من ز قرار می شوم
[M2]گر چه تو نیز می شوی، لیک چنین نمی شوی
[B][M1]از تو چنین که می رسد نور به ماه آسمان
[M2]در عجبم که تو چرا ماه زمین نمی شوی!
[B][M1]جان کسان که می شود هر شبی ار به کین تو
[M2]خود دل تو نمی شود تا تو به کین نمی شوی
[B][M1]جور و جفا نبود بس، بر سکنات نیز شد
[M2]باری از آن بتر مشو، گر به از این نمی شوی
[B][M1]آخر امید پای تو داشت سرم به خاک ره
[M2]گیر که از کرشمه تو بر سر این نمی شوی
[B][M1]چون دل خسرو از غمت گوشه نشین غم شده
[M2]وه که تو هیچگه بر او گوشه نشین نمی شوی
[A]
[B][M1]قصد که داری، ای پسر، باز چنین که می روی
[M2]کآفت و فتنه نوی در دل و دین که می روی
[B][M1]باز دگر بلای جان آمد و تا گرفت خون
[M2]تا به تو افتدش نظر، مست چنین که می روی
[B][M1]غمزه بس است قتل را، تیر و کمان چه می بری؟
[M2]غصه همی کشد مرا، زین به کمین که می روی
[B][M1]گر چه نمی کشی مرا، هم نفسی ز پا نشین
[M2]بر من خسته جان و دل از نو همین که می روی
[B][M1]می روی اندرون جان ور به دروغ گویمت
[M2]سر بشکاف، جان بکن، نیک ببین که می روی
[B][M1]خلق نداند اینکه هست از پی فتنه رفتنت
[M2]خسرو اگر نمی شود بر سر این که می روی
[A]
[B][M1]می گذری که سینه را وقف هوای خود کنی
[M2]من که بوم که بر دلم داغ جفای خود کنی
[B][M1]گویمت این چنین مرو، وز بد چشم کن حذر
[M2]لیک تو گفت نشنوی، کار برای خود کنی
[B][M1]حیف بود که در روش پای تو بر زمین رسد
[M2]دیده به خاک می نهم، گر ته پای خود کنی
[B][M1]ماهی و آفتاب سان گرم بر آسمان روی
[M2]آه مرا اگر شبی راهنمای خود کنی
[B][M1]گفتی اگر نگه کنی دو رخ من سزا کنم
[M2]آینه گر کنی نگه، هم تو سزای خود کنی
[B][M1]جان تو هست در دلم، وز سر لطف و مردمی
[M2]هر چه بجای دل کنی، آنگه بجای خود کنی
[B][M1]خسرو از اشتیاق تو سوخته گشت و وقت شد
[M2]گر نظری به مرحمت سوی گدای خود کنی
[A]
[B][M1]دست به گل نمی زنی، زانکه نگار من تویی
[M2]بوی سمن نمی کشم، زانکه بهار من تویی
[B][M1]روی زمین گر از صبا سیرگه شکوفه شد
[M2]من چه گره کنم از آن، لاله عذرا من تویی
[B][M1]گر ز قرار می رود هوش من از تو، گو برو
[M2]من به قرار خود خوشم، هوش و قرار من تویی
[B][M1]گر چه سوار آسمان خانه به خانه می رود
[M2]کی نگرم به سوی او، فتنه سوار من تویی
[B][M1]چشم من از نگار خون نقش تو می کند به رخ
[M2]دل بنهم به نقش او هر چه نگار من تویی
[B][M1]خسرو خسته بر درت کشته تیر غمزه شد
[M2]هیچ نگفتی، ای فلان، کشته زار من تویی
[A]
[B][M1]کج کلها، کمان کشا، تنگ قبای کیستی؟
[M2]لابه گرا و دلبرا، عشوه نمای کیستی؟
[B][M1]زیر کلاه جعد تو بر کمرت کشیده سر
[M2]بسته به چابکی کمر چست قبای کیستی؟
[B][M1]مرکب ناز کرده زین، داده به تیغ غمزه کین
[M2]ساخته آمده چنین باز برای کیستی؟
[B][M1]سینه بنده جای تو، دیده به زیر پای تو
[M2]ما همه در هوای تو، تو به هوای کیستی؟
[B][M1]تا رخ خود نموده ای، جان ز تنم ربوده ای
[M2]کاهش من فزوده ای، مهر فزای کیستی؟
[B][M1]خانه جان همی بری، دانه دل همی خوری
[M2]نیک بلند می پری، مرغ هوای کیستی؟
[B][M1]خسرو خسته را سخن بسته شد از تو در دهن
[M2]طوطی شکرین من، نغز ندای کیستی؟
[A]
[B][M1]ای ز غبار خنگ تو یافته دیده روشنی
[M2]چند به شوخی و خوشی گرد هلاک من تنی
[B][M1]وه که ز شوق چون تویی دود بر آمد از دلم
[M2]خوب نه ای تو آفتی، دوست نه ای، تو دشمنی
[B][M1]بهر خدای دست را پیش از آستین مکش
[M2]زانکه زبان بری تو از ریزش خون چون منی
[B][M1]می بخور و به دامنم پاک بکن دهان و لب
[M2]تا نکنم از این سپس دعوی پاکدامنی
[B][M1]دعوی مهر و آنگهی بر دل خسته رخنه ها
[M2]ریش منست آخر این، چند نمک پراگنی
[B][M1]در گذر براق تو خاک شد استخوان من
[M2]منتظر عنایتم، گر نظری در افگنی
[B][M1]ای که سوار می روی ترکش ناز بر کمر
[M2]زین چه که غمزه می زنی، تیر چرا نمی زنی؟
[B][M1]دل که بسوخت در غمت، طعنه چه می زنی دگر؟
[M2]شیشه نازک مرا سنگ مزن که بشکنی
[B][M1]کبر تو ار چه می کشم، زانکه لطیف و دلکشی
[M2]خوب نیاید، ای پسر، از چو تویی فروتنی
[B][M1]خسرو خسته پیش ازین داشت رعونتی به سر
[M2]چون به ریاضیت غمت جمله ببرد توسنی؟
[A]
[B][M1]رخ خوبت به چه ماند، به گلستان و بهاری
[M2]چشم مست تو بدان نرگس رعنای خماری
[B][M1]می روی در ره و می گردد جان گرد سر تو
[M2]هم بدان گونه که گرد سر گل باشد خاری
[B][M1]تیغ بگذار که باری حق عشقت بگذارم
[M2]گر نه آنی تو که با ما حق صحبت بگذاری
[B][M1]بیهده ست این که سر کوی تو باران دو چشمم
[M2]کز وفا خوشه نیابم که تو این تخم بکاری
[B][M1]شادمانم به غمت گر چه دل سوخته خون شد
[M2]شاد بادا دل تو گر چه ز ما یاد نیاری
[B][M1]صید آن چشم شدم، گر کشدم نیست ملامت
[M2]گر بجویند ز ترکان دیت خون شکاری
[B][M1]ای خیال رخ آن یار جدامانده درین دل
[M2]او چون مهمان نرسد، خانه به صورت چه نگاری؟
[B][M1]ای که بی فایده پندم دهی، آن روی ندیده
[M2]گر ببینیش تو هم گوش به آن پند نداری
[B][M1]آبگینه ست دل نازک بی طاقت خسرو
[M2]بشکند وه که چنین گر تو ز دستت بگذاری
[A]
[B][M1]خواستم زو آبرویی، گفت «بیهوده مگوی
[M2]عاشقان را ز آب چشم خویش باشد آبروی »
[B][M1]بر سر خاک شهید عشق حاجت خواستم
[M2]گفت «نام دلبر ما گو، ولی حاجت مگوی »
[B][M1]آب چشمم شست خون و خون چشمم گشت آب
[M2]پند گویا، بنگر این خوناب و دست از من بشوی
[B][M1]دی به بازاری گذشتی، خاست هویی آنچنان
[M2]جان و دل کردند خلقی گم در آن فریاد و هوی
[B][M1]جان من گم گشت و می جویم، نمی یابم نشان
[M2]چون تو در جان منی، باری چنین خود را مجوی
[B][M1]در خرابیهای هجران گر تو در خسرو رسی
[M2]در بیابان کی رود بهر رضای تشنه جوی
[A]
[B][M1]باز این ابر بهاری از کجا آید همی؟
[M2]کز برای جان مسکینان بلا آید همی
[B][M1]من نخواهم زیست، این بو می شناسم کز کجاست
[M2]خون من در گردنش، بر من چه ها آید همی
[B][M1]رو بگردان، ای صبا، بر من ببخشای و بیا
[M2]کز تو بوی آن نگار آشنا آید همی
[B][M1]بوی گل گه گه که می آید، ز من جان می رود
[M2]زانکه من می دانم و من کز کجا آید همی
[B][M1]یار حاضر، من نمی دانم ز بیهوشی خویش
[M2]کوست این یا می رسد یا رفت یا آید همی
[B][M1]صبر فرمایند و من بیخود که درد عشق را
[M2]دل که رفت از جای خود، کمتر به جا آید همی
[B][M1]خلق گوید، خسروا، غم کشت، از خود یاد کن
[M2]در چنین اندیشه یاد خود کرا آید همی؟
[A]
[B][M1]سبزه نوخیز است و باران در فشان آید همی
[M2]میل دل بر سبزه و آب روان آید همی
[B][M1]ابر گوهر بار پنداری که از دریا کنار
[M2]بار مروارید بسته کاروان آید همی
[B][M1]جای آن باشد که دل چون گل ز شادی بشکفد
[M2]کز صبا امروز بوی آن جوان آید همی
[B][M1]می رود آن نازنین گیسوکشان از هر طرف
[M2]صد هزاران دل به دنبالش کشان آید همی
[B][M1]جان من گر زنده ماند جاودان نبود عجب
[M2]کآب حیوان از لبت در جوی جان آید همی
[B][M1]وه که هر شب با چنان فریاد کاندر کوی تست
[M2]خواب در چشمت ندانم بر چه سان آید همی
[B][M1]باد هر دم تازه تر گلزار حسنت کز چه رو
[M2]هر سحر خسرو چو بلبل در فغان آید همی
[A]
[B][M1]باز بهر جان ما را ناز در سر می کنی
[M2]دیده بیننده را هر دم به خون ترمی کنی
[B][M1]گر چو مویم میکنی، بهر عدم هم دولت است
[M2]زانکه ره دورست و بار من سبک تر می کنی
[B][M1]آفتابی تو، ولی زانجا که روز چون منی ست
[M2]کی سر اندر خانه تاریک من در می کنی
[B][M1]گفتی از دل دور کن جان را و هم با من بساز
[M2]شرم بادت خویش را با جان برابر می کنی
[B][M1]می کنی آن خنده ای تا ریش من بهتر شود
[M2]باز خنده می زنی و آزار دیگر می کنی
[B][M1]ای بت بدکیش، چشم نامسلمان را بپوش
[M2]در مسلمانی چرا تاراج کافر می کنی؟
[B][M1]هر زمان گویی که حال خویش پیش من بگوی
[M2]آری آری، گفت خسرو نیک باور می کنی
[A]
[B][M1]ای پریوش، هر چه رسم مردمی کم می کنی
[M2]می کنی دیوانه و دیوانه تر هم می کنی
[B][M1]زلف تو از پر دلی صد قلب دلها را شکست
[M2]بس که تو بر تو دلش در زیر هم خم می کنی
[B][M1]بر درت جان می کنم، مزدم ز رویت یک نظر
[M2]شاه خوبانی، چرا مزد گداکم می کنی؟
[B][M1]خاست طوفانی هم از خاک شهیدان زآستانت
[M2]وه چگونه خسپد آن خونها که هر دم می کنی؟
[B][M1]کشتگانت را به آب دیده می شویند خلق
[M2]ای عفاک الله تو باری دیده را نم می کنی
[B][M1]شعله های خود، دلا، روشن مکن هر جا، از آنک
[M2]تازه داغی بر دل یاران محرم می کنی
[B][M1]درد خسرو را زیادت می کنی، ای پندگو
[M2]تو حساب خویش می دانی که مرهم می کنی
[A]
[B][M1]هر زمانی از کرشمه خویشتن بینی کنی
[M2]چند کافر کیش باشی، چند بی دینی کنی؟
[B][M1]صورت چین نایدت از هیچ رویی در نظر
[M2]با چنان رو گر نظر در صورت چینی کنی
[B][M1]آینه کو تا ببینی و ببوسی لعل خویش
[M2]وز دهان خویشتن هر دم شکرچینی کنی
[B][M1]گر به روی زهره گردون کنی دندان سفید
[M2]بر شرف جای مهت گویی که پروینی کنی
[B][M1]آینه بینی و پس گویی که من خود بین نیم
[M2]چون ببینی آینه، ناچار خودبینی کنی
[B][M1]گویی اندر گیسوی مشکین من مسکین شوی
[M2]گر همان سودا نبینی، بر که مسکینی کنی
[B][M1]مست حسنی و ز خوی بد تویی نقل ترش
[M2]جان خسرو هست، اگر رغبت به شیرینی کنی
[A]
[B][M1]چتر عنبروش کن از گیسو که سلطان منی
[M2]ترک لشکرکش کن از مژگان که خاقان منی
[B][M1]زلف بالا کن، ببند آن روزن خورشید را
[M2]کآفتابم نیست حاجت، چون تو مهمان منی
[B][M1]جان من گم گشت پیشت، نیست آن جای دگر
[M2]تا تو بردی جان من یا خود تو هم جان منی
[B][M1]از لطافت جوهرت را خود نمی دانم که چیست؟
[M2]پامنه بر من که مورم چون سلیمان منی
[B][M1]در دلم باشی و هرگز سایه بر من نفگنی
[M2]بارک الله آخر، ای سرو، از گلستان منی
[B][M1]دوش دل بردی و می خواهی که امشب خون کنی
[M2]من بحل کردم، اگر حجاج قربان منی
[B][M1]کافرت کردند خلقی، بس که ناحق کشتیم
[M2]کافری نزدیک خلق، اما مسلمان منی
[B][M1]چون تو مهمانی و آنگه خانه خسرو غمت
[M2]یارب، این خواب است، ای یوسف، به زندان منی
[A]
[B][M1]گر تو سیمین سرو را شکل سرافرازی دهی
[M2]بنده را در ناله با بلبل هم آوازی دهی
[B][M1]بهر مردن گشتم اینک ساخته تا کی هنوز
[M2]نرگس بدخوی را تعلیم بدسازی دهی
[B][M1]آب چشم من که شد غماز حال من به خون
[M2]کسوت لعلش همی تعلیم غمازی دهی
[B][M1]بت پرستی دلم بسیار شد،وقت است اگر
[M2]تیغ کافر کش به دست غمزه غازی دهی
[B][M1]داد این مرهم بده کز زیر پایت دور ماند
[M2]چون به صف عاشقان داد سرافرازی دهی
[B][M1]یار در دل، خسروا و جانم آخر، شاید آنک
[M2]پادشاه را با گدایی خانه انبازی دهی
[A]
[B][M1]جان شیرین منی، ای از لطافت چون پری
[M2]گر پری جان است، تو از جان شیرین خوشتری
[B][M1]گوییا بر آب حیوان برگ نیلوفر دمید
[M2]آن تن نازک به زیر فوطه نیلوفری
[B][M1]خواستم جورت بگویم، خوف دل بربست لب
[M2]لیک رخ را چون کنم، دارد زبان زرگری
[B][M1]کافرا، تا چند تو خون مسلمانان خوری
[M2]بار دیگر گر مسلمانی، بدین سو بنگری
[B][M1]دل ز من دزدیدی و کردی نهان در زیر چشم
[M2]پس همی خواهی به خنده جان من بیرون بری
[B][M1]چون بدیدم چشم غلتانت، گزیدم پشت دست
[M2]کعبتین آنجا دو چشم، اینجا عجب بازیگری
[B][M1]چشمهای من چو دریا گشت و لبها خشک ماند
[M2]چون تو سلطان را چنین بد ملک خشکی و تری
[B][M1]سوز عاشق لطف معشوق است، بر پروانه نیست
[M2]منت شمع آنکه دادش دولت خاکستری
[B][M1]می کنی شوخی که، خسرو، جامه ها چندین مدر
[M2]خویشتن را گو که چندین پرده دل می دری
[A]
[B][M1]چه شدت که از کرشمه نظری به ما نکردی؟
[M2]سخنی برون ندادی، شکری عطا نکردی
[B][M1]چو گیا به خاک سودم سر خود به زیر پایت
[M2]تو چو باد برنگشتی، مدد گیا نکردی
[B][M1]به دلم چه خانه سازی که هزار خانه دارد
[M2]ز هزار تیر مژگان چو یکی خطا نکردی
[B][M1]ز طواف کعبه خود چه دوانیم به کعبه؟
[M2]ز هزار حاجت من چو یکی روا نکردی
[B][M1]همه عمر وعده کردی، طمع وفا نکردم
[M2]که چو عمر بیوفایی سزد، ار وفا نکردی
[B][M1]تو ز حال من چه دانی که به خون چگونه غرقم
[M2]چو در این محیط هامون گهی آشنا نکردی
[B][M1]بکن، ای دو دیده، گر چه سر مردمی نداری
[M2]نظری به حال خسرو چو به کار ما نکردی
[A]
[B][M1]ز نظر اگر چه دوری، شب و روز در حضوری
[M2]ز وصال شربتم ده که بسوختم ز دوری
[B][M1]منم و شبی و گشتی به خرابه های هجران
[M2]که عظیم دور ماندم ز ولایت صبوری
[B][M1]چو به اختیار خاطر غم عشق برگزیدم
[M2]ز جفا هر آنچه آید بکشیم از ضروری
[B][M1]من اگر هلاک گردم، تو چه التفات داری؟
[M2]که ز غفلت جوانی به کرشمه غروری
[B][M1]نه خیال بر دو چشمم، نه یکی هزار منت
[M2]که توام ز دولت او شب و روز در حضوری
[B][M1]چمن اینچنین نخندد، تو مگر بهشت و باغی
[M2]بشر اینچنین نباشد، تو مگر پری و حوری
[B][M1]گذری اگر توانی به بهار عاشقان کن
[M2]که ز اشک من به صحرا همه لاله است و سوری
[B][M1]به شب فراق خسرو چو چراغ سوخت آخر
[M2]شبش ار چه تیره تر شد، به چراغ از تو نوری
[A]
[B][M1]بسم از جمال ساقی و شراب ارغوانی
[M2]که به یار تشنه ام من، نه به آب زندگانی
[B][M1]منم و شبی و گشتی چو سگان به گرد کویت
[M2]نبرم هوس به شاهی که خوشم به پاسبانی
[B][M1]غمش ار چه کرد پیرم، گله پیش دل نیارم
[M2]من و صد هزار چون من به فدای آن جوانی
[B][M1]برش، ای حریف غالب، که خراب کرد و مستم
[M2]نه شراب لعل روشن که سرشک ارغوانی
[B][M1]تو ز شهر رفته و من به کمال وجد و حالت
[M2]نه زبانگ چنگ و بربط ز داری کاروانی
[B][M1]ز فراق کشته ای و به زبان و جان نوا ده
[M2]به عنایتی که داری، به نوازشی که دانی
[B][M1]تن من چو موم ز آتش، بگداخت در فراقت
[M2]به دل چو سنگ خارا، تو هنوز همچنانی
[B][M1]چو نوید غم فرستی، دل مرده زنده گردد
[M2]که غذای روح باشد غم دوستان جانی
[B][M1]مشو، ای صبا، مشوش ز نفیر دردمندان
[M2]چو ز غایبان مجلس خبری به ما رسانی
[B][M1]طمع وصال از تو هوس و خیال باشد
[M2]که سگان کوی را کس نبرد به میهمانی
[B][M1]که اگر ز شرح شوقت دل سنگ خون نگرید
[M2]ز حدیث عشق باشد سخنی بود زبانی
[B][M1]صفت تو چون توانم، به سخن که هر چه خسرو
[M2]به خیال و خاطر آرد، تو به حسن بیش از آنی
[A]
[B][M1]نفسی که با نگاری گذرد به شادمانی
[M2]مفروش لذتش را به حیات جاودانی
[B][M1]ز طرب مباش خالی می و رود خواه وساقی
[M2]که غنیمت است و دولت دو سه روز زندگانی
[B][M1]غم نیستی و هستی نخورد کسی که داند
[M2]که گذشت عمر و باقی نبود جهان فانی
[B][M1]مکن، ای امام مسجد، من رند را ملامت
[M2]چو به شهر می پرستان نرسیده ای، چه دانی؟
[B][M1]چه شوی به زهد غره که ز دیر می پرستان
[M2]به خدا رسید بتوان به تضرع نهانی
[B][M1]تو و زهد خرقه پوشان، من و دیر دردنوشان
[M2]به تو حال ما نماند، تو به حال ما نمانی
[A]
[B][M1]خنده ای کن شکرستان دهن بازگشای
[M2]انگبین زان لب چون برگ سمن باز گشای
[B][M1]نقل شاهانه تو پسته و عناب سزد
[M2]مردمی کن، قدری گنج دهن بازگشای
[B][M1]با بزرگان نرسد خرده سخن می گویی
[M2]خرده گیری به میان نیست، سخن بازگشای
[B][M1]جعد تو تنگ به کار دل ما پیچیده ست
[M2]پنجه ای چند ز جعد چو شکن بازگشای
[B][M1]هست کوتاه شب وصل درازیش ببخش
[M2]زان سر زلف سیه نیم شکن بازگشای
[A]
[B][M1]عالم آشوب تر از طره طراه خودی
[M2]فتنه انگیزتر از غمزه خونخوار خودی
[B][M1]پای افشرده و زانو زده ای در کاری
[M2]دامنت چون بگرفته ست و تو در کار خودی
[B][M1]آیت حسنی و پیچیده به طومار دو زلف
[M2]پیچ بر پیچ ز نیرنگ به طومار خودی
[B][M1]گر گرفتار توام، نیست گرفتی بر من
[M2]که تو نیز از رسن زلف گرفتار خودی
[B][M1]صبر من طره طرار تو گر باز دهد!
[M2]یا شریک عمل طره طرار خودی
[B][M1]دوش بوسی بزدم بر لبت، آزرده شدی
[M2]باز کن لب، نه اگر بر سر آزار خودی
[B][M1]وام بردی دل خسرو به گواهی دو چشم
[M2]اینک اینک خط تو، گر نه به اقرار خودی
[A]
[B][M1]می به جام ار چه زخون من مسکین داری
[M2]نوش بادت که شکرخنده شیرین داری
[B][M1]دو حیات است ز یک خنده تو عاشق را
[M2]زانکه در حقه یک خنده دو پروین داری
[B][M1]زان لب ساده گرم بوسه ببخشی، کم ازآنک
[M2]نظری جانب این گریه رنگین داری
[B][M1]پیش صوفی گذرو، گریه خونین، فرمای
[M2]تا به خون دست بشوید دلش از دین داری
[B][M1]نگری در من و چون من نگرم برشکنی
[M2]این چه فتنه ست که بهر من مسکین داری
[B][M1]خار در بستر تنهاییم افگند فراق
[M2]زان چه سودم که تو آن بر گل و نسرین داری؟
[B][M1]همه را زنده کنی و بکشی خسرو را
[M2]جان من این چه طریق است و چه آیین داری؟
[A]
[B][M1]بختم از خواب در آمد چو تو با من خفتی
[M2]نه در آغوش که در دیده روشن خفتی
[B][M1]هر دمی گردی و در دیده ناخفته دوست
[M2]دوستانه ز پی کوری دشمن خفتی
[B][M1]یاد داری که شبی هر دو به بستان بودیم
[M2]من به خار و خس و تو در گل و گلشن خفتی
[B][M1]این چه عید است که خسرو ز تو قدری دریافت
[M2]که تو با او همه شب دست به گردن خفتی
[A]
[B][M1]گر تو رنج من مسکین گدا بشناسی
[M2]جور از حد نبری، حد جفا بشناسی
[B][M1]من جز از تو نشناسم به حق خدمت تو
[M2]تو نه آنی که حق خدمت ما بشناسی
[B][M1]تو که از کبر و منی می نشناسی خود را
[M2]من مسکین گدا را کجا بشناسی
[B][M1]ز فراقت ز ضعیفی همه خلقم بشناخت
[M2]ور تو بینی نه همانا که مرا بشناسی
[B][M1]بسته موی توام، ور به تنم در نگری
[M2]موی در موی کنی فرق و مرا بشناسی
[B][M1]برده ای صد دل و زنهار که نیکو داری
[M2]که دلم زان همه دلها، صنما، بشناسی
[B][M1]از درون سوختگی دارد و از بیرون داغ
[M2]این نشان بهر همان است که تا بشناسی
[B][M1]چون درون جگرم جای گرفتی زنهار
[M2]چون بریزی نمکی از لب و جا بشناسی
[A]
[B][M1]نوبهار است و گل و موسم عید، ای ساقی
[M2]باده نوش و گذر از وعد و وعید، ای ساقی
[B][M1]روز محشر نبود هیچ حسابش به یقین
[M2]هر که در کوی مغان گشت شهید، ای ساقی
[B][M1]گشت پیمانه چو تسبیح روان در کف شیخ
[M2]تا ز لعل تو یکی جرعه کشید، ای ساقی
[B][M1]حاصل از عمر ندارد به جز از حسرت و درد
[M2]هر که عید است ز میخانه بعید، ای ساقی
[B][M1]آنکه در کوی محبت قدم از صدق نهاد
[M2]دگر او پند ادیبان نشنید، ای ساقی
[B][M1]بارها کرده بدم توبه ز می، باز مرا
[M2]چشم مست تو به میخانه کشید، ای ساقی
[B][M1]زاهد از شرم تو دایم سرانگشت گزد
[M2]جز در میکده جایی مگرید، ای ساقی
[A]
[B][M1]باز، ای سرو خرامان، ز کجا می آیی؟
[M2]کز برای دل دیوانه ما می آیی
[B][M1]می کشد هجر و ره آمدنت می طلبم
[M2]چیست فرمان تو، جانا، به کجا می آیی؟
[B][M1]گر ز جا می روی از خویش نباشد عجبی
[M2]عجب این است که چون باز به جا می آیی
[B][M1]ای خوش آن کشته که شد در ته شمشیر و بزیست
[M2]که در آن دم تو به نظاره ما می آیی
[B][M1]سوزت، ای عشق، همه خرمن جانها سوزد
[M2]شرم ناید که بر این برگ گیا می آیی
[B][M1]زندگانیت نمی سازد دانم، خسرو
[M2]آخر این کوی فلان است که تا می آیی!
[A]
[B][M1]آن نه روییست که ماهی ست بدان زیبایی
[M2]وان نه بالاست، بلاییست بدان رعنایی
[B][M1]گر سر زلف سیه بازگشایی، چه عجب
[M2]که شود مشک تتار از غم تو شیدایی!!
[B][M1]بر دل من غم زلف تو گره بر گره ست
[M2]با تو بگشایم اگر پیش کسی نگشایی
[B][M1]مردم چشمی و شد خانه چشمم تاریک
[M2]تا تو در خانه دیگر شدی، ای بینایی
[B][M1]سوی دیوار چه آیی که نیاید، صنما
[M2]هیچگه صورت دیوار بدین زیبایی
[B][M1]هم بدان بام چو مهتاب طوافی مکن
[M2]آفتابی تو، چرا بر سر دیوار آیی؟
[B][M1]چند از دور، حبیبا، به سوی من نگری
[M2]چند هر ساعتی از خویشتنم بربایی
[B][M1]بخت یاری دهدم، گر تو به من یار شوی
[M2]دولتم رو بنماید، چو تو رو بنمایی
[B][M1]دوش پیغام تو بر ما برسیده ست، امروز
[M2]جان به شکرانه فرستیم، چه می فرمایی؟
[B][M1]بکشیدم سر زلف تو و خسرو داند
[M2]آنچه من می کشم امروز بدین تنهایی
[A]
[B][M1]چو منی را مده از دست که کمتر یابی
[M2]نه چون من یابی هر یار که دیگر یابی
[B][M1]قدر من می نشناسی که چسانم به وفا
[M2]باش تا صحبت یاران دگر دریابی
[B][M1]میر خوبان ولایت شدی، از ما می پرس
[M2]کاین ولایت نه همه عمر مقرر یابی
[B][M1]قاب و قوسین خدایست کمان ابرو
[M2]نه کمانی که به دکان کمانگر یابی
[B][M1]نیکویی داری، اندر حق خسرو کن صرف
[M2]که بسی خوبی از این دولت بیمر یابی
[A]
[B][M1]جان من، بی من درمانده تنها چونی؟
[M2]من ز غم سوخته گشتم، تو بگو تا چونی؟
[B][M1]بندگان را نرسد پرسش مخدوم، ولی
[M2]ای منت بنده، بگو بهر خدا تا چونی؟
[B][M1]هیچ می دانی کآخر غم تنهایی چیست؟
[M2]هیچ می پرسی، کای غمزده تنها چونی؟
[B][M1]بهر تسکین غریبی چه کمت خواهد شد؟
[M2]گر بگویی که چه حال است ترا یا چونی؟
[B][M1]بی من سوخته هر شب که حرامت بادا
[M2]با گل و نقل تر و جام مصفا چونی؟
[B][M1]خسرو از دست تو خود خون دلش می نوشد
[M2]تو بگو اینکه به نوشیدن صهبا چونی؟
[B][M1]خسرو از دست تو خود خون دلش می نوشد
[M2]تو بگو اینکه به نوشیدن صهبا چونی؟
[A]
[B][M1]بی تو، ای بی تو به جان آمده جانم، چونی؟
[M2]کز پی کاهش من روز به روز افزونی
[B][M1]پیش از این گر چه جفاهات بسی بود، ولی
[M2]نه چنین بود از این بیشتری کاکنونی
[B][M1]جان همی خواستی از من که به افسون ببری
[M2]جان من رفت و تو هم بر سر آن افسونی
[B][M1]چند گویی که چه حال است دل تنگ ترا
[M2]آن چنان است که تو از دل من بیرونی
[B][M1]حال خونابه خسرو دل خسرو داند
[M2]تو چه دانی که نه در آب و نه اندر خونی
[A]
[B][M1]دلها به غمزه دزدی، چون خنده برگشایی
[M2]جانها به عشوه سوزی، چون زلف را نمایی
[B][M1]دلها بری و گویی، من دلبری ندانم
[M2]بازی ز زلف بستان تعویذ دلربایی
[B][M1]هستم فتاده در غم برخاسته ز هستی
[M2]هیچ افتدت که گه گه در دیدن من آیی
[B][M1]گردد دل غمینم خون از برای جانان
[M2]زیرا که می برآید حال من از جدایی
[B][M1]خون شد ز گریه دیده، بفشان ز زلف گردی
[M2]تا دیده سرمه سازد از بهر روشنایی
[B][M1]چندین مگو که خسرو با من چه کار دارد؟
[M2]آخر تو روز عیدی، من بنده روستایی
[A]
[B][M1]ای بیغم از دل من، بسیار شد جدایی
[M2]شادی به رویت ار چه بر غم کنان نیایی
[B][M1]گفتی، رهات کردم از خنجر سیاست
[M2]دل سوختی و جانم آتش برین رهایی
[B][M1]داند چگونه باشد شبهای دردمندان
[M2]آن کس که خفته یک روز بر بستر جدایی
[B][M1]شبهای عاشقان را شمع مراد نبود
[M2]رسوای شهر و کو را چه جای پارسایی
[B][M1]خورشید آسمان را چون کم توان رسیدن
[M2]بر جای رقص می کن، ای ذره هوایی
[B][M1]در حسرت جمالت جانم به لب رسیده
[M2]ای دستگیر جان ها، آخر بگو، کجایی؟
[B][M1]آن من نیم که باشم در ملک وصل خسرو
[M2]بگذار تا به کویت خوش می کنم گدایی
[A]
[B][M1]ای که تاراج دل و دین می دهی
[M2]فتنه را باز این چه آیین می دهی؟
[B][M1]ماه از روی تو می یابد شرف
[M2]کش به یک خنده دو پروین می دهی
[B][M1]می دهی دل بو که جان خواهد ستد
[M2]باری آن مستان، اگر این می دهی
[B][M1]ندهیم چندان که خواهم بوسه ای
[M2]بارک الله، عشوه چندین می دهی
[B][M1]چند گویی لب به دندانت گزم
[M2]در دهان مرده یاسین می دهی
[B][M1]خوی ز رویت ریخت آبی بر لبت
[M2]زانکه شربت نیک شیرین می دهی
[B][M1]لعل تو در خون خسرو بسته شد
[M2]هم بر این شربت که رنگین می دهی
[A]
[B][M1]سرمه اندر چشم خودبین می کنی
[M2]شانه اندر زلف پرچین می کنی
[B][M1]از ستم چندین که کردی کس نکرد
[M2]بس کن، از بهر که چندین می کنی؟
[B][M1]در غم لبهای من گویی بمیر
[M2]مرگ را بر بنده شیرین می کنی
[B][M1]بگذری از مهر و گویی کاین کنم
[M2]مهر می باید ترا کاین می کنی
[B][M1]تا بود ما و خیالت در شرف
[M2]چشم خسرو پر ز پروین می کنی
[A]
[B][M1]آنکه جان گویند خلقی، آن تویی
[M2]وانکه شیرین تر بود از جان تویی
[B][M1]شهر دل ویران شد از بیداد تو
[M2]ورچه ویران تر شود، سلطان تویی
[B][M1]در بلای فتنه نتوان زیستن
[M2]دیر زی، گره یکی زیشان تویی
[B][M1]تا کیم سوزی که دل بر جای دار
[M2]چون برین دل صاحب فرمان تویی
[B][M1]از گران جانی من، جانا، مرنج
[M2]چون درون جان من پنهان تویی
[B][M1]من خوشم، گر سوخته دارم جگر
[M2]از تو خواهم عذر، چون مهمان تویی
[B][M1]درد خسرو هر زمان افزون تر است
[M2]از که گیرم عیب، چون درمان تویی
[A]
[B][M1]ای ز رویت چشم جان را روشنی
[M2]زلف مشکن تا دلم را نشکنی
[B][M1]گفتم ایمن شو که من زآن توام
[M2]عید بر عمر است و آنگه ایمنی
[B][M1]چیست کز دستم نمی نوشی شراب؟
[M2]روشنم شد تشنه خون منی
[B][M1]هر زمان گویی منال از دوستان
[M2]چه اندر بازی، ای یار، افگنی؟
[B][M1]آخر این جان است کز تن می رود
[M2]آخر این تیغ است و بر من می زنی!
[B][M1]مانده با دامان آن یوسف دلم
[M2]آخر این خون هم در آن پیراهنی
[B][M1]پاک دامانی، تو دانی چاره چیست
[M2]ما و معشوق و می و تردامنی
[B][M1]تا چه خواهد شد، ندانم حال من
[M2]من اسیر و تیغ خوبان گردنی
[B][M1]خسروا، از کندن جان چاره نیست
[M2]چون نمی آری که دل را بر کنی
[A]
[B][M1]ترک من، بر شکل دیگر می روی
[M2]با مه از خوبی برابر می روی
[B][M1]چست بربستی قبای فتنه را
[M2]گویی از میدان به لشکر می روی
[B][M1]بر سر خود راه کردم مر ترا
[M2]بر حقی، گر برسرم برمی روی
[B][M1]چند گویی در روم در چشم تو؟
[M2]دیده در راهست، گر سر می روی
[B][M1]دوش گفتی مردم چشم توام
[M2]وین زمان در چشم من در می روی
[B][M1]سوی خسرو بین که خاک پای تست
[M2]ای که باد افگنده در سر می روی
[A]
[B][M1]تا فراقت تاخت بر من بارگی
[M2]ساختم با محنت و آوارگی
[B][M1]دل ز ما بردی، زهی جان پروری
[M2]خون ما خوردی، خهی غمخوارگی
[B][M1]چار و ناچارت چو ما فرمان بریم
[M2]چاره ما ساز در بیچارگی
[B][M1]چون عنان صبر بردی از کفم
[M2]یک زمان در کش عنان بارگی
[B][M1]وارهان یکدم از این بیداد و غم
[M2]زانکه شد بیداد غم یکبارگی
[A]
[B][M1]آمد آن شادی جان بر ما دی
[M2]شادی افزود مرا بر شادی
[B][M1]پایش افتادم و لب بگرفتم
[M2]گفت، بگذار، کجا افتادی؟
[B][M1]گفتم آن کردم، چون باد صبا
[M2]از دل غنچه گره نگشادی
[B][M1]سرو در آرزوی بندگیت
[M2]گله ها می کند از آزادی
[B][M1]یاد داری که از این پیش ز لطف
[M2]باده بر یاد خودم می دادی
[B][M1]کرد بیداد تو بر خسرو جور
[M2]نستد دارویی از بیدادی
[A]
[B][M1]هر شب، ای ماه، کجا می گردی؟
[M2]از من خسته جدا می گردی
[B][M1]گر به ذکر تو دمی گردد دل
[M2]هیچ گرد دل ما می گردی؟
[B][M1]ورق جور به کف چون خط خویش
[M2]همه در گرد بلا می گردی
[B][M1]با خط خویش بگویی کامشب
[M2]گرد خورشید چرا می گردی؟
[B][M1]من کجا تا به کجا در طلبت؟
[M2]تو کجایی و کجا می گردی؟
[B][M1]من دهن باز چو گل منتظرت
[M2]تو پریشان چو صبا می گردی
[A]
[B][M1]گر چه سعادت بسی ست در فلک مشتری
[M2]دزد حوادث هم است از پی انگشتری
[B][M1]عقل حوادث نپخت در پس نه پرده، زآنک
[M2]رخنه بال من است در فلک چنبری
[B][M1]راست روی پیشه کن همچو سحاب سپهر
[M2]بو که ازین دیوگاه جان به سلامت بری
[B][M1]حرف طلب کن نه نقش کز ره معنی خطاست
[M2]معتقد پایدار دست به صورتگری
[B][M1]سوزش عشاق تو هست چو آتش به دل
[M2]نه ز پی مردمی است دولت خاکستری
[B][M1]قابل عصمت نیند، پند نگویند، ازآنک
[M2]مغ نشود پارسا، سگ نشود جوهری
[B][M1]گر چه در آخر زمان پرورش دین کم است
[M2]عدل خلیفه بس است از پی دین پروری
[B][M1]قطب جهان کاهل ملک خدمتی در گهش
[M2]جمله سر آرند پیش، تاج شهی بر سری
[A]
[B][M1]ای رفته در غریبی، باز آکه عمر و جانی
[M2]یا خود چو عمر رفته باز آمدن ندانی؟
[B][M1]در راه تو بمیرم، گرچه ترا نبینم
[M2]باری خلاص یابم از ننگ زندگانی
[B][M1]زانجا که رفته ای تو، نفرستی ار سلامی
[M2]بر دست باد باری از خاک ره نشانی!
[B][M1]رفتی و زآرزویت بر لب رسید جانم
[M2]مانا که زنده یابی، باز آاگر توانی
[B][M1]از ما چو آشنایان برداشتند دل را
[M2]ای جان زار مانده، تو هم ببر گرانی
[B][M1]ای صاحب سلامت، خفته به خواب مستی
[M2]تو در شب فراقت احوال من چه دانی؟
[B][M1]زین بخت نابسامان کامی نیافت خسرو
[M2]برباد آرزو شد سرمایه جوانی
[A]
[B][M1]ای باد باز بر سر کوی که می روی؟
[M2]بوی که رهبرت شد و سوی که می روی؟
[B][M1]چندان گل و شکوفه که هستند خاک پات
[M2]در جستجوی روی نکوی که می روی؟
[B][M1]با این نسیم خوش که تو داری به بوستان
[M2]جایی دگر بگو که به بوی که می روی؟
[B][M1]زینگونه کز تو طره سنبل معطر است
[M2]تو بهر بوی کردن بوی که می روی
[B][M1]خوش می شود دلت که گذر می کنی به باغ
[M2]دانی به گرد گلبن روی که می روی؟
[B][M1]آنجا روی مگر که جهانی اسیر دل
[M2]در کوی تو روان، تو به کوی که می روی؟
[B][M1]خسرو ز تشنگی بیابان هجر سوخت
[M2]ای آب زندگی، تو به جوی که می روی
[A]
[B][M1]نامردم است، هر که درو نیست مردمی
[M2]عودی که بوش نیست، بسوزش به هیزمی
[B][M1]مردم نه ای، چه نفس بد اندر نهاد تست
[M2]دیوی که جای کرده در اندام آدمی
[B][M1]وه این چه کوری است که در چارراه شرع
[M2]با صد هزار رهبر بیننده ره گمی
[B][M1]عمر روان چو آب و تو معمار قصر خاک
[M2]چو آب چشمه هست، چرا در تیممی؟
[B][M1]شرمی که بهر مال شوی بنده خزان
[M2]چون بنده خدایی و فرزند آدمی
[B][M1]چون بد کنی، بدیت بگویند، از آن مرنج
[M2]کان هم خودی که در حق خود در تکلمی
[B][M1]از برگ ریز یاد کن و دل منه به باغ
[M2]ای بلبلی که بر سر گل در ترنمی
[B][M1]امروز باژگونه مزن نعل اسپ خویش
[M2]فردا چو زیر خاک لگدکوب هر سمی
[B][M1]از تست بی نمازی خسرو، دلا که تو
[M2]مردار اوفتاده به چه بلکه در خمی
[A]
[B][M1]به بت نمای مرا ره، اگر به دین نتوانی
[M2]به مهرکش سگ خود را، اگر به کین نتوانی
[B][M1]گهم نوازی، گاهی بود که تیغ برانی
[M2]مراد تست، چنان کن، اگر چنین نتوانی
[B][M1]به نازگویی، بوسی دهم اگر بدهی جان
[M2]من آن توانم کردن، ولی تو این نتوانی
[B][M1]بیا و تکیه برین چشم شب نخفته من کن
[M2]که با چنین تن و اندام بر زمین نتوانی
[B][M1]مگو تو تلخ که جان می بری به گفتن شیرین
[M2]مرا به زهر گهی کش، کز انگبین نتوانی
[B][M1]خوش است باغ، ولیکن نایستد دلم آن جا
[M2]که تو شنیدن این ناله حزین نتوانی
[B][M1]دلا، بکش ز بلند آستانت دامن دعوی
[M2]که خاک رفتن آنجا به آستین نتوانی
[B][M1]نخست از سر جان خیز خسروا و پس آنگه
[M2]به آشکار برو زن، گر از کمین نتوانی
[A]
[B][M1]هلال عید نمود، ای مه دو هفته، کجایی؟
[M2]که دوستان را روی چو عید خود بنمایی
[B][M1]برون خرام کله کج نهاده تا به نظاره
[M2]ز پرده ها به در افتند لعبتان ختایی
[B][M1]اگر تو باد به سر می کنی، رسد که به خوبی
[M2]چو غنچه لعل کلاه و چو سبزه سبزقبایی
[B][M1]نماز عید به محراب ابروی تو کنم من
[M2]نه من که جمله جهان، چون به عیدگاه درآیی
[B][M1]چرا روایی اشکم به پیش روی تو نبود؟
[M2]گلاب را بود آخر به روز عید روایی
[B][M1]هر آنچه در دل من بود، ریختند به صحرا
[M2]دو چشم من که به خونم همی دهند گوایی
[B][M1]بخوان به نزد خودم تا چو بخت سوی تو آیم
[M2]کجاست دولت آنم که تو به سوی من آیی
[B][M1]به جور می کشم، این جرم خسروست، نه از تو
[M2]که تو چو لطف ملک جان فزای عمر فزایی
[A]
[B][M1]سلام و خدمت ما، ای صبا، به یار بگوی
[M2]فغان و زاری بلبل به نوبهار بگوی
[B][M1]برفت طاقت صبر و نماند قوت عقل
[M2]بگوی حال من او را و زینهار بگوی
[B][M1]ز خون دیده همه دست من نگار گرفت
[M2]مگر که دست بگیرد بدان نگار بگوی
[B][M1]هزار جور کشیدم ز غم که نتوان گفت
[M2]یکی اگر بتوانی از آن هزار، بگوی
[B][M1]اگر ز بنده فراموش کرد، یادش ده
[M2]وزین سخن دو سه بر وجه یادگار بگوی
[B][M1]بنای عافیتم کاستوار بود از صبر
[M2]خراب شد ز غمم دار استوار بگوی
[B][M1]حدیث چشم چو دریا بگو و زین مگذر
[M2]چو زین گذشت، حدیث لب و کنار بگوی
[B][M1]اگر چه هر چه بگویی به عکس کار کند
[M2]تو باری اینقدر از بهر عکس کار بگوی
[B][M1]اگر چه او نشود ز آن خویش خسرو را
[M2]تو ز آن خود بکن و بهر کردگار بگوی
[A]
[B][M1]ای باد صبحگاه به من نام او بگوی
[M2]خوناب غیرتم به لب جام او بگوی
[B][M1]جان بو که خوش برآیدم امروز پیش او
[M2]چیزی دگر مگوی، همین نام او بگوی
[B][M1]بستان دعای سوخته ای، وز لبش مرا
[M2]آلوده کرشمه دشنام او بگوی
[B][M1]یار است یا خیال؟ نمی دانم اینقدر
[M2]آن کیست در طواف بر آن بام او بگوی
[B][M1]شبها منم ز غمزه او غرق خون ناب
[M2]این ماجرا به نرگس خودکام او بگوی
[B][M1]پیغام داد کز سر تیغت سر افگنم
[M2]حاجت به تیغ نیست، به پیغام او بگوی
[B][M1]وامی ست جان خسرو از آن روی همچو مه
[M2]گر ممکن است بر رخ گلفام او بگوی
[A]
[B][M1]گاهم ز غمزه ها هدف تیر می کنی
[M2]گاهم زبون چشم زبون گیر می کنی
[B][M1]من جامه کاغذین کنم از رشک کاغذت
[M2]کان را چو برگ که هدف تیر می کنی
[B][M1]خونها که می خورانیم، از تو بدین خوشم
[M2]گویی به کام من شکر و شیر می کنی
[B][M1]شب گوییا به خواب لبم بر دهان تست
[M2]این خواب را بگو که چه تعبیر می کنی؟
[B][M1]من از غمت خمیده، تو گویی جوان شدی
[M2]خوش خنده ایست اینکه به تدبیر می کنی
[B][M1]گفتی بلا رسد که به خواریت می کشد
[M2]جان عزیز من، تو چه تقصیر می کنی؟
[B][M1]هر دم مگو، ز یاری خسرو مراست شک
[M2]زیرا سخن مخالف تقدیر می کنی
[A]
[B][M1]ای یار پر نمک، جگرم ریش می کنی
[M2]قصد هلاک سوخته خویش می کنی
[B][M1]از دیده شرم دار، گرت بیم آه نیست
[M2]بی موجبی چرا دل من ریش می کنی؟
[B][M1]آخر کجا روا بود، ای ناخدای ترس
[M2]این سلطنت که با من درویش می کنی
[B][M1]ای آنکه پند می دهیم از برای عشق
[M2]چندین مدم که آتش من بیش می کنی
[B][M1]جانا، ز طعنه کشته شدم، کاین دل مرا
[M2]آماج تیر دشمن بدکیش می کنی
[B][M1]چشمت به خواب می رود، آن مست را بگوی
[M2]آخر چه کرده ایم که در پیش می کنی
[B][M1]جوری که می کنی تو، مرا آن نمی کشد
[M2]این می کشد که پیش بداندیش می کنی
[B][M1]گر بوسه خواهم از مژه، گویی جواب تلخ
[M2]بوسه مده، چرا سخن از نیش می کنی؟
[B][M1]خسرو به آرزو چو خیالت به جان خرید
[M2]در کار او هنوز چه فرویش می کنی؟
[A]
[B][M1]بت من، بت پرست را چه زنی؟
[M2]مستم از عشق، مست را چه زنی؟
[B][M1]روی خود پوش، چشم را چه کنی
[M2]بت شکن، بت پرست را چه زنی؟
[B][M1]آخر از شست دور کن یک تیر
[M2]به یکی تیر شست را چه زنی؟
[B][M1]عالمی در رهت نشسته بماند
[M2]راه اهل نشست را چه زنی؟
[B][M1]من که بر آستانت پست شدم
[M2]لگد قهر، پست را چه زنی؟
[B][M1]چون زبردست را نیاری زد
[M2]خود بگو زیر دست را چه زنی؟
[B][M1]تیغ بهر شکست کافر زن
[M2]خسرو پر شکست را چه زنی؟
[A]
[B][M1]هیچ شکر چو آن دهان دیدی؟
[M2]هیچ تنگ شکر چو آن دیدی؟
[B][M1]این زمانت که در کنار آمد
[M2]جز کمر هیچ در میان دیدی؟
[B][M1]در چمن همچو شمع مجلس ما
[M2]طوطی آتشین زبان دیدی؟
[B][M1]در سخن جز شراب آتش فام
[M2]ز آب آتش نشان نشان دیدی؟
[B][M1]راستی را شمایل قد او
[M2]هیچ در سرو بوستان دیدی؟
[B][M1]پرتو روی او بگو روشن
[M2]هیچ در ماه آسمان دیدی؟
[B][M1]همچو غرقاب عشق او، خسرو
[M2]هیچ دریای بیکران دیدی؟
[A]
[B][M1]گر منت می کنم عنان گیری
[M2]تا کی از چون منت کران گیری؟
[B][M1]هر زمان از کرشمه ابرو
[M2]بهر خونریز من کمان گیری
[B][M1]دل گرفتار تو از آن کردم
[M2]که مرا از برای جان گیری
[B][M1]غمزه و چشم تو نکو داند
[M2]این زبون کردن، آن زبان گیری
[B][M1]آفتابی، ولی نخواهم گفت
[M2]که تو زان چیزها جهان گیری
[B][M1]بین دهان چو خاتم خود را
[M2]تا خود انگشت در دهان گیری
[B][M1]منم و هر دو مردم چشمم
[M2]که دو سه بنده رایگان گیری
[B][M1]بوسه گفتی و گر لبت گیرم
[M2]این نباید، حساب آن گیری
[B][M1]گویدت دل که ترک خسرو گیر
[M2]ترسم از کودکی همان گیری
[A]
[B][M1]تا تو روی چو ماه بنمایی
[M2]نتوان دید روی بینایی
[B][M1]نیم بالای تو نباشد سرو
[M2]که تو سرو تمام بالایی
[B][M1]به تماشا قدم چه رنجه کنی؟
[M2]تو که سر تا قدم تماشایی
[B][M1]گویی از حسرت نبات لبت
[M2]شیشه گر گشت چرخ مینایی
[B][M1]روی بنمای تا درو داریم
[M2]کز رخ آیینه مصفایی
[B][M1]پیشتر زانکه برد دانی رنگ
[M2]نتوانی که روی بنمایی
[B][M1]پیش زلفت فتاده ام شبها
[M2]دیو می گیردم ز تنهایی
[B][M1]بسته زلف را بگو، یاری
[M2]کای فلان، در کدام سودایی؟
[B][M1]بی تو چون زلف تو پس آمده ام
[M2]چه شود، گر به رفق پیش آیی؟
[B][M1]بوسه ای چند بنده خسرو را
[M2]بر لب خود برات فرمایی
[A]
[B][M1]چو کار جهان نیست جز بیوفایی
[M2]درو با امید وفا چند پایی
[B][M1]رها کن، چرا می کنی قصر و ایوان
[M2]به جایی که نبود امید رهایی
[B][M1]بلند آفتابی ست هر یک که بینی
[M2]بگرد اندرو در هوای هوایی
[B][M1]اگر آدمی غرقه گردد به دریا
[M2]از آن به که با کس کند آشنایی
[B][M1]اگر چه بسی دردها هست، لیکن
[M2]جداگانه دردی ست درد جدایی
[B][M1]چو دیدی که هستی بقایی ندارد
[M2]ز هستی چه لافی در این لابقایی؟
[B][M1]مرو بهر مشتی درم نزد هر خس
[M2]مکن خدمت گاو چون روستایی
[B][M1]به جیب فلک، خسروا، دست در کن
[M2]به هر جا چو دونان چه دامن گشایی؟
[A]
[B][M1]مرادوش گویی به خواب آمدی
[M2]به کف کرده جام شراب آمدی
[B][M1]کنون هست جان کندنم زان خمار
[M2]که در خواب مست و خراب آمدی
[B][M1]ز حیرت به خواب اجل می روم
[M2]به بیداریم نه به خواب آمدی
[B][M1]به دل بردنم آمدی، عیب نیست
[M2]تو مستی به بوی کباب آمدی
[B][M1]شبی داشتم تیره از روز بد
[M2]شبم خوش که چون ماهتاب آمدی
[B][M1]چو جستند از گریه من سبب
[M2]تو بودی که بر روی آب آمدی
[B][M1]کجا بودی، ای اختر، نیک فال؟
[M2]که مه بودی و آفتاب آمدی
[B][M1]به قهر ارچه کامل شدی، هم خوشم
[M2]که در تیغ حاضر جواب آمدی
[B][M1]دل خسرو از تو نشد هیچ دور
[M2]به ره گر چه بس ماهتاب آمدی
[A]
[B][M1]ز من برشکستی به یکبارگی
[M2]در وصل بستی به یکبارگی
[B][M1]درافتاده بودی به دامم، چه سود؟
[M2]که از دام جستی به یکبارگی
[B][M1]بیا کز جدایی بر انداختم
[M2]همه ملک هستی به یکبارگی
[B][M1]مگر در دلت مهربانی نماند!
[M2]که پیمان شکستی به یکبارگی
[B][M1]برفتی و با بدسگالان من
[M2]به عشرت نشستی به یکبارگی
[B][M1]چه می خورده ای، خسروا، که دگر؟
[M2]ز اندوه رستی به یکبارگی
[A]
[B][M1]تو خود به غمزه سراسر کرشمه و نازی
[M2]چه حاجت است که با ما کرشمه ای سازی
[B][M1]به تیغ بازی مژگان مریز خون مرا
[M2]که نیست ریختن خون عاشقان بازی
[B][M1]شب آمدی و نگفتم به کس، ولی چه کنم؟
[M2]که بوی زلف به همسایه کرد غمازی
[B][M1]حدیث حسن کسی را به عهد تو نرسد
[M2]ترا رسد که، نگارا، به حسن ممتازی
[B][M1]از آن شده ست لگدکوب بلبلان سر سرو
[M2]که پیش قامت تو می کند سرافرازی
[B][M1]چو جان به پای تو انداختم، خیال بگفت
[M2]که من از آن توام تا تو دل نیندازی
[B][M1]رضا به کشتن خود داد خسروت که ز لب
[M2]به زنده کردن او چون مسیح پردازی
[A]
[B][M1]ای شب تیره به گیسوی کسی می مانی
[M2]وی مؤذن تو به فریاد رسی می مانی
[B][M1]چه خبر داری از آن قافله، ای مرغ سحر؟
[M2]که ز فریاد به نالان جرسی می مانی
[B][M1]گریه می خواست همی آیدم از دیدن تو
[M2]زان که، ای سرو، به بالای کسی می مانی
[B][M1]عمرم آن است که در دیده همی آیی، لیک
[M2]مردن این است که در دیده بسی می مانی
[B][M1]صد شبم چشم به ره مانده و روزی که رسی
[M2]طاقتم نیست، اگر یک نفسی می مانی
[B][M1]آخر، ای دل، چه کنم با تو، به هر جا که روی
[M2]عاقبت بسته به دام هوسی می مانی
[B][M1]آه سوزنده چرا دود ز تو برنآرد؟
[M2]خسروا، چون تو نزاری، به خسی می مانی
[A]
[B][M1]کرشمه کردن تو وقت نار و بدخویی
[M2]سزد که نو کند اکنون لباس دلجویی
[B][M1]چه آبروست که حسن از رخ تو می بارد
[M2]به وقت صبح که روی چو ماه می شویی
[B][M1]جز از تو روی کسی را نکو نمی بینم
[M2]که دیگری نبود خود بدین نکورویی
[B][M1]به عشوه عیش مرا تلخ می کنی هر روز
[M2]مکن که خود شودت همچنین به بدخویی
[B][M1]فتاده ام به درت خان و مان رها کرده
[M2]رها کن، از من بی خان و مان چه می جویی؟
[B][M1]اگر به پیش تو ازبنده گر بدی گوید
[M2]بدو بگو که تو، باری نکو نمی گویی
[B][M1]بیا تو در بر خسرو، ببر غم از دل او
[M2]به شادی دل آن کس که در بر اویی
[A]
[B][M1]سمن داری به زیر سبزه یا خود یاسمین داری
[M2]رخی داری به از هر دو، هم آن داری، هم این داری
[B][M1]ز غمزه می کشی، ناوک ندانم بر که خواهی زد؟
[M2]جنیبت تند می رانی، ندانم با که کین داری؟
[B][M1]از آن زلف و دهان خوش سلیمانی بکن دعوی
[M2]که هم دیوت به فرمان است و هم انگشترین داری
[B][M1]به زلف کافرت دارم دل کافر مزاج خود
[M2]به زناری بدل کردم همین اسباب دینداری
[B][M1]مرا رخساره زرین شد، چو سیمین دیدمت سینه
[M2]مرا جان آهنین باید، چو تو دل آهنین داری
[B][M1]ترا چون آب حیوان روی و عاشق پیش تو مرده
[M2]چه سودم از چنان رویی که ما را اینچنین داری؟
[B][M1]حشر در کوی تو زیبد که هستت صورت زیبا
[M2]قیامت بر درت اولی که فردوس برین داری
[B][M1]بر آن عزمم که گیرم ساعد سیمین تو یکدم
[M2]به من ده اندکی زان گل که اندر آستین داری
[B][M1]خط سبز از پر طاووس می سازد مگس رانت
[M2]رها کن تا مگس راند که در لب انگبین داری
[B][M1]لب شیرین به خسرو ده، مبادا خط فرو گیرد
[M2]شکر در کام طوطی نه که زاغ اندر کمین داری
[A]
[B][M1]تا داشت به جان طاقت، بودم به شکیبایی
[M2]چون کار به جان آمد، زین پس من و رسوایی
[B][M1]سرپنجه صبرم را پیچیده برون شد دل
[M2]ای صبر، همین بودت بازوی توانایی
[B][M1]در زاویه محنت دور از تو چو مهجوران
[M2]تنها منم و آهی، آه از غم تنهایی
[B][M1]شبها منم و اشکی، وز خون همه بالین تر
[M2]عشق این هنرم فرمود، ار عیب نفرمایی
[B][M1]گفتی که شکیبا شو تا نوبت وصل آید
[M2]تو پیش نظر، وانگه امکان شکیبایی!
[B][M1]صد رنج همی بینم، ای راحت جان، از تو
[M2]از دیده توان دیدن چیزی که تو بنمایی
[B][M1]گر راز برون دادم، دانی که ز بی خویشی
[M2]دیوانه بود عاشق، خاصه من سودایی
[B][M1]بس در که همی ریزد از چشم تر خسرو
[M2]کز دست برون رفتنش سر رشته دانایی
[A]
[B][M1]مگر، ای باد نوروزی، گذر بر یار من داری
[M2]که گویی این نسیم تازه زان گلزار من داری
[B][M1]اگر چه یاد نارد روزی از ما، چون روی آنجا
[M2]سری از من به پای آن فرامش کار من داری
[B][M1]مرا از زندگانی توبه شد، ای مرگ، بی رویش
[M2]بیا، بسم الله، ار فرمانی از دلدار من داری
[B][M1]مدان، ای سرو، کز حسن تو حیران مانده ام در تو
[M2]ولیکن دوست می دارم که شکل یار من داری
[B][M1]دل آزرده من باری از غمخوارگی خون شد
[M2]تو چونی، ای که جان اندر دل غمخوار من داری
[B][M1]کلاه صوفیان را جام می می سازد آن ساقی
[M2]درآ، ای محتسب، گر طاقت بازار من داری
[B][M1]من و شبها و هجر و پاسبانی، از سرم بگذر
[M2]تو خواب آلود نتوانی که پاس کار من داری
[B][M1]مگر این سو که بنشیند، توانی مردمی کردن
[M2]که یکدم پای نازک بر دل افگار من داری
[B][M1]زبانی خسرو و شکر غمت، گر بشنوی ار نه
[M2]تو مست دولتی، کی گوش بر گفتار من داری؟
[A]
[B][M1]دلا، آن ترک را دیدی، کنون سامان کجا بینی؟
[M2]نمی گفتم درو منگر که خود را مبتلا بینی
[B][M1]به خیل آن سواری لشکر دلهای مشتاقان
[M2]فروزان همچو آتشهای لشکر جابه جا بینی
[B][M1]نیارم گفت کش پابوس از من، ای صبا، لیکن
[M2]ز من بر گرد سر گردی ز خیلش هر کرا بینی
[B][M1]شد از درد جدایی جان من صد پاره بنگر تا
[M2]به هر یک پاره جان، جان من دردی جدا بینی
[B][M1]یکی بازآ و در دیوارهای خانه خود بین
[M2]که در هر یک به خون من نوشته ماجرا بینی
[B][M1]فدای پات صد جان، چون خرامی و کشی صد را
[M2]وگر جویند خون از شرم سوی پشت پا بینی
[B][M1]مرا گفتی که خسرو، حال خود بنمای که گاهی
[M2]معاذالله که تو این دردهای بی دوا بینی
[A]
[B][M1]عزیزی همچو جان، ار چه چو خاکم خوار بگذاری
[M2]به حق عزتی کاندر دل من دارد آن خواری
[B][M1]جفا پیرایه حسن است، آن کن جان من بر من
[M2]که خوبان را نزیبد زیور مهر و وفاداری
[B][M1]به تیغم گر کنی صد شاخ و از بیخم بیندازی
[M2]ترا سرسبز می خواهم، ندارم برگ بیزاری
[B][M1]ز غمزه کشتیم، اکنون به بوسیدن لبی تر کن
[M2]کرم کن آخر این شربت که زخمی خورده ام کاری
[B][M1]چو گم کردم به زیر خاک در کوی فراموشان
[M2]فرامش گشتگان خاک را گه گاهی یاد آری
[B][M1]وه، ای خواب اجل، آخر نخواهی آمدن وقتی
[M2]هم امروزم به خوبان خوش که من مردم ز بیداری
[B][M1]به هشیاری ندارم تاب غم، ساقی، بیار آن می
[M2]که آتش رنگ شد، آتش زنم در روی هوشیاری
[B][M1]مزن، ای دوست، چندین بر گرفتاران دل طعنه
[M2]مبادا هیچ دشمن را به دست دل گرفتاری
[B][M1]به صد جان شکر می گوید، جفاهای ترا خسرو
[M2]شکایت گونه ای دارد هم از تو گر بدین کاری
[A]
[B][M1]گهی بنما و گه پوشیده دار آن روی گلناری
[M2]چه غم دارد ترا، بگذار تا میرم بدین خواری
[B][M1]خرابم هم به یک دیدن، من دیوانه در رویت
[M2]کسی را برده این می کو کند دعوی هوشیاری
[B][M1]لبت در خواب می بوسیدم امشب، بلعجب کاری
[M2]که می در خواب می خوردم، این زمان مستم به بیداری
[B][M1]خوشم با تو درین سودا که باشم با تو در کنجی
[M2]تو سوی خویش ندهی راه و من پیشت کنم زاری
[B][M1]ندارد چشم من بر آستانت سیری از سودن
[M2]مگر کز خاک گردد سیر، وه این دیده ناری
[B][M1]ز جورت ذوق می گیرم که کاری ناید از خوبان
[M2]بجز شوخی و بدخویی و تندی و جفاکاری
[B][M1]تو زهد خود کن، ای زاهد، مرا بگذار با شاهد
[M2]به رسوایی و قلاشی و جرعه خواری و خواری
[B][M1]اگر چش غمزه خونخوار صد خون می کند هر دم
[M2]مبارک باد، بر سلطان من رسم ستمگاری
[B][M1]به صد سختی بخواهد کشتنم غم بعد ازین، زیرا
[M2]نماند آن دل که خسرو را به غم می کرد غمخواری
[A]
[B][M1]ز من که عاشق و مستم صلاح کار مجوی
[M2]خزانست در چمن عاشقان، بهار مجوی
[B][M1]دلم به صحبت مستان و شاهدان خو کرد
[M2]نشان تقوی ازین رند دردخوار مجوی
[B][M1]چو من ز خون دل سوخته سیه رویم
[M2]سپید رویی من زین سیاه کار مجوی
[B][M1]نروید از گل من جز گیاه بدنامی
[M2]گل سلامت ازین خاک خاکسار مجوی
[B][M1]به جز فساد ز فاسق دگر عمل مطلب
[M2]به جز وفا ز مقامم دگر شمار مجوی
[B][M1]ز اهل میکده جز ناکسی جمال مخواه
[M2]به کنج مزبله جز ماکیان شکار مجوی
[B][M1]دلا، چو هدیه جان پیشکش نخواهی کرد
[M2]بر آستانه سلطان عشق بار مجوی
[B][M1]سوار چابک من، آمدم به بندگیت
[M2]قرار بندگیم ده، ولی فرار مجوی
[B][M1]چو خسرو راز بتان زینهار نتوان یافت
[M2]مجو رهایی از آن بند و زینهار مجوی
[A]
[B][M1]ای باد صبح گاهی، خه از کدام سویی؟
[M2]وی بوی مهربانی، وه از کدام بویی؟
[B][M1]گر چه غمت به خونم تعویذ می نویسد
[M2]تعویذ جانت سازم، ای آیت نکویی
[B][M1]پنهان مشو ز دلها، آتش زن آشکارا
[M2]هر روز گرم تر کن بازار خوبرویی
[B][M1]خونها ز دیده سویت رفت و شبی نگفتی
[M2]کای آب آشنایی، تو از کدام جویی؟
[B][M1]تو مست همچو غنچه، دل در خیال حسنت
[M2]گلبرگ من، نگویی تو در کدام بویی؟
[B][M1]با آن که کشته گشتم از خنجر جفایت
[M2]بوی وفات آید، گر خاک من بگویی
[B][M1]ای باد، من نیارم گفتن که پاش بوسی
[M2]لیکن سلام چشمم با خاک در بگویی
[B][M1]چندم ز گریه بگویی، ای پندگو، که بازآ
[M2]پیکان درون سینه، خون از برون چه شویی؟
[B][M1]شب قصه های خسرو پیش که گویم، ای جان؟
[M2]با تو نگویم، ای دل، زیرا که زان اویی
[A]
[B][M1]نه از ره ست که گوییم کبک خوش گامی
[M2]که کبک قهقهه بر خود زند چو بخرامی
[B][M1]ز شرم سر به گریبان فرو برد غنچه
[M2]اگر به باغ روی، کان چنان گل اندامی
[B][M1]چو ذره زیر و زبر می شوند مشتاقان
[M2]در آن زمان که چو خورشید بر سر بامی
[B][M1]اگر تویی به سرانجام بد ز من خرسند
[M2]کدام حال مرا به ز بد سرانجامی؟
[B][M1]به سینه می گذری هر دمی و می سوزی
[M2]که آتشی تو، به خاشاک در نیارامی
[B][M1]نگشت سیر ز طوفان آتش شوقت
[M2]دلم که بود گوارانش دوزخ آشامی
[B][M1]کسی که لاف زد از سوز عشق شمع وشان
[M2]اگر کم است ز پروانه ای، زهی خامی
[B][M1]چرا کشد ز گریبان عشق سر آن کو
[M2]نکرده پاره یکی پیرهن به بدنامی
[B][M1]بباز بهر هوس جان به کام دل، خسرو
[M2]که هست مر همه را مردنی به ناکامی
[A]
[B][M1]دلم که لاف زدی از کمال دانایی
[M2]نگر که چون شد از اندیشه تو سودایی
[B][M1]دمی اگر چه که جان من از تو تنها نیست
[M2]به جان تو که به جان آمدم ز تنهایی
[B][M1]در انتظار نسیمی ز تو به راه صبا
[M2]گذشت عمر گرامی به باد پیمایی
[B][M1]اگر چه عرصه عالم پر است از خوبان
[M2]بیا که از همه عالم مرا تو می نایی
[B][M1]چو وصل نیست مرا، قرب تو همینم بس
[M2]که استان خود از خون من بیالایی
[B][M1]چو گل فشانی بر دوستان خود کم از آنک
[M2]مرا طفیل همه سنگسار فرمایی
[B][M1]دلم که رفت، نیاورد یاد هم چیزی
[M2]از آن مسافر آواره گرد هر جایی
[B][M1]درید جامه عمر و نماند آن مقدار
[M2]که زیر پا بکشم دامن شکیبایی
[B][M1]به بند باز نیامد چو خسرو از خوبان
[M2]رهاش کن که بمیرد کنون به رسوایی
[A]
[B][M1]هر بار که تو در دل شب در دلم آیی
[M2]خون دلم آید ز دو دیده به روایی
[B][M1]ای جان به تو می دادم و یادم نکنی هیچ
[M2]فریاد که جانم به لب آمد ز جدایی
[B][M1]آیی چو خرامان و زنی راه همه خلق
[M2]با آن روش و ناز، چه گویم، چه بلایی
[B][M1]جانم به سر رفتن و شکل تو کشنده
[M2]بیچاره من آن دم که تو در پیش من آیی
[B][M1]بی دیدن روی تو، چه گویم به چه روزم؟
[M2]یارب که تو این روز کسی را ننمایی
[B][M1]ای شاهد سرمست، ببر موی کشانم
[M2]تا در سر و کارت کنم این زهد ریایی
[B][M1]چون طوطی آموخته با شکر دردت
[M2]در بند بمیرم که نیم خوش به رهایی
[B][M1]خوش وقت من آن دم که کشم باده به یادت
[M2]چون جان بدهم بر سر کویت به گدایی
[B][M1]هر شب منم و خاک سر کوی تو تا روز
[M2]ای روز و شب اندر دل خسرو، تو کجایی؟
[A]
[B][M1]تو، ای پسر، که از این سو سوار می گذری
[M2]مرا کش ارز که برای شکار می گذری
[B][M1]ز دوستان که به جولانگه تو خاک شدند
[M2]به شوخی تو که ای شرمسار می گذری
[B][M1]هزار دل به دوال عنایت آویزان
[M2]تو بر شکسته از ایشان سوار می گذری
[B][M1]جراحتی به جز این نیست آشنایان را
[M2]که آشنایی و بیگانه وار می گذری
[B][M1]چه مرهمی که فزون است در دم، ار چه دمی
[M2]هزار بار به جان فگار می گذری
[B][M1]تو مست خراب چه دانی که تا چه می گذرد؟
[M2]در آن دلی که به شبهای تار می گذری
[B][M1]تو در درون دل تنگ من خلی همه شب
[M2]گلی، ولی به دلم همچو خار می گذری
[B][M1]قرار وصل خوش است ار چه دیر می بینم
[M2]ولی چه سود که زود از قرار می گذری
[B][M1]بلاست ناله خسرو، برون میا زین بیش
[M2]که مست می رسی و در خمار می گذری
[A]
[B][M1]ما را در آرزویت بگذشت زندگانی
[M2]باقیست تا دو سه دم، دریاب گر توانی
[B][M1]چشمت که کشت ما را باشد همین قصاصش
[M2]کز دور مردن من بنماییش نهانی
[B][M1]گر این تن چو مویم بوده ست از تو گویی
[M2]تو دیر زی که اینک مردیم از گرانی
[B][M1]رشک آیدم ز تیغت بر عاشقان دیگر
[M2]این لطف هم مرا کن از بهر آن جوانی
[B][M1]چون بر سرم رسیدی، بر من مبارک آمد
[M2]مردن بر آستانت، ای جان زندگانی
[B][M1]شکر غم تو گویم کز دولتش همه شب
[M2]با دیده در شرابم، با دل به دوستگانی
[B][M1]با سوز خود خوشم من، بر من مخند گه گه
[M2]تا بیشتر نگردد این داغهای جانی
[B][M1]گر بگذری بدانسو، ای باد، زلف او را
[M2]زان گونه کو نداند، از من دعا رسانی
[B][M1]بی او، دلا، ز خسرو کم جو قرار و سامان
[M2]کو رسم صبر داند، لیکن چنانکه دانی
[A]
[B][M1]هوس پخته ست این پروانه بهر خویشتن سوزی
[M2]بیا و خانه روشن کن ز بهر مجلس افروزی
[B][M1]چه آتش می زنی زینسانم، ای دور از تو چشم بد
[M2]دل و جان است آخر نی سپند است این که می سوزی
[B][M1]گر از بی مهری چشمت گله کردم بنامیزد
[M2]که آموزد کمان ابرویت را رسم کین توزی
[B][M1]چو دیدی مردنم، گفتی که روزی روی بنمایم
[M2]چنین روزی همم در زندگی یعنی شود روزی
[B][M1]سگت هم می رمد از من، توانی مردمی کردن
[M2]که چون بازو کنم طوقش به تیری بازویم دوزی
[B][M1]چه اغرا می کنی در خون خسرو چشم بدخو را
[M2]به رحمت ره نما قصاب را، کشتن چه آموزی؟
[A]
[B][M1]به ناز هر نفسی سوی من گذر چه کنی؟
[M2]همین که این دل من خون کنی، دگر چه کنی؟
[B][M1]اگر چنین که تویی نیم شب روی بر بام
[M2]تبارک الله تا بر سر قمر چه کنی؟
[B][M1]یکی کرشمه ابروت بهر فتنه بس است
[M2]به گرد روی ز مو این همه حشر چه کنی؟
[B][M1]خدای از پی دل بردن آفرید ترا
[M2]تو موی بهر چه بافی و سر به بر چه کنی؟
[B][M1]چو هر چه کردم امانم نبود از دستت
[M2]کنون ز دیده بخواهم کشید هر چه کنی
[B][M1]نعوذبالله امید وفا ز پس از تو
[M2]من استوار ندارم ترا، اگر چه کنی
[B][M1]کمر همی طلبی تا به کشتنم بندی
[M2]ترا که نیست میانی، بگو کمر چه کنی؟
[B][M1]ز رنج خسرو گفتی همیشه بر حذرم
[M2]کنون که کار دل از دست شد، حذر چه کنی؟
[A]
[B][M1]ای جان ز تن رفته، به تن باز کی آیی؟
[M2]وی سرو خرامان، به چمن باز کی آیی؟
[B][M1]جانی تو که از دوری روی تو بمردم
[M2]تا زنده شوم باز، به من باز کی آیی؟
[B][M1]شد جان هوایی به عنان گیری تو، لیک
[M2]زان باد تو، ای ترک به من، باز کی آیی؟
[B][M1]ما را وطن تنگ و تو خو کرده به صحرا
[M2]در ظلمت زندان وطن باز کی آیی؟
[B][M1]سرمایه خسرو به جهان جز سختی نیست
[M2]عمری که تو رفتی به سخن، باز کی آیی؟
[A]
[B][M1]تو نیز ای بی وفا، تا کی ستم بر جان من خواهی؟
[M2]بیا تا کین من از بخت بی سامان من خواهی
[B][M1]چه کم گردد ز خاک پای تو، آخر اگر گاهی
[M2]بدین مقدار عذر دیده گریان من خواهی
[B][M1]اگر جان بایدت، پیش آی و بی فرمان من، بستان
[M2]که از بیگانگی باشد، اگر فرمان من خواهی
[B][M1]اگر خواهم دهی بوسی به پشت پای خود بینی
[M2]وگر خواهی نهی، داغی دل بریان من خواهی
[B][M1]مرا تا زنده ام از درد عشقت راحتی نبود
[M2]بکش تیغ و سرم بفگن، اگر درمان من خواهی
[B][M1]بدان می ماند، ای غمزه که جان می خواهی از خسرو
[M2]من مسکین چه خواهم دیگر، ار تو جان من خواهی
[A]
[B][M1]ز من برگشته ای، جانا، ندانم با که می سازی؟
[M2]حدیث ما نمی پرسی، که داند با که همرازی؟
[B][M1]کلاه اندازد از سر گاه دیدن قامت خوبان
[M2]تو سر می افگنی، جانا، مکن چندین سرافرازی
[B][M1]نوازش می کنی و جان برون می آید از حسرت
[M2]توانی مردمی کردن که چشمی بر من اندازی
[B][M1]دلم گر کافری ورزید گریه چیست، ای دیده؟
[M2]چو نتوانم که بستانم، مکن بیهوده غمازی
[B][M1]مرا بر جان رسیده زخم و او مشغول ناز خود
[M2]شکاری می طپد در خون و ترک مست در بازی
[B][M1]بقای شمع باد، ار صد هزاران چون تو می میرد
[M2]ایا پروانه مقبل که بر آتش به پروازی
[B][M1]چو جانان کرد جا در دل، تورو، ای جان بی حاصل
[M2]که با سلطان به یک خانه گدایی را چه انبازی؟
[B][M1]ز درد آگه نه ای، ای پارسا، زان می دهی پندم
[M2]اگر چون من شوی بی دل، بدین گفتن نپردازی
[B][M1]چه درد سر دهی، خسرو، ز گفت و گوی خویش او را
[M2]چه نالی اندران بستان، نه بس مرغ خوش آوازی؟
[A]
[B][M1]بدین صفت که تویی در زمانه، معذوری
[M2]اگر به صورت زیبای خویش مغروری
[B][M1]دلم چو آینه صورت پرست شد، چه کنم؟
[M2]به هر طرف که نظر می کنم تو منظوری
[B][M1]به بلبلان برسانید تا نفس نزنید
[M2]که غنچه پای برون می نهد ز مستوری
[B][M1]مرا چو از تو اجازت به زندگانی نیست
[M2]به زیر پای تو جان می دهم به دستوری
[B][M1]ترا که شوق عزیزی نسوخت، کی دانی؟
[M2]که چیست بر دل خسرو ز داغ مهجوری
[A]
[B][M1]هندوی زلف را چو تو یغما چنین دهی
[M2]در روم و ری منادی تاراج دین دهی
[B][M1]پیش لب تو گر چه گداییست کار من
[M2]ملک جهان مراست، گر انگشترین دهی
[B][M1]چون من روم، به تربت من بوسه ای زنی
[M2]حلوای روح من چو دهی، این چنین دهی
[B][M1]آنجا که گشت تست، بگو تا شویم خاک
[M2]باری چنین چو کشته خود را زمین دهی
[B][M1]جان بردن نهفته، میاموز غمزه را
[M2]جلاد را چه استره در آستین دهی؟
[B][M1]تلخی عشق بی مزه گردد ز نوش وصل
[M2]ناخوش میی که چاشنیش انگبین دهی
[B][M1]من کیستم که خنده زنی تو به روی من؟
[M2]خسرو خس و بهاش تو در ثمین دهی
[A]
[B][M1]چو لب زنی به می و در میان بگردانی
[M2]من آن شراب نگویم که جان بگردانی
[B][M1]مگرد ساقی ازینسان چه آرزو داری؟
[M2]که مست بی خبرم در جهان بگردانی
[B][M1]گران رکابی حسنت بس است مستی ما
[M2]چه حاجت است که رطل گران بگردانی
[B][M1]خوش آن زمان که بری نام عاشقان، وانگاه
[M2]که نام من به لب آید، زبان بگردانی
[B][M1]مرا بکشتی و خصمان به خون گرت گیرند
[M2]به یک کرشمه دل همگنان بگردانی
[B][M1]رسد که روی بگردانی از رهی، لیکن
[M2]چگونه روی من از آستان بگردانی
[B][M1]فدای چشم توام وز سرم کنی زنده
[M2]گرم تو بر سر آن ناتوان بگردانی
[B][M1]سوار می روی و تیر آه می بارد
[M2]تو آن نه ای که از اینها عنان بگردانی
[B][M1]رسید یار، توانی که ای رقیب، امروز
[M2]بلای آمده از عاشقان بگردانی
[B][M1]غلام رویم و گر ببینی آن رخ، ای زاهد
[M2]غلام تو شدم، ار چشم ارزان بگردانی
[B][M1]به خون خسرو مسکین، چو تشنه است، بکوش
[M2]مگر که آن دل نامهربان بگردانی
[A]
[B][M1]گر چه به نظاره ایم، نیز نخوانی
[M2]دیده بد دور ازان جمال و جوانی
[B][M1]ما ز تو نزدیک می شویم به مردن
[M2]گاه خرامش مگر تو عمر روانی
[B][M1]گر تو درآری به دوستگاری ما سر
[M2]هست سر آنکه سر دهیم نشانی
[B][M1]ای که زنی سنگ پیر توبه شکن را
[M2]شیشه نگه دار، سر تراست، تو دانی
[B][M1]داغ شرابم برون خرقه چه بینی؟
[M2]داغ نگه کن ز ساقیم به نهانی
[B][M1]گر چه ازان شه خوریم خون و نپرسد
[M2]شربت درویش یاربش بچشانی
[B][M1]درد من، ای باد، کوه تاب نیارد
[M2]می شنو از من، ولی بدو نرسانی
[B][M1]ای که دم از سوز شمع می زنی اینجا
[M2]سوزش جانی بدان نه سوز زبانی
[B][M1]پیش که خسرو ز سینه آه برآورد
[M2]آه که جان نیز نیست محرم جانی
[A]
[B][M1]ای دل، مرا به هر کو افسانه چند خواهی؟
[M2]جان زلف یار دارد، از شانه چند خواهی؟
[B][M1]در عهد او چه جویی دلهای خسته، ای جان؟
[M2]در ملک میر ظالم ویرانه چند خواهی
[B][M1]ای مرغ آن گلستان، کت جان ماست دانه
[M2]گر نامه زان بت آری، زین دانه چند خواهی؟
[B][M1]گفتی ز کیست طعنه از دست عشق بر تو؟
[M2]ای آشنای جانها، بیگانه چند خواهی؟
[B][M1]تا چند عاشقان را دیوانه خواهی از غم
[M2]تو زلف را بجنبان، دیوانه چند خواهی؟
[B][M1]گفتی فسانه ای گو، از سرگذشت هجران
[M2]باید که تو نخسپی، افسانه چند خواهی؟
[B][M1]تو دیر زی، اگر من جان در سر تو گردم
[M2]جایی که شمع باشد، پروانه چند خواهی؟
[B][M1]پرسی که چند باشد دلها به گرد کویم
[M2]در سومنات گبران بتخانه چند خواهی؟
[B][M1]زینسان که هم به بویی مست و خراب گشتی
[M2]خسرو، هنوز آخر پیمانه چند خواهی؟
[A]
[B][M1]بدین صفت که ببستی کمر به خونخواری
[M2]درست شد که نداری سر وفاداری
[B][M1]به هر جفا که توان کرد کار من کردی
[M2]خدای تو به دهادت ازین جفاکاری
[B][M1]تویی چو آینه و صد هزار رو در تست
[M2]ولی چه سود که یک رو نگه نمی داری؟
[B][M1]رخ تو احسن تقویم، چون شوی طالع
[M2]ستارگان فلک در حیات نشماری
[B][M1]ببست گویی آب حیات را زنگار
[M2]در آن زمان که بپوشی قبای زنگاری
[B][M1]ز رشک چشم تو نرگس که خاستی به چمن
[M2]نمی تواند برخاستن ز بیماری
[B][M1]چنان شدم که به جایم نیاری، ار بینی
[M2]هنوز شرط تعهد به جا نمی آری
[B][M1]حدیث بشنو، از آزار مردمان برخیز
[M2]که هیچ چیز نخیزد ز مردم آزاری
[B][M1]مرا که باد هوایت بر آسمان برده ست
[M2]بگیر دست، به شرطی که باز نگذاری
[B][M1]ز زنده داری شبهای من ترا چه خبر؟
[M2]شبی به خواب ندیدی چو روی بیداری
[B][M1]مریز خون دو چشم عزیز خسرو، ازآنک
[M2]نریخت خون عزیزان کسی بدین خواری
[A]
[B][M1]سزد که سجده کنند، ای برهمن عجمی
[M2]همه بتانت که محراب چشم هر صنمی
[B][M1]در آب و آینه بینی همیشه صورت خویش
[M2]که آفتاب پرستی و بت پرستی همه
[B][M1]همه ولایت روی تو یاغی ست مگر
[M2]سواد خطه تو اندکی قلمی
[B][M1]به فرق تاج زمرد برآر چون طاووس
[M2]درآ به جلوه که طاووس هندی، ای عجمی
[B][M1]برون کشم رگ جان، بهر چه کشم بارش
[M2]ز عشق تو که نه از لات سومنات کمی
[B][M1]دریغ نیست که سوزند هندوان خود را
[M2]ز دوستیست که چون سومنات محترمی
[B][M1]نموده می شود آفاق، در صفای تنت
[M2]تو آبگینه هنری نه ای که جام جمی
[B][M1]سیاه تخته هندو بود سفید رخم
[M2]تو از سیاهی هند ز سفیدیی رقمی
[B][M1]چو گشت خسرو جادو زبون غمزه تو
[M2]به خواب بستنش افسون هندیی چه دمی؟
[A]
[B][M1]نشان آن دهن از من چه پرسی؟
[M2]حدیث جانست این، از تن چه پرسی؟
[B][M1]مرا جان بخش بی دستوری چشم
[M2]ازان عیار مردافگن چه پرسی؟
[B][M1]ز سوز سینه پر آتش من
[M2]چو دانی یک به یک روشن چه پرسی؟
[B][M1]سگان کوی خود را پرس حالم
[M2]مرا از خانه و مسکن چه پرسی؟
[B][M1]به رسوایی دریدم جامه صبر
[M2]برون شد پایم از دامن چه پرسی؟
[B][M1]مرا گویی، چه کردی آن دل خویش؟
[M2]ز خود پرس این خبر، از من چه پرسی؟
[B][M1]ز مستوران چه پرسی درد عشاق؟
[M2]غم یوسف ز پیراهن چه پرسی؟
[B][M1]کمال عشق نامردان چه دانند؟
[M2]نبرد تهمتن از زن چه پرسی؟
[B][M1]بپرس از شیرمردان، خسرو، این راز
[M2]ز رعنایان روبه فن چه پرسی؟
[A]
[B][M1]به یک کرشمه کزان چشم دلربا کردی
[M2]چو جان به سینه درون آمدی و جا کردی
[B][M1]خدنگ ناز چو از غمزه راست بگشادی
[M2]به دل درست زدی، گر ز تن خطا کردی
[B][M1]من ار چه تیغ زنم، دل ز تو جدا نشود
[M2]تو ناوکی زدی و دل ز من جدا کردی؟
[B][M1]دلم که شادی وصل ترا نکرده شکر
[M2]هزار شکر کنم کز غمش سزا کردی
[B][M1]بگفتمت که غم جان مگوی با هر کس
[M2]به غمزه گفتی و بر جان من بلا کردی
[B][M1]اگر میان تو گم گشت در میان کمر
[M2]دهانت نیز نمی دانم، آن کجا کردی؟
[B][M1]بسوختی دل خسرو، هنوز خواهی سوخت
[M2]چو کس نگفت ترا این چنین، چرا کردی؟
[A]
[B][M1]به خوبی همچو مه تابنده باشی
[M2]به ملک دلبری پاینده باشی
[B][M1]من درویش را کشتی به غمزه
[M2]کرم کردی، الهی زنده باشی
[B][M1]جفا کم کن که فردا روز محشر
[M2]ز روی عاشقان شرمنده باشی
[B][M1]ز غمهای جهان آزاد باشم
[M2]اگر تو همنشین بنده باشی
[B][M1]جهان سوزی، اگر در غمزه آیی
[M2]شکرریزی، اگر در خنده باشی
[B][M1]به رندی و به شوخی و به صد ناز
[M2]هزاران خان و مان برکنده باشی
[A]
[B][M1]ای که امروز به زیبایی او می نازی
[M2]جای آن است که بر ماه کنی طنازی
[B][M1]بوسه ای چند بخواهم ز لبت
[M2]چشم تو گر نکند پیش لبت غمازی
[B][M1]تا که در سینه کنون تخم وفایت کارد
[M2]اشک با خون دل بنده کند انبازی
[B][M1]خود کشی عاشق و بر طره مشکین بندی
[M2]خود دلم دزدی و اندر سر زلف اندازی
[B][M1]از رخت بنده چه بریست به جز دلسوزی؟
[M2]بلبل از لاله چه آموخت جز آتش بازی؟
[B][M1]چشم تو با همه بد می کند، الا با تو
[M2]زانکه با غمزه بدساز نکو می سازی
[B][M1]من ز اندوه چو خسرو به تو پرداخته ام
[M2]تو پی آنکه به من هیچ نمی پردازی
[A]
[B][M1]در تو، ای دوست به خون ریختنم داری رای
[M2]تو همین روی نما، تیغ خود از خون پالای
[B][M1]تن من موی شده، غم نیز گرهی شد در وی
[M2]ناوک غمزه زن و آن گره از مو بگشای
[B][M1]می کنم هر نفسی ناله ز دم دادن تو
[M2]کاستخوان تهیم در دم سردت چون نای
[B][M1]در پیت رفت دل سوخته و داغ بماند
[M2]خستگی چون برود داغ بماند بر جای
[B][M1]وای کردم که مگر غم ز دلم برخیزد
[M2]گر دل این است ازو هیچ نخیزد جز وای
[B][M1]دل درین بود که ناگاه بدیدم رخ دوست
[M2]باز دیوانه شد این عقل نصیحت فرسای
[B][M1]عشق می گفت که خسرو، تو مرا می دانی
[M2]چون امان یافته ای پیش دلیری منمای
[A]
[B][M1]فسون چشمش ار خوابم نبستی
[M2]چرا چشمم چنین در خون نشستی؟
[B][M1]وگر بودی به چشمش مردمی هیچ
[M2]بدینسان در به روی من نبستی
[B][M1]ور از خوبان به آسانی شدی دل
[M2]ز آه عاشقان آتش بخستی
[B][M1]خوش آن وقتی که گاهی از سر ناز
[M2]بدیدی سوی ما و برشکستی
[B][M1]ببازم جان که دل خود بیش از آن برد
[M2]مقامر پخته ای من خام دستی
[B][M1]مؤذن چند خوانی در نمازم
[M2]چه می خواهی ز چون من بت پرستی
[B][M1]بتا، گر گویمت بوسی ز لب ده
[M2]مگیر این بیهده گویی ز پستی
[B][M1]ز تو یک غمزه، وز عشاق شهری
[M2]ز تو یک تیر، وز عشاق شستی
[B][M1]رخت را کاش خسرو سیر دیدی
[M2]که مردی و ز نادیدن برستی
[A]
[B][M1]دلی دارم در او دردی و داغی
[M2]که یکدم نیستش از غم فراغی
[B][M1]به هر دل از دلم سوزی بگیرد
[M2]بسوزد چون چراغی از چراغی
[B][M1]ازین شکرلبان شمع صورت
[M2]به بازی سوختند هر طرف لاغی
[B][M1]شکافندم جگر، وز غمزه گویند
[M2]جراحت را بباید کرد داغی
[B][M1]کم از نظاره ای، باری که هستت
[M2]دمید سبزه ای بر گرد باغی
[B][M1]رقیب روسیه را کن ز خود دور
[M2]خوی بلبل نیرزد خوی زاغی
[B][M1]بریزد آب خسرو چون نریزد
[M2]که گل حیف است در چنگ کلاغی
[A]
[B][M1]ای کاش مرا با تو سر و کار نبودی
[M2]تا دیده و دل هر دو گرفتار نبودی
[B][M1]شرمنده نبودی اگر از ریختن خون
[M2]آن زلف نگون تو نگونسار نبودی
[B][M1]بودی سر آتش که بدیدی به سوی من
[M2]گر نرگس مخمور تو بیمار نبود
[B][M1]برداشتمی این دل در گوشه فتاده
[M2]گر از غم و اندیشه گرانبار نبودی
[B][M1]هم سهل گذشتی ستم و هجر تو بر من
[M2]گر شحنه غم بر سر این کار نبودی
[B][M1]مردم ز جفای تو و کس زنده نماند
[M2]در عالم اگر یار وفادار نبودی
[B][M1]دشوار شد احوال من و دوست نداند
[M2]گر دوست بدانستی، دشوار نبودی
[B][M1]خسرو، اگرت دیده به خوبان نفتادی
[M2]از غمزه خوبان دلت افگار نبودی
[A]
[B][M1]گر ماه تو از مشک تو آلوده نبودی
[M2]زینسان دل من خسته و پالوده نبودی
[B][M1]ور زلف ترا شانه فراهم ننشاندی
[M2]یک، دل به سر کوی تو آسوده نبودی
[B][M1]زینگونه نخوردی غم تو خون دل ما
[M2]گر غمزه خونخوار تو فرموده نبودی
[B][M1]ور نرگس مست تو خبر داشتی از ما
[M2]خون خوردن ما بهر تو بیهوده نبردی
[B][M1]تا چند کشم زین دل خود کار جفاها
[M2]ای کاش که این جان غم اندوده نبودی
[B][M1]آسوده دلی داشته ام، ای صنم، آن روز
[M2]کاین داغ بتان بر دل گم بوده نبودی
[B][M1]خسرو که به دامان مژه رفت درت را
[M2]افسوس که گر دامنش آلوده نبودی
[A]
[B][M1]امید نبود ار چه مرا یک نظر از وی
[M2]هم دید که بسیار بود این قدر از وی
[B][M1]سلطان ز کجا بر هوسش چشم نگارد؟
[M2]درویش که در یوزه کند یک نظر از وی
[B][M1]دل می کشدم جانب آن غنچه هنوزم
[M2]هست ار چه که صد تیر بلا در نظر از وی
[B][M1]پژمرده مباد، ار چه خورد از جگرم آب
[M2]آن شاخ جوانی که نخوردیم بر از وی
[B][M1]دوش از دل من یاد نمی کرد خیالش
[M2]کاین رفته کجا شد که نیامد خبر از وی؟
[B][M1]صد جان به فدایش که گه کشتن عشاق
[M2]بنمایدم از دور که گیرند بر از وی
[B][M1]از موی تو بر پای ملائک نهد اشکل
[M2]حسنت که نگشته ست خیال بشر از وی
[B][M1]دور از تو مرا دور کنند از تو و گویم
[M2]دور از همه کس بود توانم مگر از وی
[B][M1]در کشتن ما عیب کنندش همه، لیکن
[M2]گر عیب نگیری، چه خوش است این هنر از وی
[B][M1]من داشته جان را به صد افسانه همه شب
[M2]وانگه همه جنبیدن باد سحر از وی
[B][M1]مپسند که میرم چو سگان بر سر راهت
[M2]خسرو سگ خانه ست، مبندید در از وی
[A]
[B][M1]من باد نخواهم که وزد بر چو تو باغی
[M2]تا از تو نسیمی نرساند به دماغی
[B][M1]خوش دولت مرغی که خورد بر ز تو، ماییم
[M2]کز دور خرابیم به بویی چو تو باغی
[B][M1]گر خواه به بازار شوم، خواه به بستان
[M2]ما را ز رخت سوی دگر نیست فراغی
[B][M1]گر جلوه طاووس ز روی تو نبینیم
[M2]در کوی تو میریم به مهمانی زاغی
[B][M1]تو داغ جگر را چه شناسی که نبودت
[M2]جز از می گلرنگ به دامان تو داغی
[B][M1]پروانه که جان را به سر شمع فدا کرد
[M2]در مشهد خویش از تن خود سوخت چراغی
[B][M1]آن به که من سوخته پیش تو نیایم
[M2]زیبا نبود پیش گلی بانگ کلاغی
[B][M1]لاغ است ترا کشتن، اگر لطف دگر نیست
[M2]باری ز من دلشده یاد آر به لاغی
[B][M1]نآمد ز دل خسته خبر، گر چه که خسرو
[M2]از گریه دوانید چپ و راست الاغی
[A]
[B][M1]صبا زلف ترا گر دم ندادی
[M2]گره بر کار من محکم ندادی
[B][M1]ور از درد دل ما بودی آگاه
[M2]مشاطه گیسویت را خم ندادی
[B][M1]وگر در عقل گنجیدی خیالش
[M2]ورق بر دست نامحرم ندادی
[B][M1]حکیم ار عشق دانستی، خرد را
[M2]نشان سوی بنی آدم ندادی
[B][M1]وگر عاشق به دست خویش بودی
[M2]عنان دل به دست غم ندادی
[B][M1]وگر جاوید بودی ملک مقصود
[M2]سلیمان دیو را خاتم ندادی
[B][M1]صبا هم دوزخی دانست ما را
[M2]وگرنه سوز ما را دم ندادی
[B][M1]ستد جان و جوانی داد ما را
[M2]چه می کردم، اگر آن هم ندادی
[B][M1]خلاصی دیدی ار خسرو ز زلفش
[M2]گره ها را ز گریه نم ندادی
[A]
[B][M1]زهی رویت شکفته لاله زاری
[M2]در حسن ترا گل پرده داری
[B][M1]رخت را بهتر از مه می شمارم
[M2]وزین بهتر نمی دانم شماری
[B][M1]درخت صندل آمد قامت تو
[M2]که می پیچد در او زلفت چو ماری
[B][M1]روان کردی سمند کامران را
[M2]نترسیدی که برخیزد غباری
[B][M1]به دنبالت روان شد آب چشمم
[M2]که ریزد بر سر راهت نثاری
[B][M1]چو خود رفتی به تسکین دل من
[M2]خیال خویش را بفرست باری
[B][M1]بخواهم یادگاری از تو، لیکن
[M2]خیال است اینکه بدهی یادگاری
[B][M1]دلم یک چند بود اندر پس کار
[M2]فراقت باز پیش آورد کاری
[B][M1]گلی نشکفته بختم را ز وصلت
[M2]ز غم هر موی بر تن گشت خاری
[B][M1]ز شاخ وصل چون برگی ندارم
[M2]بخواهم از جناب شاه باری
[B][M1]ز بحر نظم خسرو در نثارت
[M2]کشد هر لحظه در شاهسواری
[A]
[B][M1]بیکار دلی باشد کو را نبود دردی
[M2]کاهل فرسی باشد کز وی نجهد گردی
[B][M1]دردی که ز عشق آید، جانم به فدای آن
[M2]خود جان نبود شیرین بی ذوق چنان دردی
[B][M1]از گردش چشمت هست آواردگی دلها
[M2]تا کعب نفرماید، جنبش نکند نردی
[B][M1]شبها منم و شمعی هم سوخته و هم مست
[M2]گه مرده و گه زنده، آهی و دمی سردی
[B][M1]شد وقت گل و روزی فریاد که ننشینی
[M2]یک دم چو گل سرخی در پیش گل زردی
[B][M1]زانگه که غمت در دل چون حرص بخیلان شد
[M2]دارم همه شب چشمی چون دست جوانمردی
[B][M1]گفتم که غمت آخر تا چند خورد خسرو
[M2]خندید که عاشق را به زین نبود خوردی
[A]
[B][M1]گل آمد و هر مرغی زد نغمه به هر باغی
[M2]هر فاخته ای دارد با همسر خود داغی
[B][M1]از باد صبا هر کس بشکفته چو گل خرمن
[M2]آن باد که من جویم کی می وزد از باغی؟
[B][M1]هر کس غم خود گویان با قمری و با بلبل
[M2]من سوخته می جویم رو کرده سیه زاغی
[B][M1]من سوخته ام، زاهد، تو طعنه زنی هر دم
[M2]تا چند نهی داغی ما را زبر داغی
[B][M1]خسرو نشود هرگز عشق و خردت با هم
[M2]کان زاغ نمی گنجد در خانه انباغی
[A]
[B][M1]عشق آتشم در جان زد و جانان ازان دیگران
[M2]ما را جگر بریان شد و او میهمان دیگران
[B][M1]ای مرغ جان، زین ناله بس، چون نیست جانان ز آن تو
[M2]بیهوده افغان می کنی در بوستان دیگران
[B][M1]گه نقد جان لب را دهم، گه مایه دل دیده را
[M2]من بوالفضولی می کنم، کالا از آن دیگران
[B][M1]جویم ز پیران بی غمی، لیکن چنین بختم کجا؟
[M2]با من جوان مردی کند بخت جوان دیگران
[B][M1]گر کشتنی شد بیدلی، تا کی ز خلقم سرزنش؟
[M2]باری به تیغ خویش کش، چند از زبان دیگران؟
[B][M1]بگذار میرم بر درت، منمای خوبان دگر
[M2]مفرست خاک کوی خود بر آستان دیگران
[B][M1]بر دیگران می بندی ام، ای چشمه حیوان، بکن
[M2]چون خود بشستی از دلم نام و نشان دیگران
[B][M1]گویم که مردم از غمت، گویی که نتوان این قدر
[M2]سهل است آخر، جان من، مردن به جان دیگران
[B][M1]تو سود کردی بنده را، من جان زیان دادم به تو
[M2]مپسند بهر سود خود چندین زیان دیگران
[B][M1]تو می خوری، من درد و غم، یعنی روا باشد چنین
[M2]شربت تو آشامی و تب در استخوان دیگران
[B][M1]خسرو به تار موی تو جان می دهد دیگر جهان
[M2]گر چه علی الرغم منی جان و جهان دیگران
[A]
[B][M1]فراهم کرد شکل کج کلاهی
[M2]که در زیر کلاهش هست ماهی
[B][M1]گناه از دیدن خوبانست حقا
[M2]که نفروشم به صد توبه گناهی
[B][M1]سیه رویم ز دل کاین دل چنان سوخت
[M2]که بر رو می رود خون سیاهی
[B][M1]چنانم شب دراز آمد که شادم
[M2]اگر خورشید بینم بعد ماهی
[B][M1]خیالت خوابگه در چشم من کرد
[M2]مرنج، ار هست ناخوش خوابگاهی
[B][M1]ز سوزت چون رهم، ای جان من، وای
[M2]که دایم از غمت هستم به چاهی
[B][M1]به هر گلزار اشکم سبزه ها رست
[M2]سمندت را رسد زینسان گیاهی
[B][M1]مرا درد و غمت ز آن روی کشتند
[M2]که خسرو را رسد در دیده راهی
[A]
[B][M1]مرا دل با یکی مانده ست جایی
[M2]که ناید روزی از کویش صبایی
[B][M1]همه کس ز آتش بیگانه سوزد
[M2]من مسکین به داغ آشنایی
[B][M1]بیا، ای زاغ، کاین آن استخوان است
[M2]که بر وی سایه اندازد همایی
[B][M1]مزن طعنه پریشانیم بگذار
[M2]که عمرم رفت بر باد هوایی
[B][M1]به جرم عشق کشتن حاجتم نیست
[M2]که داند عشق کردن هم سزایی
[B][M1]مه و خورشید گو، بر جای خود باش
[M2]که ما هم شاهدی داریم جایی
[B][M1]ز عشقت کار من جایی رسیده ست
[M2]بجز مردن نمی بینم دوایی
[B][M1]ز تیغت بیم خسرو بیش از این نیست
[M2]که گیرد دامنت خون گدایی
[A]
[B][M1]ای زلف تو هر گره گشادی
[M2]وی خط تو خطه و سوادی
[B][M1]ای چشم مرا چراغ خانه
[M2]در سر مکن از کرشمه بادی
[B][M1]در راه نیاز می نهی پای
[M2]خوش راهی و بوالعجب نهادی
[B][M1]شب چشم تو خلق را همی کشت
[M2]چونست ز ما نکرد یادی؟
[B][M1]یک فوج ز غمزه نامزد کن
[M2]تا با صف غم کنم جهادی
[B][M1]سر می دادم به هر نگاری
[M2]گر تیغ غمت زیان ندادی
[B][M1]سرگشته نبودی، ار دل من
[M2]در دست خط تو چون فتادی
[B][M1]پرکار اگر به دست خویش است
[M2]از دایره پا برون نهادی
[B][M1]تو تیر ستم گشاده و من
[M2]دل بسته بر اینچنین گشادی
[B][M1]گر از ستم تو بد گریزان
[M2]ایام چو خسروی نزادی
[A]
[B][M1]ای فتنه ز چشم تو نشانی
[M2]بالای تو آفت جهانی
[B][M1]مویی ست به زلف تو که صد بار
[M2]بر باد بداد خان و مانی
[B][M1]من با تو به جز نظر ندارم
[M2]حاشا که به بد بری گمانی
[B][M1]بوسی هوسم کند، ولیکن
[M2]خشنود نمی شوی به جانی
[B][M1]گر لب نبود، کم از حدیثی
[M2]ور دل ندهی، کم از زبانی
[B][M1]گر می کشدم رقیب بدخوی
[M2]بگذار سگی و استخوانی
[B][M1]ای زلف درو مپیچ زنهار
[M2]کآزرده شود چنان میانی
[B][M1]دل گم کرده ست خسرو، آن کیست
[M2]کز گمشدگان دهد نشانی
[A]
[B][M1]گر چشم من در روی آن خورشید رخسار آمدی
[M2]آخر شب امید را صبحی پدیدار آمدی
[B][M1]تا کی دوم چون بیخودی در کویت ار بختم بدی
[M2]یا پای در سنگ آمدی یا سر به دیوار آمدی
[B][M1]گر دوست بودی یار من، کی خواستی آزار من؟
[M2]آسان گرفتی کار من، هر چند دشوار آمدی
[B][M1]پشت من از غم گشت خم، کز بخت بنمودی ستم
[M2]هرگز چنین خاری ز غم بر جان غمخوار آمدی؟
[B][M1]دردی که دارم در نهان کز یار جستی کس نشان
[M2]هر موی من گشتی زبان، یک یک به گفتار آمدی
[B][M1]تا کی ز بیداری مرا باشد دو دیده در هوا
[M2]ای کاش! تیری از سما بر چشم بیدار آمدی
[B][M1]خسرو چنان گشت از سخن، کاندر میان انجمن
[M2]از دوست در گفتی سخن، دشمن به گفتار آمدی
[A]
[B][M1]بهر گشاد عالمی بگشا ز زلف خود خمی
[M2]در پیچ پیچ زلف تو پوشیده شد چون عالمی
[B][M1]دلهاست در زلفت اگر شانه کنی آهسته تر
[M2]زیرا نباید ناگهانی خونی چکد از هر خمی
[B][M1]چند از خیالت هر شبی صبح دروغینم دمد
[M2]ای آفتاب راستی، از صادقی آخر دمی!
[B][M1]در هم شده نام ترا می گریم و جانم به لب
[M2]یک خنده تو بس بود شربت برای درهمی
[B][M1]با خویش گویم راز تو، بس سوزم و دم در کشم
[M2]رشک آیدم کاندر غمت انباز گردد محرمی
[B][M1]غمهات آرد پی به دل، گر بگسلد آن سلک غم
[M2]پیوندم از خون جگر بنهم غمی را بر غمی
[B][M1]خسرو گرفتار تو و چون هست چشمت ناتوان
[M2]گرد سرت آزاد کن بیچاره مرغی پر کمی
[A]
[B][M1]ای ننهاده هیچ گه تن به رضای چون منی
[M2]تافته چون ستمگران دست وفای چون منی
[B][M1]من به رضای خویشتن جان به فدات می کنم
[M2]نیست دلت که در دهی تن به رضای چون منی
[B][M1]می گذری و بی خطا راست گرفته بر دلم
[M2]ناوک غمزه می زنی، چیست خطای چون منی؟
[B][M1]گر به بقای خود مرا نیست مرادی از رخت
[M2]تو به مراد خود بزی، نه به بقای چون منی
[B][M1]بهر نجات خویشتن دست چه در دعا زنم
[M2]چون به فلک نمی رسد دست دعای چون منی
[B][M1]عشق ببرد از سرم گوهر عقل و لاجرم
[M2]چرخ به رشته ادب کرد سزای چون منی
[B][M1]بس که چو مرغ کنده پر خسته خار محنتم
[M2]نیست به جز سموم غم باد صبای چون منی
[B][M1]چون به همه جهان مرا نیست به جای تو کسی
[M2]مرحمت ار کنی سزد، خاصه به جای چون منی
[B][M1]خسرو بیدل توام بلبل باغ آرزو
[M2]عشق به پرده جفا بسته نوای چون منی
[A]
[B][M1]سرو سمنبرم کجا تا به برش درآرمی؟
[M2]دست مراد یکدمی در کمرش در آرمی؟
[B][M1]سرو ندیده ام به بر، لیک به سرو قامتش
[M2]سحر زبان خود دهم تا به برش در آرمی
[B][M1]تنگ در آمده به بر چون جگری به تنگ بر
[M2]ور به نفیر در شود، تنگ ترش در آرمی
[B][M1]هست دو دیده ام به ره، ور به یکی در آیدم
[M2]بر کنمش از آن یکی در گذرش در آرمی
[B][M1]از قد خود کمان کنم وز رخ خویش جام زر
[M2]تا به طریق خدمتی در نظرش در آرمی
[B][M1]خسروم و به جای رز جام جهان نما کشم
[M2]عادت مور را شبی در نظرش در آرمی
[A]
[B][M1]گر به کمند زلف تو من نه چنین اسیرمی
[M2]کی به کمند ابرویت خسته زخم تیرمی
[B][M1]هست یقین چو مردنم، از غم دوریش مکش
[M2]باری اگر بمیرمی، در قدم تو میرمی
[B][M1]بودم اسیر کافران وقتی و در فراق تو
[M2]در هوسم که این زمان کاش همان اسیرمی
[B][M1]پند دهند کز بتان چشم ببند جان من
[M2]باز کشید تا مگر بند کسی پذیرمی
[B][M1]ترک سخن بگو که شدملک جهان از آن من
[M2]آه که تنگ در برت یک شب اگر بگیرمی
[B][M1]طعنه زنی که خسروا، ملک جهان ستانمی
[M2]گر به ولایت سخن مثل تو بی نظیرمی
[A]
[B][M1]پیش از این من با جوانان آشنایی کردمی
[M2]کاشکی زیشان هم از اول جدایی کردمی
[B][M1]از دل گمگشته اکنون گوش نتوانم نهاد
[M2]زانکه اول وصف خوبان ختایی کردمی
[B][M1]زین دل دوزخ اگر افروختی شمع مراد
[M2]وقتی آخر شام غم را روشنایی کردمی
[B][M1]یک سخن شیرین ندارم یاد از آن رویی که آن
[M2]بر جراحتهای جانی مومیایی کردمی
[B][M1]توبه داد این چشم شاهدباز و این شاهد مرا
[M2]زانچه من وقتی حدیث پارسایی کردمی
[B][M1]ای خوش آن شبها که از بهر گدایی بر درت
[M2]بر سر کوی تو بر درها گدایی کردمی
[B][M1]خلعت تیغت ز خون بایستی اندر گردنم
[M2]تا میان عاشقانت خودنمایی کردمی
[B][M1]از پی تو دوست می دارم غمت را، ورنه من
[M2]با چنان بیگانه ای کی آشنایی کردمی
[B][M1]زاغ نالان است خسرو بی رخت وز خار هجر
[M2]گر گلی بودی ز تو، بلبل نوایی کردمی
[A]
[B][M1]پیش از این من کاشکی عشقت نمی ورزیدمی
[M2]تا به گوش خود جفا از دیگران نشنیدمی
[B][M1]این همه رسوایی از عشقت نرفتی بر سرم
[M2]روز اول چشم اگر از دیدنت پوشیدمی
[B][M1]کاش من حجام بودم تا به وقت سر تراش
[M2]بهر صدقه دائما گرد سرت گردیدمی
[B][M1]یا که آهوی شکاری بودمی کز بهر قتل
[M2]در ته پای سمندت غرق خون غلطیدمی
[B][M1]یا پیاده بودمی بر نطع شطرنج تو تا
[M2]در میان پیل مات آخر رخ تو دیدمی
[B][M1]یا که در پیش سگان کوی خود بارم دهی
[M2]تا به ایشان سر به سر بر آستان خفتیدمی
[B][M1]این همه دولت نصیب دشمنان، ای کاشکی
[M2]من به دشنامی هم آخر زان میان ارزیدمی
[B][M1]غیر مهجوری و محرومی نصیبم چون نشد
[M2]گر بدانستم من این، کی عشق می ورزیدمی
[B][M1]خاک پایم، گفته ای، خسرو، ببوسی عاقبت
[M2]دولتی بودی، اگر پای سگت بوسیدمی
[A]
[B][M1]همه شب فرو نیاید به دلم کرشمه سازی
[M2]ز شب است اینکه دارم غم و ناله درازی
[B][M1]به نمازش ار چه بینم چپ و راست بیش از آن است
[M2]دو سلام چار گویم چو ادا کنم نمازی
[B][M1]به جفا کلاه کج نه چو شناختی حد خود
[M2]که میان شهسواران چو تو نیست شاهبازی
[B][M1]وه از این هوس بمردم که به زیر پات میرم
[M2]مه من تمام کرد آن هوسم به نیم نازی
[B][M1]همه شب چو شمع باشم به چنین خیال پختن
[M2]که طفیل شمع پیشت بودم شبی گدازی
[B][M1]چو ندارم این سعادت که به گریه پات شویم
[M2]ز پی ره تو شستن من و گریه و نیازی
[B][M1]همه خونست اشک خسرو، همه این بود ضرورت
[M2]پسر سبکتگین را چو به دل بود ایازی
[A]
[B][M1]پسرا و نازنینا، به کرشمه گاه گاهی
[M2]اگر اتفاقت افتد، به فتادگان نگاهی!
[B][M1]ز غمت کجا گریزم که جهان گرفت حسنت
[M2]ز تو هم به تست، یارا، اگرم بود پناهی
[B][M1]شرف هلاک مابین، به دو بوسه جان نو ده
[M2]که گر این امید باشد، بزییم چندگاهی
[B][M1]چو فغان کنم به کویت، ز علی اللهم چه رنجی؟
[M2]در شه تهی نباشد ز نفیر دادخواهی
[B][M1]نکنی تو راه کوته بر ما و هر زمانی
[M2]به فنا رهم نماید اجل و دراز راهی!
[B][M1]به امید با تو ما را چو نرفت پیش کاری
[M2]پس از این چو نامرادان من و گوشه ای و آهی
[B][M1]چه دراز بود امشب که خیال بر سر آمد
[M2]بدمید صبح، لیکن چو به سر رسید ماهی
[B][M1]به یکی ز همنشینان سخن تو دوش گفتم
[M2]که تو دیده ای فلان راچو به سر سیه کلاهی
[B][M1]به جواب گفت خسرو تو کجا رسی به وصفش
[M2]نظری ز دور می کن به جمال پادشاهی
[A]
[B][M1]به فراغ دل زمانی نظری به ماهرویی
[M2]به از آنکه چند شاهی، همه عمر های و هویی
[B][M1]نه ز دست نوجوانان به چمن شدم، ولیکن
[M2]هوس جمال جانان نرود به رنگ و بویی
[B][M1]نفسم به آخر آمد، نظرم ندید سیرش
[M2]بجز این نماند ما را هوسی و جستجویی
[B][M1]ببرید ناتوان را به طبیب آدمی کش
[M2]که چو مرد نیست باری به نظاره چو اویی
[B][M1]چه خوش است مست ما را به کرشمه لعب چوگان
[M2]که به خاک در نغلتد سر ما بسان گویی
[B][M1]به خدا که رشکم آید ز رخت به چشم خود هم
[M2]که نظر دریغ باشد ز چنان لطیف رویی
[B][M1]دل من که شد ندانم چه شد آن غریب ما را
[M2]که برفت عمر و نآمد خبرش به هیچ سویی
[B][M1]سخن سگان شبرو نزند مگر کسی را
[M2]که شبیش بوده باشد گذری به گرد کویی
[B][M1]مکن، ای صبا، مشوش سر زلف آن پریوش
[M2]که هزار جان خسرو به فدای تار مویی
[A]
[B][M1]من ترا دارم و جز لطف توام نیست کسی
[M2]در جهانم نبود غیر تو فریاد رسی
[B][M1]نفسی بی تو نیارم زدن، ای جان، گر چه
[M2]نکنی یاد من خسته به عمری نفسی
[B][M1]هر کسی راست هوایی و خیالی در سر
[M2]من به جز فکر و خیال تو ندارم هوسی
[B][M1]غرقه در بحر غم عشقم و در خون جگر
[M2]می رود بی رخت از چشمه چشمم ارسی
[B][M1]بیش ازینم چو مگس از شکر خویش مران
[M2]که تفاوت نکند در شکرستان مگسی
[B][M1]بر من دل شده هر چند گزیدی دگری
[M2]به وصالت که به جای تو مرا نیست کسی
[B][M1]بلبل جان من از شوق گلستان رخت
[M2]تا به کی صبر کند نعره زنان در قفسی
[B][M1]طالب وصل شو، ای خسرو خوبان، خسرو
[M2]نه من دلشده ام، بس که چو من نیست کسی
[A]
[B][M1]در سر افتاده ز عشق توام، ای جان، هوسی
[M2]با سگ کوی تو گفتم که برآرم نفسی
[B][M1]بر درت حلقه چو زنجیر درم بهر درای
[M2]ناله ها کردم و فریاد چو بانگ جرسی
[B][M1]نشدی ملتفت حال من، ای عمر عزیز
[M2]هرگز این خواری و زاری نکشیده ست کسی
[B][M1]حلقه زلف سمن سای تو در دور قمر
[M2]فتنه پیدا کند و غارت و آشوب بسی
[B][M1]سر به سر با سگ کوی تو نهاده خسرو
[M2]چون به پابوس تو، ای جان، نشدش دسترسی
[A]
[B][M1]بسیار باشد، ای جان، از همچو من غمینی
[M2]نازی که می کشم من از چون تو نازنینی
[B][M1]تا دست و پا نهادی در حسن کس ندیدم
[M2]پایی به دامن اندر، دستی در آستینی
[B][M1]گر در جهان بگردی از جور خود نیابی
[M2]بی آب دیده خاکی، بی خون دل زمینی
[B][M1]از شبروان کویت هر گوشه ای و آهی
[M2]وز هندوان چشمت هر غمزه در کمینی
[B][M1]شمشیری از خیالت، بر ما سری و جانی
[M2]زناری از دو زلفت، از ما دلی و دینی
[B][M1]پوشیده ام بر دل مشکین زره ز زلفت
[M2]کز گوشه های چشمت ترکی ست در کمینی
[B][M1]زنبور وار بستی در خون من میان را
[M2]زان لعل دلنوازم ناداده انگبینی
[B][M1]در شهر بند عشقت دانی که کس نداند
[M2]قدری چو من غریبی، جز همچو من غمینی
[B][M1]شبهاست بنده خسرو کز پا نمی نشیند
[M2]روزی نشیند آخر با چون تو همنشینی
[A]
[B][M1]آن چشم شوخ را بین هر غمزه ایی بلایی
[M2]وان لعل ناب بنگر هر خنده ای جفایی
[B][M1]هر ابرویی ز رویت محراب بت پرستی
[M2]هر تار مو ز زلفت زنار پارسایی
[B][M1]گویند، چیست حالت آن دم که پیشت آید؟
[M2]چون باشد آنکه ناگه پش آیدش بلایی
[B][M1]این غم که هست دانم هر دو ز تو برین دل
[M2]می کش که ظالمی را خوش می کنی سزایی
[B][M1]گر غرقه بر نیاری، باری کم از فسوسی
[M2]ای آشنات هر دم در خون آشنایی
[B][M1]وصلت همین قدر بس کافتادمت چو در ره
[M2]از ره کنی به یک سو سنگی به پشت پایی
[B][M1]سودای زلف آن بت امشب بکشت ما را
[M2]آه، ای شب، سیه رو، پایانت نیست جایی
[B][M1]من خود ز محنت خود بودم به جان دگر سو
[M2]وه کز کجا فتادی بر جان مبتلایی
[B][M1]سلطان من توانی مهمان خسرو آیی
[M2]بیداری است امشب در خانه گدایی
[A]
[B][M1]هر شبم کآهم به عالم دم زدی
[M2]آتش اندر خرمن عالم زدی
[B][M1]سوخت جانم را غم و غم سوختی
[M2]ذره ای سوز من ار بر غم زدی
[B][M1]گر دلم را دست بودی بر فلک
[M2]دیده ای سقفش که چون برهم زدی
[B][M1]زین زبان دانی اگر جم بودمی
[M2]آسمانم بوسه بر خاتم زدی
[B][M1]در تن خاکی و سلطانی بدی
[M2]خاک پایم آسمان را کم زدی
[A]
[B][M1]من ندیدم چون تو هرگز دلبری
[M2]سرکشی عاشق کش و غارتگری
[B][M1]از تو یک ناز و ز خوبان عالمی
[M2]وز تو تیری و ز دلها لشکری
[B][M1]از زمین پنهان بماند آفتاب
[M2]گر برآیی بامداد از منظری
[B][M1]من سری دارم که در پایت کشم
[M2]گر تو در خوبی نداری همسری
[B][M1]از کجا بر روزگار من فتاد
[M2]چون تو سنگین دل بلای کافری
[B][M1]دست نه بر سینه ام تا بنگری
[M2]آتش پوشیده در خاکستری
[B][M1]ماند چشمم روز و شب در چارسو
[M2]تا مگر ناگه در آیی از دری
[B][M1]من که از خود بر تو غیرت می برم
[M2]چون توانم دیدنت با دیگری
[B][M1]هر که دید از چشم خسرو خون روان
[M2]گشت هر مو بر تن او نشتری
[A]
[B][M1]آنکه مرا در دل است گر به کنار آمدی
[M2]کسی ستم روزگار بر من زار آمدی
[B][M1]یار ز دستم برفت، کار ز دستم نماند
[M2]کار به دست است، اگر دست به یار آمدی!
[B][M1]دست من آنگه که گشت از سر زلفش جدا
[M2]کاش که پای حیات بر دم مار آمدی
[B][M1]صبر و دل از من برفت، قدر ندانستمش
[M2]از پی این روزگار این دو به کار آمدی
[B][M1]از پس سالی مگر روی نماید چو گل
[M2]غنچه که بسته قبا باد سواد آمدی
[B][M1]خسرو از آن یک کنار جان به میان ریختی
[M2]آنکه برفت از میان گر به کنار آمدی
[A]
[B][M1]یک ره بکن ز غمزه خونین اشارتی
[M2]کافتد ز فتنه در همه آفاق غارتی
[B][M1]چندین به شهر دزدی دلها کجا شود؟
[M2]در دیده گر ز چشم تو نبود اشارتی
[B][M1]آن را که می کشی، به ازین نیست خونبهاش
[M2]از سر کنیش زنده، گر آیی زیارتی
[B][M1]گر بی رخت عمارت عمرم کند سپهر
[M2]بادا خراب، یارب ازینسان عمارتی
[B][M1]گویند دوست وعده به شمشیر می کند
[M2]آن بخت کو که یابم از ایشان بشارتی
[B][M1]من وصف آن جمال چگونه کنم که هیچ
[M2]فیروزمند نیست بر آنم عبارتی
[B][M1]عشق آتش است، خسرو، اگر سوزدت مرنج
[M2]دانی که آتشی نبود بی حرارتی
[A]
[B][M1]آمد بهار و سرو بر آراست قامتی
[M2]گل بر کشید بهر طرب را علامتی
[B][M1]گردیده باد بر سر آن سرو جان من
[M2]گردان چو باد گرد بر آن سرو قامتی
[B][M1]قد قامت الصلوة مؤذن زند به صبح
[M2]من نیم شب شوم به قد یار اقامتی
[B][M1]او در خرام و انبهی جان به گرد او
[M2]حشری ست گوییا که روان با قیامتی
[B][M1]تاراج غمزه هاش در آمد به شهر و کو
[M2]در خانه ای نماند متاع سلامتی
[B][M1]هم خون عاشقان گنهش را شفیع باد
[M2]چون نیستش ز کردن خونها ندامتی
[B][M1]ای پندگوی، در گذر از پند بیدلان
[M2]دانی که مست را نبود استقامتی
[B][M1]گفتار خویش بیهده ضایع چه می کنی؟
[M2]در حق گمرهی که نیرزد سلامتی
[B][M1]داغم نهاد بر دل و در جانیم هنوز
[M2]به زین مخواه سوختگان را غرامتی
[B][M1]صد فتنه ز آب دیده نوشتم بر آستان
[M2]نخسرو برو نخواند ز بیم شئامتی
[A]
[B][M1]مردانه می کشد به جفایم ستمگری
[M2]تا میرم و دگر ندهم دل به دیگری
[B][M1]راحت بود سیاست آن کس که بایدش
[M2]از غمزه دور باشی و از ناز خنجری
[B][M1]گفتم که دوش با تو نشستیم، راست است
[M2]بر خویش بسته ام به هوس خواب دیگری
[B][M1]از غم مگر ز وادی هجر استخوان بود
[M2]کز کعبه امید بیاید کبوتری
[B][M1]ماییم و خواب و بازوی آن یار زیر سر
[M2]وه کی نهد تو در خم بازوی ما سری
[B][M1]کی ره کند به کلبه ما چون تو آفتاب
[M2]ما ناخدای باز کند ز آسمان دری
[B][M1]یارب حلال خواب خوش، ار چه شبی ز غم
[M2]روزی نبود پهلوی ما را ز بستری
[B][M1]خسرو به سایه ای ز درخت تو قانع است
[M2]آن دولت از کجا که به دست افتدش بری
[A]
[B][M1]ای صد شکست زلف ترا زیر هر خمی
[M2]در هر خمیش مانده به هر گوشه درهمی
[B][M1]گه گه به ناز شانه کن آن زلف را، مگر
[M2]دلهای دورمانده برون آید از خمی
[B][M1]مویی شدم ز هجر و تو گویی کز این قدر
[M2]کاین از پی من است نگنجم به عالمی
[B][M1]در رشک آن که در غم تو گرددم شریک
[M2]می میرم و غم تو نگویم به همدمی
[B][M1]گر جان رود، تو پرسش بیماریم میا
[M2]ترسم که در دل آیدت از دیدنم نمی
[B][M1]افسوس مردنم مخور، ای پادشاه حسن
[M2]زیرا گدای مرده نیرزد به ماتمی
[B][M1]چون درد کهنه در دل من یادگار تست
[M2]یارب مباد درد مرا هیچ مرهمی
[B][M1]گر بی تو در بهشت برندم، زنم ز آه
[M2]آتش در آن بهشت که گردد جهنمی
[B][M1]نبود عجب که مهر تو می روید از زمین
[M2]هر جا که از دو دیده خسرو چکد نمی
[A]
[B][M1]ساقی بیا که موسم عیش است و میم و نی
[M2]می ده که لاله گون شده از باده ری و خی
[B][M1]رخ بر فروز و زلف مسلسل گره بزن
[M2]تا بشکند جمال تو بازار میم و هی
[B][M1]مه را به روی خوب تو نسبت کجا رسد
[M2]ای رویت آفتاب و لبت شین و کاف و ری
[B][M1]شکر شد از خجالت لعل تو آب وار
[M2]بر شین و کاف و ری چو کشیدی تو خی و طی
[B][M1]خط معنبر تو چو دور قمر گرفت
[M2]کردند عاشقان تو تر ری و دال و می
[B][M1]روح مجسمی تو نه عقل مصوری
[M2]ای روح عقل مثل تو نادیده بی و تی
[B][M1]بتگر چو دید پیش رخ و قامت تو کرد
[M2]از شرم کارخانه صد ساله طی و بی
[B][M1]طی کن حدیث دور زمان، جام می بیار
[M2]تا باغ روح را دهم آبی ز میم و یی
[B][M1]می خور، مخور غم دل و دین، خسروا، دگر
[M2]بگشا به مدح خسرو آفاق لام و بی
[B][M1]لب بر لب نگار نه ار دست می دهد
[M2]خالی قدح مدار ز باده و میم و یی
[A]
[B][M1]تو می روی و به نظاره تو چشم جهانی
[M2]بگو که آگهی از عاشقان دلشدگانی
[B][M1]بگشت حال به بالای ابروی تو کسان را
[M2]که زیر دست فتادش چنان کمند و کمانی
[B][M1]در ابروی تو نه یک دل هزار بیش فرو شد
[M2]به من ز داغ دل آنگه که دارد از تو نشانی
[B][M1]برهمنان که پرستند آفتاب فلک را
[M2]مگر که هندوی ما را ندیده اند زمانی
[B][M1]غلام پنجه مرغول هندوانه اویم
[M2]که هست هر خم مویی از او شکنجه جانی
[B][M1]بریخت آب رخ بیدلان به خاک در او
[M2]چه کم شود که اگر تر کند به لطف زبانی
[B][M1]گران کمانی آن هندوی کمانکش چابک
[M2]به هیچ پنجه ترکی رها نکرد عنانی
[B][M1]بخار هجران، خسرو، صبور باش که هرگز
[M2]رطب نیایی ازین بستگی ز پسته دهانی
[A]
[B][M1]بسی نماند که جانی برون رود ز غریبی
[M2]هنوز می نرساند مرا ز زلف تو طیبی
[B][M1]مباد خواب خوش آن شوخ را که غمزه شوخش
[M2]فگند خار مغیلان به خوابگاه غریبی
[B][M1]ز درد عشق بمردم خبر دهید، رفیقان
[M2]اگر مفرح صبر است در دکان طبیبی
[B][M1]ندادیم چو ضمانی به تیغ راضیم، اکنون
[M2]اشارتی به کرم، جان من، به سوی رقیبی
[B][M1]چو بت پرست شدم از تو، بعد ازین من و کویت
[M2]به دوش رشته زناری و به دست صلیبی
[B][M1]زکوة حسن بده زان به هر چه می رسی، ار چه
[M2]نمی رسد به گدایان دور مانده نصیبی
[B][M1]به گاه دیدن تو خسرو از بلا چه خورد غم
[M2]چه غم نظارگی شاه را ز چوب نقیبی
[A]
[B][M1]یار است و صد کرشمه، شهر است و خوبرویی
[M2]ماییم و طعن دشمن، خلقی و گفتگویی
[B][M1]او بد کند به شوخی، من جز نکو نگویم
[M2]چون گویم اینکه با من بد می کند نکویی
[B][M1]بیخود شدیم، ساقی، زان نازنین مجلس
[M2]ساغر به دیگران ده، ما را بس است بویی
[B][M1]موی میانت بنشست اندر تن چو مویم
[M2]با آنکه در نگنجد، مویی میان مویی
[B][M1]دارم تنی سفالین دل سختی تو بر سر
[M2]کس سنگ را چه گوید، گر بشکند سبویی
[B][M1]یک ره ترا ببینم، پس پیش تو بمیرم
[M2]من بیش از این ندارم، در عالم آرزویی
[B][M1]ابروت همچو مژگان، ای شهسوار خوبان
[M2]حالی برای بازی دارم سری چو گویی
[B][M1]مجنون، شنیده باشی، کز دست عشق چون شد؟
[M2]پیش آی تا ببینی درمانده ز آرزویی
[B][M1]سیلی ز هیچ باران در کوی او نیامد
[M2]گر آب دیده ما با خود نبرد جویی
[B][M1]تو می روی و خسرو نعره زنان به پیشت
[M2]سلطان و صد تجمل چاوش وهای و هویی
[A]
[B][M1]ای که به چشم تو نیایم همی
[M2]یک نظر آخر به چو من درهمی
[B][M1]گفت که از مات فراموش گشت
[M2]کاش فراموش شوی یکدمی
[B][M1]عالم غم بی تو مرا بر دل است
[M2]لیک دلت را چه غم از عالمی
[B][M1]بی غمی از عمر قوی شادییست
[M2]شادی آن کس که ندارد غمی
[B][M1]این دل در پیش که خالی کنم
[M2]وه که ندام به جهان محرمی
[B][M1]هست درین درد من خسته را
[M2]مرگ سزاوارترین مرهمی
[B][M1]بر من اگر گریه نمی آیدت
[M2]وام کن از دیده خسرو نمی
[A]
[B][M1]هر کسی را هوای سیم و زری
[M2]من مسکین و داغ سیمبری
[B][M1]هست در خون ز گریه مردم چشم
[M2]چون کریمی به دست بدگهری
[B][M1]شبم ار تا قیامت است، چه باک
[M2]گر ز روی توام دمد سحری
[B][M1]توبه یک غمزه بشکنی، گر من
[M2]کشم از عقل و جان و دل حشری
[B][M1]هر که جانیش هست و جانان نیست
[M2]او ندارد ز زندگی اثری
[B][M1]آهنی می شود ربوده سنگ
[M2]نه کم است از جماد جانوری
[B][M1]بهر من گر جهان شود پر غم
[M2]گر ز یار است، باد بیشتری
[B][M1]پند گویا، ترا چه درد کنند؟
[M2]زخم پیکان به سینه دگری
[B][M1]خورش صوفیان جگر باشد
[M2]نقل می خوارگان بود گزری
[B][M1]همه کس ذوق خرمی گیرد
[M2]ذوق غم گیر، خسروا، قدری
[A]
[B][M1]دوش می گفت پیر ترسایی
[M2]یاد دارم ز مرد دانایی
[B][M1]کاندرین دور می پرستان را
[M2]نیست خوشتر ز میکده جایی
[B][M1]درد نوشان و کنج دیر مغان
[M2]خلق عالم به هر تماشایی
[B][M1]بر سر چار سوی خطه عشق
[M2]نیست خالی سری ز سودایی
[B][M1]زاهد و باغ خلد و ما و حبیب
[M2]هر کسی را بود تمنایی
[B][M1]ساقیا، زان قدح که می نوشی
[M2]جرعه ای ده به بی سر و پایی
[B][M1]خوش بود جام باده نوشیدن
[M2]خاصه از دست مجلس آرایی
[B][M1]در تردد گذشت عمر عزیز
[M2]همچو من نیست مختلف جایی
[B][M1]شد ز مهر تو ذره سان خسرو
[M2]هرزه گردی و باد پیمایی
[A]
[B][M1]ای ز زلف تو مشک تر بویی
[M2]وز میان تو تا عدم مویی
[B][M1]گل ز تو نرم شد چنان که به باغ
[M2]نرمیی می کند به هر تویی
[B][M1]ماه نو گردد از تو زیر و زبر
[M2]گر اشارت کنی به ابرویی
[B][M1]پیش چوگان زلفت از سر حال
[M2]سر زده می رویم چون گویی
[B][M1]چند جا خویش را کنم قربان
[M2]کت نبیند کسی ز هر سویی
[B][M1]یار من رو متاب یا بنمای
[M2]جای دیگر چو روی خود رویی
[B][M1]پهلوی من نشین که بی تو شبی
[M2]بر زمینم نسود پهلویی
[B][M1]خنده ای کن که بی خیال لبت
[M2]درد خسرو ندید دارویی
[A]
[B][M1]دلی دارم، اما جز افگار نی
[M2]غم از حد گذشته ست و غمخوار نی
[B][M1]دل خویش خواهم سپردن به یار
[M2]که بیدل توان بود و بی یار نی
[B][M1]نگارا، تماشا می کنم در خیال
[M2]رخ تست دل سوی گلزار نی
[B][M1]ز خونم که چشمت چو من می خورد
[M2]شبان روز مست است و هشیار نی
[B][M1]ترا کارگر کرد حسن و مرا
[M2]بجز خوردن غم دگر کار نی
[A]
[B][M1]مسلمانان، گرفتارم به دست نامسلمانی
[M2]ازین دیوانه بدمستی و بدخویی و نادانی
[B][M1]به طره آشنا بندی، به خنده پارسا بینی
[M2]به غمزه ناخدا ترسی، به کشتن نامسلمانی
[B][M1]به ابرو فتنه انگیزی، به نرگس عالم آشوبی
[M2]به بالا آفت آبادی، به کاکل کافرستانی
[B][M1]مکن چندین گله، ای دل، مگو بد خوبرویان را
[M2]کزان کافر دلانت حاضرست اینجا مسلمانی
[B][M1]مرا افسوس می آید که تیرت می خورد دشمن
[M2]من آخر دوستم، جانا، دلم خوش کن به پیکانی
[B][M1]دعای بد نخواهم کرد، لیکن این قدر گویم
[M2]که یارب، مبتلا گردی چو من روزی به هجرانی
[B][M1]مرا کشت این صبا هر دم که یادم می دهد امشب
[M2]که وقتی میهمانی داشتم اندر گلستانی
[B][M1]من از بیدار بودن وه که دیوانه شدم، باری
[M2]خدایا، این شب هجران ندارد هیچ پایانی
[B][M1]طبیبا، بهر جان ناتوانم غم مخور چندین
[M2]رها کن جان دهم، زیرا نمی ارزم به درمانی
[B][M1]کنون یاد شراب و شاهد و مستی و قلاشی
[M2]گذشته ست آن که خسرو را سری بودی و سامانی
[A]
[B][M1]ای گل، دهن تنگت صد تنگ شکر چیزی
[M2]گل با تو نمی ماند در حسن مگر چیزی
[B][M1]ما را به تماشایی مهمان رخ خود کن
[M2]چون سبزه برآوردی گرد گل تر چیزی
[B][M1]دودی که ز آه من بر ماه زدی هر شب
[M2]در روی چو ماه تو هم کرد اثر چیزی
[B][M1]تا باز کرا سوزد این جادوی تو آخر
[M2]خط تو دمید اینک بالای شکر چیزی
[B][M1]تا باغ رخت دیدم، گل باد به چشم من
[M2]کی از گل و بستانی آرم به نظر چیزی
[B][M1]گفتی که کمر بندم در ریختن خونت
[M2]باری ز پی بستن داری به کمر چیزی
[B][M1]گویم غم و دردم بین، گویی که بتر خواهم
[M2]بسم الله اگر خواهی زین هر دو بتر چیزی
[B][M1]زان غم که فرستادی کرده دل خسرو خوش
[M2]جان منتظرست اینک، گر هست دگر چیزی
[A]
[B][M1]لعل است چنان با لب یا هست ز جان چیزی!
[M2]روییست ترا با مه یا خود به از آن چیزی!
[B][M1]بنشین که نمی خیزد یک سرو به بالایت
[M2]خود پیش تو کی خیزد از سرو روان چیزی؟
[B][M1]من جامه درم از تو، تو غم نخوری از من
[M2]آری نشود مه را از ضعف کتان چیزی
[B][M1]خنده زنی، ار خواهم قندی ز دهان تو
[M2]یعنی که ازین گفتن ناید به دهان چیزی
[B][M1]بوسی طلبم گویی لب می ندهد راهم
[M2]گر بوسه نخواهی داد، از بنده ستان چیزی
[B][M1]وصلم تو نمی خواهی زانم به زیان داری
[M2]از عشوه بکش ما را گر هست چنان چیزی
[B][M1]خوابم به فسونی بس ور جادوییت باید
[M2]اینک غزل خسرو برگیر و بخوان چیزی
[A]
[B][M1]بهاری این چنین خرم، مرا آواره دل جایی
[M2]من و کنج غم و هر کس به باغی و تماشایی
[B][M1]به سوی سرو پا در گل روان شد خلق و من آنم
[M2]که خواهم خاک گشتن زیر پای سر و بالایی
[B][M1]ز هجران خون همی گریم، نروید جز گیاه غم
[M2]چنین ابری معاذالله اگر بارد به صحرایی!
[B][M1]تو ای کم گوی از کویش، بکش پا، من همی گویم
[M2]که پیشش سر نهی از من، اگر پیش آیدت جایی
[B][M1]به کویت سنگ سارم، گر تو بنوازی به یک سنگم
[M2]بیا نظاره کن، باری جمال حال رسوایی
[B][M1]به خاری کز جفایت می خلد در سینه، خرسندم
[M2]اگر از نخل بالایت نمی ارزم به خرمایی
[B][M1]کباب خام سوزی را حریف چاشنی داند
[M2]که از سوز جگر وقتی چو من پخته ست سودایی
[B][M1]اگر زیر و زبر شد ذره، گو می شو، چه باب است این
[M2]که یاد آید گهی خورشید را از بی سرو پایی
[B][M1]تو، ای عاقل، که از خسرو سر و سامان همی جویی
[M2]رها کن، وه چه می جویی ز مجنونی و شیدایی
[A]
[B][M1]دو چشم مست ترا نیست از جهان خبری
[M2]که نشتری ست ازان غمزه ها به هر جگری
[B][M1]تو داری آنچه پری دارد از لطافت، لیک
[M2]چه فایده که نداری ز مردمی قدری
[B][M1]دلم ببردی تا دیگری در او نرود
[M2]دریغ باشد بر جای چون تویی دگری
[B][M1]متاع جان که به هر دو جهانش نفروشم
[M2]اگر تو می طلبی راضیم به یک نظری
[B][M1]چنان به روی تو مستغرقم که یادی نیست
[M2]که بر فراز فلک زهره ایست یا قمری
[B][M1]در آن زمین که تویی پای را به عزت نه
[M2]که زیر هر کف پایی فرو شده ست سری
[B][M1]کجاست صحبت آن دور رفتادگان، فریاد
[M2]که عمر رفت و نیامد ز رفتگان خبری!
[B][M1]مرا که آبله شد پای دل، ترا چه خبر
[M2]که در ولایت خوبان نکرده ای سفری!
[B][M1]نگشت خوش دل عاشق به انگبین بهشت
[M2]چه دل بود که توانا بود به گل شکری
[B][M1]ببوس از قبل خسرو آستانش، ای باد
[M2]اگر در آن سر کو روزی افتدت گذری
[A]
[B][M1]من اشک بیدلان را خنده می پنداشتم روزی
[M2]کنون بر می دهد تخمی که من می کاشتم روزی
[B][M1]هم اول روز کان زلف سیاهم پیش چشم آمد
[M2]دل من زد که از وی شام گردد چاشتم روزی
[B][M1]تو، ای ناخورده جام عشق، هشیاری مکن دعوی
[M2]که من هم خویش را هشیار می پنداشتم روزی
[B][M1]دو چشمم بر رخش داده به کویش در نهم، پایی
[M2]هم از خاک درش این رخنه می انباشتم روزی
[B][M1]دل از درد کهن خون گشت و محرومی بختم بین
[M2]کز آب دیده رازی بر درش بنگاشتم روزی
[B][M1]تو گر بر جای دل داری، مرا گر نیست دل بر جا
[M2]مزن بر حال من طعنه که من هم داشتم روزی
[B][M1]ملامت سوخت خسرو را، همه پاداش آن است این
[M2]که بر اهل ملامت بد همی انگاشتم روزی
[A]
[B][M1]صبا آمد، ولی بویی ازان گلزار بایستی
[M2]چه سود از بوی گل ما را، نسیم یار بایستی
[B][M1]رخش در جلوه نازست و من از گریه نابینا
[M2]دریغا، دیده های بخت من بیدار بایستی
[B][M1]شبانگاهم که چون بی رحمتان می کشت هجرانش
[M2]شفاعت خواه من آن لعل شکربار بایستی
[B][M1]چه سودم، زانکه در کشتن رسد خلقی به نظاره
[M2]نگاهی سوی من، زان نرگس بیمار بایستی
[B][M1]شراب عشق خوردم، نیست کس کارد به سامانم
[M2]دلم گر مست شد، باری خرد هشیار بایستی
[B][M1]در آن ساعت که سرو تو من اندر بوستان دیدم
[M2]اگر در چشم من گل نیست باری خار بایستی
[B][M1]ز خوبی هر چه باید نازنینان را همه داری
[M2]ولیکن از وفا خالی بر آن رخسار بایستی
[B][M1]سگان در کوی او شبگرد و خسرو را درو ره نی
[M2]طفیل آن سگان، باری مرا هم بار بایستی
[A]
[B][M1]نیست در شهر گرفتارتر از من دگری
[M2]نبد او تیر غم افگارتر از من دگری
[B][M1]بر سر کوی تو دانم که سگان بسیاراند
[M2]نیک بنمای وفادارتر از من دگری
[B][M1]وه که آن روی به جز من دگری را منمای
[M2]تا نمیرد ز غمت زارتر از من دگری
[B][M1]شرمسارم ز گران جانی خود، زانکه نماند
[M2]بر سر کوی تو بسیارتر از من دگری
[B][M1]محنت عشق و غم دوری و بدخویی دوست
[M2]نکشد این همه دشوارتر از من دگری
[B][M1]کاروان رفت و مرا بار بلایی در دل
[M2]چون روم، نیست گران بارتر از من دگری
[B][M1]ساقیا، برگذر از من که به خواب اجلم
[M2]باز چو اکنون تو هشیارتر از من دگری
[B][M1]خسروم، بهر بتان کوی به کو سرگردان
[M2]در جهان نبود بیکارتر از من دگری
[A]
[B][M1]سخن چون زان دو لب گویی، چه گوید انگبین باری؟
[M2]به جایی کان دو رخ باشد، چه باشد یاسمین باری؟
[B][M1]چو غم را چاشنی تلخ است، بتوان از هوس خوردن
[M2]وگر خوردن هوس باشد، غم آن نازنین باری
[B][M1]هنوز آن زلف چون زنار تا کی در دلم گردد
[M2]به کار بت پرستی شد مرا ایمان و دل باری
[B][M1]ترا بازار خوبی گرم و من در سنگسار این جا
[M2]که گر رسوا شد عاشق، به بازاری چنین باری
[B][M1]بر آنی کآستین بر مالی و تیغی زنی بر من
[M2]چه حاجت تیغ ساعد، پس تو بر مال آستین باری؟
[B][M1]گر از دامان رحمت سایه ای بر ما نیندازی
[M2]چنین هم از من بیچاره دامن برمچین باری
[B][M1]لبت غیری گزید و گر دریغست از من آن خاتم
[M2]هم از دورم یکی بنمای آن نقش نگین باری
[B][M1]چه باشد جان شیرین، کز پی شیرین لبت ندهم
[M2]چو می یابد مگس را مردن، اندر انگبین باری
[B][M1]حساب زندگانی نیست روزی کز درت دورم
[M2]وگر خود مرگ باید هم به خاک آن زمین باری
[A]
[B][M1]گل آمد و همه در باغ با می و جامی
[M2]من و خرابه هجر و غم گل اندامی
[B][M1]هوای دیدن گل شد، روا مدار، ای دوست
[M2]که بی رخت گذرانم چنین خوش ایامی
[B][M1]ز جام خویش فرو ریز جرعه ای به سرم
[M2]که سرخ روی شوم، گر نمی دهی جامی
[B][M1]یکی خبر به گل نو همی رسان، ای باد
[M2]که مرد بلبل و تو در شکنجه دامی
[B][M1]چنین که صبح سعادت همی دمد ز رخت
[M2]چه باشد ار دل ما را سحر کنی شامی
[B][M1]خوشم من ار چه که درد نهفته در دل هست
[M2]که بی کرشمه درین دل نمی زنی گامی
[B][M1]چه پوست باز کنم با تو داغ پنهان را
[M2]که هست سوخته جانی کشیده در جامی
[B][M1]دلی که پیش رخت لاف صبر زد مرده ست
[M2]که هیچ زنده نگیرد به آتش آرامی
[B][M1]بود فضول خریداری تو از خسرو
[M2]به جان عمر که این نسیه است و آن وامی
[A]
[B][M1]کشان دل تو به سوی گلی و نسترنی
[M2]من و شکسته دلی و هوای سیم تنی
[B][M1]گریخت عقل ز سودای عشق بر حق تو
[M2]چه طاقت آرد زالی نبرد تهمتنی
[B][M1]بیار ساقی و در نامه سیاه مبین
[M2]فرشته را چه غم از پارسایی چو منی
[B][M1]هزار جان مقدس در انتظار بسوخت
[M2]ز تنگنایی گفتار در چنان دهنی
[B][M1]بگوی یک سخن و خوش بکش چو فرهادم
[M2]که نیست جز سخنی خون بهای کوهکنی
[B][M1]من از دو کون برافتادم، ار کمند تراست
[M2]ز خان و مان به در افتاده ای به هر شکنی
[B][M1]چو بت پرست شدم، دوزخم به نسیه مگوی
[M2]به نقد سوز که کم نیستم ز برهمنی
[B][M1]تو چاک سینه نبینی، ز چاک جامه مرنج
[M2]که بس گران نبود در سفر به پیرهنی
[B][M1]منال خسرو، اگر عاشقی، ز دوست، ازآنک
[M2]نیافت کحل وفا چشم هیچ غمزه زنی
[A]
[B][M1]گذشت آن کین دل زارم شکیبا بود یک چندی
[M2]پریشانی زلفش آمد و زد راه خرسندی
[B][M1]جز این شیرینی اندر عیش تلخ خود نمی بینم
[M2]که گه گه می کنی بر گریه تلخم شکرخندی
[B][M1]گواران باد بر جان و دلم زهر فراق تو
[M2]نبخشیدند آن کامم که از وصلت خورم قندی
[B][M1]چه می خندی، برین سامان جان من تو، ای بی غم
[M2]دل و صبری تو داری و مرا هم بود یک چندی
[B][M1]پدر دارم همه در پند و من دنبال کار خود
[M2]مبادا هیچ مادر را چنین بدروز فرزندی
[B][M1]بگو، ای پندگو، نامش که باشد مرهم جانم
[M2]که خسرو را ز بهر ترک او تیری ست هر پندی
[A]
[B][M1]خوش آن شبها که آن جان جهان مهمان من بودی
[M2]جراحتها که او کردی لبش درمان من بودی
[B][M1]گدایی می کنم ار وقت خوش را از در دلها
[M2]گه آن گنج روان در خانه ویران من بودی
[B][M1]نمی گردد فراموش از دلم پای نگارینش
[M2]که جایی گه گهی بر دیده گریان من بودی
[B][M1]به بخت من که آن شب گرد خودکامم به یاد آمد
[M2]وگرنه تا چها بار از غمش بر جان من بودی
[B][M1]من محروم را چندین نم از چشمی نبودی هم
[M2]اگر زان کوی مشتی خاک در دامان من بودی
[B][M1]هزاران داغ غم جان را شود زین حیرتم در دل
[M2]که کاش آن داغ اسپش بر دل بریان من بودی
[B][M1]نسیما، گر به ره آید مرا، وه کز کجا جستی؟
[M2]که این بو از تو می آید، بر آن مهمان من بودی
[B][M1]مرا گویند بر جادار دل کایام عیش است این
[M2]گذشت آن کین دل دیواز در فرمان من بودی
[B][M1]ملامت می کند نادان، سخن برنآمدی از وی
[M2]اگر یک روزه بر جانش غم جانان من بودی
[B][M1]دل رفته نیاید باز، ره تا کی توان رفتن؟
[M2]رها کن، خسروا، باز آمدی گر ز آن من بودی
[A]
[B][M1]نبود یار من آن را که یار داشتمی
[M2]گهی به دیده و گه در کنار داشتمی
[B][M1]ز من برید و غمم یادگار داد که کاش
[M2]دو سه دگر هم ازین یادگار داشتمی
[B][M1]به ناز گفتی گه گه من از آن توام
[M2]دروغ گفتی و من استوار داشتمی
[B][M1]خراب کرده خوبانست خان و مان دلم
[M2]وگر نه بهتر ازین روزگار داشتمی
[B][M1]به قهر می کشدم عشق و این همان خصم است
[M2]که پیش ازین من نادانش خوار داشتمی
[B][M1]به باغ کاش بهم بودمی که تا پیشش
[M2]ز خون دیده زمین لاله زار داشتمی
[B][M1]کدام گل ته او بود تا دو دیده خویش
[M2]برفتمی و به بالای خار داشتمی
[B][M1]خراشها که درین سینه بودی از کف پاش
[M2]برین جراحت جان فگار داشتمی
[B][M1]دریغ یک سر خسرو هزار بایستی
[M2]که تیغ او را مشغول کار داشتمی
[A]
[B][M1]ای غنچه را بر بسته لب، شکل و دهان چون تویی
[M2]چون لاله خون کرده دلم سرو روان چون تویی
[B][M1]روزی من دیوانه وش، بر باد خواهم داد جان
[M2]دست تظلم در زده اندر عنان چون تویی
[B][M1]گفتی ز من سر می کشی، آخر به گردن چون نهد
[M2]آن سر که برگیرد کسی از آستان چون تویی
[B][M1]تو چست می بندی کمر وز ترس جانم می رود
[M2]کآزرده گردد ناگهان نازک میان چون تویی
[B][M1]آن دل که رفت از دست من، گفتی ندانم تا چه شد؟
[M2]من صد گمان بد برم، او میهمان چون تویی
[B][M1]گر شب روم در کوی تو، عفوی که گستاخی بود
[M2]بیداری چون من سگی با پاسبان چون تویی
[B][M1]سر در جهان خواهم نهاد از دست تو تا چند گه
[M2]باری نبینم نشنوم نام و نشان چون تویی
[B][M1]از عشق گویندم حذر، هست ار همه جان را خطر
[M2]من عشق خوبان کم کنم خاصه از آن چون تویی
[B][M1]گر هر زبان خسرو بود کآید بر آن لب ذکر او
[M2]یعنی که نام چون منی پس بر زبان چون تویی
[A]
[B][M1]شاه حسنی وز متاع نیکویی داری فراغی
[M2]زیبدت گر می کنی بر حال مسکینان دماغی
[B][M1]داغ هجرانم نه بس، خالم ز رخ هم می نمایی
[M2]چند سوزم، وه که داغی می نهی بالای داغی
[B][M1]گه به من دزدیده بینی گه به دزدی خویشتن را
[M2]نزد من جان دادن است این، نزد یاری نیست لاغی
[B][M1]بهر این حاجت که بوک آیی شبی بر من چو شاهی
[M2]می نهم از سوز دل شبها به هر مشهد چراغی
[B][M1]آب چشمم گفت حالم بر درت زان پس تو دانی
[M2]هم تو می دانی که نبود بر رسولان جز بلاغی
[B][M1]غنچه دل پاره پاره گرددم چون یادم آید
[M2]آنک بودم با گل خندان خود روزی به باغی
[B][M1]چند گوییدم که رفت از گریه چشمت، سرمه ای کن
[M2]من برین ظالم همی خواهم به جای سرمه داغی
[B][M1]هست نالان سوخته جانم مرم، ای کبک رعنا
[M2]گر ز مردار استخوانی بشنوی بانگ کلاغی
[B][M1]عقل و هوش الحمدلله رفت، ازین پس ما و عشقت
[M2]یافت چون خسرو ز صحبتهای بی دردان فراغی
[A]
[B][M1]نوبهار آمد و بگذشت به شادی مه دی
[M2]اینک اینک که سراپای گل و آتش وی
[B][M1]بعد ازین جامه لطیف و تنک و تر پوشند
[M2]چو گل تازه بتان ختن و خلخ و ری
[B][M1]نازنینا، عرق از روی تو بر گل بچکید
[M2]می ممزوج لبالب برسان پی بر پی
[B][M1]پاک کن خوی ز بنا گوش که این مردم چشم
[M2]خون خود ریزد هر جا که بریزد ز تو خوی
[B][M1]رو سوی آب و به یک خنده پر از شکر کن
[M2]بر لب جوی به هر جا که روی روید نی
[B][M1]خیز و گلگشت چمن کن که نمانده ست به راه
[M2]چشم نرگس که ز تو زان ره بخرامی یک پی
[B][M1]خون خسرو به قدح کن، اگرت می باید
[M2]عاشق تست، مبادا که بگوید هی هی
[A]
[B][M1]ای معدن ناز، ناز تا کی؟
[M2]بر من در تو فراز تا کی؟
[B][M1]در حسرت یک نظر بمردیم
[M2]چشم تو به خواب ناز تا کی؟
[B][M1]تو ابروی خویش می پرستی
[M2]در قبله کج نماز تا کی؟
[B][M1]شمعم خوانی و سوزیم زار
[M2]بر سوخته ها گداز تا کی؟
[B][M1]بس نیست هلاک من به زلفت
[M2]دیگر شب من دراز تا کی؟
[B][M1]تیری که بر سینه خورد محمود
[M2]در کشمکش ایاز تا کی؟
[B][M1]بخل تو برای نیم بوسی
[M2]بر خسرو پاک باز تا کی
[A]
[B][M1]ای که به غمزه می کنی قصد شکار دیگری
[M2]غیر هلاک ما مکن میل به کار دیگری
[B][M1]گشت چمن چو می روی بر دل گرم ماگذر
[M2]گلخن آشنا به از باغ و بهار دیگری
[B][M1]ای به هزار مرتبه ز آب حیات پاک تر
[M2]حیف بود که بگذرد بر تو غبار دیگری
[B][M1]جان هزار پاره را پیش سگ تو می کنم
[M2]زانکه به دست همتم نیست غبار دیگری
[B][M1]خسرو خسته هر کجا ناله کند ز دست تو
[M2]کی به درون اثر کند ناله زار دیگری
[B][M1]***



﻿




[A]
[B][M1]باز روی تو خون آلوده و جعد تو تر است
[M2]زلف مشکین ترا باد صبا جلوه گر است
[B][M1]گل دمد در چمن حسن تو از خندیدن
[M2]مگر اندر سر زلف تو نسیم سحر است
[B][M1]تا بزیر و زبر رخ گل و سنبل داری
[M2]سنبل و گل شده از روی تو زیر و زبر است
[B][M1]هر که دید آن خط تو غالیه دارند از اشک
[M2]خال مشکین تو خود غالیه دان دگر است
[B][M1]نگشاید مگر آن لحظه که لب بگشایی
[M2]جعد شکر که گره بر گره از نیشکر است
[B][M1]وصل تو هیچ فراموش ز دل می نشود
[M2]گوییا لطف ملک زاده خورشید فر است
[A]
[B][M1]فتح می آید در دهلیز دولت باز کن
[M2]بارگاه فخر خود با آسمان همراز کن
[B][M1]کوس نصرت کوب و چرم طبل اگر سوده شود
[M2]تیغ برکش پوست از سرهای دشمن ساز کن
[B][M1]بندبند فاجران گر فی المثل از آهن است
[M2]این چنین بندان به پای پیل گرگ انداز کن
[B][M1]تیغ تو چون در بر لشکر کلید فتح شد
[M2]دست بگشا قلعه دربند را در باز کن
[B][M1]تیغ خود را گو که جان خصم و دشت کربلاست
[M2]گر توانی در بیابانی چنین پرواز کن
[B][M1]زنده شد ز افسانه های خشت تو بهرام گور
[M2]زین فسانه هفت گنبد را پر از آواز کن
[B][M1]ز ابر نیسان خود و آوازه باران خود
[M2]غلغلی افگن به دریا گوش ماهی باز کن
[B][M1]زآهن شمشیر درهای همه عالم بگیر
[M2]وانگه انعام ندیمان سخن پرداز کن
[A]
[B][M1]ای به هر موی شده بسته زلف دل من
[M2]وی به هر کوی شده در طلبت منزل من
[B][M1]این چنین در هم و پیچان ز چه گشته ست دلم
[M2]سایه زلف تو افتاد مگر در دل من
[B][M1]کارم از شکل سر زلف تو مشکل شده است
[M2]مشکل امروز که بگشاید ازو مشکل من
[B][M1]لب تو آب حیات ست و خطت ظلمت شب
[M2]جز همه تنگی و تاریکی ازو حاصل من
[B][M1]خسرو بی خبرم تا به غمت افتادم
[M2]خبرت هست ازین واقعه مشکل من
[A]
[B][M1]گر حقیقت نشدت واقعه جانی من
[M2]زلف را پرس که از کیست پریشانی من
[B][M1]پیش نه آینه آشوب جهانی بنگر
[M2]تا بدانی صنما موجب حیرانی من
[B][M1]غمزه هایت به فسون در دل من در رفته
[M2]تا به تاراج ببردند مسلمانی من
[B][M1]دوش در چاه زنخدان تو افتاد دلم
[M2]خبری داری از آن یوسف زندانی من
[B][M1]شد زمستانی ز دم سرد من آفاقی بخش
[M2]میوه ای از چمن وصل زمستانی من
[B][M1]گر میسر شودم چون تو پری رخساری
[M2]بشود روی زمین ملک سلیمانی من
[B][M1]برنگیرم ز خط حکم تو پیشانی خویش
[M2]که خداوند به بسته ست به پیشانی من
[A]
[B][M1]ترک من ای من غلام روی تو
[M2]جمله شاهان جهان هندوی تو
[B][M1]خون ما گر ریخت در کویت چه باک
[M2]خون بهای ماست خاک کوی تو
[B][M1]هر چه آید در دلم غیر تو نیست
[M2]تا تویی یا خوی تو یا جوی تو
[B][M1]رشکم از بند قبا آید که او
[M2]ذوق ها می راند از پهلوی تو
[B][M1]چند می پرسی که خسرو را که کشت
[M2]غمزه تو، چشم تو، ابروی تو
[A]
[B][M1]مطربا سوی چمن وقت گل آهنگ تو کو
[M2]صوت تو، نغمه تو، بربط تو، چنگ تو کو
[B][M1]پیش آن لعل چه نازی به صفا ای یاقوت
[M2]آب تو، تاب تو، رخشانی تو، رنگ تو کو
[B][M1]ای فلک گر به پری چهره من داری بخت
[M2]مکر تو، سحر تو، افسون تو، نیرنگ تو کو
[B][M1]چند گویی که منم خسرو اقلیم سخن
[M2]ملک تو، کشور تو، تاج تو، اورنگ تو کو
[A]
[B][M1]سوی تو دیدم ریختی خون دلم را بی گنه
[M2]از چشم خود می بینم این ای روی چشم من سیه
[B][M1]در کشتن بیچارگان تعجیل کم فرمای زانک
[M2]گر هست جانی در تنم بهر تو می دارم نگه
[B][M1]زینسان مکش از دست من پیش زنخدان زلف را
[M2]زان رو که بس مشکل بود بی ریسمان رفتن به چه
[B][M1]گر از ارادت رو نهم بر راه تو عیبم مکن
[M2]کز ابتدا دولت مرا کر دست زین سو ره به ره
[B][M1]این اشک خسرو هیچگه بر روی او ساکن نشد
[M2]یعنی عجب باشد اگر آب ایستد بر روی گه
[A]
[B][M1]نشدت دل که به این دل شده مهمان آیی
[M2]کعبه دل شوی و در حرم جان آیی
[B][M1]ای مسیح من و جان همه آخر تا کی
[M2]یک نفس بر سر این کشته هجران آیی
[B][M1]خاک آن راه همه قند مکرر گردد
[M2]بر زمینی که تو زان لب شکر افشانی آیی
[B][M1]چند گویی که شب آیم ز رقیبان پنهان
[M2]آفتابی تو، محالست که پنهان آیی
[B][M1]بخت را مانی و خسرو به ته فرمانت
[M2]بخت خسرو تو اگر در ته فرمان آیی
[A]
[B][M1]هزار شکر خدا را که چون تو دلداری
[M2]نمود روی به من بعد مدتی یاری
[B][M1]کنون زبون خیالات غمزه های توام
[M2]میان مجلس مستان چنانکه هشیاری
[B][M1]تو یوسفی و من از نقد جان خریدارت
[M2]بیا بگو که نیابی چو من خریداری
[B][M1]اگر چه حسن تو از آفتاب اندک نیست
[M2]ولی ز حسن تو اندک ترست بسیاری
[B][M1]اگر چه بار جفای تو هر کسی نکشد
[M2]من ضعیف جفاکش همه کشم باری
[B][M1]هزار طعنه چه گویی که از سرم برخیز
[M2]کس این سخن نکند خاصه با تو چون یاری
[B][M1]جفا کنی وز من عذرخواهی از شوخی
[M2]چه می کنی و چه می خواهی از گرفتاری
[B][M1]زبان باین قدری رنجه دار بر خسرو
[M2]که گر بگویدت آن منی بگو آری
[A]
[B][M1]رفت سرما و صبا می دهد از گل خبری
[M2]پس ازین ما و لب جوی و رخ سیم بری
[B][M1]از پی آنکه در آیند بهشتی رویان
[M2]باغ گویی که گشادست ز فردوس دری
[B][M1]نیکویان در چمن و دیده نرگس بر گل
[M2]با چنان چشم، دریغا که ندارد نظری
[B][M1]غنچه گر دعوی مستوری و مستی می کرد
[M2]بعد از آن بینیش از دست صبا جامه دری
[B][M1]تو و صحن چمن، ای مرغ و من و کوی کسی
[M2]که ترا هست به گل عشق و مرا با شکری
[B][M1]بلبل از تیزی آواز جگرها بشکافت
[M2]مرده باشد که ندارد ز جراحت اثری
[B][M1]سرو را فاخته می گفت که سرسبز بمان
[M2]گر چه از شاخ جوانیت نخوردیم بری
[B][M1]خسرو این سکه گفتار که در مدح تو زد
[M2]غرض اخلاص تو بودست نه سیم و نه زری
[A]
[B][M1]ترک من خونابه من بین و دست از من بشوی
[M2]ترک ترکی گیر و دل را هم ز مرد و زن بشوی
[B][M1]یک نظر می خواهم از چشمت درین خواب اجل
[M2]یک ره از خواب جوانی نرگس پرفن بشوی
[B][M1]دشمن اندر گریه جان منست ای دوست خیز
[M2]دوستان کشته را از گریه دشمن بشوی
[B][M1]تیغ مژگان گر چه با چندان کشش آلوده نیست
[M2]گریه کن بر کشتگان وان تیغ مردافکن بشوی
[B][M1]نیم کشت غمزه کردی نیم خوردی در شراب
[M2]تهمت جان بهانه جوی را زین تن بشوی
[B][M1]خسروا از دل بسی رفتی تو خاک میکده
[M2]چند لاف زهد بازی تری از دامن بشوی
[A]
[B][M1]جهانی به خواب خوشست و من از غم به بیداری
[M2]خورد هر کس آب خوش دل من به خونخواری
[B][M1]شب از غم بود صد سالم همه شب ز غم ناله
[M2]نباشد چنین حالم گرم دل کند یاری
[B][M1]گو کنم چو کم کاری هوای چون تو یاری
[M2]جفا کن کنون باری که میرم به دشواری
[B][M1]زدی غمزه و هر دم نمایی رخ و لب هم
[M2]چه بخشی کنون مرهم که زخمی زدی کاری
[B][M1]چو بر کنگرش جو جو ترا جلوه باید نو
[M2]رگ جانم ببرد خسرو کمندت به دست آری
[A]
[B][M1]خیالی کرده ام وین از خیال خود نمی دانی
[M2]ز ابرو پرس اگر جور هلال خود نمی دانی
[B][M1]نهادی سنبله بر مشتری و می کشی خلقی
[M2]منت آگه کنم گر تو وبال خود نمی دانی
[B][M1]ز جولان سمندت دور بادا چشم بد گرچه
[M2]صف موران مسکین پایمال خود نمی دانی
[B][M1]مه دو هفته می خوانی رخ خود را و من چون مه
[M2]همی کاهم که در خوبی کمال خود نمی دانی
[B][M1]مگو ای شاخ خلق از دیدنم بهر چه می میرند
[M2]تو یعنی از بلای زلف و خال خود نمی دانی
[B][M1]دمی با مردم دیده نشستی پس دم دیگر
[M2]اگر زین هم نشینی بد ملال خود نمی دانی
[B][M1]بخواهد رفت ناگه جان . . . خود درین خسرو
[M2]که حالی در چنین نظاره حال خود نمی دانی
[A]
[B][M1]گر تو یک ناوک از آن چشم سیه بستانی
[M2]ملک نه چرخ ز خورشید و ز مه بستانی
[B][M1]عارضت ماند در آبنوس جان ای سلطان
[M2]چه شود گر نفسی عرض سپه بستانی
[B][M1]آن دلی کش همه خوبان نتوانند ستد
[M2]تو از آن چشم سیه نیم نگه بستانی
[B][M1]بی گرو جان دهم و بوسه همی خواهم وام
[M2]لیک شرطی که یکی بدهی و ده بستانی
[B][M1]دیدنت شد گنهم منتهی بر دیده نهم
[M2]گر کشی چشمم و انصاف گنه بستانی
[B][M1]جان دهم نه کنی ارزد نه یکی صد جان آن
[M2]که به صد ناز از آن گفتن نه بستانی
[B][M1]جان گریزانست ز خسرو اگر آن سو ای باد
[M2]بگذری بوی از آن زلف سیه بستانی
[A]
[B][M1]می شکفد گل به چمن تا ز نسیم سحری
[M2]وه چه خوشی گر نفسی پهلوی من باده خوری
[B][M1]گر ز خرابی منت نیست خبر رنجه مشو
[M2]مستی حسن ترا شاید اگر بی خبری
[B][M1]آهن و سنگ آب شود ز آه دل غم خور من
[M2]نرم نگردد دل تو وه چه عجب جانوری
[B][M1]هر کسی از پیرهنت رشک برد در برتو
[M2]من ز زمینی که تو آن زیر قدم می سپری
[B][M1]من به رهت خاک شدم بو که ته پا کنیم
[M2]سوی دگر پرشکنی کرده تو خوش می گذری
[B][M1]تا ستدی دل ز تنم ماند تنم خسته ز غم
[M2]باز دهد خسرو اگر جان ز تنش تو ببری
[END]