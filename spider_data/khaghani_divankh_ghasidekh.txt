[START][A]
[B][M1]جوشن صورت برون کن در صف مردان درآ[M2]دل طلب کز دار ملک دل توان شد پادشا
[B][M1]تا تو خود را پای بستی باد داری در دو دست[M2]خاک بر خود پاش کز خود هیچ نگشاید تو را
[B][M1]با تو قرب قاب قوسین آنگه افتد عشق را[M2]کز صفات خود به بعد المشرقین افتی جدا
[B][M1]آن خویشی، چند گوئی آن اویم آن او[M2]باش تا او گوید ای جان آن مائی آن ما
[B][M1]نیست عاشق گشتن الا بودنش پروانه وار[M2]اولش قرب و میانه سوختن، آخر فنا
[B][M1]لاف یک رنگی مزن تا از صفت چون آینه[M2]از درون سو تیرگی داری و بیرون سو صفا
[B][M1]آتشین داری زبان و دل سیاهی چون چراغ[M2]گرد خود گردی از آن تردامنی چون آسیا
[B][M1]رخت از این گنبد برون بر، گر حیاتی بایدت[M2]زان که تا در گنبدی با مردگانی هم وطا
[B][M1]نفس عیسی جست خواهی راه کن سوی فلک[M2]نقش عیسی در نگارستان راهب کن رها
[B][M1]بر گذر زین تنگنای ظلمت اینک روشنی[M2]درگذر زین خشک سال آفت اینک مرحبا
[B][M1]بر در فقر آی تا پیش آیدت سرهنگ عشق[M2]گوید ای صاحب خراج هر دو گیتی اندر آ
[B][M1]شرب عزلت ساختی از سر ببر باد هوس[M2]باغ وحدت یافتی از بن بکن بیخ هوا
[B][M1]با قطار خوک در بیت المقدس پا منه[M2]با سپاه پیل بر درگاه بیت الله میا
[B][M1]سر بنه کاینجا سری را صد سر آید در عوض[M2]بلکه بر سر هر سری را صد کلاه آید عطا
[B][M1]هر چه جز نور السموات از خدائی عزل کن[M2]گر تو را مشکوة دل روشن شد از مصباح لا
[B][M1]چون رسیدی بر در لاصدر الا جوی از آنک[M2]کعبه را هم دید باید چون رسیدی در منا
[B][M1]ور تو اعمی بوده‌ای بر دوش احمد دار دست[M2]کاندر این ره قائد تو مصطفی به مصطفا
[B][M1]اوست مختار خدا و چرخ و ارواح و حواس[M2]زان گرفتند از وجودش منت بی‌منتها
[B][M1]هشت خلد و هفت چرخ و شش جهات و پنج حس[M2]چار ارکان و سه ارواح و دو کون از یک خدا
[B][M1]چون مرا در نعت چون اویی رود چندین سخن[M2]از جهان بر چون منی تا کی رود چندین جفا
[A]
[B][M1]کار من بالا نمی‌گیرد در این شیب بلا[M2]در مضیق حادثاتم بستهٔ بند عنا
[B][M1]می‌کنم جهدی کزین خضرای خذلان بر پرم[M2]حبذا روزی که این توفیق یابم حبذا
[B][M1]صبح آخر دیدهٔ بختم چنان شد پرده در[M2]صبح اول دیدهٔ عمرم چنان شد کم بقا
[B][M1]با که گیرم انس کز اهل وفا بی‌روزیم[M2]من چنین بی‌روزیم یا نیست در عالم وفا
[B][M1]در همه شروان مرا حاصل نیامد نیم دوست[M2]دوست خود ناممکن است ایکاش بودی آشنا
[B][M1]من حسین وقت و نااهلان یزید و شمر من[M2]روزگارم جمله عاشورا و شروان کربلا
[B][M1]ای عراق الله جارک نیک مشعوفم به تو[M2]وی خراسان عمرک الله سخت مشتاقم تو را
[B][M1]گرچه جان از روزن چشم از شما بی‌روزی است[M2]از دریچهٔ گوش می‌بیند شعاعات شما
[B][M1]عذر من دانید کاینجا پای بست مادرم[M2]هدیهٔ جانم روان دارید بر دست صبا
[B][M1]تشنهٔ دل تفته‌ام از دجله آریدم شراب[M2]دردمند زارم از بغداد سازیدم دوا
[B][M1]بوی راحت چون توان برد از مزاج این دیار[M2]نوشدارو چون توان جست از دهان اژدها
[B][M1]پیش ما بینی کریمانی که گاه مائده[M2]ماکیان بر در کنند و گربه در زندان سرا
[B][M1]گر برای شوربائی بر در اینها شوی[M2]اولت سکبا دهند از چهره آنگه شوربا
[B][M1]مردم ای خاقانی اهریمن شدند از خشم و ظلم[M2]در عدم نه روی، کانجا بینی انصاف و رضا
[A]
[B][M1]عروس عافیت آنگه قبول کرد مرا[M2]که عمر بیش‌بها دادمش به شیربها
[B][M1]چو کشت عافیتم خوشه در گلو آورد[M2]چو خوشه باز بریدم گلوی کام و هوا
[B][M1]خروس کنگرهٔ عقل پر بکوفت چو دید[M2]که در شب امل من سپیده شد پیدا
[B][M1]چو ماه سی شبه ناچیز شد خیال غرور[M2]چو روز پانزده ساعت کمال یافت ضیا
[B][M1]مسیح وار پی راستی گرفت آن دل[M2]که باژ گونه روی بود چون خط ترسا
[B][M1]ز مرغزار سلامت در مراست خبر[M2]که هم مسیح خبر دارد از مزاج گیا
[B][M1]مرا طبیب دل اندرز گونه‌ای کرده است[M2]کز این سواد بترس از حوادث سودا
[B][M1]به تلخ و ترش رضا ده به خوان گیتی بر[M2]که نیشتر خوری ار بیشتر خوری حلوا
[B][M1]اسیر طبع مخالف مدار جان و خرد[M2]زبون چارزبانی مکن دو حور لقا
[B][M1]که پوست پاره‌ای آمد هلاک دولت آن[M2]که مغز بی‌گنهان را دهد به اژدها
[B][M1]مرا شهنشه وحدت ز داغ گاه خرد[M2]به شیب و مقرعه دعوت همی کند که بیا
[B][M1]از این سراچهٔ آوا و رنگ دل بگسل[M2]به ارغوان ده رنگ و به ارغنون آوا
[B][M1]در این رصد گه خاکی چه خاک می‌بیزی[M2]نه کودکی نه مقامر ز خاک چیست تو را؟
[B][M1]به دست آز مده دل که بهر فرش کنشت[M2]ز بام کعبه ند زدند مکیان دیبا
[B][M1]به بوی نفس مکن جان که بهر گردن خوک[M2]کسی نبرد زنجیر مسجد الاقصا
[B][M1]ببین که کوکبهٔ عمر خضر وار گذشت[M2]تو بازمانده چو موسی به تیه خوف و رجا
[B][M1]پریر نوبت حج بود و مهد خواجه هنوز[M2]از آن سوی عرفات است چشم بر فردا
[B][M1]به چاه جاه چه افتی و عمر در نقصان[M2]به قصد فصد چه کوشی و ماه در جوزا
[B][M1]برفت روز و تو چون طفل خرمی آری[M2]نشاط طفل نماز دگر بود عذرا
[B][M1]چو عمر دادی دنیا بده که خوش نبود[M2]به صد خزینه تبذل به دانگی استقصا
[B][M1]دو رنگی شب و روز سپهر بوقلمون[M2]پرند عمر تو را می‌برند رنگ و بها
[B][M1]دو چشمه‌اند یکی قیر و دیگری سیماب[M2]شب بنفشه وش و روز یاسمین سیما
[B][M1]تو غرق چشمهٔ سیماب و قیر و پنداری[M2]که گرد چشمهٔ حیوان و کوثری به چرا
[B][M1]جهان به چشمی ماند در او سیاه و سپید[M2]سپید ناخنه دار تو سیاه نابینا
[B][M1]ببر طناب هوس پیش از آنکه ایامت[M2]چهار میخ کند زیر خیمهٔ خضرا
[B][M1]به صور نیم شبی درفکن رواق فلک[M2]به ناوک سحری بر شکن مصاف فضا
[B][M1]جهان به بوالعجبی تا کیت نماید لعب[M2]به هفت مهرهٔ زرین و حقهٔ مینا
[B][M1]تو را به مهره و حقه فریفتند ایراک[M2]چو حقه بی‌دل و مغزی چو مهره بی سر و پا
[B][M1]فریب گنبد نیلوفری مخور که کنون[M2]اجل چو گنبد گل برشکافدت عمدا
[B][M1]ز خشک سال حوادث امید امن مدار[M2]که در تموز ندارد دلیل برف هوا
[B][M1]چه جای راحت و امن است و دهر پر نکبت[M2]چه روز باشه و صید است دست پر نکبا
[B][M1]مگو که دهر کجا خون خورد که نیست دهانش[M2]ببین به پشه که زوبین زن است و نیست کیا
[B][M1]مساز عیش که نامردم است طبع جهان[M2]مخور کرفس که پر کژدم است بوم و سرا
[B][M1]ز روزگار وفا هم به روزگار آید[M2]که حصرم از پس شش ماه می‌شود صهبا
[B][M1]چه خوش بوی که درون وحشت است و بیرون غم[M2]کجا روی که ز پیش آتش است و پس دریا
[B][M1]خوشی طلب کنی از دهر، ساده دل مردا[M2]که از زکات ستانان زکات خواست عطا
[B][M1]سلاح کار خود اینجا ز بی زبانی ساز[M2]که بی زبان دفع زبانیه است آنجا
[B][M1]چو خوشه چند شوی صد زبان نمی‌خواهی[M2]که یک زبان چون ترازو بوی به روز جزا
[B][M1]در این مقام کسی کو چو مار شد دو زبان[M2]چو ماهی است بریده زبان در آن ماوا
[B][M1]خرد خطیب دل است و دماغ منبر او[M2]زبان به صورت تیغ و دهان نیام آسا
[B][M1]درون کام نهان کن زبان که تیغ خطیب[M2]برای نام بود در برش نه بهر وغا
[B][M1]زبان به مهر کن و جز بگاه لا مگشای[M2]که در ولایت قالوابلی رسی از لا
[B][M1]دو اسبه بر اثر لا بران بدان شرطی[M2]که رخت نفکنی الا به منزل الا
[B][M1]مگر معاملهٔ لا اله الا الله[M2]درم خرید رسول اللهت کند به بها
[B][M1]زبان ثناگر درگاه مصطفی خوشتر[M2]که بارگیر سلیمان نکوتر است صبا
[B][M1]ثنای او به دل ما فرو نیاید از آنک[M2]عروس سخت شگرف است و حجله نا زیبا
[B][M1]سپید روی ازل مصطفی است کز شرفش[M2]سیاه گشت به پیرانه سر، سر دنیا
[B][M1]فلک به دایگی دین او در این مرکز[M2]زنی است بر سر گهواره‌ای بمانده دوتا
[B][M1]دمش خزینه‌گشای مجاهز ارواج[M2]دلش خلیفهٔ کتاب علم الاسما
[B][M1]به پیش کاتب وحیش دوات دار، خرد[M2]به فرق حاجب بارش نثار بار خدا
[B][M1]هزار فصل ربیعش جنیبه دار جمال[M2]هزار فضل ربیعش خریطه دار سخا
[B][M1]زبان در آن دهن پاک گوئیا که مگر[M2]میان چشمهٔ خضر است ماهیی گویا
[B][M1]دو شاخ گیسوی او چون چهار بیخ حیات[M2]به هر کجا که اثر کرد اخرج المرعی
[B][M1]نه باد گیسوی او ز آتش بهار کم است[M2]که آب و گل را آبستنی دهد ز نما
[B][M1]عروس دهر و سرور جهان نخواست از آنک[M2]نداشت از غم امت به این و آن پروا
[B][M1]از این حریف گلو بر حذر گزید حذر[M2]وز این ابای گلوگیر ابا نمود ابا
[B][M1]چهار یارش تا تاج اصفیا نشدند[M2]نداشت ساعد دین یاره داشتن یارا
[B][M1]الهی از دل خاقانی آگهی که در او[M2]خزینه خانهٔ عشق است در به مهر رضا
[B][M1]از آن شراب که نامش مفرح کرم است[M2]به رحمت این جگر گرم را بساز دوا
[B][M1]ز هرچه زیب جهان است و هرکه ز اهل جهان[M2]مرا چو صفر تهی دار و چون الف تنها
[B][M1]قنوت من به نماز و نیاز در این است[M2]که عافنا و قنا شر ما قضیت لنا
[B][M1]مرا به منزل الا الذین فرود آور[M2]فرو گشای ز من طمطراق الشعرا
[B][M1]یقین من تو شناسی ز شک مختصران[M2]که علم توست شناسای ربنا ارنا
[B][M1]مرا ز آفت مشتی زیاد باز رهان[M2]که بر زنای زن زید گشته‌اند گوا
[B][M1]خلاص ده سخنم را ز غارت گرهی[M2]که مولع‌اند به نقش ریا و قلب ریا
[B][M1]به روز حشر که آواز لاتخف شنوند[M2]به گوش خاطر ایشان رسان که لابشری
[B][M1]چو کاسه باز گشاده دهان ز جوع الکلب[M2]چو کوزه پیش نهاده شکم ز استسقا
[B][M1]اگر خسیسی بر من گران سر است رواست[M2]که او زمین کثیف است و من سمای سنا
[B][M1]گر او نشسته و من ایستاده‌ام شاید[M2]نشسته باد زمین و ستاده باد سما
[B][M1]ور او به راحت و من در مشقتم چه عجب[M2]که هم زمین بود آسوده و آسمان دروا
[B][M1]سخن به است که ماند ز مادر فکرت[M2]که یادگار هم اسما نکوتر از اسما
[A]
[B][M1]سریر فقر تو را سرکشد به تاج رضا[M2]تو سر به جیب هوس درکشیده‌ای به خطا
[B][M1]بر آن سریر سر بی‌سران به تاج رسید[M2]تو تاج بر سری از سر فرو نهی عمدا
[B][M1]سر است قیمت این تاج گر سرش داری[M2]به من یزید چنین تاج سر بیار بها
[B][M1]تو را چو شمع ز تن هر زمان سری روید[M2]سری که دردسر آرد بریدن است دوا
[B][M1]نگر که نام سری بر چنین سری ننهی[M2]که گنبد هوس است این و دخمهٔ سودا
[B][M1]سری دگر به کف آور که در طریقت عشق[M2]سزاست این سر سگ سار سنگ سار سزا
[B][M1]چرا چو لالهٔ نشکفته سر فکنده نه‌ای[M2]که آسمان ز سر افکندگی است پا برجا
[B][M1]تو را میان سران کی رسد کله داری[M2]ز خون حلق تو خاکی نگشته لعل قبا
[B][M1]یتیم وار در این تیم ضایع است دلت[M2]برو یتیم نوازی بورز چون عنقا
[B][M1]دلی طلب کن بیمار کردهٔ وحدت[M2]چو چشم دوست که بیماری است عین شفا
[B][M1]مگر شبی ز برای عیادت دل تو[M2]قدم نهد صفت ینزل الله از بالا
[B][M1]بر آستانهٔ وحدت سقیم خوش تر دل[M2]به پالکانهٔ جنت عقیم به حورا
[B][M1]مقامری صفتی کن طلب که نقش قمار[M2]دو یک شمار دگر چه دوشش زند عذرا
[B][M1]تو را مقامر صورت کجا دهد انصاف[M2]تورا هلیلهٔ زرین کجا برد صفرا
[B][M1]به ترک جاه مقامر ظریف تر درویش[M2]بخوان شاه مزعفر لطیف تر حلوا
[B][M1]سواد اعظمت اینک ببین مقام خرد[M2]جهاد اکبرت اینک بدر مصاف هوا
[B][M1]میان خاک چه بازی سفال کودک وار[M2]سرای خاک به خاکی بباز مرد آسا
[B][M1]زر نهاد تو چون پاک شد به بوتهٔ خاک[M2]نه طوق و تاج شود چون شود ز بوته جدا
[B][M1]زری که گوی گریبان جبرئیل سزد[M2]رکاب پای شیاطین مکن که نیست سزا
[B][M1]چو گل مباش که هم پوست را کفن سازی[M2]چو لاله باری اول ز پوست بیرون آ
[B][M1]به دست همت طغرای بی‌نیازی دار[M2]که هر دو کون تو داری چو داری این طغرا
[B][M1]ره امان نتوان رفت و دل رهین امل[M2]رفوگری نتوان کرد و چشم نابینا
[B][M1]تو را امان ز امل به که اسب جنگی را[M2]به روز معرکه برگستوان به از هرا
[B][M1]تو را که رشتهٔ ایمان ز هم گسست امروز[M2]سحاء خط امان از چه می‌کنی فردا
[B][M1]تو را ز پشتی همت به کف شود ملکت[M2]بلی ز پهلوی آدم پدید شد حوا
[B][M1]چو همت آمد هر هشت داده به جنت[M2]که از سر دو گروهی است شورش و غوغا
[B][M1]خروش و جوش تو از بهر بود و نابود است[M2]که از سر دو گروهی است شورش و غوغا
[B][M1]به بوی بود دو روزه چرا شوی خرسند[M2]که بدو حال محال است و مهر کار فنا
[B][M1]به بند دهر چه ماندی بمیر تا برهی[M2]که طوطی از پی این مرگ شد ز بند رها
[B][M1]چو باشه دوخته چشمی به سوزن تقدیر[M2]چو لاشه بسته گلوئی به ریسمان قضا
[B][M1]چه خوش حیات و چه ناخوش چو آخر است زوال[M2]چه جعد ساده چه پرخم چو خارج است نوا
[B][M1]نجسته فقر، سلامت کجا کنی حاصل؟[M2]نگفته بسم به الحمد چون کنی مبدا؟
[B][M1]دمیده در شب آخر زمان سپیدهٔ حشر[M2]پس از تو خفتن اصحاب کهف نیست روا
[B][M1]مسافران به سحرگاه راه پیش کنند[M2]تو خواب بیش کنی اینت خفتهٔ رعنا
[B][M1]به خواب دایم جز سیم و زر نمی‌بینی[M2]ببین که رز همه رنج است و سیم جمله عنا
[B][M1]تو را که از مل و مال است مستی و هستی[M2]خمار و خواب تو را صور نشکند به صدا
[B][M1]میان بادیه‌ای هان و هان مخسب ار نه[M2]حرامیان ز تو هم سر برند و هم کالا
[B][M1]غلام آب رزانی نداری آب روان[M2]رفیق صاف رحیقی نه‌ای به صف صفا
[B][M1]به کار آبی و دین با دل و تنت گویان[M2]که کار آب شما برد آب کار شما
[B][M1]بهینه چیز که آن کیمیای دولت توست[M2]ز همنشینی صهبا هبا شده است هبا
[B][M1]خرد به ماتم و تن در نشاط خوش نبود[M2]که دیو جلوه کند بر تو و پری رسوا
[B][M1]برو نخست طهارت کن از جماع الاثم[M2]که کس جنب نگذارند در جناب خدا
[B][M1]مجرد آی در این راه تا زحق شنوی[M2]الی عبدی اینجا نزول کن اینجا
[B][M1]ز چار ارکان برگرد و پنج ارکان جوی[M2]که هست فایده زین پنج پنج نوبت لا
[B][M1]ز نه خراس برون شو به کوی هشت صفات[M2]که هست حاصل این هشت هشت باغ بقا
[B][M1]اگر ز عارضهٔ معصیت شکسته دلی[M2]تو را شفاعت احمد ضمان کند به شفا
[B][M1]به یک شهادت سربسته مرد احمد باش[M2]که پایمرد سران اوست در سرای جزا
[B][M1]پی ثنای محمد برآر تیغ ضمیر[M2]که خاص بر قد او بافتند درع ثنا
[B][M1]زبان بسته به مدح محمد آرد نطق[M2]که نخل خشک پی مریم آورد خرما
[B][M1]بهینه سورت او بود و انبیا ابجد[M2]مهینه معنی او بود و اصفیا اسما
[B][M1]اگرچه بعد همه در وجودش آوردند[M2]قدوم آخر او بر کمال اوست گوا
[B][M1]نه سورت از پی ابجد همی شود مرقوم[M2]نه معنی از پی اسما همی شود پیدا
[B][M1]نه روح را پس ترکیب صورت است نزول[M2]نه شمس را ز پس صبح صادق است ضیا
[B][M1]نه سبزه بردمد از خاک وانگهی سوسن[M2]نه غوره در رسد از تاک وانگهی صهبا
[B][M1]گه ولادتش ارواح خوانده سورهٔ نور[M2]ستار بست ستاره سماع کرد سما
[B][M1]بکوفت موکب اقبال مرکب اجرام[M2]ببست قبهٔ زربفت قبهٔ مینا
[B][M1]چو نقل کرد روانش، مسافر ملکوت[M2]برای عرسش بر عرش خرقه کرد وطا
[B][M1]درید جوزا جیب و برید پروین عقد[M2]گذاشت مهر دواج و فکند صبح لوا
[B][M1]ز بوی خلقش حبل‌الورید یافت حیات[M2]ز فر لطفش حبل‌المتین گرفت بها
[B][M1]به وقت مکرمه بحر کفش چو موج زدی[M2]حباب وار بدی هفت گنبد خضرا
[B][M1]سزد که چون کف او نشر کرد نشرهٔ جود[M2]روان حاتم طی، طی کند بساط سخا
[B][M1]ز بارگاه محمد ندای هاتف غیب[M2]به من رسید که خاقانیا بیار ثنا
[B][M1]ز خشک آخور خذلان برست خاقانی[M2]که در ریاض محمد چرید کشت رضا
[B][M1]مراد بخشا در تو گریزم از اخلاص[M2]کزین خراس خسیسان دهی خلاص مرا
[B][M1]مرا تو باش که از ما و من دلم بگرفت[M2]برآر تیغ عنایت نه من گذار و نه ما
[B][M1]کلید رحمتم آخر عطا فرست چنان[M2]که گنج معرفت اول هم از تو بود عطا
[B][M1]گوا توئی که ندارم به کاه برگی، برگ[M2]به اهل بیت ز من چون رسد نوال و نوا
[B][M1]چو قرصهٔ جو و سرکه نمی‌رسد به مسیح[M2]کجا رسد به حواری خواره و حلوا
[B][M1]مرا ز خطهٔ شروان برون فکن ملکا[M2]که فرضه‌ای است در او صد هزار بحر بلا
[B][M1]مرا کنف کفن است الغیاث از این موطن[M2]مرا مقر سقر است الامان از این منشا
[B][M1]بر مهان نشوم ور شوم چو خاک مهین[M2]غم کیا نخورم ور خورم به کوه، گیا
[B][M1]از این گره که چو پرگار دزد بدراهند[M2]دلم چو نقطهٔ نون است در خط دنیا
[B][M1]گرفته سرشان سرسام و جسمشان ابرص[M2]ز سام ابرص جانکاه‌تر به زهر جفا
[B][M1]مرا به باطل محتاج جاه خود شمرند[M2]به حق حق که جز از حق مراست استغنا
[A]
[B][M1]طفلی هنوز بستهٔ گهوارهٔ فنا[M2]مرد آن زمان شوی که شوی از همه جدا
[B][M1]جهدی بکن که زلزلهٔ صور در رسد[M2]شاه دل تو کرده بود کاخ را رها
[B][M1]جان از درون به فاقه و طبع از برون به برگ[M2]دیو از خورش به هیضه و جمشید ناشتا
[B][M1]آن به که پیش هودج جانان کنی نثار[M2]آن جان که وقت صدمهٔ هجران شود فنا
[B][M1]رخش تو را بر آخور سنگین روزگار[M2]برگ گیا نه و خر تو عنبرین چرا
[B][M1]بر پردهٔ عدم زن زخمه ز بهر آنک[M2]برداشته است بهر فرو داشت این نوا
[B][M1]در رکعت نخست گرت غفلتی برفت[M2]اینجا سجود سهو کن و در عدم قضا
[B][M1]گر حلهٔ حیات مطرز نگرددت[M2]اندیک درنماندت این کسوت از بها
[B][M1]از پیل کم نه‌ای که چو مرگش فرا رسد[M2]در حال استخوانش بیرزد بدان بها
[B][M1]از استخوان پیل ندیدی که چرب دست[M2]هم پیل سازد از پی شطرنج پادشا
[B][M1]امروز سکه ساز که دل دار ضرب توست[M2]چون دل روانه شد نشود نقد تو روا
[B][M1]اکنون طلب دوا که مسیح تو بر زمی است[M2]کانگه که رفت سوی فلک فوت شد دوا
[B][M1]بیمار به سواد دل اندر نیاز عشق[M2]مجروح به قبای گل از جنبش صبا
[B][M1]عشق آتشی است کاتش دوزخ غذای اوست[M2]پس عشق روزه دار و تو در دوزخ هوا
[B][M1]در ایرمان سرای جهان نیست جای دل[M2]دیر از کجا و خلعت بیت الله از کجا
[B][M1]بنگر چه ناخلف پسری کز وجود تو[M2]دار الخلافهٔ پدر است ایرمان سرا
[B][M1]در جستجوی حق شو و شبگیر کن از آنک[M2]ناجسته خاک ره به کف آید نه کیمیا
[B][M1]بالا برآر نفس چلیپا پرست از آنک[M2]عیسی توست نفس و صلیب است شکل لا
[B][M1]گر در سموم بادیهٔ لا تبه شوی[M2]آرد نسیم کعبهٔ الا اللهت شفا
[B][M1]لا را ز لات باز ندانی به کوی دین[M2]گر بی‌چراغ عقل روی راه انبیا
[B][M1]اول ز پیشگاه قدم عقل زاد و بس[M2]آری که از یکی یکی آید به ابتدا
[B][M1]عقل جهان طلب در آلودگی زند[M2]عقل خدا پرست زند درگه صفا
[B][M1]کتف محمد از در مهر نبوت است[M2]بر کتف بیور اسب بود جای اژدها
[B][M1]با عقل پای کوب که پیری است ژنده پوش[M2]بر فقر دست کش که عروسی است خوش لقا
[B][M1]جان را به فقر باز خر از حادثات از آنک[M2]خوش نیست این غریب نوآئین در این نوا
[B][M1]اندر جزیره‌ای و محیط است گرد تو[M2]زین سوت موج محنت و زان سو شط بلا
[B][M1]از رمز درگذر که زمین چون جزیره‌ای است[M2]گردون به گرد او چو محیط است در هوا
[B][M1]از گشت روزگار سلامت مجوی از آنک[M2]هرگز سراب پر نکند قربهٔ سقا
[B][M1]در قمرهٔ زمانه فتادی به دست خون[M2]وامال کعبتین که حریفی است بس دغا
[B][M1]فرسوده دان مزاج جهان را به ناخوشی[M2]آلوده دان دهان مشعبد به گندنا
[B][M1]اینجا مساز عیش که بس بینوا بود[M2]در قحط سال کنعان دکان نانوا
[B][M1]زین غرقگان رو که نهنگ است برگذر[M2]زین سبزه زار خیز که زهر است در گیا
[B][M1]گیتی سیاه خانه شد از ظلمت وجود[M2]گردون کبود جامه شد از ماتم وفا
[B][M1]از خشک سال حادثه در مصطفی گریز[M2]کاینک به فتح باب ضمان کرد مصطفی
[B][M1]ورد تو این بس است که ای غیث، الغیاث[M2]کز فیض او به سنگ فسرده رسد نما
[B][M1]بودند تا نبود نزولش در این سرای[M2]این چار مادر و سه موالید بینوا
[B][M1]شاهنشهی است احمد مرسل که ساخت حق[M2]تاج ازل کلاهش و درع ابد قبا
[B][M1]آن قابل امانت در قالب بشر[M2]وان عامل ارادت در عالم جزا
[B][M1]چون نوبت نبوت او در عرب زدند[M2]از جودی و احد صلوات آمدش صدا
[B][M1]بر خوان این جهان زده انگشت بر نمک[M2]ناخورده دست شسته ازین بی‌نمک ابا
[B][M1]آزاد کردهٔ در او بود عقل و او[M2]چون عقل هم شهنشه و هم پاسبان ما
[B][M1]او رحمت خداست جهان خدای را[M2]از رحمت خدای شوی خاصهٔ خدا
[B][M1]ای هست‌ها ز هستی ذات تو عاریت[M2]خاقانی از عطای تو هست آیت ثنا
[B][M1]مرغی چنین که دانه و آبش ثنای توست[M2]مپسند کز نشیمن عالم کشد جفا
[B][M1]از عالم دو رنگ فراغت دهش چنانک[M2]دیگر ندارد این زن رعناش در عنا
[A]
[B][M1]ای پنج نوبه کوفته در دار ملک لا[M2]لا در چهار بالش وحدت کشد تو را
[B][M1]جولانگه تو زان سوی الاست گر کنی[M2]هژده هزار عالم ازین سوی لا رها
[B][M1]از عشق ساز بدرقه پس هم به نور عشق[M2]از تیه لا به منزل الا الله اندرآ
[B][M1]دروازهٔ سرای ازل دان سه حرف عشق[M2]دندانهٔ کلید ابد دان دو حرف لا
[B][M1]لا حاجبی است بر در الا شده مقیم[M2]کو ابلهان باطله را می‌زند قفا
[B][M1]بی‌حاجبی لا به در دین مرو که هست[M2]دین گنج خانهٔ حق و لا شکل اژدها
[B][M1]حد قدم مپرس که هرگز نیامده است[M2]در کوچهٔ حدوث عماری کبریا
[B][M1]از حلهٔ حدوث برون شو دو منزلی[M2]تا گویدت فرشتهٔ وحدت که مرحبا
[B][M1]پیوند دین طلب که مهین دایهٔ تو اوست[M2]روزی که از مشیمهٔ عالم شوی جدا
[B][M1]حاجت شود روا چو تقاضا کند کرم[M2]رحمت روان شود چو اجابت شود دعا
[B][M1]این دم شنو که راحت از این دم شود پدید[M2]واینجا طلب که حاجت از اینجا شود روا
[B][M1]کسری ازین ممالک و صد کسری و قباد[M2]خطوی از این مسالک و صد خطهٔ خطا
[B][M1]فیض هزار کوثر و زین ابر یک سرشک[M2]برگ هزار طوبی و زین باغ یک گیا
[B][M1]فتراک عشق گیر نه دنبال عقل ازآنک[M2]عیسیت دوست به که حواریت آشنا
[B][M1]می‌دان که دل ز روی شناسان آن سراست[M2]مشمارش از غریب شماران این سرا
[B][M1]دل تا به خانه‌ای است که هر ساعتی در او[M2]شمع خزاین ملکوت افکند ضیا
[B][M1]بینی جمال حضرت نور الله آن زمان[M2]کایینهٔ دل تو شود صادق الصفا
[B][M1]در دل مدار نقش امانی که شرط نیست[M2]بت خانه ساختن به نظرگاه پادشا
[B][M1]دنیا به عز فقر بده وقت من یزید[M2]کان گوهر تمام عیار ارزد این بها
[B][M1]در چارسوی فقر درا تا ز راه ذوق[M2]دل را ز پنج نوش سلامت کنی دوا
[B][M1]همت ز آستانهٔ فقر است ملک جوی[M2]آری هوا ز کیسهٔ دریا بود سقا
[B][M1]عزلت گزین که از سر عزلت شناختند[M2]آدم در خلافت و عیسی ره سما
[B][M1]شاخ امل بزن که چراغی است زود میر[M2]بیخ هوس بکن که درختی است کم بقا
[B][M1]گر سر یوم یحمی بر عقل خوانده‌ای[M2]پس پایمال مال مباش از سر هوا
[B][M1]تنگ آمده است زلزلت الارض هین بخوان[M2]بر مالها و قال الانسان مالها
[B][M1]حق می‌کند ندا که به ما ره دراز نیست[M2]از مال لام بفکن و باقی شناس ما
[B][M1]خر طبع را چه مال دهی و چه معرفت[M2]بی‌دیده را چه میل کشی و چه توتیا
[B][M1]از عافیت مپرس که کس را نداده‌اند[M2]در عاریت سرای جهان عافیت عطا
[B][M1]خود مادر قضا ز وفا حامله نشد[M2]ور شد به قهرش از شکم افکند هم قضا
[B][M1]از کوی رهزنان طبیعت ببر قدم[M2]وز خوی رهروان طریقت طلب وفا
[B][M1]بر پنج فرض عمر برافشان و دان که هست[M2]شش روز آفرینش از این پنج با نوا
[B][M1]توسن دلی و رایض تو قول لا اله[M2]اعمی‌وش و قائد تو شرع مصطفی
[B][M1]با سایهٔ رکاب محمد عنان درآر[M2]تا طرقوا زنان تو گردند اصفیا
[B][M1]آن با و تا شکن که به تعریف او گرفت[M2]هم قاف و لام رونق و هم کاف و نون بها
[B][M1]او مالک الرقاب دو گیتی و بر درش[M2]در کهتری مشجره آورده انبیا
[B][M1]هم موسی از دلالت او گشته مصطنع[M2]هم آدم از شفاعت او گشته مجتبی
[B][M1]نطقش معلمی که کند عقل را ادب[M2]خلقش مفرحی که دهد روح را شفا
[B][M1]دل گرسنه درآمد بر خوان کائنات[M2]چون شبهی بدید برون رفت ناشتا
[B][M1]مریم گشاده روزه و عیسی ببسته نطق[M2]کو در سخن گشاد سر سفرهٔ سخا
[B][M1]بر نامده سپیدهٔ صبح ازل هنوز[M2]کو بر سیه سپید ازل بوده پیشوا
[B][M1]آدم از او به برقع همت سپید روی[M2]شیطان از او به سیلی حرمان سیه قفا
[B][M1]ذاتش مراد عالم و او عالم کرم[M2]شرعش مدار قبله و او قبلهٔ ثنا
[B][M1]از آسمان نخست برون تاخت قدر او[M2]هم عرش نطعش آمد و هم سدره متکا
[B][M1]پس آسمان به گوش خرد گفت شک مکن[M2]کان قدر مصطفی است علی‌العرش استوی
[B][M1]آن شب که سوی کعبهٔ خلت نهاد روی[M2]این غول خاک بادیه را کرد زیر پا
[B][M1]آمد پی متابعتش کوه در روش[M2]رفت از پی مشایعتش سنگ بر هوا
[B][M1]برداشت فر او دو گروهی ز خاک و آب[M2]آمیخت با سموم اثیری دم صبا
[B][M1]گردون پیر گشت مرید کمال او[M2]پوشید از ارادتش این نیلگون وطا
[B][M1]روحانیان مثلث عطری بسوخته[M2]وز عطرها مسدس عالم شده ملا
[B][M1]یا سید البشر زده خورشید بر نگین[M2]یا احسن الصور زده ناهید در نوا
[B][M1]از شیب تازیانهٔ او عرش را هراس[M2]وز شیههٔ تکاور او چرخ را صدا
[B][M1]لاتعجبوا اشارت کرده به مرسلین[M2]لاتقنطوا بشارت داده به اتقیا
[B][M1]روح القدس خریطه‌کش او در آن طریق[M2]روح الامین جنیبه بر او در آن فضا
[B][M1]زو باز مانده غاشیه‌دارش میان راه[M2]سلطان دهر گفت که ای خواجه تا کجا
[B][M1]بنوشته هفت چرخ و رسیده به مستقیم[M2]بگذشته از مسافت و رفته به منتها
[B][M1]ره رفته تا خط رقم اول از خطر[M2]پی برده تا سرادق اعلی هم از اعلا
[B][M1]زان سوی عرش رفته هزاران هزار میل[M2]خود گفته این انزل حق گفت هیهنا
[B][M1]در سور سر رسیده و دیده به چشم سر[M2]خلوت سرای قدمت بی‌چون و بی‌چرا
[B][M1]گفته نود هزار اشارت به یک نفس[M2]بشنوده صد هزار اجابت به یک دعا
[B][M1]دیده که نقدهای اولوالعزم ده یکی است[M2]آموخته ز مکتب حق علم کیمیا
[B][M1]آورده روزنامهٔ دولت در آستین[M2]مهرش نهاده سورهٔ والنجم اذا هوی
[B][M1]داده قرار هفت زمین را به بازگشت[M2]کرده خبر چهار امین را ز ماجرا
[B][M1]هر چار چار حد بنای پیمبری[M2]هر چار چار عنصر ارواح اولیا
[B][M1]بی‌مهر چار یار در این پنج روزه عمر[M2]نتوان خلاص یافت از این ششدر فنا
[B][M1]ای فیض رحمت تو گنه شوی عاصیان[M2]ریزی بریز بر دل خاقانی از صفا
[B][M1]با نفس مطمئنه قرینش کن آنچنان[M2]کآواز ارجعی دهدش هاتف رضا
[B][M1]بر فضل توست تکیهٔ امید او از آنک[M2]پاشندهٔ عطائی و پوشندهٔ خطا
[B][M1]ای افضل ار مشاطهٔ بکر سخن تویی[M2]این شعر در محافل احرار کن ادا
[A]
[B][M1]نیست اقلیم سخن را بهتر از من پادشا[M2]در جهان ملک سخن راندن مسلم شد مرا
[B][M1]مریم بکر معانی را منم روح القدس[M2]عالم ذکر معالی را منم، فرمان روا
[B][M1]شه طغان عقل را نایب منم، نعم الوکیل[M2]نوعروس فضل را صاحب منم نعم الفتی
[B][M1]درع حکمت پوشم و بی‌ترس گویم القتال[M2]خوان فکرت سازم و بی‌بخل گویم الصلا
[B][M1]نکتهٔ دوشیزهٔ من حرز روح است از صفت[M2]خاطر آبستن من نور عقل است از صفا
[B][M1]عقد نظامان سحر از من ستاند واسطه[M2]قلب ضرابان شعر از من پذیرد کیمیا
[B][M1]رشک نظم من خورد حسان ثابت را جگر[M2]دست نثر من زند سحبان وائل را قفا
[B][M1]هر کجا نعلی بیندازد براق طبع من[M2]آسمان زان تیغ بران سازد از بهر قضا
[B][M1]بر سر همت بلا فخر از ازل دارم کلاه[M2]بر تن عزلت بلا بغی از ابد دارم قبا
[B][M1]من ز من چو سایه و آیات من گرد زمین[M2]آفتاب آسا رود منزل به منزل جا به جا
[B][M1]این از آن پرسان که آخر نام این فرزانه چیست؟[M2]وان بدین گویان که آخر جای این ساحر کجا؟
[B][M1]پیش کار حرص را بر من نبینی دست رس[M2]تا شهنشاه قناعت شد مرا فرمان روا
[B][M1]ترش و شیرین است مدح و قدح من تا اهل عصر[M2]از عنب می‌پخته سازند و ز حصرم توتیا
[B][M1]هم امارت هم زبان دارم کلید گنج عرش[M2]وین دو دعوی را دلیل است از حدیث مصطفا
[B][M1]من قرین گنج و اینان خاک بیزان هوس[M2]من چراغ عقل و آنها روز کوران هوا
[B][M1]دشمنند این عقل و فطنت را حریفان حسد[M2]منکرند این سحر و معجز را رفیقان ریا
[B][M1]حسن یوسف را حسد بردند مشتی ناسپاس[M2]قول احمد را خطا خواندند جمعی ناسزا
[B][M1]من همی در هند معنی راست هم چون آدمم[M2]وین خران در چین صورت کوژ چون مردم گیا
[B][M1]چون میان کاسهٔ ارزیز دلشان بی‌فروغ[M2]چون دهان کوزهٔ سیماب کفشان بی‌عطا
[B][M1]من عزیزم مصر حکمت را و این نامحرمان[M2]غر زنان برزنند و غرچگان روستا
[B][M1]گر مرا دشمن شدند این قوم معذورند از آنک[M2]من سهیلم کآمدم بر موت اولادالزنا
[B][M1]جرعه نوش ساغر فکر منند از تشنگی[M2]ریزه خوار سفرهٔ راز منند از ناشتا
[B][M1]مغزشان در سر بیاشوبم که پیلند از صفت[M2]پوستشان از سر برون آرم که مارند از لقا
[B][M1]لشکر عادند و کلک من چو صرصر در صریر[M2]نسل یاجوجند و نطق من چو صور اندر صدا
[B][M1]خویشتن هم جنس خاقانی شمارند از سخن[M2]پارگین را ابر نیسانی شناسند از سخا
[B][M1]نی همه یک رنگ دارد در نیستان‌ها ولیک[M2]از یکی نی قند خیزد وز دگر نی، بوریا
[B][M1]دانم از اهل سخن هرکه این فصاحت بشنود[M2]هم بسوزد مغز و هم سودا پزد بی‌منتها
[B][M1]گوید این خاقانی دریا مثابت خود منم[M2]خوانمش خاقانی اما از میان افتاده قا
[A]
[B][M1]فلک کژروتر است از خط ترسا[M2]مرا دارد مسلسل راهب آسا
[B][M1]نه روح الله در این دیر است چون شد[M2]چنین دجال فعل این دیر مینا
[B][M1]تنم چون رشتهٔ مریم دوتا است[M2]دلم چون سوزن عیساست یکتا
[B][M1]من اینجا پای‌بند رشته ماندم[M2]چو عیسی پای‌بند سوزن آنجا
[B][M1]چرا سوزن چنین دجال چشم است[M2]که اندر جیب عیسی یافت ماوا
[B][M1]لباس راهبان پوشیده روزم[M2]چو راهب زان برآرم هر شب آوا
[B][M1]به صور صبح گاهی برشکافم[M2]صلیب روزن این بام خضرا
[B][M1]شده است از آه دریا جوشش من[M2]تیمم گاه عیسی قعر دریا
[B][M1]به من نامشفقند آباء علوی[M2]چو عیسی زان ابا کردم ز آبا
[B][M1]مرا از اختر دانش چه حاصل[M2]که من تاریک او رخشنده اجزا
[B][M1]چه راحت مرغ عیسی را ز عیسی[M2]که همسایه است با خورشید عذرا
[B][M1]گر آن کیخسرو ایران و تور است[M2]چرا بیژن شد اندر چاه یلدا
[B][M1]چرا عیسی طبیب مرغ خود نیست[M2]که اکمه را تواند کرد بینا
[B][M1]نتیجه دختر طبعم چو عیسی است[M2]که بر پاکی مادر هست گویا
[B][M1]سخن بر بکر طبع من گواه است[M2]چو بر اعجاز مریم نخل خرما
[B][M1]چو من ناورد پانصد سال هجرت[M2]دروغی نیست ها برهان من ها
[B][M1]برآرم زاین دل چون خان زنبور[M2]چو زنبوران خون آلوده غوغا
[B][M1]زبان روغنینم زآتش آه[M2]بسوزد چون دل قندیل ترسا
[B][M1]چو قندیلم برآویزند و سوزند[M2]سه زنجیرم نهادستند اعدا
[B][M1]چو مریم سرفکنده، ریزم از طعن[M2]سرشکی چون دم عیسی مصفی
[B][M1]چنان استاده‌ام پیش و پس طعن[M2]که استاده است الف‌های اطعنا
[B][M1]مرا زانصاف یاران نیست یاری[M2]تظلم کردنم زان نیست یارا
[B][M1]علی الله از بد دوران علی الله[M2]تبرا از خدا دوران تبرا
[B][M1]نه از عباسیان خواهم معونت[M2]نه بر سلجوقیان دارم تولا
[B][M1]چو داد من نخواهد داد این دور[M2]مرا چه ارسلان سلطان چه بغرا
[B][M1]چو یوسف نیست کز قحطم رهاند[M2]مرا چه ابن‌یامین چه یهودا
[B][M1]مرا اسلامیان چون داد ندهند[M2]شوم برگردم از اسلام حاشا
[B][M1]پس از تحصیل دین از هفت مردان[M2]پس از تاویل وحی از هفت قرا
[B][M1]پس از الحمد و الرحمن والکهف[M2]پس از یاسین و طاسین میم و طاها
[B][M1]پس از میقات حج و طوف کعبه[M2]جمار و سعی و لبیک و مصلی
[B][M1]پس از چندین چله در عهد سی سال[M2]شوم پنجاهه گیرم آشکارا
[B][M1]مرا مشتی یهودی فعل، خصمند[M2]چو عیسی ترسم از طعن مفاجا
[B][M1]چه فرمائی که از ظلم یهودی[M2]گریزم بر در دیر سکوبا
[B][M1]چه گوئی کستان کفر جویم[M2]نجویم در ره دین صدر والا
[B][M1]در ابخازیان اینک گشاده[M2]حریم رومیان آنک مهیا
[B][M1]بگردانم ز بیت الله قبله[M2]به بیت المقدس و محراب اقصی
[B][M1]مرا از بعد پنجه ساله اسلام[M2]نزیبد چون صلیبی بند بر پا
[B][M1]روم ناقوس بوسم زین تحکم[M2]شوم زنار بندم زین تعدا
[B][M1]کنم تفسیر سریانی ز انجیل[M2]بخوانم از خط عبری معما
[B][M1]من و ناجرمکی و دیر مخران[M2]در بقراطیانم جا و ملجا
[B][M1]مرا بینند اندر کنج غاری[M2]شده مولو زن و پوشیده چوخا
[B][M1]به جای صدرهٔ خارا چو بطریق[M2]پلاسی پوشم اندر سنگ خارا
[B][M1]چو آن عود الصلیب اندر بر طفل[M2]صلیب آویزم اندر حلق عمدا
[B][M1]وگر حرمت ندارندم به ابخاز[M2]کنم زآنجا به راه روم مبدا
[B][M1]دبیرستان نهم در هیکل روم[M2]کنم آئین مطران را مطرا
[B][M1]بدل سازم به زنار و به برنس[M2]ردا و طیلسان چون پور سقا
[B][M1]کنم در پیش طرسیقوس اعظم[M2]ز روح القدس و ابن و اب مجارا
[B][M1]به یک لفظ آن سه خوان را از چه شک[M2]به صحرای یقین آرم همانا
[B][M1]مرا اسقف محقق‌تر شناسد[M2]ز یعقوب و ز نسطور و ز ملکا
[B][M1]گشایم راز لاهوت از تفرد[M2]نمایم ساز ناسوت از هیولا
[B][M1]کشیشان را کشش بینی و کوشش[M2]به تعلیم چو من قسیس دانا
[B][M1]مرا خوانند بطلمیوس ثانی[M2]مرا دانند فیلاقوس والا
[B][M1]فرستم نسخهٔ ثالث ثلاثه[M2]سوی بغداد در سوق الثلاثا
[B][M1]به قسطنطین برند از نوک کلکم[M2]حنوط و غالیه موتی و احیا
[B][M1]به دست آرم عصای دست موسی[M2]بسازم زان عصا شکل چلیپا
[B][M1]ز سرگین خر عیسی ببندم[M2]رعاف جاثلیق ناتوانا
[B][M1]ز افسار خرش افسر فرستم[M2]به خانان سمرقند و بخارا
[B][M1]سم آن خر به اشک چشم و چهره[M2]بگیرم در زر و یاقوت حمرا
[B][M1]سه اقنوم و سه قرقف را به برهان[M2]بگویم مختصر شرح موفا
[B][M1]چه بود آن نفخ روح و غسل و روزه[M2]که مریم عور بود و روح تنها
[B][M1]هنوز آن مهر بر درج رحم داشت[M2]که جان افروز گوهر گشت پیدا
[B][M1]چه بود آن نطق عیسی وقت میلاد[M2]چه بود آن صوم مریم وقت اصغا
[B][M1]چگونه ساخت از گل مرغ عیسی[M2]چگونه کرد شخص عازر احیا
[B][M1]چه معنی گفت عیسی بر سر دار[M2]که آهنگ پدر دارم به بالا
[B][M1]وگر قیصر سکالد راز زردشت[M2]کنم زنده رسوم زند و استا
[B][M1]بگویم کان چه زند است و چه آتش[M2]کز او پازند و زند آمد مسما
[B][M1]چه اخگر ماند از آن آتش که وقتی[M2]خلیل الله در آن افتاد دروا
[B][M1]به قسطاسی بسنجم راز موبد[M2]که جوسنگش بود قسطای لوقا
[B][M1]چرا پیچد مگس دستار فوطه[M2]چرا پوشد ملخ رانین دیبا
[B][M1]به نام قیصران سازم تصانیف[M2]به از ارتنک چین و تنگلوشا
[B][M1]بس ای خاقانی از سودای فاسد[M2]که شیطان می‌کند تلقین سودا
[B][M1]رفیق دون چه اندیشد به عیسی؟[M2]وزیر بد چه آموزد به دارا؟
[B][M1]مگو این کفر و ایمان تازه گردان[M2]بگو استغفر الله زین تمنا
[B][M1]فقل و اشهد بان‌الله واحد[M2]تعالی عن مقولاتی تعالی
[B][M1]چه باید رفت تا روم از سر ذل[M2]عظیم الروم عز الدوله اینجا
[B][M1]یمین عیسی و فخر الحواری[M2]امین مریم و کهف النصاری
[B][M1]مسیحا خصلتا قیصر نژادا[M2]تورا سوگند خواهم داد حقا
[B][M1]به روح القدس و نفخ روح و مریم[M2]به انجیل و حواری و مسیحا
[B][M1]به مهد راستین و حامل بکر[M2]به دست و آستین باد مجرا
[B][M1]به بیت المقدس و اقصی و صخره[M2]به تقدیسات انصار و شلیخا
[B][M1]به ناقوس و به زنار و به قندیل[M2]به یوحنا و شماس و بحیرا
[B][M1]به خمسین و به دنح و لیلة الفطر[M2]به عیدالهیکل و صوم العذارا
[B][M1]به پاکی مریم از تزویج یوسف[M2]به دوری عیسی از پیوند عیشا
[B][M1]به بیخ و شاخ و برگ آن درختی[M2]که آمد میوه‌ش از روح معلا
[B][M1]به ماه تیر کانگه بود نیسان[M2]به نخل پیر کانجا گشت برنا
[B][M1]به بانگ و زاری مولو زن از دیر[M2]به بند آهن اسقف بر اعضا
[B][M1]به تثلیث بروج و ماه و انجم[M2]به تربیع و به تسدیس ثلاثا
[B][M1]ز تثلیثی کجا سعد فلک راست[M2]به تربیع صلیبت باد پروا
[B][M1]که بهر دیدن بیت‌المقدس[M2]مرا فرمان بخواه از شاه دنیا
[B][M1]ز خط استوا و خط محور[M2]فلک را تا صلیب آید هویدا
[B][M1]سزد گر عیسی اندر دیر هرقل[M2]کند تسبیح از این ابیات غرا
[A]
[B][M1]از سر زلف تو بوئی سر به مهر آمد به ما[M2]جان به استقبال شد کای مهد جان‌ها تا کجا
[B][M1]این چه موکب بود یارب کاندر آمد شادمان[M2]بارگیرش صبح دم بود و جنیبت کش صبا
[B][M1]در میان جان فروشد بر در دل حلقه زد[M2]از بن هر موی فریادی برآمد کاندرآ
[B][M1]ما در آب و آتش از فکرت که گوئی آن نسیم[M2]باد زلفت بود با خاک جناب پادشا
[B][M1]با غبار صید گاه شاه کز تعظیم هست[M2]ز آهوان مشک ده صد تبتش در یک فضا
[B][M1]صید گاه شاه جان‌ها را چراگاه است ازآنک[M2]لخلخهٔ روحانیان بینی در او بعرالظبا
[B][M1]هم در او افعی گوزن آسا شده تریاق‌دار[M2]هم گوزنانش چو افعی مهره‌دار اندر قفا
[B][M1]شاه را دیدم در او پیکان مقراضه به کف[M2]راست چون بحر نهنگ انداز در نخجیر جا
[B][M1]وحشیان از حرمت دستش سوی پیکان او[M2]پای کوبان آمدندی از سر حرص و هوا
[B][M1]خون صید الله اکبر نقش بستی بر زمین[M2]جان صید الحمد الله سبحه گفتی در هوا
[B][M1]پیش تیرش آهوان را از غم رد و قبول[M2]شیر خون گشتی و خون شیر آن ز خوف این از رجا
[B][M1]تیر چون در زه نشاندی بر کمان چرخ‌وش[M2]گفتی او محور همی راند ز خط استوا
[B][M1]سعد ذابح سر بریدی هر شکاری را که شاه[M2]سوی او محور ز خط استوا کردی رها
[B][M1]پیش پیکان دو شاخش از برای سجده‌ای[M2]شیر چون شاخ گوزنان پشت را کردی دوتا
[B][M1]من شنیدم کز نهیب تیر این شیر زمین[M2]شیر گردون را اغثنا یا غیاث آمد ندا
[B][M1]داور مهدی سیاست مهدی امت پناه[M2]رستم حیدر کفایت حیدر احمد لوا
[B][M1]خسرو سلطان نشان خاقان اکبر کز جلال[M2]روزگارش عبده الاصغر نویسد بر ملا
[B][M1]عطسهٔ جودش بهشت و خندهٔ تیغش سقر[M2]ظل چترش آفتاب و گرد رخشش کیمیا
[B][M1]آفتاب مشتری حکم و سپهر قطب حلم[M2]زیر دست آورده مصری مار و هندی اژدها
[B][M1]هندی او همچو زنگی آدمی خور در مصاف[M2]مصری او چون عرابی تیز منطق در سخا
[B][M1]نام او چون اسم اعظم تاج اسمادان از آنک[M2]حلقهٔ میم منوچهر است طوق اصفیا
[B][M1]بلکه رضوان زین پس از میم منوچهر ملک[M2]یارهٔ حوران کند گر شاه را بیند رضا
[B][M1]دایرهٔ میم منوچهر از ثوابت برتر است[M2]آفرینش در میانش نقطه‌ای بس بینوا
[B][M1]گر سما چون میم نام او نبودی از نخست[M2]هم چو سین در هم شکستی تاکنون سقف سما
[B][M1]حرمتی دارد چنان توقیع او کاندر بهشت[M2]صح ذلک گشت تسبیح زبان انبیا
[B][M1]چرخ را توقیع او حرز است چون او برکشد[M2]آن سعادت بخش مریخ زحل‌وش در وغا
[B][M1]تیغ او خواهد گرفتن روم و هند از بهر آنک[M2]این دو جا را هست مریخ و زحل فرمان روا
[B][M1]هم زبانش تیغ و هم تیغش زبان نصرت است[M2]این سراید سر وحی و آن کند درس غزا
[B][M1]تیغ حصرم رنگ و بر وی دانه دانه چون عنب[M2]بخت کرده زان عنب نقل و ز حصرم توتیا
[B][M1]تیغ او آبستن است از فتح و اینک بنگرش[M2]نقطهای چهره بر آبستنی دارد گوا
[B][M1]شاه در یک حال هم خضر است و هم اسکندر است[M2]کینهٔ دین کرد و شد با آب حیوان آشنا
[B][M1]هم ز پیش آب حیوان سد ظلمت برگرفت[M2]هم میان آب کر سدی دگر کرد ابتدا
[B][M1]از نهیب این چنین سد کوست فتح الباب فتح[M2]سد باب الباب لرزان شد به زلزال فنا
[B][M1]شاه بود آگه که وقتی ماه و گاو زمین[M2]کلی اجزای گیتی را کنند از هم جدا
[B][M1]پیش از آن کز هم برفتی هفت اندام زمین[M2]رفت و پیش گاو و ماهی ساخت سدی از قضا
[B][M1]پس بر آن سد مبارک ده انامل برگماشت[M2]جدولی را هفت دریا ساخت از فیض عطا
[B][M1]وز فلک آورد در وی گاو و ماهی و صدف[M2]گاو گردنده، صدف جنبان و ماهی آشنا
[B][M1]ماهیش دندان فکن گشت و صدف گوهر نمای[M2]گاو او عنبر فزای و ساحلش سنبل گیا
[B][M1]بود در احکام خسرو کز پی سی و دو سال[M2]خسف آب و باد خواهد بود در اقلیم ما
[B][M1]آب را بربست و دست و باد را بشکست پای[M2]تا نه زآب آید گزند و نه ز باد آید بلا
[B][M1]زآنکه چون نحل این بنا را خود مهندس بود شاه[M2]آب چون آیینه‌شان انگبین گشت از صفا
[B][M1]تا چو شاه نحل شاه انگیخت لشکر چشم خصم[M2]صد هزاران چشمه شد چون خانهٔ نحل از بکا
[B][M1]تا به افزون برد رنج و گنج افزون برگشاد[M2]رنج‌های هرکسی را گنج‌ها دادش جزا
[B][M1]بهر مزدوران که محروران بدند از ماندگی[M2]قرصهٔ کافور کرد از قرصهٔ شمس الضحی
[B][M1]وز ملایک نعرها برخاست کاینک در زمین[M2]شاه بند باقلانی بست چون بند قبا
[B][M1]قاصد بخت از زبان صبح دم این دم شنید[M2]صد زبان شد هم چو خورشید از پی این ماجرا
[B][M1]چون کبوتر نامه آورد از ظفر، نعم البرید[M2]عنکبوت آسا خبر داد از خطر نعم الفتا
[B][M1]گفت کای خاقانی آتش گاه محنت شد دلت[M2]راه حضرت گیر و جان از آتش غم کن رها
[B][M1]شاه سد آب کرد اینک رکاب شاه بوس[M2]تا برای سد آتش بندها سازد تورا
[B][M1]زانکه امروز آب و آتش عاجز از اعجاز اوست[M2]گر بخواهد زآب سازد شمع و ز آتش آسیا
[B][M1]گفتم ای جبریل عصمت گفتم ای هدهد خبر[M2]وحی پردازی عفا الله ملک بخشی مرحبا
[B][M1]دعوتم کردی به لشگرگاه خاقان کبیر[M2]حبذا لشگرگه خاقان اکبر حبذا
[B][M1]لیک من در طوق خدمت چون کبوتر بد دلم[M2]پیش شه بازی چنان، زنهار کی باشد مرا
[B][M1]گفت کان شه باز در نسرین گردون ننگرد[M2]بر کبوتر باز بیند اینت پنداری خطا
[B][M1]هین بگو ای فیض رحمت هین بگو ای ظل حق[M2]هین بگو ای حرز امت هین بگو ای مقتدا
[B][M1]ای خدیو ماه رخش ای خسرو خورشید چتر[M2]ای یل بهرام زهره ای شه کیوان دها
[B][M1]آستانت گنبد سیماب گون را متکاست[M2]بندهٔ سیماب دل سیماب شد زین متکا
[B][M1]خود سپاه پیل در بیت الحرم گو پی منه[M2]خود قطار خوک در بیت المقدس گو میا
[B][M1]کی برند آب درمنه بر لب آب حیات[M2]کی شود سنگ منات اندر خور سنگ منا
[B][M1]بنده چون زی حضرتت پوید ندارد بس خطر[M2]نجم سفلی چون شود شرقی ندارد بس ضیا
[B][M1]خود مدیحت را به گفت او کجا باشد نیاز[M2]مصحف مجد از پر طاووس کی بگیرد بها
[B][M1]خاک درگاهت دهد از علت خذلان نجات[M2]کاتفاق است این که از یاقوت کم گردد وبا
[B][M1]بندهٔ خاکین به خدمت نیم رو خاکین رسید[M2]سهم خسران پس نهاد و سهم خسرو پیشوا
[B][M1]کیمیای جان نثار آورده بر درگاه شاه[M2]با عقیق اشک و زر چهره و در ثنا
[B][M1]زید چون در خدمت احمد به ترک زن بگفت[M2]نام باقی یافت اینک آیت لماقضی
[B][M1]هم نثار از جان توان کردن به صدر چون تو شاه[M2]هم به ترک زن توان گفتن برای مصطفی
[B][M1]جان خاقانی ز تف آفتاب و رنج راه[M2]مانده بود آسوده شد در سایهٔ ظل خدا
[B][M1]اجتماع ماه بود امروز و استقبال بخت[M2]کاوفتاد این ذره را با چون تو خورشید التقا
[B][M1]مریم طبعش نکاح یوسف وصف تو بست[M2]مریمی با حسن یوسف نی چو یوسف کم بها
[B][M1]لیک با ام الخبائث چون طلاقش واقع است[M2]خسروش رجعت نفرماید به فتوی جفا
[B][M1]گر بسیط خاک را چون من سخن پیرای هست[M2]اصلم آتش دان و فرعم کفر و پیوندم ابا
[B][M1]آسمان صدرا شنیدی لفظ پروین‌بار من[M2]قائلان عهد را گو هکذا والا فلا
[B][M1]ای گه توقیع آصف خامه و جمشید قدر[M2]وی گه نیت ارسطو علم و اسکندر بنا
[B][M1]ای ربیع فضل، از تو گشت آدم را شرف[M2]وی ربیع فصل، از تو گشت عالم را نما
[B][M1]در ربیع دولتت هرگز خزان را ره مباد[M2]فارغم ز آمین که دانم مستجاب است این دعا
[A]
[B][M1]مگر به ساحت گیتی نماند بوی وفا[M2]که هیچ انس نیامد ز هیچ انس مرا
[B][M1]فسردگان را همدم چگونه برسازم[M2]فسردگان ز کجا و دم صفا ز کجا
[B][M1]درخت خرما از موم ساختن سهل است[M2]ولیک از آن نتوان یافت لذت خرما
[B][M1]مرا ز فرقت پیوستگان چنان روزی است[M2]که بس نماند که مانم ز سایه نیز جدا
[B][M1]اگر به گوش من از مردمی دمی برسد[M2]به مژده مردمک چشم بخشمش عمدا
[B][M1]اگر مرا ندای ارجعی رسد امروز[M2]وگر بشارت لاتقنطوا رسد فردا
[B][M1]به گوش هوش من آید ندای اهل بهشت[M2]نصیب نفس من آید نوید ملک بقا
[B][M1]ندای هاتف غیبی ز چار گوشهٔ عرش[M2]صدای کوس الهی به پنج نوبهٔ لا
[B][M1]خروش شهپر جبریل و صور اسرافیل[M2]غریو سبحهٔ رضوان و زیور حورا
[B][M1]لطافت حرکات فلک به گاه سماع[M2]طراوت نغمات ملک به گاه ندا
[B][M1]صریر خامهٔ مصری میانهٔ توقیع[M2]صهیل ابرش تازی میانهٔ هیجا
[B][M1]نوای باربد و ساز بربط و مزمار[M2]طریق کاسه‌گر و راه ارغنون و سه‌تا
[B][M1]صفیر صلصل و لحن چکاوک و ساری[M2]نفیر فاخته و نغمهٔ هزار آوا
[B][M1]نوازش لب جانان به شعر خاقانی[M2]گزارش دم قمری به پردهٔ عنقا
[B][M1]مرا از این همه اصوات آن خوشی نرسد[M2]که از دیار عزیزی رسد سلام وفا
[B][M1]چنان که دوشم بی‌زحمت کبوتر و پیک[M2]رسید نامهٔ صدر الزمان به دست صبا
[B][M1]درست گوئی صدر الزمان سلیمان بود[M2]صبا چو هدهد و محنت سرای من چو سبا
[B][M1]از آن زمان که فرو خواندم آن کتاب کریم[M2]همی سرایم یا ایها الملاء به ملا
[B][M1]بهار عام شکفت و بهار خاص رسید[M2]دو نوبهار کز آن عقل و طبع یافت نوا
[B][M1]بهار عام جهان را ز اعتدال مزاج[M2]بهار خاص مرا شعر سید الشعرا
[B][M1]سزد که عید کنم در جهان به فر رشید[M2]که نظم و نثرش عیدی مؤبد است مرا
[B][M1]اگر به کوه رسیدی روایت سخنش[M2]زهی رشید جواب آمدی به جای صدا
[B][M1]ز نقش خامهٔ آن صدر و نقش نامهٔ او[M2]بیاض صبح و سواد دل مراست ضیا
[B][M1]ز نظم و نثرش پروین و نعش خیزد و او[M2]بهم نیامد پروین و نعش در یک جا
[B][M1]عبارتش همه چون آفتاب و طرفه‌تر آن[M2]که نعش و پروین در آفتاب شد پیدا
[B][M1]برای رنج دل و عیش بد گوارم ساخت[M2]جوارشی ز تحیت مفرحی ز ثنا
[B][M1]معانیش همه یاقوت بود و زر یعنی[M2]مفرح از زر و یاقوت به برد سودا
[B][M1]به صد دقیقه ز آب در منه تلخ ترم[M2]به سخره چشمهٔ خضرم چو خواند آن دریا
[B][M1]زبون‌تر از مه سی روزه‌ام مهی سی‌روز[M2]مرا به طنز چو خورشید خواند آن جوزا
[B][M1]طویلهٔ سخنش سی و یک جواهر داشت[M2]نهادمش به بهای هزار و یک اسما
[B][M1]به سال عمرم از او بیست و پنج بخریدم[M2]شش دگر را شش روز کون بود بها
[B][M1]مگر که جانم از این خشک سال صرف زمان[M2]گریخت در کنف او به وجه استسقا
[B][M1]که او به پنج انامل به فتح باب سخن[M2]ز هفت کشور جانم ببرد قحط و غلا
[B][M1]حیات بخشا در خامی سخن منگر[M2]که سوخته شدم از مرگ قدوة الحکما
[B][M1]شکسته دل تر از آن ساغر بلورینم[M2]که در میانهٔ خارا کنی ز دست رها
[B][M1]بدان قرابهٔ آویخته همی مانم[M2]که در گلو ببرد موش، ریسمانش را
[B][M1]فروغ فکر و صفای ضمیرم از عم بود[M2]چو عم بمرد، بمرد آن همه فروغ و صفا
[B][M1]جهان به خیره کشی بر کسی کشید کمان[M2]که برکشیدهٔ حق بود و برکشندهٔ ما
[B][M1]ازین قصیده نمودار ساحری کن از آنک[M2]بقای نام تو است این قصیدهٔ غرا
[B][M1]به هرکسی ز من این دولت ثنا نرسد[M2]خنک تو کاین همه دولت مسلم است تورا
[B][M1]اگر خری دم ازین معجزه زند که مراست[M2]دمش بیند که خر، گنگ بهتر از گویا
[B][M1]کمان گروههٔ گبران ندارد آن مهره[M2]که چار مرغ خلیل اندر آورد ز هوا
[B][M1]اگرچه هرچه عیال منند خصم منند[M2]جواب ندهم الا انهم هم السفها
[B][M1]که خود زبان زبانی به حبس گاه جحیم[M2]دهد جواب به واجب که اخسئوا فیها
[B][M1]محققان سخن زین درخت میوه برند[M2]وگر شوند سراسر درختک دانا
[B][M1]دعای خالص من پس رو مراد تو باد[M2]که به ز یاد توام نیست پیشوای دعا
[A]
[B][M1]عشق بیفشرد پا بر نمط کبریا[M2]برد به دست نخست هستی ما را ز ما
[B][M1]ما و شما را به نقد بی خودیی در خور است[M2]زانکه نگنجد در او هستی ما و شما
[B][M1]چرخ در این کوی چیست؟ حلقهٔ درگاه راز[M2]عقل در این خطه کیست؟ شحنهٔ راه فنا
[B][M1]بر سر این سر کار کی رسی ای ساده دل[M2]بر در این دار ملک، کی شوی این بینوا
[B][M1]هست به معیار عشق گوهر تو کم عیار[M2]هست به بازار دل یوسف تو کم بها
[B][M1]دیدهٔ ظاهر بدوز، بارگه اینک ببین[M2]جوشن صورت بدر، معرکه اینک درآ
[B][M1]بهرهٔ درگاه دان هم خطر و هم خطاب[M2]بهر شهنشاه دان هم صفت و هم صفا
[B][M1]در صفت مردان بیار قوت معنی از آنک[M2]در ره صورت یکی است مردم و مردم گیا
[B][M1]اول، غسلی بکن زین سوی نیل عدم[M2]پس به تماشا گذر آن سوی مصر بقا
[B][M1]گیرم چون گل نه‌ای ساخته خونین لباس[M2]کم ز بنفشه مباش دوخته نیلی وطا
[B][M1]خیز که استاده‌اند راهروان ازل[M2]بر سر راهی که نیست تا ابدش منتها
[B][M1]مرکب همت بتاز یک ره و بیرون جهان[M2]از سر طاق فلک تا به حد استوا
[B][M1]مردمهٔ چشم ساز نعل پی صوفیان[M2]دانهٔ دل کن نثار بر سر اصحابنا
[B][M1]در کنف فقر بین سوختگان خام نوش[M2]بر شجر لا نگر مرغ‌دلان خوش نوا
[B][M1]هر یکی از رنگ و رای چون فلک و آفتاب[M2]هر یکی از قرب و قدر چون ملک و پادشا
[B][M1]خادم این جمع دان و آبده دستشان[M2]قبهٔ ازرق شعار، خسرو زرین غطا
[B][M1]صاحب دلق و عصا چون خضر و چون کلیم[M2]گنج روان زیر دلق مار نهان در عصا
[B][M1]کرده به دیوان دل چرخ و زمین را لقب[M2]پیر تجشم نهاد زشت شبانگه لقا
[B][M1]از گه عهد الست چیره زبان در بلی[M2]پیش در لا اله بسته میان هم چو لا
[B][M1]کرده به هنگام حال حلهٔ نه چرخ چاک[M2]داده به وقت نوا نقد دو عالم عطا
[B][M1]رستهٔ دهر و فلک دیده و بشناخته[M2]رایج این را دغل بازی آن را دغا
[B][M1]بهر فریدون راز کرده ز عصمت علم[M2]در صف فغفور آز کرده به همت غزا
[B][M1]از اثر داغشان هردم سلطان عشق[M2]گوید خاقانیا خاک توام مرحبا
[B][M1]رو به هنر صدر جوی بر در صدر جهان[M2]رو به صفت بازگرد بر در اصحاب ما
[B][M1]جاه براهیم بین گشته براهیم‌وار[M2]مکرم اخوان فقر بر سر خوان رضا
[B][M1]حافظ اعلام شرع ناصر دین رسول[M2]کز مدد علم اوست نصرت حزب خدا
[A]
[B][M1]ای صفت زلف تو غارت ایمان ما[M2]عشق جهان سوز تو بر دل ما پادشا
[B][M1]بر در ایوان توست پای شکسته خرد[M2]بر سر میدان توست دست گشاده هوا
[B][M1]صد لطف از کردگار وز لب تو یک سخن[M2]صد ستم از روزگار وز دل تو یک جفا
[B][M1]از رخ تو کس نداد هیچ نشانی تمام[M2]وز مژهٔ تو نکرد هیچ خدنگی خطا
[B][M1]ای تو ز ما بیخبر ما به تمنای تو[M2]بس که بپیموده‌ایم عالم خوف و رجا
[B][M1]گاه بدزدیم چشم از تو ز بیم رقیب[M2]گه به نظر بشکنیم چشم رقیب تو را
[B][M1]لعل تو طرف زر است بر کمر آفتاب[M2]وصل تو مهر تب است در دهن اژدها
[B][M1]بر سر کوی تو من نایب خاقانیم[M2]بو که به دیوان عشق نام برآید مرا
[B][M1]صبح امید منی طاب علیک الصبوح[M2]گرچه به شب‌های هجر طال علی البلا
[B][M1]موی شکافم به شعر موی شدستم ز غم[M2]لیک نگنجم همی در حرم مقتدا
[B][M1]صدر براهیم نام راد سلیمان جلال[M2]خواجهٔ موسی سخن مهتر احمد سخا
[B][M1]یافت ز الطاف او عالم فرتوت، فر[M2]برد ز انصاف او فصل بهاران، بها
[A]
[B][M1]نافهٔ آهو شده است ناف زمین از صبا[M2]عقد دو پیکر شده است پیکر باغ از هوا
[B][M1]روح روان است آب بی‌عمل امتحان[M2]زر خلاص است خاک بی‌اثر کیمیا
[B][M1]شاخ شکوفه فشان سنقر کانند خرد[M2]هر نفسی بال و پر ریخته‌شان از قضا
[B][M1]دفتر گل را فلک کرد به شنگرف رنگ[M2]زرین شیرازه زد هر ورقی را جدا
[B][M1]بر قد لاله قمر دوخت قباهای رش[M2]خشتک نفطی نهاد بر سر چینی قبا
[B][M1]دوش نسیم سحر بر در من حلقه زد[M2]گفتم هان کیست؟ گفت : قاصدیم آشنا
[B][M1]جان مرا هدیه کرد بوی سر زلف یار[M2]از نفحات ربیع در حرکات صبا
[B][M1]گفتم ز اسرار باغ هیچ شنیدی بگوی[M2]گفت دل بلبل است در کف گل مبتلا
[B][M1]گفتم کامروز کیست تازه سخن در جهان[M2]گفت که خاقانی است بلبل باغ ثنا
[B][M1]مادح شیخ امام، عالم عامل که هست[M2]ناصر دین خدای مفتخر اولیا
[A]
[B][M1]داد مرا روزگار مالش دست جفا[M2]با که توانم نمود نالش از این بی وفا
[B][M1]در سرم افکند چرخ با که سپارم عنان[M2]بر لبم آورده جان با که گزارم عنا
[B][M1]محنت چون خون و گوشت در تنم آمیخته است[M2]تا نشود جان ز تن، زو نتوان شد رها
[B][M1]برنتوانم گرفت پرهٔ کاهی ز ضعف[M2]گرچه به صورت یکی است روی من و کهربا
[B][M1]گر ز غمم صد یکی شرح دهم پیش کوه[M2]آه دهد پاسخم کوه به جای صدا
[B][M1]پای نهم در عدم بو که به دست آورم[M2]هم نفسی تا کند درد دلم را دوا
[B][M1]این همه محنت که هست درد دو چشم من است[M2]هیچ نکوعهد نیست کو شودم توتیا
[B][M1]هیچ نکرده گناه تا کی باشم به گوی[M2]خستهٔ هر ناحفاظ بستهٔ هر ناسزا
[B][M1]از لگد حادثات سخت شکسته دلم[M2]بسته خیالم که هست این خلل از بوالعلا
[B][M1]پیش بزرگان ما آب کسی روشن است[M2]فعل سگ گنجه است قدح خر روستا
[B][M1]خود به ولوغ سگی بحر نگردد نجس[M2]خود به وجود خری خلد نیابد وبا
[B][M1]این چو مگس می‌کند خوان سخن را عفن[M2]وان چو ملخ می‌برد کشتهٔ دین را نما
[B][M1]من شده چون عنکبوت در پی آن در بدر[M2]بانگ کشیده چو سار از پی این جا بجا
[B][M1]یارب خاقانی است بانگ پر جبرئیل[M2]خانه و کاشانه‌شان باد چو شهر سبا
[B][M1]هم بنماید چنین هم شود از قدر صدر[M2]درد ورا انحطاط رنج ورا انتها
[B][M1]عازر ثانی منم یافته از وی حیات[M2]عیسی دلها وی است داده تنم را شفا
[B][M1]آستر نطع اوست قبله‌گه آسمان[M2]منتظر جمع اوست قبله‌گه مصطفی
[B][M1]گر دو شود قبله‌مان بس عجبی نی از آنک[M2]او به شماخی نهاد کعبهٔ دیگر بنا
[B][M1]در ازل آن کعبه بود قبلهٔ دین هدی[M2]تا ابد این کعبه باد قبلهٔ مجد و علا
[B][M1]ای فضلا پروری کز شرف نام تو[M2]مدعیان را درید قافیهٔ من قفا
[B][M1]تا به نوای مدیح وصف تو برداشتم[M2]رود رباب من است رودهٔ اهل ریا
[B][M1]بهر خواص تو را مائدهٔ خوش مذاق[M2]ساختم از جان پاک بنگر و در ده صلا
[B][M1]هست طریق غریب اینکه من آورده‌ام[M2]اهل سخن را سزد گفتهٔ من پیشوا
[B][M1]خصم نگردد به زرق هم سخن من از آنک[M2]همدم بلبل نشد بوالعجب از گندنا
[B][M1]گر ز درت غایبم جان بر تو حاضر است[M2]مهره چو آمد به دست مار به کف گو میا
[B][M1]بر محک رغبتم بیش مزن بهر آنک[M2]رد شدهٔ عالمم قلب همه دست‌ها
[B][M1]نقش کژ من مبین خاصه که دانسته‌ای[M2]سر لان تسمع خیر من ان تری
[B][M1]نایدت از بود من هیچ غرض جز سخن[M2]نیستم از مدح تو هیچ عوض جز دعا
[B][M1]بر در صدر تو باد خیمه زده تا ابد[M2]لشکر جاه و جلال موکب عز و علا
[B][M1]شهر بد اندیش باد خاصه شبستان او[M2]موقف خسف عظیم موضع مرگ فجا
[A]
[B][M1]صبح است کمانکش اختران را[M2]آتش زده آب پیکران را
[B][M1]هنگام صبوح موکب صبح[M2]هنگامه دریده اختران را
[B][M1]بر صرع ستارگان دم صبح[M2]ماند نفس فسون گران را
[B][M1]یک می به دو گنج شایگان خر[M2]رغم دل رایگان خوران را
[B][M1]دریاکش از آن چمانهٔ زر[M2]کو ماند کشتی گران را
[B][M1]می تا خط ازرق قدح کش[M2]خط در کش زهد پروران را
[B][M1]از سیم صراحی و زر می[M2]دستارچه ساز دلبران را
[B][M1]دستارچه بین ز برگ شمشاد[M2]طوق غبب سمن بران را
[B][M1]خورشید چو کعبتین همه چشم[M2]نظاره هلال منظران را
[B][M1]زهره به دو زخمه از سر نعش[M2]در رقص کشد سه خواهران را
[B][M1]از باده چو شعله از صنوبر[M2]گلنار به کف صنوبران را
[B][M1]نراد طرب به مهره بازی[M2]از دست، بنفش کرده ران را
[B][M1]در گوهر می زر است و یاقوت[M2]تریاک، مزاج گوهران را
[B][M1]یاقوت و زرش مفرح آمد[M2]جان داروی درد غم بران را
[B][M1]می درده و مهره نه به تعجیل[M2]این ششدرهٔ ستم گران را
[B][M1]هرکس را جام در خورش ده[M2]از سوخته فرق کن تران را
[B][M1]گر قطره رسد به بد دلان می[M2]یک دریا ده دلاوران را
[B][M1]دردی و سفال مفلسان راست[M2]صافی و صدف توان گران را
[B][M1]شش پنج زنند برتران نقش[M2]یک نقش رسد فرو تران را
[B][M1]چو جرعه فلک به خاک بوسی[M2]خاکی شده جرعهٔ سران را
[B][M1]خاقانی خاک جرعه چین است[M2]جام زر شاه کامران را
[B][M1]وز در دری نثار ساز است[M2]شروان شه صاحب القران را
[B][M1]خاقان کبیر ابوالمظفر[M2]سر جمله شده مظفران را
[B][M1]در گردن صفدران خزران[M2]افکنده کمند خیزران را
[B][M1]دریا ز کفش غریق گوهر[M2]او گوهر تاج گوهران را
[B][M1]با موکبش آب شور دریا[M2]ماند عرق تکاوران را
[B][M1]باکو به دعای خیرش امروز[M2]ماند بسطام و خاوران را
[B][M1]باکو به بقاش باج خواهد[M2]خزران و ری و زره گران را
[B][M1]شمشیرش از آسمان مدد یافت[M2]فتح دربند و شابران را
[B][M1]گشتاسب معونت از پسر خواست[M2]کاورد به دست دختران را
[B][M1]این قطعه کنم به مدح تضمین[M2]کاستاد منم سخنوران را
[A]
[B][M1]ای رای تو صیقل اختران را[M2]افسر توئی افسر سران را
[B][M1]خاک در تو به عرض مصحف[M2]جای قسم است داوران را
[B][M1]هر هفته ز تیغ تو عطیت[M2]هفت اقلیم است سروران را
[B][M1]در کعبهٔ حضرت تو جبریل[M2]دست آب دهد مجاوران را
[B][M1]چون شاخ گوزن بر در تو[M2]قامت شده خم غضنفران را
[B][M1]دایه شده بر قریش و برمک[M2]صدق و کرم تو جعفران را
[B][M1]تا محضر نصرتت نوشتند[M2]آوازه شکست دیگران را
[B][M1]کانجا که محمد اندر آمد[M2]دعوت نرسد پیمبران را
[B][M1]گر دهر حرونیی نموده است[M2]چون رام تو گشت منگر آن را
[B][M1]بنگر که چو دست یافت یوسف[M2]چه لطف کند برادران را
[B][M1]از عالم زاده‌ای و پیشت[M2]عالم تبع است چاکران را
[B][M1]هم رد مکنش که راد مردان[M2]حرمت دارند مادران را
[B][M1]قدرت ز برای کار تو ساخت[M2]این قبهٔ نغز بی‌کران را
[B][M1]گر خاتم دست تو نزیبد[M2]هم حلقه نشاید استران را
[B][M1]صحن فلک از بزان انجم[M2]ماند رمهٔ مضمران را
[B][M1]هست از پی بر نشست خاصت[M2]امید خصی شدن نران را
[B][M1]صاحب غرضند روس و خزران[M2]منکر شده صاحب افسران را
[B][M1]تیغ تو مزوری عجب ساخت[M2]بیماری آن مزوران را
[B][M1]فتح تو به جنگ لشکر روس[M2]تاریخ شد آسمان قران را
[B][M1]رایات تو روس را علی روس[M2]صرصر شده ساق ضمیران را
[B][M1]پیکان شهاب رنگ چون آب[M2]آتش زده دیو لشکران را
[B][M1]در زهرهٔ روس رانده زهر آب[M2]کانداخته یغلق پران را
[B][M1]یک سهم تو خضروار بشکافت[M2]هفتاد و سه کشتی ابتران را
[B][M1]مقراضهٔ بندگان چو مقراض[M2]اوداج بریده منکران را
[B][M1]بس دوخته سگ زنت چو سوزن[M2]در زهره جگر مبتران را
[B][M1]اقبال تو کاب خضر خورده است[M2]دل داده نهنگ خنجران را
[B][M1]وز بس که ز خصم بر لب بحر[M2]خون رفت بریده حنجران را
[B][M1]هم بر لب بحر بحر کردار[M2]خون شد چو شفق دل اشقران را
[B][M1]با ترکشت اژدهای موسی[M2]بنمود مجوس مخبران را
[B][M1]در روم ز اژدهای تیرت[M2]زهر است نواله قیصران را
[B][M1]چون از مه نو زنی عطارد[M2]مریخ هدف شود مرآن را
[B][M1]گر زال ببست پر سیمرغ[M2]بر تیر، هلاک صفدران را
[B][M1]بر تیر تو پر جبرئیل است[M2]آفت شده دیو جوهران را
[B][M1]آن بیلک جبرئیل پرت[M2]عزرائیل است جانوران را
[B][M1]بسته کمر آسمان چو پیکان[M2]ماند به درت مسخران را
[B][M1]شیران شده یاوران رزمت[M2]اقبال تو نجده یاوران را
[B][M1]سیمرغ به نامه بردن فتح[M2]می رشک برد کبوتران را
[B][M1]نصرت که دهد به بد سگالت[M2]هرا که برافکند خران را
[B][M1]با لطف تو در میان نهاده است[M2]خاقانی امید بیکران را
[B][M1]کز لطف تو هم نشد گسسته[M2]امید بهشت، کافران را
[B][M1]در مدحت تو به هفت اقلیم[M2]شش ضربه دهد سخنوران را
[B][M1]شهباز سخن به دولت تو[M2]منقار برید نو پران را
[B][M1]با گاو زری که سامری ساخت[M2]گوساله شمار زرگران را
[B][M1]گر هست سخن گهر، چرا نیست[M2]آهنگ بدو گهر خران را
[B][M1]گر شادی دل ز زعفران خاست[M2]چون رنگ غم است زعفران را
[B][M1]تا حشر فذلک بقا باد[M2]توقیع تو داد گستران را
[B][M1]در جنت مجلست چراگاه[M2]آهو حرکات احوران را
[B][M1]بزمت فلک و سرات منزل[M2]ماهان ستاره زیوران را
[A]
[B][M1]زد نفس سر به مهر صبح ملمع نقاب[M2]خیمهٔ روحانیان کرد معنبر طناب
[B][M1]شد گهر اندر گهر صفحهٔ تیغ سحر[M2]شد گره اندر گره حلقهٔ درع سحاب
[B][M1]صبح فنک پوش را ابر زره در قبا[M2]برده کلاه زرش قندز شب را ز تاب
[B][M1]بال فرو کوفت مرغ، مرغ طرب گشت دل[M2]بانگ برآورد کوس، کوس سفر کوفت خواب
[B][M1]صبح برآمد ز کوه چون مه نخشب ز چاه[M2]ماه برآمد به صبح چون دم ماهی ز آب
[B][M1]نیزه کشید آفتاب حلقهٔ مه در ربود[M2]نیزهٔ این زر سرخ حلقهٔ آن سیم ناب
[B][M1]شب عربی‌وار بود بسته نقابی بنفش[M2]از چه سبب چون عرب نیزه کشید آفتاب
[B][M1]بر کتف آفتاب باز ردای زر است[M2]کرده چو اعرابیان بر در کعبه مآب
[B][M1]حق تو خاقانیا کعبه تواند شناخت[M2]ز آخور سنگین طلب توشهٔ یوم‌الحساب
[B][M1]مرد بود کعبه جوی طفل بود کعب باز[M2]چون تو شدی مرد دین روی ز کعبه متاب
[B][M1]کعبه که قطب هدی است معتکف است از سکون[M2]خود نبود هیچ قطب منقلب از انقلاب
[B][M1]هست به پیرامنش طوف کنان آسمان[M2]آری بر گرد قطب چرخ زند آسیاب
[B][M1]خانه خدایش خداست لاجرمش نام هست[M2]شاه مربع نشین تازی رومی خطاب
[A]
[B][M1]رخش به هرا بتاخت بر سر صبح آفتاب[M2]رفت به چرب آخوری گنج روان در رکاب
[B][M1]کحلی چرخ از سحاب گشت مسلسل به شکل[M2]عودی خاک از نبات گشت مهلهل به تاب
[B][M1]روز چو شمعی به شب نور ده و سر فراز[M2]شب چو چراغی به روز کاسته و نیم تاب
[B][M1]دردی مطبوخ بین بر سر سبزه ز سیل[M2]شیشهٔ بازیچه بین بر سر آب از حباب
[B][M1]مرغان چو طفلکان ابجدی آموخته[M2]بلبل الحمدخوان گشته خلیفهٔ کتاب
[B][M1]دوش ز نوزادگان دعوت نو ساخت باغ[M2]مجلسشان آب زد ابر به سیم مذاب
[B][M1]داد به هر یک چمن خلعتی از زرد و سرخ[M2]خلعه نوردش صبا رنگرزش ماه تاب
[B][M1]اول مجلس که باغ شمع گل اندر فروخت[M2]نرگس با طشت زرد کرد به مجلس شتاب
[B][M1]ژاله بر آن جمع ریخت روغن طلق از هوا[M2]تا نرسد شمع را زآتش لاله عذاب
[B][M1]هر سوئی از جوی جوی رقعهٔ شطرنج بود[M2]بیدق زرین نمود غنچه ز روی تراب
[B][M1]شاخ جواهر فشان ساخته خیر النثار[M2]سوسن سوزن نمای دوخته خیر الثیاب
[B][M1]مجمره گردان شمال مروحه زن شاخ بید[M2]لعبت باز آسمان زوبین افکن شهاب
[B][M1]پیش چنین مجلسی مرغان جمع آمدند[M2]شب شده بر شکل موی مه چو کمانچهٔ رباب
[B][M1]فاخته گفت از نخست مدح شکوفه که نحل[M2]سازد از آن برگ تلخ مایهٔ شیرین لعاب
[B][M1]بلبل گفتا که گل به ز شکوفه است از آنک[M2]شاخ جنیبت‌کش است گل شه والاجناب
[B][M1]قمری گفتا ز گل مملکت سرو به[M2]کاندک بادی کند گنبد گل را خراب
[B][M1]ساری گفتا که سرو هست ز من پای لنگ[M2]لاله از او به که کرد دشت به دشت انقلاب
[B][M1]صلصل گفتا که نی لاله دورنگ است ازو[M2]سوسن یک رنگ به چون خط اهل ثواب
[B][M1]تیهو گفتا به است سبزه ز سوسن ازآنک[M2]فاتحهٔ صحف باغ اوست گه فتح باب
[B][M1]طوطی گفتا سمن به بود از سبزه کو[M2]بوی ز عنبر گرفت رنگ ز کافور ناب
[B][M1]هدهد گفت از سمن نرگس بهتر که هست[M2]کرسی جم ملک او و افسر افراسیاب
[B][M1]جمله بدین داروی بر در عنقا شدند[M2]کوست خلیفهٔ طیور داور مالک رقاب
[B][M1]صاحب ستران همه بانگ بر ایشان زدند[M2]کاین حرم کبریاست بار بود تنگ یاب
[B][M1]فاخته گفت آه من کلهٔ خضرا بسوخت[M2]حاجب این بار کو ورنه بسوزم حجاب
[B][M1]مرغان بر در به پای عنقا در خلوه جای[M2]فاخته با پرده‌دار گرم شده در عتاب
[B][M1]هاتف حال این خبر چون سوی عنقا رساند[M2]آمد و در خوردشان کرد به پرسش خطاب
[B][M1]بلبل کردش سجود گفت که الاانعم‌الصباح[M2]خود به خودی بازداد صبحک الله جواب
[B][M1]قمری کردش ندا کای شده از عدل تو[M2]دانهٔ انجیر رز دام گلوی غراب
[B][M1]وای که ز انصاف تو صورت منقار کبک[M2]صورت مقراض گشت بر پر و بال عقاب
[B][M1]ما به تو آورده‌ایم درد سر ار چه بهار[M2]درد سر روزگار برد به بوی گلاب
[B][M1]دانکه دو اسبه رسید مرکب فصل ربیع[M2]دهر خرف باز یافت قوت فصل شباب
[B][M1]خیل ریا حین بسی است ما به که روی آوریم[M2]زین همه شاهی کراست؟ چیست برتو صواب؟
[B][M1]عنقا برکرد سر گفت: کز این طایفه[M2]دست یکی در حناست جعد یکی در خضاب
[B][M1]این همه نورستگان بچه حورند پاک[M2]خورده گه از جوی شیر گاه ز جوی شراب
[B][M1]گرچه همه دلکشند از همه گل خوب تر[M2]کو عرق مصطفاست وان دگران خاک و آب
[B][M1]هادی مهدی غلام امی صادق کلام[M2]خسرو هشتم بهشت شحنه چارم کتاب
[B][M1]باج ستان ملوک تاج ده انبیا[M2]کز در اویافت عقل، خط امان از عقاب
[B][M1]احمد مرسل که کرد از طپش و زخم تیغ[M2]تخت سلاطین زگال گرده شیران کباب
[B][M1]جمله رسل بر درش مفلس طالب زکات[M2]او شده تاج رسل تاجر صاحب نصاب
[B][M1]عطسه او آدم است عطسه آدم مسیح[M2]اینت خلف کز شرف عطسه او بود باب
[B][M1]گشت زمین چون سفن چرخ چو کیمخت سبز[M2]تا ز پی تیغ او قبضه کنند و قراب
[B][M1]ذرهٔ خاک درش کار دوصد دره کرد[M2]راند بران آفتاب بر ملکوت احتساب
[B][M1]لاجرم از سهم آن بربط ناهید را[M2]بندر هاوی برفت، رفت بریشم ز تاب
[B][M1]دیده نه‌ای روز بد کان شه دین بدر وار[M2]راند سپه در سپه سوی نشیب و عقاب
[B][M1]بهر پلنگان دین کرد سراب از محیط[M2]بهر نهنگان دین کرد محیط از سراب
[B][M1]از شغب هر پلنگ شیر قضا بسته دم[M2]وز فزغ هر نهنگ حوت فلک ریخت ناب
[B][M1]از پی تایید او صف ملائک رسید[M2]آخته شمشیر غیب، تاخته چون شیر غاب
[B][M1]در عملش میر نحل نیزه کشیده چو نخل[M2]غرقهٔ صد نیزه خون اهل طعان و ضراب
[B][M1]چون الف سوزنی نیزه و بنیاد کفر[M2]چون بن سوزن به قهر کرده خراب و یباب
[B][M1]حامل وحی آمده کامد یوم الظفر[M2]ای ملکوت الغزاة ای ثقلین النهاب
[B][M1]خاطر خاقانی است مدح گل مصطفی[M2]زآن ز حقش بی‌حساب هست عطا در حساب
[B][M1]کی شکند همتش قدر سخن پیش غیر[M2]کی فکند جوهری دانه در در خلاب
[B][M1]یارب ازین حبس گاه باز رهانش که هست[M2]شروان شر البلاد خصمان شر الدواب
[B][M1]زین گرهٔ ناحفاظ حافظ جانش تو باش[M2]کز تو دعای غریب زود شود مستجاب
[A]
[B][M1]جبههٔ زرین نمود چهرهٔ صبح از نقاب[M2]خندهٔ شب گشت صبح خندهٔ صبح آفتاب
[B][M1]غمزهٔ اختر ببست خندهٔ رخسار صبح[M2]سرمهٔ گیتی بشست گریهٔ چشم سحاب
[B][M1]صبح چو پشت پلنگ کرد هوا را دو رنگ[M2]ماه چو شاخ گوزن روی نمود از حجاب
[B][M1]دهره برانداخت صبح، زهره برافکند شب[M2]پیکر آفاق گشت غرقهٔ صفاری ناب
[B][M1]مائده سالار صبح نزل سحرگه فکند[M2]از پی جلاب خاص ریخت ز ژاله گلاب
[B][M1]صبح نشینان چو شمع ریخته اشک طرب[M2]اشک فشرده قدح شمع گشاده شراب
[B][M1]پنجهٔ ساقی گرفت مرغ صراحی به دام[M2]ز آتش صبح اوفتاد دانهٔ دلها به تاب
[B][M1]صبح همه جان چو می، می همه صفوت چو روح[M2]جرعه شده خاک بوس خاک ز جرعه خراب
[B][M1]چون ترنجی به صبح ساخته نارنج زر[M2]از پی دست ملک، مالک رق و رقاب
[B][M1]صبح سپهر جلال، خسرو موسی سخن[M2]موسی خضر اعتقاد خضر سکندر جناب
[A]
[B][M1]شاهد سرمست من صبح درآمد ز خواب[M2]کرد صراحی طلب، دید صبوحی صواب
[B][M1]در برم آمد چو چنگ گیسو در پاکشان[M2]من شده از دست صبح دست بسر چون رباب
[B][M1]داد لبش از نمک بوی بنفشه به صبح[M2]بر نمکش ساختم مردم دیده کباب
[B][M1]روی چو صبحش مرا از الم دل رهاند[M2]عیسی و آنگه الم جنت و آنگه عذاب
[B][M1]صبح دم آب حیات خوردم از آن چاه سیم[M2]عقل بر آن چاه و آب صرف کنان جاه و آب
[B][M1]یوسف من گرگ مست باده به کف صبح فام[M2]وز دو لب باده رنگ سرکه فشان از عتاب
[B][M1]یافت درستی که من توبه نخواهم شکست[M2]کرد چو صبح نخست روی نهان در نقاب
[B][M1]گفت چرا در صبوح باده نخواهی کنونک[M2]حجله برانداخت صبح حجره بپرداخت خواب
[B][M1]گفتمش ای صبح دل سکهٔ کارم مبر[M2]زر و سر اینک ز من سکه رخ برمتاب
[B][M1]من نکنم کار آب کو ببرد آب کار[M2]صبح خرد چون دمید آب شود کار آب
[B][M1]من به تو ای زود سیر تشنهٔ دیرینه‌ام[M2]دشنه مکش هم چو صبح تشنه مکش چون سراب
[B][M1]نقب زدم در لبت روی تو رسوام کرد[M2]کفت نقاب هست صب حدم و ماه تاب
[B][M1]مرغ تو خاقانی است داعی صبح وصال[M2]منطق مرغ شناس شاه سلیمان رکاب
[B][M1]شاه مجسطی گشای، خسرو هیت شناس[M2]رهرو صبح یقین رهبر علم الکتاب
[A]
[B][M1]صبح دمان دوش خضر بر درم آمد به تاب[M2]کرد به آواز نرم صبحک الله خطاب
[B][M1]از قدمش چون فلک رقص کنان شد زمین[M2]هم چو ستاره به صبح خانه گرفت اضطراب
[B][M1]پیک جهان رو چو چرخ، پیر جوان‌وش چو صبح[M2]یافته پیرانه سر رونق فصل شباب
[B][M1]علم چهل صبح را مکتبی آراسته[M2]روح مثاله نویس نوح خلیفه کتاب
[B][M1]نکهت و جوشش ز عشق مشک فشان از فقاع[M2]شیبت مویش به صبح برف نمای از سداب
[B][M1]دید مرا مست صبح با دلم از هر دو کون[M2]عشق ببسته گرو فقر کشیده جناب
[B][M1]آبلهٔ سینه دید زلزلهٔ آه من[M2]سقف فلک را به صبح کرد خراب و یباب
[B][M1]گفت دمیده است صبح منشین خاقانیا[M2]حضرت خاقان شناس مقصد حسن المآب
[B][M1]زادهٔ خاطر بیار کز دل شب زاد صبح[M2]کرد در این سبز طشت خایهٔ زرین عزاب
[B][M1]خاطر تو مرغ وار هست به پرواز عقل[M2]یافته هر صبح دم دانهٔ اهل ثواب
[B][M1]خیز به شمشیر صبح سر ببر این مرغ را[M2]تحفهٔ نوروز ساز پیش شه کامیاب
[B][M1]شاه عراقین طراز کز پی توقیع او[M2]کاغذ شامی است صبح خامهٔ مصری شهاب
[A]
[B][M1]دوش برون شد ز دلو یوسف زرین نقاب[M2]کرد بر آهنگ صبح جای به جای انقلاب
[B][M1]یوسف رسته ز دلو مانده چو یونس به حوت[M2]صبح دم از هیبتش حوت بیفکند ناب
[B][M1]باد بهاری فشاند عنبر بحری به صبح[M2]تا صدف آتشین کرد به ماهی شتاب
[B][M1]تا که هوا شد به صبح کورهٔ ماورد ریز[M2]بر سر سیل روان شیشه‌گر آمد حباب
[B][M1]بوقلمون شد بهار از قلم صبح و شام[M2]راند مثالی بدیع ساخت طلسمی عجاب
[B][M1]از شکفه شاخسار جیب گشاده چو صبح[M2]ساخته گوی انگله دانهٔ در خوشاب
[B][M1]گشته زمین رنگ رنگ چون فلک از عکس خون[M2]کافسر شاهان کشید تیغ چو صبح از قراب
[B][M1]خسرو خورشید چتر آنکه ز کلک و کفش[M2]پرچم شب یافت رنگ رایت صبح انتصاب
[B][M1]رای ملک صبح خیز، بخت عدو روز خسب[M2]شبروی از رستم است خواب ز افراسیاب
[B][M1]صبح ظفر تیغ اوست حوروش و روضه رنگ[M2]روضهٔ دوزخ اثر حور زبانی عقاب
[B][M1]مشرق دین راست صبح، صبح هدی را ضیا[M2]خانهٔ دین راست گنج، گنج هدی را نصاب
[B][M1]شاه چو صبح دوم هست جهان گیر از آنک[M2]هم دل بوالقاسم است هم جگر بوتراب
[B][M1]زهرهٔ اعدا شکافت چون جگر صبح دم[M2]تا جگر آب را سده ببست از تراب
[B][M1]گر بدرد صبح حشر سد سواد فلک[M2]ناخنی از سد شاه نشکند از هیچ باب
[B][M1]صبح دلش تا دمید عالم جافی نجست[M2]جیفه نجوید همای پشه نگیرد عقاب
[B][M1]از دل عالم مپرس حالت صبح دلش[M2]بر کر عنین مخوان قصهٔ دعد و رباب
[B][M1]ای کف تو جان جود، رای تو صبح وجود[M2]بخت تو خیر الطیور، خصم تو شر الدواب
[B][M1]دامن جاه تو راست پروز زرین صبح[M2]جیب جلال تو راست گوی زر از آفتاب
[B][M1]چرخ بدوزد چو تیر صبح بسوزد چو مهر[M2]رمح تو گاه طعان، تیغ تو گاه ضراب
[B][M1]گرنه به کار آمدی خیمهٔ خاص تورا[M2]صبح نکردی عمود، مه نتنیدی طناب
[B][M1]تا شب تو گشت صبح، صبح تو عید بقا[M2]جامهٔ عیدی بدوخت بخت تو خیر الثیاب
[B][M1]عدل تو چون صبح راست نایب فاروق گشت[M2]دین عرب تازه کرد در عجم از احتساب
[B][M1]صبح نهد طرف زر بر کمر آسمان[M2]آب کند دانه هضم در جگر آسیاب
[B][M1]صبح ستاره نما خنجر توست اندر او[M2]گاه درخش جهان، گاه بدخش مذاب
[B][M1]دهر شبانگه لقا تازه شد از تو چو صبح[M2]تا به زبان قبول یافت ز حضرت جواب
[B][M1]هست چو صبح آشکار کز رخ یوسف برد[M2]دیدهٔ یعقوب کحل، فرق زلیخا خضاب
[B][M1]بهر ولی تو ساخت وز پی خصم تو کرد[M2]صبح لباس عروس شام پلاس مصاب
[B][M1]مفخر خاقانی است مدح تو تا در جهان[M2]صبح برد آب ماه میوه پزد ماه آب
[B][M1]سحر دم او شکست رونق گویندگان[M2]چون دم مرغان صبح نیروی شیران غاب
[B][M1]شمه‌ای از خاطرش گر بدمد صبح‌وار[M2]مهرهٔ نوشین کند در دم افعی لعاب
[B][M1]تا نبود صبح را از سوی مغرب طلوع[M2]روز بقای تو باد هفتهٔ یوم الحساب
[B][M1]چار ملک در دو صبح داعی بخت تواند[M2]باد به آمین خضر دعوتشان مستجاب
[A]
[B][M1]مرا ز هاتف همت رسد به گوش خطاب[M2]کزین رواق طنینی که می‌رود دریاب
[B][M1]زبان مرغان خواهی طنین چرخ شنو[M2]در سلیمان جویی به صدر خواجه شتاب
[B][M1]رواق چرخ همه پر صدای روحانی است[M2]در آن صدا همه صیت وزیر عرش جناب
[B][M1]نظام کشور پنجم اجل رضی الدین[M2]رضای ثانی ابونصر بوتراب رکاب
[B][M1]علی دلی که به ملک یزیدیان قلمش[M2]همان کند که به دین ذوالفقار نصرت یاب
[B][M1]فلک به پیش رکاب وزیر هارون رای[M2]نطاق بسته به هارونی آید اینت عجاب
[B][M1]ستاره بین که فلک را جلاجل کمر است[M2]که بر کمرگه هارون جلاجل است صواب
[B][M1]زهی به دست فلک ظل چو آفتاب رحیم[M2]زهی به کلک زحل سر چو مشتری وهاب
[B][M1]زکات دست تو توفیر سورة الانفال[M2]سفیر جان تو عنوان سورة الاحزاب
[B][M1]دو دست و کلک تودیدم که در تمامی جود[M2]دو قله‌اند ولیکن سه قبلهٔ طلاب
[B][M1]به جان عاقلهٔ کائنات یعنی تو[M2]که کائنات قشور اند و حضرت تو لباب
[B][M1]ولی و خصم تو مخصوص جنت و سقرند[M2]که این ندای قد افلح شنود و آن قدخاب
[B][M1]ملک صفات وزیرا ملک نشان صدرا[M2]به توست قلب من ابریز سلب من ایجاب
[B][M1]به صدر شاه رساندند ناقلان که فلان[M2]گذاشت طاعت این پادشاه رق رقاب
[B][M1]خلاص بود و کنون قلب شد ز سکه بگشت[M2]مزور آمد و خائن چو سکهٔ قلاب
[B][M1]میان تهی و سر و بن یکی است از همه روی[M2]چو شکل خاتم و چون حرف میم در همه باب
[B][M1]به عز عز مهیمن به حق حق مهین[M2]به جان جان پیمبر به سر سر کتاب
[B][M1]به مهر خاتم دل در اصابع الرحمن[M2]به مهر خاتم وحی از مطالع الاعراب
[B][M1]به مکتب جبروت و به علم القرآن[M2]به مبدء ملکوت و به مبدء الارباب
[B][M1]به خط احسن تقویم و آخرین تحویل[M2]به آفتاب هویت به چارم اسطرلاب
[B][M1]ز میغ‌ها که سیه‌تر ز تخم پرپهن است[M2]چو تخم پرپهن آرد برون سپید لعاب
[B][M1]به حق آنکه دهد بچگان بستان را[M2]سپید شیر ز پستان سر سیاه سحاب
[B][M1]کند ز اهرمن دود رنگ خاکستر[M2]چو سازد آتش و وقاروره ز آسمان و شهاب
[B][M1]چراغ علم فروزد چو خضر و اسکندر[M2]در آب ظلمت ارحام ز آتش اصلاب
[B][M1]برنده ناخنهٔ چشم شب به ناخن روز[M2]کننده ناخن روز از حنای صبح خضاب
[B][M1]به ناف قبهٔ عالم به صلب قائم کوه[M2]به پشت راکع چرخ و به سجدهٔ مهتاب
[B][M1]به خال و زلف و لب و حجلهٔ عروس عرب[M2]که سنگ کعبه و حلقه است و آستان و حجاب
[B][M1]به سر عطسهٔ آدم به سنة الحمد[M2]به هیکلش که ید الله سرشت از آب و تراب
[B][M1]به یک قیام و چهار اصل و چل صباح که هست[M2]ازین سه معنی الف دال و میم بی‌اعراب
[B][M1]به تخم بوالبشر و خشک سال هفت هزار[M2]به سال پانصد آخر که کرد فتح الباب
[B][M1]به بهترین خلف و اربعین صباح پدر[M2]به صبح محشر و خمسین الف روز حساب
[B][M1]به بزم احمد و جلاب خاص و حلق خواص[M2]بسی ستارهٔ پاکش گذشته بر جلاب
[B][M1]به تاب یک سر ناخن قوارهٔ مه را[M2]دو شاخ چون سر ناخن برا نمود بتاب
[B][M1]به سوز مجمر دین از بلال سوخته عود[M2]به عود سوخته دندان سپیدی اصحاب
[B][M1]به یار محرم غار و به میر صاحب دلق[M2]به پیر کشتهٔ غوغا، به شیر شرزهٔ غاب
[B][M1]به بوتراب که شاه بهشت قنبر اوست[M2]فدای کعب و ترابش کواعب و اتراب
[B][M1]به هفت نوبت چرخ و به پنج نوبت فرض[M2]بدین دو صبح مدور ز آتش و سیماب
[B][M1]به صوفیان بلادوست عافیت دشمن[M2]به حق عاقبت غم به جان غم برتاب
[B][M1]به هفت مردان بر کوه جودی و لبنان[M2]همه سفینهٔ بی‌رخت و بحر بی‌پایاب
[B][M1]به عنکبوت و کبوتر که پیش ترس شدند[M2]همای بیضهٔ دین را ز بیضه خوار غراب
[B][M1]بدان سگی که وفا کرد و برد نام ابد[M2]به پشه‌ای که غزا کرد و یافت گنج ثواب
[B][M1]به گوسپندی کو را کلیم بود شبان[M2]به گوسپندی کو را خلیل شد قصاب
[B][M1]به کنیت ملک اشرق کاسمانش نبشت[M2]به سکهٔ رخ خورشید بر، به زر مذاب
[B][M1]به سکه و به طراز ثنای او که بر آن[M2]خدیو اعظم و خاقان اکبر است القاب
[B][M1]که بعد طاعت قرآن و کعبه، در سجده[M2]پس از درود رسول و صحابه در محراب
[B][M1]نبردم و نبرم جز به بزم شاه سجود[M2]نکردم و نکنم جز به صدر خواجه ایاب
[B][M1]وگر ز سکهٔ طاعت بگشته‌ام جانم[M2]چو سکه باد نگون سار زیر زخم عذاب
[B][M1]چو خاتمم همه چشم و چو سکه‌ام همه روی[M2]اگرچه نقش کژم هست نیست جای عتاب
[B][M1]که موم و زر به کژی نقش راستی یابند[M2]ز مهر خاتم سلطان و سکهٔ ضراب
[B][M1]چو خاتمم به دروغی به دست چپ مفکن[M2]که دست مال توام پای‌بند مال و نصاب
[B][M1]چو موم محرم گوش خزینه‌دار توام[M2]نیم فسرده مرا زآتش عذاب متاب
[B][M1]چو پشت آینه پیش تو حلقه در گوشم[M2]ز من چو آینهٔ زنگ خورده روی متاب
[B][M1]وگر ز ظلم گله کرده‌ام مشو در خشم[M2]که منصفی قسمی نو شنو به فصل خطاب
[B][M1]به چار نفس و سه روح و دو صحن و یک فطرت[M2]به یک رقیب ودو فرع و سه نوع و چار اسباب
[B][M1]به تیز دستی نار و به کند پائی خاک[M2]به خاک پاشی باد و به باد ساری آب
[B][M1]بدین دو خادم چالاک رومی و حبشی[M2]درم خرید دو خاتون خرگه سنجاب
[B][M1]بهشت مهر بهشت اندرین سه غرفهٔ مغز[M2]به هفت حجلهٔ نور اندر این دو حجرهٔ خواب
[B][M1]به رشتهٔ زر خورشید نور بافنده[M2]که بافت بر قد گیتی قبای گوهر تاب
[B][M1]به چتر شام ز انفاس بحر کرده سواد[M2]به تیغ صبح ز کیمخت کوه کرده قراب
[B][M1]به کوه برق مثانه ز سنگ پارهٔ لعل[M2]به بحر ماه مشیمه ز نور بچهٔ ناب
[B][M1]به پری و به فرشته به حور و عین و وحوش[M2]به آدمی و به مرغ و به ماهی و به دواب
[B][M1]بدان نفس که بر افرازد آن یتیم علم[M2]بدان زمان که بر اندازد این عروس نقاب
[B][M1]به تاب آینهٔ دل در این سیاه غلاف[M2]به آب آینهٔ جان در این کبود سراب
[B][M1]به مطلع خرد و مقطع نفس که در او[M2]خلاص جان خواص است از این خراس خراب
[B][M1]به تیر ناوکی از شست آه یاوگیان[M2]که چار بالش سلطان درد به یک پرتاب
[B][M1]به اشک چون نمک من که بر سه پایهٔ غم[M2]تنم زگال ودلم آتش است و سینه کباب
[B][M1]به عدل تو که توئی نایب از خدا و خدیو[M2]به فضل تو که توئی تائب از شرور و شراب
[B][M1]که بر من از فلک امسال ظلم‌ها رفته است[M2]که هم فلک خجل آید به بازپرس جواب
[B][M1]برو که روز اذا الشمس کورت بینام[M2]بنات نعش فلک را بریده موی و مصاب
[B][M1]همای کش تر از ین کرکسان جیفه نهاد[M2]ندیده‌ام که ز عنقا کنند طعمه عقاب
[B][M1]بمانده‌ام ز نوا چون کمان حاجب راست[M2]نخورده چاشنی خوان حاجب الحجاب
[B][M1]ز بند شاه ندارم گله معاذ الله[M2]اگرچه آب مه من ببرد در مه آب
[B][M1]سیاه خانه وعیدان سرخ بر دل من[M2]حریف رضوان بود و حدائق اعناب
[B][M1]ولی به جوشم ازین خام خای سگ سبلت[M2]قراطغان شه پشمین، گه طعان و ضراب
[B][M1]که گفته است فلان می‌گریزد از پی آن[M2]که شاه بشنود و باز داردم به عقاب
[B][M1]کجا گریزم سوی عراق یا اران[M2]کجا روم سوی ابخاز یا به باب الباب
[B][M1]به شام یا به خراسان به مصر یا توران[M2]به روم یا حبشستان به هند یا سقلاب
[B][M1]مرا گریز ز خانه به خانقاه بود[M2]چو طفل کو سوی مادر گریزد از بر باب
[B][M1]به مهر مام و دو پستان و زقهٔ خرما[M2]به جان باب و دبستان و تختهٔ آداب
[B][M1]به عید و نشره و ادینه و نماز دگر[M2]به حق مهر زبان و سر خلیفه کتاب
[B][M1]به فرفره به مشاق و به کعب و سرمامک[M2]به خرد چاهک و چوگان و گوی در طبطاب
[B][M1]به خایهای بط از نان خورده در دامن[M2]به شیشه‌های بلور از خیو به شکل حباب
[B][M1]به کلبه و به سفال و ترازوی نارنج[M2]به جفت و طاق آلوی جنابه و به جناب
[B][M1]به مشتگاه و به کشتی گه و به پیچیدن[M2]فراز لب لب جوی محله چون لبلاب
[B][M1]به سر بزرگی حساد من که بودیشان[M2]دراز گوش ندیم و دراز دم بواب
[B][M1]به باد فتق براهیم و غلمهٔ عثمان[M2]به دبهٔ علی موش‌گیر وقت دباب
[B][M1]به دفهٔ جد و ماشوره و کلابهٔ چرخ[M2]به آب گیر و به مشتوت و میخ کوب و طناب
[B][M1]به لوح پای و به پاچال و قرقر بکره[M2]به نایژه به مکوک و به تار و پود ثیاب
[B][M1]به اره پدر و مثقب و کمانه و مقل[M2]به خط مهرهٔ گردون و پرهٔ دولاب
[B][M1]به ریزه رندهٔ او هم چو جعد زنگی پیر[M2]به نوک تیشهٔ او هم چو زلف رومی شاب
[B][M1]به دوستان دغل رنگ من که بیزارم[M2]به عهد ماضی از اسلاف و حال از اعقاب
[B][M1]فلک برات برائت میان ما رانده است[M2]ز یوم ینفخ فی‌الصور تا فلا انساب
[B][M1]به دنبهٔ بش بوسعد طفلی از بوشهر[M2]به قندز لب بونجم روبه از تلخاب
[B][M1]به طبله‌های عقاقیر میر ابوالحارث[M2]به هیلهای بواسیر میر ابوالخطاب
[B][M1]به طبل ناقهٔ مستسقیان بخورد جراد[M2]به باد رودهٔ قولنجیان به پشک ذباب
[B][M1]به چار پارهٔ زنگی به باد هرزهٔ دزد[M2]به بانگ زنگل نباش و گم گم نقاب
[B][M1]به ریش تیس و به بینی پیل و غبغب گاو[M2]به خرس رقص کن و بوزنینهٔ لعاب
[B][M1]به سیر کوبهٔ رازی به دست حیدر رند[M2]به گو پیازهٔ بلخی بخوان جعفر باب
[B][M1]به روی زال و به سر خاب پنبه و ابره[M2]به حیز و خشنی این زال گشته آن سرخاب
[B][M1]به غلمهٔ طبقات طبق زنان سرای[M2]به آب گینه و مازو و کندرو و گلاب
[B][M1]به زلف مقری مصروع و مؤذن بسطام[M2]به سر منارهٔ مؤذن به لب تنور قطاب
[B][M1]به زر سفرهٔ پشت از فشارش امعا[M2]به سیم کان میان ران ز جنبش اعصاب
[B][M1]به شرط بی‌بی شمس و به شرب بابا خمس[M2]به مصطکی و به بادام و پسته و عناب
[B][M1]به باد نمرود از سهم کرکس پران[M2]به ریش فرعون از نظم لولوی خوشاب
[B][M1]به حیض هند و بروت یزید و سبلت شمر[M2]به تیز عتبه و ریش مسیلمهٔ کذاب
[B][M1]به زیبقی مقنع، به احمقی کیال[M2]به روز کوری صباح و شب روی احباب
[B][M1]به عمر و خاص که عمرش سه باره کرد جهان[M2]به عمر و عاص که عمرش دوباره یافت شباب
[B][M1]به گربزی کف نفط و سر بزی شیرو[M2]به خشک ریشهٔ یونان و شقشقه داراب
[B][M1]به جان آنکه چو عیسیم برد بر سر دار[M2]نشست زیر و جهودانه می‌گریست به تاب
[B][M1]به موش زیر برو گربهٔ خیانت کن[M2]که این هژبر به چنگ است آن پلنگ به ناب
[B][M1]به ناب موش کز او سر فکنده‌ام چون چنگ[M2]به چنگ گربه کزو دست بر سرم چو رباب
[B][M1]به ابن صبح که سرپنجه‌هاکند چو نجوم[M2]به ابن عرس که دم لابه‌ها کند چو کلاب
[B][M1]به سام ابرص و حربا و خنفسا و جعل[M2]به جیفه‌گاه و بناووس و مستراح و خلاب
[B][M1]کزاین نشیمن احسان و عدل نگریزم[M2]و گرچه بنگه عمرم شود خراب و یباب
[B][M1]طریق هزل رها کن به جان شاه جهان[M2]که من گریختنی نیستم به هیچ ابواب
[B][M1]ز من حکیمی سوگند نامه‌ای درخواست[M2]به نام شاه جهان قبلهٔ اولوالالباب
[B][M1]ازین قصیده که گفتم سخنوران جهان[M2]به حیرتند چو از منطق طیور، غراب
[B][M1]زهی تمیمهٔ حسان ثابت و اعشی[M2]زهی یتیمهٔ سحبان وائل و عتاب
[B][M1]سخن که خیمه زند در ضمیر خاقانی[M2]طناب او همه حبل الله آید از اطناب
[B][M1]بقای شاه جهان باد تا دهد سایه[M2]زمین به شکل صنوبر فلک به لون سداب
[B][M1]ملک هر آینه آمین کند که بختش را[M2]دعوت قد سمع الله دعوتی و اجاب
[B][M1]دعاش گفتم و اکنون امید من به خداست[M2]الیه ادعوا برخوانم و الیه اناب
[A]
[B][M1]راه نفسم بسته شد از آه جگر تاب[M2]کو هم نفسی تا نفسی رانم ازین باب
[B][M1]از هم نفسان نیست مرا روزی ازیراک[M2]در روزن من هم نرود صورت مهتاب
[B][M1]بی هم نفسی خوش نتوان زیست به گیتی[M2]بی‌دست شناور نتوان رست ز غرقاب
[B][M1]امید وفا دارم و هیهات که امروز[M2]در گوهر آدم بود این گوهر نایاب
[B][M1]جز ناله کسی همدم من نیست ز مردم[M2]جز سایه کسی همره من نیست ز اصحاب
[B][M1]آزردهٔ چرخم نکنم آرزوی کس[M2]آری نرود گرگ گزیده ز پی آب
[B][M1]امروز منم روز فر رفته و شب نیز[M2]سرگشته ازین بخت سبک‌پای گران خواب
[B][M1]نالنده و دل مرده تر از مرغ به شبگیر[M2]لرزنده و نالنده‌تر از تیر به پرتاب
[B][M1]گرم است دمم چون نفس کورهٔ آهن[M2]تنگ است دلم چون دهن کوزهٔ سیماب
[B][M1]با این همه امید به بهبود توان داشت[M2]کان قطرهٔ تلخ است که شد لل خوشاب
[B][M1]راحت ز عنا زاید و شک نی که به نسبت[M2]زان حصرم خام است چنین پخته می‌ناب
[B][M1]از دادهٔ دهر است همه زادهٔ سلوت[M2]از بخشش چاه است همه ریزش دولاب
[B][M1]ای مرد سلامت چه شناسد روش دهر[M2]از مهر خلیفه که نویسد زر قلاب
[B][M1]از حادثه سوزم که برآورد ز من دود[M2]وز نائبه نالم که فرو برد به من ناب
[B][M1]سرگشته چه گویم که سر و پای ندارم[M2]خسته به گه خرط و شکسته گه طبطاب
[B][M1]بیمارم و چون گل که نهی در دم کوره[M2]گه در عرقم غرقه و گه در تبم از تاب
[B][M1]حاجت به جوال است و جوم نیست ولیکن[M2]دل هست بنفشه صفت و اشک چو عناب
[B][M1]چون زال به طفلی شده‌ام پیر ز احداث[M2]زآن است که رد کردهٔ احرارم و احباب
[B][M1]خرسندی من دل دهدم گر ندهد خلق[M2]سیمرغ غم زال خورد گر نخورد باب
[B][M1]همت به سرم گفت که جاه آمد مپذیر[M2]عزلت به درم کوفت که فقر آمد دریاب
[B][M1]زان دل که در او جاه بود ناید تسلیم[M2]زان نی که ازو نیشه کنی ناید جلاب
[B][M1]مگزین در دونان چو بود صدر قناعت[M2]منگر مه نخشب چو بود ماه جهان تاب
[B][M1]ایام به نقصان و تو را کوشش بیشی[M2]خورشید به سرطان و تو را پوشش سنجاب
[B][M1]کی فربهی عیش دهد آخور ایام[M2]کی پرورش پیل بود جانب سقلاب
[B][M1]تکیه نکند بر کرم دهر خردمند[M2]سکه ننهد بر درم ماهی ضراب
[B][M1]دهرا چه کشی دهره به خون ریختن من[M2]خود ریخته گردد تو مکش دهره و مشتاب
[B][M1]قصاب چه آری ز پی کشتن ماهی[M2]خود کشته شود ماهی بی‌حربهٔ قصاب
[B][M1]هان ای دل خاقانی اگرچه ستم دهر[M2]برتافتنی نیست مشو تافته برتاب
[B][M1]نقدی که قدر بخشد چه قلب، چه رایج[M2]لفظی که قضا راند چه سلب، چه ایجاب
[B][M1]خط بر خط عالم کش و در خط مشو از کس[M2]دل طاق کن از هستی و بر طاق نه اسباب
[B][M1]جاهل نرسد در سخن ژرف تو آری[M2]کف بر سر بحر آید پیدا نه به پایاب
[B][M1]تحقیق سخن گوی نخیزد ز سخن دزد[M2]تعلیق رسن باز نیاید ز رسن تاب
[B][M1]کو آنکه سخندان مهین بود به حکمت[M2]کو آنکه هنر بخش بهین بود به آداب
[B][M1]کو صدر افاضل شرف گوهر آدم[M2]کو کافی دین واسطهٔ گوهر انساب
[B][M1]کو آنکه ولی نعمت من بود و عم من[M2]عم نه که پدر بود و خداوند به هر باب
[B][M1]آن فخر من و مفتخر ماضی اسلاف[M2]آن صدر من و مصدر مستقبل اعقاب
[B][M1]آن خاتمهٔ کار مرا خاتم دولت[M2]آن فاتحهٔ طبع مرا فاتح ابواب
[B][M1]در دولت عم بود مرا مادت طبعم[M2]آری ز دماغ است همه قوت اعصاب
[B][M1]زو دیو گریزنده و او داعی انصاف[M2]زو حکمت نازنده و او منهی الباب
[B][M1]زآن عقل بدو گفته که ای عمر عثمان[M2]هم عمر خیامی و هم عمر خطاب
[B][M1]ادریس قضا بینش و عیسای شفا بخش[M2]داده لقبش در دو هنر واضح القاب
[B][M1]از نعش هدی تختش و از تیر فلک میل[M2]وز قوس قزح زیجش وز ماه سطرلاب
[B][M1]دانم که دگرباره گهر دزدد ازین عقد[M2]آن طفل دبستان من آن مردک کذاب
[B][M1]هندو بچه‌ای سازد ازین ترک ضمیرم[M2]زآن تا نشناسند بگرداند جلباب
[B][M1]چون خیمهٔ ابیات چهل پنج شد از نظم[M2]بگسست طناب سخن از غایت اطناب
[A]
[B][M1]شاه را تاج ثنا دادم نخواهم بازخواست[M2]شه مرا نانی که داد ار باز می‌خواهد رواست
[B][M1]شاه تاج یک دو کشور داشت لیک از لفظ من[M2]تاجدار هفت کشور شد به تاجی کز ثناست
[B][M1]شه مرا نان داد و من جان دادمش یعنی سخن[M2]نان او تخمی است فانی جان من گنج بقاست
[B][M1]گنج خانهٔ هشت خلد و نه فلک دادم بدو[M2]دادهٔ او چیست با من پنج خایهٔ روستاست
[B][M1]آن قدر ده‌گانه‌ای کان پنج دهقان می‌دهند[M2]هم دعا گویانش را دادم که آن مزد دعاست
[B][M1]من چراغم نور داده باز نستانم ز کس[M2]شاه خورشید است و اینک نور داده باز خواست
[B][M1]آری آری ماه را خورشید اگر نوری دهد[M2]باز خواهد خواست آنک شاه خورشید سخاست
[B][M1]طفل می‌نالید یعنی قرص رنگین کوچک است[M2]سگ دوید آن قرص از او بربود و آنک رفت راست
[B][M1]بنده با افکندگی مشاطهٔ جاه شه است[M2]سیر با آن گندگی هم ناقد مشک ختاست
[B][M1]روغن مصری و مشک تبتی را در دو وقت[M2]هم معرف سیر باشد هم مزکی گندناست
[B][M1]گر به مدحی فرخی هر بیت را بستد دهی[M2]در مدیح بکر من هر بیت را شهری بهاست
[B][M1]صد هزاراست این فضیلت گر رسد اندر شمار[M2]تا به چپ کردی حساب این فضیلت‌های راست
[B][M1]مقتدای نظم و نثرم چون قلم گیرم به دست[M2]خود قلم گوید کرا این دست باشد مقتداست
[B][M1]گر چه روز آمد به پیشین از همه پیشینیان[M2]بیش و پیشم در سخن داند کسی کو پیشواست
[B][M1]موی معنی می‌شکافم دوستان را آگهی است[M2]دشمنان را نیز هر موئی بر این معنی گواست
[B][M1]جزوی از اشعار من سلطان به کف می‌داشت باز[M2]مدحت شاه اخستان بر خواند و ز آتش رشک خاست
[B][M1]گفت کاین مداح ما را خاص بایستی دریغ[M2]کاین چنین مدحت که ما خواندیم هم ما را رواست
[B][M1]خاصگان گفتند کاین منت ز خاقانی است بس[M2]کافرین شاه شروان در کف سلطان ماست
[B][M1]گفتم احسان شما بگذشت و احسان امیر[M2]جاودان مانده است و ای طغرای اقبال شماست
[A]
[B][M1]راحت از راه دل چنان برخاست[M2]که دل اکنون ز بند جان برخاست
[B][M1]نفسی در میان میانجی بود[M2]آن میانجی هم از میان برخاست
[B][M1]سایه‌ای مانده بود هم گم شد[M2]وز همه عالمم نشان برخاست
[B][M1]چار دیوار خانه روزن شد[M2]بام بنشست و آستان برخاست
[B][M1]دل خاکی به دست خون افتاد[M2]اشک خونین دیت ستان برخاست
[B][M1]آب شور از مژه چکید و ببست[M2]زیر پایم نمکستان برخاست
[B][M1]بر دل من کمان کشید فلک[M2]لرز تیرم ز استخوان برخاست
[B][M1]آه من دوش تیر باران کرد[M2]ابر خونبار از آسمان برخاست
[B][M1]غصه‌ای بر سر دلم بنشست[M2]که بدین سر نخواهد آن برخاست
[B][M1]آمد آن مرغ نامه آور دوست[M2]صبح‌گاهی کز آشیان برخاست
[B][M1]دید کز جای برنخاستمش[M2]طیره بنشست و دل گران برخاست
[B][M1]اژدها بود خفته بر پایم[M2]نتوانستم آن زمان برخاست
[B][M1]پای من زیر کوه آهن بود[M2]کوه بر پای چون توان برخاست
[B][M1]پای خاقانی ار گشادستی[M2]داندی از سر جهان برخاست
[B][M1]مار ضحاک ماند بر پایم[M2]وز مژه گنج شایگان برخاست
[B][M1]سوزش من چو ماهی از تابه[M2]زین دو مار نهنگ سان برخاست
[B][M1]چون تنورم به گاه آه زدن[M2]کاتشین مارم از دهان برخاست
[B][M1]در سیه خانه دل کبودی من[M2]از سپیدی پاسبان برخاست
[B][M1]سگ دیوانه پاسبانم شد[M2]خوابم از چشم سیل ران برخاست
[B][M1]سگ گزیده ز آب ترسد از آن[M2]ترسم از آب دیدگان برخاست
[B][M1]در تموزم ببندد آب سرشک[M2]کز دمم باد مهرگان برخاست
[B][M1]همه شب سرخ روی چون شفقم[M2]کز سرشک آب ناردان برخاست
[B][M1]ساقم آهن بخورد و از کعبم[M2]سیل خونین به ناودان برخاست
[B][M1]بل که آهن ز آه من بگداخت[M2]ز آهن آواز الامان برخاست
[B][M1]تا چو بازم در آهنین خلخال[M2]چو جلاجل ز من فغان برخاست
[B][M1]تن چو تار قز و بریشم وار[M2]ناله زین تار ناتوان برخاست
[B][M1]رنگ رویم فتاد بر دیوار[M2]نام کهگل به زعفران برخاست
[B][M1]خون دل زد به چرخ چندان موج[M2]که گل از راه کهکشان برخاست
[B][M1]بلبلم در مضیق خارستان[M2]که امیدم ز گلستان برخاست
[B][M1]چند نالم که بلبل انصاف[M2]زین مغیلان باستان برخاست
[B][M1]جگر از بس که هم جگر خورد است[M2]معده را ذوق آب و نان برخاست
[B][M1]جان شد اینجا چه خاک بیزد تن[M2]که دکان‌دار از دکان برخاست
[B][M1]خاک شد هر چه خاک برد به دوش[M2]کابخوردش ز خاکدان برخاست
[B][M1]جامهٔ گازر آب سیل ببرد[M2]شاید ار درزی ار دکان برخاست
[B][M1]چرخ گوئی دکان قصابی است[M2]کز سر تیغ خون فشان برخاست
[B][M1]بره زان سو ترازوی زینسو[M2]چرب و خشکی از این میان برخاست
[B][M1]قسم هر ناکسی سبک فربه[M2]قسم من لاغر و گران برخاست
[B][M1]هر سقط گردنی است پهلوسای[M2]زان ز دل طمع گرد ران برخاست
[B][M1]گر برفت آبروی ترس برفت[M2]گله مرد و غم شبان برخاست
[B][M1]کاروان منقطع شد از در شهر[M2]رصد از راه کاروان برخاست
[B][M1]اشتر اندر وحل به برق بسوخت[M2]باج اشتر ز ترکمان برخاست
[B][M1]نیک عهدی گمان همی بردم[M2]یار، بد عهد شد گمان برخاست
[B][M1]دل خرد مرا غمان بزرگ[M2]از بزرگان خرده دان برخاست
[B][M1]خواری من ز کینه توزی بخت[M2]از عزیزان مهربان برخاست
[B][M1]ای برادر بلای یوسف نیز[M2]از نفاق برادران برخاست
[B][M1]قوت روزم غمی است سال آورد[M2]که نخواهد به سالیان برخاست
[B][M1]اینت کشتی شکاف طوفانی[M2]که ازین سبز بادبان برخاست
[B][M1]قضی‌الامر کفت طوفان[M2]به بقای خدایگان برخاست
[B][M1]نیست غم چون به خواستاری من[M2]خسرو صاحب القران برخاست
[B][M1]بعد کشتن قصاص خاقانی[M2]از در شاه شه‌نشان برخاست
[A]
[B][M1]قلم بخت من شکسته سر است[M2]موی در سر ز طالع هنر است
[B][M1]بخت نیک، آرزو رسان دل است[M2]که قلم نقش بند هر صور است
[B][M1]نقش امید چون تواند بست[M2]قلمی کز دلم شکسته‌تر است
[B][M1]دیده دارد سپید بخت سیاه[M2]این سپید آفت سیاه سر است
[B][M1]بخت را در گلیم بایستی[M2]این سپیدی برص که در بصر است
[B][M1]چشم زاغ است بر سیاهی بال[M2]گر سپیدی به چشم زاغ در است
[B][M1]کوه را زر چه سود بر کمرش[M2]که شهان را زر از در کمر است
[B][M1]تن چو ناخن شد استخوانم از آنک[M2]بخت را ناخته به چشم در است
[B][M1]استخوان پیش‌کش کنم غم را[M2]زآنکه غم میهمان سگ جگر است
[B][M1]روز دانش زوال یافت که بخت[M2]به من راست فعل کژ نگر است
[B][M1]بس به پیشین ندیده‌ای خورشید[M2]که چو کژ سر نمود کژ نظر است
[B][M1]چون نفس می‌زنم کژم نگرد[M2]چرخ کژ سیر کاهرمن سیر است
[B][M1]چون صفیرش زنی کژت نگرد[M2]اسب کورا نظر بر آب‌خور است
[B][M1]یا مگر راست می‌کند کژ من[M2]که مرا از کژی هنوز اثر است
[B][M1]ترک آن کژ نگه کند در تیر[M2]تا شود راست کالت ظفر است
[B][M1]همه روز اعور است چرخ ولیک[M2]احول است آن زمان که کینه‌ور است
[B][M1]هر که را روی راست، بخت کژ است[M2]مار کژ بین که بر رخ سپر است
[B][M1]بس نبالد گیابنی که کژ است[M2]بس نپرد کبوتری که تر است
[B][M1]دهر صیاد و روز و شب دو سگ است[M2]چرخ باز کبود تیز پر است
[B][M1]همه عالم شکارگه بینی[M2]کاین دو سگ زیر و باز بر زبر است
[B][M1]عقل سگ جان هوا گرفت چو باز[M2]کاین سگ و باز چون شکارگر است
[B][M1]من چو کبک آب زهره ریخته رنگ[M2]صید باز و سگی که بوی بر است
[B][M1]نیک بد حال و سخت سست دلم[M2]حال و دل هر دو یک نه بر خطر است
[B][M1]عافیت آرزو کنم هیهات[M2]این تمناست یافتن دگر است
[B][M1]آرزو را ذخیره امید است[M2]وصل امید عمر جانور است
[B][M1]آرزو چون نشاند شاخ طمع[M2]طلبش بیخ و یافت برگ و بر است
[B][M1]طمع آسان ولی طلب صعب است[M2]صعبی یافت از طلب بتر است
[B][M1]آرزویی که از جهان خواهم[M2]بدهد زآنکه مست و بی‌خبر است
[B][M1]لیکن آن داده را به هشیاری[M2]واستاند که نیک بد گهر است
[B][M1]در دبستان روزگار، مرا[M2]روز و شب لوح آرزو به بر است
[B][M1]هیچ طفلی در این دبستان نیست[M2]که ورا سورهٔ وفا ز بر است
[B][M1]چون برد آیت وفا از یاد؟[M2]کآخر اوفوا بعهدی از سور است
[B][M1]خاطرم بکر و دهر نامرد است[M2]نزد نامرد، بکر کم‌خطر است
[B][M1]نالش بکر خاطرم ز قضاست[M2]گلهٔ شهربانو از عمر است
[B][M1]سایهٔ من خبر ندارد از آنک[M2]آه من چرخ‌سوز و کوه در است
[B][M1]جوش دریا در دیده زهرهٔ کوه[M2]گوش ماهی بنشنود که کر است
[B][M1]مر ما مر من حساب العمر[M2]چون به پنجه رسد حساب مر است
[B][M1]ناودان مژه ز بام دماغ[M2]قطره ریز است و آرزو خضر است
[B][M1]سبب آبروی آب مژه است[M2]صیقل تیغ کوه تیغ خور است
[B][M1]نکنم زر طلب که طالب زر[M2]همچو زر نثار پی‌سپر است
[B][M1]عاقبت هرکه سر فراخت به زر[M2]همچو سکه نگون و زخم خور است
[B][M1]روی عقل از هوای زر همه را[M2]آبله خورده همچو روی زر است
[B][M1]از شمار نفس فذلک عمر[M2]هم غم است ار چه غم نفس شمراست
[B][M1]غم هم از عالم است و در عالم[M2]می‌نگنجد که بس قوی حشر است
[B][M1]عالم از جور مایهٔ زای غم است[M2]بتر از هیمه مایه شرر است
[B][M1]چون شرر شد قوی همه عالم[M2]طعمه سازد چه حاجت تبر است
[B][M1]لهو، یک جزو و غم هزار ورق[M2]غصه مجموع و قصه مختصر است
[B][M1]قابل گل منم که گل همه تن[M2]رنگ خون است و خار نیشتر است
[B][M1]غم ز دل زاد و خورد خون دلم[M2]خون مادر غذا ده پسر است
[B][M1]آتشی کز دل شجر زاید[M2]طعمهٔ او هم از تن شجر است
[B][M1]چرخ بازیچه گون چون بازیچه[M2]در کف هفت طفل جان شکر است
[B][M1]بدو خیط ملون شب و روز[M2]در گشایش بسان باد فر است
[B][M1]شب که ترکان چرخ کوچ کنند[M2]کاروان حیات بر حذر است
[B][M1]خیل ترکان کنند بر سر کوچ[M2]غارت کاروان که بر گذر است
[B][M1]خواجه چون دید دردمند دلم[M2]گفت کین دردناکی از سفر است
[B][M1]هان کجائی چه می‌خوری؟ گفتم[M2]می‌خورم خون خود که ما حضر است
[B][M1]چه خورش کو خورش کدام خورش[M2]دست خون مانده را چه جای خور است
[B][M1]گوید آخر چه آرزو داری[M2]آرزو زهر و غم نه کام و گر است
[B][M1]نیم جنسی و یک‌دلی خواهم[M2]آرزوم از جهان همین قدر است
[B][M1]از دو یک دم که در جهان یابم[M2]ناگزیر است و از جهان گذر است
[B][M1]نگذرد دیگ پایه را ز حجر[M2]نگذرد آتشی که در حجر است
[B][M1]به مقامی رسیده‌ام که مرا[M2]خار و حنظل بجای گل شکر است
[B][M1]کو سر تیغ کرزوی من است[M2]کانس وحشی به سبزه و شمر است
[B][M1]بر سر تیغ به سری که سر است[M2]خرج قصاب به بزی که نر است
[B][M1]ابله از چشم زخم کم رنج است[M2]اکمه از درد چشم کم ضرر است
[B][M1]جاهل آسوده، فاضل اندر رنج[M2]فضل مجهول و جهل معتبر است
[B][M1]سفله مستغنی و سخی محتاج[M2]این تغابن ز بخشش قدر است
[B][M1]همه جور زمانه بر فضلاست[M2]بوالفضول از حفاش زاستر است
[B][M1]سوس را با پلاس کینی نیست[M2]کین او با پرند شوشتر است
[B][M1]حال مقلوب شد که بر تن دهر[M2]ابره کرباس و دیبه آستر است
[B][M1]عالم از علم مشتق است و لیک[M2]جهل عالم به عالمی سمر است
[B][M1]معنی از اشتقاق دور افتاد[M2]کز صلف کبر و از اصف کبر است
[B][M1]قوت مرغ جان به بال دل است[M2]قیمت شاخ کز به زال زر است
[B][M1]دل پاکان شکستهٔ فلک است[M2]زال دستان فکندهٔ پدر است
[B][M1]جان دانا عجب بزرگ دل است[M2]تن ادریس بس بلند پر است
[B][M1]در گلستان عمر و رستهٔ عهد[M2]پس گل، خار و بعد نفع، ضر است
[B][M1]از پس هر مبارکی شومی است[M2]وز پی هر محرمی صفر است
[B][M1]فقر کن نصب عین و پیش خسان[M2]رفع قصه مکن نه وقت جر است
[B][M1]دهر اگر خوان زندگانی ساخت[M2]خورد هر چاشنی که کام و گر است
[B][M1]سال کو خرمن جوانی دید[M2]سوخت هر خوشه‌ای که زیب و فر است
[B][M1]درزیی صدرهٔ مسیح برید[M2]علمش برد و گفت گوش خر است
[B][M1]کشت امید چون نرویاند[M2]گریه کو فتح باب هر نظر است
[B][M1]وقت تب چون به نی نبرد تب[M2]شیر گر نیستانش مستقر است
[B][M1]دفع عین الکمال چون نکند[M2]رنگ نیلی که بر رخ قمر است
[B][M1]دی همی گفتم آه کز ره چشم[M2]دل من نیم کشتهٔ عبر است
[B][M1]مرگ یاران شنیدم از ره گوش[M2]دلم امروز کشتهٔ فکر است
[B][M1]هر که از راه گوش کشته شود[M2]زاندرون پوست خون او هدر است
[B][M1]آری آری هم از ره گوش است[M2]کشتن قندزی که در خزر است
[B][M1]نقطهٔ خون شد از سفر دل من[M2]خود سفر هم به نقطه‌ای سقر است
[B][M1]تا به غربت فتاده‌ام همه سال[M2]نه مهم غیبت و سه مه حضر است
[B][M1]نی نی از بخت شکرها دارم[M2]چند شکری که شوک بی‌ثمر است
[B][M1]صورت بخت من طویل‌الذیل[M2]در وفا چون قصیر با قصر است
[B][M1]بخت ملاح کشتی طرب است[M2]بخت فلاح کشته بطر است
[B][M1]چشم بد دور بر در بختم[M2]چرخ حلقه به گوش همچو در است
[B][M1]بخت، مرغ نشیمن امل است[M2]روز، طفل مشیمهٔ سحر است
[B][M1]هم ز بخت است کز مقالت من[M2]همه عالم غرائب و غرر است
[B][M1]استراحت به بخت یا نعم است[M2]استطابت به آب یا مدر است
[B][M1]فخر من یاد کرد شروان به[M2]که مباهات خور به باختر است
[B][M1]لیک تبریز به اقامت را[M2]که صدف قطره را بهین مقر است
[B][M1]هم به مولد قرار نتوان کرد[M2]که صدف حبس خانهٔ درر است
[B][M1]گرچه تبریز شهره‌تر شهری است[M2]لیک شروان شریفتر ثغر است
[B][M1]خاک شروان مگو که وان شر است[M2]کان شرفوان به خیر مشتهر است
[B][M1]هم شرفوان نویسمش لیکن[M2]حرف علت از آن میان بدر است
[B][M1]عیب شروان مکن که خاقانی[M2]هست از آن شهر کابتداش شر است
[B][M1]عیب شهری چرا کنی به دو حرف[M2]کاول شرع و آخر بشر است
[B][M1]جرم خورشید را چه جرم بدانک[M2]شرق و غرب ابتدا شراست و غر است
[B][M1]گر چه ز اول غر است حرف غریب[M2]مرد نامی غریب بحر و بر است
[B][M1]چه کنی نقص مشک کاشغری[M2]که غر آخر حروف کاشغر است
[B][M1]گرچه هست اول بدخشان بد[M2]به نتیجه نکوترین گهر است
[B][M1]نه تب اول حروف تبریز است[M2]لیک صحت رسان هر نفر است
[B][M1]دیدی آن جانور که زاید مشک[M2]نامش آهو و او همه هنر است
[A]
[B][M1]طبع کافی که عسکر هنر است[M2]چون نی عسکری همه شکر است
[B][M1]قطرهٔ کوثر و قمطرهٔ هند[M2]از شکرهای لفظ او اثر است
[B][M1]نه کلکش به نیشکر ماند[M2]کز پی تب بریدن بشر است
[B][M1]گل شکر را ز رشک نیشکرش[M2]زهر در حلق و خار در جگر است
[B][M1]نی مصریش قند می‌زاید[M2]تا سمرقند قند او سمر است
[B][M1]در شکرریز نوعروس سخن[M2]نی مصریش خاطب هنر است
[B][M1]بل عروس فلک ببرد دست[M2]کان نی مصر یوسف دگر است
[B][M1]گر شکر زاد کلک او چه عجب[M2]پس شکر خواهد این عجب خبر است
[B][M1]زعفران گرچه بیخ در آب است[M2]آرزومند ژالهٔ سحر است
[B][M1]زین اشارت که کرد خاقانی[M2]سر فراز است بلکه تاجور است
[B][M1]پشت خم راست دل به خدمت او[M2]همچو نون و القلم همه کمر است
[B][M1]بختم از سرنگونی قلمش[M2]چون سخن‌های او بلند سر است
[B][M1]سیم و شکر فرستم و خجلم[M2]که چرا دسترس همین قدر است
[B][M1]شکر و سیم پیش همت او[M2]از من و شعر، شرمسار تر است
[B][M1]خود دل و طبع او ز سیم و شکر[M2]کان طمغاج و باغ شوشتر است
[B][M1]شعر گفتم به عذر سیم و شکر[M2]مختصر عذر خواه مختصر است
[B][M1]سیم سنگ است پیش دیده از آنک[M2]هم تراشش زط کلک او گهر است
[B][M1]اتصال نجوم خاطر او[M2]فیض طبع مرا نویدگر است
[B][M1]زین سپس ابروار پاشم جان[M2]کاین قدر فتح باب ماحضر است
[B][M1]تا ابد نام او بر افسر عقل[M2]مهر بر سیم و نقش بر حجر است
[A]
[B][M1]دل صید زلف اوست به خون در نکوتر است[M2]وان صید کان اوست نگون‌سر نکوتر است
[B][M1]برد آب سنگ من، من از آن سنگ دربرم[M2]عاشق چو آب و سنگ ببر در نکوتر است
[B][M1]رنجور سینه‌ام لب و زلفش دوای من[M2]کاین درد را بنفشه به شکر نکوتر است
[B][M1]در چشمش آب نی و رخ از شرم خوی زده[M2]بادم خشک خوش تر و گل، تر نکوتر است
[B][M1]خوی بدش که بازستاند مرا ز من[M2]آن خوی بد ز هرچه نکوتر نکوتر است
[B][M1]در تخته‌نرد عشق فتادم به دست خوش[M2]مهره به دست و خانه به ششدر نکوتر است
[B][M1]امسال نوبر دل خاقانی است عشق[M2]خوش میوه‌ای است عشق و به نوبر نکوتر است
[B][M1]خاقانیا زر و زر ازین شعر و شعر چند[M2]شعر ارچه کیمیاست ازو زر نکوتر است
[B][M1]طبعت که کیمیای زر روزگار از اوست[M2]بر صدر روزگار ثناگر نکوتر است
[B][M1]دستور اعظم افسر دارندگان ملک[M2]کز ظل عرش بر سرش افسر نکوتر است
[B][M1]مختار دین نظام ممالک که رای او[M2]از آسمان قوی‌تر و ز اختر نکوتر است
[B][M1]راز عقول و مشکل ارواح کشف اوست[M2]اسرار علم مطلقش از بر نکوتر است
[B][M1]هست آفتاب دولت سلجوقیان به عدل[M2]اکسیر گنج ملک به گوهر نکوتر است
[B][M1]در عهد این خلف دل اسلافش از شرف[M2]بر قبهٔ مسیح مجاور نکوتر است
[B][M1]مختار، گوهر آمد و اسلافش آفتاب[M2]از آفتاب، زادن گوهر نکوتر است
[B][M1]بر افسر ملوک نشاندش سپهر از آنک[M2]فرزند آفتاب بر افسر نکوتر است
[B][M1]در خطبهٔ کرم لقبش صدر عالم است[M2]بر مهر ملک صدر مظفر نکوتر است
[B][M1]سنگی است حلم او که نگردد ز سیل خشم[M2]آن سنگ در ترازوی محشر نکوتر است
[B][M1]محضر کنم که او ظفر دین مصطفاست[M2]عدلش پی گواهی محضر نکوتر است
[B][M1]دین چیست عدل پس تو در عدل کوب از آنک[M2]عدل از پی نجات تو رهبر نکوتر است
[B][M1]عدل است و بس کلید در هشتم بهشت[M2]کز عدل بر گشادن این در نکوتر است
[B][M1]عدل است و دین دوگانه ز یک مادر آمده[M2]فهرست ملک ازین دو برادر نکوتر است
[B][M1]هرجا که عدل سایه کند رخت دین بنه[M2]کاین سایبان ز طوبی اخضر نکوتر است
[B][M1]هرجا که عدل خیمه زند کوس دین بزن[M2]کاین نوبتی ز چرخ مدور نکوتر است
[B][M1]هر که از تف سموم بیابان ظلم جست[M2]عدلش سقای برکهٔ کوثر نکوتر است
[B][M1]سر سامی است عالم و عدل است نضج او[M2]نضج از دوای عافیت آور نکوتر است
[B][M1]تاریخ کیقباد نخواندی که در سیر[M2]عدلش ز فضل عاطفه گستر نکوتر است
[B][M1]احکام کسروی نشنیدی که در سمر[M2]عدلش ز عقل مملکه پرور نکوتر است
[B][M1]افسانه شد حدیث فریدون و بیوراسب[M2]زآن هر دوان کدام به مخبر نکوتر است
[B][M1]این داد کرد و آن ستم آورد عاقبت[M2]هم حال دادگر ز ستمگر نکوتر است
[B][M1]امروز عدل بر در مختار دان و بس[M2]ایدر طلب که این طلب ایدر نکوتر است
[B][M1]کسری و جعفری است که یک قطره همتش[M2]از هفت بحر کسری و جعفر نکوتر است
[B][M1]از خواجهٔ زمین و درت هفتم آسمان[M2]در سایهٔ تو چارم کشور نکوتر است
[B][M1]از خواجگی چه فخر تو را کز کمال قدر[M2]هر حاجبت ز خواجهٔ سنجر نکوتر است
[B][M1]شهباز ملکی و ز پی نامه بردنت[M2]سیمرغ در محل کبوتر نکوتر است
[B][M1]آذین باغ دولت و هارون درگهت[M2]از قصر قیصریه و قیصر نکوتر است
[B][M1]ای حیدر زمانه به کلک چو ذوالفقار[M2]نام فلک به صدر تو قنبر نکوتر است
[B][M1]خاقانیی که نایب حسان مصطفی است[M2]مداح بارگاه تو حیدر نکوتر است
[B][M1]جاندار تو رضای حق است و دعای خلق[M2]کاین دو ز صد سریت لشکر نکوتر است
[B][M1]در ناف عالمی دل ما جای مهر توست[M2]جای ملک میان معسکر نکوتر است
[B][M1]از یاد کرد نام تو کام سخنوران[M2]چون نکهت مسیح معطر نکوتر است
[B][M1]چون آستین مریمی و جیب عیسوی[M2]از خلق تو زمانه معنبر نکوتر است
[B][M1]ای صدر ملک و صاحب عالم، ثنای تو[M2]از هر کسی نکوست ز چاکر نکوتر است
[B][M1]تو داوری و ما همه مظلوم روزگار[M2]مظلوم در حمایت داور نکوتر است
[B][M1]عادل غضنفری تو و پروانهٔ تو من[M2]پروانه در پناه غضنفر نکوتر است
[B][M1]من خضر دانشم تو سکندر سیاستی[M2]هر چند خضر پیش سکندر نکوتر است
[B][M1]لیکن چو آب روزی خضر از مسافری است[M2]عزم مسافران به سفر در نکوتر است
[B][M1]دارد سر و تنم سر و پای دل و هوات[M2]تشریف تو سلاح تن و سر نکوتر است
[B][M1]از رنگ رنگ خلعه که فرموده‌ای مرا[M2]خانه‌ام ز کارخانهٔ آزر نکوتر است
[B][M1]دستار خز و جبهٔ خارا نکوست لیک[M2]تشریف وعده دادن استر نکوتر است
[B][M1]آن بس بس غضایری از بخشش ملک[M2]اینجا ز هر معانی در خور نکوتر است
[B][M1]بس بس گلاب جود که دریا فشانده‌ای[M2]غرقه شدم سفینه و معبر نکوتر است
[B][M1]رهواری سفینه چه بینی که گاه غرق[M2]بهر صلاح لنگی لنگر نکوتر است
[B][M1]سوگند می‌دهم به خدایت که بس کنی[M2]گرچه عطا چو عمر مکرر نکوتر است
[B][M1]هرچند کن عطای موفا شگرف بود[M2]دانند کاین ثنای موفر نکوتر است
[B][M1]گرچه نکوست بخشش و لطف و هوا و ابر[M2]شکر زبان لالهٔ احمر نکوتر است
[B][M1]در شکر کردن از زر خورشید و سیم ماه[M2]آن زر و سیم بر سر عبهر نکوتر است
[B][M1]گر ابر کرد مجمر زرین ز زرد گل[M2]احسنت مرغ از آن زر مجمر نکوتر است
[B][M1]ساق گیاست شبه زبانی به شکر ابر[M2]شکر گیا ز ابر مکدر نکوتر است
[B][M1]خوش طبعم از عطات ولی زرد رخ ز شرم[M2]حلوا بخوان خواجه مزعفر نکوتر است
[B][M1]بیمارم از دل و دم سردم مزور است[M2]بیمار را مگو که مزور نکوتر است
[B][M1]بیمار دل بخورد مزور نمی‌رسد[M2]کورا دوا مفرح اکبر نکوتر است
[B][M1]گفتم به ترک این طرف و قبله ساختم[M2]عرضی که از یقین مصور نکوتر است
[B][M1]راهب که دست داشت ز صد نور بر جهان[M2]شمع شبش ز چوب صنوبر نکوتر است
[B][M1]گرچه نکوست رزق فراخ از قضا ولیک[M2]قانع شدن به رزق مقدر نکوتر است
[B][M1]نی‌نی به دولت تو امیر سخن منم[M2]عسکر کش من این نی عسگر نکوتر است
[B][M1]من در سخن عزیز جهانم به شرق و غرب[M2]کز شرق و غرب نام سخنور نکوتر است
[B][M1]جانم به حشمت تو نه غم ناک، خرم است[M2]کارم به همت تو نه بدتر نکوتر است
[B][M1]این شعر بر بدیهه ز من یادگار دار[M2]کز نوعروس با زر و زیور نکوتر است
[B][M1]در غیبت آن قصیده که گفتم شگرف بود[M2]در حضرت این قصیدهٔ دیگر نکوتر است
[B][M1]هستم عطارد این دو قصیده دو پیکر است[M2]لاف عطاردت ز دو پیکر نکوتر است
[B][M1]جاوید عمر باش که ملک از تو یافت ساز[M2]معمار باغ ملک معمر نکوتر است
[B][M1]باقی بمان که تا ابد از بخشش ازل[M2]ملک زمانه بر تو مقرر نکوتر است
[A]
[B][M1]رستم و بهرام را بهم چه مصاف است[M2]این دو خلف را بهم چه خشم و خلاف است
[B][M1]مایهٔ سودا در این صداع چه چیز است[M2]سود محاکا در این حدیث چه لاف است
[B][M1]معجز این گر نهنگ بحر فشان است[M2]حجت آن اژدهای کوه شکاف است
[B][M1]از پی یک صره‌ای ز سیم و زر زرد[M2]بر دو محک سپیدشان چه مصاف است
[B][M1]هر دو چو صبح از عمود گنبد کافند[M2]صبح بلی از عمود گنبد کاف است
[B][M1]آب زدند آسیای کام ز کینه[M2]کینه چه دارند کاسیا به کفاف است
[B][M1]هر دو الوفند و از سر دو الفشان[M2]از پی میم است جنگ نز پی کاف است
[B][M1]بر در تسعین کنند جنگ شبان روز[M2]درگه عشرین ز جنگ هر دو معاف است
[B][M1]گر ز یک انگشتری خاصهٔ جمشید[M2]دیو چهارم به پیششان به طواف است
[B][M1]دیو دلی می‌کنند بر سر خاتم[M2]خاتم جمشید داشتن نه گزاف است
[B][M1]ناف بر این شغلشان زده است زمانه[M2]خاک چنین شغل خون آهوی ناف است
[B][M1]بس کن خاقانیا مطایبه زیرا[M2]باطن او درد و ظاهرش همه صاف است
[B][M1]ساحری از قاف تا به قاف تو داری[M2]مشرق و مغرب تو را دو نقطهٔ قاف است
[B][M1]قبلهٔ هرکس کسی است قبلهٔ جانت[M2]تاج سر خاندان عبد مناف است
[B][M1]بر شعرا نطق شد حرام به دورت[M2]سحر حلال آنکه با دم تو مضاف است
[B][M1]بافتن ریسمان نه معجزه باشد[M2]معجز داود بین که آهن باف است
[A]
[B][M1]شهری به فتنه شد که فلانی از آن ماست[M2]ما عشق باز صادق و او عشق دان ماست
[B][M1]آنجا که دست ماست درو حلقه زان اوست[M2]وانجا که پای اوست سر و سجده زان ماست
[B][M1]هر دل که زیر سایهٔ زلفش نشان دهند[M2]مرغی است پر بریده که از آشیان ماست
[B][M1]تا بر درش به داغ سگی نامزد شدیم[M2]گردون درم خرید سگ پاسبان ماست
[B][M1]با ترک تاز شحنهٔ عشقش میان جان[M2]سلطان عقل هندوی جان بر میان ماست
[B][M1]پیغام دادمش که نشانی بدان نشان[M2]کز گاز بر کنارهٔ لعلت نشان ماست
[B][M1]مگذار کاتشی شده بر جان ما زند[M2]این هجر کافر تو که آفت رسان ماست
[B][M1]هم خود ز روی لطف جوابم نوشت و گفت[M2]خاقانیا مترس که جان تو جان ماست
[B][M1]ما طفل وار سر زده و مرده مادریم[M2]اقبال پهلوان عجم دایگان ماست
[B][M1]ما بیدقیم و مات عری گشته شاه ما[M2]میر اجل نظارهٔ احوال دان ماست
[B][M1]شروان و بای ظلم گرفته است و قحط عدل[M2]انصاف تاج بخش کیان میزبان ماست
[B][M1]عادل همام دولت و دین مرزبان ملک[M2]کز عدل او مبشر مهدی زمان ماست
[B][M1]دین لاف زد زمانک اسفاهدار گفت[M2]دولت زبان گشاد که این مرزبان ماست
[B][M1]دولت به گوش عزم تو این رمز گفته است[M2]کاندر رکاب تو ملکان هم عنان ماست
[B][M1]اسلام فخر کرد به دور همام و گفت[M2]ملت درست پهلو ازین پهلوان ماست
[B][M1]نازند روشنان فلک در قران سعد[M2]کاین سعدها ز مهتر صاحب قران ماست
[B][M1]لافند مادران گهر در مزاج صلح[M2]کاین صلح ما ز میر سپهر آستان ماست
[B][M1]تا میر حاجب افسر حجاب روزگار[M2]برداشت آن حجاب که بند روان ماست
[B][M1]ما زله خوار مائدهٔ میر حاجبیم[M2]نعمان روزگار طفیلی خوان ماست
[B][M1]از مدحتش که زنده کن دوستان اوست[M2]تا نفخ صور صور دوم در دهان ماست
[B][M1]خصم ار بزرجمهری یا فسردگی کند[M2]تایید میر باد که حرز امان ماست
[B][M1]ما را چه باک مزدک و بیم بزرجمهر[M2]چون کیقباد قادر و نوشین روان ماست
[B][M1]ما کاروان گنج روان را روان کنیم[M2]کاقبال میر بدرقهٔ کاروان ماست
[B][M1]بخت همام گفت که ما را همای دان[M2]کز مغز کرکسان فلک استخوان ماست
[B][M1]رمح همام گفت که عنقا ز زخم ما[M2]بریان شود که بابزن او سنان ماست
[B][M1]تیغ همام گفت که ما اعجمی تنیم[M2]در معرکه زبان ظفر ترجمان ماست
[B][M1]تیز همام گفت که ما اژدها سریم[M2]تا طاق گنج خانهٔ نصرت کمان ماست
[B][M1]رخش همام گفت که ما باد صرصریم[M2]مفلوج گشته کوه ز زور و توان ماست
[B][M1]گرز همام گفت که ما کوه آهنیم[M2]نقرس گرفته باد ز زخم گران ماست
[B][M1]عدل همام گفت که ما حرز امتیم[M2]ما در ضمان خلق و خدا در ضمان ماست
[B][M1]رای همام گفت که ما حصن دولتیم[M2]کز هشت چشم چار ملک دیده بان ماست
[B][M1]دست همام گفت که ما ابر رحمتیم[M2]همت محیط ما و سخا آسمان ماست
[B][M1]آن بلبل همای فر زاغ فرق بین[M2]کو خاص گلستان خواص بنان ماست
[B][M1]روز و شب است ابلق دو رنگ و گفته‌اند[M2]کز نام پهلوان عجم داغ ران ماست
[B][M1]پرز پلاس آخور خاص همام دین[M2]دستارچهٔ معنبر و برگستوان ماست
[B][M1]کیخسرو است شاه و همام است زال زر[M2]مهلان او تهمتن توران ستان ماست
[B][M1]ما امتیم و شاه رسول است و او عمر[M2]فرزند او که فرخ علی کامران ماست
[B][M1]ای مرزبان کشور پنجم که درگهت[M2]هفتم سپهر ما نه که هشتم جنان ماست
[B][M1]بعد از هزار دور تو را یافت چرخ و گفت[M2]پیرانه سر وجود تو بخت جوان ماست
[B][M1]از خاک درگهت به مکانی رسیده‌ایم[M2]کامروز عرش را همه رشک از مکان ماست
[B][M1]گر جان ما به مرگ منوچهر غم زده است[M2]تو دیر زی که دولت تو غم نشان ماست
[B][M1]گر معتقدتر از تو شنیدیم هیچ میر[M2]پس اعتقاد رافضیان رسم و سان ماست
[B][M1]گر شیردل از تو شناسیم هیچ مرد[M2]مندیل حیض سگ صفتان طیلسان ماست
[B][M1]محمود همتی تو و ما مدح خوان تو[M2]شاید که جان عنصری اشعار خوان ماست
[B][M1]مداح توست و مخلص توست و مرید توست[M2]تا طبع ما و سینهٔ ما و روان ماست
[B][M1]هر چند این قصیده گواهی است راست گوی[M2]بر دعوی وفاق تو کاندر نهان ماست
[B][M1]اخلاص و صدق و منقبه داریم و خود نداشت[M2]غدر و نفاق و منقصه تا خاندان ماست
[B][M1]ما را گمان فتد که بمانی هزار سال[M2]معلوم صد هزار یقین در گمان ماست
[B][M1]نوروز را به خدمت صدرت مبارکی است[M2]وز مدحتت مبارکی دودمان ماست
[B][M1]منشور حاجبی و امیریت تازه گشت[M2]وین تازگی ز بهر صلاح جهان ماست
[B][M1]گوئیم جاودانت بقاباد و این دعاست[M2]آمین پس از دعا مدد جاودان ماست
[A]
[B][M1]صبح تا آستین برافشانده است[M2]دامن عنبر تر افشانده است
[B][M1]مگر آن عقد عنبرینهٔ شب[M2]برگشاده است و عنبر افشانده است
[B][M1]روز یک اسبه بر قضا رانده است[M2]و آتش از روی خنجر افشانده است
[B][M1]نعل آن نقره خنگ او از برق[M2]بر جهان خرمن زر افشانده است
[B][M1]رقعه‌ها داشت چرخ بر چهره[M2]همه در خاک خاور افشانده است
[B][M1]نقش شب پنج با یک افتاده است[M2]گوئی آن مهره‌ها بر افشانده است
[B][M1]مرغ صبح از سماع بس کرده است[M2]زانکه دیری است تا پر افشانده است
[B][M1]بلبله در سماع مرغ آسا[M2]از گلو عقد گوهر افشانده است
[B][M1]ساقی آن عنبرین کمند امروز[M2]در گلوگاه ساغر افشانده است
[B][M1]ابرش آفتاب بستهٔ اوست[M2]تا کمند معنبر افشانده است
[B][M1]گوش‌ها پر نوای داودی است[M2]کز سر زخمه شکر افشانده است
[B][M1]نان زرین چرخ دیده است ابر[M2]خوش نمک در برابر افشانده است
[B][M1]نان زرین به ماهی آمد باز[M2]نمک خوش چه در خور افشانده است
[B][M1]در زمستان نمک نبندد و ابر[M2]نمک بسته بی مر افشانده است
[B][M1]نو عروسی است صورت نوروز[M2]که بر آفاق زیور افشانده است
[B][M1]گنج نوروز هر چه گوهر داشت[M2]پیش بانوی کشور افشانده است
[B][M1]صفوة الدین که شه سوار فلک[M2]درسم اسبش افسر افشانده است
[B][M1]جفت خاقان اکبر آنکه سپهر[M2]بر سرش سعد اصغر افشانده است
[B][M1]مریم مشتری فر است که عقل[M2]جان بران مشتری فر افشانده است
[B][M1]تحفهٔ بزم اوست مریم وار[M2]هر چه طوبی به نوبر افشانده است
[B][M1]آن خدیجه است کز ارادت حق[M2]مال و جان بر پیمبر افشانده است
[B][M1]وان زبیده است کز سعادت بخت[M2]بهر کعبه سر و زر افشانده است
[B][M1]بر سر هشت خلد مجلس او[M2]نه فلک هفت اختر افشانده است
[B][M1]روز نو چون کبوتر زرین[M2]بر زمین پر اخضر افشانده است
[B][M1]بهر آگین چار بالش اوست[M2]هر پری کاین کبوتر افشانده است
[B][M1]جود معروف او به آب حیات[M2]خاک بر بخل منکر افشانده است
[B][M1]ژالهٔ نعمت از هوای سخا[M2]بانوی ملک پرور افشانده است
[B][M1]تخم اقبال در زمین بقا[M2]بانوی عدل‌گستر افشانده است
[B][M1]گوئی از آتش شهاب فلک[M2]شعله در دیو کافر افشانده است
[B][M1]سهم درگاه او خدنگ وبال[M2]بر پلنگان صفدر افشانده است
[B][M1]نور ایمان او خوی خجلت[M2]بر رخ خلد انور افشانده است
[B][M1]وقت توقیع، نوش داروی جان[M2]زان سر کلک لاغر افشانده است
[B][M1]بر عدو زهر و بر ولی مهره است[M2]هر چه آن مار اسمر افشانده است
[B][M1]دولت بانوان نثار ظفر[M2]بر سر بوالمظفر افشانده است
[B][M1]همت بانوان جواهر سعد[M2]بر کلاه برادر افشانده است
[B][M1]دولت او که پیکر شرف است[M2]آستین بر دو پیکر افشانده است
[B][M1]همت او که گوهری گهر است[M2]دست بر چار گوهر افشانده است
[B][M1]نعش در پای چار دختر او[M2]زیور هر سه دختر افشانده است
[B][M1]از پی آن پسر که خواهد بود[M2]قرع‌ها سعد اکبر افشانده است
[B][M1]فال سعد است گفت خاقانی[M2]کز نفس مشک اذفر افشانده است
[A]
[B][M1]دل روی مراد از آن ندیده است[M2]کز اهل دلی نشان ندیده است
[B][M1]دل هر دو جهان سه باره پیمود[M2]یک اهل در این میان ندیده است
[B][M1]در شیب و فراز این دو منزل[M2]یک پیک وفا روان ندیده است
[B][M1]چرخ آمده کعبتین بی‌نقش[M2]کس نقش وفا از آن ندیده است
[B][M1]جنسی که من از جهان ندیدم[M2]پیش از من هم جهان ندیده است
[B][M1]از منقطعان راه امید[M2]یک تن رصد امان ندیده است
[B][M1]روز آمد و روز شد جهان را[M2]کس یک پی کاروان ندیده است
[B][M1]تا پشت وفا زمانه بشکست[M2]کس راستی از زمان ندیده است
[B][M1]از پشت شکستهٔ وفا به[M2]بازوی فلک کمان ندیده است
[B][M1]خاقانی سود و مایهٔ عمر[M2]الا ز زبان زیان ندیده است
[B][M1]آویختگی سر ترازو[M2]الا ز سر زبان ندیده است
[B][M1]عالم ز همه ملوک عالم[M2]جنس ملک اخستان ندیده است
[B][M1]خاقان کبیر، کز جلالت[M2]آن دید که خضر خان ندیده است
[B][M1]شروان شه آفتاب دولت[M2]کورا دوم آسمان ندیده است
[B][M1]جمشید کیان که دین جز او را[M2]روئین‌تن هفت خوان ندیده است
[B][M1]گو در ملک اخستان نگر آنک[M2]کیخسرو باستان ندیده است
[B][M1]گو رایت بوالمظفری بین[M2]آنک اختر کاویان ندیده است
[B][M1]گویند که مرز تور و ایران[M2]چون رستم پهلوان ندیده است
[B][M1]آن کیست که در صف غلامانش[M2]صد رستم سیستان ندیده است
[B][M1]بر نیزهٔ او سماک رامح[M2]کمتر ز زحل سنان ندیده است
[B][M1]جز بانو و شاه کوه و دریا[M2]کس در یک دودمان ندیده است
[B][M1]دو ابر و دو آفتاب و دو بحر[M2]کس جز کف هر دوان ندیده است
[B][M1]دو روح و دو نور کس جز ایشان[M2]بر یک سر خوان و خان ندیده است
[B][M1]گیتی افق سپهر عصمت[M2]جز حضرت بانوان ندیده است
[B][M1]جمشید ملک نظیر بلقیس[M2]جز بانوی کامران ندیده است
[B][M1]قیدافهٔ مملکت که دهرش[M2]جز رابعهٔ کیان ندیده است
[B][M1]او رابعهٔ بنات نعش است[M2]خود رابعه کس چنان ندیده است
[B][M1]جز نه زن سیدش به ده نوع[M2]کس مثل به صد قران ندیده است
[B][M1]رح القدس آن صفا کز او دید[M2]از مریم پاک جان ندیده است
[B][M1]بر پردهٔ مریم دوم چرخ[M2]جز قیصر پاسبان ندیده است
[B][M1]از قصر جلالتش به صد دور[M2]خورشید یک آستان ندیده است
[B][M1]یک خوان شرف نساخت کایام[M2]سیمرغش مورخوان ندیده است
[B][M1]برخوان کفش طفیل امید[M2]جز رضوان میزبان ندیده است
[B][M1]در مجلس و خوانش چاشنی گیر[M2]جز جنت نقلدان ندیده است
[B][M1]هر سو که همای بخت پرید[M2]الا درش آشیان ندیده است
[B][M1]تا نخل گرفت بوی عدلش[M2]کس در رطب استخوان ندیده است
[B][M1]بیند قلمش به گاه توقیع[M2]هرک آتش در فشان ندیده است
[B][M1]تا نامد مهد دولت او[M2]کس شروان خیروان ندیده است
[B][M1]ملاح خرد به کشتی وهم[M2]در بحر دلش کران ندیده است
[B][M1]در جنب سخاش بحر و کان را[M2]کس قوت امتحان ندیده است
[B][M1]زین پس کفش آفتاب بخشد[M2]کاندر خور بخش کان ندیده است
[B][M1]کس بی‌کف راد صفوة الدین[M2]در جسم کرم روان ندیده است
[B][M1]در پرده نهان چو راز غیب است[M2]غیب از دل خود نهان ندیده است
[B][M1]چون کعبه مجاور حجاب است[M2]آن کعبه که کس عیان ندیده است
[B][M1]ذات ملکه است جنت عدن[M2]کس جنت بی‌گمان ندیده است
[B][M1]شاه ادریس است و خود جز ادریس[M2]از مردان کس جنان ندیده است
[B][M1]بر نه فلک او ستارهٔ قطب[M2]کس قطب سبک عنان ندیده است
[B][M1]با قطب جز این دو قرة العین[M2]کس مرقد فرقدان ندیده است
[B][M1]بر روس و حبش که روز و شب راست[M2]جز داغ ادب نشان ندیده است
[B][M1]این روس و حبش دو خادمش دان[M2]کاین خادم روی آن ندیده است
[B][M1]ای بانوی خاندان جمشید[M2]جم زین به خاندان ندیده است
[B][M1]ای ساره صفات و آسیه زهد[M2]کس چون تو زبیده سان ندیده است
[B][M1]هر کس که ثنات بر زبان راند[M2]جز کوثر در دهان ندیده است
[B][M1]بر آتش هر که مدح راند[M2]جز طوبی و ضیمران ندیده است
[B][M1]خاک در تو هر آنکه بوسید[M2]جز گوهر رایگان ندیده است
[B][M1]چون تو ملکه نبود و چون من[M2]کس شاعر مدح خوان ندیده است
[B][M1]من دانم داستان مدحت[M2]کس زین به داستان ندیده است
[B][M1]آن دید ضمیرم از ثنایت[M2]کز نیسان بوستان ندیده است
[B][M1]و آن بیند بزمت از زبانم[M2]کز بلبل گلستان ندیده است
[B][M1]ذکر تو به باغ خاطر من[M2]شاخی است که مهرگان ندیده است
[B][M1]این مدحت تازه بر در تو[M2]مشکی است که پرنیان ندیده است
[B][M1]بنده ز دکان شعر برخاست[M2]چون بازاری در آن ندیده است
[B][M1]حلاج، دکان گذاشت ایراک[M2]جز آتش در دکان ندیده است
[B][M1]بانوی جهان نپرسدش حال[M2]کو حال دل نوان ندیده است
[B][M1]از هیچ کسی به هیچ دردی[M2]تسکین شفارسان ندیده است
[B][M1]از هر که علاج خواست الا[M2]درد دل ناتوان ندیده است
[B][M1]قرب دو سه سال هست کز شاه[M2]یک حرمت و نیم نان ندیده است
[B][M1]اقطاع و برات رفت و از کس[M2]یک پرسش غم نشان ندیده است
[B][M1]شاه است گران سر ار چه رنجی[M2]زین بندهٔ جان گران ندیده است
[B][M1]گفته است به ترک خدمت اکنون[M2]کانعام خدایگان ندیده است
[B][M1]دستوری خواهد از خداوند[M2]کز درگه شه مکان ندیده است
[B][M1]زنهاری توست و از تو بهتر[M2]یک داور مهربان ندیده است
[B][M1]خواهد ز تو استعانت ایرا[M2]بهتر ز تو مستعان ندیده است
[B][M1]دادش بده و فغانش بشنو[M2]کاندوخته جز فغان ندیده است
[B][M1]این شعر وداعی از زبانم[M2]سحر است و کس این بیان ندیده است
[B][M1]مرغ دو زبان چو کلک من کس[M2]بر گلبن ده بنان ندیده است
[B][M1]بر نطق سوارم و عطارد[M2]این مرکب، زیر ران ندیده است
[B][M1]باغی است بقای بانوی عصر[M2]کز باد فنا، خزان ندیده است
[B][M1]بر لوح فرشته نامش ایام[M2]جز بانوی انس و جان ندیده است
[B][M1]صد عید چنین ضمان کند عمر[M2]دولت به ازین ضمان ندیده است
[A]
[B][M1]این پرده کاسمان جلال آستان اوست[M2]ابری است کافتاب شرف در عنان اوست
[B][M1]این ابر بین که معتکف اوست آفتاب[M2]وین آفتاب کابر کرم سایبان اوست
[B][M1]این پرده گرنه صحن بهشت است پس چرا[M2]رضوان مجاور حرم روضه سان اوست
[B][M1]این پرده گرنه بحر محیط است پس چرا[M2]اصداف ملک را گهر اندر نهان اوست
[B][M1]این پرده گرنه عرش مجید است پس چرا[M2]ارواح قدس را قدم اندر میان اوست
[B][M1]این پرده گرنه چرخ رفیع است پس چرا[M2]سعد السعود را شرف اندر قران اوست
[B][M1]این پرده گرنه صخرهٔ کعبه است پس چرا[M2]لب‌های عرشیان همه بوسه ستان اوست
[B][M1]برجیس موسوی کف و کیوان طور حلم[M2]هارون آستانهٔ گردون مکان اوست
[B][M1]خورشید کرد میل زمین بوس او ازآنک[M2]سایه‌اش هزار میل بر از آسمان اوست
[B][M1]خط امان ستانه‌ش و لب‌های خسروان[M2]العبد بر نوشته به خط امان اوست
[B][M1]در صف و سجده از قد و پیشانی ملوک[M2]نون و القلم رقم زده بر آستان اوست
[B][M1]خاک درش ز چشم و لب میر زادگان[M2]لاله ستان جنت و عبهرستان اوست
[B][M1]ناهید زخمه زن گه چوبک زدن به شب[M2]چابک زن خراجی چوبک زنان اوست
[B][M1]خورشید روم پرور و ماه حبش نگار[M2]سایه نشین ساحت طوبی نشان اوست
[B][M1]تا روز و شب دو خادم رومی و نوبی‌اند[M2]هر یک به صدق عنبر جان بر میان اوست
[B][M1]شاگرد خادمان در اوست روزگار[M2]کاستاد بحر دست جواهر فشان اوست
[B][M1]شروان به عز شاه ز بغداد درگذشت[M2]تا شاهزاده صفوة دین بانوان اوست
[B][M1]بانوی شرق و غرب که چون خوان نهد به بزم[M2]عنقا مگس مثال، طفیلی خوان اوست
[B][M1]هست آسیه به زهد و زلیخا به ملک از آنک[M2]تسلیم مصر و قاهره بر قهرمان اوست
[B][M1]باز سپید دولت و شیر سیاه ملک[M2]کاین پرده هم نشیمن و هم نیستان اوست
[B][M1]این پرده سد دولت و خاقان سکندر است[M2]اسکندر دوم که دوم سد از آن اوست
[B][M1]بلقیس بانوان و سلیمان شه اخستان[M2]کز عدل و دین مبشر مهدی زمان اوست
[B][M1]جمشید پیل تن نه که خورشید نیل کف[M2]کافلاک تنگ مرکب انجم توان اوست
[B][M1]در رزم یازده رخ و با دهر ده دله[M2]تا نه سپهر و هشت جنان هفت خوان اوست
[B][M1]ز آن تیغ کو بنفش‌تر است از پر مگس[M2]منقار کرکسان فلک میهمان اوست
[B][M1]گر چه به خاندانش سلاطین شرف کنند[M2]این بانوی جهان شرف خاندان اوست
[B][M1]زیبد منیژه خادمهٔ بانوان چنانک[M2]افراسیاب نیزه‌کش اخستان اوست
[B][M1]بر دست راست و چپ ملکان مادح ویند[M2]خاقانی از زبان ملک مدح خوان اوست
[B][M1]پار آن قصیده گفت که تعویذ عقل بود[M2]و امسال این قصیده که هم حرز جان اوست
[B][M1]گر مدح بانوان ز پی سیم و زر کند[M2]زنار کفر خوک خوران طیلسان اوست
[B][M1]ور جز بقای بانو و شاه است کام او[M2]پس داستان سگ صفتان داستان اوست
[B][M1]وردی است بر زبان همه کس را به صبح و شام[M2]وز مدح بانوان همه ورد زبان اوست
[B][M1]یارب به تازگی شرف جاودانش ده[M2]کاسلام تازه از شرف جاودان اوست
[B][M1]امیدوار باد به بخت ملک چنانک[M2]کامید چرخ پیر به بخت جوان اوست
[B][M1]او سال را به دولت و تایید ضامن است[M2]نوروز تازه روی ز روی ضمان اوست
[A]
[B][M1]نه به دولت نظری خواهم داشت[M2]نه ز سلوت اثری خواهم داشت
[B][M1]نه از آن روز فرو رفتهٔ عمر[M2]پس پیشین خبری خواهم داشت
[B][M1]میوه دارم که به دی مه شکفد[M2]که نه برگی نه بری خواهم داشت
[B][M1]کرم شب تابم در تابش روز[M2]که نه زوری نه فری خواهم داشت
[B][M1]وه که سد ره من جان و دل است[M2]که به سدره مقری خواهم داشت
[B][M1]نه نه کارم ز فلک نیک بد است[M2]من هراس از بتری خواهم داشت
[B][M1]شیشه‌ای بینم پر دیو و پری[M2]من پی هر بشری خواهم داشت
[B][M1]از بر عالم گوساله پرست[M2]رخت بر گاو ثری خواهم داشت
[B][M1]تیر باران بلا پیش و پس است[M2]از فراغت سپری خواهم داشت
[B][M1]همه روز و شب عمرم خواب است[M2]خواب شب مختصری خواهم داشت
[B][M1]روز اعمی است شب انده من[M2]که نه چشم سحری خواهم داشت
[B][M1]بخت گویند که در خواب خر است[M2]مه نه دنبال خری خواهم داشت
[B][M1]گر چه چون آب همه تن زرهم[M2]نه امید ظفری خواهم داشت
[B][M1]چون زره گرچه همه تن چشمم[M2]نه به دیدن بصری خواهم داشت
[B][M1]به زمستان چو تموز از تف آه[M2]تاب خانهٔ جگری خواهم داشت
[B][M1]خانه جان دارم و خوانچه سرخوان[M2]که نه طبخی نه خوری خواهم داشت
[B][M1]چارپایی دو سه و یک دو غلام[M2]چارپا هم بکری خواهم داشت
[B][M1]نه جنیبت نه ستام و نه سلاح[M2]نز وشاقان نفری خواهم داشت
[B][M1]کاه برگی تن و جو سنگی صبر[M2]کاه و جو این قدری خواهم داشت
[B][M1]از فلک خیمه و از خاک بساط[M2]وز سرشک آب خوری خواهم داشت
[B][M1]چون ز تبریز رسم سوی هرات[M2]هم به ری رهگذری خواهم داشت
[B][M1]عقرب از طالع تبریز و ری است[M2]نه ز عقرب ضرری خواهم داشت
[B][M1]من چو برجیس ز حوت آمده‌ام[M2]سرطان مستقری خواهم داشت
[B][M1]گر چه دریاست عراق از سفرش[M2]نه امید گهری خواهم داشت
[B][M1]تشنه لب بر لب دریا چو صدف[M2]سرو تن پی سپری خواهم داشت
[B][M1]صدفش چشم ندارم لیکن[M2]از نهنگش حذری خواهم داشت
[B][M1]عزلتی دارم و امن اینت نعیم[M2]زین دو نعمت بطری خواهم داشت
[B][M1]هیچ درها سوی درها نبرم[M2]که نه زین به درری خواهم داشت
[B][M1]گرچه آتش سرم و باد کلاه[M2]نه پی تاجوری خواهم داشت
[B][M1]نه در هیچ سری خواهم کوفت[M2]نه سر هیچ دری خواهم داشت
[A]
[B][M1]تا دل من دل به قناعت نهاد[M2]ملک جهان را به جهان بازداد
[B][M1]دفتر آز از بر من برگرفت[M2]مصحف عزلت عوض آن نهاد
[B][M1]خسرو خرسندی من در ربود[M2]تاج کیانی ز سر کیقباد
[B][M1]نیز فریبم ندهد طمع و جمع[M2]نیز حجابم نشود بود و باد
[B][M1]تا چه کند مرد خردمند، آز[M2]تا چه کند باشهٔ چالاک، باد
[B][M1]این همه هست و سبکی عمر من[M2]رفت و مرا تجربه‌ها اوفتاد
[B][M1]کافرم ار ز آدمیان دیده‌ام[M2]هیچ کسی مردم و مردم نهاد
[B][M1]این نکت از خاطر خاقانی است[M2]شو گهری دان که ز خورشید زاد
[A]
[B][M1]عهد عشق نیکوان بدرود باد[M2]وصل و هجران هر دوان بدرود باد
[B][M1]بر بساط ناز و در میدان کام[M2]صلح و جنگ نیکوان بدرود باد
[B][M1]سبزه‌ای کان بود دام آهوان[M2]بر سر سرو جوان بدرود باد
[B][M1]چون گوزنان هوی از جان برکشم[M2]کان شکار آهوان بدرود باد
[B][M1]نعل در آتش نهادندی مرا[M2]آن نهاد جاودان بدرود باد
[B][M1]صف صف از مرغان نشاندن جفت جفت[M2]همبر طاق ابروان بدرود باد
[B][M1]شاهدان بزم را گیسوی چنگ[M2]بستن اندر گیسوان بدرود باد
[B][M1]گرد ترکستان عارض صف زده[M2]آن سپاه هندوان بدرود باد
[B][M1]پادشاه تازه و تر و جوان[M2]همچو شاخ ارغوان بدرود باد
[B][M1]تا توانی خون گری خاقانیا[M2]کان جوانی و آن توان بدرود باد
[B][M1]ای جمال الدین چو اسپهبد نماند[M2]حصن شنذان‌وار جوان بدرود باد
[A]
[B][M1]دل ز راحت نشان نخواهد داد[M2]غم خلاصی به جان نخواهد داد
[B][M1]غم‌گساران فرو شدند افسوس[M2]کز عدم کس نشان نخواهد داد
[B][M1]آسمان را گسسته شد زنجیر[M2]داد فریاد خوان نخواهد داد
[B][M1]بر زمین صد هزار خون‌ریز است[M2]یک دیت آسمان نخواهد داد
[B][M1]زین دو نان سپید و زرد فلک[M2]فلکت ساز خوان نخواهد داد
[B][M1]دیگ سودا مپز به کاسهٔ سر[M2]کاین سیه کاسه نان نخواهد داد
[B][M1]سرو آزاد را جهان دو رنگ[M2]رنگ مدهامتان نخواهد داد
[B][M1]تا عروس یقین نبندی عقد[M2]دل طلاق گمان نخواهد داد
[B][M1]گیتی اهل وفا نخواهد شد[M2]شوره آب روان نخواهد داد
[B][M1]از زمانه بترس خاقانی[M2]که زمانه زمان نخواهد داد
[B][M1]دیو خوئی است کو به دست بشر[M2]هیچ حرز امان نخواهد داد
[B][M1]گنج خانه است جان خاقانی[M2]دل به خاقان و خان نخواهد داد
[B][M1]چون به خرسندی این مکانت یافت[M2]خواجگان را مکان نخواهد داد
[B][M1]آبرو از برای نان حرام[M2]به تکین و طغان نخواهد داد
[B][M1]آبروی است کیمیای بزرگ[M2]کیمیا رایگان نخواهد داد
[B][M1]گنج اول زمان نداد به کس[M2]آخر آخر همان نخواهد داد
[B][M1]عمر یک هفته ملک شش روزه است[M2]در بهای جهان نخواهد داد
[B][M1]سرمهٔ دین ورا عروس ختن[M2]عرس بر قیروان نخواهد داد
[B][M1]خسر پست را سوار خرد[M2]بدل جیش‌ران نخواهد داد
[B][M1]دهر بی‌حضرت بهاء الدین[M2]آسمان را توان نخواهد داد
[B][M1]آسمان بی‌معین احمد او[M2]اخرتان را قران نخواهد داد
[A]
[B][M1]بانوی تاجدار مرا طوقدار کرد[M2]طوق مرا چو تاج فلک آشکار کرد
[B][M1]چون پیر روزه دار برم سجده، کو مرا[M2]چون طفل شیر خوار عرب طوقدارکرد
[B][M1]تا لاجرم زبان من از چاشنی شکر[M2]چون کام روزه‌دار و لب شیر خوار کرد
[B][M1]بودم به طبع سنقر حلقه به گوش او[M2]اکنون ز شکر گوش مرا گوشوار کرد
[B][M1]هنگام آنکه خلعه دهد باغ را بهار[M2]آن گنج زر فشان خزان اختیار کرد
[B][M1]از زر کش و ممزج و اطلس لباس من[M2]چون خیمهٔ خزان و شراع بهار کرد
[B][M1]زربفت روز را فلک از اطلس هوا[M2]خواهد بر این ممزج و زرکش نثار کرد
[B][M1]کرد آفتاب و صبح کلاه و لباچه‌ام[M2]این زرکش مغرق و آن زرنگار کرد
[B][M1]و آنگه ز ماه و زهره کلاه و لباچه را[M2]هم قوقه و هم انگلهٔ شاهوار کرد
[B][M1]از جنس کارگاه نشابور و کار روم[M2]بر من خراج روم و نشابور خوار کرد
[B][M1]بر اسب بخت کرد سوارم به تازگی[M2]تا خلعتم ممزج اسب و سوار کرد
[B][M1]از رزمه رزمه اطلس و کیسه کیسه سیم[M2]دست سمن ستان و برم لاله‌زار کرد
[B][M1]چون آفتاب زرد و شفق خانهٔ مرا[M2]از زرد و سرخ زرکش اطلس نگار کرد
[B][M1]تا خجلتم بسان شفق سرخ روی ساخت[M2]شکرم چو آفتاب زبان صد هزار کرد
[B][M1]در روزه بودم از سخن و جامهٔ دو عید[M2]بر من فکند و عهد مرا عیدوار کرد
[B][M1]دیدم دو عید و روزه گشادم به اب شکر[M2]هر کو دو عید دید ز روزه کنار کرد
[B][M1]هر دم به آب شکر وضو تازه می‌کنم[M2]تا فرض شکر او بتوانم گزار کرد
[B][M1]درگاه اوست قبله و من در نماز شکر[M2]تکبیر بسته‌ام که دلم حق گزار کرد
[B][M1]چون چرخ در رکوع و چو مهتاب در سجود[M2]بردم نماز آنکه مرا زیر بار کرد
[B][M1]اصل و تبارش از عرب است و کیان ملک[M2]با من کرم به نسبت اصل و تبار کرد
[B][M1]انعامش از تبار گذشته است و چون توان[M2]ذرات آفتاب فلک را شمار کرد
[B][M1]اقبال صفوة الدین بانوی روزگار[M2]ناساز روزگار مرا سازگار کرد
[B][M1]خلقند شرم سار ز فریاد من که من[M2]فریاد می‌کنم که مرا شرم سار کرد
[B][M1]غرقم به بحر منت و آواز الغریق[M2]چندان زدم که حلقهٔ حلقم فکار کرد
[B][M1]از بس که گفتم ای ملکه بس بس از کرم[M2]جمع ملائکه در گوش استوار کرد
[B][M1]خاقانی است بر در او زینهاریی[M2]وین زینهاری از کرمش زینهار کرد
[B][M1]گر بر درش درختک دانا شدم چه باک[M2]کاقبال او درخت کدو را چنار کرد
[B][M1]بلقیس بانوان و سلیمان شه اخستان[M2]من هدهدی که عقل به من افتخار کرد
[B][M1]هدهد کنون که خلعت بلقیس عهد یافت[M2]بختش به خلعت ملک امیدوار کرد
[B][M1]تا بشنود جهان که فلان مرغ را به وقت[M2]بلقیس خرقه‌دار و سلیمان شعار کرد
[B][M1]این بین بی‌من از قلم من فتاد از آنک[M2]نتوان عطای شه به ستم خواستار کرد
[B][M1]زیرا به خاک و خاره دهد خرقه آفتاب[M2]هرک آفتاب دید چنین اعتبار کرد
[B][M1]بینی به آفتاب که برتافت بامداد[M2]بر خاک ره نسج زراندوده بار کرد
[B][M1]چه سود ز آفتاب گریبان سرو را[M2]کو زر و لعل در بن دامان نثار کرد
[B][M1]شاه جهانیان علی آسا که ذو الجلال[M2]از گوهر زبان منش ذوالفقار کرد
[B][M1]زنگار خورده جنگ کند ذوالفقار من[M2]کاخر به ذوالفقار توان کارزار کرد
[B][M1]شاه سخن منم شعرا دزد گنج من[M2]بس دزد سر زده را تارومار کرد
[B][M1]از نام من شدند به آواز و طرفه نیست[M2]صبحی که دزد سر زده را تار و مار کرد
[B][M1]نی نی اگرچه معجزه دارم چو عاجزم[M2]بخت نهفته را نتوان آشکار کرد
[B][M1]امید آبروی ندارم به لطف شاه[M2]کامسال کمتر است قبولی که پار کرد
[B][M1]مویی شدم که موی شکافم به تیر نطق[M2]کسیب طالعم هدف اضطرار کرد
[B][M1]گوئی حریر سرخ ملخ را ز اشک خون[M2]بیم سیاه پوشی دیدار سار کرد
[B][M1]می‌گفتم از سخن زر و زوری به کف کنم[M2]امید زر و زور مرا خوار و زار کرد
[B][M1]ماری به کف مرا دو زبان است این قلم[M2]دستم معزمی شده کافسون مار کرد
[B][M1]نی پاره‌ای به دست و سواری کنم بر او[M2]چون طفل کو بر اسب کدوئین سوار کرد
[B][M1]کس نی سوار دید که با شه مصاف داد؟[M2]وز نی ستور دید که در ره غبار کرد؟
[B][M1]مانم به کودکی که ز نارنج کفه ساخت[M2]پنداشت کو ترازوی زر عیار کرد
[B][M1]بخت رمیده را نتوان یافت چون توان[M2]ز آن تار کآفتاب تند پود و تار کرد
[B][M1]خود هیچ کرم یبد شنید است هیچ‌کس[M2]کو تار بست و تخم نهاد و حصار کرد
[B][M1]یا هیچ عنکبوت سطرلاب کس بدید[M2]کب دهن تنید و بدو بند غار کرد
[B][M1]آنم که با دو کعبه مرا حق خدمت است[M2]آری بر این دو کعبه توان جان نثار کرد
[B][M1]این کعبه نور ایزد و آن سنگ خاره بود[M2]آن کعبه پور آزر و این کردگار کرد
[B][M1]این کعبه در سرادق شروان سریر داشت[M2]و آن کعبه در حدیقهٔ مکه قرار کرد
[B][M1]این کعبه در عجم عجمش سرگزیت داد[M2]و آن کعبه در عرب عربش سبز ازار کرد
[B][M1]این کعبه را خدای ظفر در یمین نهاد[M2]و آن کعبه را خلیل حجر در یسار کرد
[B][M1]آن کعبه ناف عالم و از طیب ساحتش[M2]آفاق وصف نافهٔ مشک تتار کرد
[B][M1]این کعبه شاه اعظم و ایزد ز قدرتش[M2]بر نو عروس فتح شه کام‌کار کرد
[B][M1]آن کعبه را کبوتر پرنده در حرم[M2]کاخر ز بام کعبه نیارد گذار کرد
[B][M1]این کعبه را به جای کبوتر همای بخت[M2]کاندر حرم مجاورت این دیار کرد
[B][M1]شش حج تمام بر در این کعبه کرده‌ام[M2]کایزد به حج و کعبه مرا بختیار کرد
[B][M1]امسال قصد خدمت آن کعبه می‌کنم[M2]کاین آرزو دلم گرو انتظار کرد
[B][M1]بانوی شرق و غرب مگر رخصه خواهدم[M2]کامید این حدیث دو گوشم چهار کرد
[A]
[B][M1]هرگز به باغ دهر گیائی وفا نکرد[M2]هرگز ز شست چرخ خدنگی خطا نکرد
[B][M1]خیاط روزگار به بالای هیچ کس[M2]پیراهنی ندوخت که آخر قبا نکرد
[B][M1]نقدی نداد دهر که حالی دغل نشد[M2]نردی نباخت چرخ که آخر دغا نکرد
[B][M1]گردون در آفتاب سلامت کرا نشاند[M2]کآخر چو صبح اولش اندک بقا نکرد
[B][M1]کی دیده‌ای دو دوست که جوزا صفت بدند[M2]کایامشان چو نعش یک از یک جدا نکرد
[B][M1]وقتی شنیده‌ام که وفا کرد روزگار[M2]دیدم به چشم خویش که در عهد ما نکرد
[B][M1]دهر اژدهای مردم خوار است و فرخ آنک[M2]خود را نوالهٔ دم این اژدها نکرد
[B][M1]بس کس که اوفتاد در این غرقه گاه غم[M2]چشم خلاص داشت سفینه‌ش وفا نکرد
[B][M1]آن مهره دیده‌ای تو که در ششدر اوفتاد[M2]هرگه که خواست رفت حریفش رها نکرد
[B][M1]خاقانیا به چشم جهان خاک درفکن[M2]کو درد چشم جان تو را توتیا نکرد
[A]
[B][M1]خسرو بدار ملک جم ایوان تازه کرد[M2]در هشت خلد مملکه بستان تازه کرد
[B][M1]کیخسرو تهمتن بر زال سیستان[M2]در ملک نیم روز شبستان تازه کرد
[B][M1]این کعبه را که سد سکندر حریم اوست[M2]خضر خلیل مرتبه بنیان تازه کرد
[B][M1]بهر ثبات ملک چنین کعبهٔ جلال[M2]از بوقبیس حلم خود ارکان تازه کرد
[B][M1]قصری که عرش کنگرهٔ اوست آسمان[M2]از عقد انجمش گهر افشان تازه کرد
[B][M1]مانا که بهر تاختن مرکبان عقل[M2]مهدی به عالم آمد و میدان تازه کرد
[B][M1]یا عالمی ز لطف برآورد کردگار[M2]وانگه در او معادن حیوان تازه کرد
[B][M1]دست کرم گشاد شه و پای بخل بست[M2]تا پیشگاه قصر شرف وان تازه کرد
[B][M1]قحط سخا ز کشور امید برگرفت[M2]گر خلق بهر عاطفه باران تازه کرد
[B][M1]شاهی که بهر کوههٔ زین‌های ختلیانش[M2]ماهی به چرخ تحفه ز دندان تازه کرد
[B][M1]خاقان اعظم آنکه بقا با سعادتش[M2]هم‌شیرهٔ ابد شد و پیمان تازه کرد
[A]
[B][M1]صبح چو کام قنینه خنده برآورد[M2]کام قنینه چو صبح لعل‌تر آورد
[B][M1]کاس بخندید کز نشاط سحر گاه[M2]کوس بشارت نوای کاسه‌گر آورد
[B][M1]چار زبان رباب دوش به مجلس[M2]از طرب این هشت گوش را خبر آورد
[B][M1]جنبش ده ترک لرزه دار ز شادی[M2]هندوی نه چشم را به بانگ درآورد
[B][M1]تا به هم اسرار بزم شاه بگویند[M2]مرغ صراحی به گوش جام سر آورد
[B][M1]نامزد خرمی است شاه که گردون[M2]نامزد دولتش به بام برآورد
[B][M1]هفت کواکب ز نه سپهر به ده نوع[M2]هشت جنان را نثار ما حضر آورد
[B][M1]دوش معلق زنان کبوتر دولت[M2]آمد و اقبال نامه زیر پر آورد
[B][M1]نامهٔ اقبال بر گشادم و دیدم[M2]کز طربم سفته‌های تازه‌تر آورد
[A]
[B][M1]آن مه نو بین که آفتاب برآورد[M2]غنچهٔ گل بیم که نوبهار درآورد
[B][M1]از افق صلب شاه بین که مه نو[M2]آمد و عید جلال بر اثر آورد
[B][M1]ماه نو از فلک به منزل نه ماه[M2]شاه زمین را به نورهان ظفر آورد
[B][M1]در طبق آفتاب چون مه نو دید[M2]صبح دم از اختران نثار زر آورد
[B][M1]زآنکه ملک بوالمظفر آدم ثانی است[M2]قدرت او شیث مشتری نظر آورد
[B][M1]زآنکه شه مشرق است نوح زمانه[M2]دولت او سام اسمان خطر آورد
[B][M1]بخت که سیارهٔ سعادت شاه است[M2]یوسف تازه نگر که از سفر آورد
[B][M1]جوهر اسفندیار وقت به گیتی[M2]بهمن کسری فش و قباد فر آورد
[B][M1]عنصر نوشین روان عهد به عالم[M2]هرمز دولت طراز تاجور آورد
[B][M1]شاه محمد جلالت است و به تایید[M2]چرخ ز صلبش محمدی دگر آورد
[B][M1]جان فریبرز ازین شرف طرب افزود[M2]ذات منوچهر ازین خبر بطر آورد
[B][M1]کوه جلالت چو داد گوهر دریا[M2]گوهر آن کوه بیشتر گهر آورد
[B][M1]بحر سعادت چو داد عنبر سارا[M2]عنبر آن بحر شادیی به سر آورد
[B][M1]زهره همه تن زبان نمود چو خورشید[M2]مژدهٔ دولت به شاه دادگر آورد
[B][M1]شاه سلیمان نگین به مژده نگین داد[M2]یعنی بلقیس مملکت پسر آورد
[B][M1]وارث جم اخستان که چرخ به رزمش[M2]چون صف مور از ملائکه حشر آورد
[B][M1]در کمر عمر شاه دست بقا داد[M2]کایزد از اجرام دست آن کمر آورد
[B][M1]آیت تایید باد کز پی مدحش[M2]خاطر خاقانی آیت هنر آورد
[B][M1]ز آن فلکی کو بنات نعش همی زاد[M2]سعد سعودش سماک نیزه درآورد
[B][M1]شاه جهان ابر ذات و بحر صفات است[M2]ز آن صدف ملک ازو چنین گهر آورد
[A]
[B][M1]عارضهٔ تازه بین که رخ به من آورد[M2]درد کهن بارگیر خویشتن آورد
[B][M1]تب زده لرزم چو آفتاب همه شب[M2]دور فلک بین که بر سرم چه فن آورد
[B][M1]تفته چو شمعم زبان سیاه چو شمعی[M2]کز تف گریه گذار در لگن آورد
[B][M1]شمع نه دندانه گردد از شکن آخر[M2]در تنم آسیب تب همان شکن آورد
[B][M1]برحذرم ز آتش اجل که بسوزد[M2]کشت حیاتی که خوشه در دهن آورد
[B][M1]طعنهٔ بیمار پرس صعب‌تر از تب[M2]کاین عرض از گنجه نیست از وطن آورد
[B][M1]آتش تب در زمین گنجه همه شب[M2]در دم من آه آسمان شکن آورد
[B][M1]صدمهٔ آهم شنید مؤذن شب گفت[M2]زلزلهٔ گنجه باز تاختن آورد
[B][M1]چرخ بدی می‌کند سزای حزن اوست[M2]بخت چرا بر من این همه حزن آورد
[B][M1]ظلم نگر، تیغ راست عادت خون ریز[M2]آبله بین کان نکال بر سفن آورد
[B][M1]در دل خاقانی ارچه آتش تب خاست[M2]آب حیاتش نگر که در سخن آورد
[A]
[B][M1]دست درافشان چو زی تیغ درفشان آورد[M2]نسر گردون را به خوان تیغ مهمان آورد
[B][M1]گرز او در قلعهٔ البرز زلزال افکند[M2]چتر او در قبهٔ افلاک نقصان آورد
[B][M1]گر نبات از دست راد او نما یابد همی[M2]ز آب حیوان مایه در ترکیب حیوان آورد
[B][M1]نیزهٔ چون مارش از بر چرخ ساید نیش او[M2]ماهی گردون به دندان مزد دندان آورد
[B][M1]هم به تیر و هم به تدبیر ار بخواهد هر زمان[M2]بر سر خوان، بچهٔ سیمرغ بریان آورد
[B][M1]هشت خلد مجلسش را نه فلک ده یازده[M2]پنج وقت ار چار بنیاد خراسان آورد
[B][M1]بس نپاید تا کمینه چاکر از درگاه او[M2]تاجش از بغداد و سر بهر صفاهان آورد
[B][M1]همچنان باشد که تاجی بر سر سلطان نهد[M2]هر که زی او خلعتی از تخت سلطان آورد
[B][M1]خود بهین سلطانی او دارد که سلطان قدر[M2]هر زمان پیشش سر اندر خط فرمان آورد
[B][M1]تا چه افزاید سلیمان را که بادی از هوا[M2]پر مرغی را به تحفه زی سلیمان آورد
[B][M1]باد را زو رخصه بادا تا ز خاک درگهش[M2]توتیای چشم خاقانی به شروان آورد
[A]
[B][M1]صبح چون زلف شب براندازد[M2]مرغ صبح از طرب پراندازد
[B][M1]کرکس شب غراب وار از حلق[M2]بیضهٔ آتشین براندازد
[B][M1]کرتهٔ فستقی بدرد چرخ[M2]تا به مرغ نواگر اندازد
[B][M1]برشکافد صبا مشیمهٔ شب[M2]طفل خونین به خاور اندازد
[B][M1]زخمهٔ مطربان صلای صبوح[M2]در زبان‌های مزهر اندازد
[B][M1]زلف ساقی کمند شب پیکر[M2]در گلوی دو پیکر اندازد
[B][M1]بر قدح‌های آسمان زنار[M2]مشتری طیلسان در اندازد
[B][M1]لب زهره ز دور بوسهٔ تر[M2]بر لب خشک ساغر اندازد
[B][M1]در بر بلبله فواق افتد[M2]کز دهان آب احمر اندازد
[B][M1]مرغ فردوس دیده‌ای هرگز[M2]که ز منقار کوثر اندازد
[B][M1]از نسیم قدح مشام فلک[M2]چون دهد عطسه عنبر اندازد
[B][M1]لعل در جام تا خط ازرق[M2]شعله در چرخ اخضر اندازد
[B][M1]ادهم شب گریخت ساقی کو[M2]تا کمند معنبر اندازد
[B][M1]جان به دستار چه دهیم آن را[M2]کز غبب طوق در بر اندازد
[B][M1]خار در دیدهٔ فلک شکند[M2]خاک در چشمهٔ خور اندازد
[B][M1]عاشقان را که نوش نوش کنند[M2]لعلش از پسته شکر اندازد
[B][M1]خاک مجلس شود فلک چون او[M2]جرعه بر خاک اغبر اندازد
[B][M1]رنگ شوخی به مجلس آمیزد[M2]سنگ فتنه به لشکر اندازد
[B][M1]درع رستم به سنبل آراید[M2]تیر آرش ز عبهر اندازد
[B][M1]ببرد سنگ ما و آخر سنگ[M2]بر سبوی قلندر اندازد
[B][M1]بامدادان که یک سوارهٔ چرخ[M2]ساخت بر پشت اشقر اندازد
[B][M1]سپر زرد کرده دیلم وار[M2]همه زوبین اصفر اندازد
[B][M1]از در مشرق آتش افروزد[M2]سوی هر روزن اخگر اندازد
[B][M1]این عروسان عور رعنا را[M2]بر سر از آب چادر اندازد
[B][M1]زاهد آسا سجادهٔ زربفت[M2]بر سر کوه و کردر اندازد
[B][M1]گنبد پیر سبحه‌های بلور[M2]در مغاک مقعر اندازد
[B][M1]آهمن سازد آتش پیکان[M2]تا در این دیو، گوهر اندازد
[B][M1]سنگ در آبگینه خانهٔ چرخ[M2]این دل غصه پرور اندازد
[B][M1]آتش اندر خزینه خانهٔ دل[M2]چرخ ناکس برآور اندازد
[B][M1]گله از چرخ نیست از بخت است[M2]که مرا بخت در سر اندازد
[B][M1]یوسف از گرگ چون کند نالش[M2]که به چاهش برادر اندازد
[B][M1]دم خاقانی ار ملک شنود[M2]جان به خاقان اکبر اندازد
[B][M1]فلک ار خلعت بقا برد[M2]بر قد شاه صفدر اندازد
[B][M1]شاه ایران مظفر الدین آن[M2]کز سر کسری افسر اندازد
[B][M1]نفس بلبلان مجلس او[M2]زین غزل شکر تر اندازد
[A]
[B][M1]دل به سودای تو سر اندازد[M2]سر ز عشقت کله براندازد
[B][M1]چون تو هر هفت کرده آیی حور[M2]بر تو هر هفت زیور اندازد
[B][M1]به تو وزلف کافرت ماند[M2]ترک غازی که چنبر اندازد
[B][M1]منم آن مرغ کذر افروزد[M2]خویشتن را در آذر اندازد
[B][M1]طالعم از برت برون انداخت[M2]گر بنالم برون‌تر اندازد
[B][M1]کیست کز سرنبشت طالع من[M2]سرگذشتی به داور اندازد
[B][M1]چشم من در نثار بالایت[M2]هم به بالات گوهر اندازد
[B][M1]زیر پای غم تو خاقانی[M2]پیل بالا سر و زر اندازد
[B][M1]عقل او گوهر ار زجان دارد[M2]پیش شاه مظفر اندازد
[B][M1]شه قزل ارسلان که در صف شرع[M2]تیغ عدلش سر شر اندازد
[B][M1]سگ درگاه او قلادهٔ حکم[M2]در گلوی غضنفر اندازد
[B][M1]همتش که اجری مسیح دهد[M2]طوق در حلق قیصر اندازد
[B][M1]آتش تیغ او گه پیکار[M2]شعله در قصر قیصر اندازد
[B][M1]بحر اخضر نیرزد آن قطره[M2]کز سر کلک اسمر اندازد
[B][M1]آسمان در نثار ساغر او[M2]سبحهٔ سعد اکبر اندازد
[B][M1]خنجر او چو حربهٔ مهدی است[M2]که به دجال اعور اندازد
[B][M1]دور نه چرخ بهر اقطاعش[M2]قرعه بر هفت کشور اندازد
[B][M1]تیر چون در کمان نهد بحری است[M2]که نهنگ شناور اندازد
[B][M1]دام ماهی شود ز زخم نهنگ[M2]گر به سد سکندر اندازد
[B][M1]چون کشد قوس جو زهر بینی[M2]که به جوزای ازهر اندازد
[B][M1]اسد از سهم ناخنان ریزد[M2]عقرب از بیم نشتر اندازد
[B][M1]از شکوه همای رایت شاه[M2]کرکس آسمان پر اندازد
[B][M1]دهر دربان اوست بر خدمش[M2]ناوک ظلم کمتر اندازد
[B][M1]آنکه در کعبه اعتکاف گرفت[M2]سنگ چون بر کبوتر اندازد
[B][M1]دولتش را ز قصد خصم چه باک[M2]گر هوس‌های منکر اندازد
[B][M1]اینت نادان که آتش افروزد[M2]خویشتن در شرر در اندازد
[B][M1]نصرتش رهبر است و رهرو ملک[M2]رای با رای رهبر اندازد
[B][M1]یاری از کردگار دان که رسول[M2]خاک در روی کافر اندازد
[B][M1]گر مخالف معسکری سازد[M2]طعنه‌ای در برابر اندازد
[B][M1]بخت شه چرخ را فرود آرد[M2]کآتش اندر معسکر اندازد
[B][M1]بد سگالش کجا ز بحر نیاز[M2]کشتی جان به معبر اندازد
[B][M1]دست رحمت کجا زند در آنک[M2]تیغ او دست جعفر اندازد
[B][M1]خصم فرعونی ار به کینهٔ شاه[M2]آلت سحر بیمر اندازد
[B][M1]ید بیضای شاه موسی وار[M2]اژدهای فسون خور اندازد
[B][M1]بخت، صیاد پیشه‌ای است که صید[M2]نه به زوبین و خنجر اندازد
[B][M1]قصر جان را مهندس قدرت[M2]نه به پرگار و مسطر اندازد
[B][M1]شه چو چوگان زند سلیمان وار[M2]رین بر آن باد صرصر اندازد
[B][M1]جفت و طاق سپهر درشکند[M2]جفته‌ای کان تکاور اندازد
[B][M1]بشکند سنبله به پای چنانک[M2]داس من چشم اختر اندازد
[B][M1]گه گه از ننگ آهن ار نعلی[M2]زآن سم راه گستر اندازد
[B][M1]میخش از روم در عرب فکند[M2]گردش از چین به بربر اندازد
[B][M1]نعش از آن گرد سندسی سازد[M2]بر سر هر سه دختر اندازد
[B][M1]دشمن بد نهاد فعل سگی[M2]بر شه شیر پیکر اندازد
[B][M1]دیو کژ کژ به مردم اندیشد[M2]فحل بد بد به مادر اندازد
[B][M1]مغ که از رخ نقاب شرم انداخت[M2]ناحفاظی به خواهر اندازد
[B][M1]دست نمرود بین که ناک کفر[M2]در سپهر مدور اندازد
[B][M1]سنگ تهمت نگر که دست یهود[M2]بر مسیح مطهر اندازد
[B][M1]به رعیت ملک همان انداخت[M2]که به امت پیمبر اندازد
[B][M1]لاجرم امتش همان خواهند[M2]که به مختار حیدر اندازد
[B][M1]تا زمین بر کتف ز خلعت روز[M2]طیلسان مزعفر اندازد
[B][M1]تا سپهر از ستارگان بر سر[M2]شب گهر تاب معجر اندازد
[B][M1]دولتش باد تا بساط جلال[M2]بر زمین مکدر اندازد
[B][M1]قدرتش باد تا طراز کمال[M2]بر سپهر معمر اندازد
[A]
[B][M1]منتظری تا ز روزگار چه خیزد[M2]عقل بخندد کز انتظار چه خیزد
[B][M1]جز رصدان سیه سپید نشاندن[M2]بر ره جان‌ها ز روزگار چه خیزد
[B][M1]بیش ز تاراج باز عمر سیه سر[M2]زین رصدان سپید کار چه خیزد
[B][M1]روز و شب آبستن و تو بستهٔ امید[M2]کز رحم این دو باردار چه خیزد
[B][M1]گیر که خود هر دو باردار مرادند[M2]چون فکنند از شکم ز بار چه خیزد
[B][M1]بر سر بازار دهر خاک چه بیزی[M2]حاصل ازین خاک جز غبارچه خیزد
[B][M1]راز جهان جو به جو شمار گرفتی[M2]چون همه هیچ است ازین شمار چه خیزد
[B][M1]هیچ دو جو کمتر است نقد زمانه[M2]صرفه بران را ازین عیار چه خیزد
[B][M1]چند کنی زینهار بر در ایام[M2]چون نپذیرد ز زینهار چه خیزد
[B][M1]نقش بهاری که نخل بند نماید[M2]عین خزان است ازین بهار چه خیزد
[B][M1]رنگ دلت یادگار آتش عمر است[M2]دانی از آتش که یادگار چه خیزد
[B][M1]بر در خاقانی اکبر آی و کرم جوی[M2]از در دریای تنگ‌بار چه خیزد
[A]
[B][M1]تشنهٔ دل به آب می‌نرسد[M2]دیده جز بر سراب می‌نرسد
[B][M1]قصهٔ درد من رسید به تو[M2]چون بخوانی جواب می‌نرسد
[B][M1]روی چون آب کرده‌ام پر چین[M2]کز تو رویم به آب می‌نرسد
[B][M1]نرسم در خیال تو چه عجب[M2]که مگس در عقاب می‌نرسد
[B][M1]کی وصالت رسد به بیداری[M2]که خیالت به خواب می‌نرسد
[B][M1]نرسد بوی راحتی به دلم[M2]ور رسد جز عذاب می‌نرسد
[B][M1]دوست را دشمنی و دشمن دوست[M2]جز مرا این عقاب می‌نرسد
[B][M1]دل و عمرم خراب گشت و ز تو[M2]عوض یک خراب می‌نرسد
[B][M1]برسد گوئی از پس وعده[M2]آن خود از هیچ باب می‌نرسد
[B][M1]برسد میوه‌ای است در باغت[M2]که به هیچ آفتاب می‌نرسد
[B][M1]از لب نوش تو به خاقانی[M2]قسم جز زهر ناب می‌نرسد
[A]
[B][M1]آن مصر مملکت که تو دیدی خراب شد[M2]و آن نیل مکرمت که شنیدی سراب شد
[B][M1]سرو سعادت از تف خذلان زگال گشت[M2]و اکنون بر آن زگال جگرها کباب شد
[B][M1]از سیل اشک بر سر طوفان واقعه[M2]خوناب قبه قبه به شکل حباب شد
[B][M1]چل گز سرشک خون ز برخاک بر گذشت[M2]لابل چهل قدم ز بر ماهتاب شد
[B][M1]هم پیکر سلامت و هم نقش عافیت[M2]از دیدهٔ نظارگیان در نقاب شد
[B][M1]دل سرد کن ز دهر که هم دست فتنه گشت[M2]اندیشه کن ز پیل که هم جفت خواب شد
[B][M1]ایام سست رای و قدر سخت گیر گشت[M2]اوهام کند پای و قدر تیز تاب شد
[B][M1]دفع قضا به آه شب کندرو کنید[M2]هر چند بارگیر قضا تیزتاب شد
[B][M1]گر آتش درشت عذابی است بر نبات[M2]آن آب نرم بین که بر او چون عذاب شد
[B][M1]عاقل کجا رود؟ که جهان، دار ظلم گشت[M2]نحل از کجا چرد؟ که گیا زهر ناب شد
[B][M1]ربع زمین بسان تب ربع برده پیر[M2]از لرزه و هزاهز در اضطراب شد
[B][M1]کار جهان و بال جهان دان که بر خدنگ[M2]پر عقاب آفت جان عقاب شد
[B][M1]افلاک را پلاس مصیبت بساط گشت[M2]اجرام را وقایهٔ ظلمت حجاب شد
[B][M1]ماتم سرای گشت سپهر چهارمین[M2]روح الامین به تعزیت آفتاب شد
[B][M1]از بهر آنکه نامه بر تعزیت شوند[M2]شام و سحر دوپیک کبوتر شتاب شد
[B][M1]در ترک تاز فتنه ز عکس خیال خون[M2]کیوان به شکل هندوی اطلس نقاب شد
[B][M1]دوش آن زمان که طرهٔ شب شانه کرد چرخ[M2]موی سپید دهر به عنبر خضاب شد
[B][M1]بی‌دست ارغنون زن گردون به رنگ و شکل[M2]شب موی گشت و ماه کمانچهٔ رباب شد
[B][M1]دیدم صف ملائکهٔ چرخ نوحه‌گر[M2]چندان که آن خطیب سحر در خطاب شد
[B][M1]گفتم به گوش صبح که این چشم زخم چیست[M2]کاشکال و حال چرخ چنین ناصواب شد
[B][M1]صبح آه آتشین ز جگر برکشید و گفت[M2]دردا که کارهای خراسان ز آب شد
[B][M1]گردون سر محمد یحیی به باد داد[M2]محنت نصیب سنجر مالک رقاب شد
[B][M1]از حبس این خدیو، خلیفه دریغ خورد[M2]وز قتل آن امام، پیمبر مصاب شد
[B][M1]بدعت ز روی حادثه پشت هدی شکست[M2]شیطان خلاف قاعده رجم شهاب شد
[B][M1]ای آفتاب حربهٔ زرین مکش که باز[M2]شمشیر سنجری ز قضا در قراب شد
[B][M1]وی مشتری ردا بنه از سر که طیلسان[M2]در گردن محمد یحیی طناب شد
[B][M1]ای آدم الغیاث که از بعد این خلف[M2]دار الخلافهٔ تو خراب و یباب شد
[B][M1]ای عندلیب گلشن دین زار نال زار[M2]کز شاخ شرع طوطی حاضر جواب شد
[B][M1]ای ذوالفقار دست هدی زنگ گیر، زنگ[M2]کن بوتراب علم به زیر تراب شد
[B][M1]خاقانیا وفا مطلب ز اهل عصر از آنک[M2]در تنگنای دهر وفا تنگیاب شد
[B][M1]آن کعبه وفا که خراسانش نام بود[M2]اکنون به پای پیل حوادث خراب شد
[B][M1]عزمت که زی جناب خراسان درست بود[M2]برهم شکن که بوی امان ز آن جناب شد
[B][M1]بر طاق نه حدیث سفر ز آنکه روزگار[M2]چون طالع تو نامزد انقلاب شد
[B][M1]در حبس گاه شروان با درد دل بساز[M2]کان درد راه توشهٔ یوم الحساب شد
[B][M1]گل در میان کوره بسی درد سر کشید[M2]تا بهر دفع دردسر آخر گلاب شد
[B][M1]از چاه دولت آب کشیدن طمع مدار[M2]کان دلوها درید و رسن‌ها ز تاب شد
[B][M1]دولت به روزگار تواند اثر نمود[M2]حصرم به چار ماه تواند شراب شد
[B][M1]فتح سعادت از سر عزلت برآیدت[M2]کوکشت زرد عمر تو را فتح باب شد
[B][M1]عقل از برات عزلت، صاحب خراج گشت[M2]ابر از زکات دریا صاحب نصاب شد
[B][M1]سیمرغ را خلیفهٔ مرغان نهاده‌اند[M2]هر چند هم لباس خلیفهٔ غراب شد
[B][M1]معجز عنان کش سخن توست اگر چه دهر[M2]با هر فسرده‌ای به وفا هم رکاب شد
[B][M1]اول به ناقصان نگرد دهر کز نخست[M2]انگشت کوچک است که جای حساب شد
[B][M1]از طمطراق این گره تر مترس از آنک[M2]باد است کو دهل زن خیل سحاب شد
[B][M1]بر قصر عقل نام تو خیر الطیور گشت[M2]در تیه جهل خصم تو شر الدواب شد
[B][M1]گفتی که یارب از کف آزم خلاص ده[M2]آمین چه می‌کنی که دعا مستجاب شد
[A]
[B][M1]خوی فلک بین که چه ناپاک شد[M2]طبع جهان بین که چه غمناک شد
[B][M1]آخر گیتی است نشانی بدانک[M2]دفتر دل‌ها ز وفا پاک شد
[B][M1]سینهٔ ما کورهٔ آهنگر است[M2]تا که جهان افعی ضحاک شد
[B][M1]گر برسد دست، جهان را بخور[M2]زان مکن اندیشه که ناپاک شد
[B][M1]افعی اگرچه سر زهر گشت[M2]خوردن افعی همه تریاک شد
[B][M1]رخصت این حال ز خاقانی است[M2]کو به سخن بر سر افلاک شد
[A]
[B][M1]دیر خبر یافتی که یار تو گم شد[M2]جام جم از دست اختیار تو گم شد
[B][M1]خیز دلا شمع برکن از تف سینه[M2]آن مه نو جوی کز دیار تو گم شد
[B][M1]حاصل عمر تو بود یک ورق کام[M2]آن ورق از دفتر شمار تو گم شد
[B][M1]نقش رخ آرزو به روی که بینی[M2]کینهٔ آرزو نگار تو گم شد
[B][M1]از ره چشم و دهان به اشک و به ناله[M2]راز برون ده که رازدار تو گم شد
[B][M1]چشم تو گر شد شکوفه بار سزد زانک[M2]میوهٔ جان از شکوفه‌زار تو گم شد
[B][M1]چشم بد مردمت رسید که ناگاه[M2]مردم چشم تو از کنار تو گم شد
[B][M1]نوبت شادی گذشت بر در امید[M2]نوبت غم زن که غمگسار تو گم شد
[B][M1]هر بن مویت غمی و ناله کنان است[M2]هر سر مویت که آه یار تو گم شد
[B][M1]زخم کنون یافتی ز درد هنوزت[M2]نیست خبر کان طبیب کار تو گم شد
[B][M1]منت گیتی مبر به یک دو نفس عمر[M2]کانکه ز عمر است یادگار تو گم شد
[B][M1]بار سبو چون کشی که آب تو بگذشت[M2]بیم رصد چون بری که بار تو گم شد
[B][M1]خون خور خاقانیا مخور غم روزی[M2]روز به شب کن که روزگار تو گم شد
[A]
[B][M1]ای دل به سر مویی آزاد نخواهی شد[M2]مویی شدی اندر غم، هم شاد نخواهی شد
[B][M1]در عافیت آبادت از رخنه درآمد غم[M2]پس رخنه چنان گشتی کباد نخواهی شد
[B][M1]پولاد بسی دیدم کو آب شد از آتش[M2]تو آب شدی زین پس پولاد نخواهی شد
[B][M1]ای غمزدهٔ خاکی کز آتش غم جوشی[M2]آبی که جز از آتش بر باد نخواهی شد
[B][M1]تا داد همی جوئی رنجورتری مانا[M2]کز خود شوی آسوده از داد نخواهی شد
[B][M1]تا چند کنی کوهی کورا نبود گوهر[M2]در کندن کوه آخر فرهاد نخواهی شد
[B][M1]میدان ملامت را گر گوی شدی شاید[M2]کایوان سلامت را بنیاد نخواهی شد
[B][M1]از مادر غم زادی آلودهٔ خون چون گل[M2]با هیچ طرب چون مل هم‌زاد نخواهی شد
[B][M1]از ریزش اشک خون کوفه شدی از طوفان[M2]روزی ز دل افروزی بغداد نخواهی شد
[B][M1]خواهی دم شاهی زن خواهی دم درویشی[M2]کز غم به همه حالی آزاد نخواهی شد
[B][M1]خاقانی اگر عهدی یاد تو کند عالم[M2]تو عهد کریمانی کز یاد نخواهی شد
[A]
[B][M1]جام طرب کش که صبح کام برآمد[M2]خندهٔ صبح از دهان جام برآمد
[B][M1]صبح فلک بین که بر موافقت جام[M2]دم زد و بوی میش ز کام برآمد
[B][M1]مهرهٔ شادی نشست و ششدره برخاست[M2]نقش سه شش بر سه زخم کام برآمد
[B][M1]داو طرب کن تمام خاصه که اکنون[M2]عدهٔ خاتون خم تمام برآمد
[B][M1]ما و شکر ریز عیش کز در خمار[M2]نامزد خرمی به بام برآمد
[B][M1]ساغر گلفام خواه کز دهن کوس[M2]نغمهٔ گلبام وقت بام برآمد
[B][M1]بلبله کبکی است خون گرفته به منقار[M2]کز دهنش نالهٔ حمام برآمد
[B][M1]گاو سفالین که آب لالهٔ تر خورد[M2]ارزن زرینش از مسام برآمد
[B][M1]زآن می گلگون که بید سوخته پرورد[M2]بوی گل و مشکبید خام برآمد
[B][M1]در صف دریا کشان بزم صبوحی[M2]جام چو کشتی کش خرام بر آمد
[B][M1]خوان صبوحی به شیب مقرعه کن لاش[M2]کابرش روز آتشین ستام برآمد
[B][M1]بود فلک جام رنگ و جام فلک سان[M2]روز ندانم که از کدام برآمد
[B][M1]دست قراسنقر فلک سپر افکند[M2]خنجر آقسنقر از نیام برآمد
[B][M1]گوش رباب از هوا پیام طرب داشت[M2]از سه زبان راز آن پیام برآمد
[B][M1]حلقهٔ ابریشم است موی خوش چنگ[M2]چون مه نو کز خط ظلام برآمد
[B][M1]گر چه تن چنگ شبه ناقهٔ لیلی است[M2]نالهٔ مجنون ز چنگ رام برآمد
[B][M1]بیست و چهارش زمام ناقه و لیکن[M2]ناله نه از ناقه از زمام برآمد
[B][M1]نای چو شه زادهٔ حبش که ز نه چشم[M2]بانگش از آهنگ ده غلام برآمد
[B][M1]از پی دستینهٔ رباب کف می[M2]چون گهر عقد یک نظام برآمد
[B][M1]بهر حلی‌های گوش و گردن بر بط[M2]سیم و زر از ساغر و مدام برآمد
[B][M1]از حیوان شکار گاه دف آواز[M2]تهنیت شاه را مدام برآمد
[B][M1]شاه عجم رکن دین کز آیت عدلش[M2]نام عجم روضة السلام برآمد
[B][M1]ناصر اسلام سیف دین که ز حکمش[M2]بر سر دهر حرون لگام برآمد
[B][M1]رستم ثانی که در طبیعتش اول[M2]دانش زال و دهای سام بر آمد
[B][M1]صیت جلالش به شرق و غرب بپیچید[M2]شکر نوالش ز سام و حام برآمد
[B][M1]پهلو ایران گرفت رقعهٔ ملکت[M2]وز دگران بانگ شاهقام برآمد
[B][M1]دام به دریا فکنده بود سلیمان[M2]خازن انگشتری به دام برآمد
[B][M1]ذات جهان پهلوانش صبح جلال است[M2]کز افق چرخ احتشام برآمد
[B][M1]در کنف صبح فر میر محمد[M2]راست چو خورشید نور تام برآمد
[B][M1]تاجوری یافت تخت و ملکت ایران[M2]تا ز برش سیدالانام برآمد
[B][M1]گر پدر از تخت ملک شد پسر اینک[M2]بر زبر تخت احترام برآمد
[B][M1]گر علم صبح آب رنگ فروشد[M2]رایت خورشید نارفام برآمد
[B][M1]تارک گشتاسب یافت افسر لهراسب[M2]زال همایون به تخت سام برآمد
[B][M1]نوبت کاوس شد چو پای منوچهر[M2]بر سر کرسی احتشام برآمد
[B][M1]روز به مغرب شده چو مملکت او[M2]ماه چو بدر از حجاب شام برآمد
[B][M1]آرزوی جان ملک عدل و همم بود[M2]از ملک عادل همام برآمد
[B][M1]دولت شروان کلید دولت او بود[M2]زآن همه کارش به انتظام برآمد
[B][M1]گر چه محمد پیمبری به عرب یافت[M2]صبح کمالش ز حد شام برآمد
[B][M1]دیر زی ای بحر کف که عطسهٔ جودت[M2]چشمهٔ مهر است کز غمام برآمد
[B][M1]مژده ده ای تاجور که ینصرک الله[M2]فال تو از مصحف دوام برآمد
[B][M1]تا که حسامت قوام ملک عجم شد[M2]آه ز اعدای ناقوام برآمد
[B][M1]چون نم ژاله ز خایه از تف خورشید[M2]جان حسود از تف حسام برآمد
[B][M1]جرم زمین تا قرار یافت ز عدلت[M2]بس نفس شکر کز هوام برآمد
[B][M1]دوش چنین دیده‌ام به خواب که نخلی[M2]بر لب دریا در آن مقام برآمد
[B][M1]نخل موصل شده ترنج و رطب داشت[M2]سایه و شایه‌ش فراخ و تام برآمد
[B][M1]مرغی دیدم گرفته نامه به منقار[M2]کز بر آن نخل شادکام برآمد
[B][M1]بود یکی منبر از رخام بر نخل[M2]پیری بر منبر رخام برآمد
[B][M1]نامه ز منقار مرغ بستد و برخواند[M2]نعرهٔ تحسین ز خاص و عام برآمد
[B][M1]من به تعجب به خود فروشده زین خواب[M2]کز خضر آواز السلام برآمد
[B][M1]جستم و این خواب پیش خضر بگفتم[M2]از نفسش اصدق الکلام برآمد
[B][M1]گفت که نخل است رکن دین که ز نصرت[M2]شهپر عنقاش بر سهام برآمد
[B][M1]مرغ بقا دان و نامه بخت کز این دو[M2]کار دو ملک از یک اهتمام برآمد
[B][M1]منبر تخت است و پیر مشتری چرخ[M2]کز بر تختش سه چار گام برآمد
[B][M1]ای درت آن آسمان که از افق او[M2]کوکب بهروزی کرام برآمد
[B][M1]از دم خلق تو در مسدس گیتی[M2]بوی مثلث به هر مشام برآمد
[B][M1]ملک تو کشتی است چرخ نوح کهن سال[M2]کش ز شب و روز حام و سام برآمد
[B][M1]عیسی عهدی که از تو قالب ملکت[M2]چون تن عازر به یک قیام برآمد
[B][M1]رو که ز میخ سرای پردهٔ قدرت[M2]فلکهٔ این نیل گون خیام برآمد
[B][M1]قدر محیط کفت جهان چه شناسد[M2]کو به سراب کف لئام برآمد
[B][M1]از نفس مشک هیچ حظ و خبر نیست[M2]مغز جعل را که با زکام برآمد
[B][M1]از سر تیغت که ماه ازوست برص دار[M2]برتن شیر فلک جذام برآمد
[B][M1]خوان ددان را به کاسهٔ سر اعدا[M2]زآتش شمشیر تو طعام برآمد
[B][M1]بر درت از بس که جن و انس و ملک هست[M2]جان شیاطین ز ازدحام برآمد
[B][M1]گوئی کانبوه حافظان مناسک[M2]گرد در مسجد الحرام برآمد
[B][M1]از حرمت هر کبوتری که بپرید[M2]نامهٔ او عنبرین ختام برآمد
[B][M1]سهم تو در زین کشید پشت زمین را[M2]گر چه ز من بود قعده رام برآمد
[B][M1]بحر محیط از زمین بزاد و عجب نیست[M2]کان خوی ازین مرکب جمام برآمد
[B][M1]زایجهٔ طالعت مطالعه کردم[M2]سلطنت از موضع السهام برآمد
[B][M1]آرزوی حضرت تو دارم اگر چه[M2]صبح من از غم به رنگ شام برآمد
[B][M1]در ره خدمت درست عهدم لیکن[M2]نام من از نامهٔ سقام برآمد
[B][M1]هست نیازم ز جان و آن دگر کس[M2]از زر و سیم جهان حطام برآمد
[B][M1]گوهر جان وام کردم از پی تحفه[M2]تحفه بزرگ است از آن به وام برآمد
[B][M1]پیش چنین تحفه کو تمیمهٔ عقل است[M2]واحزن از جان بوتمام برآمد
[B][M1]گوهر سحر حلال من شکند آنک[M2]گوهرش از نطفهٔ حرام برآمد
[B][M1]دزد بیان من است هر که در این عهد[M2]بر سمت شاعریش نام برآمد
[B][M1]نیم شبت چون صف خواص دعا گفت[M2]هر نفسی آمینی از عوام برآمد
[B][M1]باد جهانت به کام کز ظفر تو[M2]کامهٔ صد جان مستهام برآمد
[B][M1]ملک جهان ران که بر صحیفهٔ ایام[M2]مدت عمرت هزار عام برآمد
[A]
[B][M1]چه سبب سوی خراسان شدنم نگذارند[M2]عندلیبم به گلستان شدنم نگذارند
[B][M1]نیست بستان خراسان را چو من مرغی[M2]مرغم آوخ سوی بستان شدنم نگذارند
[B][M1]گنج درها نتوان برد به بازار عراق[M2]گر به بازار خراسان شدنم نگذارند
[B][M1]نه نه سرچشمه حیوان به خراسان خیزد[M2]چون نه خضرم به سر آن شدنم نگذارند
[B][M1]چون سکندر من و تحویل به ظلمات عراق[M2]که سوی چشمهٔ حیوان شدنم نگذارند
[B][M1]عیسیم منظر من بام چهارم فلک است[M2]که به هشتم در رضوان شدنم نگذارند
[B][M1]همچو عیسی گل و ریحان ز نفس برد همت[M2]گر چه نزد گل و ریحان شدنم نگذارند
[B][M1]چه اسائت ز من آمد که بدین تشنه دلی[M2]به سوی مشرب احسان شدنم نگذارند
[B][M1]یا جنابی است چنان پاک و من آلوده جبین[M2]با جنابت سوی قرآن شدنم نگذارند
[B][M1]یا من آن پیل غریوان در ابرهه‌ام[M2]که سوی کعبهٔ دیان شدنم نگذارند
[B][M1]آری افلاک معالی است خراسان چه عجب[M2]که بر افلاک چو شیطان شدنم نگذارند
[B][M1]من همی رفتم باری همه ره شادان دل[M2]دل ندانست که شادان شدنم نگذارند
[B][M1]ری خراس است و خراسان شده ایوان ارم[M2]در خراسم که به ایوان شدنم نگذارند
[B][M1]در خراس ری از ایوان خراسان پرسم[M2]گر چه این طایفه پرسان شدنم نگذارند
[B][M1]گردن من به طنابی است که چون گاو خراس[M2]سوسن روغنکده مهمان شدنم نگذارند
[B][M1]هستم آن نطفهٔ مضغه شده کز بعد سه ماه[M2]خون شوم باز که انسان شدنم نگذارند
[B][M1]از خروسان خراسان چو منی نیست چه سود[M2]که گه صبح خروشان شدنم نگذارند
[B][M1]منم آن صبح نخستین که چو بگشایم لب[M2]خوش فروخندم و خندان شدنم نگذارند
[B][M1]نابهنگام بهارم که به دی مه شکفم[M2]که به هنگامهٔ نیسان شدنم نگذراند
[B][M1]درد دل دارم و درمانش خراسان، ز سران[M2]چون سزد کز پی درمان شدنم نگذارند
[B][M1]جانم آنجاست به دریای طلب غرقه مگر[M2]کوه گیرم که سوی کان شدنم نگذارند
[B][M1]گر چو خرگوش کنم پیری و شیر چه سود[M2]که چو آتش به نیستان شدنم نگذارند
[B][M1]بهر فردوس خراسان به در دوزخ ری[M2]چه نشینم که به پنهان شدنم نگذارند
[B][M1]بازگردم چو ستاره که شود راجع از آنک[M2]مستقیم ره امکان شدنم نگذارند
[B][M1]باز پس گردم چون اشک غیوران از چشم[M2]که ز غیرت سوی مژگان شدنم نگذارند
[B][M1]مشتری‌وار به جوزای دو رویم به وبال[M2]چکنم چون سوی سرطان شدنم نگذارند
[B][M1]بوی مشک سخنم مغز خراسان بگرفت[M2]می‌رود بوی، گر ایشان شدنم نگذارند
[B][M1]گوی من صد پی از آن سوی سر میدان شد[M2]گر چه با گوی به میدان شدنم نگذارند
[B][M1]فید بیفایده بینم ری و من فید نشین[M2]که سوی کعبهٔ ایمان شدنم نگذارند
[B][M1]روضهٔ پاک رضا دیدن اگر طغیان است[M2]شاید ار بر ره طغیان شدنم نگذارند
[B][M1]ور به بسطام شدن نیز ز بی‌سامانی است[M2]پس سران بی‌سر و سامان شدنم نگذارند
[B][M1]این دو صادق خرد و رای که میزان دلند[M2]بر پی عقرب عصیان شدنم نگذراند
[B][M1]وین دل و عقل که پیکان ره توفیقند[M2]بر سر شه ره خذلان شدنم نگذارند
[B][M1]دارم اخلاص و یقیم کام پرستی نکنم[M2]کان دو شیرند که سگبان شدنم نگذارند
[B][M1]عقل و عصمت که مرا تاج فراغت دادند[M2]بر سر منصب دیوان شدنم نگذارند
[B][M1]منم آن کاوه که تایید فریدونی بخت[M2]طالب کوره و سندان شدنم نگذارند
[B][M1]دلم از عشق خراسان کم اوطان بگرفت[M2]وین دل و عشق به اوطان شدنم نگذارند
[B][M1]از وطن دورم و امید خراسانم نیست[M2]که بدان مقصد کیهان شدنم نگذارند
[B][M1]ویحک آن موم جدا مانده ز شهدم که کنون[M2]محرم مهر سلیمان شدنم نگذارند
[B][M1]فتنه از من چه نویسد که مرا دانش و دین[M2]دو رقیبند که فتان شدنم نگذارند
[B][M1]ترس جاه و غم جان دارم و زین هر دو سبب[M2]به خراسان سوی اخوان شدنم نگذارند
[B][M1]همه بر جاه همی ترسم و بر جان که مباد[M2]جاه و جانی که تن آسان شدنم نگذارند
[B][M1]هر قلم مهر نبی ورزم و دشمن دارم[M2]تاج و تختی که مسلمان شدنم نگذارند
[B][M1]هم گذارند که گوی سر میدان گردم[M2]گر خلال بن دندان شدنم نگذارند
[B][M1]آن بخارم به هوا بر شده از بحر به بحر[M2]باز پس گشته که باران شدنم نگذارند
[B][M1]و آن شرارم که به قوت نرسم سوی اثیر[M2]چون شهاب اختر رخشان شدنم نگذارند
[B][M1]گیر فرمان ندهندم به خراسان رفتن[M2]باز تبریز به فرمان شدنم نگذارند
[B][M1]ز پی آنکه دو جا مکتب و دکان دارم[M2]نه به مکتب نه به دکان شدنم نگذارند
[B][M1]هر چه اندوختم این طایفه را رشوه دهم[M2]بو که در راه گروگان شدنم نگذارند
[B][M1]ناگزیر است مرا طعمهٔ موران دادن[M2]گر نه موران به سر خوان شدنم نگذارند
[A]
[B][M1]لطف ملک العرش به من سایه برافکند[M2]تا بر دل گم بوده مرا کرد خداوند
[B][M1]دل گفت له الحمد که بگذشتم از آن خوف[M2]جان گفت له الفضل که وارستم ازین بند
[B][M1]چون کار دلم ساخته شد ساختم از خود[M2]شیرین مثلی بشنو و با عقل بپیوند
[B][M1]مردی به لب بحر محیط از حد مغرب[M2]سر شانه همی کرد و یکی موی بیفگند
[B][M1]برخاست از آنجا و سفر کرد به مشرق[M2]باد آمد و باران زد و جایش بپراکند
[B][M1]مرد از پی سی سال گذر کرد بر آنجای[M2]برداشت همان موی و بخندید بر آن چند
[B][M1]حال تن خاقانی و اندیشهٔ ابخاز[M2]این است و چنین به مثل مرد خردمند
[B][M1]ابخاز حد مغرب و درگاه ملک بحر[M2]مسکین تن نالانش به مویی شده مانند
[B][M1]آخر به کف آمد تن نالانش دگربار[M2]گر خصم بر این نادره می‌خندد گو خند
[B][M1]اکنون من و این نی که سر ناخن حور است[M2]کان نی که بن ناخن من داشت جهان کند
[B][M1]اینک دهنم بر صفت گنبدهٔ گل[M2]این گنبد فیروزه به یاقوت و زر آکند
[B][M1]خرسند نگردد به همه ملک ری اکنون[M2]آن دل که همی بود به خرسند خرسند
[B][M1]خاقانی و خاقاتن و کنار کر و تفلیس[M2]جیحون شده آب کر و تفلیس سمرقند
[A]
[B][M1]بس بس ای طالع خاقانی چند[M2]چند چندش به بلا داری بند
[B][M1]جو به جو راز دلش دانستی[M2]که به یک نان جوین شد خرسند
[B][M1]مدوانش که دوانیدن تو[M2]مرکب عزم وی از پای فکند
[B][M1]مرغ را چون بدوانند نخست[M2]بکشندش ز پی دفع گزند
[B][M1]به ازو مرغ نداری، مدوان[M2]ور دوانیدی کشتن مپسند
[B][M1]کس ندیده است نمد زینش خشک[M2]سست شد لاشه به جاییش ببند
[B][M1]مچشانش به تموز آب سقر[M2]مفشان بر سر آتش چو سپند
[B][M1]فصل با حورا، آهنگ به شام[M2]وصل با حوران خوش‌تر به خجند
[B][M1]هم توانیش به تبریز نشاند[M2]هم توانیش ز شروان بر کند
[B][M1]طفل‌خو گشت میازارش بیش[M2]بر چنین طفل مزن بانگ بلند
[B][M1]دایگی کن به نوازش که نزاد[M2]پانصد هجرت ازو به فرزند
[B][M1]نیست جز اشک کسش هم زانو[M2]نیست جز سایه کسش هم پیوند
[B][M1]حکم حق رانش چون قاضی خوی[M2]نطق دستانش چون پیر مرند
[B][M1]از برون در خوی خوییش مدار[M2]وز درونش دل مجروح مرند
[A]
[B][M1]الصبوح ای دل که جان خواهم فشاند[M2]دست هستی بر جهان خواهم فشاند
[B][M1]پیش مرغان سر کوی مغان[M2]دانهٔ دل رایگان خواهم فشاند
[B][M1]دیده می‌پالای و گیتی خاک پای[M2]جرعه‌های این بر آن خواهم فشاند
[B][M1]اشک در رقص است و ناله در سماع[M2]بر سماع و رقص جان خواهم فشاند
[B][M1]بر سر خاک از جفای آسمان[M2]خاک هم بر آسمان خواهم فشاند
[B][M1]دوستان چون از نفاق آگنده‌اند[M2]آستین بر دوستان خواهم فشاند
[B][M1]دشمنان چون بر غمم بخشوده‌اند[M2]بر سر دشمن روان خواهم فشاند
[B][M1]کیسه‌ای کز زندگی بردوختم[M2]بر زمانه هر زمان خواهم فشاند
[B][M1]هر زری کز خاک بیزی یافتم[M2]بر سراین خاکدان خواهم فشاند
[B][M1]هر سحر خاقانی آسا بر فلک[M2]ناوک آتش فشان خواهم فشاند
[B][M1]این ستارهٔ دری و در دری[M2]بر همام بحرسان خواهم فشاند
[B][M1]این زر اکسیر نفس ناطقه[M2]بر سر صدر زمان خواهم فشاند
[B][M1]این دو طفل نوری اندر مهد چشم[M2]بر بزرگ خرده‌دان خواهم فشاند
[B][M1]این سه گنج نفس از قصر دماغ[M2]بر امام انس و جان خواهم فشاند
[B][M1]این چهار اجساد کان کائنات[M2]بر مراد کن فکان خواهم فشاند
[B][M1]کس چه داند کاین نثار از بهر کیست[M2]تا نگویم بر فلان خواهم فشاند
[B][M1]بر جلال و مجد مجد الدین خلیل[M2]در مدحت بیکران خواهم فشاند
[B][M1]هر شکر کز لفظ او برچید سمع[M2]هم بر آن لفظ و بنان خواهم فشاند
[B][M1]هر گهر کز کلک او دزدید طبع[M2]هم بر آن کلک و بنان خواهم فشاند
[B][M1]داورم کی دست فرماید برید[M2]کانچه دزدیدم همان خواهم فشاند
[B][M1]شرع را گنج روان از کلک اوست[M2]عقل بر گنج روان خواهم فشاند
[B][M1]ملک را حرز امان از رای اوست[M2]روح بر حرز امان خواهم فشاند
[B][M1]گر خضر گردم بر آن غمر الردا[M2]هم ردا هم طیلسان خواهم فشاند
[B][M1]ور ملک باشم بر آن عیسی نفس[M2]سبحهٔ پروین نشان خواهم فشاند
[B][M1]زیر پای اسبش ار دستم رسد[M2]افسر نوشین روان خواهم نشاند
[B][M1]قحط دانش را به اعجاز ثناش[M2]من و سلوی از لسان خواهم فشاند
[B][M1]چون کند پروانه جان افشان به شمع[M2]من بر او جان هم‌چنان خواهم فشاند
[B][M1]خود کیم من وز سگان کیست جان[M2]تا بر آن فخر جهان خواهم فشاند
[B][M1]ابلهم تا فضلهٔ مء الحمیم[M2]بر لب حوض جنان خواهم فشاند
[B][M1]گمرهم تا بر سر بیت الحرام[M2]آب دست پیلبان خواهم فشاند
[B][M1]حشنیم تا ریزهٔ ریم آهنی[M2]بر سر تیغ یمان خواهم فشاند
[B][M1]یا نحوس کید قاطع را ز جهل[M2]بر سعود شعریان خواهم فشاند
[B][M1]یا سم گوساله و دنبال گرگ[M2]بر سر طور و شبان خواهم فشاند
[B][M1]یا کلاهی کز گیا بافد شبان[M2]بر سر تاج کیان خواهم فشاند
[B][M1]یا دم الحیضی که از خرگوش ریخت[M2]بر سر شیر ژیان خواهم فشاند
[B][M1]یا غبار لاشهٔ دیو سفید[M2]بر سوار سیستان خواهم فشاند
[B][M1]یا لعاب اژدهای حمیری[M2]بر درفش کاویان خواهم فشاند
[B][M1]اینت جهل ار فضلهٔ گوی جعل[M2]بر مد مدهمتان خواهم فشاند
[B][M1]اینت کفر ار گرد نعلین یزید[M2]بر یل خیبر ستان خواهم فشاند
[B][M1]گر چه در حلق سماکین افکنم[M2]چون کمند امتحان خواهم فشاند
[B][M1]ور چه پر تیر گردون بشکنم[M2]چون خدنگی از کمان خواهم فشاند
[B][M1]لیک با تیغ یقین او سپر[M2]بر سر آب گمان خواهم فشاند
[B][M1]پیش کلک دور باش آساش تیغ[M2]بر سر خاک هوان خواهم فشاند
[B][M1]در حضورش لالی آرم در زبان[M2]نه لالی از زبان خواهم فشاند
[B][M1]پیش نطقش کبم آرم از دهان[M2]خاک توبه بر دهان خواهم فشاند
[B][M1]بیضه چون طاوس نر خواهم گشاد[M2]وز برون آشیان خواهم فشاند
[B][M1]عقد نظمش کبم آرم از دهان[M2]بر سر شاه اخستان خواهم فشاند
[B][M1]زیور نثرش فرو خواهم گسست[M2]بر شه صاحب قران خواهم فشاند
[B][M1]بر خط دستش که هند و چین در اوست[M2]هفت گنج شایگان خواهم فشاند
[B][M1]چون به هندوچین او دستم رسد[M2]دست بر چیپال و خان خواهم فشاند
[B][M1]بر سه تشریفش که خواندم یک به یک[M2]هر دو ساعت چارکان خواهم فشاند
[B][M1]هست هر سه چار خوان و هشت خلد[M2]من سه جان بر چار خوان خواهم فشاند
[B][M1]چون از آن خوان لقمه‌ای خواهم چشید[M2]بر سگ کهف استخوان خواهم فشاند
[B][M1]باد چون جان جاودان عمرش که من[M2]جان بر او هم جاودان خواهم فشاند
[A]
[B][M1]دردا که دل نماند و بر او نام درد ماند[M2]وز یار یادگار دلم یاد کرد ماند
[B][M1]بر شاخ عمر برق گذشت و خزان رسید[M2]یک نیمه زو سیاه و دگر نیمه زرد ماند
[B][M1]بر نخل بخت و گلبن امیدم ای دریغ[M2]خار بلا بماند، نه خرما نه ورد ماند
[B][M1]عمرم بشد به پای شب و روز و غم گذاشت[M2]موکب دو اسبه رفت و همه راه‌گرد ماند
[B][M1]دل نقشی از مراد چو موم از نگین گرفت[M2]یک لحظه جفت بود و همه عمر فرد ماند
[B][M1]گردون نبرد ساخت به خون‌ریز با دلم[M2]در دیده خون دل ز نشان نبرد ماند
[B][M1]خاقانیا چه ماند تو را کاندهش خوری؟[M2]کانده دلت بخورد و جگر نیم خورد ماند
[A]
[B][M1]به فلک تخته در ندوخته‌اند[M2]چشم خورشید بر ندوخته‌اند
[B][M1]کوه را در هوا نداشته‌اند[M2]شمس را بر قمر ندوخته‌اند
[B][M1]دیده بانان بام عالم را[M2]پرده‌ها بر بصر ندوخته‌اند
[B][M1]چرخ و انجم پلاس شام هنوز[M2]بر پرند سحر ندوخته‌اند
[B][M1]روز وشب را به عرض شام و شفق[M2]زرد وسرخی دگر ندوخته‌اند
[B][M1]آسمان را به جای دلق کبود[M2]ژنده تازه‌تر ندوخته‌اند
[B][M1]عالم آن عالم است و دهر آن دهر[M2]از قباشان کمر ندوخته‌اند
[B][M1]پس در داد بسته چون مانده‌است[M2]گر به مسمار در ندوخته‌اند
[B][M1]دیر گاهی است تا لباس کرم[M2]بهر قد بشر ندوخته‌اند
[B][M1]خود به پای رضا نبافته‌اند[M2]خود به دست نظر ندوخته‌اند
[B][M1]خلعتی کان ز تار و پود وفاست[M2]در زیان قدر ندوخته‌اند
[B][M1]بر تن ناقصان قبای کمال[M2]به طراز هنر ندوخته‌اند
[B][M1]هنری سرفکنده چون لاله است[M2]که کلاهش به سر ندوخته‌اند
[B][M1]بی هنر خوش چو گل که بر کمرش[M2]کیسه جز لعل تر ندوخته‌اند
[B][M1]یک سر سفله نیست کز فلکش[M2]بر کله صد گهر ندوخته‌اند
[B][M1]نیست آزاده را قبا نمدی[M2]که بر او پاره بر ندوخته‌اند
[B][M1]سگ حیزی بمرد در بغداد[M2]کفنش جز به زر ندوخته‌اند
[B][M1]ابرهٔ ما ز خام و خامان را[M2]جز نسیج آستر ندوخته‌اند
[B][M1]صبر میکن که جز به مردی صبر[M2]زهره را بر جگر ندوخته‌اند
[B][M1]دیده مگشا که جز برای کمال[M2]باز را چشم بر ندوخته‌اند
[B][M1]گور چشمی که بر تن یوز است[M2]از پی شیر نر ندوخته‌اند
[B][M1]جوشن عقل داده‌اند تو را[M2]صدرهٔ کام اگر ندوخته‌اند
[B][M1]پای در دامن قناعت کش[M2]کت لباس بطر ندوخته‌اند
[B][M1]بنگر احوال دهر خاقانی[M2]گرت چشم عبر ندوخته‌اند
[A]
[B][M1]دوش بر گردون رنگی دگر آمیخته‌اند[M2]شب و انجم چو دخان با شرر آمیخته‌اند
[B][M1]ماه نو ابروی زال زر و شب رنگ خضاب[M2]خوش خضاب از پی ابروی زر آمیخته‌اند
[B][M1]نیشتر ماه نو و خون شفق و طشت فلک[M2]طشت و خون را بهم از نیشتر آمیخته‌اند
[B][M1]سی و شاق آمده و خانقهی بوده و باز[M2]یاوگی گشته و تن با سفر آمیخته‌اند
[B][M1]همه ره صید کنان رفته به مغرب و اینک[M2]شاخ آهوست که با خون ز بر آمیخته‌اند
[B][M1]چرخ را نشرهٔ نون و القلم است از مه نو[M2]کانهمه سرخی در باختر آمیخته‌اند
[B][M1]مه طرازی است به دست چپ گردون شب عید[M2]نقش آن گویی در شوشتر آمیخته‌اند
[B][M1]بر فلک بین که پی نزهت عیدی ملک[M2]صد هزاران شکفه با خضر آمیخته‌اند
[B][M1]چرخ اطلس سزدش جامهٔ عیدی که در او[M2]نقش روحانی بر استر آمیخته‌اند
[B][M1]خسرو کشور پنجم که ز عدلش به سه وقت[M2]چار گوهر همه در یک مقر آمیخته‌اند
[B][M1]اخستان شاه که از خاک در انصافش[M2]کحل کسری و حنوط عمر آمیخته‌اند
[B][M1]عدل خسرو دهد آمیزش ارواح و صور[M2]بینی ارواح که چون با صور آمیخته‌اند
[B][M1]بر در گردون نقش الحجر است اسم بقاش[M2]لاجورد از پی آن با حجر آمیخته‌اند
[B][M1]اختران ز آتش شمشیرش در بوتهٔ چرخ[M2]همه اکسیر قضا و قدر آمیخته‌اند
[B][M1]مس ملکت زر از آن گشت که وقف کف اوست[M2]کیمیایی که ز فتح و ظفر آمیخته‌اند
[B][M1]داد خواهان به در شاه که دریا صفت است[M2]با زمین از نم مژگان درر آمیخته‌اند
[B][M1]نقش بندان ازل نقش طراز شرفش[M2]بر ازین کارگه مختصر آمیخته‌اند
[B][M1]خسروان خاک درش بوسه زنان از لب و چشم[M2]نقش العبد بر آن خاک در آمیخته‌اند
[B][M1]ذات جسمانی او کز دم روحانی زاد[M2]نه ز صلصال، ز مشک هنر آمیخته‌اند
[B][M1]آخشیجان ز کفش چشم خوش نرگس را[M2]یرقان برده و کحل بصر آمیخته‌اند
[B][M1]گوهر تیغش هندی تن و چینی سلب است[M2]هند با چین چو یمن با مضر آمیخته‌اند
[B][M1]آن کمندش نگر از پشت سمندش گوئی[M2]که بهم راس و ذنب با قمر آمیخته‌اند
[B][M1]آتش قدرش بر شد قدری دود فشاند[M2]عنصر هفت فلک ز آن قدر آمیخته‌اند
[B][M1]مرکب عزمش بگذشت و اثری گرد گذاشت[M2]طینت هفت زمین زان اثر آمیخته‌اند
[B][M1]زین ملک تا ملکان فرق بسی هست ارچه[M2]نام با نام شهان در سمر آمیخته‌اند
[B][M1]نام و القاب ملک با لقب و نام ملوک[M2]لعل با سنگ و صفا با کرد آمیخته‌اند
[B][M1]شاه شاه است و الف هم الف است ار چه به نقش[M2]با حروف دگرش در سور آمیخته‌اند
[B][M1]هر حمایل که در آن تعبیه تعویذ زر است[M2]با زرش و یحک از آهن پتر آمیخته‌اند
[B][M1]نه فلک آدم و چار ارکان حوا صفتند[M2]این نه و چار بهم ناگزر آمیخته‌اند
[B][M1]کشت و زاد از پی بیشی غلامانش کنند[M2]چار مادر که در این نه پدر آمیخته‌اند
[B][M1]از تناسل عدد لشکر او بیش کنند[M2]این زن و مرد که با نفع و ضر آمیخته‌اند
[B][M1]عفو و خشمش بر و برگی است خوش و تلخ و لیک[M2]خوشی و تلخی با برگ و بر آمیخته‌اند
[B][M1]چرخ هارون کمر دارش و چون هارونان[M2]ز انجمش زنگله‌ها در کمر آمیخته‌اند
[B][M1]فر و بختش که در او چشم ستاره نرسد[M2]خاک با چشم ستاره شمر آمیخته‌اند
[B][M1]رای پیرش مدد از بخت جوان یافت بلی[M2]کحل یعقوب ز بوی پسر آمیخته‌اند
[B][M1]وقت شمشیر زدن گوئی در ابر کفش[M2]آتشین برق به خونین مطر آمیخته‌اند
[B][M1]شور مورند حسودانش اگر چه گه لاف[M2]شار مارند و نفر با نفر آمیخته‌اند
[B][M1]روس و خزران بگریزند که در بحر خزر[M2]فیض آن کف جواهر حشر آمیخته‌اند
[B][M1]از پی دیدهٔ فتنه ز غبار سپهش[M2]داروی خواب به دفع سهر آمیخته‌اند
[B][M1]چه عجب زانکه گوزنان ز لعابی برمند[M2]که هژبرانش در آب شمر آمیخته‌اند
[B][M1]هست تریاک رضاش از دم فردوس چنانک[M2]زهر خشمش ز سموم سقر آمیخته‌اند
[B][M1]پیش کید تف خشمش، به طلب بوی رضاش[M2]کز رضاش آب و گل بوالبشر آمیخته‌اند
[B][M1]بهر دفع تبش آبله را مصلحت است[M2]از طبیبان که شراب کدر آمیخته‌اند
[B][M1]باد بر هفت فلک پایهٔ تختش چندانک[M2]چار صف حیوان خواب و خور آمیخته‌اند
[B][M1]سال عمرش صد و در بر ز بتان چارده ماه[M2]تا مه و سال و سفر با خضر آمیخته‌اند
[B][M1]روز بزمش همه عید و شب کامش همه قدر[M2]تا شب و روز به خیر و به شر آمیخته‌اند
[A]
[B][M1]می و مشک است که با صبح برآمیخته‌اند[M2]یا بهم زلف و لب یار درآمیخته‌اند
[B][M1]صبح چون خنده گه دست شده است آتش سرد[M2]آتش سرد به عنبر مگر آمیخته‌اند
[B][M1]یا نه بی‌سنگ و صدف غالیه سایان فلک[M2]صبح را غالیهٔ تازه‌تر آمیخته‌اند
[B][M1]دوش خوش ساخت فلک غالیه دان از مه نو[M2]بهر آن غالیه کاندر سحر آمیخته‌اند
[B][M1]می عیدی نگر و جام صبوحی که مگر[M2]شفق آورده و با صبح بر آمیخته‌اند
[B][M1]ساقیان ترک فنک عارض و قند ز مژگان[M2]کز رخ و زلف حبش با خزر آمیخته‌اند
[B][M1]خال رخسار زره کرده و خط ماه سپر[M2]زلف و رخسار زره با سپر آمیخته‌اند
[B][M1]پس یک ماه کلوخ اندازان سنگ دلان[M2]در بلورین قدحی لعل تر آمیخته‌اند
[B][M1]شاهدان از پی نقل دل و جان از خط و لب[M2]بس گوارش که ز عود و شکر آمیخته‌اند
[B][M1]عاشقان از زر رخساره و یاقوت سرشک[M2]بس مفرح که ز یاقوت و زر آمیخته‌اند
[B][M1]ماه نو دیدی و در روی مه نو شب عید[M2]لعل می با قدح سیم بر آمیخته‌اند
[B][M1]از دم روزه دهن شسته به هفت آب و ز می[M2]هفت تسکین دل غصه خور آمیخته‌اند
[B][M1]ماه نو در شفق و شفقشان می و جام[M2]با دو ماه و دو شفق یک نظر آمیخته‌اند
[B][M1]طاس سیمابی مه تافته از پرچم شب[M2]طاس زر با می آتش گهر آمیخته‌اند
[B][M1]کرده می راوق از اول شب و بازش به صبوح[M2]با گلاب طبری از طبر آمیخته‌اند
[B][M1]راوق جان فرو ریخته از سوخته بید[M2]آب گل گوئی بات معصر آمیخته‌اند
[B][M1]همه با درد سر از بوی خمار شب عید[M2]به صبح از نو رنگی دگر آمیخته‌اند
[B][M1]ژاله و صبح بهم یافته کافور و گلاب[M2]زاین و آن داروی هر درد سر آمیخته‌اند
[B][M1]همه سنگ افشان در آب‌خور عالم خاک[M2]و آگه از زهر که در آب‌خور آمیخته‌اند
[B][M1]از سر بی‌خبری داده ز عشرت خبری[M2]تن و جان را که بهم بی‌خبر آمیخته‌اند
[B][M1]همه دریاکش و چون دریا سرمست همه[M2]طبع با می چو صدف با گهر آمیخته‌اند
[B][M1]خطری کرده و در گنج طرب نقب زده[M2]نقب کران همه ره با خطر آمیخته‌اند
[B][M1]زهره بر چیده چو خورشیدنم هر جرعه[M2]که در آن خاک چنان بی‌خطر آمیخته‌اند
[B][M1]خیک ماند به زن زنگی شش پستان لیک[M2]شیر پستانش به خون جگر آمیخته‌اند
[B][M1]جرعه‌ای کان به زمین داده زکات سر جام[M2]زو حنوط ز می پی سپر آمیخته‌اند
[B][M1]مجمر عیدی و آن عود و شکر هست بهم[M2]زحل و زهره که با قرص خور آمیخته‌اند
[B][M1]نکهت کام صراحی چو دم مجمر عید[M2]زو بخور فلک جان شکر آمیخته‌اند
[B][M1]رود سازان همه در کاسهٔ سرها به سماع[M2]شربت جان ز ره کاسه‌گر آمیخته‌اند
[B][M1]پرده در پرده و آهنگ در آهنگ چو مرغ[M2]دم بدم ساخته و دربه در آمیخته‌اند
[B][M1]بر بط از هشت زبان گوید و خود ناشنواست[M2]زیبقش گوئی با گوش کر آمیخته‌اند
[B][M1]نای افعی تن و بس بر دهنش بوسه زدند[M2]با تن افعی جان بشر آمیخته‌اند
[B][M1]چنگ زاهد سر و دامانش پلاسین لیکن[M2]با پلاسش رگ و پی سر به سر آمیخته‌اند
[B][M1]محبس دست رباب است شعیف ار چه قوی است[M2]چار طبعش که به انصاف در آمیخته‌اند
[B][M1]خم دف حلقه بگوشی شده چون کاسهٔ یوز[M2]کهو و گورش با شیر نر آمیخته‌اند
[B][M1]صوت مرغان بدرد چرخ مگر با دم خویش[M2]بانگ کوس ملک تاجور آمیخته‌اند
[B][M1]راویانند گهر پاش مگر با لب خویش[M2]کف شاهنشه خورشیدفر آمیخته‌اند
[B][M1]خاصگان گوهر بحر دل خاقانی را[M2]با کلاه ملک بحر و بر آمیخته‌اند
[B][M1]چاشنی گیران از چشمهٔ حیوان گوئی[M2]شربت شاه سکندر سیر آمیخته‌اند
[B][M1]مالک ملک جلال الدین کاندر تیغش[M2]آتش و آب بهم بی‌ضررآمیخته‌اند
[A]
[B][M1]دل‌های ما قرارگه درد کرده‌اند[M2]دار القرار بر دل ما سرد کرده‌اند
[B][M1]این صد هزار نرگسه بر سقف این حصار[M2]رخسار ما چو نرگس نو زرد کرده‌اند
[B][M1]در پیش آتشی که ز سنگ قضا جهد[M2]جان‌های ما نتیجهٔ گوگرد کرده‌اند
[B][M1]خورشید در نقاب عدمد شد ز شرم آنک[M2]رخسار روزگار پر از گرد کرده‌اند
[B][M1]و آنک پدید خویی خورشید گم شده[M2]سیمرغ را چو شب پره شب‌گرد کرده‌اند
[B][M1]در باغ عهد جای تماشا نماند از آنک[M2]صد خار را موکل یک ورد کرده‌اند
[B][M1]دردا که تا سواد خراسان خراب گشت[M2]دلها خراب زلزلهٔ درد کرده‌اند
[B][M1]یارب که دیو مردم این هفت‌دار حرب[M2]در چاردار ملک چه ناورد کرده‌اند
[B][M1]از غبن آن جهان که چو آن هشت خلد بود[M2]ای بس دلا که هاویه پرورد کرده‌اند
[B][M1]گر بود چار شهر خراسان حرم مثال[M2]راهش کنون چو ششدرهٔ نرد کرده‌اند
[B][M1]اصحاب فیل بین که به پیرامن حرم[M2]کردند ترک‌تاز و نه در خورد کرده‌اند
[B][M1]هان ای سپاه طیر ابابیل زینهار[M2]کاصحاب فیل هرچه توان کرد کرده‌اند
[B][M1]خاقانیا خزینهٔ گیتی به جو مخر[M2]کز کیمیای عافیتش فرد کرده‌اند
[A]
[B][M1]صبح خیزان کاستین بر آسمان افشانده‌اند[M2]پای کوبان دست همت بر جهان افشانده‌اند
[B][M1]چون ز کار آب دیدند آب کار عاشقان[M2]آب می بر آتش دل هر زمان افشانده‌اند
[B][M1]پیش از آن کز پر فشاندن مرغ صبح آید به رقص[M2]بر سماع بلبلان عشق جان افشانده‌اند
[B][M1]در شکر ریز طرب بر عده داران رزان[M2]از پی کاوین بهای کاویان افشانده‌اند
[B][M1]تا به دست آورده‌اند از جام و می صبح و شفق[M2]زیر پای ساقیان گنج روان افشانده‌اند
[B][M1]کرده‌اند از می قضای عمر و هم معلوم عمر[M2]بر سر مرغان و در پای مغان افشانده‌اند
[B][M1]بس زر رخسار کان دریا کشان سیم کش[M2]بر صدف گون ساغر گوهر فشان افشانده‌اند
[B][M1]سبحه داران از پس سبوح گفتن در صبوح[M2]بر سر زنار ساغر طیلسان افشانده‌اند
[B][M1]خورده یک دریای بصره تا خط بغداد جام[M2]پس پیاپی دجله‌ای در جرعه دان افشانده‌اند
[B][M1]حرمت من را که می‌گشنیز دیگ عیش‌هاست[M2]بر سر گشنیزهٔ حصرم روان افشانده‌اند
[B][M1]کیسه‌های زر به برگ گندنا سر بسته‌اند[M2]بر سپهر گندناگون دست از آن افشانده‌اند
[B][M1]تا به پای پیل می بر کعبهٔ عقل آمده است[M2]پیل بالا نقد جان بر پیلبان افشانده‌اند
[B][M1]خورده اند از می رکابی چند و اسباب صلاح[M2]بر سر این ابلق مطلق عنان افشانده‌اند
[B][M1]چون در این میدان به دست کس عنان عمر نیست[M2]بر رکاب باده عمر رایگان افشانده‌اند
[B][M1]زیره آبی دادشان گیتی و ایشان بر امید[M2]ای بسا پلپل که در چشم گمان افشانده‌اند
[B][M1]جرعه ریز جام ایشانند گویی اختران[M2]کانهمه در روی چرخ جانستان افشانده‌اند
[B][M1]خوانچه کرده چون مه و مرغان چو جوزا جفت جفت[M2]زهره‌وار از لب ثریا بی‌کران افشانده‌اند
[B][M1]بر بط آبستن تن و نالان دل و مردان به طبع[M2]جان بر آن آبستن فریاد خوان افشانده‌اند
[B][M1]چنگ همچون جره‌باز ازرق و کبکان بزم[M2]دل بر آن ازرق وش بلبل فغان افشانده‌اند
[B][M1]پس در آن مجمر که در تربیع منقل کرده‌اند[M2]اولین تثلیث مشک و عود و بان افشانده‌اند
[B][M1]دفع سرما را قفس کردند زاهن پس در او[M2]بچهٔ طاووس علوی آشیان افشانده‌اند
[B][M1]مجلس انس حریفان را هم از تصحیف انس[M2]در تنوره کیمیای جان جان افشانده‌اند
[B][M1]چون شرارش را علم بر ابر سنبل گون رسید[M2]تخم گل گوئی ز شاخ ارغوان افشانده‌اند
[B][M1]یا زمین شد خایه و ابر سیه شد ماکیان[M2]آنگه ارزن ریزه پیش ماکیان افشانده‌اند
[B][M1]رومیان بین کز مشبک قلعهٔ بام آسمان[M2]نیزه بالا از برون خونین سنان افشانده‌اند
[B][M1]شکل خان عنکبوتان کرده‌اند آنگه به قصد[M2]سرخ زنبوران در آن شوریده خان افشانده‌اند
[B][M1]کرده‌اند از زادهٔ مریخ عقرب خانه‌ای[M2]باز مریخ زحل خور در میان افشانده‌اند
[B][M1]چتر زرین چون هوا بگرفت گوئی بر فلک[M2]عکس شمشیر شه خسرونشان افشانده‌اند
[B][M1]یا گهرهائی که در افسر نشاند افراسیاب[M2]پیش شروان شاه کیخسرو نشان افشانده‌اند
[A]
[B][M1]گوئیی کز عشق او یک شهر جان افشانده‌اند[M2]زر و سر بر عشوهٔ آن عشوه‌دان افشانده‌اند
[B][M1]بر امیدی کز شکر سازد لبش تسکین جان[M2]هم گلاب از دیده و هم ناردان افشانده‌اند
[B][M1]آسمان پل بر سر آن خاکیان خواهد شکست[M2]کاب روی اندر ره آن دلستان افشانده‌اند
[B][M1]کم ز مرغ نامه آور نیست نزد بیدلان[M2]یاسج ترکان غمزه‌ش کز کمان افشانده‌اند
[B][M1]سوزن عیسی میانش رشتهٔ مریم لبش[M2]رومیان زین رشک زنار از میان افشانده‌اند
[B][M1]عشق بازان رخش خاقانی آسا عقل و جان[M2]پیش تخت بوالمظفر اخستان افشانده‌اند
[A]
[B][M1]تا غبار از چتر شاه اختران افشانده‌اند[M2]فرش سلطانیش در برتر مکان افشانده‌اند
[B][M1]شحنهٔ نوروز نعل نقره خنگش ساخته است[M2]هر زری کاکسیر سازان خزان افشانده‌اند
[B][M1]رسته چون یوسف ز چاه و دلو پیشش ابر و صبح[M2]گوهر از الماس و مشک از پرنیان افشانده‌اند
[B][M1]در رکابش هفت گیسودار و شش خاتون ردیف[M2]بر سرش هر هفت و شش عقد جمان افشانده‌اند
[B][M1]بیست و یک پیکر که از صقلاب دارد خیلتاش[M2]گرد راه خیل او تا قیروان افشانده‌اند
[B][M1]تا که شد نوروز سلطان فلک را میزبان[M2]عاملان طبع جان بر میزبان افشانده‌اند
[B][M1]تا که آن سلطان به خوان ماهی آمد میهمان[M2]خازنان بحر در بر میهمان افشانده‌اند
[B][M1]وز برای آنکه ماهی بی‌نمک ندهد مزه[M2]ابر و باد آنک نمک‌ها پیش خوان افشانده‌اند
[B][M1]گر بدی مه بر زمین مرده از بهر حنوط[M2]تودهٔ کافور و تنگ زعفران افشانده‌اند
[B][M1]ور مزاج گوهران را از تناسل بازداشت[M2]طبع کافوری که وقت مهرگان افشانده‌اند
[B][M1]خورد خواهد شاهد و شاه فلک محرور وار[M2]آن همه کافور کز هندوستان افشانده‌اند
[B][M1]تا جهان ناقه شد از سرسام دی ماهی برست[M2]چار مادر بر سرش توش و توان افشانده‌اند
[B][M1]باز نونو در رحم‌های عروسان چمن[M2]نطفهٔ روحانیان بین کز نهان افشانده‌اند
[B][M1]مغز گردون را زکام است از دم باد شمال[M2]کابهاش از مغز بر شاخ جوان افشانده‌اند
[B][M1]چشم دردی داشت بستان کز سر پستان ابر[M2]شیر بر اطراف چشم بوستان افشانده‌اند
[B][M1]شاخ طفلی بود و نوخط گشت و بالغ شد کنون[M2]گرد زمرد بر عذارش زان عیان افشانده‌اند
[B][M1]کاروان سبزه تا از قاع صف صف کرد ارم[M2]صف صف از مرغان روان بر کاروان افشانده‌اند
[B][M1]باد مشک‌آلود گوئی سیب تر بر آتش است[M2]کاندر او قدری گلاب اصفهان افشانده‌اند
[B][M1]روز و شب گرگ آشتی کردند و اینک مهر و ماه[M2]نور خود بر یوسف مصر آستان افشانده‌اند
[B][M1]مهر و مه گوئی به باغ از طور نور آورده‌اند[M2]بر سر شروان شه موسی بنان افشانده‌اند
[B][M1]یا روان‌های فریبرز و منوچهر از بهشت[M2]نور و فر بر فرق شاه کامران افشانده‌اند
[B][M1]خسرو مشرق جلال الدین خلیفهٔ ذو الجلال[M2]کاختران بر فر قدرش فرقدان افشانده‌اند
[B][M1]پیشکارانش خراج از هند و چین آورده‌اند[M2]چاوشانش دست بر چیپال و خان افشانده‌اند
[B][M1]آستان بوسان او کز بیژن و گرگین مهند[M2]آستین بر اردشیر و اردوان افشانده‌اند
[B][M1]تا زبان شکل است شمشیرش همه شیران رزم[M2]بس که دندان‌ها ز بیم آن زبان افشانده‌اند
[B][M1]نیزه دارانش که از شیر نیستان کین کشند[M2]خون و آتش زان نی چون خیز ران افشانده‌اند
[B][M1]نی ز آتش سوزد و اینان ز نی‌های رماح[M2]دشمنان را آتش اندر دودمان افشانده‌اند
[B][M1]زهر خندد بخت بد بر زورق آن خاکسار[M2]کاتشین قاروره‌اش بر بادبان افشانده‌اند
[B][M1]سنگ، خون گرید به عبرت بر سر آن شیشه‌گر[M2]کز هوا سنگ عراده‌ش در دکان افشانده‌اند
[B][M1]عالمی کز ابر جودش در بهار نعمت‌اند[M2]حاسدان را صاعقه در خان و مان افشانده‌اند
[B][M1]خاصگان مریم از نخل کهن خرمای نو[M2]خورده‌اند و بر جهودان استخوان افشانده‌اند
[B][M1]از پی پرواز مرغ دولت او بود و بس[M2]دانها کاین نه رواق باستان افشانده‌اند
[B][M1]وز پی افروزش بزم جلالش دان و بس[M2]نورها کاین هفت شمع بی‌دخان افشانده‌اند
[B][M1]در زمین چار عنصر هفت حراث فلک[M2]تخم دولت تاکنون بر امتحان افشانده‌اند
[B][M1]آن چنان تخمی چنین کشورستانی داد بر[M2]بر چنین آید ز تخمی کانچنان افشانده‌اند
[B][M1]گر کمندی وقتی اندر حلق سکساران روم[M2]سرکشان لشکر الب ارسلان افشانده‌اند
[B][M1]بندگان شه کمند از چرم شیران کرده‌اند[M2]در کمر گاه پلنگان جهان افشانده‌اند
[B][M1]ز آتش تیغی که خاکستر کند دیو سپید[M2]شعله در شیر سیاه سیستان افشانده‌اند
[B][M1]ابرها از تیغ و باران‌ها ز پیکان کرده‌اند[M2]برق‌ها ز آئینهٔ برگستوان افشانده‌اند
[B][M1]تاج کیوان است نعل اسب آن تاج کیان[M2]کز سخا دست و دلش دریا و کان افشانده‌اند
[B][M1]از صهیل اسب شیر آشوب او خرگوش وار[M2]بس دم الحیضا که شیران ژیان افشانده‌اند
[B][M1]دست و بازوش از پی قصر مخالف سوختن[M2]ز آتشین پیکان شررها قصرسان افشانده‌اند
[B][M1]گر به عهد موسی امت را گه قحط از هوا[M2]باز من و سلوی سلوت رسان افشانده‌اند
[B][M1]شکر الله کز بقای شاه موسی دست ما[M2]بر شماخی میوه و مرغ جنان افشانده‌اند
[B][M1]روشنان در عهدش از شروان مدائن کرده‌اند[M2]زیر پایش افسر نوشیروان افشانده‌اند
[B][M1]تا به دور دولت او گشت شروان خیروان[M2]عرشیان فیض روان بر خیروان افشانده‌اند
[B][M1]عاقلان دیدند آب عز شروان خاک ذل[M2]بر هری و بلخ و مرو شاهجان افشانده‌اند
[B][M1]بر حقند آنان که با عیسی نشستند ار زرشک[M2]خاک بر روی طبیب مهربان افشانده‌اند
[B][M1]آسمان گرید بر آنان کز درش برگشته‌اند[M2]پیش غیری جان به طمع نام و نان افشانده‌اند
[B][M1]ماه تابان کوری پروانگان را بین که جان[M2]بر نتیجه سنگ و موم و ریسمان افشانده‌اند
[B][M1]پیش تیغش کاتش نمرود را ماند ز چرخ[M2]کرکسان پر بر سر خاک هوان افشانده‌اند
[B][M1]جنیان ترسند ز آهن لیک از عشق کفش[M2]دیدها بر آهن تیغ یمان افشانده‌اند
[B][M1]تازیانش کابل و بلغار دارند آبخور[M2]گرد پی ز آنسوی نیل و عسقلان افشانده‌اند
[B][M1]مغز گردون عطسه داد و حلق دریا سرفه کرد[M2]زان غبار ره که ایام الرهان افشانده‌اند
[B][M1]آتش و باد مجسم دیده‌ای کز گرد و خوی[M2]کوه البرز از سم و قلزم زران افشانده‌اند
[B][M1]از دو سندان چار دندان زحل درهم شکست[M2]جفته‌ای کز نیم راه آسمان افشانده‌اند
[B][M1]دی غباری بر فلک می‌رفت گفتم کاین غبار[M2]مرکبان شه ز راه کهکشان افشانده‌اند
[B][M1]تا فلک گفتا ز نعل مرکبانش من بهم[M2]روشنان خاک سیاهش در دهان افشانده‌اند
[B][M1]کوکب دری است یا در دری کز هر دری[M2]دست و کلکش گاه توقیع از بنان افشانده‌اند
[B][M1]پنج شاخ دست رادش کز صنوبر رسته‌اند[M2]بر جهان صد نوبر از شاخ امان افشانده‌اند
[B][M1]تا قلم را مار گنج پادشاهی کرده‌اند[M2]از دهان مار گنج شایگان افشانده‌اند
[B][M1]بر لعاب گاو کوهی دیدهٔ آهوی دشت[M2]از لعاب زرد مار کم زیان افشانده‌اند
[B][M1]ترجمان یوسف غیب است آن مصری قلم[M2]کاب نیل از تارک آن ترجمان افشانده‌اند
[B][M1]گوئی آندم کز چه مغرب ره مشرق نوشت[M2]میغ بر مهر و زحل بر زبرقان افشانده‌اند
[B][M1]چون ز تاریکی به بلغار آمد و قندز فشاند[M2]اهل بابل بر رهش نزل گران افشانده‌اند
[B][M1]این منم یارب که در بزم چنین اسکندری[M2]چشمهٔ حیوانم از لفظ و لسان افشانده‌اند
[B][M1]چار جوی و هشت خلدست این که در مدحش مرا[M2]از ره کلک و بنان طبع و جنان افشانده‌اند
[B][M1]داستانی نیست در دست جهان به زین سخن[M2]راستان جان بر سر این داستان افشانده‌اند
[B][M1]تا شب است و ماه نو گوئی که از گوی زمین[M2]گرد بر گردون ز سیمین صولجان افشانده‌اند
[B][M1]صولجان و گوی شه باد از دل و پشت عدو[M2]کز کفش بر خلق فیض جاودان افشانده‌اند
[B][M1]بر ولی و خصمش از برجیس و از کیوان نثار[M2]سعد و نحسی کان دو علوی در قران افشانده‌اند
[A]
[B][M1]شب روان در صبح صادق کعبهٔ جان دیده‌اند[M2]صبح را چون محرمان کعبه عریان دیده‌اند
[B][M1]از لباس نفس عریان مانده چون ایمان و صبح[M2]هم به صبح از کعبهٔ جان روی ایمان دیده‌اند
[B][M1]در شکر ریزند ز اشک خوش که گردون را به صبح[M2]همچو پسته سبز و خون آلود و خندان دیده‌اند
[B][M1]وادی فکرت بریده محرم عشق آمده[M2]موقف شوق ایستاده کعبهٔ جان دیده‌اند
[B][M1]روز و شب دیده دو گاو پیسه در قربانگهش[M2]صبح را تیغ و شفق را خون قربان دیده‌اند
[B][M1]خوانده‌اند از لوح دل شرح مناسک بهر آنک[M2]در دل از خط ید الله صد دبستان دیده‌اند
[B][M1]نام سلطان خوانده هم بر یاسج سلطان از آنک[M2]دل علامت گاه یاسج‌های سلطان دیده‌اند
[B][M1]از کجا برداشته اول ز بغداد طلب[M2]در کجا در وادی تجرید امکان دیده‌اند
[B][M1]صبح‌دم رانده ز منزل تشنگان ناشتا[M2]چاشتگه هم مقصد و هم چشمه هم خوان دیده‌اند
[B][M1]در طواف کعبهٔ جان ساکنان عرش را[M2]چون حلی دلبران در رقص و افغان دیده‌اند
[B][M1]در حریم کعبهٔ جان محرمان الیاس‌وار[M2]علم خضر و چشمهٔ ماهی بریان دیده‌اند
[B][M1]در سجود کعبهٔ جان ساکنان سدره را[M2]همچو عقل عاشقان سرمست و حیران دیده‌اند
[B][M1]در طریق کعبهٔ جان چرخ زرین کاسه را[M2]از پی دریوزه جای کاسه گردان دیده‌اند
[B][M1]کشتگان کز کعبهٔ جان باز جانور گشته‌اند[M2]ماهی خضرند گوئی کآب حیوان دیده‌اند
[B][M1]کعبهٔ جان ز آن سوی نه شهر جوی و هفت ده[M2]کاین دو جا را نفس امیر و طبع دهقان دیده‌اند
[B][M1]بر گذشته زین ده و زآن شهر و در اقلیم دل[M2]کعبهٔ جان را به شهر عشق بینان دیده‌اند
[B][M1]خاکیان دانند راه کعبهٔ جان کوفتن[M2]کاین ره دشوار مشتی خاکی آسان دیده‌اند
[B][M1]کعبهٔ سنگین مثال کعبهٔ جان کرده‌اند[M2]خاصگان این را طفیل دیدن آن دیده‌اند
[B][M1]هر کبوتر کز حریم کعبهٔ جان آمده[M2]زیر پرش نامهٔ توفیق پنهان دیده‌اند
[B][M1]عاشقان اول طواف کعبهٔ جان کرده‌اند[M2]پس طواف کعبهٔ تن فرض فرمان دیده‌اند
[A]
[B][M1]تا خیال کعبه نقش دیدهٔ جان دیده‌اند[M2]دیده را از شوق کعبه زمزم افشان دیده‌اند
[B][M1]عشق برکرده به مکه آتشی کز شرق و غرب[M2]کعبه را هر هفت کردهٔ هفت مردان دیده‌اند
[B][M1]هم بر آن آتش ز هند و چین و بغداد آمده[M2]ماه ذی القعده به روی دجله تابان دیده‌اند
[B][M1]ماه نو را نیمهٔ قندیل عیسی یافته[M2]دجله را پر حلقهٔ زنجیر مطران دیده‌اند
[B][M1]بر سر دجله گذشته تا مداین خضروار[M2]قصر کسری و زیارتگاه سلمان دیده‌اند
[B][M1]طاق ایوان جهان‌گیر و وثاق پیر زن[M2]از نکونامی طراز فرش ایوان دیده‌اند
[B][M1]از تحیر گشته چون زنجیر پیچان کان زمان[M2]بر در ایوان نه زنجیر و نه دربان دیده‌اند
[B][M1]تاجدارش رفته و دندانه‌های قصر شاه[M2]بر سر دندانه‌های تاج گریان دیده‌اند
[B][M1]رانده ز آنجا تا به خاک حله و آب فرات[M2]موقف الشمس و مقام شیر یزدان دیده‌اند
[B][M1]پس به کوفه مشهد پاک امیر النحل را[M2]همچو جیش نحل جوش انسی و جان دیده‌اند
[B][M1]بس پلنگان گوزن افکن که چون شاخ گوزن[M2]پشت خم در خدمت آن شیر مردان دیده‌اند
[B][M1]در تنور آنجای طوفان دیده اندر چشم و دل[M2]هم تنور غصه هم طوفان احزان دیده‌اند
[B][M1]رانده از رحبه دواسبه تا مناره یکسره[M2]از سم گوران سر شیران هراسان دیده‌اند
[B][M1]بختیان چون نوعروسان پای کوبان در سماع[M2]اختران شب پلاس و چرخ کوهان دیده‌اند
[B][M1]شب طلاق خواب داده دیده بانان بصر[M2]تا شکر ریز عروسان بیابان دیده‌اند
[B][M1]روزها کم خور چو شب‌ها نو عروسان در زفاف[M2]زقه‌هاشان از درای مطرب الحان دیده‌اند
[B][M1]حله‌هاشان از پلاس و گیسوانشان از مهار[M2]پاره‌ها خلخال و مشاطه شتربان دیده‌اند
[B][M1]در زناشوئی شده سنگ و قدمشان لاجرم[M2]سنگ را از خون بکری رنگ مرجان دیده‌اند
[B][M1]سرخ رویانی چو می بی می همه مست خراب[M2]بر هم افتاده چو میگون لعل جانان دیده‌اند
[B][M1]پختگان چون بختیان افتان و خیزان مست شوق[M2]نی نشانی از می و ساقی و می‌دان دیده‌اند
[B][M1]وان کژاوه چیست میزان دو کفه باردار[M2]باز جوزایی دو کفه شکل میزان دیده‌اند
[B][M1]بارداری چون فلک خوش رو مه و خور در شکم[M2]وز دو سو چون مشرفین او را دو زهدان دیده‌اند
[B][M1]چون دو دست اندر تیمم یک به دیگر متصل[M2]در یکی محمل دو تن هم پای و هم ران دیده‌اند
[B][M1]جبرئیل استاده چون اعرابی اشتر سوار[M2]وز پی حاجش دلیل ره فراوان دیده‌اند
[B][M1]بادیه بحر است و بختی کشتی و اعراب موج[M2]واقصه سرحد بحر و مکه پایان داده‌اند
[B][M1]دست بالا همت مردم که کرده زیر پای[M2]پای شیبی کان عقوبت گاه شیطان دیده‌اند
[B][M1]بادیه چون غمزهٔ ترکان سنان دار از عرب[M2]جای خون ریزان چو نرگس زار نیسان دیده‌اند
[B][M1]بهر دفع درد چشم رهروان ز آب و گیاش[M2]شیر مادر دختر و گشنیز پستان دیده‌اند
[B][M1]از گلاب ژاله و کافور صبحش در سموم[M2]خیش خانه کسری و سرداب خاقان دیده‌اند
[B][M1]دائرهٔ افلاک را بالای صحن بادیه[M2]کم ز جزم نحویان بر حرف قرآن دیده‌اند
[B][M1]بادیه باغ بهشت و بر سر خوان‌های حاج[M2]پر طاووس بهشتی را مگس ران دیده‌اند
[B][M1]وز طناب خیمه‌ها بر گرد لشکرگاه حاج[M2]صد هزار اشکال اقلیدس به برهان دیده‌اند
[B][M1]قاع صفصف دیده وصف صف سپهداران حاج[M2]کوس را از زیر دستان زیر و دستان دیده‌اند
[B][M1]چار صف‌های ملک در صفه‌های نه فلک[M2]بر زباله جای استسقای باران دیده‌اند
[B][M1]بر سر چاه شقوق از تشنگان صف صف چنانک[M2]پیش یوسف گرسنه چشمان کنعان دیده‌اند
[B][M1]گرم گاهی کآفتاب استاده در قلب اسد[M2]سنگ و ریگ ثعلبیه بید و ریحان دیده‌اند
[B][M1]تیره چشمان روان ریگ روان را در زرور[M2]شاف شافی هم ز حصرم هم زرمان دیده‌اند
[B][M1]از پی حج در چنین روزی ز پانصد سال باز[M2]بر در فید آسمان را منقطع سان دیده‌اند
[B][M1]من به دور مقتفی دیدم به دی مه بادیه[M2]کاندر او ز آب و گیا قحط فراوان دیده‌اند
[B][M1]پس به عهد مستضی امسال دیدم در تموز[M2]کز تیمم گاه صد نیلوفرستان دیده‌اند
[B][M1]از سحاب فضل و اشک حاج و آب شعر من[M2]برکها را برکه‌های بحر عمان دیده‌اند
[B][M1]کوه محروق آنکه همچون زربه شفشاهنگ در[M2]دیو را زو در شکنجهٔ حبس خذلان دیده‌اند
[B][M1]از دم پاکان که بنشاندی چراغ آسمان[M2]ناف باحورا به حاجر ماه آبان دیده‌اند
[B][M1]وز پی خضر و پر روح القدس چون خط دوست[M2]در سمیرا سدره بر جای مغیلان دیده‌اند
[B][M1]ز آب شور نقره و ریگ عسیله ز اعتقاد[M2]سالکان از نقره کان و از عسل شان دیده‌اند
[B][M1]از بسی پر ملک گسترده زیر پای حاج[M2]حاج زیر پای فرش سندس الوان دیده‌اند
[B][M1]سبزی برگ حنا در پای دیده لیک ز اشک[M2]سرخی رنگ حنا در نوک مژگان دیده‌اند
[B][M1]خه‌خه آن ماه نو ذی‌الحجه کز وادی العروس[M2]چون خم تاج عروسان از شبستان دیده‌اند
[B][M1]ماه نو در سایهٔ ابر کبوتر فام راست[M2]جون سحای نامه یا چون عین عنوان دیده‌اند
[B][M1]ز آب و خاک سارقیه صفینه پیش چشم[M2]بس دواء المسک و تریافاکه اخوان دیده‌اند
[B][M1]در میان سنگلاخ مسلخ و عمره ز شوق[M2]خار و حنظل گل شکرهای صفاهان دیده‌اند
[B][M1]دشت محرم صحن محشر گشته وز لبیک خلق[M2]نفخهٔ صور اندر این پیروزه پنگان دیده‌اند
[B][M1]از نشاط کعبه در شیر ز قوم احرامیان[M2]شیرهٔ بستان قرین شیر پستان دیده‌اند
[B][M1]شیر زدگان امید و سینه رنجوران عشق[M2]در زقومش هم دو پستان هم سپستان دیده‌اند
[B][M1]زندگان کشته نفس آنجا کفن بر سرکشان[M2]زعفران رخ حنوط نفس ایشان دیده‌اند
[B][M1]شیر مردان چون گوزنان هوی هوی اندر دهان[M2]از هو الله بر خدنگ آه پیکان دیده‌اند
[B][M1]بر در امیدشان قفل از فقل حسبی زده[M2]تا ز دندانه کلیدش سین سبحان دیده‌اند
[B][M1]آمده تانخلهٔ محمود در راه از نشاط[M2]حنظل مخروط را نارنج گیلان دیده‌اند
[B][M1]جمله در غرقاب اشک و کرده هم سیراب از اشک[M2]خاک غرقاب مصحف را که عطشان دیده‌اند
[A]
[B][M1]دشت موقف را لباس از جوهر جان دیده‌اند[M2]کوه رحمت را اساس از گوهر کان دیده‌اند
[B][M1]عرضگاه دشت موقف عرض جنات است از آنک[M2]مصنع او کوثر و سقاش رضوان دیده‌اند
[B][M1]حوت و سرطان است جای مشتری وان برکه هست[M2]مشتری صفوت که در وی حوت و سرطان دیده‌اند
[B][M1]کوه رحمت حرمتی دارد که پیش قدر او[M2]کوه قاف و نقطهٔ فا هر دو یکسان دیده‌اند
[B][M1]سنگ ریزهٔ کوه رحمت برده‌اند از بهر کحل[M2]دیده‌بانانی که عرض از کوه لبنان دیده‌اند
[B][M1]اصفیا را پیش کوه استاده سوزان دل چو شمع[M2]همچو شمع از اشک غرق و خشک دامان دیده‌اند
[B][M1]هشتم ذیحجه در موقف رسیده چاشت گاه[M2]شامگه خود را به هفتم چرخ مهمان دیده‌اند
[B][M1]شب فراز کوه، ز اشک شور جمع و نور شمع[M2]ابر در افشان و خورشید زر افشان دیده‌اند
[B][M1]افتاب از غرب گفتی بازگشت از بهر حاج[M2]چون نماز دیگری بهر سلیمان دیده‌اند
[B][M1]گفتی از مغرب به مشرق کرد رجعت آفتاب[M2]لاجرم حاج از حد بابل خراسان دیده‌اند
[B][M1]از نسیم مغفرت کآبی و خاکی یافته[M2]آتشی را از انا گفتن پشیمان دیده‌اند
[B][M1]وز فراوان ابر رحمت ریخته باران فضل[M2]رانده‌ای را بر امید عفو شادان دیده‌اند
[B][M1]حج ما آدینه و ما غرق طوفان کرم[M2]خود به عهد نوح هم آدینه طوفان دیده‌اند
[B][M1]چون کریمان کز عطای داده‌شان نسیان بود[M2]عفو حق را از خطای خلق نسیان دیده‌اند
[B][M1]خلق هفتاد و سه فرقت کرده هفتاد و دو حج[M2]انسی و جنی و شیطانی مسلمان دیده‌اند
[B][M1]حاج رانو نو در افزای از ملادک کرده حق[M2]هر چه در شش صد هزار اعداد نقصان دیده‌اند
[B][M1]ای برید صبح سوی شام و ایران بر خبر[M2]زین شرف کامسال اهل شام و ایران دیده‌اند
[B][M1]ای زبان آفتاب احرار کیهان را بگوی[M2]دولتی کز حج اکبر حاج کیهان دیده‌اند
[B][M1]نز سموم آسیب و نز باران بخیلی یافته[M2]نز خفاجه بیم و نز غزیه عصیان دیده‌اند
[B][M1]رانده زاول شب بر آن که پایه و بشکسته سنگ[M2]نیم شب مشعل به مشعر نور غفران دیده‌اند
[B][M1]بامدادان نفس حیوان کرده قربان در منی[M2]لیک قربان خواص از نفس انسان دیده‌اند
[B][M1]با سیاهی سنگ کعبه همبر آید در شرف[M2]سرخی سنگ منی کز خون حیوان دیده‌اند
[B][M1]سعد ذابح بهر قربان تیغ مریخ آخته[M2]جرم کیوانش چو سنگ مکی افسان دیده‌اند
[B][M1]چون بره کید به مادر گوسپند چرخ را[M2]سوی تیغ حاج پویان و غریوان دیده‌اند
[B][M1]بی‌زبانان با زبان بی‌زبانی شکر حق[M2]گفته وقت کشتن و حق را زباندان دیده‌اند
[B][M1]در سه جمره بود پیش مسجد خیف اهل خوف[M2]سنگ را کانداخته بر دیو غضبان دیده‌اند
[B][M1]آمده در مکه و چون قدسیان بر گرد عرض[M2]عرش را بر گرد کعبه طوف و جولان دیده‌اند
[B][M1]پیش کعبه گشته چون باران زمین بوس از نیاز[M2]و آسمان را در طوافش هفت دوران دیده‌اند
[B][M1]عید ایشان کعبه وز ترتیب پنج ارکان حج[M2]رکن پنجم هفت طوف چار ارکان دیده‌اند
[B][M1]رفته و سعی صفا و مروه کرده چار و سه[M2]هم بر آن ترتیب کز سادات و اعیان دیده‌اند
[B][M1]پس برای عمره کردن سوی تنعیم آمده[M2]هم بر آن آئین که حج را ساز و سامان دیده‌اند
[B][M1]حاج را دیوان اعمال است وانگه عمره را[M2]ختم اعمال و فذلک‌های دیوان دیده‌اند
[B][M1]کعبه در دست سیاهان عرب دیده چنانک[M2]چشمهٔ حیوان به تاریکی گروگان دیده‌اند
[B][M1]آنچه دیده دشمنان کعبه از مرغان به سنگ[M2]دوستان کعبه از غوغا دو چندان دیده‌اند
[B][M1]بهترین جایی به دست بدترین قومی گرو[M2]مهرهٔ جاندار و اندر مغز ثعبان دیده‌اند
[B][M1]نی ز ایزد شرم و نی از کعبه آزرم ای دریغ[M2]جای شیران را سگان سور سکان دیده‌اند
[B][M1]در طواف کعبه چون شوریدگان از وجد و حال[M2]عقل را پیرانه سر در ام صبیان دیده‌اند
[B][M1]ذات حق سلطانان و کعبه دار ملک[M2]مصطفی را شحنه و منشور قرآن دیده‌اند
[B][M1]چون ز راه مکه خاقانی به یثرب داد روی[M2]پیش صدر مصطفی ثانی حسان دیده‌اند
[B][M1]بنده خاقانی سگ تازی است بر درگاه او[M2]بخ بخ آن تازی سگی کش پارسی خوان دیده‌اند
[A]
[B][M1]صبح خیزان کز دو عالم خلوتی برساختند[M2]مجلسی بر یاد عید از خلد خوش تر ساختند
[B][M1]هاتف خم خانه داد آواز کای جمع الصبوح[M2]پاسخش را آب لعل و کشتی زر ساختند
[B][M1]رسم جور از ساقی منصف به نصفی خواستند[M2]بس حیل خوردند و ساغر بحر اخضر ساختند
[B][M1]تا دهان روزه‌داران داشت مهر از آفتاب[M2]سایه پروردان خم را مهر بر در ساختند
[B][M1]چون لب خم شد موافق با دهان روزه دار[M2]سر به مشک آلوده یک ماهش معطر ساختند
[B][M1]از پس یک ماه سنگ انداز در جام بلور[M2]عده داران رزان را حجله‌ها برساختند
[B][M1]هم صبوح عید به کز بهر سنگ انداز عمر[M2]روزهٔ جاوید را روزی مقدر ساختند
[B][M1]سرخ جامی چون شفق در دست وانگه در صبوح[M2]لخلخه از صبح و دستنبو ز اختر ساختند
[B][M1]کف در آن ساغر معلق زن چو طفل غازیان[M2]کز بلور لوریانش طوق و چنبر ساختند
[B][M1]هات غلغل حلق خامان را که با خیر العمل[M2]غلغل حلق صراحی را برابر ساختند
[B][M1]بلبله در قلقل آمد قل‌قل ای بلبل نفس[M2]تازه کن قولی که مرغان قلندر ساختند
[B][M1]آن می و میدان زرین بین که پنداری بهم[M2]آتش موسی و گاو سامری در ساختند
[B][M1]از مسام گاو زرین شد روان گاورس زر[M2]چون صراحی را سر و حلق کبوتر ساختند
[B][M1]ریسمان سبحه بگسستند و کستی بافتند[M2]گوهر قندیل بشکستند و ساغر ساختند
[B][M1]آتش قندیل بنشست آب سبحه هم برفت[M2]کاتش و آب از قدح قندیل دیگر ساختند
[B][M1]خانهٔ زنبور شهد آلود رفت از صحن خوان[M2]چون ز غمزه ساقیان زنبور کافر ساختند
[B][M1]صحن مجلس در مدور جان نوشین چشمه یافت[M2]کانچنان هم چشمه چشمه هم مدور ساختند
[B][M1]اوفتان خیزان زمین سرمست شد چون آسمان[M2]کز نسیم جرعه خاکش را معنبر ساختند
[B][M1]وانکه از روی تواضع پیش روی شاهدان[M2]دیده‌ها را جرعه چین خاک اغبر ساختند
[B][M1]چون به زر آب قدح کردند مژگان را طلی[M2]میخ نعل مرکبان شاه کشور ساختند
[B][M1]آفتاب گوهر سلجق که نعل رخش اوست[M2]اصل آن گوهر کز او شمشیر حیدر ساختند
[A]
[B][M1]دوش چون خورشید را مصروع خاور ساختند[M2]ماه نورا چون حمایل چفته پیکر ساختند
[B][M1]قرص خور مصروع از آن شد کز حمایل باز ماند[M2]کن حمایل هم برای قرصهٔ خور ساختند
[B][M1]گوشهٔ جام شکسته سوی خاور شد پدید[M2]یک جهان نظاره کن کن جام از چه گوهر ساختند
[B][M1]محتسب گودی به ماه روزه جام می شکست[M2]کن شکسته جام را رسوای خاور ساختند
[B][M1]یا شبانگه فصد کردند اختران تب زده[M2]کآسمان طشت و شفق خون، ماه نشتر ساختند
[B][M1]چرخ جادو پیشه چون زرین قواه کرد گم[M2]دامن کحلیش را چینی مقور ساختند
[B][M1]در زیان چرخ را گودئی که سهو افتاده بود[M2]کن زه سیمین بر آن دامن نه در خور ساختند
[B][M1]ماه نو چون حلقهٔ ابریشم و شب موی چنگ[M2]موی و ابریشم بهمچون عود و شکر ساختند
[B][M1]مهر چون در خوشه یک مه ساخت خرمن روشنان[M2]ماه را صاع زر شاه مظفر ساختند
[B][M1]نیمهٔ قندیل عیسی بود یا محراب روح[M2]تا مثال طوق اسب شاه صفدر ساختند
[B][M1]دوش چون من ماه نو دیدم به روی تخت شاه[M2]از ریاض خاطرم این قطعه نوبر ساختند
[A]
[B][M1]طره مفشان کز هلالت عید جان برساختند[M2]طیره منشین کز جمالت عید لشکر ساختند
[B][M1]ماه نو دیدی لبت بین، رشتهٔ جانم نگر[M2]کاین سه را از بس که باریکند همبر ساختند
[B][M1]پیش بالایت به بالایت فرو ریزم گهر[M2]زانکه صد نوبر مرا زان یک صنوبر ساختند
[B][M1]چون کمر حلقه به گوشم، چشم پیش از شرم آنک[M2]چون کمر گاه تو بازم کیسه لاغر ساختند
[B][M1]ز آن لب چون آتش تر هدیه کن یک بوس خشک[M2]گر چه بر آتش تو را مهری ز عنبر ساختند
[B][M1]من نی خشکم و گر چه طعمهٔ آتش نی است[M2]طعمهٔ این خشک نی ز آن آتش تر ساختند
[B][M1]سرگذشت حال خاقانی به دفتر ساز از آنک[M2]نو به نو غمهاش تو بر تو چو دفتر ساختند
[B][M1]سوخته عود است و دلبندان بدو دندان سپید[M2]شوق شاهش آتش و شروانش مجمر ساختند
[B][M1]نصرة الاسلام گیتی پهلوان کاجرام چرخ[M2]چارپای تختش از تاج دو پیکر ساختند
[B][M1]ظل حق فرزند شمس الدین اتابک کز جلال[M2]بر سر عرش از ظلال قدرش افسر ساختند
[B][M1]هشت حرف است از قزل تا ارسلان چون بنگری[M2]هفت گردون را در آن هر هشت مضمر ساختند
[B][M1]رستم توران ستان است این خلف کز فر او[M2]الدگز را ملک کیخسرو میسر ساختند
[B][M1]مملکت بخشی که نفش هشت حرف نام اوست[M2]بیضهٔ مهری که بر کتف پیمبر ساختند
[B][M1]عکس یک جامش دو گیتی می‌نماید کز صفاش[M2]آب خضر و آینهٔ جان سکندر ساختند
[B][M1]هست اتابک چون فریدون نیست باک ار کافران[M2]خویشتن ضحاک شور و اژدها سر ساختند
[B][M1]آب گز گاو سارش باد کو را عرشیان[M2]آتش ضحاک سوز و اژدها خور ساختند
[B][M1]هست اتابک مصطفی تایید و اسکندر خصال[M2]کاین دو را هم در یتیمی ملک پرور ساختند
[B][M1]ور یکیشان در قبائل قابل فرمان نشد[M2]آخرش چوندعنصر اول مبتر ساختند
[B][M1]مصطفی در شصت و سه، اسکندر اندر سی و دو[M2]دشمنان را مسخ کردند و مسخر ساختند
[B][M1]هست اتابک آسمانی کاین خلف خورشید اوست[M2]آسمان را افسر از خورشید انور ساختند
[B][M1]هست اتابک بهمن آسا کاین خلف دارای اوست[M2]لاجرم در ملتش دارا و داور ساختند
[B][M1]پیش یاجوجی که ظلمت خانهٔ الحاد راست[M2]دست و تیغ این سکندر سد اکبر ساختند
[B][M1]خستگان دیو ظلم از خاک درگاهش به لب[M2]نشره کردند و به آب رخ مزعفر ساختند
[B][M1]پیش سقف بارگاهش خانهٔ موری است چرخ[M2]کز شبستان سلیمانیش منظر ساختند
[B][M1]کعبهٔ ملک است صحن بارگاهش کز شرف[M2]باغ رضوان را کبوتر خانه ایدر ساختند
[B][M1]بلکه تا این کعبه رضوان را کبوتر خانه شد[M2]چون کبوتر کعبه را گردش مچاور ساختند
[B][M1]زو مظالم توز و ظالم سوزتر شاهی نبود[M2]تا تظلم گاه این میدان اغبر ساختند
[B][M1]کشتی سلجوقیان بر جودی عدل ایستاد[M2]تا صواعق بار طوفانش ز خنجر ساختند
[B][M1]کافرم گر پیش از او یا پیش از او اسلام را[M2]زین نمط کو ساخت تمهید موفر ساختند
[B][M1]از پس عهد کیومرث کیان تا دور شاه[M2]کار داران فلک آئین منکر ساختند
[B][M1]گه به ناپاکی ز باد انجیر بید انگیختند[M2]گه به خود رائی ز بید انجیر عرعر ساختند
[B][M1]شیر خواران را به مغز و شیر مردان را به جان[M2]طعمهٔ مار و شکار گرگ حمیر ساختند
[B][M1]پس به آخر این نکو کردند کاندر صد قران[M2]این یکی صاحب قران را شاه و سرور ساختند
[B][M1]پایگاه تازیانش ساختند ایوان روم[M2]بلکه خوک پایگاهش جان قیصر ساختند
[B][M1]حاسدان در زخم خوردن سرنگون چون سکه‌اند[M2]تا به نامش سکهٔ ایران مشهر ساختند
[B][M1]وز پی تعظیم سکه‌ش را ز روهینای هند[M2]شاه جن را جنیان دیهیم و افسر ساختند
[B][M1]گر سلاطین پرچم شب‌رنگ با پر خدنگ[M2]از پر مرغ و دم شیر دلاور ساختند
[B][M1]میر ما را از پر روح الامین و زلف حور[M2]پر تیر و پرچم رخش مضمر ساختند
[B][M1]آن نگویم کز دم شیر فلک وز آفتاب[M2]پرچم و طاسش برای خنگ و اشقر ساختند
[B][M1]سهو شد بر عقل کاول رستم ثانیش خواند[M2]گر چه از اقلیم رومش هفت خوان بر ساختند
[B][M1]کز پی میر آخوری در پایگاه رخش او[M2]آخشیجان جان رستم را مکرر ساختند
[B][M1]ساحت این هفت کشور برنتابد لشکرش[M2]شاید ار خضرای نه چرخش معسکر ساختند
[B][M1]پار دیدی کاین سر سلجوقیان بر اهل کفر[M2]چون شبیخون ساخت کایشان غول رهبر ساختند
[B][M1]چون دو لشکر بر هم افتادند چون گیسوی حور[M2]هفت گیسودار چرخ از گرد معجر ساختند
[B][M1]نوک پیکان‌ها چو درهم خانهٔ عیسی رسید[M2]چرخ ترسا جامه را دجال اعور ساختند
[B][M1]در میان اب و آتش کاین سلاح است آن سمند[M2]شیر مردان چون سلحفات و سمندر ساختند
[B][M1]شه خلیل اعجاز و هیجا آتش و گرد خلیل[M2]از بهار و گل نگارستان آزر ساختند
[B][M1]مرکبان شاه را چون جوزهر بر بسته دم[M2]گفتی از هر جوزهر جوزای ازهر ساختند
[B][M1]چون همای فتح پور الدگز بگشاد بال[M2]کرکسان چرخ از آن خون خوارگان خور ساختند
[B][M1]از دل و رخسارشان خوردند چندان کرکسان[M2]کز شبه منقار و از زرنیخ ژاغر ساختند
[B][M1]بر چنان فتحی که این شاه ملایک پیشه کرد[M2]هم ملایک شاهدالحالند و محضر ساختند
[B][M1]دشمنانش همره غولند اگر خود بهر حرز[M2]هشت حرفش هفت هیکل‌وار دربر ساختند
[B][M1]بخت گم کردند چون یاری ز کافر خواستند[M2]روی کژ دیدند چون آئینه مغفر ساختند
[B][M1]تخت نرد ملک را ز آن سو که بد خواهان اوست[M2]هفت نراد فلک خانه مششدر ساختند
[B][M1]نو عروس از ره نشینان شکر چون گوید از آنک[M2]دام عنین از سقنقور مزور ساختند
[B][M1]ای که مردان عجم پیشت چو طفلان عرب[M2]طوق در حلقند و نامت تاج مفخر ساختند
[B][M1]ناخنی از معن و جعفر کم نکردی فضل از آنک[M2]فضلهٔ هر ناخنت را معن و جعفر ساختند
[B][M1]تا درت بینم به دیگر جای نفرستم ثنا[M2]کز درت دعوتگه روح مطهر ساختند
[B][M1]کودکی را سوی بستان خواند عم کودک چه گفت؟[M2]گفت: رو بستان ما پستان مادر ساختند
[B][M1]شعر من فالی است نامش سعد اکبر گیر از آنک[M2]راوی من در ثنات از سعد اصغر ساختند
[B][M1]چون کف و خلفت به تازی هست خارا و نسیج[M2]خانهٔ من حله و بغداد و ششتر ساختند
[B][M1]همت و لطف تو را در خوانده، اینجا بخششم[M2]زر و زربفت و غلام و طوق و استر ساختند
[B][M1]عدل ورزا خسروا پیوند عمرت باد عدل[M2]کز جهان عدل است و بس کورا معمر ساختند
[B][M1]عید باقی ساز کز ساعات روز عمر تو[M2]ساعتی را هفته‌ای از روز محشر ساختند
[B][M1]ملک و عقل و شرع زیر خاتم و کلک تو باد[M2]کاین سه را ز اقبال این دو بخت یاور ساختند
[A]
[B][M1]سرورانی که مرا تاج سرند[M2]از سر قدر همه تاجورند
[B][M1]به لقا و به لقب عالم را[M2]عز اسلام و ضیاء بصرند
[B][M1]آدمی نفس و ملایک نفس‌اند[M2]پادشا سار و پیمبر سیرند
[B][M1]برتر از نقطهٔ خاک‌اند به ذات[M2]نه به پرگار نه افلاک درند
[B][M1]به همم صاحب صدر فلک‌اند[M2]به قلم نائب حکم قدرند
[B][M1]به نی عسکری ملک طراز[M2]عسکر آرای ملوک بشرند
[B][M1]تا دوات همه پر نیشکر است[M2]همه شیران گرو نیشکرند
[B][M1]تب برد شیر و پناهد سوی نی[M2]تا به نی بو که تب او ببرند
[B][M1]سفرهٔ مائده پرداز همه است[M2]تا همه سفره نشین سفرند
[B][M1]خوانشان خوانچهٔ خورشید سزد[M2]که به همت همه عیسی هنرند
[B][M1]که گهی خوردی ترکان طلبند[M2]که همه در رخ ترکان نگرند
[B][M1]همه ترکان فلک را پس از این[M2]خلق تتماجی ایشان شمرند
[B][M1]خورد ترکانه عجب می‌سازند[M2]هندویی دو که مرا طبخ گرند
[B][M1]گرچه محور سپرد قرصهٔ خور[M2]قرص خوربین که به محور سپرند
[B][M1]هندوانند سپر ساز از سیم[M2]لیک دارندهٔ تیر خزرند
[B][M1]به سر تیغ به صد پاره کنند[M2]چون به تیرش به سر بار برند
[B][M1]هندوان بینی در مطبخ من[M2]که چو دیلم همه سیمین سپرند
[B][M1]خورشی کرده به تیر است و به تیغ[M2]تا بزرگان به سر نیزه خورند
[B][M1]این چنین ماحضری ساخته شد[M2]که دو عالم ببرش مختصرند
[A]
[B][M1]امروز مال و جاه خسان دارند[M2]بازار دهر بوالهوسان دارند
[B][M1]در غم سرای عاریت از شادی[M2]گر هیچ هست هیچ کسان دارند
[B][M1]عزلت گزین ز پیش‌گه گیتی[M2]کان پیشگاه باز پسان دارند
[B][M1]نیکان عهد را به بدی کردن[M2]عذری بنه که دسترس آن دارند
[B][M1]از سفلگان نوال طلب کم کن[M2]کایشان دم و بال رسان دارند
[B][M1]بیرون همه صفا و درون تیره[M2]گویی نهاد آینه سان دارند
[B][M1]دولت به اهل جهل دهند آری[M2]خوان مسیح خرمگسان دارند
[B][M1]اقلیم، خادمان و زنان بردند[M2]آفاق، خواجگان و خسان دارند
[B][M1]خاقانیا نفس که زنی خوش زن[M2]کانجا قبول خوش نفسان دارند
[A]
[B][M1]مرد آن بود که از سر دردی قدم زند[M2]درد آن بود که بر دل مردان رقم زند
[B][M1]آن را مسلم است تماشا به باغ عشق[M2]کو خیمهٔ نشاط به صحرای غم زند
[B][M1]وز بهر آنکه نیست شود هرچه هست اوست[M2]ختم وجود بر سر کتم عدم زند
[B][M1]از دست عشق چون به سفالی شراب خورد[M2]طعنه نخست در گهر جام جم زند
[B][M1]بیشی هر دو عالم بر دست چپ نهد[M2]وانگه به دست راست بر آن بیش، کم زند
[B][M1]جایی که زلف جانان دعوی کند به کفر[M2]گمره بود که در ره ایمان قدم زند
[B][M1]و آنجا که نور عارض او پرده برگرفت[M2]تردامنی بود که دم از صبح‌دم زند
[B][M1]خاقانی این سراب که داند که مردوار[M2]زین خاکدان به بام جهان بر علم زند
[A]
[B][M1]غصه بر هر دلی که کار کند[M2]آب چشم آتشین نثار کند
[B][M1]هر که در طالعش قران افتاد[M2]سایهٔ او از او کنار کند
[B][M1]روزگارم وفا کند هیهات[M2]روزگار این به روزگار کند
[B][M1]این فلک کعبتین بی‌نقش است[M2]همه بر دست خون قمار کند
[B][M1]پنج و یک برگرفت باز فلک[M2]که دوشش را دو یک شمار کند
[B][M1]چون به نیکیم شرمسار نکرد[M2]به بدی چند شرمسار کند
[B][M1]مرغیم گنگ و مور گرسنه‌ام[M2]کس چو من مرغ در حصار کند
[B][M1]بانگ مرغی چه لشگر انگیزد[M2]صف موری چه کار زار کند
[B][M1]شور و غوغا شعار زنبور است[M2]شور و غوغا که اختیار کند
[B][M1]بر دو پایم فلک ز آهن‌ها[M2]حلقه‌ها چون دهان مار کند
[B][M1]این دهن‌های تنگ بی دندان[M2]بر دو ساق من آن شعار کند
[B][M1]که به دندان بی‌دهان همه سال[M2]اره با ساق میوه‌دارکند
[B][M1]سگ دیوانه شد مگر آهن[M2]که همه ساق من فکار کند
[B][M1]آه خاقانی از فلک زآنسو[M2]رفت چندان که چشم کار کند
[B][M1]هر چه پنهان پردهٔ فلک است[M2]آه خاقانی آشکار کند
[B][M1]کار او زین و آن نگردد نیک[M2]کارها نیک کردگار کند
[B][M1]گر چه خصمان ز ریگ بیشترند[M2]همه را مرگ، خاکسار کند
[A]
[B][M1]صورت نمی‌بندد مرا کان شوخ پیمان نشکند[M2]کام من اندر دل شکست امید در جان نشکند
[B][M1]از خام کاری خوی او افغان کنم در کوی او[M2]گر شحنهٔ بدگوی او در حلقم افغان نشکند
[B][M1]گفتار من باد آیدش، خون ریختن داد آیدش[M2]گر رنج من یاد آیدش عهد من آسان نشکند
[B][M1]تا هجر او سوزد جگر از صبر چون سازم سپر[M2]دانی که دانم این قدر کز موم سندان نشکند
[B][M1]زد نوک ناوک بر دلم تا خسته شد یک سر دلم[M2]هم راضیم گر در دلم سرهای پیکان نشکند
[B][M1]آن را که در کار آورد کارش ز رونق چون برد[M2]کان کو به جان گوهر خرد حالی به دندان نشکند
[B][M1]زان غمزهٔ کافر نشان ای شاه شروان الامان[M2]آری سپاه کافران جز شاه شروان نشکند
[B][M1]خاقانی ار خود سنجر است در پیش زلفش چاکر است[M2]گر صبر او صد لشکر است الا به مژگان نشکند
[A]
[B][M1]راز دلم جور روزگار برافکند[M2]پردهٔ صبرم فراق یار برافکند
[B][M1]این همه زنگار غم بر آینهٔ دل[M2]فرقت آن یار غم‌گسار برافکند
[B][M1]خانهٔ بام آسمان که سینهٔ من بود[M2]قفل غمش هجر یار غار برافکند
[B][M1]زلزلهٔ غم فتاد در دل ویران[M2]سوی مژه گنج شاهوار برافکند
[B][M1]گنج عزیز است عمر آه که گردون[M2]نقب به گنج عزیز خوار برافکند
[B][M1]من همه در خون و خاک غلطم و از اشک[M2]خون دلم خاک را نگار برافکند
[B][M1]غصه همه قسم من فتاد که ناگاه[M2]قرعهٔ غم دست روزگار برافکند
[B][M1]دل به سر بیل غم درخت طرب را[M2]بیخ و بن از باغ اختیار برافکند
[B][M1]سوزن امید من به دست قضا بود[M2]بخیه از آنم به روی کار برافکند
[B][M1]رشتهٔ جان صد گرده چو رشتهٔ تب داشت[M2]غم به دل یک گره هزار برافکند
[B][M1]جامهٔ جان هم به دست گازر غم ماند[M2]داغ سیاهش هزار بار برافکند
[B][M1]در پس زانو چو سگ نشینم کایام[M2]بر دل سگ‌جان مرا غبار برافکند
[B][M1]نعره زنان چون نمک بر آتشم ایرا[M2]غم نمکم بر دل فگار برافکند
[B][M1]از دم سردم صدا به کوه درافتاد[M2]لرزهٔ دریا به کوهسار برافکند
[B][M1]شورش دریای اشک من به زمین رفت[M2]بر تن ماهی شکنج مار برافکند
[B][M1]چرخ که دود دلم پلنگ تنش کرد[M2]خواب به بختم پلنگ‌وار برافکند
[B][M1]بستهٔ خواب است بخت و خواب مرا غم[M2]بست و به دریای انتظار برافکند
[B][M1]چرخ نهان کش که پرده ساز خیال است[M2]پردهٔ خاقانی آشکار برافکند
[A]
[B][M1]گردون نقاب صبح به عمدا برافکند[M2]راز دل زمانه به صحرا برافکند
[B][M1]مستان صبح چهره مطرا به می‌کنند[M2]کاین پیر طیلسان مطرا برافکند
[B][M1]جنبید شیب مقرعهٔ صبح دم کنون[M2]ترسم که نقره خنگ به بالا برافکند
[B][M1]در ده رکاب می که شعاعش عنان زنان[M2]بر خنگ صبح برقع رعنا برافکند
[B][M1]گردون یهودیانه به کتف کبود خویش[M2]آن زرد پاره بین که چه پیدا برافکند
[B][M1]چون برکشد قوارهٔ دیبا زجیب صبح[M2]سحرا که بر قوارهٔ دیبا برافکند
[B][M1]هر صبحدم که بر چند آن مهرها فلک[M2]بر رقعه کعبتین همه یکتا برافکند
[B][M1]با مهره‌ها کنیم قدح‌ها چو آسمان[M2]آن کعبتین به رقعهٔ مینا برافکند
[B][M1]دریا کشان کوه جگر باده‌ای به کف[M2]کز تف به کوه لرزهٔ دریا برافکند
[B][M1]کیخسروانه جام ز خون سیاوشان[M2]گنج فراسیاب به سیما برافکند
[B][M1]عاشق به رغم سبحهٔ زاهد کند صبوح[M2]بس جرعه هم به زاهد قرا برافکند
[B][M1]از جام دجله دجله کشد پس به روی خاک[M2]از جرعه سبحه سبحه هویدا برافکند
[B][M1]آب حیات نوشد و پس خاک مردگان[M2]بر روی هفت دخمهٔ خضرا برافکند
[B][M1]از بس که جرعه بر تن افسردهٔ زمین[M2]آن آتشین دواج سراپا برافکند
[B][M1]گردد زمین ز جرعه چنان مست کز درون[M2]هر گنج زر که داشت به عمدا برافکند
[B][M1]اول کسی که خاک شود جرعه را منم[M2]چون دست صبح قرعهٔ صهبا برافکند
[B][M1]ساقی به یاد دار که چون جام می‌دهی[M2]بحری دهی که کوه غم از جا برافکند
[B][M1]یک گوش ماهی از همه کس بیش ده مرا[M2]تا بحر سینه، جیفهٔ سودا برافکند
[B][M1]می لعل ده چو ناخنهٔ دیدهٔ شفق[M2]تا رنگ صبح ناخن ما را برافکند
[B][M1]جام و می چو صبح و شفق ده که عکس آن[M2]گل گونه صبح را شفق آسا برافکند
[B][M1]آبستنانه عدهٔ توبه مدار بیش[M2]کسیب توبه قفل به دل‌ها برافکند
[B][M1]آن عده‌دار بکر طلب کن که روح را[M2]آبستنی به مریم عذرا برافکند
[B][M1]هر هفت کرده پردگی رز به مجلس آر[M2]تا هفت پردهٔ خرد ما برافکند
[B][M1]بنیاد عقل برفکند خوانچهٔ صبوح[M2]عقل آفت است هیچ مگو تا برافکند
[B][M1]داری گشاد نامهٔ جان در ده فلک[M2]گو ده کیا که نزل تو اینجا برافکند
[B][M1]کس نیست در ده ارچه علف خانه‌ای بجاست[M2]کس بر علف چه نزل مهیا برافکند
[B][M1]چون لاشهٔ تو سخره گرفتند بر تو چرخ[M2]منت به نزل یک تن تنها برافکند
[B][M1]امروز کم خورانده فردا چه دانی آنک[M2]ایام، فقل بر در فردا برافکند
[B][M1]منقل برآر چون دل عاشق که حجره را[M2]رنگ سرشک عاشق شیدا برافکند
[B][M1]سرد است سخت سنبلهٔ رز به خرمن ار[M2]تا سستیی به عقرب سرما برافکند
[B][M1]بی‌صرفه در تنور کن آن زر صرف را[M2]کو شعله‌ها به صرفه و عوا برافکند
[B][M1]گوئی که خرمگس پرداز خان عنکبوت[M2]بر پر سبز رنگ غبیرا برافکند
[B][M1]ماند به عنکبوت سطرلاب آفتاب[M2]زو ذره‌های لایتجزا برافکند
[B][M1]از هر دریچه شکل صلیبی چو رومیان[M2]بر خیل رنگ رنگ بحیرا برافکند
[B][M1]نالنده اسقفی ز بر بستر پلاس[M2]رومی لحاف زرد به پهنا برافکند
[B][M1]غوغای دیو و خیل پری چون بهم رسند[M2]خیل پری شکست به غوغا برافکند
[B][M1]مریخ بین که در زحل افتد پس از دهان[M2]پروین صفت کواکب رخشا برافکند
[B][M1]طاووس بین که زاغ خورد و آنگه از گلو[M2]گاورس ریزهای منقا برافکند
[B][M1]مجلس چو گرم گردد چون آه عاشقان[M2]می راز عاشقان شکیبا برافکند
[B][M1]ساقی تذرو رنگ به طوق غبب چو کبک[M2]طوق دگر ز عنبر سارا برافکند
[B][M1]بردست آن تذرو چو خون کبوتران[M2]می‌بین که رنگ عید چه زیبا برافکند
[B][M1]ز آن خاتم سهیل نشان بین که بر زمین[M2]چشم نگین نگین چو ثریا برافکند
[B][M1]چون آب پشت دست نماید نگین نگین[M2]پس مهر جم به خاتم گویا برافکند
[B][M1]چون بلبله دهان به دهان قدح برد[M2]گوئی که عروه بال به عفرا برافکند
[B][M1]یا فاخته که لب به لب بچه آورد[M2]از خلق ناردان مصفا برافکند
[B][M1]خیک است زنگی خفقان دار کز جگر[M2]وقت دهان گشا همه صفرا برافکند
[B][M1]مطرب به سحر کاری هاروت در سماع[M2]خجلت به روی زهرهٔ زهرا برافکند
[B][M1]انگشت ارغنون زن رومی به زخمه بر[M2]تب لرزهٔ تنا تننانا برافکند
[B][M1]چنگی بده بلورین ماهی آب دار[M2]چون آب لرزه وقت محاکا برافکند
[B][M1]بر بط کری است هشت زبان کش به هشت گوش[M2]هر دم شکنجه دست توانا برافکند
[B][M1]چنگ است پای بسته، سرافکنده، خشک تن[M2]چون زرقی که گوشت ز احشا برافکند
[B][M1]نای است بسته حلق و گرفته دهان چرا[M2]کز سرفه خون قنینهٔ حمرا برافکند
[B][M1]در چنبر دف آهو و گور است و یوز و سگ[M2]کاین صف بر آن کمین به مدارا برافکند
[B][M1]حلق رباب بسته طناب است اسیروار[M2]کز درد حلق ناله بر اعضا برافکند
[B][M1]در دری که خاطر خاقانی آورد[M2]قیمت به بزم خسرو والا برافکند
[B][M1]رعد سیپد مهرهٔ شاه فلک غلام[M2]بر بوقبیس لرزه ز آوا برافکند
[B][M1]خورشید جام خسرو ایران به جرعه ریز[M2]بر خاک اختران مجزا برافکند
[B][M1]تاج و سریر خسرو مازندران ز رشک[M2]خورشید را گداز همانا برافکند
[A]
[B][M1]نوروز برقع از رخ زیبا برافکند[M2]بر گستوان به دلدل شهبا برافکند
[B][M1]سلطان یک سوارهٔ گردون به جنگ دی[M2]بر چرمه تنگ بندد و هرا برافکند
[B][M1]بابیست و یک و شاق ز سقلاب ترک‌وار[M2]بر راه دی کمین به مفاجا برافکند
[B][M1]از دلو یوسفی بجهد آفتاب و چشم[M2]بر حوت یونسی به تماشا برافکند
[B][M1]ماهی نهنگ‌وار به حلقش فرو برد[M2]چون یونسش دوباره به صحرا برافکند
[B][M1]چشمه به ماهی آید و چون پشت ماهیان[M2]زیور به روی مرکز غبرا برافکند
[B][M1]آن آتشین صلیب در آن خانهٔ مسیح[M2]بر خاک مرده باد مسیحا برافکند
[B][M1]آن مطبخی باغ نهد چشم بر بره[M2]همچون بره که چشم به مرغی برافکند
[B][M1]از پشت کوه چادر احرام برکشد[M2]بر کتف ابر، جادر ترسا برافکند
[B][M1]چون باد زند نیجی کهسار برکشد[M2]برخاک و خاره سندس و خارا برافکند
[B][M1]مغز هوا ز فضلهٔ دی در زکام بود[M2]ابرش طلی به وجه مداوا برافکند
[B][M1]گر شب گذار داد به بزغاله روز را[M2]تا هر چه داشت قاعده عذرا برافکند
[B][M1]شب را ز گوسفند نهد دنبه افتاب[M2]تا کاهش دقش به مدارا برافکند
[B][M1]در پردهٔ خماهنی ابر سکاهنی[M2]رنگ خضاب بر سر دنیا برافکند
[B][M1]قوس قزح به کاغذ شامی به شام‌گاه[M2]از هفت رنگ بین که چه طغرا برافکند
[B][M1]روز از برای ثقل کشی موکب بهار[M2]پالان به توسن استر گرما برافکند
[B][M1]روز از کمین خود چو سکندر کشد کمان[M2]بر خیل شب هزیمت دارا برافکند
[B][M1]روز ارنه عکس تیغ ملک بوالمظفر است[M2]پس چون کمین به لشکر اعدا برافکند
[B][M1]روز ارنه تیغ خسرو مازندران شده است[M2]چون بشکند نهال ستم یا برافکند
[B][M1]اعظم سپهبد آنکه کشد تیغ زهر فام[M2]زهره ز شیر شرزه به هیجا برافکند
[B][M1]کیخسرو هدی که غلامانش را خراج[M2]طمغاج خان به تبت و یغما برافکند
[B][M1]حمل خزانه‌اش به سمرقند برنهد[M2]نزل ستانه‌اش به بخارا برافکند
[B][M1]تا بس نه دیر والی شام و شه یمن[M2]باجش به مصر و ساو به صنعا برافکند
[B][M1]ملک عجم به کوشش دولت بپرورد[M2]نام عرب به بخشش نعما برافکند
[B][M1]چون ز آب خضر جام سکندر کشد به بزم[M2]گنج سکندر از پی یقما برافکند
[B][M1]بدر سماک نیزه که بر قلب مملکت[M2]اکسیرها ز سعد موفا برافکند
[B][M1]ز آن رمح مارسان ز دم کژدم فلک[M2]بیرون کند گروه به زبانا برافکند
[B][M1]پشت کمان و تیر چلیپا کند به رزم[M2]تا اسم روم و رسم چلیپا برافکند
[B][M1]شمشیر نصرت الدین چون پر جبرئیل[M2]خسف سبا به کشور اعدا برافکند
[B][M1]بخت کیالواشیر از نه فلک گذشت[M2]سایه به هشت جنت ماوا برافکند
[B][M1]نه حرف نام اوست به ده نوع حرز روح[M2]تا نقش آن، به عرض معلی برافکند
[B][M1]ز اشکال تیغ او قلم تیز هندسی[M2]بر سطح ماه خط معما برافکند
[B][M1]ترتیب قوقهٔ کله بندگانش راست[M2]رنگی که افتاب بخارا برافکند
[B][M1]هر شب برای طرف کمرهای خادمانش[M2]دریای چرخ لؤلؤ لالا برافکند
[B][M1]هر سال مه سیاه شود بر امید آنک[M2]روزیش نام خادم و لالا برافکند
[B][M1]آقسنقری است روز و قراسنقری است شب[M2]بر هر دو نام بنده و مولا برافکند
[B][M1]آبای علویند کمر دار و این خلف[M2]راضی بدان که سایه به آبا برافکند
[B][M1]مشفق پدر، مرید پسر به بود که نخل[M2]بر تن کمر به خدمت خرما برافکند
[B][M1]گر بهر عزم کیان بر عراق و پارس[M2]ظل همای رایت علیا برافکند
[B][M1]در گوش گوشوار سمعنا کشد عراق[M2]بر دوش طیلسان اطعنا برافکند
[B][M1]فتح آن چنان کند ید بیضای عسکرش[M2]کاسیب آن به عسکر و بیضا برافکند
[B][M1]ور بر فلک سوار برآید جو مصطفی[M2]زین بر براق رفعت والا برافکند
[B][M1]مهماز او به پهلوی سرطان کند گذار[M2]گر همتش لگام به جوزا برافکند
[B][M1]آنکه از جناب شاه به جنت برد نشان[M2]رشک گران به جنت ماوی برافکند
[B][M1]شیر فلک به گاو زمین رخت برنهد[M2]گر بر فلک نظر به معادا برافکند
[B][M1]گر نه بقای شاه حمایت کند، فنا[M2]بیخ نژاد آدم و حوا برافکند
[B][M1]در مجمعی که شاه و دگر خسروان بوند[M2]او کل بود که سهم بر اجزا برافکند
[B][M1]آری که افتاب مجرد به یک شعاع[M2]بیخ کواکب شب یلدا برافکند
[B][M1]روح القدس بشیبد اگر بکر همتش[M2]پرده در این سراچهٔ اشیا برافکند
[B][M1]نشگفت اگر ز هوش شود موسی آن زمان[M2]کایزد به طور نور تجلی برافکند
[B][M1]نظارگان مصر ببرند دست از آنک[M2]یوسف نقاب طلعت غرا برافکند
[B][M1]از خلق یوسفیش به پیرانه سر جهان[M2]پیرایهٔ جمال زلیخا برافکند
[B][M1]صخره برآورد سر رفعت چو مصطفی[M2]شکل قدم به صخرهٔ صما برافکند
[B][M1]بس دوزخی است خصمش از آن سرخ رو شده است[M2]کآتش به زر ناسره گونا برافکند
[B][M1]چه خصم بر نواحی ملکش کند گذر[M2]چه خوک دم به مسجد اقصی برافکند
[B][M1]از تاختن عدو به دیارش چه بد کند؟[M2]یا بولهب چه وهن به طاها برافکند؟
[B][M1]نقصی به کاسهٔ زر پرویز کی رسد[M2]ز آن خرمگس که سایه به سکبا برافکند
[B][M1]گردون به خصم او چه کلاه مهی دهد[M2]کس دیو را چه زیور حورا برافکند
[B][M1]مدبر بزاد خصمش و گوید که مقبلم[M2]بر خود چنین لقب بچه یارا برافکند
[B][M1]نه دمنه چون اسد نه در منه نام چو سنبله است[M2]هر چند نام بیهده کانا برافکند
[B][M1]دستش به نیزه‌ای که علی الروس اژدهاست[M2]اقلیم روس را به تعدا برافکند
[B][M1]از نام شاه و نام بداندیش او فلک[M2]بر لوح بخت خط معما برافکند
[B][M1]ز آن نام فر بدین سر مسعود بر نهد[M2]زان نام اخ بدان دل دروا برافکند
[B][M1]هر شیر خواره را نرساند به هفت خوان[M2]نام سفندیار که ماما برافکند
[B][M1]شاها طراز خطبهٔ دولت به نام توست[M2]نام آن بود که دولت برنا برافکند
[B][M1]اسم بلند هم به بلند اختری دهد[M2]چون روزگار قرعهٔ اسما برافکند
[B][M1]دست تو شمس و خطی تو خط استواست[M2]کاقلیم شرک را به تعزا برافکند
[B][M1]آری به نای جادوی فرعونی از جهان[M2]ثعبان اسود و ید بیضا برافکند
[B][M1]گفتم که افتاب کفی، سهوم اوفتاد[M2]سهم تو سهو بر دل دانا برافکند
[B][M1]خود آفتاب پیش سخای تو سائلی است[M2]کش لرز شرم وقت تقاضا برافکند
[B][M1]دارم نیاز جنت بزم تو لاجرم[M2]عم دوزخی بر این دل دروا برافکند
[B][M1]زی چشمهٔ حیات رسم خضروار اگر[M2]چشمم نظر به مجلس اعلی برافکند
[B][M1]حربا منم تو قرصهٔ شمسی، روا بود[M2]گر قرص شمس نور به حربا برافکند
[B][M1]زرد است روی آزم و خوش ذوق خاطرم[M2]چون زعفران که رنگ به حلوا برافکند
[B][M1]آزاده بندگیت رها چون کند چو دیو[M2]کو خرمن بهشت به نکبا برافکند
[B][M1]کس خدمتت گذارد یا خود به قحط سال[M2]از حلق کس نوالهٔ حلوا برافکند
[B][M1]ملک عجم چو طعمهٔ ترکان اعجمی است[M2]عاقل کجا بساط تمنا برافکند
[B][M1]تن گر چه سو و اکمک از ایشان طلب کند[M2]کی مهر شه به آتسز و بغرا برافکند
[B][M1]زال ار چه موی چون پر زاع آرزو کند[M2]بر زاغ کی محبت عنقا برافکند
[B][M1]یعقوب هم به دیدهٔ معنی بود ضریر[M2]گر مهر یوسفی به یهودا برافکند
[B][M1]بهرام ننگرد به براهام چون نظر[M2]بر خان و خوان لنبک سقا برافکند
[B][M1]آن کش غرض ز بادیه بیت الحرم بود[M2]کی چشم دل به حله و احیا برافکند
[B][M1]آن کس که یافت طوبی و طرف ریاض خلد[M2]طرفه بود که چشم به طرفا برافکند
[B][M1]این شعر هر که بشنود از شاعران عصر[M2]زهره ز رشک صاحب انشا برافکند
[B][M1]کو عنصری که بشنود این شعر آب‌دار[M2]تا خاک بر دهان مجارا برافکند
[B][M1]چندان بمان که ماه نو آید عیان ز شرق[M2]وز سوی غرب صبح تلالا برافکند
[B][M1]بادت سعادت ابد و با تو بخت را[M2]مهری که جان سعد به اسما برافکند
[B][M1]بخت تو خواب دیدهٔ بیدار تا ز امن[M2]بر چشم فتنه خواب مهنا برافکند
[B][M1]تو شاد خوار عافیتی تا وبای غم[M2]طاعون به طاعن حسد آوا برافکند
[B][M1]عدل تو آن طراز که بر آستین ملک[M2]هر روز نو طراز مثنا بر افکند
[B][M1]خصمان اسیر قهر تو تا هم به دست قهر[M2]بنیادشان خدای تعالی برافکند
[A]
[B][M1]شب روان چو رخ صبح آینه سیما بینند[M2]کعبه را چهره در آن آینه پیدا بینند
[B][M1]گر چه زان آینه خاتون عرب را نگرند[M2]در پس آینه رویم زن رعنا بینند
[B][M1]اختران عود شب آرند و بر آتش فکنند[M2]خوش بسوزند و صبا خوش دم از آنجا بینند
[B][M1]صبح دندان چو مطرا کند از سوخته عود[M2]عودی خاک ز دندانش مطرا بینند
[B][M1]صبح را در رداء سادهٔ احرام کشند[M2]تا فلک را سلب کعبه مهیا بینند
[B][M1]محرمان چون رداء صبح در آرند به کتف[M2]کعبه را سبز لباسی فلک آسا بینند
[B][M1]خود فلک شقهٔ دیبای تن کعبه شود[M2]هم ز صبحش علم شقهٔ دیبا بینند
[B][M1]دم صبح از جگر آرند و نم ژاله ز چشم[M2]تا دل زنگ پذیر آینه سیما بینند
[B][M1]نم و دم تیره کنند آینه، این آینه بین[M2]کز نم گرم و دم سرد مصفا بینند
[B][M1]ز آه سبوح زنان راه صبوحی بزنند[M2]دیو را ره زدن روح چه یارا بینند
[B][M1]بشکنند آن قدح مه تن گردون زنار[M2]که به دست همه تسبیح ثریا بینند
[B][M1]اختران از پی تسبیح همه زیر آیند[M2]کآتش دل زده در قبهٔ بالا بینند
[B][M1]نیک لرزانند از مؤذن تسبیح فلک[M2]اخترانی که چو تسبیح مجزا بینند
[B][M1]خوش دمان آن ردی صبح بشویند چو شیر[M2]کن ردا جامهٔ احرام مسیحا بینند
[B][M1]نه نه مشتاقان از صبح و ز شام آزادند[M2]که دل از هر چه دو رنگی است شکیبا بینند
[B][M1]صبح و شام آمده گل گونه رخ و غالیه فام[M2]رو که مردان نه بدین رنگ، زنان وابینند
[B][M1]صبح صادق پس کاذب چکند بر تن دهر[M2]چادر سبز درد تا زن رسوا بینند
[B][M1]ز آبنوس شب و روز آمده بر رقعهٔ دهر[M2]دو سپه کالت شطرنجی سودا بینند
[B][M1]لعب دهر است چو تضعیف حساب شطرنج[M2]گر چه پایان طلبندش نه همانا بینند
[B][M1]کی کند خاک در این کاسهٔ مینای فلک[M2]که در او آتش و زهر آبخور ما بینند
[B][M1]غلطم خاک چه حاجت که چو اندر نگرند[M2]همه خاک است که در کاسهٔ مینا بینند
[B][M1]خاک خوران ز فلک خواری بینند چو خاک[M2]خاک بر سر همه را هیچ مگو تا بینند
[B][M1]بگذریم از فلک و دهر و در کعبه زنیم[M2]کاین دو را هم به در کعبه تولا بینند
[B][M1]ما و خاک پی وادی سپران کز تف و نم[M2]آهشان مشعله دار و مژه سقا بینند
[B][M1]ها ره واقصه و قصهٔ آن راه شویم[M2]که ز برکه‌ش برکه برکه سینا بینند
[B][M1]بادیه بحر و بر آن بحر، چو باران ز حباب[M2]قبهٔ سیم زده حله و احیا بینند
[B][M1]از خفاجه به سر راه معونت یابند[M2]وز عرینه به لب چاه مواسا بینند
[B][M1]گرم گاهی که چو دوزخ بدمد باد سموم[M2]تف باحورا چو نکهت حورا بینند
[B][M1]قرصهٔ شمس شود قرصهٔ ریوند ز لطف[M2]بهر تفته جگران کافت گرما بینند
[B][M1]چرخ نارنج صفت شیشهٔ کافور شود[M2]که ز انفاس مریدان دم سرما بینند
[B][M1]علم خاص خلیفه زده در لشکر حاج[M2]چتر شام است کز او ماه شب آرا بینند
[B][M1]ماه زرین زبر رایت و دستارچه زیر[M2]آفتابی به شب آراسته عمدا بینند
[B][M1]تاج زرین به سر دختر شاهنشه زنگ[M2]باز پوشیده به گیسوش سراپا بینند
[B][M1]ز می از خیمه پر افلاک و ز بس فلکهٔ زر[M2]بر سر هر فلکی کوکب رخشا بینند
[B][M1]سالکان راست ره بادیه دهلیز خطر[M2]لکن ایوان امان کعبه علیا بینند
[B][M1]همه شب‌های غم آبستن روز طرب است[M2]یوسف روز، به چاه شب یلدا بینند
[B][M1]خوشی عافیت از تلخی دارو یابند[M2]تابش معنی در ظلمت اسما بینند
[B][M1]برشوند از پل آتش که اثیرش خوانند[M2]پس به صحرای فلک جای تماشا بینند
[B][M1]بگذرند از سر موئی که صراطش دانند[M2]پس سر مائدهٔ جنت ماوا بینند
[B][M1]حفت الجنه همه راه بهشت آمد خار[M2]پس خارستان گلزار تمنا بینند
[B][M1]حفت النار همه راه سقر گلزار است[M2]باز خارستان سر تاسر صحرا بینند
[B][M1]شوره بینند به ره پس به سر چشمه رسند[M2]غوره یابند به رز پس می‌حمرا بینند
[B][M1]آب ابر است کزاو شوره فرات انگارند[M2]تاب مهر است کز او غوره منقا بینند
[B][M1]فر کعبه است که در راه دل و باغ امید[M2]شوره و غورهٔ ما چشمه و صهبا بینند
[B][M1]تخم کاینجا فکنی کشت تو آنجا دروند[M2]جوی کامروز کنی آب تو فردا بینند
[B][M1]بد دلی در ره نیکی چه کنی کاهل نیاز[M2]نیک را هم نظر نیک مکافا بینند
[B][M1]تشنگانی که ز جان سیر شوند از می عشق[M2]دل دریا کش سرمست چو دریا بینند
[B][M1]دیو کز وادی محرم شنود نالهٔ کوس[M2]چون حریر علمش لرزه بر اعضا بینند
[B][M1]گوسفند فلک و گاو زمین را به منی[M2]حاضر آرند و دو قربان مهیا بینند
[B][M1]پی غلط کرده چو خرگوش همه شیر دلان[M2]ره به تنها شده تا کعبه به تنها بینند
[B][M1]آسمان در حرم کعبه کبوتروار است[M2]که ز امنش به در کعبه مسما بینند
[B][M1]آسمان کو ز کبودی به کبوتر ماند[M2]بر در کعبه معلق زن و دروا بینند
[B][M1]این کبوتر که نیارد ز بر کعبه پرید[M2]طیرانش نه به بالا که به پهنا بینند
[B][M1]شقه‌ای کز بر کعبه فلکش می‌خوانند[M2]سایهٔ جامهٔ کعبه است که بالا بینند
[B][M1]روز و شب را که به اصل از حبش و روم آرند[M2]پیش خاتون عرب جوهر و لالا بینند
[B][M1]حبشی زلف یمانی رخ زنگی خال است[M2]که چو ترکانش تتق رومی خضرا بینند
[B][M1]کعبه را بینند از حلقهٔ در حلقهٔ زلف[M2]نقطهٔ خالش از آن صخرهٔ صما بینند
[B][M1]جان فشانند بر آن خال و بر آن حلقهٔ زلف[M2]عاشقان کان رخ زیتونی زیبا بینند
[B][M1]مشتری عاشق آن زلف و رخ و خال شده است[M2]که چو گردونش سراسیمه و شیدا بینند
[B][M1]گفتی آن حلقهٔ زلف از چه سپید است چو شیر[M2]که ز خال سیهی عنبر سارا بینند
[B][M1]کعبه دیرینه عروسی است عجب نی که بر او[M2]زلف پیرانه و خال رخ برنا بینند
[B][M1]حلقهٔ زلف کهن رنگ بگرداند لیک[M2]خال را رنگ همان غالیه گونا بینند
[B][M1]عشق بازان که به دست آرند آن حلقهٔ زلف[M2]دست در سلسلهٔ مسجد اقصی بینند
[B][M1]خاک پاشان که بر آن سنگ سیه بوسه زنند[M2]نور در جوهر آن سنگ معبا بینند
[B][M1]از پس سنگ سیه بوسه زدن وقت وداع[M2]چشمهٔ خضر ز ظلمات مفاجا بینند
[B][M1]گر به مکه فلک و نور مجزا دیدند[M2]در مدینه ملک و عرض معلا بینند
[B][M1]خاکیان جگر آتش زده از باد سموم[M2]آب خور خاک در حضرت والا بینند
[B][M1]مصطفی پیش خلایق فکند خوان کرم[M2]که مگس ران وی از شهپر عنقا بینند
[B][M1]عیسی از چرخ فرود آید و ادریس ز خلد[M2]کاین دو را زله ز خوان پایهٔ طاها بینند
[B][M1]خاصگان بر سر خوان کرمش دم نزنند[M2]ز آن اباها که بر این خوانچهٔ دنیا بینند
[B][M1]زعفران رنگ نماید سر سکباش ولیک[M2]گونهٔ سگ مگس است آنکه ز سکبا بینند
[B][M1]عقل واله شده از فر محمد یابند[M2]طور پاره شده از نور تجلی بینند
[B][M1]عقل و جان چون یی و سین بر در یاسین خفتند[M2]تن چو نون کز قلمش دور کنی تا بینند
[B][M1]او گرفته ز سخن روزه و از عید سخاش[M2]صاع خواهان زکوة آدم و حوا بینند
[B][M1]شیر مردان به حریمش سگ کهفند همه[M2]اینت شیران که مدد ز آتش هیجا بینند
[B][M1]سرمهٔ دیده ز خاک در احمد سازند[M2]تا لقای ملک العرش تعالی بینند
[B][M1]حضرت اوست جهانی که شب و روز جهان[M2]شاخ و برگی است که آن روضهٔ غرا بینند
[B][M1]داد خواهان که ز بیداد فلک ترسانند[M2]داد از آن حضرت دین داور دارا بینند
[B][M1]بنده خاقانی و درگاه رسول الله از آنک[M2]بندگان حرمت از این درگه اعلی بینند
[B][M1]خاک مشکین که ز درگاه رسول آورده است[M2]حرز بازوش چو الکهف و چو کاها بینند
[B][M1]مصطفی حاضر و حسان عجم مدح سرای[M2]پیش سیمرغ خمش طوطی گویا بینند
[B][M1]گر چه حسان عجم را همه جا جای دهند[M2]جایش آن به که به خاک عربش جا بینند
[B][M1]گر چه در نفت سیه چهره توان دید ولیک[M2]آن نکوتر که در آیینهٔ بیضا بینند
[B][M1]لاف از آن روح توان زد که به چارم فلک است[M2]نی از آن روح که در تبت و یغما بینند
[B][M1]یادش آید که به شروان چه بلا برد و چه دید[M2]نکبتی کان پشه و باشه ز نکبا بینند
[B][M1]بس که دید آفت اعدا ز پی انس عیال[M2]مردم از بهر عیال آفت اعدا بینند
[B][M1]موسی از بهر صفورا کند آتش خواهی[M2]و آن شبانیش هم از بهر صفورا بینند
[B][M1]به فریب فلک آزرده دلش خوش نکنند[M2]تا فلک را چو دلش رنگ معزا بینند
[B][M1]کی توان برد به خرما ز دل کس غصه[M2]کاستخوان غصه شده در دل خرما بینند
[B][M1]سخنش معجز دهر آمد از این به سخنان[M2]به خدا گر شنوند اهل عجم یا بینند
[B][M1]چو تمسکت به حبل الله از اول دیدند[M2]حسبنا الله و کفی آخر انشا بینند
[A]
[B][M1]مقصد اینجاست ندای طلب اینجا شنوند[M2]بختیان را ز جرس صبح‌دم آوا شنوند
[B][M1]عارفان نظری را فدی اینجا خواهند[M2]هاتفان سحری را ندی اینجا شنوند
[B][M1]خاکیان را ز دل گرم روان آتش عشق[M2]باد سرد از سر خوناب سویدا شنوند
[B][M1]همه سگ‌جان و چو سگ ناله کنانند به صبح[M2]صبح دم نالهٔ سگ بین که چه پیدا شنوند
[B][M1]خاک پر سبحهٔ قرا شود از اشک نیاز[M2]وز دل خاک همان نالهٔ قرا شنوند
[B][M1]خاک اگر گرید و نالد چه عجب کاتش را[M2]بانگ گریه ز دل صخرهٔ صما شنوند
[B][M1]گریه آن گریه که از دیدهٔ آتش بینند[M2]ناله آن ناله که از سینهٔ خارا شنوند
[B][M1]چون بلرزد علم صبح و بنالد دم کوس[M2]کوه را نالهٔ تب لرزه چو دریا شنوند
[B][M1]صبح گلفام شد ارواح طلب تا نگرند[M2]کوس گلبام زد ابدال بگو تا شنوند
[B][M1]هر چه در پردهٔ شب راز دل عشاق است[M2]کان نفس جز به قیامت نه همانا شنوند
[B][M1]صبح شد هدهد جاسوس کز او او وا پرسند[M2]کوس شد طوطی غماز کز او واشنوند
[B][M1]چون به پای علم روز، سر شب ببرند[M2]چه عجب کز دم مرغ آه دریغا شنوند
[B][M1]کشته شد دیو به پای علم لشکر حاج[M2]شاید ار تهنیت از کوس مفاجا شنوند
[B][M1]کوس حاج است که دیو از فزعش گردد کر[M2]زو چو کرنای سلیمان دم عنقا شنوند
[B][M1]یارب این کوس چه هاروت فن و زهره نواست[M2]که ز یک پرده صد الحانش به عمدا شنوند
[B][M1]چه کند کوس که امروز قیامت نکند[M2]بند آرد نفس صور که فردا شنوند
[B][M1]کوس را بین خم ایوان سلیمان که در او[M2]لحن داود به آهنگ دل آرا شنوند
[B][M1]کوس چون صومعهٔ‌پیر ششم چرخ کز او[M2]بانگ شش دانهٔ تسبیح ثریا شنوند
[B][M1]کوس ماند به کمان فلک اما عجب آنک[M2]زو صریر قلم تیر به جوزا شنوند
[B][M1]کوس را دل نی و دردی نه، چرانالد زار[M2]نالهٔ زار ز درد دل دروا شنوند
[B][M1]کوس چون مار شده حلقه و کو بند سرش[M2]بانگ آن کوفتن از کعبه به صنعا شنوند
[B][M1]سخت سر کوفته دارندش و او نالد زار[M2]نالهٔ مرد ز سرکوبهٔ اعدا شنوند
[B][M1]خم کوس است که ما نوذیحجه نمود[M2]گر ز مه لحن خوش زهرهٔ زهرا شنوند
[B][M1]خود فلک خواهد تا چنبر این کوس شود[M2]تا صداش از حبل‌الرحمهٔ بطحا شنوند
[B][M1]گر دم چنبر چو بین که شنودند خوش است[M2]پس دم آن خوش تر کز چنبر مینا شنوند
[B][M1]از پی حرمت کعبه چه عجب گر پس از این[M2]بانگ دق الکوس از گنبد خضرا شنوند
[B][M1]مشتری قرعهٔ توفیق زند بر ره حاج[M2]بانگ آن قرعه بر این رقعهٔ غبرا شنوند
[B][M1]عرشیان بانگ وللله علی الناس زنند[M2]پاسخ از خلق سمعنا و اطعنا شنوند
[B][M1]از سر و پای در آیند سراپا به نیاز[M2]تا تعال از ملک العرش تعالی شنوند
[B][M1]روضه روضه همه ره باغ منور بینند[M2]برکه برکه همه جا آب مصفا شنوند
[B][M1]بر سر روضه همه جای تنزه شمرند[M2]بر لب برکه همه جای تماشا شنوند
[B][M1]انجم ماه وش آمادهٔ حج آمده‌اند[M2]تا خواص از همه لبیک مثنا شنوند
[B][M1]همه را نسخهٔ اجزای مناسک در دست[M2]از پی کسب جزا خواندن اجزا شنوند
[B][M1]نه صحیفه است فلک هفت ده آیت ز برش[M2]عاشقان این همه از سورهٔ سودا شنوند
[B][M1]نه صحیفه که به ده بند یکایک بستند[M2]تا نه بس دیر چو سی پاره مجزا شنوند
[B][M1]خام پوشند و همه اطلس پخته شمرند[M2]زهر نوشند و همه بانگ هنیا شنوند
[B][M1]زندگیشان به حق و نام بر ارواح چراست[M2]کبشان ابر دهد لاف ز سقا شنوند
[B][M1]گنج پروردهٔ فقرند و کم کم شده لیک[M2]گم گم گنج سرا پردهٔ بالا شنوند
[B][M1]فقر نیکوست به رنگ ارچه به آواز بد است[M2]عامه زین رنگ هم آواز تبرا شنوند
[B][M1]شبه طاووس شمر فقر که طاوسان را[M2]رنگ زیباست گر آواز نه زیبا شنوند
[B][M1]سفر کعبه نمودار ره آخرتاست[M2]گر چه رمز رهش از صورت دیبا شنوند
[B][M1]جان معنی است باسم صوری داده برون[M2]خاصگان معنی و عامان همه اسما شنوند
[B][M1]کعبه را نام به میدانگه عام عرفات[M2]حجرهٔ خاص جهان داور دارا شنوند
[B][M1]عابدان نعره برآرند به میدانگه از آنک[M2]نعرهٔ شیر دلان در صف هیجا شنوند
[B][M1]عارفان خامش و سر بر سر زانو چو ملخ[M2]نه چو زنبور کز او شورش و غوغا شنوند
[B][M1]ساربانا به وفا بر تو که تعجیل نمای[M2]کز وفای تو ز من شکر موفا شنوند
[B][M1]حاش لله اگر امسال ز حج و امانم[M2]نز قصور من و تقصیر تو حاشا شنوند
[B][M1]دوستان یافته میقات و شده زی عرفات[M2]من به فید و ز من آوازه به بطحا شنوند
[B][M1]هیچ اگر سایه پذیرد منم آن سایهٔ هیچ[M2]که مرا نام نه در دفتر اشیا شنوند
[B][M1]ها و ها باشد اگر محمل ما سازی و هم[M2]برسانیم بکم زانکه ز من ها شنوند
[B][M1]بر در کعبه که بیت الله موجودات است[M2]که مباهات امم زان در والا شنوند
[B][M1]بار عام است و در کعبه گشاده است کز او[M2]خاصگان بانگ در جنت ماوا شنوند
[B][M1]پس چو رضوان در جنات گشاید ملکان[M2]بانگ حلقه زدن کعبهٔ علیا شنوند
[B][M1]زان کلیدی که نبی نزد بنی‌شیبه سپرد[M2]بانگ پر ملک و زیور حورا شنوند
[B][M1]چون جرس دار نجیبان ره یثرب سپرند[M2]ساربان را همه الحان، جرس آسا شنوند
[B][M1]در فلک صوت جرس زنگل نباشان است[M2]که خروشیدنش از دخمهٔ دارا شنوند
[B][M1]به سلام آمدگان حرم مصطفوی[M2]ادخلوها به سلام از حرم آوا شنوند
[B][M1]النبی النبی آرند خلایق به زبان[M2]امتی امتی از روضهٔ غرا شنوند
[B][M1]از صریر در او چار ملایک به سه بعد[M2]پنج هنگام دوم صور به یک جا شنوند
[B][M1]بر در مرقد سلطان هدی ز ابلق چرخ[M2]مرکب داشته را نالهٔ هرا شنوند
[B][M1]خود جنیبت به درش داشته بینند براق[M2]کز صهیلش نفس روح معلا شنوند
[B][M1]موسی استاده و گم کرده ز دهشت نعلین[M2]ارنی گفتنش از هبر تجلا شنوند
[B][M1]بهر وایافتن گم شده نعلین کلیم[M2]والضحی خواندن خضر از در طاها شنوند
[B][M1]بنده خاقانی و نعت سر بالین رسول[M2]تاش تحسین ز ملک در صف اعلی شنوند
[B][M1]فخر من بنده ز خاک در احمد بینند[M2]لاف دریا ز دم عنبر سارا شنوند
[B][M1]نعت صدر نبوی که به غربت گویم[M2]بانگ کوس ملکی به که به صحرا شنوند
[B][M1]نکنم مدح که من مرثیه گوی کرمم[M2]چون کرم مرد ز من بانگ معزا شنوند
[B][M1]زنده کردم سخن ار شاکر من شد چه عجب[M2]که ز عازر صفت شکر مسیحا شنوند
[B][M1]شاید ار لب به حدیث قدما نگشایند[M2]ناقدانی که ادای سخن ما شنوند
[B][M1]آب هر آهن و سنگ ار بشود نیست عجب[M2]که دم آتش طور از ید بیضا شنوند
[B][M1]شاعران حیض حسد یافته چون خرگوشند[M2]تا ز من شیر دلان نکتهٔ عذرا شنوند
[B][M1]خصم سگ دل ز حسد نالد چون جبهت ماه[M2]نور بی‌صرفه دهد وه‌وه عوا شنوند
[B][M1]از سر خامه کنم معجزه انشا، به خدای[M2]گر چنین معجزه بینند سران یا شنوند
[B][M1]راویان کیت انشای من انشاد کنند[M2]بارک الله همه بر صاحب انشا شنوند
[A]
[B][M1]به جوی سلامت کس آبی نبیند[M2]رخ آرزو بی‌نقابی نبیند
[B][M1]نبیند دل آوخ به خواب اهل دردی[M2]که در دیدهٔ بخت خوابی نبیند
[B][M1]همه نقب دل بر خراب آید آوخ[M2]چرا گنجی اندر خرابی نبیند
[B][M1]اگر عالم خاک طوفان بگیرد[M2]دل تشنه الا سرابی نبیند
[B][M1]کسی برنیارد سر از جیب دولت[M2]که در گردن از زه طنابی نبیند
[B][M1]دل افسرده مانده است چون نفسرد دل[M2]که از آتش لهو تابی نبیند
[B][M1]رطب سبز رنگ است کی سرخ گردد[M2]که آب مه و ماه آبی نبیند
[B][M1]همه عالم انصاف جویند و ندهند[M2]از این جا کس انصاف یابی نبیند
[B][M1]اگر سال‌ها دل در داد کوبد[M2]بجز بانگ حلقه جوابی نبیند
[B][M1]چو موقوف رزق است عمر آن نکوتر[M2]که رزق آمدن را شتابی نبیند
[B][M1]جهان کشت زرد وفا دارد آوخ[M2]کز ابر کرم فتح بابی نبیند
[B][M1]به ترک سخن گفت خاقانی ایرا[M2]طراز سخن را بس آبی نبیند
[B][M1]نگوید عزل و آفرین هم نخواند[M2]که معشوق و مالک رقابی نبیند
[B][M1]لسان الطیورش فرو بست ازیرا[M2]جهان را سلیمان جنابی نبیند
[B][M1]بسا آب کافسرده ماند به سایه[M2]که بالای سر افتابی نبیند
[B][M1]بسا تین که ضایع شود در بساتین[M2]کز انجیر خواران غرابی نبیند
[A]
[B][M1]مشتی خسیس ریزه که اهل سخن نیند[M2]با من قران کنند وقرینان من نیند
[B][M1]چون ماه نخشبند مزور از آن چو من[M2]انجم فروز گنبد هر انجمن نیند
[B][M1]از هول صور فکرت من در قیامتند[M2]گر چه چو اهل صور فکنده کفن نیند
[B][M1]پروردگان مائدهٔ خاطر منند[M2]گر خود به جمله جز پسر ذوالیزن نیند
[B][M1]بل نایبان یاوگیان ولایتند[M2]زیرا که شه طغان جهان سخن نیند
[B][M1]گاوی کنند و چون صدف آبستنند لیک[M2]از طبع گوهر آور و عنبر فکن نیند
[B][M1]چون طشت بی‌سرند و چو در جنبش آمدند[M2]الا شناعتی و دریده دهن نیند
[B][M1]گاه فریب دمنهٔ افسون گرند لیک[M2]روز هنر غضنفر لشکر شکن نیند
[B][M1]چون ارقم از درون همه زهرند و از برون[M2]جز کآبش رنگ رنگ و شگال شکن نیند
[B][M1]اوباش آفرینش و حشو طبیعتند[M2]کالا به دست حرص و حسد مرتهن نیند
[B][M1]اندر چه اثیر اسیرند تا ابد[M2]زان جز شکسته پای و گسسته رسن نیند
[B][M1]گویند در خلافه ولیعهد آدمیم[M2]مشنو خلافشان که جز ابلیس فن نیند
[B][M1]گویند عیسی دگریم از طریق نطق[M2]برکن بروتشان که به جز گور کن نیند
[B][M1]خود را همای دولت خوانند و غافلند[M2]کالا غراب ریمن و جغد دمن نیند
[B][M1]بر قله‌های کوه ریاضت کشیده‌اند[M2]ارباب تهمتند ولی برهمن نیند
[B][M1]از روی مخرقه همه دعوی دین کنند[M2]وز کوی زندقه به جز اهل فتن نیند
[B][M1]چون شمع صبح‌گاهی و چون مرغ بی‌گهی[M2]الا سزاید کشتن و گردن زدن نیند
[B][M1]من میوه دار حکمتم از نفس ناطقه[M2]و ایشان ز روح نامیه جز نارون نیند
[B][M1]جمعند بر تفرق عالم ولی ز ضعف[M2]موران با پرند و سپاه پرن نیند
[B][M1]تازند رخش بدعت و سازند تیر کید[M2]اما سفندیار مرا تهمتن نیند
[B][M1]فرعونیان بی‌فر و عونند لاجرم[M2]اصحاب بینش ید بیضای من نیند
[B][M1]خود عذرشان نهم که جعل پیشه‌اند پاک[M2]ز آن طالبان مشک و نسیم سمن نیند
[B][M1]آری به آب نایژه خو کرده‌اند از آنک[M2]مستسقیان لجهٔ بحر عدن نیند
[B][M1]بل تا مرض کشند ز خوان‌های بد گوار[M2]کارزانیان لذت سلوی و من نیند
[B][M1]بینا دلان ز گفتهٔ من در بشاشت‌اند[M2]کوری آن گروه که جز در حزن نیند
[B][M1]جائی است ضیمران ضمیر مرا چمن[M2]کارواح قدس جز طرف آن چمن نیند
[B][M1]نساج نسبتم که صناعات فکر من[M2]الا ز تار و پود خرد جامه تن نیند
[B][M1]نجار گوهرم که نجیبان طبع من[M2]جز زیر تیشهٔ پدر خویشتن نیند
[B][M1]وین جاهلان ملمع کارند و منتحل[M2]ز آن گاه امتحان به جز از ممتحن نیند
[B][M1]از نوک خامه دفتر دلشان سیه کنم[M2]کایشان زنخ زنند، همه خامه زن نیند
[B][M1]آنجا که من فقاع گشایم ز جیب فضل[M2]الا ز درد دل چو یخ افسرده تن نیند
[B][M1]معصوم کی شوند ز طوفان لفظ من[M2]کز نوح عصمت الا فرزند و زن نیند
[B][M1]در کون هم طویلهٔ خاقانیند لیک[M2]از نقش و نطرتند ز نفس و فطن نیند
[B][M1]حقا به جان شاه که هم شاه آگه است[M2]کایشان سزای حضرت شاه ز من نیند
[A]
[B][M1]آمد بهار و بخت که عشرت فزا شود[M2]از هر طرف هزار گل فتح وا شود
[B][M1]گلشن شود نشیمن سلطان نوبهار[M2]چون بهر شاه تخت مرصع بنا شود
[B][M1]کان زر و جواهر بحر در و گهر[M2]شد جمع تا نشیمن بحر سخا شود
[B][M1]برگش زمرد است و گلش لعل آبدار[M2]گلزار تخت شه که بر آب بقا شود
[B][M1]توران سزد به پادشهی کز سر پری[M2]لعلی به صد هزار بدخشان بها شود
[B][M1]شد وقت کز نسیم قدوم بهار ملک[M2]در باغ تخت غنچهٔ یاقوت وا شود
[B][M1]عید قدم مبارک نوروز مژده داد[M2]کامسال تازه از پی هم فتح‌ها شود
[B][M1]عید مبارک است کزان پای بخت شاه[M2]چون شاهدان ز خون عدو پرحنا شود
[B][M1]خاقانی عید آمد و خاقان به یمن خود[M2]هر کار کز خدای بخواهد روا شود
[A]
[B][M1]سر چه سنجد که هوش می‌بشود[M2]تن چه ارزد که توش می‌بشود
[B][M1]دلم از خون چو خم به جوش آمد[M2]جان چو کف ز او به جوش می‌بشود
[B][M1]منم آن بید سوخته که به من[M2]دیده راوق فروش می‌بشود
[B][M1]چون گریزد دل از بلا که جهان[M2]بر دلم تخته پوش می‌بشود
[B][M1]من ز گریه نیم خموش ولیک[M2]مرغ جانم خموش می‌بشود
[B][M1]ساقی غم که جام جام دهد[M2]عمر در نوش نوش می‌بشود
[B][M1]بختم آوخ که طفل گرینده است[M2]که به هر لحظه روش می‌بشود
[B][M1]طفل بد را که گریهٔ تلخ است[M2]به که در خواب نوش می‌بشود
[B][M1]خواب آشفته دیده بودم دوش[M2]عالم امشب چو دوش می‌بشود
[B][M1]آه کز مردن امام شهاب[M2]آه من سخت کوش می‌بشود
[B][M1]دلم از راه گوش بیرون شد[M2]بیم آن بد که هوش می‌بشود
[B][M1]نه به دل بودم این سخن نه به گوش[M2]که دل از راه گوش می‌بشود
[B][M1]ای دریغ ای دریغ چندان رفت[M2]کآسمان پر خروش می‌بشود
[B][M1]تف آه از دلم سرشته به خون[M2]سبحه سوز سروش می‌بشود
[B][M1]به وفاتش امام انجم را[M2]ردی زر ز دوش می‌بشود
[B][M1]داغ بر دل زیاد خاقانی[M2]گر ز دل یاد اوش می‌بشود
[A]
[B][M1]سر چه سنجد که هوش می بشود[M2]تن چه ارزد که توش می بشود
[B][M1]دلم از خون چه خم به جوش آمد[M2]جان چو کف زد به دوش می‌بشود
[B][M1]منم آن بید سوخته که به من[M2]دیده راوق فروش می بشود
[B][M1]چون گریزد دل از بلا؟ که جهان[M2]بر دلم تخته پوش می بشود
[B][M1]من ز گریه نه‌ام خموش ولیک[M2]مرغ جانم خموش می بشود
[B][M1]ساقی غم که جام جام دهد[M2]عمر در نوش نوش می بشود
[B][M1]بختم آوخ که طفل گرینده است[M2]که به هر لحظه زوش می بشود
[B][M1]طفل بد را که گریهٔ تلخ است[M2]به که در خواب نوش می بشود
[B][M1]خواب آشفته دیده بودم دوش[M2]حالم امشب چو دوش می بشود
[B][M1]دلم از راه گوش بیرون شد[M2]بیم آن بد که هوش می بشود
[B][M1]نه به دل بودم این سخن نه به گوش[M2]که دل از راه گوش می بشود
[B][M1]آه کز مردان امام شهاب[M2]آه من سخت کوش می بشود
[B][M1]ای دریغ ای دریغ چندان رفت[M2]کآسمان پرخروش می بشود
[B][M1]تف آه از دلم سرشته به خون[M2]سبحه سوز سروش می بشود
[B][M1]به وفاتش امام انجم را[M2]ردی زر ز دوش می بشود
[B][M1]داغ بر دل زیاد خاقانی[M2]گر ز دل یاد اوش می بشود
[A]
[B][M1]نه دل از سلامت نشان می‌دهد[M2]نه عشق از ملامت امان می‌دهد
[B][M1]نه راحت دمی همدمی می‌کند[M2]نه محنت زمانی زمان می‌دهد
[B][M1]قرار جهان بر جفا داده‌اند[M2]مرا بیقراری از آن می‌دهد
[B][M1]دو نیمه کنم عمر با یک دلی[M2]که از نیم جنسی نشان می‌دهد
[B][M1]همه روز خورشید چون صبح‌دم[M2]به امید یک جنس جان می‌دهد
[B][M1]فلک زین دو تا نان زرد و سپید[M2]همه اجری ناکسان می‌دهد
[B][M1]به خوش کردن دیگ هر ناکسی[M2]به گشنیز دیگ آن دو نان می‌دهد
[B][M1]مرا چشم درد است و گشنیز نیست[M2]تو را توتیا رایگان می‌دهد
[B][M1]مگو کاسمان می‌دهد روزیم[M2]که روزی ده آسمان می‌دهد
[B][M1]فلک خاک بیزی است خاقانیا[M2]که روزیت ازین خاکدان می‌دهد
[B][M1]خود او را همین خاکدان است و بس[M2]کز این می‌ستاند بدان می‌دهد
[A]
[B][M1]در کفم نیست آنچه می‌باید[M2]در دلم نیست آنچه می‌شاید
[B][M1]هیچ در صبر دل نبندم از آنک[M2]دانم از صبر هیچ نگشاید
[B][M1]غم‌گساری در ابر می‌جویم[M2]برق او دید هم نمی‌شاید
[B][M1]صد جگر پاره بر زمین افتد[M2]گر کسی دامنم بپالاید
[B][M1]تا من از دست درنیفتم، چرخ[M2]ننشیند ز پای و ناساید
[B][M1]دامن از اشک می‌کشم در خون[M2]دوست دامن به من کی آلاید
[B][M1]سخت کوش است آه خاقانی[M2]مگر این چرخ را بفرساید
[A]
[B][M1]مرا صبح دم شاهد جان نماید[M2]دم عاشق و بوی پاکان نماید
[B][M1]دم سرد از آن دارد و خندهٔ خوش[M2]که آه من و لعل جانان نماید
[B][M1]لب یار من شد دم صبح مانا[M2]که سرد آتش عنبرافشان نماید
[B][M1]مگر صبح بر اندکی عمر خندد[M2]که دارد دم سرد و خندان نماید
[B][M1]بخندد چو پسته درون پوست و آنگه[M2]چو بادام از آن پوست عریان نماید
[B][M1]نقاب شکرفام بندد هوا را[M2]چو صبح از شکر خنده دندان نماید
[B][M1]اگر پستهٔ سبز خندان ندیدی[M2]بسوی فلک بین که آن سان نماید
[B][M1]رخ صبح، قندیل عیسی فروزد[M2]تن ابر زنجیر رهبان نماید
[B][M1]فلک را یهودانه بر کتف ازرق[M2]یکی پارهٔ زرد کتان نماید
[B][M1]فلک دایهٔ سالخورد است و در بر[M2]زمین را چو طفل ز من زان نماید
[B][M1]سراسیمه چون صرعیان است کز خود[M2]به پیرانه‌سر ام صبیان نماید
[B][M1]به شب گرچه پستان سیاه است بر تن[M2]هزاران نقط شیر پستان نماید
[B][M1]به صبح آن نقط‌ها فرو شوید از تن[M2]یتیم دریده گریبان نماید
[B][M1]به روز از پی این دو خاتون بینش[M2]یکی زال آیینه گردان نماید
[B][M1]به شام از رگ جان مردم بریدن[M2]ز خون شفق سرخ دامان نماید
[B][M1]تو می‌خور صبوحی تو را از فلک چه[M2]که چون غول نیرنگ الوان نماید
[B][M1]تو و دست دستان و مرغول مرغان[M2]گر آن غول صد دست دستان نماید
[B][M1]لگام فلک گیر تا زیر رانت[M2]کبود استری داغ بر ران نماید
[B][M1]اگر جرعه‌ای بر زمین ریزی از می[M2]زمین چون فلک مست دوران نماید
[B][M1]وگر بوئی از جرعه بخشی فلک را[M2]فلک چون زمین خفته ارکان نماید
[B][M1]درآر آفتابی که در برج ساغر[M2]سطرلاب او جان دهقان نماید
[B][M1]دواسبه درآی و رکابی درآور[M2]کز او چرمهٔ صبح یکران نماید
[B][M1]قدح قعده کن ساتکینی جنیبت[M2]کز این دو جهان تنگ میدان نماید
[B][M1]رکاب است چو حلقهٔ نیزه‌داران[M2]که عیدی به میدان خاقان نماید
[B][M1]ببین دست خاصان که چون رمح خاقان[M2]به حلقه ربائی چه جولان نماید
[B][M1]به شاه جهان بین که کیخسرو آسا[M2]ز یک عکس جامش دو کیهان نماید
[B][M1]بخواه از مغان در سفال آتش تر[M2]کز آتش سفال تو ریحان نماید
[B][M1]شفق خواهی و صبح می‌بین و ساغر[M2]اگر در شفق صبح پنهان نماید
[B][M1]ز آهوی سیمین طلب گاو زرین[M2]که عیدی در او خون قربان نماید
[B][M1]صبوحی زناشوئی جام و می را[M2]صراحی خطیبی خوش‌الحان نماید
[B][M1]چون آبستنان عدهٔ توبه بشکن[M2]درآر آنچه معیار مردان نماید
[B][M1]قدح‌های چو اشک داودی از می[M2]پری خانهای سلیمان نماید
[B][M1]کمرکن قدح را ز انگشت کو خود[M2]کمرها ز پیروزهٔ کان نماید
[B][M1]می احمر از جام تا خط ازرق[M2]ز پیروزه لعل بدخشان نماید
[B][M1]چو قوس قزح جام بینی ملمع[M2]کز او جرعه‌ها لعل باران نماید
[B][M1]همانا خروس است غماز مستان[M2]که تشنیع او راز ایشان نماید
[B][M1]ندانم خمار است یا چشم دردش[M2]که در چشم سرخی فراوان نماید
[B][M1]ز بس کورد چشم دردش به افغان[M2]گلوی خراشیده ز افغان نماید
[B][M1]مگر روز قیفال او زد که از خون[M2]در آن طشت زر رنگ بر جان نماید
[B][M1]به جام صدف نوش بحری که عکسش[M2]ز تف ماهی چرخ بریان نماید
[B][M1]ببین بزم عیدی چو ایوان قیصر[M2]که چنگش سیه پوش مطران نماید
[B][M1]صراحی نوآموز در سجده کردن[M2]یکی رومی نو مسلمان نماید
[B][M1]قدح لب کبود است و خم در خوی تب[M2]چرا زخمه تب لرزه چندان نماید
[B][M1]چو ده عاق فرزند لرزان که هر یک[M2]ز آزار پیری پشیمان نماید
[B][M1]رسن در گلو بر بط از چوب خوردن[M2]چو طفل رسن تاب کسلان نماید
[B][M1]رباب از زبان‌ها بلا دیده چون من[M2]بلا بیند آنکو زبان دان نماید
[B][M1]سیه خانهٔ آبنوسین نائی[M2]به نه روزن و ده نگهبان نماید
[B][M1]مگر باد را بند سازد سلیمان[M2]که باد مسیحا به زندان نماید
[B][M1]خم چنبر دف چو صحرای جنت[M2]در او مرتع امن حیوان نماید
[B][M1]ببین زخمه کز پیش کیخسرو دین[M2]به کین سیاوش چه برهان نماید
[B][M1]به گردون در افتد صدا ارغنون را[M2]مگر کوس شاه جهانبان نماید
[B][M1]جهان زیور عید بربندد از نو[M2]مگر مجلس شاه شروان نماید
[B][M1]رود کعبه در جامهٔ سبز عیدی[M2]مگر بزم خاقان ایران نماید
[B][M1]چو کعبه است بزمش که خاقانی آنجا[M2]سگ تازی پارسی خوان نماید
[B][M1]چو راوی خاقانی آوا برآرد[M2]صریر در شاه ایران نماید
[B][M1]سر خسروان افسر آل سلجق[M2]که سائس تر از آل ساسان نماید
[A]
[B][M1]شه اختران زان زر افشان نماید[M2]که اکسیر زرهای آبان نماید
[B][M1]برآرد ز جیب فلک دست موسی[M2]زر سامری نقد میزان نماید
[B][M1]نه خورشید هم خانهٔ عیسی آمد[M2]چه معنی که معلول و حیران نماید
[B][M1]ز نارنج اگر طفل سازد ترازو[M2]نه نارنج و زر هر دو یکسان نماید
[B][M1]فلک طفل خوئی است کاندر ترازو[M2]ز خورشید نارنج گیلان نماید
[B][M1]مگر خیمه سلطان انجم برون زد[M2]که ابر خزان چتر سلطان نماید
[B][M1]هوا پشت سنجاب بلغار گردد[M2]شمر سینهٔ باز خزران نماید
[B][M1]به دمهای سنجاب نقاش آبان[M2]به زرنیخ تصویر بستان نماید
[B][M1]به دامان شب پاره‌ای در فزاید[M2]از آن صدرهٔ روز نقصان نماید
[B][M1]قراسنقر آنگه که نصرت پذیرد[M2]بر آقسنقر آثار خذلان نماید
[B][M1]خزان از درختان چو صبح از کواکب[M2]نثار سر شاه کیهان نماید
[B][M1]شهنشاه اسلام خاقان اکبر[M2]که تاج سر آل سامان نماید
[B][M1]سپهدار اسلام منصور اتابک[M2]که کمتر غلامش قدرخان نماید
[B][M1]سر آل بهرام کز بهر تیغش[M2]سر تیغ بهرام افسان نماید
[B][M1]سکندر جهادی و خضر اعتقادی[M2]که خاک درش آب حیوان نماید
[B][M1]جهان دار شاه اخستان کز طبیعت[M2]کیومرث طهمورث امکان نماید
[B][M1]به تایید مهدی خصالی که تیغش[M2]روان سوز دجال طغیان نماید
[B][M1]فلک در بر او چو چوب در او[M2]سگی حلقه در گوش فرمان نماید
[B][M1]قبولش ز هاروت ناهید سازد[M2]کمالش ز بابل خراسان نماید
[B][M1]ز باسش زمان دست انصاف بوسد[M2]ز جودش جهان مست احسان نماید
[B][M1]ز یک نفخهٔ روح عدلش چو مریم[M2]عقیم خزان بکر نیسان نماید
[B][M1]عجوز جهان مادر یحیی آسا[M2]ازو حامل تازه زهدان نماید
[B][M1]به ناخن رسد خون دل بحر و کان را[M2]که هر ناخنش معن و نعمان نماید
[B][M1]ز یک عکس شمشیرش این هفت رقعه[M2]تصاویر این هفت ایوان نماید
[B][M1]در ایوان شاهی در دولتش را[M2]فلک حلقه و ماه سندان نماید
[B][M1]مزور پزد خنجر گوشت خوارش[M2]عدو را که بیمار عصیان نماید
[B][M1]خیالی که بندد عدو را عجب نی[M2]که سرسام سوداش بحران نماید
[B][M1]اگر بوی خشمش برد مغز دریا[M2]تیمم گهی در بیابان نماید
[B][M1]وگر رنگ عفوش پذیرد بیابان[M2]چو دریاش نیلوفرستان نماید
[B][M1]وگر باد خلقش وزد بر جهنم[M2]زبانی مقامات رضوان نماید
[B][M1]ز گل شکر لفظ و تفاح خلقش[M2]شماخی نظیر صفاهان نماید
[B][M1]در اقلیم ایران چو خیلش بجنبد[M2]هزاهز در اقلیم توران نماید
[B][M1]به تعلیم اقلیم گیری ملک را[M2]ملک شاه طفل دبستان نماید
[B][M1]تف تیغ هندیش هندوستان را[M2]علی الروس در روس و الان نماید
[B][M1]اگر خود فرشته شود بد سگالش[M2]هم از سگ نژادان شیطان نماید
[B][M1]چو بر خنگ ختلی خرامد به میدان[M2]امیر آخورش شاه ختلان نماید
[B][M1]پلاس افکن آخور استرانش[M2]فنا خسرو و تخت ایران نماید
[B][M1]شبی کز شبیخون کشد تیغ چون خور[M2]چو ماه از کواکب سپه ران نماید
[B][M1]ز شاه فلک تیغ و مه مرکب او[M2]زحل خود و مریخ خفتان نماید
[B][M1]شراری جهد ز آهن نعل اسبش[M2]که حراقش اروند و ثهلان نماید
[B][M1]ز بس کاس سرها و خون جگرها[M2]اجل ساقی و وحش مهمان نماید
[B][M1]لب و کام وحش از دل و روی خصمان[M2]همه رنگ زرنیخ و قطران نماید
[B][M1]چو پیکانش از حصن ترکش برآید[M2]بر این حصن فیروزه غضبان نماید
[B][M1]اسد گاو دل، کرکسان کلک زهره[M2]از آن خرمگس رنگ پیکان نماید
[B][M1]تن قلعه‌ها پیش پولاد تیغش[M2]چو قلعی حل کرده لرزان نماید
[B][M1]بر گرز سندان شکافش عجب نی[M2]که البرز تخم سپندان نماید
[B][M1]در اعجاز تیغ ملک بوالمظفر[M2]سپهر از سر عجز حیران نماید
[B][M1]چو روئین تن اسفندیار است هر دم[M2]بر او فتح روئین دژ آسان نماید
[B][M1]از آنگه که بالغ شد اقبالش او را[M2]عروس ظفر در شبستان نماید
[B][M1]مرا بین که آیات ابیات مدحش[M2]نه تعویذ جان، حرز ایمان نماید
[B][M1]بدیهه همی بارم از خاطر این در[M2]کز او گوش‌ها بحر عمان نماید
[B][M1]ازین شعر خجلت رسد عنصری را[M2]وگر عنصری جان حسان نماید
[B][M1]بخندم به نظم هر ابله اگر چه[M2]زبان ساحر و خامه ثعبان نماید
[B][M1]بلی نخل خرمای مریم بخندد[M2]بر آن نخل مومین که علان نماید
[B][M1]ملک منطق الطیر طیار داند[M2]ز ژاژ مطین که طیان نماید
[B][M1]بماناد شاه جهان کز جلاش[M2]سریر کیان تاج کیوان نماید
[B][M1]برات بقا باد بر دست عمرش[M2]نه عمری که تا حشر پایان نماید
[B][M1]قوی چار بینان ارکانش چندان[M2]که دور فلک هفت بنیان نماید
[A]
[B][M1]صفتی است حسن او را که به وهم در نیاید[M2]روشی است عشق او را که به گفت بر نیاید
[B][M1]علم الله ای عزیزان که جمال روی آن بت[M2]به صفات درنگنجد به خیال در نیاید
[B][M1]چو نسیم زلفش آید علم صبا نجنبد[M2]چو فروغ رویش آید سپه سحر نیاید
[B][M1]ز لبش نشان چه جویی ز دلم سخن چه رانی[M2]نشنیده‌ای که کس را ز عدم خبر نیاید
[B][M1]چو صدف گشاد لعلش چو سنان کشید جزعش[M2]نبود که چشم و گوشم صدف و گهر نیاید
[B][M1]چه دوم که اسب صبرم نرسد به گرد وصلش[M2]چه کنم که شاخ بختم ز قضا به بر نیاید
[B][M1]چو مدد ز بخت خواهم دل از او غرض نیابد[M2]چو درخت زهر کارم بر از او شکر نیاید
[B][M1]نه وراست اختیاری که کم از کمم نبیند[M2]نه مراست روزگاری که ز بد بتر نیاید
[B][M1]دل و دین فداش کردم به کرشمه گفت نی‌نی[M2]سر و زر نثار ما کن که چنین بسر نیاید
[B][M1]اگرم جفا نماید ز برای خشک جانی[M2]به وفای او که جانم هم از آن بدر نیاید
[B][M1]شب عید چون درآمد ز در وثاق گفتی[M2]که ز شرم طلعت او مه عید برنیاید
[B][M1]به نیاز گفت فردا پی تهنیت بیایم[M2]به دو چشم او که جانم بشود اگر نیاید
[B][M1]ز بنفشه‌زار زلفش نفحات عید الا[M2]سوی فخر دین و دولت شه دادگر نیاید
[B][M1]شه شه‌نشان منوچهر، افق سپهر ملکت[M2]که ز نه سپهر چون او ملکی دگر نیاید
[B][M1]چه یگانه‌ای است کو را به سه بعد در دو عالم[M2]ز حجاب چار عنصر بدلی بدر نیاید
[B][M1]که بود عدو که آید به گذرگه سپاهش[M2]که زمانه به کندهم که بدان گذر نیاید
[B][M1]چه خطر بود سگی را که قدم زند به جایی[M2]که پلنگ در وی الا ز ره خطر نیاید
[B][M1]بهر آن زمین که عنقا ز سموم پر بریزد[M2]به یقین شناس کآنجا پشه‌ای به پر نیاید
[B][M1]عدو ابله است ورنه خرد آن بود که مردم[M2]دم اژدها نگیرد پی شیر نر نیاید
[B][M1]سلب فرشته دارد سر تیغ شاه و دانم[M2]سر دیو برد آری ز فرشته شر نیاید
[B][M1]همه کام‌ها که دارد ز فلک بیابد ارچه[M2]عدد مرادش افزون ز حد قدر نیاید
[B][M1]غذی از جگر پذیرد همه عضوها ولیکن[M2]غذی از دهان به یک ره به سوی جگر نیاید
[B][M1]چه شده است اگر مخالف سر حکم او ندارد[M2]چه زیان که بوالخلافی پی بوالبشر نیاید
[B][M1]ز جلالت تو شاها نکند زمانه باور[M2]که شعار دولتت را فلک آستر نیاید
[B][M1]تو به جای خصم ملکت ز کرم نه‌ای مقصر[M2]چه گنه تو را که در وی ز وفا اثر نیاید
[B][M1]بلی آفرینش است این که به امتزاج سرمه[M2]به دو چشم اکمه اندر مدد بصر نیاید
[B][M1]سر نیزهٔ تو خورده قسمی به دولت تو[M2]که از این پس آب خوردش به جز از خزر نیاید
[B][M1]به مصاف سر کشان در چو تو تیغ زن نخیزد[M2]به سریر خسروان بر چو تو تاجور نیاید
[B][M1]چو دل تو گفته باشم سخن از جهان نگویم[M2]که چو بحر برشماری سخن از شمر نیاید
[B][M1]به خجستگی عیدت چه دعا کنم که دانم[M2]که به دولت تو هرگز ز فنا ضرر نیاید
[B][M1]به هزار دل زمانه به بقا حریف بادت[M2]که زمانه را حریفی ز تو خوبتر نیاید
[B][M1]تو نهال باغ ملکی سر بخت سبز بادت[M2]که به باغ ملک سروی ز تو تازه‌تر نیاید
[B][M1]نظر سعادت تو ز جهان مباد خالی[M2]که جهان آب و گل را به از این نظر نیاید
[A]
[B][M1]از همه عالم کران خواهم گزید[M2]عشق دل جویی به جان خواهم گزید
[B][M1]دولت یک روزه در سودای عشق[M2]بر همه ملک جهان خواهم گزید
[B][M1]آفتابی از شبستان وفا[M2]بی‌سپاس آسمان خواهم گزید
[B][M1]چشم من دریای گوهر هست لیک[M2]گوهری بیرون از آن خواهم گزید
[B][M1]داستان شد عشق مجنون در جهان[M2]از جهان این داستان خواهم گزید
[B][M1]هر کجا زنبور خانهٔ عاشقی است[M2]جای چون شه در میان خواهم گزید
[B][M1]دوست با درد وفا خواهم گرفت[M2]تیغ در خورد میان خواهم گزید
[B][M1]گرچه غدر دوستان از حد گذشت[M2]هم وفای دوستان خواهم گزید
[B][M1]کبک مهرم کز قفس بیرون شوم[M2]هم قفس را آشیان خواهم گزید
[B][M1]با خیال یار ناپیدا هنوز[M2]خلوتا کاندر نهان خواهم گزید
[B][M1]من کنم یاری طلب هرگز مدان[M2]کز طلب کردن کران خواهم گزید
[B][M1]این طلب بی‌خویشتن خواهم نمود[M2]این رطب بی‌استخوان خواهم گزید
[B][M1]گر نیابم یار باری بر امید[M2]هم نشین غم نشان خواهم گزید
[B][M1]گر ز نومیدی شوم مجروح دل[M2]محرمی مرهم رسان خواهم گزید
[B][M1]گوشه‌ای از خلق و کنجی از جهان[M2]بر همه گنج روان خواهم گزید
[B][M1]زیر این روئین دژ زنگار خورد[M2]هر سحر گه هفت خوان خواهم گزید
[B][M1]دیدم این منزل عجب خشک آخور است[M2]از قناعت میزبان خواهم گزید
[B][M1]در بن دژ چون کمین گاه بلاست[M2]از بصیرت دیدبان خواهم گزید
[B][M1]بر در این هفت ده قحط وفاست[M2]راه شهرستان جان خواهم گزید
[B][M1]نیست در ده جز علف خانه بدان[M2]کز علف قوت روان خواهم گزید
[B][M1]چون به بازار جوان مردان رسم[M2]در صف لالان دکان خواهم گزید
[B][M1]بر دکان قفل گر خواهم گذشت[M2]قفلی از بهر دهان خواهم گزید
[B][M1]چون مرا آفت ز گفتن می‌رسد[M2]بی‌زبانی بر زبان خواهم گزید
[B][M1]گر چه گم کردم کلید نطق را[M2]مدح بلقیس زمان خواهم گزید
[B][M1]ورچه آزادم ز بند هر غرض[M2]مهر شاه بانوان خواهم گزید
[B][M1]عصمة الدین شاه مریم آستین[M2]کآستانش بر جنان خواهم گزید
[B][M1]گوهر کان فریدون ملک[M2]کز جوار او مکان خواهم گزید
[B][M1]بارگاهش کعبهٔ ملک است و من[M2]قبله‌گاه از آستان خواهم گزید
[B][M1]آسمان ستر و ستاره رفعت است[M2]رفعتش بر فرقدان خواهم گزید
[B][M1]آسیه توفیق و ساره سیرت است[M2]سیرتش بر انس و جان خواهم گزید
[B][M1]رابعه زهد و زبیده همت است[M2]کزدرش حصن امان خواهم گزید
[B][M1]حرمت از درگاه او خواهم گرفت[M2]گوهر اصلی زکان خواهم گزید
[B][M1]یک سر موی از سگان در گهش[M2]بر هزبر سیستان خواهم گزید
[B][M1]خاک پای خادمانش را به قدر[M2]بر کلاه اردوان خواهم گزید
[B][M1]شاه انجم خادم لالای اوست[M2]خدمت لالاش از آن خواهم گزید
[B][M1]گنج بخشا یک دو حرف از مدح تو[M2]بر سه گنج شایگان خواهم گزید
[B][M1]گر به خدمت کم رسم معذور دار[M2]کز پی عنقا نشان خواهم گزید
[B][M1]سرپرستی رنج و خدمت آفت است[M2]من فراق این و آن خواهم گزید
[B][M1]سال‌ها رای ریاضت داشتم[M2]از پس دوری همان خواهم گزید
[B][M1]پیل را مانم که چون جستم ز خواب[M2]صحبت هندوستان خواهم گزید
[B][M1]خفته بودم همتم بیدار کرد[M2]این ریاضت جاودان خواهم گزید
[B][M1]گر به زر گویمت مدح، آنم که بت[M2]بر خدای غیب‌دان خواهم گزید
[B][M1]کافرم دان گر مدیح چون توئی[M2]بر امید سوزیان خواهم گزید
[B][M1]در دعای حضرت تو هر سحر[M2]آفرین از قدسیان خواهم گزید
[A]
[B][M1]ایام خط فتنه به فرق جهان کشید[M2]لن‌تفلحوا به ناصیهٔ انس و جان کشید
[B][M1]دل‌ها به نیل رنگ‌رزان درکشید از آنک[M2]غم داغ گازرانه بر اهل جهان کشید
[B][M1]بر بوی یک نفس که همه ناتوانی است[M2]ای مه چه گویی این همه محنت توان کشید
[B][M1]هربار غم که در بنهٔ غیب سفته بود[M2]دست قضا به بنگه آخر زمان کشید
[B][M1]آزاده غرق غصه و سفله ز موج غم[M2]آزاد رست و رخت امان بر کران کشید
[B][M1]دریاست روزگار که هر گوش ماهیی[M2]افکند بر کنار و صدف در میان کشید
[B][M1]بس دل که چرخ سای و ستاره فسای بود[M2]چرخش کمین گشاد و ستاره کمان کشید
[B][M1]روز جهان کرا نکند دیدن ای فتی[M2]خورشید چشم شب پره را میل از آن کشید
[B][M1]از پای پیل حادثه‌وار است و دست برد[M2]هرکس که اسب عافیتی زیر ران کشید
[B][M1]خاقانیا نه طفلی ازین خاک توده چند[M2]مرد آنکه خط نسخ بر این خاکدان کشید
[A]
[B][M1]بیدقی مدح شاه می‌گوید[M2]کوکبی وصف ماه می‌گوید
[B][M1]بلکه مزدور دار خانهٔ نحل[M2]صفت عدل شاه می‌گوید
[B][M1]ذره در بارگاه خورشید است[M2]سخن از بارگاه می‌گوید
[B][M1]مور در پایگاه جمشید است[M2]قصه از پیشگاه می‌گوید
[B][M1]خاطرم وصف او نداند گفت[M2]گر چه هر چند گاه می‌گوید
[B][M1]باز پرسید تا مناقب او[M2]مویه‌گر بر چه راه می‌گوید
[B][M1]نور پیغمبرش همی خواند[M2]یاش سایهٔ الاه می‌گوید
[B][M1]مفتی مطلقش همی خواند[M2]داور دین پناه می‌گوید
[B][M1]امتش دین فزای می‌خواند[M2]ملتش کفرگاه می‌گوید
[B][M1]آفتابش به صد هزار زبان[M2]سایهٔ پادشاه می‌گوید
[B][M1]پشت دنیا ز مرگ او بشکست[M2]روی دین ترک جاه می‌گوید
[B][M1]از سر دین کلاه عزت رفت[M2]سر دریغا کلاه می‌گوید
[B][M1]چشم بیدار شرع شد در خواب[M2]راز با خوابگاه می‌گوید
[B][M1]والله ار کس ثناش داند گفت[M2]هر که گوید تباه می‌گوید
[B][M1]خاطرم نیز عذر می‌خواهد[M2]که نه بر جایگاه می‌گوید
[B][M1]هر حدیثی گناه می‌شمرد[M2]پس حدیث از گناه می‌گوید
[B][M1]اشک من چون زبان خونین هم[M2]حیلت عذرخواه می‌گوید
[B][M1]مرثیت‌های او مگر دل خاک[M2]بر زبان گیاه می‌گوید
[B][M1]غم آن صبح صادق ملت[M2]آسمان شام گاه می‌گوید
[B][M1]گر سوار از جگر سپه سازد[M2]غم دل با سپاه می‌گوید
[B][M1]چشم خور اشک ران به خون شفق[M2]راز با قعر چاه می‌گوید
[B][M1]دانش من گواه عصمت اوست[M2]بشنو آنچ این گواه می‌گوید
[B][M1]آه کز فرقت امام جهان[M2]جان خاقانی آه می‌گوید
[B][M1]تا شد از عالم اسعد بو عمرو[M2]عالونم وا اسعداه می‌گوید
[A]
[B][M1]حاصل عمر چه دارید خبر باز دهید[M2]مایه جانی است ازو وام نظر باز دهید
[B][M1]هر براتی که امل راست ز معلوم مراد[M2]چون نرانند به دیوان قدر باز دهید
[B][M1]ز آتش دل چو رسد دود سوی روزن چشم[M2]از سوی رخنهٔ دل جان به شرر باز دهید
[B][M1]چار طوفان تو از چار گهر بگشایید[M2]گر شما جان ستمکش به گهر بازدهید
[B][M1]چون چراغید همه در ستد و داد حیات[M2]کآنچه در شام ستانید سحر باز دهید
[B][M1]آب هر عشوه که در جیب شما ریزد چرخ[M2]آسیاوار هم از دامن تر بازدهید
[B][M1]دیده چون خفت که تا خواب بدش باید دید[M2]دیده بد کرد جوابش به بتر بازدهید
[B][M1]دیده را خواب ز خون خاست که خون آرد خواب[M2]هر چه خون جگر است آن به جگر بازدهید
[B][M1]شهر بندان بلاگر حشر از صبر کنند[M2]خانه غوغای غمان برد، حشر بازدهید
[B][M1]بس غریبند در این کوچهٔ شر، کوچ کنید[M2]به مقیمان نو این کوچهٔ شر بازدهید
[B][M1]چه نشانید جمازه به سر چشمهٔ از[M2]برنشینید و عنان را به سفر بازدهید
[B][M1]بشنوید این نفس غصهٔ خاقانی را[M2]شرح این حادثهٔ عمر شکر بازدهید
[B][M1]همه هم حالت و هم غصه و هم درد منید[M2]پاسخ حال من آراسته‌تر بازدهید
[B][M1]آن جگر گوشهٔ من نزد شما بیمار است[M2]دوش دانید که چون بود خبر بازدهید
[B][M1]همه بیمار نوازان و مسیحا نفسید[M2]مدد روح به بیمار مگر بازدهید
[B][M1]در علاجش ید بیضا بنمایید مگر[M2]کاتش حسن بدان سبز شجر بازدهید
[B][M1]ره درمانش بجوئید و بکوشید در آنک[M2]سرو و خورشید مرا سایه و فر بازدهید
[B][M1]هر عقاقیر که دارو کدهٔ بابل راست[M2]حاضر آرید و بها بدرهٔ زر بازدهید
[B][M1]هدیه پارنج طبیبان به میانجی بنهید[M2]خواب بیمار پرستان به سهر باز دهید
[B][M1]تا چک عافیت از حاکم جان بستانید[M2]خط بیزاری آسایش و خور بازدهید
[B][M1]سرو بالان که ز بالین سرش آمد به ستوه[M2]دایگان را تن نالانش به بر بازدهید
[B][M1]روز پنجم به تب گرم و خوی سرد فتاد[M2]شب هفتم خبر از حال دگر بازدهید
[B][M1]خوی تب گل گل بر جبهت گل گون خطر است[M2]آن صف پروین ز آن طرف قمر بازدهید
[B][M1]جو به جو هر چه زن دانه زن از جو بنمود[M2]خبر آن ز شفا یا ز خطر بازدهید
[B][M1]قرعه انداز کز ابجد صفت فال بگفت[M2]شرح آن فال ز آیات و سور باز دهید
[B][M1]دانهٔ در که امانت به شما داد ستم[M2]آن امانت به من ایمن ز ضرر باز دهید
[B][M1]ماه من زرد چو شمع است و زبان کرده سیاه[M2]مایهٔ نور بدان شمع بصر باز دهید
[B][M1]دور از آن مه اثری ماند تن دشمن او[M2]گر توانید حیاتی به اثر باز دهید
[B][M1]نه نه بیمار به حالی است نه امید بهی است[M2]بد بتر شد همه اسباب حذر باز دهید
[B][M1]سیزده روز مه چاردهم تب زده بود[M2]تب خدنگ اجل انداخت سپر بازدهید
[B][M1]خط به خون باز همی داد طبیب از پی جان[M2]جان برون شد چه جواب است خوش ار بازدهید
[B][M1]این طبیبان غلط بین همه محتالانند[M2]همه را نسخهٔ بدرید و به سر بازدهید
[B][M1]نوش دارو و مفرح که جوی فعل نکرد[M2]هم بدان آسی آسیمه نظر بازدهید
[B][M1]سحر و نیرنج و طلسمات که سودی ننمود[M2]هم به افسونگر هاروت سیر بازدهید
[B][M1]هیکل و نشره و حرزی که اجل بازنداشت[M2]هم به تعویذ ده شعبده‌گر بازدهید
[B][M1]نسخهٔ طالع و احکام بقا کاصل نداشت[M2]هم به کذاب سطرلاب نگر بازدهید
[B][M1]آن زگال آب و سپندی که عرض دفع نکرد[M2]هم بدان پیرزن مخرقه خر بازدهید
[B][M1]رشتهٔ پر گره و مهر تب قرایان[M2]هم به قرادم تسبیح شمر بازدهید
[B][M1]در حمایل سرو و چنگ چو سودیش نکرد[M2]چنگ شیر و سروی آهوی نر بازدهید
[B][M1]چشم بد کز پتر و آهن و تعویذ نگشت[M2]بند تعویذ ببرید و پتر بازدهید
[B][M1]بر فروزید چراغی و بجویید مگر[M2]به من روز فرو رفته پسر بازدهید
[B][M1]جان فروشید و اسیران اجل باز خرید[M2]مگر آن یوسف جان را به پدر بازدهید
[B][M1]قوت روح و چراغ من مجروح رشید[M2]کز معانیش همه شرح هنر بازدهید
[B][M1]دیدنی شد همه نوری به ظلم در شکنید[M2]چاشنی همه صافی به کدر بازدهید
[B][M1]به سر ناخن غم روی طرب بخراشید[M2]به سر انگشت عنا جام بطر بازدهید
[B][M1]از برون آبله را چاره شراب کدر است[M2]چون درون آبله دارید کدر باز دهید
[B][M1]مویه گر ناگذران است رهش بگشایید[M2]نای و نوشی که ازو هست گذر باز دهید
[B][M1]اشک اگر مایه گران کرد بر مویه گران[M2]وام اشک از صدف جان به گهر باز دهید
[B][M1]گر نخواهید کز ایوان و حجر ریزد خون[M2]نقش نوشاد به ایوان و حجر باز دهید
[B][M1]ور نباید که شبستان و طزر نالد زار[M2]سرو بستان به شبستان و طزر باز دهید
[B][M1]پیش کان گوهر تابنده به تابوت کنید[M2]آب دیده به دو یاقوت و درر باز دهید
[B][M1]پیش، کان تنگ شکر در لحد تنگ نهند[M2]بوسهٔ تلخ وداعی به شکر باز دهید
[B][M1]پیش کان چشمهٔ خور در چه ظلمات کنند[M2]نور هر چشم بدان چشمهٔ خور باز دهید
[B][M1]ز بر تخت بخوابید سهی سرو مرا[M2]پیش نظارگیان پرده ز در باز دهید
[B][M1]بر دو ابروش کلاه زر شاهانه نهید[M2]پس به دستش قلم غالیه خور باز دهید
[B][M1]نز حجر گوهر رخشان به در آرید شما[M2]چون پسندید که گوهر به حجر باز دهید
[B][M1]ماه من چرخ سپر بود روا کی دارید[M2]که بدست زمی ماه سپر باز دهید
[B][M1]یوسفی را که ز سیاره به صد جان بخرید[M2]بی‌محاباش به زندان مدر بازدهید
[B][M1]پند مدهید مرا گر بتوانید به من[M2]آن چراغ دل از آن تیره مقر باز دهید
[B][M1]تازه نخل گهری را به من آرید و مرا[M2]بهره‌ای ز آن گهری نخل ببر باز دهید
[B][M1]او بشر بود ولی روح ملک داشت کنون[M2]ملکی روح به تصویر بشر باز دهید
[B][M1]عمر ضایع شده را سلوت جان بازآید[M2]نسر واقع شده را قوت پر باز دهید
[B][M1]نه نه هر بند گشادن بتوانید ولیک[M2]نتوانید که جان را به صور باز دهید
[B][M1]غرر سحر ستانید که خاقانی راست[M2]ژاژ منحول به دزدان غرر باز دهید
[B][M1]تا توانید جو پخته ز طباخ مسیح[M2]بستانید و جو خام به خر باز دهید
[A]
[B][M1]چشم بر پردهٔ امل منهید[M2]جرم بر کردهٔ ازل منهید
[B][M1]علت هست و نیست چون ز قضاست[M2]کوشش و جهد را علل منهید
[B][M1]چون بنابود دل قرار گرفت[M2]بود یک هفته را محل منهید
[B][M1]عمر کز سی گذشت کاسته شد[M2]مهر بر عمر ازین قبل منهید
[B][M1]مه بکاهد چو زو دو هفته گذشت[M2]عمر را جز به مه مثل منهید
[B][M1]شهد کز حلق بگذرد زهر است[M2]نام آن زهر پس عسل منهید
[B][M1]رزق جستن به حیله شیطانی است[M2]شیطنت را لقب حیل منهید
[B][M1]به توکل زیید و روزی را[M2]وجه جز لطف لم‌یزل منهید
[B][M1]نامرادی مراد خاصان است[M2]پس قدم در ره امل منهید
[B][M1]حرص بی‌تیغ می‌کشد همه را[M2]پس همه جرم بر اجل منهید
[B][M1]رخت دل بر در هوس مبرید[M2]مهر شه بر زر دغل منهید
[B][M1]خرد سخته را هوا مکنید[M2]رطب پخته را دقل منهید
[B][M1]ای امامان و عالمان اجل[M2]خال جهل از بر اجل منهید
[B][M1]علم تعطیل مشنوید از غیر[M2]سر توحید را خلل منهید
[B][M1]فلسفه در سخن میامیزید[M2]وآنگهی نام آن جدل منهید
[B][M1]وحل گمرهی است بر سر راه[M2]ای سران پای در وحل منهید
[B][M1]زجل زندقه جهان بگرفت[M2]گوش همت بر این زجل منهید
[B][M1]نقد هر فلسفی کم از فلسی است[M2]فلس در کیسهٔ عمل منهید
[B][M1]دین به تیغ حق از فشل رسته است[M2]باز بنیادش از فشل منهید
[B][M1]حرم کعبه کز هبل شد پاک[M2]باز هم در حرم هبل منهید
[B][M1]ناقهٔ صالح از حسد مکشید[M2]پایهٔ وقعهٔ جمل منهید
[B][M1]آنچه نتوان نمود در بن چاه[M2]بر سر قلهٔ جبل منهید
[B][M1]مشتی اطفال نو تعلم را[M2]لوح ادبار در بغل منهید
[B][M1]مرکب دین که زادهٔ عرب است[M2]داغ یونانش بر کفل منهید
[B][M1]قفل اسطورهٔ ارسطو را[M2]بر در احسن الملل منهید
[B][M1]نقش فرسودهٔ فلاطون را[M2]بر طراز بهین حلل منهید
[B][M1]علم دین علم کفر مشمارید[M2]هرمان همبر طلل منهید
[B][M1]چشم شرع از شماست ناخنه‌دار[M2]بر سر ناخنه سبل منهید
[B][M1]فلسفی مرد دین مپندارید[M2]حیز را جفت سام یل منهید
[B][M1]فرض ورزید و سنت آموزید[M2]عذر ناکردن از کسل منهید
[B][M1]از شمار نحس می‌شوند این قوم[M2]تهمت نحس بر زحل منهید
[B][M1]گل علم اعتقاد خاقانی است[M2]خارش از جهل مستدل منهید
[B][M1]افضل ار زین فضول‌ها راند[M2]نام افضل به جز اضل منهید
[A]
[B][M1]صبح گاهی سر خوناب جگر بگشایید[M2]ژالهٔ صبح دم از نرگس تر بگشایید
[B][M1]دانه دانه گهر اشک ببارید چنانک[M2]گره رشتهٔ تسبیح ز سر بگشایید
[B][M1]خاک لب تشنهٔ خون است و ز سرچشمهٔ دل[M2]آب آتش زده چون چاه سقر بگشایید
[B][M1]نونو از چشمهٔ خوناب چو گل تو بر تو[M2]روی پرچین شده چون سفرهٔ زر بگشایید
[B][M1]سیل خون از جگر آرید سوی باغ دماغ[M2]ناودان مژه را راه گذر بگشایید
[B][M1]از زبر سیل به زیر اید و سیلاب شما[M2]گر چه زیر است رهش سوی زبر بگشایید
[B][M1]چون سیاهی عنب کآب دهد سرخ، شما[M2]سرخی خون ز سیاهی بصر بگشایید
[B][M1]تف خون کز مژه بر لب زد و لب آبله کرد[M2]زمهریری ز لب ابله‌ور بگشایید
[B][M1]رخ نمک زار شد از اشک و ببست از تف آه[M2]برکهٔ اشک نمک را چو جگر بگشایید
[B][M1]بر وفای دل من ناله برآرید چنانک[M2]چنبر این فلک شعبده‌گر بگشایید
[B][M1]چون دو شش جمع برآیید چو یاران مسیح[M2]بر من این ششدر ایام مگر بگشایید
[B][M1]دل کبود است چو نیل فلک ار بتوانید[M2]بام خم‌خانهٔ نیلی به تبر بگشایید
[B][M1]زین دو نان فلک ار خوانچهٔ دو نان بینید[M2]تا نبینم که دهان از پی خور بگشایید
[B][M1]از طرب روزه بگیرید وز خون‌ریز سرشک[M2]نه به خوان ریزهٔ این خوانچهٔ زر بگشایید
[B][M1]به جهان پشت مبندید و به یک صدمت آه[M2]مهرهٔ پشت جهان یک ز دگر بگشایید
[B][M1]گریه گر سوی مژه راه نیابد مژه را[M2]ره سوی گریه کزو نیست گذر بگشایید
[B][M1]گر سوی قندز مژگان نرسد آتل اشک[M2]راه آتل سوی قندز به خزر بگشایید
[B][M1]لوح عبرت که خرد راست به کف برخوانید[M2]مشکل غصه که جان راست ز بر بگشایید
[B][M1]لعبت چشم به خونین بچگان حامله شد[M2]راه آن حامله را وقت سحر بگشایید
[B][M1]گر به ناهید رسانید چو کرنای خروش[M2]هشت گوش سر آن بر بط کر بگشایید
[B][M1]ور بگریید به درد از دم دریای سرشک[M2]گوش ماهی را هم راه خبر بگشایید
[B][M1]غم رصد وار ز لب باج نفس می‌گیرد[M2]لب ز بیم رصد غم به حذر بگشایید
[B][M1]به غم تازه شمایید مرا یار کهن[M2]سر این بار غم عمر شکر بگشایید
[B][M1]خون گشاد از دل و شد در جگرم سده ببست[M2]این ببندید به جهد آن به اثر بگشایید
[B][M1]آگهید از رگ جانم که چه خون می‌ریزد[M2]خون ز رگ‌های دل وسوسه گر بگشایید
[B][M1]نه کمید از شجر رز که گشاید رگ آب[M2]رگ خون همچو رگ آب شجر بگشایید
[B][M1]دست‌خون است در این قمرهٔ خاکل که منم[M2]آه اگر ششدرهٔ دور قمر بگشایید
[B][M1]سحر چرخ از دو قوارهٔ مه و خور خوابم بست[M2]بند این ساحر هاروت سیر بگشایید
[B][M1]همه هم خوابه و هم‌درد دل تنگ منید[M2]مرکب خواب مرا تنگ سفر بگشایید
[B][M1]نه نه چشمم پس ازین خواب مبیناد به خواب[M2]ور ببیند رگ جانش به سهر بگشایید
[B][M1]خواب بد دیدم وز بوی خطرناکی خواب[M2]نیک بد رنگ شدم، بند خطر بگشایید
[B][M1]آتشی دیدم کو باغ مرا سوخت به خواب[M2]سر این آتش و آن باغ به بر بگشایید
[B][M1]گر ندانید که تعبیر کنید آتش و باغ[M2]رمز تعبیر ز آیات و سو بگشایید
[B][M1]آری آتش اجل و باغ به بر فرزند است[M2]رفت فرزند شما زیور و فر بگشایید
[B][M1]نازنینان منا مرد چراغ دل من[M2]همچو شمع از مژه خوناب جگر بگشایید
[B][M1]خبر مرگ جگر گوشهٔ من گوش کنید[M2]شد جگر چشمهٔ خون چشم عبر بگشایید
[B][M1]اشک داود ببارید پس از نوحهٔ نوح[M2]تا ز طوفان مژه خون مدر بگشایید
[B][M1]باد غم جست در لهو و طرب بربندید[M2]موج خون خاست در بهو و طرز بگشایید
[B][M1]سر سر باغچه و لب لب برکه بکنید[M2]رگ مرغان ز سر سرو و خضر بگشایید
[B][M1]گلشن آتش بزنید و ز سر گلبن و شاخ[M2]نارسیده گل و ناپخته ثمر بگشایید
[B][M1]نخل بستان و ترج سر ایوان ببرید[M2]نخل مومین را هم برگ ز بر بگشایید
[B][M1]خوان غم را پر طاووس مگس ران به چه کار[M2]بند آن مائده آرای بطر بگشایید
[B][M1]تیغ سیم از دهن طوطی گویا بکنید[M2]طوق مشک از گلوی قمری نر بگشایید
[B][M1]بلبل نغمه‌گر از باغ طرب شد به سفر[M2]گوش بر نوحهٔ زاغان به حضر بگشایید
[B][M1]گیسوی چنگ و رگ بازوی بر بط ببرید[M2]گریه از چشم نی تیز نگر بگشایید
[B][M1]مسند از تخت و مخده ز نمط برگیرید[M2]حجر از بهو و ستاره ز حجر بگشایید
[B][M1]گر چه غم خانهٔ ما را نه حجر ماند و نه بهو[M2]هر چه آرایش طاق است ز بر بگشایید
[B][M1]جیب و گیسوی و شاقان و بتان باز کنید[M2]طوق و دستارچهٔ اسب و ستر بگشایید
[B][M1]پرده بر روی سپیدان سمنبر بدرید[M2]ساخت از پشت سیاهان اغر بگشایید
[B][M1]کرته بر قد غزالان چو قبا بشکافید[M2]چشمه از چشم گوزنان چو شمر بگشایید
[B][M1]از کله قوقه و از صدره علم برگیرید[M2]وز حمایل زر و از جیب درر بگشایید
[B][M1]صورت از دفتر و حلی ز قلم محو کنید[M2]حلی از خنجر و کوکب ز سپر بگشایید
[B][M1]صور ایوان از دود جگر تیره کنید[M2]هم به شنگرف مژه روی صور بگشایید
[B][M1]در دار الکتب و بام دبستان بکنید[M2]بر نظاره ز در و بام مفر بگشایید
[B][M1]سر انگشت قلم زن چو قلم بشکافید[M2]بن اجزای مقالات و سمر بگشایید
[B][M1]عبهر نثر ز هر شاخ نکت باز کنید[M2]جوهر نظم ز هر سلک غرر بگشایید
[B][M1]نسخهٔ رخ همه عجم و نقط است از خط اشک[M2]زو معمای غم من به فکر بگشایید
[B][M1]مادر ار شد قلم و لوح و دواتش بشکست[M2]خون بگریید چو بر هرسه نظر بگشایید
[B][M1]من رسالات و دواوین و کتب سوخته‌ام[M2]دیدهٔ بینش این حال ضرر بگشایید
[B][M1]پای ناخوانده رسید و نفر مویه گران[M2]وار شیداه کنان راه نفر بگشایید
[B][M1]دشمنان را که چنین سوخته دارندم حال[M2]راه بدهید و به روی همه در بگشایید
[B][M1]دوستانی که وفاشان ز ازل داشته‌ام[M2]چون درآیند ره از پیش حشر بگشایید
[A]
[B][M1]ای نهان داشتگان موی ز سر بگشایید[M2]وز سر موی سر آغوش به زر بگشایید
[B][M1]ای تذ روان من آن طوق ز غبغب ببرید[M2]تاج لعل از سر و پیرایه ز بر بگشایید
[B][M1]آفتابم گرو شام و شما بسته حلی[M2]آن حلی همچو ستاره به سحر بگشایید
[B][M1]شد شکسته کمرم دست برآید ز جیب[M2]سر زنان ندبه کنان جیب گهر بگشایید
[B][M1]مهره از بازو و معجر ز جبین باز کنید[M2]یاره از ساعد و یکدانه ز بر بگشایید
[B][M1]موی بند بزر از موی زره ور ببرید[M2]عقرب از سنبلهٔ ماه سپر بگشایید
[B][M1]پس به مویی که ببرید ز بیداد فلک[M2]همه زنار ببندید و کمر بگشایید
[B][M1]گیسوان بافته چون خوشه چه دارید هنوز[M2]بند هر خوشه که آن بافته‌تر بگشایید
[B][M1]سکهٔ روی به ناخن بخراشید چو زر[M2]خون به رنگ شفق از چشمهٔ خور بگشایید
[B][M1]بامدادان همه شیون به سر بام برید[M2]ز آتشین آب مژه موج شرر بگشایید
[B][M1]پس آن کعبهٔ دل جان چو حجر بگذارید[M2]به وفا زمزم خونین ز حجر بگشایید
[B][M1]آنک آن مرکب چوبین که سوارش قمر است[M2]ره دروازه بر آن تنگ مقر بگشایید
[B][M1]آنک آن چشمهٔ حیوان پس ظلمات مدر[M2]تشنگان را ره ظلمات مدر بگشایید
[B][M1]آنک آن یوسف احمد خوی من در چه و غار[M2]زیور فخر و فراز مصر و مضر بگشایید
[B][M1]آنک آن تازه بهار دل من در دل خاک[M2]از سحاب مژه خوناب مطر بگشایید
[B][M1]سرو سیمین قلم زن شد و در وصف رخش[M2]سر زرین قلم غالیه خور بگشایید
[B][M1]سرو چون مهر گیا زیر زمین حصن گرفت[M2]در حصنش به سواران ثغر بگشایید
[B][M1]مادرش بر سر خاک است به خون غرق و ز نطق[M2]دم فرو بست عجب دارم اگر بگشایید
[B][M1]این همه عجز ز اشکال قدر ممکن نیست[M2]که شما مشکل این غم به هنر بگشایید
[B][M1]عقدهٔ بابلیان را بتوانید گشاد[M2]نتوانید که اشکال قدر بگشایید
[B][M1]این توانید که مادر به فراق پسر است[M2]پیش مادر سر تابوت پسر بگشایید
[B][M1]پدر سوخته در حسرت روی پسر است[M2]کفن از روی پسر پیش پدر بگشایید
[B][M1]تا ببیند که به باغش نه سمن ماند و نه سرو[M2]در آن باغ به آیین و خطر بگشایید
[B][M1]از پی دیدن این داغ که خاقانی راست[M2]چشم بند امل از چشم بشر بگشایید
[B][M1]جای عجز است و مرا نیست گمانی که شما[M2]گره عجز به انگشت ظفر بگشایید
[A]
[B][M1]چون آه عاشقان شد صبح آتش معنبر[M2]سیماب آتشین زد در بادبان اخضر
[B][M1]آن خایه‌های زرین از سقف نیم خایه[M2]سیماب شد چو برزد سیماب آتشین سر
[B][M1]مرغ از چه زد شناعت بر صبح راست خانه[M2]کو در عمود سیمین دارد ترازوی زر
[B][M1]کوس از چه روی دارد آواز گنج باری[M2]کز نور صبح بینم گنج روان مشهر
[B][M1]این گنج صرف دارد و آواز در میان نه[M2]و آن همچو صفر خالی و آوازهٔ مزور
[B][M1]مه در هوای بابل چون یک قواره توزی[M2]خیاط بهر سحرش برداشته مدور
[B][M1]یارب ز دست گردون چه سحرها برآمد[M2]گر نه از آن قواره نیمی کنند کمتر
[B][M1]چرخ سیاه کاسه خوان ساخت شبروان را[M2]نان سپید او مه، نان ریزهاش اختر
[B][M1]چون پخت نان زرین اندر تنور مشرق[M2]افتاد قرص سیمین اندر دهان خاور
[B][M1]کوس شکم تهی را بود آرزوی آن نان[M2]یا قوم اطعمونی آوازش آمد از بر
[B][M1]مانا که هست گردون دروازه بان در بند[M2]اجری است آن دو نانش ز انعام شاه کشور
[B][M1]درگاه سیف دین را نقد است خوان رضوان[M2]ادریس ریزه خوارش و ارواح میده آور
[A]
[B][M1]در آبگون قفس بین طاووس آتشین پر[M2]کز پر گشادن او آفاق بست زیور
[B][M1]نیرنگ زد زمین شبه فلک به جلوه[M2]پرگار زد هوا را قوس قزح به شه پر
[B][M1]عکسی ز پای و پرش زد بر زمین ز گردون[M2]ز آن شد بهار رنگین، زین شد سحاب اغیر
[B][M1]ز آن حرف صولجان وش زیرش دو گوی ساکن[M2]آمد چو صفر مفلس وز صفر شد توانگر
[B][M1]یعنی که قرص خورشید از حوت در حمل شد[M2]کرد اعتدال بر وی بیت‌الشرف مقرر
[B][M1]یک چند چون سلیمان ماهی گرفت و اکنون[M2]چون موسی از شبانی گشتش بره مسخر
[B][M1]عریان ز حوض ماهی سوی بره روان شد[M2]همچون بره برآمد پوشیده صوف اصفر
[B][M1]ویحک نه هر شبانگه در آب گرم مغرب[M2]غسلش دهند و پوشند از حلهٔ مزعفر
[B][M1]گویی جنابتش بود از لعبتان دیده[M2]کورا به حوض ماهی دادند غسل دیگر
[B][M1]تا رست قرصهٔ خور از ضعف علت دی[M2]بیماری دق آمد شب را که گشت لاغر
[B][M1]مانا که اندرین مه عیدی است آسمان را[M2]کاهیخت تیغ و آمد بر گاو قرصهٔ خور
[B][M1]شاخ از جواهر اینک آذین عید بسته[M2]چون کام روزه داران گشته صبا معطر
[B][M1]جیب گهر شکوفه، گوی انگله است غنچه[M2]کز باد نوبهاری آکنده شد به عنبر
[B][M1]قوس قزح برآمد چون نیم زه ملمع[M2]کز صنعت صبا شد گوی انگله معنبر
[B][M1]آن غنچه‌های نستر بادامه‌های قز شد[M2]زر قراضه در وی چون تخم پیله مضمر
[B][M1]غمناک بود بلبل، گل می‌خورد که در گل[M2]مشک است و زر و مرجان وین هر سه هست غم بر
[B][M1]مانا که باد نیسان داند طبیبی ایرا[M2]سازد مفرح از زر مرجان و مشک اذفر
[B][M1]شب گشت پست قامت چون رایت مخالف[M2]روز است آخته قد چون چتر شاه صفدر
[A]
[B][M1]ای کعبهٔ جهان گرد، وی زمزم رسن در[M2]زرین رسن نمائی چون زمزم آیی از بر
[B][M1]همچون دهان زمزم دندانه باد چشمم[M2]گر نیستی به چشمم با سنگ کعبه همبر
[B][M1]ای نورزای چشمه دیدی که چند دیدم[M2]در چاه شر شروان ظلمات ظلم بیمر
[B][M1]ذره چه سایه دارد آن سایه‌ام به عینه[M2]زرین رسن فرو کن وز چه مرا برآور
[B][M1]من نخلم و تو مریم، من عازرم تو عیسی[M2]نخل از تو گشت تازه جان از تو یافت عازر
[B][M1]سرگشته کرد چرخم چون بادریسه[M2]فریاد ازین فسونگر زن فعل سبز چادر
[B][M1]آن پسته دیده باشی همچون کشف به صورت[M2]آن استخوانش بیرون و آن سبزی اندرون در
[B][M1]گر چون کشف کشم سر در استخوان سینه[M2]سایه نیفتد از من بر چشم هیچ جانور
[B][M1]ای دایگان عالم دیدی کز اهل شروان[M2]از کوزهٔ یتیمان هستم شکسته سرتر
[B][M1]هم دیده‌ای که از جان درگاه سیف دین را[M2]چون کاسهٔ غریبان حلقه به گوشم ایدر
[B][M1]ای آب خضر و آتش، موسی و باد عیسی[M2]داری ز خاک دربند اجلال و عزت و فر
[B][M1]پارم به مکه دیدی آسوده دل چو کعبه[M2]رطب اللسان چو زمزم بر کعبه آفرین گر
[B][M1]شعرم به زر نوشتند آنجا خواص مکه[M2]بر بی‌نظیری من کردند حاج، محضر
[B][M1]امسال بین که رفتم زی مکهٔ مکارم[M2]دیدم حریم حرمت کعبه در او مجاور
[B][M1]شهری که شیب و بالا دریا و کوه دارد[M2]کوهش اساس نعمت بحرش غریق گوهر
[B][M1]با الله که خاک دربند اینک به کعبه ماند[M2]ها بوقبیس بالا، زمزم به دامن اندر
[B][M1]بحر ارنه غوطه خوردی در بحر کف خسرو[M2]کی عذب و صاف بودی چون زمزم مطهر
[B][M1]تا تاجدار گشتم از دوستی دو کعبه[M2]چرخ یگانه دشمن، نعلم کند دو پیکر
[B][M1]این کعبتین بی‌نقش آورد سر به کعبم[M2]تا بر دو کعبه گشتم چون کعب مدح گستر
[B][M1]ای افتاب تا کی در بیست و هشت منزل[M2]دارد ده و دو برجت گردان به آسمان بر
[B][M1]در بند و سور او بین چل برج آسمانی[M2]خیز از در مهاجر تا برج فید بنگر
[B][M1]در برجهاش بوده میقات پور عمران[M2]میلاد پور مریم، میعاد پور هاجر
[B][M1]کرده به اعتقادی در برجهاش منزل[M2]افلاک چون ستاره سیمرغ چون کبوتر
[B][M1]مانا که برج کسری هست آسمان دنیا[M2]کز نور ینزل الله دارد کمال بیمر
[B][M1]تا ز اربعین بروجش زینت نیافت آدم[M2]در اربعین صباحش طینت مخمر
[B][M1]دندانه‌های برجش یک یک صفا و مروه[M2]سر کوچه‌های شهرش صف صف منی و مشعر
[B][M1]دراجهٔ حصارش ذات البروج اعظم[M2]دیباچهٔ دیارش سعد السعود ازهر
[B][M1]انصاف ده که در بند ایمان سراست دین را[M2]سقف و سرای ایمان دیوار و دشت کافر
[B][M1]از کشتگان زنده ز آن سو هزار مشهد[M2]وز ساکنان مرده زین سو هزار مشعر
[B][M1]آن قبهٔ مکارم وین قبلهٔ معالی[M2]آن فرضهٔ معلی، وین روضهٔ منور
[B][M1]در قبه مهد مهدی، در قبله عهد عیسی[M2]در فرضه روض جنت، در روضه حوض کوثر
[B][M1]ذات المعاد خرم، خیر البلاد عالم[M2]بیت الحرام ثانی، دار السلام اصغر
[B][M1]دخلش خراج خزران، خیلش غزات ایران[M2]جمعش سواد اعظم، رسمش جهاد اکبر
[B][M1]گویند پر ز عقرب طاس زر است حاشا[M2]کز حرمتش فلک را عقرب فکند نشتر
[B][M1]عاق ربست کورا خوانده است جای عقرب[M2]کز فر اوست مه را برقع ز فرش عبقر
[B][M1]عقرب ندانم اما دارد مثال ارقم[M2]در دیده چون گوزنان تریاق روح پرور
[B][M1]شهری به شکل ارقم با صد هزار مهره[M2]از رنگ خشت پخته سنگ رخام و مرمر
[B][M1]تا نام آن زمین شد هم سد هم آب حیوان[M2]القاب سیف دین شد هم خضر و هم سکندر
[A]
[B][M1]صحن ارم ندیدی در باغ شاه بنگر[M2]حصن حرم ندیدی بر قصر شاه بگذر
[B][M1]پرچین باغ پروین بل پر نسر طائر[M2]بامش فضای گردون، دیوار خط محور
[B][M1]کاریز برده کوثر در حوض‌های ماهی[M2]پیوند کرده طوبی با شاخ‌های عرعر
[B][M1]شاخش جلال و رفعت، برداده طوبی آسا[M2]طوبی به غصن طوبی گر زین صفت دهد بر
[B][M1]هم آشیان عنقا در دامن ریاحین[M2]هم خواب گاه خورشید از سایهٔ صنوبر
[B][M1]عیسی خلال کرده از خارهای گلبن[M2]ادریس سبحه کرده از غنچه‌های نستر
[B][M1]همچون درخت وقواق او را طیور گویا[M2]بر فتح شاه خوانده الحمد الله از بر
[B][M1]قصرش چو فکرت من در راه مدح سلطان[M2]گردون در او مرکب گیتی در او مصور
[B][M1]جفت مقوس او چون جفت طاق ابرو[M2]طاق مقرنس او چون خم طوق پیکر
[B][M1]آن جفت را کزو او شد قوس قزح ملون[M2]و آن طاق را کز او شد صحن فلک مدور
[B][M1]ادریس و جم مهندس، موسی و خضر بنا[M2]روح ملک مزوق نوح لمک دروگر
[B][M1]انجم نگار سقفش در روی هر نگاری[M2]همچون خلیل هذا ربی بخوانده آزر
[B][M1]خامه زده عطارد وز باجورد گردون[M2]بنوشته نام سلطان بالای جفت و معبر
[B][M1]پیش سریر سلطان استاده تاجداران[M2]چون ناشکفته لاله افکنده سر سراسر
[B][M1]ناهید زخمه مطرب و می آفتاب تابش[M2]چنگ ارتفاع می را ربعی به شکل مسطر
[B][M1]آن بار بد که امسال از چرخ نیک بادش[M2]شعرم به مدح سلطان برداشته به مزهر
[B][M1]فرماندهٔ سلاطین سلطان محمد آمد[M2]جبریل جان محمد عیسی خصال حیدر
[B][M1]مهدی صفت شهنشه امت پناه داور[M2]جان بخش چون ملک شو کشور ستان چو سنجر
[B][M1]شاه فلک جنیبت خورشید عرش هیبت[M2]بهرام گور زهره، برجیس برق خنجر
[B][M1]ابر درخش بیرق، بحر نهنگ پیکان[M2]قطب سماک نیزه، بدر ستاره لشکر
[B][M1]جمشید سام حشمت، سام سپهر سطوت[M2]دارای زال صولت، زال زمانه داور
[B][M1]سردار خضر دانش، خضر بهشت خضرت[M2]سالار روح بینش، روح فرشته مخبر
[B][M1]یک کنجدش نگنجد در سینه گنج توران[M2]یک سنجدش نسنجد در دیده ملک بربر
[B][M1]یک اسبه در دو ساعت گیرد سه بعد عالم[M2]چون از سپهر چارم اعلام مهر انور
[B][M1]تیرش به دیده دوزی خیاط چشم دشمن[M2]تیغش به کفر شوئی قصار جان قیصر
[B][M1]جز تیغ کفر شویش گازر که دیده آتش[M2]جز تیر دیده دوزش درزی که دیده صرصر
[B][M1]بر پرچم علامت بر تارک غلامان[M2]از مشتریش طاس است، از آفتاب مغفر
[B][M1]هر مه ز یک شبه مه چرخ است طوق دارش[M2]سگ طوق سازد از دم در خدمت غضنفر
[B][M1]ای خاک درگهت را آب حیات تشنه[M2]در آب منت تو هم بحر غرقه، هم بر
[B][M1]تیغ تو صیقل دین، لابل خطیب دولت[M2]در طلیسان تو داری طول‌اللسان اسمر
[B][M1]ز اقلام‌های قابض اقلیم‌هات قبضه[M2]اقلیم‌های گیتی حکم تو را مسخر
[B][M1]خفچاق و روس رسمی، ابخاز و روم ذمی[M2]ذمی هزار فرقه رسمی هزار لشکر
[B][M1]مجذوم چون ترنج است، ابرص چو سیب دشمن[M2]کش جوهر حسامت معلول کرده جوهر
[B][M1]الحق ترنج و سیبی بی‌چاشنی و لذت[M2]چون سیب نخل بندان یا چون ترنج منبر
[B][M1]نی طرفه گر عدو شد مجذوم طرفه‌تر آن[M2]کافعی شده است رمحت ز افعیش می‌رسد ضر
[B][M1]افعی خورنده مجذوم ارچه بسی شنیدی[M2]مجذوم خواره افعی جز رمح خویش مشمر
[B][M1]زیر سه حرف جاهش گنج است و حرف آخر[M2]صفری است در میانش هفت آسمانش محضر
[B][M1]یک دو شد از سه حرفش چار اصل و پنج شعبه[M2]شش روز و هفت اختر نه قصر و هشت منظر
[B][M1]شاها طبیب عدلی و بیمار ظلم گیتی[M2]تسکین علتش را تریاق عدل در خور
[B][M1]خود عدل خسروان را جز عدل چیست حاصل؟[M2]زین جیفه‌گاه جافی زین مغ سرای مغبر
[B][M1]از عدل دید خواهی هم راستی و هم خم[M2]در ساق عرش ایزد در طاق پول محشر
[B][M1]گل چو ز عدل زاید میرد حنوط بر تن[M2]تابوت دست عاشق گور آستین دلبر
[B][M1]آتش که ظلم دارد میمیرد و کفن نه[M2]دود سیه حنوطش خاک کبود بستر
[B][M1]بر یک نمط نماند کار بساط ملکت[M2]مهره به دست ماند چون خانه گشت ششدر
[B][M1]سنجر بمرد ویحک سنجار ماند اینک[M2]چون بنگری به صورت سنجار به ز سنجر
[B][M1]آخر نه بر سکندر شد تخته پوش عالم[M2]بی‌بار ماند تختش در تخت بار ششتر
[B][M1]شاها عصر جز تو هستند ظلم پیشه[M2]اینجا سپید دستند، آنجا سیاه دفتر
[B][M1]نه مه غذای فرزند از خون حیض باشد[M2]پس آبله‌ش برآید و صورت شود مجدر
[B][M1]آن کس که طعمه سازد سی سال خون مردم[M2]نه آخرش به طاعون صورت شد مبتر؟
[B][M1]نه ماهه خون حیضی گر آبله برآرد[M2]سه ساله خون خلقی آخر چه آورد بر؟
[B][M1]شاهان عرب نژادی هستی به خلق و خلقت[M2]شاه بشر چو احمد شیر عرب چو حیدر
[B][M1]مهمان عزیز دارند اهل عرب به سنت[M2]زانم عزیز کردی، دادی کمال اوفر
[B][M1]رومی فرستی اطلس،مصری دهی عمامه[M2]ختلی براق ابرش، ترکی وشاق احور
[B][M1]اطلس به رنگ آتش، واصل عمامه از نی[M2]ابرش چو باد نیسان تندی بسان تندر
[B][M1]اعجاز خلعت تو این بس بود که شخصم[M2]در باد و آتش و نی، هستش امان میسر
[B][M1]بود آن نعیم دنیا فانی شعار فخرم[M2]هست این عروس خاطر باقی طراز مفخر
[B][M1]شاها به دولت تو صافی است خاطر من[M2]چون خاطر ارسطو در خدمت سکندر
[B][M1]دانم که سایهٔ حق، داند که می‌ندارد[M2]در آفتاب گردش گیتی چو من سخنور
[B][M1]خاقانیم نه والله، خاقان نظم و نثرم[M2]گویندگان عالم، پیش عیال و مضطر
[B][M1]زین نکته‌های بکرند آبستنان حسرت[M2]مشتی عقیم خاطر، جوقی سقیم ابتر
[B][M1]زین خامهٔ دوشاخی اندر سه تا انامل[M2]من فارد جهانم ایشان زیاد منگر
[B][M1]در غیبت من آید پیدا حسودم آری[M2]چون زادت مخنث در مردن پیمبر
[B][M1]جان سخنوران مرشد نشید من به[M2]بهر چنین نشیدی منشد نشید بهتر
[B][M1]پیش مقام محمود اعنی بساط عالی[M2]گوهر فروش من به محمود محمدت خر
[B][M1]ای در زمین ملت معمار کشور دین[M2]بادی چو بیت معمور اندر فلک معمر
[B][M1]عشرین سال عمرت خمسین الف حاصل[M2]ستین دقیقه جاهت بر نه فلک مقدر
[A]
[B][M1]ای عندلیب جان‌ها طاووس بسته زیور[M2]بگشای غنچهٔ لب بسرای غنهٔ تر
[B][M1]ای غنچهٔ دهانت از چشم سوزنی کم[M2]سوزن شکاف غمزه‌ت سوسن نمای عبهر
[B][M1]ای سوخته رخ تو در زار گریه آتش[M2]بیمار دو لب تو در زهر خنده شکر
[B][M1]نوشین مفرح آن لب جو سنگ خال مشکین[M2]مشکین جو تو دیدم با جو شدم برابر
[B][M1]تو می‌خوری به مجلس بر خاک جرعه ریزی[M2]من خاک خاک باشم کز جرعه یابم افسر
[B][M1]پیشت چو جرعه بوسم خاک و چو جرعه بینم[M2]برچینمش به مژگان سازم سرشک احمر
[B][M1]گر باده می‌نگیرم بر من مگیر جانا[M2]من خون خورم نه باده، من غم کشم نه ساغر
[B][M1]ز آن آب آذر آسا ز آن سان همی هراسم[M2]کز آب، سگ گزیده، شیر سیه ز آذر
[B][M1]خاقانی آمد از جان چون حلقه بر در تو[M2]بی‌پا و سر چو حلقه حلقه به گوش چون در
[B][M1]تو شاه نیکوانی تاج تو زلف مشکین[M2]مانا که چتر سلطان سایه‌ت فکنده بر سر
[B][M1]هست اعشی عرب را از من سرشک خجلت[M2]چون سیف ذوالیزن را از سیف دین مظفر
[B][M1]از چار و هفت گیتی سلطان خلاصه آمد[M2]مختار چار ملت سردار هفت کشور
[B][M1]افسر خدای خسرو کشور گشای رستم[M2]ملکت طراز عادل ملت فروز داور
[A]
[B][M1]در جهان کس نیست اندوه جهان کس مخور[M2]کوس عزلت زن دوال رایگان کس مخور
[B][M1]دامن اندر چین، بساط احتشام کس مبین[M2]گردن اندر کش، قفای امتحان کس مخور
[B][M1]آنکه کس دیدی کنون مقلوب کس شد هان و هان[M2]شیرمردا هیچ سوگندی به جان کس مخور
[B][M1]چون فلک با تو نسازد با دگر کس گو مساز[M2]گر خوری غبنی از آن خود خور، آن کس مخور
[B][M1]چون سگ و زاغ استخوان خوردی و اکنون همچو کرم[M2]از تن خود گوشت میخور استخوان کس مخور
[B][M1]در هنر فرزند بازی نه کبوتر بچه‌ای[M2]صید دست خویش خور طعمهٔ دهان کس مخور
[B][M1]تو نه آنی کز کفت روحانیان شکر خورند[M2]قدر خود بشناس و قوت از خوان و خان کس مخور
[B][M1]آب باران خور صدف کردار گاه تشنگی[M2]ماهی‌آسا هیچ آب از آبدان کس مخور
[B][M1]تا کی از پرز کسان روزی خوری همچون چراغ[M2]شمع‌وار از خود غذا میخور، ز خوان کس مخور
[B][M1]گر کسی را زعفران شادی فزاید، گو فزای[M2]چون تو با غم خو گرفتی زعفران کس مخور
[B][M1]چون تو اندر خانهٔ خود می هم آن خود خوری[M2]یاد جان خویش خور یاد روان کس مخور
[B][M1]های خاقانی جهان را آزمودی کس نماند[M2]خون دل میخور که نوشت باد، نان کس مخور
[B][M1]تو را کعبهٔ دل درون تار و مار[M2]برون دیر صورت کنی زرنگار
[B][M1]مبر قفل زرین کعبه بدانک[M2]در دیر را حلقه آید به کار
[B][M1]زهی کعبه ویران کن دیر ساز[M2]تو ز اصحاب فیلی نه ز اصحاب غار
[B][M1]گر اینجا به سنگی نیابی فرود[M2]هم از تو به سنگی برآید دمار
[B][M1]گر اول به پیلی کنی قصد سنگ[M2]هم آخر به مرغی شوی سنگسار
[B][M1]رهت سنگلاخ است خاقانیا[M2]خرت سم فکنده است، با رنج بار
[A]
[B][M1]ای پردهٔ معظم بانوی روزگار[M2]ای پیش آفتاب کرم ابر سایه‌دار
[B][M1]صحن ارم تو را و در او روح را نشست[M2]حصن حرم تو را و درو کعبه را قرار
[B][M1]هر سال اگر خواص خلیفه برند خاص[M2]از بهر کعبه پردهٔ رنگین زرنگار
[B][M1]همچون فلک معلقی استاده بر دو قطب[M2]قطب تو میخ و میخ زمین جرم کوهسار
[B][M1]گویی بر غم جان فلک دست کاف و نون[M2]گردونی از دوقطب در آویخت استوار
[B][M1]گر آسمان حجاب بهشت است پیش خلق[M2]تو اسمانی و حرم شه بهشت‌وار
[B][M1]در صفهٔ تو دختر قیصر بساط بوس[M2]در پیش گاه تو زن فغفور پیش کار
[B][M1]داری سپهر هفتم و جبریل معتکف[M2]داری بهشت هشتم و ادریس میربار
[B][M1]می‌خواهد آسمان که رسد بر زمین سرش[M2]تا بر چند به دیده ز دامان تو غبار
[B][M1]گویی تو را به رشتهٔ زرین افتاب[M2]نساج کارگاه فلک بافت پود و تار
[B][M1]گر نیست پود و تار تو از پر جبرئیل[M2]سایه‌ت چرا گرفت سماوات در کنار
[B][M1]هر گه که باد بر تو وزد گویم ای عجب[M2]قلزم به جنبش آمدو جوید همی گذار
[B][M1]میدان سر فرازی و رضوان به خط نور[M2]جنات عدن کرده بر اطراف تو نگار
[B][M1]میدان چار سوی تو روحانی آیتی است[M2]گویا ز جانور شده هم اسب و هم سوار
[B][M1]بر تو نمی‌رسم به پر وهم جبرئیل[M2]هم عاجز است و هست پرس هفت صد هزار
[B][M1]در سایهٔ تو بانوی مشرق گرفته جای[M2]دریاست در جزیره و سیمرغ در حصار
[B][M1]بانوی توست رابعهٔ دختران نعش[M2]وز رابعه به زهد فزونتر هزار بار
[B][M1]ای چاوش سپید تو هم خادم سیاه[M2]خورشید روم پرور و ماه حبش نگار
[B][M1]ای کرده پاسبانی تو عیسی آرزو[M2]وی کرده پرده داری تو مریم اختیار
[B][M1]تو نیستان شیر سیاهی در این حرم[M2]تو آشیان باز سپیدی در این دیار
[B][M1]شیر سیاه معرکه خاقان کامران[M2]باز سفید مملکه بانوی کام کار
[B][M1]بانوکند شکار ملوک ار چه مرد نیست[M2]آری که باز ماده به آید گه شکار
[B][M1]شاهان چه زن چه مرد در ایام مملکت[M2]شیران چه نر چه ماده به هنگام کار زار
[B][M1]رد خاک خفته‌اند کیان، گر نه مرد و زن[M2]کردندی از پرستش تو ملک را شعار
[B][M1]کردی به درگه تو سیاوش چاوشی[M2]بودی به حضرت تو فرنگیس پرده دار
[B][M1]گر در زمین شام سلیمان دیو بند[M2]بلقیس را ز شهر سبا کرد خواستار
[B][M1]هم شاه ما ز قدر سلیمان عالم است[M2]هم بانوان ز مرتبه بلقیس روزگار
[B][M1]شهر سباست خطهٔ دربند ز احتشام[M2]بیت المقدس است شماخی ز اقتدار
[B][M1]قیدافه خوانده‌ام که زنی بود پادشاه[M2]اسکندر آمدش به رسولی سخن گزار
[B][M1]اسکندر است دولت و قیدافه بانوان[M2]نی نی کز این قیاس شود طبع، شرمسار
[B][M1]کاکنون به بندگی و پرستاری درش[M2]قیدافه خرمی کند، اسکند افتخار
[B][M1]ز اقبال صفوه الدین بانوی شرق و غرب[M2]در شرق و غرب گشت شب و روز سازگار
[B][M1]عادت بود که هدیهٔ نوروزی آورند[M2]آزادگان به خدمت بانو ز هر دیار
[B][M1]نوروز چون من است تهی دست و همچو من[M2]جان تهی کند به در بانوان نثار
[B][M1]طبع مراست جان تهی تحفهٔ سخن[M2]نوروز راست جان تهی باد نوبهار
[B][M1]اکنون که باد و باغ زنا شوهری کنند[M2]از نطفه‌های باد شود باغ بار دار
[B][M1]از دست کشت صلب ملک در زمین ملک[M2]آرد درخت تازه بهار حیات بار
[B][M1]نه ماهه ره بریده مه نو به ره در است[M2]کاید چو ماه چارده مصباح هفت و چار
[B][M1]خواهی نهیش نام منوچهر نام جوی[M2]خواهی کنیش نام فریبرز نام دار
[B][M1]ای از عروس نه فلک اندر کمال بیش[M2]وز نه زن رسول به ده نوع یادگار
[B][M1]خاقانی است بر در تو زینهاریی[M2]ای بانوان مملکت شرق زینهار
[B][M1]در زینهار بخت نگهدار توست حق[M2]زنهار زینهاری خود را نگاهدار
[B][M1]تا مهر و مه شوند همی یار یک دگر[M2]وانگه جدا شوند به تقدیر کردگار
[B][M1]بر چرخ ملک بانو و شاهند مهر و ماه[M2]این مهر و ماه را ملک العرش باد یار
[B][M1]از کردگار عمر تو باد از شمار بیش[M2]واعدای ملک و جاه تو تا حشر باد خوار
[A]
[B][M1]صبح ز مشرق چو کرد بیرق روز آشکار[M2]خنده زد اندر هوا بیرق او برق‌وار
[B][M1]بود چو گوگرد سرخ کز بر چرخ کبود[M2]داد مس خاک را گونهٔ زر عیار
[B][M1]خسرو چین از افق آینهٔ چین نمود[M2]زآینهٔ چرخ رفت زنگ شه زنگ بار
[B][M1]در سپر ماه راند تیغ زراندوده مهر[M2]بر کتف کوه دوخت دست سپیده غیار
[B][M1]شد قلم از دست این، رمح به دست سماک[M2]شد ارم از دست آن، باغ و لب جویبار
[B][M1]ظل صنوبر مثال گشت به مغرب نگون[M2]مهر ز مشرق نمود مهرهٔ زر آشکار
[B][M1]داد غراب زمین روی به سوی غروب[M2]تا نکند ناگهان باز سپهرش شکار
[B][M1]سوخت شب مشک رنگ ز آتش خورشید و برد[M2]نکهت باد سحر قیمت عود قمار
[B][M1]برقع زرین صبح چرخ برانداخت و کرد[M2]پیش عروس سپهر زر کواکب نثار
[B][M1]تیغ زر آسمان خاک سیه پوش را[M2]کرد منور چو رای، رای زن شهریار
[B][M1]آصف حاتم سخا، احنف سحبان بیان[M2]یحیی خالد عطا، جعفر هارون شعار
[A]
[B][M1]بهر صبوح از درم مست در آمد نگار[M2]غالیه برده پگاه بر گل سوری بکار
[B][M1]بسته من اسب ندم پس بگه صبح دم[M2]کرد زبان عذرخواه آن بت سیمین عذار
[B][M1]بلبله برداشت زود کرد پس آنگه سلام[M2]گفت بود سه شراب داروی درد خمار
[B][M1]جام ز عشق لبش خنده زنان شد چو گل[M2]وز لب خندان او بلبله بگریست زار
[B][M1]چون سه قدح کرد نوش درج گهر برگشاد[M2]قند فشان شد ز لب آن صنم قندهار
[B][M1]بلبل نطقش به ناز غنچهٔ لب کرد باز[M2]گشت ز مل عارضش همچون گل کام‌کار
[B][M1]گفت مخور غم بیا باده خور از بهر آنک[M2]غم نخورد هر که را هست چو من غم‌گسار
[B][M1]زین می خوش همچو من نوش کن ای خوش سخن[M2]از سر رنج و حزن خیز و برآور دمار
[B][M1]خاصه که مهر سپهر گوشهٔ خوشه گذاشت[M2]و آتش گردون گرفت پله لیل و نهار
[B][M1]کعب پیاله بگیر قد قنینه بپیچ[M2]گوش چغانه بمال، سینهٔ بربط بخار
[B][M1]بعد سه رطل گران مدح وزیر جهان[M2]گفت که خاقانیا یاد چه داری بیار
[B][M1]خواجه و دستور شاه داور ملک و سپاه[M2]دین عرب را پناه ملک عجم را فخار
[A]
[B][M1]کرد خزان تاختن بر صف خیل بهار[M2]باد وزان بر رزان گشت به دل کینه‌دار
[B][M1]سنبلهٔ چرخ را خرمن شادی بسوخت[M2]کاتش خورشید کرد خانهٔ باد اختیار
[B][M1]چون زر سرخ سپهر سوی ترازو رسید[M2]راست برابر بداشت کفهٔ لیل و نهار
[B][M1]حلقهٔ سیمین زره چون ز شمر شد پدید[M2]غیبهٔ زرین فشاند بر سر او شاخسار
[B][M1]دست خزان در نشاند چاه زنخدان سیب[M2]لعب چمن بر گشاد گوی گریبان نار
[B][M1]تا که سرانگشت تاک کرد خزان فندقی[M2]کرد چمن پرنگار پنجهٔ دست چنار
[B][M1]حلقهٔ درج ترنج گشت پر از سیم خام[M2]شد شکمش چون صدف پر گهر شاهوار
[B][M1]گرنه خرف شد خریف از چه تلف می‌کند[M2]بر شمر از دست باد سیم و زر بیشمار
[B][M1]خون رزان ریختن وز پی کین خواستن[M2]تاختن آورد ابر از سر دریا کنار
[B][M1]بر بدن نار ماند از سر تیغش نشان[M2]بر رخ آبی نشست از تک اسبش غبار
[B][M1]غژم عقیق یمن کرد برون از دهن[M2]گشت زرافشان چمن چون کف صدر کبار
[B][M1]خواجهٔ چارم بلاد، خسرو هفتم زمین[M2]آنکه ز هشتم فلک همت او داشت عار
[B][M1]ملک جهان را نظام، دین هدی را قوام[M2]خواجهٔ صدر کرام، زبدهٔ پنج و چهار
[B][M1]سخرهٔ او افتاب سغبهٔ او مشتری[M2]بندهٔ او آسمان، چاکر او روزگار
[B][M1]نوک سر کلک او قبلهٔ در عدن[M2]خاک سم اسب او کعبهٔ مشک تتار
[B][M1]گشت بساط ثناش مرکز عودی لباس[M2]گشت ضمان بقاش گنبد گوهر نگار
[B][M1]بر سر گنج سخاش خامهٔ او اژدهاست[M2]در دهن خاتمش مهرهٔ او آشکار
[B][M1]مهره ندیدی که هست مهر عروس ظفر[M2]مهر فلک را مدام نور از او مستعار
[B][M1]ای به گه انتقام همچو حسودت مدام[M2]خواسته از خشم تو چرخ فلک زینهار
[B][M1]جاه فزای از سپهر نیست وجودت که نیست[M2]آینهٔ آسمان نور فزای از بخار
[B][M1]همچو مه از آفتاب هست به تو نورمند[M2]شاه زمانه که اوست سایهٔ روزگار
[B][M1]نیست ز انصاف تو در همه عالم کنون[M2]جز تن گل پر ز خون، جز دل لاله فکار
[B][M1]هیچ یگانه نزاد چرخ فلک همچو تو[M2]تا که همی ملک راند سال فلک شش هزار
[B][M1]گر چه حسن بد ز طوس صاحب آفاق شد[M2]ملک بدو چون به تو کرد همی افتخار
[B][M1]از هنر و بذل مال، وز کرم و حسن رای[M2]زیبد اگر چون حسن صد بودت پیش کار
[B][M1]مصری کلکت چو سحر عرضه کند گاه جود[M2]مصر و عزیزش بود بر دل و بر چشم خوار
[B][M1]هست تو را ملک و دین تخت و نگین و قلم[M2]هست تو را یمن و یسر جفت یمین یسار
[B][M1]عدل تو تا ز اهتمام حامی آفاق شد[M2]با گل و مل کس دگر خار ندید و خمار
[B][M1]هیبت و رای تو را هست رهی و رهین[M2]خسرو چارم سریر، شحنهٔ پنجم حصار
[B][M1]از اثر عدل تو بر سر و بر پای دید[M2]ابرش کینه شگال، ادهم فتنه فسار
[B][M1]هست حسود تو را از اثر عدل تو[M2]رشک حسد در جگر اشک عنا در کنار
[B][M1]کرده چنان استوار با دل و جان عهد غم[M2]کز کسی ار بشنوی نادیت این استوار
[B][M1]خصم تو گر نیست دون، هست چنان ای عجب[M2]از سبب کین او تیر تو جوشن گذار
[B][M1]آتش هیبت چنان شعله زنان در دلش[M2]کاتش هرگز ندید کس که جهد از چنار
[B][M1]ابر کفا، از کرم نیست چو تو یک جواد[M2]بحر دلا، بر سخن نیست چو من یک سوار
[B][M1]چون شود از نعت تو این لب من در فشان[M2]چون شود از مدح تو خاطر من زر نثار
[B][M1]نور ضمیر مرا بنده شود افتاب[M2]تیغ زبان مرا سجده برد ذوالفقار
[B][M1]بندهٔ خاصه توام، شاعر خاص ملک[M2]نعت تو و مدح او خوانده گه بزم و بار
[B][M1]دادن تشریف تو از پی تعریف شاه[M2]بر سر ابنای عصر کرد مرا نام دار
[B][M1]مادح اگر مثل من هست به عالم دگر[M2]مثل تو ممدوح نیست شعر خر و حق گزار
[B][M1]بلبل اگر در چمن مدح تو گوید شود[M2]از تو چو طاووس نر چتر کش و تاجدار
[B][M1]تا که ز دور سپهر هست مدار و مدر[M2]تا که به گرد مدر هست فلک را مدار
[B][M1]باد چو صبح نخست خصم تو اندک بقا[M2]باد چو مهر سپهر امر تو گیتی گذار
[B][M1]تا فلک آکنده باد از دل و جان عدوت[M2]مزبلهٔ آب و خاک دائرهٔ باد و نار
[B][M1]از دل و دست تو باد کار فلک را نظام[M2]وز کف و کلک تو باد ملک جهان را قرار
[A]
[B][M1]هین که به میدان حسن رخش درافکند یار[M2]بیش بهاتر ز جان نعل بهایی بیار
[B][M1]زیر رکابش نگر حلقه به گوش آسمان[M2]پیش عنانش ببین عاشیه کش روزگار
[B][M1]از بس خون‌ها که ریخت غمزهٔ سرتیز او[M2]عشق به انگشت پای می‌کند آن را شمار
[B][M1]نقش سر زلف او رست مرا در بصر[M2]زآن که بهم درخوردعنبر و دریا کنار
[B][M1]قندز شب پوش او هست شب فتنه زای[M2]صبح قیامت شده است از شب او آشکار
[B][M1]نیست مرا آهنی بابت الماس او[M2]دیدهٔ خاقانی است لاجرم الماس بار
[B][M1]عالم جانها بر او هست مقرر چنانک[M2]دولت خوارزمشاه داد جهان را قرار
[B][M1]شاه فریدون لوا خضر سکندر بنا[M2]خسرو امت پناه، اتسز مهدی شعار
[A]
[B][M1]دست صبا برفروخت مشعلهٔ نوبهار[M2]مشعله داری گرفت کوکبهٔ شاخ سار
[B][M1]ز آتش خورشید شد نافهٔ شب نیم سوخت[M2]قوت از آن یافت روز خوش دم از آن شد بهار
[B][M1]خامهٔ ما نیست طلع، چهره گشای بهار[M2]نایب عیسی است ماه، رنگرز شاخ سار
[B][M1]گشت ز پهلوی باد خاک سیه سبز پوش[M2]گشت ز پستان ابر دهر خرف شیر خوار
[B][M1]پروز سبزه دمید بر نمط آب گیر[M2]زلف بنفشه خمید بر غبب جویبار
[B][M1]نرگس بر سر گرفت طشت زر از بهر خون[M2]تارک گلبن گشاد نیشتر از نوک خار
[B][M1]شاه ریاحین به باغ خیمهٔ زربفت زد[M2]غنچه که آن دید ساخت گنبدهٔ مشک بار
[B][M1]آب ز سبزه گرفت جوشن زنگار گون[M2]سوسن کان دید ساخت نیزهٔ جوشن گذار
[B][M1]سرو ز بالای سر پنجهٔ شیران نمود[M2]لاله که آن دید ساخت گرد خود آتش حصار
[B][M1]یاسمن تازه داشت مجمرهٔ عود سوز[M2]شاخ که آن دید ساخت برگ تمام از نثار
[B][M1]خیری بیمار بود خشک لب از تشنگی[M2]ژاله که آن دید ساخت شربت کوثر گوار
[B][M1]ز آتش روز ارغوان در خوی خونین نشست[M2]باد که آن دید ساخت مروحه دست چنار
[B][M1]بر چمن آثار سیل بود چو دردی منی[M2]فاخته کان دید ساخت ساغری از کوکنار
[B][M1]فیض کف شهریار خلعت گل تازه کرد[M2]بلبل کان دید گشت مدحگر شهریار
[B][M1]شاه علاء الدول، داور اعظم که هست[M2]هم ازلش پیشرو هم ابدش پیش کار
[B][M1]خست به زخم حسام گردهٔ گردون تمام[M2]بست به بند کمند گردن دهر استوار
[B][M1]ای به گه امتحان ز آتش شمشیر تو[M2]گنبد حراقه رنگ سوخته حراقه‌وار
[B][M1]نام خدنگ تو هست صرصر جودی شکاف[M2]کنیت تیغ تو هست قلزم آتش بخار
[B][M1]از پی تهذیب ملک قبض کنی جان خصم[M2]کز پی تریاک نوش نفع کند قرص مار
[B][M1]تیغ تو با آب و نار ساخت بسی لاجرم[M2]هم شجر اخضر است هم ید بیضا و نار
[B][M1]مرد کشد رنج آز از جهت آرزو[M2]طفل برد درد گوش از قبل گوشوار
[B][M1]از فزع آنکه هست هیبت تو نسل بر[M2]خصم تو را آب پشت خون شود اندر زهار
[B][M1]بیخ جهان عزم توست بیخ فلک نفس کل[M2]میخ زمان عدل توست، میخ زمین کوهسار
[B][M1]هست سه عادت تو را: بخشش و مردی و دین[M2]دست سه عادات توست تخم سعادات کار
[B][M1]در کف بحر کفت غرقه شود هفت بحر[M2]آنک جیحون گواست شرح دهد با بحار
[B][M1]فرق تو را در خورد افسر سلطانیت[M2]گر چه بدین مرتبت غیر تو شد کام کار
[B][M1]مملکه شه باز راست گر چه خروش از نسب[M2]هست به سر تاجور، هست به دم طوق دار
[B][M1]با تو نیارد جهان خصم تو را در میان[M2]گر همه عنقا به مهر پروردش در کنار
[B][M1]گر چه ز نارنج پوست طفل ترازو کند[M2]لیک نسنجد بدان زیرک زر عیار
[B][M1]صورت مردان طلب کز در میدان بود[M2]نقش بر ایوان چه سود رستم و اسفندیار
[B][M1]عالم خلقت ز غیب هژده هزار آمده است[M2]عالم اعظم توئی از پس هژده هزار
[B][M1]گر چه ز بعد همه آمده‌ای در جهان[M2]از همه‌ای برگزین، بر همه کن افتخار
[B][M1]ز آن سه نتیجه که زاد بود غرض آدمی[M2]لیک پس هر سه یافت آدمی این کار و بار
[B][M1]احمد مرسل که هست پیش رو انبیاء[M2]بود پس انبیا دولت او را مدار
[B][M1]صبح پس شب رسد بر کمر آسمان[M2]گل پس سبزه دمد بر دهن مرغزار
[B][M1]چون کنی از نطع خاک رقعهٔ شطرنج رزم[M2]از پس گرد نبرد چرخ شود خاکسار
[B][M1]شیر علم را حیات تحفه دهی تا شود[M2]پنجهٔ شیران شکن، حلق پلنگان فشار
[B][M1]در تب ربع اوفتد سبع شداد از نهیب[M2]تخت محاسب شود قبهٔ چرخ از غبار
[B][M1]از خوی مردان شهاب روی بشوید به خون[M2]وز سم اسبان نبات جعد نهد بر عذار
[B][M1]مرگ شود بوالعجب، تیغ شود گندنا[M2]کوس شود عندلیب، خاک شود لاله زار
[B][M1]کرکس و شیر فلک طعمه خوران در مصاف[M2]ماهی و گاو زمین لرزه کنان زیر بار
[B][M1]چرخ چو لاله به دل در خفقان رفته صعب[M2]دهر چو نرگس به چشم در یرقان مانده زار
[B][M1]چون تو برآری حسام پیش تو آرد سجود[M2]گنبد صوفی لباس بر قدم اعتذار
[B][M1]امر دهد کردگار کای ملکوت احتیاط[M2]پند دهد روزگار کای ثقلین اعتبار
[B][M1]فاش کند تیغ تو قاعدهٔ انتقام[M2]لاش کند رمح تو مائدهٔ کار زار
[B][M1]باز شکافی به تیر سینهٔ اعدا چو سیب[M2]بازنمائی به تیغ دانهٔ دلها چو نار
[B][M1]تا مژه برهم زنی چون مژه باهم کنی[M2]رایت دین بر یمین، آیت حق بر یسار
[B][M1]ای ملک راستین بر سر تو سایبان[M2]وی فلک المستقیم از در تو مستعار
[B][M1]در کنف صدر توست رخت فضایل مقیم[M2]با شرف قدر توست بخت افاضل به کار
[B][M1]در روش مدح تو خاطر خاقانی است[M2]موی معانی شکاف روی معالی نگار
[B][M1]مشرق و مغرب مراست زیر درخت سخن[M2]رسته ز شروان نهال، رفته به عالم ثمار
[B][M1]هست طریق غریب نظم من از رسم و سان[M2]هست شعار بدیع شعر من از پود و تار
[B][M1]ساعت روز و شب است سال حیاتم بلی[M2]جملهٔ ساعات هست بیست و چهار از شمار
[B][M1]عز و جلال آن توست وانکه تو را نیست چیست[M2]تا به دعاها شوم از در حق خواستار
[B][M1]روز بقای تو باد در افق بامداد[M2]رسته ز عین الکمال، دور ز نصف النهار
[B][M1]بزم تو فردوس وار وز در دولت در او[M2]راه طلب رفته هشت، جوی طرب رفته چار
[A]
[B][M1]الصبوح الصبوح کامد کار[M2]النثار النثار کامد یار
[B][M1]کاری از روشنی چو آب خزان[M2]یاری از خرمی چو باد بهار
[B][M1]چرخ بر کار و یار ما به صبوح[M2]می‌کند لعبتان دیده نثار
[B][M1]جام فرعونی اندرآر که صبح[M2]دست موسی برآرد از کهسار
[B][M1]در سفال خم آتشی است که هست[M2]عقل حراق او و روح شرار
[B][M1]در کف از جام خنگ بت بنگر[M2]بر رخ از باده سرخ بت بنگار
[B][M1]خاصه کایام بست پردهٔ کام[M2]خاصه دوران گشاد رشتهٔ کار
[B][M1]مرغ دل یافت دانهٔ سلوت[M2]برق می سوخت کشتهٔ تیمار
[B][M1]بار مشک است و زعفران در جام[M2]پس خط جام چون خط طیار
[B][M1]کو تذوران بزم و کوثر جام[M2]کز سمن زار بشکفد گل زار
[B][M1]این این الکؤس والا قداح[M2]این این الشموس و الاقمار
[B][M1]به مغان آی تا مرا بینی[M2]که ز حبل المتین کنم زنار
[B][M1]عقل اگر دم زند به دست میش[M2]چون زره بر دهان زنم مسمار
[B][M1]خوانچه کن سنت مغان می‌آر[M2]وز بلورین رکاب می‌بگسار
[B][M1]عجب است این رکاب و می‌گویی[M2]کآمد از ماه نو شفق دیدار
[B][M1]می‌کشد عقل را به زیر رکاب[M2]چون رکاب گران کشند احرار
[B][M1]آفتاب ار سوار شد بر شیر[M2]هست می شیر آفتاب سوار
[B][M1]جرعه‌ای گر به آسمان بخشی[M2]شود از خفتگی زمین کردار
[B][M1]ور زمین را دهی ز می جرعه[M2]گردد از مستی آسمان رفتار
[B][M1]می‌کند در طبایع اربع[M2]ظلمات ثلاث را انوار
[B][M1]ساقی آرد گه خمار شکن[M2]فقع شکرین ز دانهٔ نار
[B][M1]نار به نقل چون شراب خوریم[M2]نقل ما نار بینی از لب یار
[B][M1]تیغ خونین کشد می کافر[M2]زخمه گوید که جاهد الکفار
[B][M1]گر به مستی رسی و می نرسد[M2]نرسد دست بر می بازار
[B][M1]بر فلک شو ز تیغ صبح مترس[M2]که نترسد ز تیغ و سر عیار
[B][M1]بر فلک خوانچه کن به دولت می[M2]ز اختران خواه نز خم خمار
[B][M1]ماه نو کن قدح چو هست توان[M2]وز شفق گیر می چو هست یسار
[B][M1]ها ثریا نه خوشهٔ عنب است[M2]دست برکن ز خوشه می بفشار
[B][M1]مار کز روی زهد خاک خورد[M2]ریزد از کام زهر جان او بار
[B][M1]نحل کاب عنب خورد بر تاک[M2]آرد از لب شراب نوش گوار
[B][M1]مثل جام و پارسایان هست[M2]لب دریا و مرغ بوتیمار
[B][M1]پارسا را چه لذت از عشرت[M2]خنفسا را چه کار با عطار
[B][M1]هر که جوید محال ناممکن[M2]هست ممکن که نیست زیرک سار
[B][M1]لیکن ار کس حریف پنداری[M2]عقل طعن آورد بر این پندار
[B][M1]یا اگر گوئی اهل دل کس هست[M2]گویدت دل خطاست این گفتار
[B][M1]گر تو در وهم همدمی جویی[M2]در ره جست گم کنی هنجار
[B][M1]به خطائی که بگذرد در وهم[M2]عاقلان را سزاست استغفار
[B][M1]دوستکانی به هفت مردان بخش[M2]سر به مهرش کن و به خضر سپار
[B][M1]از زکات سر قدح گاهی[M2]جرعه‌ای کن به خاکیان ایثار
[B][M1]بس بس ای دل ز کار آب که عقل[M2]هست از آب کار او بیزار
[B][M1]مدت لهو را غم است انجام[M2]بادهٔ نیک را بد است خمار
[B][M1]هر طرب را مقابل است کرب[M2]هر یمین را برابر است یسار
[B][M1]سنگ را آب بردمد ز شکم[M2]آب را سنگ درفتد به زهار
[B][M1]یک فرح را هزار غم ز پس است[M2]که پس هر فرح غم است هزار
[B][M1]هر چه زین روی کعبتین یک و دوست[M2]بر دگر روی او شش است و چهار
[B][M1]گاو عنبر فکن برهنه تن است[M2]خر بربط بریشمین افسار
[B][M1]دل تصاویر خانهٔ نظر است[M2]شهد الله نبشته گرد عذار
[B][M1]حرز عقل است مرهم دل ریش[M2]تیغ روز است صیقل شب تار
[B][M1]چون رباب است دست بر سر عقل[M2]از دم وصل تو تظلم دار
[B][M1]همچو دف کاغذینش پیراهن[M2]همچو چنگش پلاس بین شلوار
[B][M1]باده را بر خرد مکن غالب[M2]دیو را بر فلک مکن سالار
[B][M1]چند خواهی ز آهوی سیمین[M2]گاو زرین که می‌خورد گلنار
[B][M1]گر بود ز آن می چو زهرهٔ گاو[M2]خاطر گاو زهره شیر شکار
[B][M1]هم ز می دان که شاه باز خرد[M2]کبک زهره شود به سیرت سار
[B][M1]از من آموز دم زدن به صبوح[M2]دم مسغفرین بالاسحار
[B][M1]جام کیخسرو است خاطر من[M2]که کند راز کائنات اظهار
[B][M1]سلسبیل حلال خور زین جام[M2]وز حمیم حرام شو بیزار
[B][M1]فیض ابن السحاب خور چو صدف[M2]حیض ابن العنب بجا بگذار
[B][M1]شیر پستان شیر خوردستی[M2]حیض خرگوش پس مخور زنهار
[B][M1]ز آب رنگین حجاب عقل مساز[M2]شعلهٔ نار پیش شیر میار
[B][M1]بول شیطان مکن به قاروره[M2]پیش چشم طبیب عقل مدار
[B][M1]عیش اسلاف در سفال مدان[M2]گل سیراب در سراب مکار
[B][M1]لهو و لذت دو مار ضحاکند[M2]هر دو خون خوار و بی‌گناه آزار
[B][M1]عقل و دین لشکر فریدونند[M2]که برآرند از دو مار، دمار
[B][M1]گر چه خاقانی اهل حضرت نیست[M2]یاد دربانش هست دست افزار
[B][M1]نیست چون پیل مست معرکه لیک[M2]عنکبوتی است روی بر دیوار
[B][M1]سار مسکین که نیست چون بلبل[M2]رومی ارغنون زن گلزار
[B][M1]لاجرم شاید ار به رستهٔ بید[M2]زنگی چار پاره زن شد سار
[A]
[B][M1]دیده بانان این کبود حصار[M2]روز کورند یا اولی‌الابصار
[B][M1]چون جهانی ز خندقی است گلین[M2]کآتشین خندق است گرد حصار
[B][M1]رخش همت برون جهان چو مسیح[M2]زین پل آبگون آتش بار
[B][M1]ای ز پرگار امر نقطهٔ کل[M2]نتوانی برون شد از پرگار
[B][M1]همچو پرگاری از دورنگی حال[M2]یک قدم ثابت و دگر سیار
[B][M1]کیست دنیا؟ زنی استمکاره[M2]چیست در خانهٔ زن غدار
[B][M1]هفت پرده است و زانیات در او[M2]همچو دار القمامه بئس الدار
[B][M1]عقل بکر است و اختران ثیب[M2]ثیباتند حاسد ابکار
[B][M1]دست کفچه مکن به پیش فلک[M2]که فلک کاسه‌ای است خاک انبار
[B][M1]گر به میزان عقل یک درمی[M2]چه کنی دست کفچه چون دینار
[B][M1]از پی آز جانت آزرده است[M2]زآنکه آز است خود سر آزار
[B][M1]آز در دل کنی شود آتش[M2]سرکه بر مس نهی شود زنگار
[B][M1]چون بهین عمر شد چه باید برد[M2]غصه از یار و دردسر ز دیار
[B][M1]لاشه چون سم فکند کس نبرد[M2]منت نعلبند یا بیطار
[B][M1]چون سر از تن برفت سر نکشد[M2]نخوت تاج بخشی دستار
[B][M1]نکند یاد عاقل از مولد[M2]نزند لاف سنجر از سنجار
[B][M1]عمر، جام جم است کایامش[M2]بشکند خرد پس ببندد خوار
[B][M1]همچو گوهر شکستنش خوار است[M2]همچو سیماب بستنش دشوار
[B][M1]آه کز بیم رستم اجل است[M2]خیل افراسیاب عمر آوار
[B][M1]نقد عمر تو برد خاقانی[M2]دهر نوکیسهٔ کهن بازار
[B][M1]چون بهین مایه‌ات برفت از دست[M2]هر چه سود آیدت زیان پندار
[B][M1]بر رخ بخت همچو موی رباب[M2]موی من نغمه می‌کند هر تار
[B][M1]به بهار و شکوفه خوش سازد[M2]نحل و موسیجه لحن موسیقار
[B][M1]در عروسی گل عجب نبود[M2]گر به حنا کنند دست چنار
[B][M1]روز دولت برادر بخت است[M2]چون رفو گر پسر عم قصار
[B][M1]بخت برنا وقایهٔ عمر است[M2]چشم بینا طلایهٔ رخسار
[A]
[B][M1]بخ بخ ای بخت و خه خه ای دل دار[M2]هم وفادار و هم جفا بردار
[B][M1]من تو را زان سوی جهان جویان[M2]تو بدین سو سرم گرفته کنار
[B][M1]طفل می‌خواندمت، زهی بالغ[M2]مست می‌گفتمت، زهی هشیار
[B][M1]من تو را طفل خفته چون خوانم[M2]که تویی خواب دیدهٔ بیدار
[B][M1]یا شبانگه لقات چون دانم[M2]تو چنین تازه صبح صادق وار
[B][M1]دست بر سر زنی گرت گویم[M2]کن بهین عمر رفته باز پس آر
[B][M1]ور تو خواهی در اجری امسال[M2]آوری خط محو کردهٔ پار
[B][M1]هر چه بخشم به دست مزد از من[M2]نپذیری و بس کنی پیکار
[B][M1]من ز بی‌کاری ارچه در کارم[M2]به سلاح تو می‌کنم پیکار
[B][M1]سر نیزه زد آسمان در خاک[M2]که تویی آفتاب نیزه گذار
[B][M1]شهره مرغی به شهر بند قفس[M2]قفس آبنوس لیل و نهار
[B][M1]طیرانت چو دور فکرت من[M2]بر ازین نه مقرنس دوار
[B][M1]عهد نامهٔ وفات زیر پر است[M2]گنج نامهٔ بقات در منقار
[B][M1]دانه از خوشهٔ فلک خوردی[M2]که به پرواز رستی از تیمار
[B][M1]تشنه دارند مرغ پروازی[M2]که چو سیراب گشت ماند از کار
[B][M1]تو ز آب حیات سیرابی[M2]که چو ماهی در آبی از پروار
[B][M1]هدهدی کز عروس ملک مرا[M2]خبر آور تویی و نامه سپار
[B][M1]گلبن تازه‌ای و نیست تو را[M2]چون گل نخل بند تیزی خار
[B][M1]شاه باز سپید روزی از آنک[M2]شویی از زاغ شب سیاهی قار
[B][M1]اینت شه باز کز پی چو منی[M2]صید نسرین کرده‌ای نهمار
[B][M1]که مرا در سه ماه با دو امام[M2]به یکی سال داده‌ای دیدار
[B][M1]دو امام زمان، دو رکن الدین[M2]دو قوی رکن کعبهٔ اسرار
[B][M1]به موالات این دو رکن شریف[M2]هم تمسک کنم هم استظهار
[B][M1]که به عمر دراز هست مرا[M2]خدمت هر دو رکن پذرفتار
[B][M1]آری این دولتی است سال آورد[M2]چه عجب سال دولت آرد بار
[B][M1]دو فتوح است تازه در یک وقت[M2]دو لطیفه است سفته در یک تار
[B][M1]هر دو رکن جهان مرد می‌اند[M2]آدمی مجتبی و عیسی یار
[B][M1]هر دو رکن افسر وجود آرای[M2]هر دو رکن اختر سعود نگار
[B][M1]شدم از سعد اتصال دو رکن[M2]خال‌السیر ز آفت اشرار
[B][M1]این چو رکن هوا لطافت پاش[M2]و آن چو رکن زمین خلافت دار
[B][M1]وهم این رکن چون مقوم روح[M2]چار ارکان جسم را معیار
[B][M1]کلک آن رکن چون مهندس عقل[M2]پنج دکان شرع را معمار
[B][M1]این زخوی حاکمی ملک عصمت[M2]و آن ز ری عالمی فلک مقدار
[B][M1]نام خوی زین چو روی ری تازه[M2]کار ری ز آن چو نقد خوی به عیار
[B][M1]روی این در ری آفتاب اشراق[M2]خوی او در خوی او رمزد آثار
[B][M1]رکن خوی حبر شافعی توفیق[M2]رکن ری صدر بوحنیفه شعار
[B][M1]با وجود چنین دو حجت شرع[M2]ری و خوی کوفه دان و مصر شمار
[B][M1]هاری از حلم رکن خوی در تب[M2]هان خوی سردش آنک آب بحار
[B][M1]ری از آن رکن مصر ریان است[M2]اوست ریان ز علم و هم ناهار
[B][M1]این حدیث نبی کند تلقین[M2]وان علوم رضی کند تکرار
[B][M1]مجلس هر دو رکن را خوانند[M2]کعب احبار و کعبهٔ اخبار
[B][M1]هر دو فتاح و رمز را مفتاح[M2]هر دو سردار و علم را بندار
[B][M1]دو علی عصمت و دو جعفر جاه[M2]این یکی صادق آن دگر طیار
[B][M1]وز سوم جعفر ار سخن رانم[M2]بر مک از آن خویش دارد عار
[B][M1]هر دو از هیبت و هبت به دو وقت[M2]همچو گل خاضع و چو مل جبار
[B][M1]هر دو برجیس علم و کیوان حلم[M2]هر دو خورشید جود و قطب وقار
[B][M1]خود بر این هر دو قطب می‌گردد[M2]فلک شرع احمد مختار
[B][M1]شرع را زین دو قطب نیست گزیر[M2]که فلک راست بر دو قطب مدار
[B][M1]هر دو چون کوه و گنج خانهٔ علم[M2]هر دو بحر از درون ول زخار
[B][M1]بحر در کوه بین کنون پس از آنک[M2]کوه در بحر دیده‌ای بسیار
[B][M1]هر دو زنبور خانهٔ شهوات[M2]کرده غارت چو حیدر کرار
[B][M1]چون علی کاینه نگاه کند[M2]دو علی بین به علم وحی گزار
[B][M1]هر دو رکنند راعی دل من[M2]عمر آن بین مراعی عمار
[B][M1]این به تبریز ز آب چشمهٔ خضر[M2]کرده جلاب جان و من ناهار
[B][M1]آن بری قالب مرا چو مسیح[M2]داد تریاک و روح من بیمار
[B][M1]این مرا زائر، آن مرا عائذ[M2]این مرا مخلص، آن مرا دل دار
[B][M1]چه عجب کامده است ذو القرنین[M2]به سلام برهمنی در غار
[B][M1]بر در پیر شاه مرو گشای[M2]ارسلان آمد و ندادش بار
[B][M1]شاه سنجر شدی به هر هفته[M2]به سلام دو کفش گر یک بار
[B][M1]شمس نزد اسد رود مادام[M2]روح سوی جسد رود هموار
[B][M1]ذره را آفتاب بنوازد[M2]گر برش قدر نیست در مقدار
[B][M1]کنم از حمد و مدح این دو امام[M2]ری و خوی را ز محمدت دو ازار
[B][M1]به خدایی که هم ز عطسهٔ خوک[M2]موش را در جهان کند دیدار
[B][M1]که کرمشان به عطسه ماند راست[M2]کید الحمد واجب آخر کار
[B][M1]گر چه قبله یکی است خاقانی[M2]روی و خوی دان دو قبلهٔ زوار
[B][M1]ربع مسکو ز شکر پر کردی[M2]هم نشد گفته عشری از اعشار
[B][M1]من به ری مکرمی دگر دارم[M2]بکر افلاک و حاصل ادوار
[B][M1]صدر مشروح صدر تاج الدین[M2]کوست صدر صدور و فخر کبار
[B][M1]چون خط جود خوانی از اشراف[M2]چون دم زهد رانی از اخیار
[B][M1]تاج را طوق دار و مملو کند[M2]مالک طوق و مالک دینار
[B][M1]تیر گردون دهان گشاده بماند[M2]پیش تیغ زبانش چون سوفار
[B][M1]خلف صالح امین صالح[M2]که سلف را به ذات اوست فخار
[B][M1]حبر اکرم هم اسطقس کرم[M2]نیر اعظم، آیت دادار
[B][M1]هو روح الوری و لاتعجب[M2]فالیواقت مهجة الاحجار
[B][M1]دل پاکش محل مهر من است[M2]مهر کتف نبی است جای مهار
[B][M1]مهر او تازیم ز مصحف دل[M2]چون ده آیت نیفکنم به کنار
[B][M1]تاج دین جعفر و امین یحیی است[M2]این بهین درج و آن مهینه شمار
[B][M1]تاج دین صاعد و امین عالی است[M2]سر کتاب و افسر نظار
[B][M1]هست امین چار حرف و تاج سه حرف[M2]بسم بین هر سه حرف والله چار
[B][M1]این یمین مراست جای یمین[M2]وان یسار مراست حرز یسار
[B][M1]شمس ملک آمد و ظلال ملوک[M2]عید گوهر شد و هلال تبار
[B][M1]امدح العید والهلال معا[M2]بقریض نتیجة الافکار
[B][M1]مذ رایت الهلال فی سفری[M2]صرت افدی اهلة الاسفار
[B][M1]تا به رویش گرفته‌ام روزه[M2]جز به یادش نکرده‌ام افطار
[B][M1]کنت بالری فاستقت غللی[M2]من غوادی سحابهٔ مدرار
[B][M1]و ارتفاعی به فیض همته[M2]کارتفاع الریاض بالامطار
[B][M1]لوقضی بالنوال لی وطرا[M2]قضیت بالثناله اوطار
[B][M1]زنده مانداز تعهد چو منی[M2]نام او بالعشی و الابکار
[B][M1]آهو ار سنبل تتار چرید[M2]نه به مشک است زنده نام تتار
[B][M1]تاری از رای او چو بغداد است[M2]از عزیزی به کرخ ماند خوار
[B][M1]بل که تاز آن عزیز ری مصر است[M2]خوار صد قاهره است و قاهره خوار
[B][M1]اوست عیسی و من حواری او[M2]که حیاتم دهد به حسن جوار
[B][M1]خود ندارد حواری عیسی[M2]روز کوری و حاجت شب تار
[B][M1]خصم خواهد که شبه او گردد[M2]شبه عیسی کجا رود بر دار
[B][M1]نیک داند که فحل دورانم[M2]دلم از چرخ ماده طبع افکار
[B][M1]نشکند قدر گوهر سخنم[M2]نظم هر دیو گوهر مهذار
[B][M1]سگ آبی کدام خاک بود[M2]که برد آب قندز بلغار
[B][M1]منم امروز سابق الفضلین[M2]نتوان گفت لاحقند اغیار
[B][M1]که غبار براق من بر عرش[M2]می‌رود وین خسان حسود غبار
[B][M1]این جدل نیست با نوآمدگان[M2]که ز دیوان من خورند ادرار
[B][M1]بل مرا این مراست بار قدما[M2]که مجلی منم در این مضمار
[B][M1]همه دزدان نظم و نثر مننند[M2]دزد را چو ننهد محل نقار
[B][M1]لیک دزدی که شوخ‌تر باشد[M2]بانگ دزدان برآورد ناچار
[B][M1]لیک غماز اوست نطق چنانک[M2]عطسهٔ دزد و سرفهٔ طرار
[B][M1]گر چه حاسد به خاطرم زنده است[M2]خاطرم کشت خواهد او را زار
[B][M1]مار صد سال اگر که خاک خورد[M2]عاقبت خورد خاک باشد مار
[B][M1]این قصیده ز جمع سبعیات[M2]ثامنه است از غرایب اشعار
[B][M1]از در کعبه گر درآویزند[M2]کعبه بر من فشاندی استار
[B][M1]زد قفانبک را قفائی نیک[M2]وامرء القیس را فکند از کار
[B][M1]کردم اطناب و گفته‌اند مثل[M2]حاطب اللیل مطنب مکثار
[B][M1]آخر نامه نام تاج کنم[M2]که عسل باشد آخر انهار
[B][M1]هست طومار شکل جوی به خلد[M2]چار جوی بهشت از این طومار
[B][M1]مردم مطلق است از آن نامش[M2]آخر است از صحیفة الاذکار
[B][M1]عذر من بین در آخر قرآن[M2]لفظ الناس را مکن انکار
[B][M1]تا به روز قیام یاد تو باد[M2]واهب الروح، وارث الاعمار
[A]
[B][M1]کو دلی کانده کسارم بود و بس[M2]از جهان زو بوده‌ام خشنود و بس
[B][M1]مرغ دیدی کو رباید دانه را[M2]محنت این دل هم چنان بربود و بس
[B][M1]من ز چرخ آبگون نان خواستم[M2]او جگر اجری من فرمود و بس
[B][M1]چرخ بر من عید کرد و هر مهم[M2]ماه نوصاع تهی بنمود و بس
[B][M1]من زکات استان او در قحط سال[M2]هم بصاعی باد می‌پیمود و بس
[B][M1]ز آتش دولت چو در شب ز اختران[M2]گرمیی نادیده دیدم، دود و بس
[B][M1]مایهٔ سلوت به غربت شد ز دست[M2]دل زیان افتاد و محنت سود و بس
[B][M1]تا به تبریزم دو چیزم حاصل است[M2]نیم نان و آب مهران رود و بس
[B][M1]زیر خاک آساید آن کز تخم ماست[M2]تخم هم در زیر خاک آسود و بس
[B][M1]چون بروید تخم محنت‌ها کشد[M2]محنت داسش که سر بدرود و بس
[B][M1]آتش از دست فلک سودم به دست[M2]کو به پای غم چو خاکم سود و بس
[B][M1]عودی خاک آتشین اطلس کنم[M2]ز آب خونین کاین مژه پالود و بس
[B][M1]گر چه غم فرسودهٔ دوران بدم[M2]مرگ عز الدین مرا فرسود و بس
[B][M1]بر سر خاکش خجل بنشست چرخ[M2]نیم رو خاکی و خون آلود و بس
[B][M1]مه به اشک از خاک راه کهکشان[M2]گل گرفت و خاک او اندود وبس
[B][M1]گفتم ای چرخ این چنین چون کرده‌ای[M2]پس به خون ما توئی ماخوذ و بس
[B][M1]هم ز عذر خود تظلم کرد چرخ[M2]کان تظلم گوش من بشنود و بس
[B][M1]بر لباس دین طراز شرع را[M2]لفظ و کلکش بود تار و پود و بس
[B][M1]مهدی دین بود لیکن چون مسیح[M2]بر دل بیمارم او بخشود و بس
[B][M1]جاه و جانی بس به تمکین و حضور[M2]بر تن و جان من او افزود و بس
[B][M1]گر چه در تبریز دارم دوستان[M2]دوستی جانی مرا او بود و بس
[B][M1]بعد از او در خاک تبریزم چکار[M2]کابروی کار من او بود و بس
[A]
[B][M1]صدری که قدر کان شکند گوهر سخاش[M2]بحری که نزل جان فکند پیکر سخاش
[B][M1]صدر سخی که لازم افعال اوست بذل[M2]این اسم مشتق است هم از مصدر سخاش
[B][M1]هارون صدر اوست فلک ز آن که انجمش[M2]هر شب جلاجل کمر است از زر سخاش
[B][M1]شعری به شب چو کاسهٔ یوزی نمایدم[M2]اعنی سگی است حلقه بگوش در سخاش
[B][M1]شمس فلک ز بیم اذ الشمس در گریخت[M2]در ظل شمس دین که شود چاکر سخاش
[B][M1]والشمس خوان که واو قسم داد زیورش[M2]کو بست بهر هم لقبی زیور سخاش
[B][M1]تا شمس دین بر اوج ریاست دواسبه راند[M2]یک ذره نیست شمس فلک ز اختر سخاش
[B][M1]هست از سخاش عید جهان و اختران دهند[M2]از خوشهٔ سپهر زکات سر سخاش
[B][M1]این پیر زن ز دانهٔ دل می‌دهد سپند[M2]تا دفع چشم بد کند از منظر سخاش
[B][M1]رضوان ملک خسرو مالک رقاب اوست[M2]که ارمن بهشت عدن شد از کوثر سخاش
[B][M1]لابل که در قیاس درمنه است و شوره خاک[M2]طوبی به نزد خلقش و کوثر بر سخاش
[B][M1]میر رئیس عالم عادل شود طراز[M2]هر حله را که بافته در ششتر سخاش
[B][M1]تا خلق را ز خلق و دو دستش سه قله هست[M2]بحرین دو قله نیست بر اخضر سخاش
[B][M1]و اینک ببین بحیرهٔ ارجیش قطره‌ای است[M2]از موج بحر در یتیم آور سخاش
[B][M1]نشگفت اگر بحیرهٔ ارجیش بعد از این[M2]آرد صدف ز بحر گهر پرور سخاش
[B][M1]گوئی که فتح باب نخست آفرینش اوست[M2]بهر نظام کل جهان جوهر سخاش
[B][M1]ز آن ده بنان که هشت جنان را مدد دهد[M2]هفت اخترند و نه فلک اجری خور سخاش
[B][M1]این هفت نقطه یک رقمند از خط کفش[M2]و آن نه صحیفه یک ورق از دفتر سخاش
[B][M1]خط کفش به صورت جوی است و جوی نیست[M2]بحری است لیک موج زن از گوهر سخاش
[B][M1]دست سخاش بین شده صورتگر امید[M2]یا دست همت آمده صورتگر سخاش
[B][M1]جوزا صفت دو گانه هزار آفتاب زاد[M2]هر گه که رفت همت او در بر سخاش
[B][M1]هست آدم دگر پدر همتش چنانک[M2]حوای دیگر است کنون مادر سخاش
[B][M1]گل گونهٔ رخ امل آن خون کنند و بس[M2]کز حلق بخل ریخت سر خنجر سخاش
[B][M1]هر ناخنیش معن و هر انگشت جعفری است[M2]پس معن جود چون نهم و جعفر سخاش
[B][M1]ابر از حیا به خنده فرو مرد برق‌وار[M2]کو زد قفای ابر به دست تر سخاش
[B][M1]عزمش همی شکنجه کند کعب کوه را[M2]تا گنج زرفشان دهد اندر خور سخاش
[B][M1]بر چشمهٔ کرم شد و سد نیاز بست[M2]پس خضر جود خوانم و اسکندر سخاش
[B][M1]هر دم هزار عطسهٔ مشکین زد از تری[M2]مغز جهان ز رایحهٔ عنبر سخاش
[B][M1]مرغی است همتش که جهان راست سایه‌بان[M2]بر هفت بیضهٔ ز می از یک پر سخاش
[B][M1]بر سر برند غاشیه چون عبهرش سران[M2]کز سیم و زر شده است جهان عنبر سخاش
[B][M1]هست آفتاب زرد و شفق چون نگه کنی[M2]تب بردهٔ گشاده رگ از نشتر سخاش
[B][M1]ساعات بین که بر ورق روز و شب رود[M2]کو بیست و چار سطر شد از منظر سخاش
[B][M1]بالای هفت خیمهٔ پیروزه دان ز قدر[M2]میدان‌گهی که هست در آن عسکر سخاش
[B][M1]اندیشه نردبان کند از وهم و بر شود[M2]از منظر سپهر به مستنظر سخاش
[B][M1]بر خوان همتش جگر آز می‌خورد[M2]دندان تیز سین که شده است افسر سخاش
[B][M1]او شیر و نیستانش دوات است لاجرم[M2]برد تب نیاز به نیشکر سخاش
[B][M1]در هیچ جا ز شهر خراسان مکرمت[M2]کس پنج نوبه نازده چون سنجر سخاش
[B][M1]بگذار استعارت از آنجا که راستی است[M2]ار من کند نظیر خراسان خور سخاش
[B][M1]محمود بن علی است چو محمود و چون علی[M2]من هم ایاز جودش و هم قنبر سخاش
[B][M1]محمودوار بت شکن هند خوانش از آنک[M2]تاراج هند آز کند لشکر سخاش
[B][M1]یعسوب امت است علی‌وار از آنکه سوخت[M2]زنبور خانهٔ زر و سیم آذر سخاش
[B][M1]چون در زمانه آب کرم هیچ جا نماند[M2]جای تیمم است به خاک در سخاش
[B][M1]نی نی چو من جهانی سیراب فیض اوست[M2]سیراب چه که غرقه‌تن از فرغر سخاش
[B][M1]با خار خشک خاطرم آرد ترنگبین[M2]بادی که بروزد ز نی عسکر سخاش
[B][M1]ز آن نخل خشک تازه شود گر نسیم قدس[M2]چون مریم است حامله تن دختر سخاش
[B][M1]از آبنوس روز و شبم زان کند دوات[M2]تا نسخه می‌کنم به قلم محضر سخاش
[B][M1]پیشم چو ماه قعدهٔ شبرنگ از آن، کشند[M2]تا خوانم آفتاب جنیبت بر سخاش
[B][M1]سجاده از سهیل کنم نز ادیم شام[M2]تا می‌برم سجود سپاس از در سخاش
[B][M1]بارانی ز آفتاب کنم نز گلیم مصر[M2]کز میغ‌تر هواست همه کشور سخاش
[B][M1]دل کو محفه‌دار امید است نزد اوست[M2]تا چون کشد محفهٔ ناز استر سخاش
[B][M1]پای دلم برون نشد از خط مهر او[M2]نی مهرهٔ امید من از ششدر سخاش
[B][M1]گر داشت یک مهم به عزیزی چو روز عید[M2]شد چون هلال شهره ز من پیکر سخاش
[B][M1]گر کعب مامه آب نخورد و به تشنه داد[M2]مشهورتر ز دجله شد آبشخور سخاش
[B][M1]ور حاتم اسبی از پی طفل و زنی بکشت[M2]نی ماند زنده نام و شد آن مفخر سخاش
[B][M1]امروز مهتر رؤسای زمانه اوست[M2]صد کعب و حاتم‌اند کنون کهتر سخاش
[B][M1]خون لفظم از خوشی مراعات او بلی[M2]هست این گلاب من ز گل نستر سخاش
[B][M1]از لفظ من که پانصد هجرت چو من نزاد[M2]ماند هزار سال دگر مخبر سخاش
[B][M1]گستردم این ثنا ز محبت نه از طمع[M2]تا داندم محب ثنا گستر سخاش
[B][M1]این تحفه کز ملوک جهان داشتم دریغ[M2]کردم نثار بارگه انور سخاش
[B][M1]او راست باغ جود و مرا باغ جان و من[M2]نوبر فرستمش عوض نوبر سخاش
[B][M1]او مرد ذات و همت من بکر، لاجرم[M2]بکری همتم شده در بستر سخاش
[B][M1]من یافتم ندای انا الله کلیم‌وار[M2]تا نار دیدم از شجر اخضر سخاش
[B][M1]امروز صد چراغ ینا بر فروختم[M2]از یک شرر که یافتم از اخگر سخاش
[B][M1]صد نافه مشک دادمش از تبت ضمیر[M2]گر یک بخور یافتم از مجمر سخاش
[A]
[B][M1]صبح حمایل فلکت آهیخت خنجرش[M2]کآمیخت کوه ادیم شد از خنجر زرش
[B][M1]هر پاسبان که طرهٔ بام زمانه داشت[M2]چون طره سر بریده شد از زخم خنجرش
[B][M1]صبح از صفت چویوسف و مه نیمهٔ ترنج[M2]بکران چرخ دست بریده برابرش
[B][M1]شب گیسوان گشاده چو جادو زنی به شکل[M2]بسته زبان ز دود گلو گاه مجمرش
[B][M1]گفتی که نعل بود در آتش نهاده ماه[M2]مشهود شد چو شد زن دود افکن از برش
[B][M1]شب را نهند حامله خاور چراست زرد[M2]کبستنی دلیل کند روی اصفرش
[B][M1]شب عقد عنبرینهٔ گردون فرو گسست[M2]تا دست صبح غالیه سازد ز عنبرش
[B][M1]آنک عروس روز، پس حجله معتکف[M2]گردون نثار ساخته صد تخت گوهرش
[B][M1]ز آن پیش کاین عروس برهنه علم شود[M2]کوس از پی زفاف شد آنک نواگرش
[B][M1]گوئی که مرغ صبح زر و زیورش بخورد[M2]کز حلق مرغ می‌شنوم بانگ زیورش
[B][M1]مانا که محرم عرفات است آفتاب[M2]کاحرام را برهنه سر آید ز خاورش
[B][M1]هر سال محرمانه ردا گیرد آفتاب[M2]وز طیلسان مشتری آرند میزرش
[B][M1]بل قرص آفتاب به صابون زند مسیح[M2]کاحرام را ازار سپید است در خورش
[B][M1]بینی که موقف عرفات آمده مسیح[M2]از آفتاب جامهٔ احرام در برش
[B][M1]پس گشته صد هزار زبان آفتاب‌وار[M2]تا نسخهٔ مناسک حج گردد از برش
[B][M1]نشکفت اگر مسیح درآید ز آسمان[M2]آرد طواف کعبه و گردد مجاورش
[B][M1]کامروز حلقهٔ در کعبه است آسمان[M2]حلقه زنان خانهٔ معمور چاکرش
[B][M1]بل حارسی است بام و در کعبه را مسیح[M2]زان است فوق طارم پیروزه منظرش
[B][M1]چوبک زند مسیح مگر زآن نگاشتند[M2]با صورت صلیب برایوان قیصرش
[A]
[B][M1]سر حد بادیه است روان پاش بر سرش[M2]جان را حنوط کن ز سموم معطرش
[B][M1]گوگرد سرخ و مشک سیه خاک و باد اوست[M2]باد بهشت زاده ز خاک مطهرش
[B][M1]ناف ز می است کعبه مگر ناف مشک شد[M2]کاندر سموم کرد اثر مشک اذفرش
[B][M1]خونت ریز بی‌دیت مشمر بادیه که هست[M2]عمر دوباره در سفر روح پرورش
[B][M1]در بادیه ز شمهٔ قدسی عجب مدار[M2]گر بر دمد ز بیخ ز قوم آب کوثرش
[B][M1]از سبزه و ز پر ملایک به هر دوگام[M2]مدهامتان نوشته دو بستان اخضرش
[B][M1]دریای خشک دیده‌ای و کشتیی روان[M2]هان بادیه نگه کن و هان ناقه بنگرش
[B][M1]دریای پر عجایب وز اعراب موج زن[M2]از حله‌ها جزیره و از مکه معبرش
[B][M1]وآن کشتی رونده‌تر از بادبان چرخ[M2]خوش‌گام‌تر ز زورق مه چار لنگرش
[B][M1]لنگر شکوه باد کند دفع پس چرا[M2]در چار لنگر است روان باد صرصرش
[B][M1]جوزا سوار دیده نه‌ای بر بنات نعش[M2]ناقه نگر کجاوه و هم خفته از برش
[B][M1]اشتر بنات نعش و دو پیکر سوار او[M2]ماه دگر سوار شده بر دو پیکرش
[B][M1]گیسوی حور و گوی زنخدانش بین بهم[M2]دستارچه کجاوه و ماه مدورش
[B][M1]اشتر بنات نعش و دو پیکر سوار او[M2]ماه دگر سوار شده بر دو پیکرش
[B][M1]گیسوی حور و گوی ز نخدانش بین بهم[M2]دستارچه کجاوه و ماه مدورش
[B][M1]ماند کجاوه حاملهٔ خوش خرام را[M2]اندر شکم دو بچه بمانده محصرش
[B][M1]یا بی‌قلم دو نون مربع نگاشته[M2]اندر میان چو تا دو نقط کرده مضمرش
[B][M1]و آن ساربان ز برق سراب برنده چشم[M2]وز آفتاب چهره چو میغ مکدرش
[B][M1]چون صد هزار لام الف افتاده یک به یک[M2]از دور دست و پای نجیبان رهبرش
[B][M1]وادی چو دشت محشر و بختی روان چنانک[M2]کوه گران که سیر بود روز محشرش
[B][M1]بلک آن چنان شده ز ضعیفی که بگذرد[M2]در چشم سوزنی به مثل جسم لاغرش
[B][M1]چون صوفیانش بارکشی بیش و قوت کم[M2]هم رقص و هم سماع همه شب میسرش
[B][M1]هر که از جلاجل و جرس آواز می‌شنود[M2]در وهم نفخ صور همی شد مصورش
[B][M1]صحن زمین ز کوکبهٔ هودج آنچنانک[M2]گفتی که صد هزار فلک شد مشهرش
[B][M1]و آن هودج خلیفه متوج به ماه زر[M2]چون شب کز آفتاب نهی بر سر افسرش
[B][M1]سالی میان بادیه دیدند فرغری[M2]ز آنسان که ره که گفت نکردند باورش
[B][M1]باور کنی مرا که بدیدم به چشم خویش[M2]امسال چون فرات روان چند فرغرش
[B][M1]ظن بود حاج را که مگر آب چشم من[M2]جیحون سلیل کرد بر آن خاک اغبرش
[B][M1]یا شعر آبدار من از دست روزگار[M2]نقش الحجر نمود بر آن کوه و کردرش
[A]
[B][M1]اینک مواقف عرفات است بنگرش[M2]طولش چو عرض جنت و صد عرض اکبرش
[B][M1]دهلیز دار ملک الهی است صحن او[M2]فراش جبرئیلش و جاروب شهپرش
[B][M1]نوار لله از تف نفس و آه مشعلش[M2]حزب الله از صف ملک و انس لشکرش
[B][M1]پوشندگان خلعت ایمان گه الست[M2]ایمان صفت برهنه سروان در معسکرش
[B][M1]گردون کاسه پشت چو کف گیر جمله چشم[M2]نظاره سوی زنده دلان در کفن درش
[B][M1]از اشکشان چو سیب گذرها منقطش[M2]وز بوسه چون ترنج حجرها مجدرش
[B][M1]از بس که دود آه حجاب ستاره شد[M2]بر هفت بام بست گذرها چو ششدرش
[B][M1]بل هفت شمع چرخ گداران شود چو موم[M2]از بس که تف رسد ز نفس‌های بیمرش
[B][M1]جبریل خاطب عرفات است روز حج[M2]از صبح تیغ و از جبل الرحمه منبرش
[B][M1]سرمست پختگان حقیقت چو بختیان[M2]نی ساقیی پدید نه باده نه ساغرش
[B][M1]با هر پیاده پای دواسبه فلک دوان[M2]سلطان یک سوارهٔ گردون مسخرش
[B][M1]در پای هر برهنه سری خضر جان فشان[M2]نعلین پای هم سر تاج سکندرش
[B][M1]تا پشت پای سوده لباس ملک شهی[M2]همت به پشت پای زده ملک سنجرش
[B][M1]خاک منی ز گوهر تر موج زن چو آب[M2]از چشم هر که خاکی و آبی است گوهرش
[B][M1]آورده هر خلیل دلی نفس پاک را[M2]خون ریخته موافقت پور هاجرش
[B][M1]استاده سعد زابح و مریخ زیر دست[M2]حلق حمل بریده بدان تیغ احمرش
[B][M1]گفتی از انبیا و امم هر که رفته بود[M2]حق کرده در حوالی کعبه مصدرش
[B][M1]قدرت رحم گشاده و زاده جهان نو[M2]بر ناف خاک ناف زده ماده و نرش
[B][M1]زمزم بسان دیهٔ یعقوب زاده آب[M2]یوسف کشیده دلو ز چاه مقعرش
[B][M1]بل کافتاب چرخ رسن تاب از آن شده است[M2]تا هم به دلو چرخ کشد آب اخترش
[B][M1]و آن کعبه چون عروس کهن سال تازه روی[M2]بوده مشاطهٔ به سزا پور آزرش
[B][M1]خاتونی از عرب، همهد شاهان غلام او[M2]سمعا و طاعه سجده کنان هفت کشورش
[B][M1]خاتون کائنات مربع نشسته خوش[M2]پوشیده حله و ز سر افتاده معجرش
[B][M1]اندر حریم کعبه حرام است رسم صید[M2]صیاد دست کوته و صید ایمن از شرش
[A]
[B][M1]من صید آنکه کعبهٔ جان‌هاست منظرش[M2]با من به پای پیل کند جنگ عبهرش
[B][M1]صد پیل‌وار خواهدم از زر خشک از آنک[M2]مشک است پیل بالا در سنبل ترش
[B][M1]دل تو سنی کجا کند آن را که طوق‌وار[M2]در گردن دل است کمند معنبرش
[B][M1]نقد است سرخ‌رویی دل با هزار درد[M2]از تنگی کمند، نه از وجه دیگرش
[B][M1]خاقانی است هندوی آن هندوانه زلف[M2]وان زنگیانه خال سیاه مدورش
[B][M1]چون موی زنگیش سیه و کوته است روز[M2]از ترک تاز هندوی آشوب گسترش
[B][M1]خاقانی از ستایش کعبه چه نقص دید[M2]کز زلف و خال گوید و کعبه برابرش
[B][M1]بی‌حرمتی بود نه حکیمی، که گاه ورد[M2]زند مجوس خواند و مصحف ببر درش
[B][M1]نی نی بجای خویش نسیبی همی کند[M2]نعتی است زان دلبر و کعبه است دلبرش
[B][M1]خال سیاه او حجر الاسود است از آنک[M2]ماند به خال زلف به خم حلقهٔ درش
[B][M1]سنگ سیه مخوان حجر کعبه را از آنک[M2]خوانند روشنان همه خورشید اسمرش
[B][M1]گویی برای بوس خلایق پدید شد[M2]بر دست راست بیضهٔ مهر پیمبرش
[B][M1]خاقانیا به کعبه رسیدی روان بپاش[M2]گر چه نه جنس پیش کش است این محقرش
[B][M1]دیدی جناب حق جنب آرزو مشو[M2]کعبه مطهر است، جنب خانه مشمرش
[B][M1]با آب و جاه کعبه وجود تو حیض توست[M2]هم ز آب چاه کعبه فرو شوی یک سرش
[B][M1]این زال سرسپید سیه دل طلاق ده[M2]آنک ببین معاینه فرزند شوهرش
[B][M1]تا حشر مرده زست و جنب مرد هر کسی[M2]کاین شوخ مستحاضه فرو شد به بسترش
[B][M1]کی بدترین حبائل شیطان کند طلب[M2]آن کس که با حمایل سلطان بود برش
[B][M1]خورشید را بر پسر مریم است جای[M2]جای سها بود به بر نعش و دخترش
[B][M1]از چنبر کبود فلک چون رسن مپیچ[M2]مردی کن و چو طفل برون جه ز چنبرش
[B][M1]اول فسون دهد فلک آخر گلو برد[M2]آخر به رنجی ار شوی اول فسون خورش
[B][M1]اول به رفق دانه فشانند پیش مرغ[M2]چون صید شد به قهر ببرند حنجرش
[B][M1]سوگند خور به کعبه و هم کعبه داند آنک[M2]چون من نبود و هم نبود یک ثناگرش
[B][M1]شکر جمال گوی که معمار کعبه اوست[M2]یارب چو کعبه دار عزیز و معمرش
[B][M1]شاه سخن به خدمت شاه سخا رسید[M2]شاه سخا سخن ز فلک دید برترش
[B][M1]طبع زبان چو تیر خزر دید و تیغ هند[M2]از روم ساخت جوشن و از مصر مغفرش
[B][M1]آری منم که رومی مصری است خلعتم[M2]ز آن کس که رفت تا خزر و هند مخمرش
[B][M1]صبح و شفق شدم سر و تن ز اطلس و قصب[M2]ز آن کس که رکن خانهٔ دین خواند جعفرش
[B][M1]بر تاج آفتاب کشم سر به طوق او[M2]بر ابلق فلک فکنم زین به استرش
[B][M1]دیدم که سیئات جهانش نکرد صید[M2]ز آن رد نکردم این حسنات موفرش
[B][M1]سلطان دل و خلیفه همم خوانمش از آنک[M2]سلطان پدر نوشت و خلیفه برادرش
[B][M1]در حضرت خلیفه کجا ذکر من شدی[M2]گر نیستی مدد ز کرامات مظهرش
[B][M1]ختم کمال گوهر عباس مقتفی[M2]کاعزاز یافت گوهر آدم ز جوهرش
[B][M1]از مصطفی خلیفه و چون آدم صفی[M2]از خود خلیفه کرد خدای گروگرش
[B][M1]انصاف ده که آدم ثانی است مقتفی[M2]در طینت است نور یدالله مخمرش
[B][M1]از خط کردگار فلک راست محضری[M2]المقتفی خلیفتنا مهر محضرش
[B][M1]در دست روزگار فلک راست محضری[M2]المقتفی ابوالخلفا نقش دفترش
[B][M1]بوبکر سیرت است و علی علم، تا ابد[M2]من در دعا بلال و به خدمت چو قنبرش
[A]
[B][M1]رخسار صبح را نگر از برقع زرش[M2]کز دست شاه جامهٔ عیدی است در برش
[B][M1]گردون به شکل مجمر عیدی به بزم شاه[M2]صبح آتش ملمع و شب مشک اذفرش
[B][M1]مشرق به عود سوخته دندان سپید کرد[M2]چون بوی عطر عید برآمد ز مجمرش
[B][M1]گردون فرو گذاشت هزاران حلی که داشت[M2]صاعی بساخت کز پی عید است درخورش
[B][M1]مرغ سحر شناعت از آن زد چو مصریان[M2]کان صاع دید ببار سحر درش
[B][M1]آری به صاع عید همی ماند آفتاب[M2]از نام شاه و داغ نهاده مشهرش
[B][M1]داغی است بر جبین سپهر از سه حرف عید[M2]ماه نوابتدای سه حرف است بنگرش
[B][M1]فصاد بود صبح که قیفال شب گشاد[M2]خورشید طشت خون و مه عید نشترش
[B][M1]مه روزه دار بود همانا از آن شده است[M2]تن چون خلال مایدهٔ عید لاغرش
[B][M1]یا حلقه‌گویی از پی آن شد که روز عید[M2]خسرو به نوک نیزه رباید ز خاورش
[B][M1]خاقان اکبر آنکه ز دیوان نصرت است[M2]بر صد هزار عید برات مقررش
[A]
[B][M1]آمد دواسبه عید و خزان شد علم برش[M2]زرین عذار شد چمن از گر لشکرش
[B][M1]عید است و آن عصیر عروسی است صرع‌دار[M2]کف بر لب آوریده و آلوده معجرش
[B][M1]وینک خزان معزم عید است و بهر صرع[M2]بر برگ زر نوشته طلسم مزعفرش
[B][M1]ز آن سوی عید دختر رز شوی مرده بود[M2]زرین جهاز او زده بر خاک مادرش
[B][M1]یک ماه عده داشت پس از اتفاق عید[M2]بستند عقد بر همه آفاق یک سرش
[B][M1]زرگر به گاه عید زر افشان کند ز شاخ[M2]واجب کند که هست شکریز دخترش
[B][M1]شاخ چنار گویی حلوای عید زد[M2]کآلوده ماند دست به آب معصفرش
[B][M1]بودی به روز عید نفس‌های روزه‌دار[M2]مشکین کبوتری ز فلک نامه آورش
[B][M1]منقار بر قنینه و پر بر قدح بماند[M2]کامد همای عید و نهان شد کبوترش
[B][M1]مرغ قنینه بلبل عید است پیش شاه[M2]گل در دهن گداخته و ناله دربرش
[B][M1]انگشت ساقی از غبب غوک نرمتر[M2]زلف چو مار در می عیدی شناورش
[B][M1]زلفش فرو گذاشته سر در شراب عید[M2]دیوی است غسل گاه شده حوض کوثرش
[B][M1]در آبگینه نقش پری بین به بزم عید[M2]از می‌کز آتش است پری‌وار جوهرش
[B][M1]ز آن چون پری گرفته نمایند اهل عید[M2]کب خرد ببرد پری‌وار آذرش
[B][M1]گردون چنبری ز پی کوس روز عید[M2]حلقه به گوش چنبر دف همچو چنبرش
[B][M1]دستینه بسته بربط و گیسو گشاده چنگ[M2]یعنی درم خریدهٔ عیدیم و چاکرش
[B][M1]بر سر بمانده دست رباب از هوای عید[M2]افتاده زیر دیگ شکم کاسهٔ سرش
[B][M1]مار زبان بریده نگر نای روز عید[M2]سوراخ مار در شکم باد پرورش
[B][M1]مار است خاک خواره پس او باد ز آن خورد[M2]کز خوان عید نیست غذای مقررش
[B][M1]چون شاه هند پیش و پسش ده غلام ترک[M2]از فر عید گه می و گه شکر افسرش
[B][M1]بل هندوی است بر همن آتش گرفته سر[M2]چون آب عید نامهٔ زردشتی از برش
[B][M1]گوئی بهای بادهٔ عیدی است افتاب[M2]ز آن رفت در ترازو و سختند چون زرش
[B][M1]شد وقت چون ترازو و شاه جهان بعید[M2]خواهی می‌گران چو ترازوی محشرش
[B][M1]خاقان اکبر آنکه سر تیغش آتشی است[M2]شب‌های عید و قدر شده دود و اخگرش
[B][M1]کیوانش پرچم است و مه و آفتاب طاس[M2]چون زلف آنکه عید بتان خواند آزرش
[A]
[B][M1]عیدی است فتنه‌زا ز هلال معنبرش[M2]دل کان هلال دید نشیند برابرش
[B][M1]آری چو فتنه عید کند شیفته شود[M2]دیوانهٔ هوا ز هلال معنبرش
[B][M1]من شیفته چو بحر و مسلسل چو ابر از آنک[M2]هم عید و هم هلال بدیدم بر اخترش
[B][M1]ماندم چو کودکان به شب عید بی قرار[M2]تا نعل برنهاد چو هاروت کافرش
[B][M1]مهجور هفت ماهه منم ز آن دو هفته ماه[M2]کز نیکویی چو عید عزیز است منظرش
[B][M1]چون ماه چار هفته رسیدم به بوی عید[M2]تا چار ماه روزه گشایم به شکرش
[B][M1]گر صاع سرسه بوسه به عیدی دهد مرا[M2]ز آن رخ دهد که گندم گون است پیکرش
[B][M1]دوشم در آمد از در غم خانه نیم‌شب[M2]شب روز عید کرد مرا ماه اسمرش
[B][M1]عید مسیح رویش و عود الصلیب زلف[M2]رومی سلب حمایل و زنار دربرش
[B][M1]دستار در ربوده سران را به باد زلف[M2]شوریده زلف و مقنعهٔ عید بر سرش
[B][M1]برده مهش به مقنعه عیدی و چاه سیم[M2]آب چه مقنع و ماه مزورش
[B][M1]بر کوس عید آن نکند زخم کان زمان[M2]بر جانم از شناعه زدن کرد زیورش
[B][M1]گیسو چو خوشه بافته وز بهر عید وصل[M2]من همچو خوشه سجده کنان پیش عرعرش
[B][M1]جان ریختم چو بلبله بر عید جان خویش[M2]چشمم چو طشت خون ز رقیب جگر خورش
[B][M1]در طشت آب دید توان ماه عید و من[M2]در طشت خون بدیدم ماه منورش
[B][M1]بینی هلال عید به هنگام شام و من[M2]دیدم به صبح نیم هلال سخنورش
[B][M1]چون دیدمش که عید سده داشت چون مغان[M2]آتش ز لاله برگ و چلیپا ز عنبرش
[B][M1]آن آتشی که قبلهٔ زردشت و عید اوست[M2]می‌دیدمش ز دور و نرفتم فراترش
[B][M1]در کعبه کرده عید و ز زمزم مزیده آب[M2]چون نیشکر چگونه مزم آتش ترش
[B][M1]بودم در این که خضر درآمد ز راه و گفت[M2]عید است و نورهان شده ملک سکندرش
[B][M1]خاقانیا وظیفهٔ عیدی بیار جان[M2]پس پیش کش به حضرت شاه مظفرش
[B][M1]خاقان اکبر آنکه دو عید است در سه بعد[M2]شش روز و پنج وقت ز چار اصل گوهرش
[B][M1]بل شش هزار سال زمان داشت رنگ عید[M2]تا رنگ یافت گوهر ذات مطهرش
[A]
[B][M1]صبح هزار عید وجود است جوهرش[M2]خضر است رایتش، ملک الموت خنجرش
[B][M1]اقلیم بخش و تاج ستان ملوک عصر[M2]شاهی که عید عصر ملوک است مخبرش
[B][M1]نی نی به بزم عید و به روز وغاش هست[M2]کیخسرو آب دار و سکندر علم برش
[B][M1]ز آن عید زای گوهر شمشیر آب دار[M2]شد بحر آب و آب شد از شرم گوهرش
[B][M1]ز آن هندوی حسام که در هند عید ازوست[M2]اران شکارگه شد و ایران مسخرش
[B][M1]زین پس خراج عیدی و نوروزی آورند[M2]از بیضهٔ عراق و ز بیضای عسکرش
[B][M1]خود کمترین نثار بهائی است عید را[M2]بیضا و عسکر از ید بیضای عسکرش
[B][M1]هر جا که رخش اوست همه عید نصرت است[M2]ز آن پای و دم به رنگ حنا شد معصفرش
[B][M1]عیدا که روم را بود از پایگاه او[M2]کز خوک پایگاه بود خوان قیصرش
[B][M1]عید افسر است بر سر اوقات بهر آنک[M2]شبهی است عین عید ز نعل تکاورش
[B][M1]چون عین عید نعلش در نقش گوش و چشم[M2]هاء مشفق آمد و میم مدورش
[B][M1]چون آینه دو چشم و چو ناخن برا دو گوش[M2]وز رنگ عید شانه زده دم احمرش
[B][M1]چون کرم پیله سرمهٔ عیدی کشیده چشم[M2]پرچم شده ز طرهٔ حوار و احورش
[B][M1]بحر کلیم دست بر این ابر طوروش[M2]با فال عید و نور انا لله رهبرش
[B][M1]بحری که عید کرد بر اعدا به پشت ابر[M2]از غرش درخش و ز غرنده تندرش
[B][M1]آن شب که روز عید و شبیخون یکی شمرد[M2]صبح ظفر برآمد از اعلام ازهرش
[B][M1]هرای زر چو اختر و برگستوان چو چرخ[M2]افکند بخت زیور عیدی بر اشقرش
[B][M1]عید عدو به مرگ بدل شد که باز دید[M2]باران تیغ و ابر کف و برق مغفرش
[B][M1]نصرت نثار عید برافشاند کز عراق[M2]شاه مظفر آمد و جاه موقرش
[B][M1]مهدی است شاه و عید سلاطین ز فتح او[M2]خصم از غلامی آمده دجال اعورش
[B][M1]آن روز رفت آب غلامان که یوسفی[M2]تصحیف عید شد به بهای محقرش
[B][M1]عید ملایک است ز لشکرگه ملک[M2]دیوی غلام بوده ثریا معسکرش
[B][M1]آنجا که احمد آمد و آئین هر دو عید[M2]زرتشت ابتر است و حدیث مبترش
[B][M1]حج ملوک و عمرهٔ بخت است و عید دهر[M2]بر درگهی که کعبهٔ کعبه است و مشعرش
[B][M1]من پار نزد کعبه رساندم سلام شاه[M2]ایام عید نحر بود که بودم مجاورش
[B][M1]کعبه ز جای خویش بجنبید روز عید[M2]بر من فشاند شقهٔ دیبای اخضرش
[B][M1]گفت آستان شاه شما عید جان ماست[M2]سنگ سیاه ما شده هندوی اصفرش
[B][M1]اینجا چه مانده‌ای تو که آنجاست عید بخت[M2]زین پای بازگردد و ببین صدر انورش
[B][M1]گفتم که یک دو عید بپایم به خدمتت[M2]چون پخته‌تر شوم بشوم باز کشورش
[B][M1]گفتا مپای و رو حج و عید دگر برآر[M2]تا هر که هست بانگ برآید ز حنجرش
[B][M1]اقبال بین که حاصل خاقانی آمده است[M2]کاندر سه مه دو عید و دو حج شد میسرش
[B][M1]عیدی به قرب مکه و قربانگه خلیل[M2]عید دگر به حضرت خاقان اکبرش
[B][M1]گفتم کدام عید نه اضحی بود نه فطر[M2]بیرون ز این دو عید چه عید است دیگرش
[B][M1]گفت آستان خسرو و آنگاه عید نو[M2]این حرف خرده‌ای است گران، خرد مشمرش
[B][M1]چون دعوت مسیح شمر شاخ بخت او[M2]هر روز عید تازه از آن می‌دهد برش
[B][M1]هر هفته هفت عید و رقیبان هفت بام[M2]آذین هفت رنگ ببندند بر درش
[B][M1]کرد افتاب خطبهٔ عیدی به نام او[M2]ز آن از عمود صبح نهادند منبرش
[B][M1]عید از هلال حلقه به گوش آمده است از آنک[M2]بر بندگی شاه نبشتند محضرش
[B][M1]از نقش عید یک نقط ایام برگرفت[M2]بر چهرهٔ عروس ظفر کرد مظهرش
[B][M1]تا دور صبح و شام به سالی دهد دو عید[M2]هر صبح و شام باد دو عید مکررش
[B][M1]از شام زاده صبحش و از صبح زاده عید[M2]وز عید زاده مرگ بداندیش ابترش
[A]
[B][M1]در پردهٔ دل آمد دامن کشان خیالش[M2]جان شد خیال بازی در پردهٔ وصالش
[B][M1]بود افتاب زردی کان روز رخ در آمد[M2]صبح دو عید بنمود از سایهٔ هلالش
[B][M1]چون صبح خوش بخندید از بیست و هشت لؤلؤ[M2]من هست نیست گشتم چون سایه در جمالش
[B][M1]چشمش ز خواب و غمزه زنبور سرخ کافر[M2]شهد سپید در لب، موم سیاه خالش
[B][M1]آن خال نیم جو سنگ از نقطهٔ زره کم[M2]بر نقطه حلقه گشته زلف زره مثالش
[B][M1]دل خاک پای او شد شستم به هفت آبش[M2]جان صید زلفش آمد دیدم به هفت حالش
[B][M1]یار از برون پرده بیدار بخت بر در[M2]خاقانی از درون سو هم خوابهٔ خیالش
[B][M1]گه دست بوس کردم گه ساعدش گزیدم[M2]لب خواستم گزیدن ترسیدم از ملالش
[B][M1]از گرد جیش خسرو وز خون وحش صحرا[M2]مشکین زره قبایش، رنگین سپر قذالش
[B][M1]دیدم که سرگران بود از خواب و صید کرده[M2]از صیدگاه خسرو کردم سبک سؤالش
[B][M1]گفتم بدیدی آخر رایات کهف امت[M2]و آن مهد جای مهدی چتر فلک ظلالش
[B][M1]وآن عمر خوار دریا و آن روزه دار آتش[M2]چون معتکف برهمن، نه قوت و نه منالش
[B][M1]وان تیغ شاه شروان آتش نمای دریا[M2]دریا شده غریقش، آتش شده زگالش
[B][M1]گفتا که چند شب من و دولت بهم نخفتیم[M2]اندر رکاب خسرو در موکب جلالش
[B][M1]از بوی مشک تبت کان صحن صید گه راست[M2]آغشته بود با خاک از نعل بور و چالش
[B][M1]رخسار بحر دیدم کز حلق شرزه شیران[M2]گل گونه دادی از خون شاه فلک فعالش
[B][M1]بل غرقه آب دریا در گوهر حسامش[M2]بل آب زهره شیران در آتش قتالش
[B][M1]شه بر کنار دریا زان صید کرد یعنی[M2]لب تشنه بود بحر و بود آمدن محالش
[B][M1]آهیخ تیغ هندی چون چشمهٔ مصفی[M2]تا بحر گشت سیراب از چشمهٔ زلالش
[B][M1]مصروع بود دریا کف بر لب آوریده[M2]آمد سنان خسرو، بنوشت حرز حالش
[B][M1]یک هفته ریخت چندان خون سباع کز خون[M2]هفتم زمین ملا شد بگرفت از آن ملالش
[B][M1]در مرکز مثلث بگرفت ربع مسکون[M2]فریاد اوج گردون از تیغ مه صقالش
[B][M1]چون آفتاب هر سو پیکان آتش افشان[M2]جوزای شاه یعنی دست سخا سگالش
[B][M1]سر بر سر کمانش آورده چرخ چندان[M2]کز دور قاب قوسین دیدند در شمالش
[B][M1]ز آن سان که روز مجلس در خلعتی که بخشد[M2]ز اطلس بطانه سازد پروانهٔ نوالش
[B][M1]بر شخص شرزه شیران از خون قبای اطلس[M2]مقراض وش بریدی مقراضهٔ نصالش
[B][M1]چون در اسد رسیدی چون سنبله سنان کش[M2]از ضربت الف سان کردی چو سین و دالش
[B][M1]دریای گندنا رنگ از تیغ شاه گل گون[M2]لعل پیازی از خون یک یک پشیز والش
[B][M1]سوفار وش ز حیرت وحشی دهان گشاده[M2]شه چون زبان خنجر کرده به تیر لالش
[B][M1]اجسام وحش گشته ز ارواح خالی السیر[M2]از تیغ شه که دین را سعد است ز اتصالش
[B][M1]تشریف ضربت او ارواح وحشیان را[M2]تعلیم شکر دادی هنگام انفصالش
[B][M1]از دور تیغ خسرو چون سبزه‌وش نمودی[M2]گستاخ پیش رفتی هم گور و هم غزالش
[B][M1]آهو نخورده سبزه، سبزه بخوردی او را[M2]انسی شدی چو دادی از وحشی انتقالش
[B][M1]چه فخر بال شه را از صید گور و آهو[M2]کز صید شیر گردون هم عار داشت بالش
[B][M1]گر خاک صید گاهش بگذارد آسمان‌ها[M2]بهر حنوط رضوان تحفه برد شمالش
[B][M1]صیدی چنین که گفتم و اقبال صیدگه را[M2]شعری زننده قرعه سعد السعود فالش
[B][M1]دوشیزگان جنت نظاره سوی مردی[M2]کابستن ظفر شد تیغ قضا جدالش
[B][M1]گفتند آنک آنک کیخسرو زمانه[M2]در زین سمند رستم، در کف کمند زالش
[B][M1]مختار خلق عالم خاقان اکبر آمد[M2]کارحام دهر خشک است از زادن همالش
[B][M1]شاهی که در دو عالم طغرای مملکت را[M2]هست از خط ید الله توقیع لایزالش
[B][M1]شاهی است سایس دین نوری است سایهٔ حق[M2]تایید حق تعالی کرده ندا تعالش
[B][M1]ز آن جام کوثر آگین جمشید خورده حسرت[M2]ز آن رمح اژدها سر ضحاک برده مالش
[B][M1]یارب که آب دریا چون نفسرد ز خجلت[M2]چون بیند این عواطف بیرون ز اعتدالش
[B][M1]دریا ز شرم جودش بگریختی چو زیبق[M2]اما چهار میخ است آنک زمین عقالش
[B][M1]گوئی سرشک شور است از چشم چرخ دریا[M2]کز هیبت بلارک شه نیست صبر و هالش
[B][M1]یا از مسام کوه است آب خوی خجالت[M2]کاندر خور ملک نیست ایثار گنج و مالش
[B][M1]روح القدس براقش وز قدر هیکل او[M2]خورشید میخ زر است اندر پی نعالش
[B][M1]قطب فلک رکابش هست از کمال رتبت[M2]جرم سهیل آمد چرم از پی دوالش
[B][M1]ای شاه عرش هیبت، خورشید صبح رایت[M2]چترت همای نصرت و آفاق زیر بالش
[B][M1]دهر است پیر مردی زال عقیم دنیا[M2]چون بادریسه یک چشم این زال بد فعالش
[B][M1]شد پیرمرد رامت زال از پی طراوت[M2]شد بادریسه پستان آن سال‌خورده زالش
[B][M1]چون تاردق مصری در دق مرگ خصمت[M2]نالان چو نیل مصر است از ناله تن چو نالش
[B][M1]مه شد موافق او در دق بدین جنایت[M2]هر سال در خسوفی کرد آسمان نکالش
[B][M1]گر داشت خصم ناری چون نار صد زبانی[M2]چون خاک شد فسرده چون باد شد مجالش
[B][M1]افسرده شده ور اکنون خواهد ز تیغت آتش[M2]هم کاسهٔ سر او خواهد شدن سفالش
[B][M1]جاسوس توست بر خصم انفاس او چو در شب[M2]غماز دزد باشد هم عطسه هم سعالش
[B][M1]هر که از طریق نخوت آمد به دار ملکت[M2]دید این شرف که داری ز آن نقد شد وبالش
[B][M1]در تو کجا رسد کس چون موسی اندر آتش[M2]کز دور حاصلی نه جز برق و اشتعالش
[B][M1]هر کو به کیل یا کف هست آفتاب پیمای[M2]از آفتاب ناید یک ذره در جوالش
[B][M1]خورشید کز ترفع دنبال قطب دارد[M2]چون راستی نبیند کژ سر کند زوالش
[B][M1]ای گوهر کمالت مصباح جان آدم[M2]خورشید امر پخته در شش هزار سالش
[B][M1]خاقانی از ثنایت نو ساخت خوان معنی[M2]کو میزبان نطق است وین دیگران عیالش
[B][M1]خاک در تو بادا از خوان آسمان به[M2]صدر تو عرش رفعت، جنت صف نعالش
[B][M1]فرمانت حرز توحید اندر میان جان‌ها[M2]جان بر میان زمانه از بهر امتثالش
[B][M1]از بندگان صدرت شاهان سپر فکنده[M2]قیصر کم از یماکش، سنجر کم از نیالش
[B][M1]تا آل مصطفی را ز ایزد درود باشد[M2]بر تو درود بادا از مصطفی و آلش
[A]
[B][M1]دل من پیر تعلیم است و من طفل زبان دانش[M2]دم تسلیم سر عشر و سر زانو دبستانش
[B][M1]نه هر زانو دبستان است و هر دم لوح تسلیمش[M2]نه هر دریا صدف دار است و هر نم قطره نیسانش
[B][M1]سر زانو دبستانی است چون کشتی نوح آن را[M2]که طوفان جوش درد اوست جودی گرد دامانش
[B][M1]خود آن کس را که روزی شد دبستان از سر زانو[M2]نه تا کعبش بود جودی و نی تا ساق طوفانش
[B][M1]نه مرد این دبستان است هرگز جنبشی در وی[M2]بهر دم چار طوفان نیست در بنیاد ارکانش
[B][M1]دبستان از سر زانوست خاص آن شیر مردی را[M2]که چون سگ در پس زانو نشاند شیر مردانش
[B][M1]کسی کز روی سگ‌جانی نشیند در پس زانو[M2]به زانو پیش سگساران نشستن نیست امکانش
[B][M1]کسی کاین خضر معنی راست دامن گیر چون موسی[M2]کف موسی و آب خضر بینی در گریبانش
[B][M1]همه تلقینش آیاتی که خاموشی است تاویلش[M2]همه تعلیمش اشکالی که نادانی است برهانش
[B][M1]مرا بر لوح خاموشی الف، ب، ت نوشت اول[M2]که درد سر زبان است و ز خاموشی است درمانش
[B][M1]نخست از من زبان بستد که طفل اندر نوآموزی[M2]چو نایش بی‌زبان باید نه چون بربط زبان دانش
[B][M1]چو ماندم بی‌زبان چون نای جان در من دمید از لب[M2]که تا چون نای سوی چشم رانم دم به فرمانش
[B][M1]چنان در بوتهٔ تلقین مرا بگداخت کاندر من[M2]نه شیطان ماند و وسواسش نه آدم ماند و عصیانش
[B][M1]به گوش من فرو گفت آنچه گر نسخت کنم شاید[M2]صحیفه صفحهٔ گردون و دوده جرم کیوانش
[B][M1]نوشتم ابجد تجرید پس چون نشرهٔ طفلان[M2]نگاریدم به سرخ و زرد ز اشک و چهره هزمانش
[B][M1]چو از برکردم این ابجد که هست از نیستی سرش[M2]ز یادم شد معمائی که هستی بود عنوانش
[B][M1]چو دیدم کاین دبستان راست کلی علم نادانی[M2]هر آنچم حفظ جزوی بود شستم ز آب نسیانش
[B][M1]زهی تحصیل دانائی که سوی خود شدم نادان[M2]که را استاد دانا بود چون من کرد نادانش
[B][M1]چو طوطی کینه بیند شناسد خود بیفتد پی[M2]چو خود در خود شود حیران کند حیرت سخندانش
[B][M1]در این تعلیم شد عمر و هنوز ابجد همی خوانم[M2]ندانم کی رقوم آموز خواهم شد به دیوانش
[B][M1]هنوزم عقل چون طفلان سر بازیچه می‌دارد[M2]که این نارنج گون حقه به بازی کرد حیرانش
[B][M1]نظاره می‌کنم ویحک در این هنگامهٔ طفلان[M2]که مشکین مهره آسوده است و نیلی حقه گردانش
[B][M1]به پایان آمد این هنگامه کاینک روز آخر شد[M2]بود هر جا که هنگامه است شب هنگام پایانش
[B][M1]خرد ناایمن است از طبع ز آن حرزش کنم حیرت[M2]چو موسی زنده در تابوت از آن دارم به زندانش
[B][M1]خرد بر راه طبع آید که مهد نفس موسی را[M2]گذر بر خیل فرعون است و ناچار است ز ایشانش
[B][M1]هوا می‌خواست تا در صف بالا برتری جوید[M2]گرفتم دست و افکندم به صف پای ماچانش
[B][M1]به اول نفس چون زنبور کافر داشم لیکن[M2]به آخر یافتم چون شاه زنبوران مسلمانش
[B][M1]مگر می‌خواست تا مرتد شود نفس از سر عادت[M2]مرا این سر چو پیدا شد بریدم سر به پنهانش
[B][M1]میان چار دیواری به خاکش کردم و از خون[M2]سر گورش بیند و دم چو تلقیم کردم ایمانش
[B][M1]که گور کشتگان باشد به مون اندوده بیرون سو[M2]ولیکن ز اندرون باشد به مشک آلوده رضوانش
[B][M1]نترسم زآنکه نباش طلیعت گور بشکافد[M2]که مهتاب شریعت را به شب کردم نگهبانش
[B][M1]ز گور نفس اگر بر رست خار الحمدلله گو[M2]برون سوخار دیدستی درون سو بین گلستانش
[B][M1]مرا همت چو خورشید است شاهنشاه زند آسا[M2]که چرخش زیر ران است و سر عیساست بر رانش
[B][M1]بلی خود همت درویش چون خورشید می‌باید[M2]که سامانش همه شاهی و او فارغ ز سامانش
[B][M1]سلیمانی است این همت به ملک خاص درویشی[M2]که کوس رب هب لی می‌زنند از پیش میدانش
[B][M1]دو بت بینی جهان و جان فتاده در لگد کوبش[M2]دو سگ بینی نیاز و آز بسته پیش دربانش
[B][M1]زهی خضر سکندر دل هوا تخت و خرد تاجش[M2]زهی سرمست عاقل جان، بقا نزل و رضا خوانش
[B][M1]دو خازن فکر و الهامش دو حارس شرع و توفیقش[M2]دو ذمی نفس و آمالش دو رسمی چرخ و کیهانش
[B][M1]نه چون چیپال هند از جور تختی کرده طاغوتش[M2]نه چون خاقان چین از ظلم تاجی داده طقیانش
[B][M1]ز بهر مطبخ تسلیم هیمه تخت چیپالش[M2]برای مرکب اخلاص نعل از تاج خاقانش
[B][M1]چو در میدان آزادی سواریش آرزو کردی[M2]سر آمال بودی گوی و پای عقل چوگاتنش
[B][M1]دلم قصر مشبک داشت همچون خان زنبوران[M2]برون ساده درو بام و درون نعمت فراوانش
[B][M1]نه خان عنکبوت آسا سرا پرده زده بیرون[M2]درون ویرانه و برخوان مگس بینند بریانش
[B][M1]نه چون ماهی درون سو صفر و بیرون از درم گنجش[M2]که بیرون چون صدف عور و درون سو از گهر کانش
[B][M1]برفتم پیش شاهنشاه همت تا زمین بوسم[M2]اشارت کرد دولت را که بالا خوان و بنشانش
[B][M1]به خوان سلوتم بنشاند و خوان حاجت نبود آنجا[M2]که اشکم چون نمک بود و رخ زرین نمکدانش
[B][M1]به دستم دوستکانی داد جام خاص خرسندی[M2]که خاک جرعه چین شد خضر و جرعه آب حیوانش
[B][M1]کسی کاین نزل و منزل دید ممکن نیست تحویلش[M2]کسی کاین نقل و مجلس یافت حاجت نیست نقلانش
[B][M1]مرا چون دعوت عیسی است عیدی هر زمان در دل[M2]دلم قربان عید فقر و گنج گاو قربانش
[B][M1]مرا دل گفت گنج فقر داری در جهان منگر[M2]نعیم مصر دیده کس چه باید قحط کنعانش
[B][M1]بن دامان شبستان کن به شرط آنکه هر روزی[M2]بساطی سازی از رخسار و جارویی ز مژگانش
[B][M1]چو براند اسب عمرت را عوانان فلک سخره[M2]چه جوئی زین علف خانه که قحط افتاد درد خانش
[B][M1]نیابی جو خنوری را که دوران سوخت بنگاهش[M2]نبینی نان تنوری راکه طوفان کرد ویرانش
[B][M1]بدیدی جو به جو گیتی ندارد جو در این خرمن[M2]مخر چون ترک جو گفتی به یک جو ناز دهقانش
[B][M1]چو صرع آمیخت با عقلی نه سر ماند نه دستارش[M2]چو دزد آویخت بر باری نه خر ماند نه پالانش
[B][M1]فلک هم تنگ چشمی دان که بر خوان دفع مهمان را[M2]ز روز و شب دو سگ بسته است خوانسالار دورانش
[B][M1]نترسی زین سگ ابلق که دریده است پیش از تو[M2]بسی شیران دندان خای و پی کرده است دندانش
[B][M1]به چرخ گندناگون بر دو نان بینی ز یک خوشه[M2]که یک دیگ تو را گشنیز ناید زان دو تا نانش
[B][M1]بدین نان ریزه‌ها منگر که دارد شب برین سفره[M2]که از دریوزهٔ عیسی است خشکاری در انبانش
[B][M1]نماز مرده کن بر حرص لیکن چون وضو سازی[M2]که بی‌آبی است عالم را و در حیضند سکانش
[B][M1]وگر گویم تیمم کن به خاکی چون کنی کانجا[M2]به خون کشتگان آبوده شد خاک بیابانش
[B][M1]نهاد تن پرستان را گل خندان گلخن دان[M2]درون سو خبث و ناپاکی، برونسو در و مرجانش
[B][M1]سگان آز را عید است چون میر تو خوان سازد[M2]تو شیری روزه میدار و مبین در سبع الوانش
[B][M1]نعیم پاک بستاند، چو کرد آلوده بسپارد[M2]نه شرم از آبدست آید نه ننگ از آب دستانش
[B][M1]دریغا کاش دانستی که در گلخن می‌افزاید[M2]ز چندین خوردن خون رزان و خون حیوانش
[B][M1]بگو با میر کاندر پوست سگ داری و هم جیفه[M2]سگ از بیرون در گردد تو هم کاسه مگردانش
[B][M1]کشف در پوست میرد لیک افعی پوست بگذارد[M2]تو کم ز افعی نه‌ای در پوست چون ماندی بجامانش
[B][M1]سلیمانی مکن دعوی نخست این دیوانی را[M2]بکش یا بند کن یا کار فرما یا برون رانش
[B][M1]چو جان کار فرمایت به باغ خلد خواهد شد[M2]حواس کار کن در حبس تن مگذار و برهانش
[B][M1]که خوش نبود که شاهنشه ز غربت باز ملک آید[M2]به مانده خاصگان در بند او فارغ در ایوانش
[B][M1]سفر بیرون ازین عالم کن و بالای این عالم[M2]که دل زین هر دو مستغنی است برتر زین وزان دانش
[B][M1]دو عالم چیست دو کفه است میزان مشیت را[M2]وزین دو کفه بیرون است هر کو هست وزانش
[B][M1]زنی باشد نه مردی کز دو عالم خانه‌ای سازد[M2]که ناهید است نی کیوان که باشد خانه میزانش
[B][M1]ز خاک پای مردان کن چو بخت حاسبان تاجت[M2]وگر تاج زرت بخشند سر درد زد و مستانش
[B][M1]نه درویش است هرکش تاج سلطانی کند سغبه[M2]که درویش آنکه سلطانی و درویشی است یکسانش
[B][M1]دگر صف خاص تر بینی در او درویش سلطان دل[M2]که خاک پای درویشان نماید تاج سلطانش
[B][M1]نه خود سلطان درویشان خاص است احمد مرسل[M2]که از نون والقلم طغر است بر منشور فرقانش
[B][M1]چو درویشی به درویشان نظر به کن که قرص خور[M2]به عریانان دهد زربفت و خود بینند عریانش
[B][M1]سخا هنگام درویشی فزون‌تر کن که شاخ زر[M2]چو درویش خزان گردد پدید آید زر افشانش
[B][M1]سخا بهر جزا کردن ربا خواری است در همت[M2]که یک بدهی و آنگه ده جزا خواهی زیز دانش
[B][M1]ز بدگر نیکوی ناید تو عذرش ز آفرینش نه[M2]که معذور است مار ار نیست چون نحل عسل شانش
[B][M1]و گرچه نحل وقتی نوش بارد نیش هم دارد[M2]تو آن منگر که اوحی ربک آمد وحی در شانش
[B][M1]میالای ار توانی دست ازین آلایش گیتی[M2]که دنیا سنگ استنجاست و آلوده است شیطانش
[B][M1]رقمهائی که مرموز است اندر خرقه از بخیه[M2]رقوم لوح محفوظ است اگر خوانی به ایقانش
[B][M1]همه کس عاشق دنیا و ما فارغ ز غم ایرا[M2]غم معشوق سگ‌دل هست بر عشاق سگ‌جانش
[B][M1]بدین اقبال یک هفته که بفزاید مشو غره[M2]که چون ماه دو هفته است آن کز افزونی است نقصانش
[B][M1]به چالاکی به بید انجیر منگر در مه نیسان[M2]بدان افتادگی بنگر که بینی ماه آبانش
[B][M1]ز چرخ اقبال بی‌ادبار خواهی او ندارد هم[M2]که اقبال مه نو هست با ادبار سرطانش
[B][M1]بقائی نیست هیچ اقبال را چند آزمودستی[M2]خود اینک لابقا مقلوب اقبال است برخوانش
[B][M1]بترس از تیرباران ضعیفان در کمین شب[M2]که هر کو هست نالان تر قوی تر زخم پیکانش
[B][M1]حذر کن ز آه مظلومی که بیدار است و خون باران[M2]تو شب خفته به بالین تو سیل آید ز بارانش
[B][M1]ز تعجیل قضای بد، پناهی ساز کاندر پی[M2]به خاک افکنده‌ای داری که لرزد عرش ز افغانش
[B][M1]چون بیژن داری اندر چه مخسب افراسیاب آسا[M2]که رستم در کمین است و کمندی زیر خفتانش
[B][M1]تو همچون کرم قزمستی و خفته و آنکش آزردی[M2]چو کرمی کن به شب تابد ببین بیدار و سوزانش
[B][M1]سگی کردی کنون العفو می‌گو گر پشیمانی[M2]که سگ هم عفو می‌گوید مگر دل شد پشیمانش
[B][M1]اگر پیری گه مردن چرا بیفتد نالانت[M2]که طفل آنک گه زادن همی بینند گریانش
[B][M1]تو را از گوسفند چرخ دنیا می‌نهد دنبه[M2]توبر گاو زمین برده اساس قصر و بنیانش
[B][M1]زمین دایه است و تو طفلی، تو شیرش خورده او خونت[M2]همه خون تو زان شیری که خوردستی ز پستانش
[B][M1]مخور باده که آن خونی است کز شخص جوانمردان[M2]زمین خورده است و بیرون داده از تاک رز ستانش
[B][M1]زمین از شخص جباران چو نفس ظالم رعنا[M2]درو نسو هست گورستان و بیرون سوست بستانش
[B][M1]خراسان گر حرم بود و بهین کعبه ملک شاهش[M2]سمرقند ار فلک بود و مهین اختر قدخانش
[B][M1]قدر خان مرد چون روزی نگرید خود سمرقندش[M2]ملک شه رفت چون وقتی نموید خود خراسانش
[B][M1]ملک شه آب و آتش بود رفت آن آب و مرد آتش[M2]کنون خاکستر و خاکی است مانده در سپاهانش
[B][M1]نه بر سنجر شبیخون برد ز اول گورخان و آخر[M2]شبیخون کرد اجل تا گور خانه شد شبستانش
[B][M1]زهی دولت که امکان هدایت یافت خاقانی[M2]کنون صد فلسفی فلسی نیرزد پیش امکانش
[B][M1]تویی خاقانیا طفلی که استاد تو دین بهتر[M2]چه جای زند و استا هست بازر دشت و نیرانش
[B][M1]هدایت ز اهل دین آموز و قول فلسفی مشنو[M2]که طوطی کان ز هند آید نجوید کس به خزرانش
[B][M1]فرایض ورز و سنت جوی، اصول آموز و مذهب خوان[M2]محبسطی چیست و اشکالش قلیدس کیست و اقرانش
[B][M1]نمازت را نمازی کن به هفت آب نیاز ارنه[M2]نمازی کاین چنین نبود جنب خوانند اخوانش
[B][M1]نمازی نیست گرچه هفت دریا اندرون دارد[M2]کسی کاندر پرستش هست هفت اندام کسلانش
[B][M1]نمازی کز سه علم آرد فلاطون پیر زن بینی[M2]که یک دم چار رکعت کرد حاصل شد دو چندانش
[B][M1]فقیهی به ز افلاطون که آن کش چشم درد اید[M2]یکی کحال کابل به ز صد عطار کرمانش
[B][M1]دو کون امروز دکانی است کحال شریعت را[M2]که خود کحل الجواهر یافتند انصار و اعوانش
[B][M1]ببند ار کحل دین خواهی کمر چون دستهٔ هاون[M2]به پیش آنکه ارواحند هاون کوب دکانش
[B][M1]همه گیتی است بانگ هاون اما نشنود خواجه[M2]که سیماب ضلالت ریخت در گوش اهل خذلانش
[B][M1]فلک هم هاونی کحلی است کرده سرنگون گوئی[M2]که منع کحل سائی را نگون کردند این سانش
[A]
[B][M1]ز عدل شاه که زد پنج نوبه در آفاق[M2]چهار طبع مخالف شدند جفت وفاق
[B][M1]رسید وقت که پیک امان ز حضرت او[M2]رساند آیت رحمت به انفس و آفاق
[B][M1]بسی نماند که بی‌روح در زمین ختن[M2]سخن سرای شود چون درخت در وقواق
[B][M1]به شکر آنکه جهان را خدایگان ملکی است[M2]که نایب است به ملکت ز قاسم الارزاق
[B][M1]جلال ملت، تاج ملوک فخر الدین[M2]سپهر مجد، منوچهر مشتری اخلاق
[B][M1]شهنشهی که به صحرا نسیم انصافش[M2]ز زهر در دم افعی عیان کند تریاق
[B][M1]ز داد اوست زمان کرده با امان وصلت[M2]به حکم اوست قضا بسته با رضا میثاق
[B][M1]ز بس که ریخت ازین پیش خون خفچاقان[M2]به هندوی گهری چون پرند چین براق
[B][M1]عجب مدار که از روح نامیه زین پس[M2]بجای سبزه ز گل بردمد سر خفچاق
[B][M1]زهی برات بقا را ز عالم مطلق[M2]نکرده کاتب جان جز به نام تو اطلاق
[B][M1]اگر نه شمع فلک نور یافتی ز کفت[M2]چون جان گبر شدی تیره بر مسیح وثاق
[B][M1]سحرگهی که یلان تیغ برکشند چو صبح[M2]به عزم رزم کنند از برای کینه سباق
[B][M1]ز بیم ناوک پروین گسل برای گریز[M2]ز آسمان بستاند بناب نعش طلاق
[B][M1]بگیرد از تپش تیغ و ز امتلای خلاف[M2]دل زمین خفقان و دم زمان فواق
[B][M1]تو ابروار بر آهخته خنجری چون برق[M2]فرشته‌وار نشسته بر اشهبی چو براق
[B][M1]به یگ گشاد ز شست تو تیر غیداقی[M2]شود چو پاسخ کهسار باز تا غیداق
[B][M1]در آن زمان که کن تیغ با کف تو وصال[M2]ز بس که جان بدان را دهی ز جسم فراق
[B][M1]گمان بری که ز ارواح تیره زیر اثیر[M2]خلایقی دگر از نوعیان کند خلاق
[B][M1]ظفر برد ز برت چتر جاء نصر الله[M2]اجل دهد به عدو زهر مالهم من واق
[B][M1]ایا شهی که ز تاثیر عدل تو بر چرخ[M2]به جرم مه ندهد اجتماع مهر محاق
[B][M1]بدان خدای که پاکان خطهٔ اول[M2]ز شوق حضرت او والهند چون عشاق
[B][M1]که نیست چون تو سخا پروری به شرق و به غرب[M2]نه چون من است ثنا گستری به شام و عراق
[B][M1]مرا حق از پی مدح تو در وجود آورد[M2]تو نیز تربیتم کن که دارم استحقاق
[B][M1]منم که گاه کتابت سواد شعر مرا[M2]فلک سزد که شود دفتر و ملک وراق
[B][M1]دقایقی که مرا در سخن به نظم آید[M2]به سر آن نرسد وهم بوعلی دقاق
[B][M1]ایا شهان زمانه عیال شفقت تو[M2]به حال من نظری کن به دیدهٔ اشفاق
[B][M1]که خیره شد دلم از جور کنبد ازرق[M2]چو طبع محرور از فعل داروی زراق
[B][M1]جهان موافق مهر تو است مگذارش[M2]که کینه ورزد با چون منی ز روی نفاق
[B][M1]به حسب طاقت خود طوق دار مدح توام[M2]چرا ز طایفهٔ خاصگان بماندم طاق
[B][M1]مرا ز چنگ نوائب به جود خود برهان[M2]که خلق را توئی امروز نایب رزاق
[B][M1]تو راست ملک جهان و توئی سزای ثنا[M2]چگونه گویم مدح یماک و وصف یلاق
[B][M1]نماند کس که ز انعام تو به روی زمین[M2]نیافت بیت المال و نساخت باب الطاق
[B][M1]منم که نیست در این دور بخت را با من[M2]نه اقتضای رضا و نه اتفاق وفاق
[B][M1]بسوخت جان من از آز و طبع زنگ گرفت[M2]بدان صفت که زنم آهن و ز تف حراق
[B][M1]اگر نه فضل تو فریاد من رسد بیم است[M2]که قتل من کند او وقت خشیة الاملاق
[B][M1]شها به وصف تو خوش کرده‌ام مذاق سخن[M2]مدار عیش مرا بر امید تلخ مذاق
[B][M1]روا مبین ز طریق کرم که زخم نیاز[M2]برآرد از جگرم هر دمی هزار طراق
[B][M1]ز بی‌نوایی مشتاق آتش مرگم[M2]چو آن کسی که به آب حیات شد مشتاق
[B][M1]تنم ز حرص یکی نان چو آینه روشن[M2]چو شانه شد همه دندان ز فرق سر، تا ساق
[B][M1]عطای تو کند این درد را دوا گر نه[M2]علاج این چه شناسد حنین بن اسحاق
[B][M1]همیشه تا در موت و حیات نابسته است[M2]بر اهل عالم از این بام ناگشاده رواق
[B][M1]در تو قبلهٔ افاق باد و خلق زمین[M2]به مهر و مدح تو بگشاده نطق و بسته نطاق
[B][M1]مدام در حق ملکت دعای خاقانی[M2]قبول باد ز حق بالعشی و الاشراق
[A]
[B][M1]تا درد و محنت است در این تنگنای خاک[M2]محنت برای مردم و مردم برای خاک
[B][M1]جز حادثات حاصل این تنگنای چیست[M2]ای تنگ حوصله چه کنی تنگنای خاک
[B][M1]این عالمی است جافی و از جیفه موج زن[M2]صحرای جان طلب که عفن شد هوای خاک
[B][M1]خواهی که جان به شط سعادت برون بری[M2]بگریز از این جزیرهٔ وحشت فزای خاک
[B][M1]خواهی که در خورنگه دولت کنی مقام[M2]برخیز ازین خرابهٔ نا دل‌گشای خاک
[B][M1]دوران آفت است چه جویی سواد دهر[M2]ایام صرصراست چه سازی سرای خاک
[B][M1]هرگز وفا ز عالم خاکی نیافت کس[M2]حق بود دیو را که نشد آشنای خاک
[B][M1]خود را به دست عشوهٔ ایام وامده[M2]کز باد کس امید ندارد وفای خاک
[B][M1]اجزات چون به پای شب و روز سوده شد[M2]تاوان طلب مکن ز قضا در فضای خاک
[B][M1]خاکی که زیر سم دو مرکب غبار گشت[M2]پیداست تا چه مایه بود خون بهای خاک
[B][M1]لاخیر دان نهاد جهان و رسوم دهر[M2]لاشیء شناس برگ سپهر و نوای خاک
[B][M1]چون وحش پای بند سپهر و زمین مباش[M2]منگر وطای ازرق و مگزین غطای خاک
[B][M1]ای مرد چیست خودفلک و طول و عرض او[M2]دودی است قبه بسته معلق و ورای خاک
[B][M1]شهباز گوهری چه کنی قبه‌های دود[M2]سیمر پیکری چه کنی توده‌های خاک
[B][M1]گردون کمان گروههٔ بازی است کاندرو[M2]گل مهره‌ای است نقطهٔ ساکن نمای خاک
[B][M1]تا کی ز مختصر نظری جسم و جان نهی[M2]این از فروغ آتش و آن از نمای خاک
[B][M1]جان دادهٔ حق است چه دانی مزاج طبع[M2]زر بخشش خور است چه خوانی عطای خاک
[B][M1]خاقانیا جنیبت جان وا عدم فرست[M2]کان چرب آخورش به ازین سبز جای خاک
[B][M1]نحلی، جعل‌نه‌ای، سوی بستان قدس شو[M2]طیری نه عنکبوت، مشو کدخدای خاک
[B][M1]میلی بهر بها بخر و در دو دیده کش[M2]باری نبینی این گهر بی‌بهای خاک
[B][M1]خاصه که بر دریغ خراسان سیاه گشت[M2]خورشید زیر سایهٔ ظلمت فزای خاک
[B][M1]گفتی پی محمد یحیی به ماتم‌اند[M2]از قبهٔ ثوابت تا منتهای خاک
[B][M1]او کوه حلم بود که برخاست از جهان[M2]بی‌کوه کی قرار پذیرد بنای خاک؟
[B][M1]از گنبد فلک ندی آمد به گوش او[M2]کای گنبد تو کعبهٔ حاجت روای خاک
[B][M1]بر دست خاکیان خپه گشت آن فرشته خلق[M2]ای کاینات واحزنا از جفای خاک
[B][M1]دید آسمان که در دهنش خاک می‌کنند[M2]واگه نبد که نیست دهانش سزای خاک
[B][M1]ای خاک بر سر فلک آخر چرا نگفت[M2]کاین چشمهٔ حیات مسازید جای خاک
[B][M1]جبریل بر موافقت آن دهان پاک[M2]می‌گوید از دهان ملایک صلای خاک
[B][M1]تب لرزه یافت پیکر خاک از فراق او[M2]هم مرقد مقدس او شد شفای خاک
[B][M1]با عطرهای روضهٔ پاکش عجب مدار[M2]گر طوبی بهشت برآرد گیای خاک
[B][M1]سوگند هم به خاک شریفش که خورده نیست[M2]زو به نواله‌ای دهن ناشتای خاک
[B][M1]در ملت محمد مرسل نداشت کس[M2]فاضل‌تر از محمد یحیی فنای خاک
[B][M1]آن کرد روز تهلکه دندان نثار سنگ[M2]وین کرد، گاه فتنه دهان را فدای خاک
[B][M1]کو فر او که بود ضیا بخش آفتاب[M2]کو لطف او که بود کدورت زدای خاک
[B][M1]زان فکر و حلم چرخ و زمین بی‌نصیب ماند[M2]این گفت وای آتش و آن گفت وای خاک
[B][M1]خاک درش خزاین ارواح دان چرخ[M2]فیض کفش معادن اجساد زای خاک
[B][M1]سنجر به سعی دولت او بود دولتی[M2]باد سیاستش شده مهر آزمای خاک
[B][M1]بی‌فر او چه سنجد تعظیم سنجری[M2]بی‌پادشاه دین چه بود پادشای خاک
[B][M1]پاکا! منزها! تو نهادی به صنع خویش[M2]در گردنای چرخ سکون و بقای خاک
[B][M1]خاک چهل صباح سرشتی به دست صنع[M2]خود بر زبان لطف براندی ثنای خاک
[B][M1]خاقانی است خاک درت حافظش تو باش[M2]زین مشت آتشی که ندارند رای خاک
[B][M1]جوقی لئیم یک دو سه کژ سیر و کوژ سار[M2]چون پنج پای آبی و چون چار پای خاک
[A]
[B][M1]مرغ شد اندر هوا رقص کنان صبح‌دم[M2]بلبله را مرغ‌وار وقت سماع است هم
[B][M1]برلب جام اوفتاد عکس شباهنگ بام[M2]خیز و درون پرده ساز پرده به آهنگ بم
[B][M1]هدیه بر دل رسان تحفه سوی لب فرس[M2]قول سبک روح راست رطل گران پشت خم
[B][M1]پیش کز آسیب روز بر دو یک افتد صبوح[M2]دیو دلی کن بدزد از فلک این یک دو دم
[B][M1]پیش که طاووس صبح بیضهٔ زرین نهد[M2]از می بیضا بساز بیضهٔ مجلس ارم
[B][M1]گوهر می‌آتش است ورد خلیلش بخوان[M2]مرغ صراحی گل است باد مسیحش بدم
[B][M1]نایب گل چون توئی ساقی مل هم تو باش[M2]جام چمانه بده بر جمن جان بچم
[B][M1]نوبر چرخ کهن نیست به جز جام می[M2]حامله‌ای ز آب خشک آتش تر در شکم
[B][M1]قبلهٔ خاقانی است قلهٔ می تا شود[M2]سوخته چون سیم عقل گشته چو سیماب غم
[B][M1]جان صدف ده چنانک گوهر می زیر بحر[M2]ماهچهٔ زر کند بر تن ماهی درم
[B][M1]خون رزان ده که هست خون روان را دیت[M2]صیقل زنگ هوس مرهم زخم ستم
[B][M1]گرچه خرد در خط است بر خط می‌دار سر[M2]تا خط بغداد ده دجله صفت جام‌جم
[B][M1]چشمهٔ خورشید لطف بل که سطرلاب روح[M2]گوهر گنج حیات بل‌که کلید کرم
[B][M1]تا همه بر فال عید جان فلک فعل را[M2]داغ سگی برنهم بر در کهف الامم
[B][M1]خسرو جمشید جام، سام تهمتن حسام[M2]خضر سکندر سپاه، شاه فریدون علم
[A]
[B][M1]ای لب و زلفین تو مهره و افعی بهم[M2]افعی تو دام دیو مهرهٔ تو مهر جم
[B][M1]در ختنی روی تو حجلهٔ زنگی عروس[M2]در یمنی جزع تو حجرهٔ هندی صنم
[B][M1]مریم آبستن است لعل تو از بوسه باش[M2]تا به خدائی شود عیسی تو متهم
[B][M1]ای دو لبت نیست هست، هست مرا کرده نیست[M2]هرچه ز جان هست بیش با لبت از نیست کم
[B][M1]خاک توام سایه‌وار سایه ز من در مدزد[M2]نار نه‌ام برمجوش، مار نه‌ام در مرم
[B][M1]خود چه زیانت بود گر به قبول سگی[M2]عمر زیان کرده‌ای از تو شود محتشم
[B][M1]در طلبت کار من خام شد از دست هجر[M2]چون سگ پاسوخته دربدرم لاجرم
[B][M1]صورت عین شین و قاف در سر یعنی که عشق[M2]نقش الف لام میم در دل یعنی الم
[B][M1]خون چو خاقانی ریختهٔ لعل توست[M2]قصه مخوان خون او بازده از لعل هم
[B][M1]ماهی و خون را دیت شاه دهد ز آنکه هست[M2]عاقلهٔ دور ماه شاه ولی النعم
[B][M1]ابر صواعق سنان، بحر جواهر بنان[M2]روح ملایک سپاه، مهر کواکب حشم
[A]
[B][M1]گرنه شب از عین عید ساخت طلسمی بخم[M2]عین منعل چراست در خط مغرب رقم
[B][M1]بابلیان عید را نعل در آتش نهند[M2]کز حد بابل رسید عید و مه نو بهم
[B][M1]کرد رخ آفتاب زرد قواره نهان[M2]بر فلک از ماه نو شدزه سیمین علم
[B][M1]بر زه سیمین ماه گوی زرند اختران[M2]بسته در آن گوی و زه جیب قبای ظلم
[B][M1]چرخ کبود آنچنانک ناخن تب بردگان[M2]فضلهٔ ناخن شده ماه ز داغ سقم
[B][M1]گفتی فراش چرخ ناخن زهره گرفت[M2]از بن ناخن دوید بر سر دامانش دم
[B][M1]آب بقم شد شفق مه خم و شب رنگرز[M2]از لب خم نیمه‌ای غرقه در آب بقم
[B][M1]خلق دو قولی شدند بهر شب عید را[M2]بر دو گروهی خلق ماه نو آمد حکم
[B][M1]گفتی شب مریم است یک شبه ماهش مسیح[M2]هست مسیحش گواه نیست به کارش قسم
[B][M1]ماه و سر انگشت خلق این چو قلم آن چو نون[M2]خلق چو طفلان نو شاد به نون والقلم
[B][M1]گفتی غوغای مصر طالب صاع زرند[M2]صاع‌زر آمد به دست، شد دل غوغا خرم
[B][M1]صاع زر شاه شد ماه بدان می‌دهد[M2]سنبلهٔ چرخ را ابر کف شاه نم
[B][M1]از بن گوش آسمان از مه نو هر مهی[M2]حلقه به گوشی شود بر در شاه عجم
[B][M1]خسرو مهدی نیت مهدی آدم صفت[M2]آدم موسی بنان، موسی احمد قدم
[B][M1]مهدی دجال کش، آدم شیطان شکن[M2]موسی دریا شکاف، احمد جبریل دم
[B][M1]اول سلجوقیان سنجر ثانی که هست[M2]سائس خیر العباد، سایهٔ رب النسم
[B][M1]رشح نوالش فزون از عرق ابر و بحر[M2]شرح جلالش برون از ورق کیف و کم
[B][M1]آتش تیغش چو تافت پنبه شود بوقبیس[M2]باد تهمتن چو خاست پشه شود پیلسم
[B][M1]چشمهٔ خور بوسه داد خاک درش سایه‌وار[M2]زادهٔ خور دید لعل با کمرش کرد ضم
[B][M1]عم پدری‌ها نمود در حق مختار حق[M2]کردهٔ مختار بین در حق فرزند عم
[B][M1]ای به رصدگاه دهر صاحب صدر بقا[M2]وی به قدم‌گاه عقل نایب حکم قدم
[B][M1]شرع به دوران تو رستم گاه وجود[M2]ظلم به فرمان تو بیژن چاه عدم
[B][M1]دور سلیمان و عدل، بیضهٔ آفاق و ظلم[M2]عهد مسیحا و کحل، چشم حواری و تم
[B][M1]در عجم از داد توست بیشه ریاض النعیم[M2]در عرب از یاد توست شوره حیاض النعم
[B][M1]تاج تو تدویر چرخ، تخت تو تربیع عرش[M2]در تو به تثلیث ذات صولت عدل و حکم
[B][M1]جذر اصم هشت خلد سخت بود جذر هشت[M2]تیغ تو و هشت خلد هندو و جذر اصم
[B][M1]ملک بود باغ خلد تحت ضلال السیوف[M2]شاه بود ظل حق فوق کمال الهمم
[B][M1]عطسهٔ توست آفتاب، دیر زی ای ظل حق[M2]مسند توست آسمان، تکیه ده ای محترم
[B][M1]هست مطوق چو صفر خسم تو بر تخت خاک[M2]در برش آحاد و صفر یعنی آه از ندم
[B][M1]الحق از آحاد ملک خسم تو صفر است و بس[M2]گرچه بود در حساب هیچ بود در قسم
[B][M1]ملک خراسان توراست در کف اغیار غصب[M2]موسی ملکت تویی گرگ شبان غنم
[B][M1]غبن بود گنج عرض خازن او اهرمن[M2]ظلم بود صدر شرع حاکم او بوالحکم
[B][M1]آخر خر کس نکرد روضهٔ دار السلام[M2]کس جل سگ هم نساخت خلعت بیت الحرم
[B][M1]در همه ملک فلک نان دو و خوشه یکی است[M2]داده کف و کلک تو خوشه عطا، نان سلم
[B][M1]چون کف تو رازقی است نور ده و نوش بخش[M2]نان سپید فلک آب سیاه است و سم
[B][M1]حاصل شش روز کون چون تویی از هفت چرخ[M2]بر تو سزد تا ابد ملک جهان مختتم
[B][M1]نایب یزدان به حق گرنه تویی پس چراست[M2]حکم تو چون حکم حق نزد بشر مرتسم
[B][M1]خضر ز توقیع تو سازد تریاک روح[M2]چون به کفت برگشاد افعی زرفام فم
[B][M1]پیش سگ درگهت از فزع دستبرد[M2]گردد خرگوش‌وار حائض شیر اجم
[B][M1]گر خزر و ترک و روم رام حسام تو اند[M2]نیست عجب کز نهاد رام فحول است رم
[B][M1]از تف شمشیر تو در سفم‌اند این سه قوم[M2]چون صف اصحاب فیل در المند از الم
[B][M1]ملک خراسان به تیغ باز ستانی ز غز[M2]پس چه کنی در نیام گنج ظفر مکتتم
[B][M1]کاوه که داند زدن بر سر ضحاک پتک[M2]کی شودش پای بند کوره و سندان و دم
[B][M1]گو به حسامت که برد آب بت لات نام[M2]کاین همه زیر نیام تن چه زنی، لا تنم
[B][M1]گر ز پی غز و غز قصد خراسان کنی[M2]گرد سواران کند چهرهٔ گردون دژم
[B][M1]از جگر جیش‌خان خاک زند جوش خون[M2]عطسهٔ خونین دهد بینی شیران ز شم
[B][M1]درگه میران غز درشکنی نیم روز[M2]چون در افراسیاب نیم شبان روستم
[B][M1]گرد نشابور و بلخ رزمگهت را خیول[M2]بر در مرو و رهری بارگهت را خیم
[B][M1]گرد چو مشک سیاه خاک چو گوگرد سرخ[M2]هر دو حنوط و حنا از پی خصم و خدم
[B][M1]شیردلان را چو مهرگه یرقان گاه لرز[M2]سگ جگران را چو ماه‌گه دق و گاهی ورم
[B][M1]تیغ تو تسکین ظلم نزد تکین آب خور[M2]تیغ تو طغرای فتح پیش طغان مغتنم
[B][M1]طرف رکابت چنانک روح امین معتبر[M2]بند عنایت چنانک حبل متین معتصم
[B][M1]ای ز سریر زرت گنبد مایل حقیر[M2]وی ز صریر درت پاسخ سایل نعم
[B][M1]چتر تو خورشیدفر، تیغ تو مریخ فعل[M2]علم تو برجیس حکم، حلم تو کیوان شیم
[B][M1]سهم تو قطران کند نطفهٔ سرخاب و زال[M2]تیغ تو زیبق کند زهرهٔ گرشاسب و شم
[B][M1]عزم تو معیار ملک قومه فاستقام[M2]حزم تو معمار شرع نظمه فانتظم
[B][M1]گر به زمین افتدی هندسهٔ رای تو[M2]قوس قزح سازدی طاق پل رود زم
[B][M1]تا به تمامی رسد ماه شب عید و باز[M2]جبهت مه را نهند داغ اذا قیل تم
[B][M1]ملک جم و عمر نوح بادت و در بزم تو[M2]کشتی و رسم جبل ماهی و مقلوب یم
[B][M1]گفته بت نوش لب با لب تو نوش نوش[M2]برده می همچو زنگ از دل تو زنگ هم
[B][M1]داو کمالت تمام با قمران در قمار[M2]حصن بقایت فزون از هرمان در هرم
[B][M1]نوبه زنت کیقباد، میده دهت اردشیر[M2]نیزه برت تهمتن، غاشیه‌کش گستهم
[B][M1]خلق تو اکسیر عدل، نطق تو تفسیر عقل[M2]مدح تو توحید محض، خصم تو مخصوص ذم
[B][M1]بوس و دعا کعبه را بر در و دستت چنانک[M2]موضع بوسه حجر جای دعا ملتزم
[A]
[B][M1]طفلی و طفیل توست آدم[M2]خردی و زبون توست عالم
[B][M1]پروردهٔ جزع توست عیسی[M2]آبستن لعل توست مریم
[B][M1]تا چشم تو ریخت خون عشاق[M2]زلف تو گرفت رنگ ماتم
[B][M1]از عارض و روی و زلف داری[M2]طاووس و بهشت و مار با هم
[B][M1]در سینهٔ ما خیال قدت[M2]طوبی است در آتش جهنم
[B][M1]آویختی آفتاب را دوش[M2]از سلسله‌های جعد پر خم
[B][M1]ما را که کند مسلم آنجاک[M2]خورشید نمی‌شود مسلم
[B][M1]جان خاک شود به طمع جرعه[M2]چون رطل طرب کشی دمادم
[B][M1]با لذت طعنهٔ تو دل را[M2]فرسوده شد آرزوی مرهم
[B][M1]خاقانی خاک درگه توست[M2]او را چه محل که آسمان هم
[B][M1]هرچند جهان گرفت طبعش[M2]در مدحت فیلسوف اعظم
[B][M1]ذوالفخر بهاء دین محمد[M2]مقصود نظام عقد عالم
[A]
[B][M1]با آنکه به موی مانم از غم[M2]موئی ز جفا نمی‌کنی کم
[B][M1]دندان نکنی سپید تا لب[M2]از تب نکنم کبود هر دم
[B][M1]گر گونهٔ غمگنان ندارم[M2]زان نیست که هستم از تو خرم
[B][M1]دانی ز چه سرخ رویم؟ ایراک[M2]بسیار دمیدم آتش غم
[B][M1]از جور تو آفتاب عمرم[M2]بالای سر آمده است ارحم
[B][M1]خاقانی را به نیش مژگان[M2]بس کز رگ جان گشاده‌ای دم
[B][M1]در خاطر او ز آتش و آب[M2]عشق تو سپه کشد دمادم
[B][M1]زان آتش و آب رست سروی[M2]کز فیض بهاء دین کشد نم
[B][M1]مصباح امم امام اکمل[M2]مفتاح همم همام اکرم
[A]
[B][M1]ای شحنهٔ شش جهات عالم[M2]در چار دری و هفت طارم
[B][M1]ای جنت انس را تو کوثر[M2]وی کعبهٔ قدس را تو زمزم
[B][M1]نیرو ده توست ناف خرچنگ[M2]عشرت‌گه تو دهان ضیغم
[B][M1]هم‌خانه شوی به مهد عیسی[M2]رجعت کنی از اشارت جم
[B][M1]در بوتهٔ خاک سازی اکسیر[M2]آتش ز اثیر و ز آسمان دم
[B][M1]گه یاره کنی ز ماه و گه تاج[M2]گه رنگ دهی به خاک و گه شم
[B][M1]از رفتن توست بر تن دهر[M2]پر نقطهٔ زر سیاه ملحم
[B][M1]وز آمدن تو دست گیتی[M2]افراخته آستین معلم
[B][M1]تف علم تو در دم صبح[M2]بر بیرق شام سوخت پرچم
[B][M1]خاقانی را تویی همه روز[M2]روزی ده و رازدار و محرم
[B][M1]تاب و تب او ببین به ظاهر[M2]کاندر دلش آتشی است مدغم
[B][M1]از خوارزم آر مهر این تب[M2]وز جیحون ساز نوش این سم
[B][M1]جان داروی او بیار یعنی[M2]خاک در قدوهٔ معظم
[B][M1]در گرد رکاب او همی دو[M2]در گرد عنان او همی چم
[B][M1]تا خورشیدی پیاده بینند[M2]خورشید دگر فراز ادهم
[B][M1]مختار عجم بهاء دین آنک[M2]منشور جلال اوست معجم
[B][M1]با جوش ضمیر و جیش نطقش[M2]مه شد زمن و عطارد ابکم
[B][M1]با لطف کفش گرفت تریاق[M2]چون چشم گوزن کام ارقم
[B][M1]به ز آدمی است و آدمی نام[M2]لیک آدم از او شده مکرم
[B][M1]در نام نگه مکن که فرق است[M2]از زادهٔ عوف و پور ملجم
[B][M1]بی‌قوت ده اناملش نیست[M2]هفت اختر مکرمت مقوم
[B][M1]بی‌یاری زال و پر عنقا[M2]بر خصم ظفر نیافت رستم
[B][M1]ای کحل کفایت تو برده[M2]از دیدهٔ آخر الزمان نم
[B][M1]لفظی ز تو وز عقول یک خیل[M2]رمزی ز تو وز فحول یک رم
[B][M1]مولای تو ثابت‌بن قره[M2]شاگرد تو یحیی‌بن اکثم
[B][M1]تقدیر به همت تو واخورد[M2]گفت ای پدر قدم تقدم
[B][M1]رای تو به آسمان ندا کرد[M2]کای طفل معاملت تعلم
[B][M1]داده است قضا بهای قدرت[M2]نه گلشن و هشت باغ درهم
[B][M1]انصاف بده که هست ارزان[M2]یوسف صفتی به هفده درهم
[B][M1]بالای مدیح تو سخن نیست[M2]کس زخمه نکرد برتر از بم
[B][M1]در وصف تو کی رسم به خاطر[M2]بر عرش که بر شود به سلم؟
[B][M1]طبع تو شناسد آب شعرم[M2]دیلم داند نژاد دیلم
[B][M1]گر چه شعرا بسی است امروز[M2]این طائفه را منم مقدم
[B][M1]هرچند درین دیار منحوس[M2]بسته است مرا قضای مبرم
[B][M1]مرخاتم را چه نقص اگر هست[M2]انگشت کهن محل خاتم
[B][M1]در قالب آدم امیدم[M2]ای هم‌دم روح، روح در دم
[B][M1]یعنی برسان به حضرت شاه[M2]این عقد جواهر منظم
[B][M1]چون بحر میان جانبین بود[M2]کارم ز خطر نمود مبهم
[B][M1]در حال به گوش هوش من گفت[M2]وصف تو که با ضمیر شد ضم
[B][M1]کای مادر موسی معانی[M2]فارغ شو و «فاقذ فیه فی‌الیم»
[B][M1]ای داعی حضرت تو ایام[M2]گرچه نکنم دعا مقسم
[B][M1]گویم که چهار اساس عمرت[M2]چو سبع شداد باد محکم
[B][M1]کار تو تمام باد چونانک[M2]نقصان نرسد پس اذاتم
[A]
[B][M1]آن پیر ما که صبح لقائی است خضر نام[M2]هر صبح بوی چشمهٔ خضر آیدش ز کام
[B][M1]با برتریش گوهر جمشید پست پست[M2]با پختگیش جوهر خورشید خام خام
[B][M1]تنها روی ز صومعه‌داران شهر قدس[M2]گه گه کند به زاویهٔ خاکیان مقام
[B][M1]آنجا بود سجادهٔ خاصش به دست راست[M2]وینجا به دست چپ بودش تکیه‌گاه عام
[B][M1]بوده زمین خانقهش بام آسمان[M2]بیرون ازین سراچه که هست آسمانش نام
[B][M1]چون پای در کند ز سر صفهٔ صفا[M2]سر بر کند به حلقهٔ اصحاف کهف شام
[B][M1]سازد وضو به مسجد اقصی به آب چشم[M2]شکر وضو کند به در مسجد الحرام
[B][M1]آب محیط را ز کرامات کرده پل[M2]بگذشته ز آتشین پل این طاق آب فام
[B][M1]هر شب قبای مشرقی صبح را فلک[M2]نور از کلاه مغربی او برد به وام
[B][M1]پی کور شبروی است نه ره جسته و نه زاد[M2]سرمست بختی‌است نه می دیده و نه جام
[B][M1]شبرو که دید ساخته نور مبین چراغ؟[M2]بختی که دید یافته حبل المتین زمام
[B][M1]ننموده رخ به آینه گردان مهر و ماه[M2]نسپرده دل به بوقلمون باف صبح و شام
[B][M1]تقطیع او و ازرق گردون ز یک شعار[M2]تسبیح او و عقد ثریا ز یک نظام
[B][M1]پر دل چو جوز هندی و مغزش همه خرد[M2]خوش دم چو مشک چینی و حرفش همه کلام
[B][M1]عنقاست مور ریزه خور سفرهٔ سخاش[M2]چونان که مور ریزهٔ عنقاست زال سام
[B][M1]چون زال پیرزاده به طفلی و عاقبت[M2]در حلق دیو خام چو رستم فکند خام
[B][M1]پوشد لباس خاکی ما را ردای نور[M2]خاکی لباس کوته و نوری رداش تام
[B][M1]دلقش هزار میخی چرخ و به جیب چاک[M2]باز افکنش ز نور و فراویزش از ظلام
[B][M1]گاهی کبودپوش چو خاک است و همچو خاک[M2]گنجور رایگان و لگذ خستهٔ عوام
[B][M1]گاهی سفیدپوش چو آب است و همچو آب[M2]شوریده ومسلسل و تازان ز هر عظام
[B][M1]گاه از همه برهنه‌تر آید چو آفتاب[M2]پوشد برهنگان را چون آفتاب بام
[B][M1]او بود نقطه حرف الف دال میم را[M2]کامد چهل صباح و چهل اصل و یک قیام
[B][M1]زو دید آن نماز که قائم بود الف[M2]راکع بماند دال و تشهد نمود لام
[B][M1]گاهی براق چار ملک را لگام گیر[M2]گاهی به دیو هفت سری برکند لگام
[B][M1]با آب کار تیغ و چون تیغ از غذای نفس[M2]صوفی کار آب‌کن از خون انتقام
[B][M1]در بند عشق شاهد و هم عشق شاهدش[M2]عشقی چو قیس عامری و عروهٔ حزام
[B][M1]در صورتی که دیده جمالش صور نگار[M2]زو شاهدی گرفته و رفته ره ملام
[B][M1]در آینه عنایت صیقل شناخته[M2]زو قبله کرده و شده سرمست و مستهام
[B][M1]چون نوح پیر عشق و ز طوفان مهلکات[M2]ایمن به کوه کشتی و خرم ز سام و حام
[B][M1]ریزان ز دیده اشک طرب چون درخت رز[M2]کز آتش نشاط شود آبش از مسام
[B][M1]در وجد و حال همچو حمام است چرخ زن[M2]بر دیده نام عشق رقم کرده چون حمام
[B][M1]گردد فلک ز حیرت حالش زمین نشین[M2]گردد زمین ز سرعت رقصش فلک خرام
[B][M1]پیری که پیر هفت زیبدش مرید[M2]میری که میر هشت جنان شایدش غلام
[B][M1]آمد مسیح‌وار به بیمار پرس من[M2]کازرده دید جان من از غصهٔ لام
[B][M1]کاین آبنوس و عاج شب و روز و روز و شب[M2]چون عاج و آبنوس شکافد دل کرام
[B][M1]من دست بر جبین ز سر درد چون جنین[M2]کارد ز عجز روی به دیوار پشت مام
[B][M1]من چفته چنگ و گم شده سر نای و چون رباب[M2]خالی خزینه از درم و کاسه از طعام
[B][M1]در مطبخ فلک که دو نان است گرم و سرد[M2]غم به نوالهٔ من و خون جگر ادام
[B][M1]غم مرد را غذاست چو فارغ شد از جهان[M2]خون تیغ راحلی است چو بیرون شد از نیام
[B][M1]او کز درم درآمد و دندان سپید کرد[M2]پوشید بام را سر دندانش نور فام
[B][M1]سردابه دید حجره فرو رفت یک دو پی[M2]کرسی نهاده دید برآمد سه چار گام
[B][M1]بنشست و خطبه کرد به فصل الخطاب و گفت[M2]گر مشکلیت هست سؤالات کن تمام
[B][M1]سربسته همچو فندق اشارت همی شنو[M2]می‌پرس پوست کنده چو بادام کان کدام
[B][M1]گفتم به پایگاه ملایک توان رسید؟[M2]گفتا توان اگر نشود دیو پایدام
[B][M1]گفتم گلوی دیو طبیعت توان برید؟[M2]گفتا توان اگر ز شریعت کنی حسام
[B][M1]گفتم هوا به مرکب خاکی توان گذشت؟[M2]گفتا توان اگر به ریاضت کنیش رام
[B][M1]گفتم کلید گنج معراف توان شناخت؟[M2]گفتا توان اگر نشود نفس اسیر کام
[B][M1]گفتم ز وادی بشریت توان گذشت؟[M2]گفتا توان اگر نبود مرکبت جمام
[B][M1]گفتم ز شاه هفت تنان دم توان شنید؟[M2]گفتا توان اگر نشدی شاه شاهقام
[B][M1]خاقانیا به سوک پسر داشتی کبود[M2]بر سوک شاه شرع سیه پوش بر دوام
[B][M1]کارواح سبز پوش سیه‌جامه‌اند پاک[M2]بر مرگ زادهٔ حفده خواجهٔ همام
[B][M1]شیخ الائمه عمدهٔ دین قدوهٔ هدی[M2]صدر الشریعه حجت حق مفتی انام
[B][M1]او کعبهٔ علوم و کف و کلک و مجلسش[M2]بودند زمزم و حجر الاسود و مقام
[B][M1]او و همه جهان مثل زمزم و خلاب[M2]او و همه سران حجر الاسود و رخام
[B][M1]زمزم نمای بود به مدحش زبان من[M2]تا کرده بودم از حجر الاسود استلام
[B][M1]زان بوحنیفه مرتبت شافعی بیان[M2]چون مصر و کوفه بود نشابور ز احترام
[B][M1]پس چون رکاب او ز نشابور در رسید[M2]تبریز شد هزار نشابور ز احتشام
[B][M1]تب ریزهای بدعت تبریز برگرفت[M2]تبریز شد ز رتبت او روضة السلام
[B][M1]من خاک خاک او که ز تبریز کوفه ساخت[M2]خاکی است کاندر او اسد الله کند کنام
[B][M1]از همتش اتابک و سلطان حیات یافت[M2]کو داشت هر دو را به پناه یک اهتمام
[B][M1]چون او برفت اتابک و سلطان ز پس برفت[M2]این شمس در کسوف شد، آن بدر در غمام
[B][M1]او رفت و سینه‌ها شده بیمار لایعاد[M2]او خفت و فتنه‌ها دشه بیدار لاینام
[B][M1]بر تربتش که تبت و چین شد چو بگذری[M2]از بوی نافه عطسهٔ مشکین زند مشام
[B][M1]چون سیب نخل بند بریزد به سوک او[M2]زرین ترنج فلکهٔ این نیل گون خیام
[B][M1]ز انفاس عمدة الدین در شرق و غرب بود[M2]با امت استقامت و با ملت انتظام
[B][M1]ملت چو عقد نظمه الصدر فانتظم[M2]امت چو شاخ قومه الشیخ فاستقام
[B][M1]جاهش ز دهر چون مه عید از صف نجوم[M2]ذاتش ز خلق چون شب قدر از مه صیام
[B][M1]او بود صد جوینی و غرالی اینت غبن[M2]کاندر جهان به کندریی بودنی نظام
[B][M1]آن ریسمان فروش که از آسمان سروش[M2]کردی به ریسمان اشاراتش اعتصام
[B][M1]وان قفل‌گر که بود کلید سرای علم[M2]کردید چو حلقه بر در فرمانش التزام
[B][M1]یحیی صفات بود چو یاسین و خصم اوست[M2]من ینکر المهیمن آن یحیی العظام
[B][M1]خصمش به مستی آمد از ابلیس هم چنان که[M2]یاجوج بود نطفهٔ آدم به احتلام
[B][M1]گر ناقصی ندید کمالش عجب مدار[M2]کز مشک بی‌نصیب بود مغز با زکام
[B][M1]بودی قوام شرع و به پیری ز مرگ تاج[M2]با داغ و درد زیست در این دهر ناقوام
[B][M1]آری به داغ و دردسرانند نامزد[M2]اینک پلنگ در برص و شیر در جذام
[B][M1]خورشید شاه انجم و هم خانهٔ مسیح[M2]مصروع و تب زده است و سها ایمن از سقام
[B][M1]چون خواجه شد چه نور و چه ظلمت قرین دهر[M2]چون روح شد چه نوش و چه حنظل نصیب کام
[B][M1]بی‌مقتدای ملت نه کلک و نه کتاب[M2]بی‌شهسوار زابل نه رخش و نه ستام
[B][M1]او سورهٔ حقایق و من کمتر آیتش[M2]زانم به نامه آیت حق کرده بود نام
[B][M1]حرز فرشتگان چپ و راست می‌کنم[M2]این نامه را که داشت ز مشک ختن ختام
[B][M1]این نامه بر سر دو جهان حجت من است[M2]کو نامه نیست عروهٔ وثقی است لا انفصام
[B][M1]این نامه هفت عضو مرا هفت هیکل است[M2]کایمن کند ز هول سباع و شر هوام
[B][M1]آیم به حشر نامهٔ او بسته بر جبین[M2]گرد من از نظارهٔ آن نامه ازدحام
[B][M1]تا وصف او تمیمهٔ من شد بجنب من[M2]تمتام ناتمام سخن بود بو تمام
[B][M1]وصفش مطهر است چو قرآن که خواندنش[M2]بر پاک تن حلال بود بر جنب حرام
[B][M1]بی‌او سخن نرانم وکی پرورد سخن[M2]حسان پس از رسول و فرزدق پس از هشام
[B][M1]خود بر دلم جراحت مرگ رشید بود[M2]از مرگ خواجه رفت جراحت ز التیام
[B][M1]گر صد رشید داشتمی کردمی فداش[M2]آن روز کامدش ز رسول اجل پیام
[B][M1]گر زهر جان گزای فراقش دلم بسوخت[M2]پازهر خواهم از همم سید همام
[B][M1]اقضی القضاة حجة الاسلام زین دین[M2]کاثار مجد او چو ابد باد مستدام
[B][M1]سیف الحق افضل‌ابن محمد که طالعش[M2]دارد خلافة الحق در موضع سهام
[B][M1]حق در حقش دعای من از صدق بشنواد[M2]من نامرادی دلش از دهر مشنوام
[B][M1]دار السلام اهل هدی باد صدر او[M2]ز ایزد بر او تحیت و از عرشیان سلام
[A]
[B][M1]بی‌باغ رخت جهان مبینام[M2]بی‌داغ غمت روان مبینام
[B][M1]بی‌وصل تو کاصل شادمانی است[M2]تن را دل شادمان مبینام
[B][M1]بی‌لطف تو کآب زندگانی است[M2]از آتش غم امان مبینام
[B][M1]دل زنده شدی به بوی بویت[M2]کان بوی ز دل نهان مبینام
[B][M1]بی‌بوی تو کاشنای جان است[M2]رنگی ز حیات جان مبینام
[B][M1]تا جان گرو دمی است با جان[M2]جز داو غمت روان مبینام
[B][M1]بر دیدهٔ‌خویش چون کبوتر[M2]جز نام تو جاودان مبینام
[B][M1]بی‌سرو قد تو جعد شمشاد[M2]بر جبهت بوستان مبینام
[B][M1]یک دانهٔ آفتاب بی‌تو[M2]بر گردن آسمان مبینام
[B][M1]از دانهٔ دل ز کشت شادی[M2]یک خوشه به سالیان مبینام
[B][M1]در آینهٔ دل از خیالت[M2]جز صورت جان عیان مبینام
[B][M1]در آینهٔ خیالت از خود[M2]جز موی خیال سان مبینام
[B][M1]تا وصل تو زان جهان نیاید[M2]دل را سر این جهان مبینام
[B][M1]جز اشک وداعی من و تو[M2]طوفان جهان ستان مبینام
[B][M1]چون حقهٔ سینه برگشایم[M2]جز نام تو در میان مبینام
[B][M1]گر عمر کران کنم به سودات[M2]سودای تو را کران مبینام
[B][M1]گفتی دگری کنی، مفرمای[M2]کاین در ورق گمان مبینام
[B][M1]بی‌تو من و عیش حاش‌لله[M2]کز خواب خیال آن مبینام
[B][M1]خاقانی را ز دل چه پرسی[M2]کانست که کس چنان مبینام
[B][M1]حالی که به دشمنان نخواهم[M2]حسب دل دوستان مبینام
[B][M1]غمخوار تو را به خاک تبریز[M2]جز خاک تو غم نشان مبینام
[A]
[B][M1]صبح وارم کآفتابی در نهان آورده‌ام[M2]آفتابم کز دم عیسی نشان آورده‌ام
[B][M1]عیسیم از بیت معمور آمده وز خوان خلد[M2]خورده قوت وزله اخوان را ز خوان آورده‌ام
[B][M1]هین صلای خشک ای پیران تر دامن که من[M2]هر دو قرص گرم و سرد آسمان آورده‌ام
[B][M1]طفل زی مکتب برد نان من ز مکتب آمده[M2]بهر پیران ز افتاب و مه دو نان آورده‌ام
[B][M1]گر چه عیسی‌وار ازینجا بار سوزن برده‌ام[M2]گنج قارون بین کز آنجا سو زیان آورده‌ام
[B][M1]رفته زینسو لاشه‌ای در زیر و ز آنس بین کنون[M2]کابلق گیتی جنیبت زیر ران آورده‌ام
[B][M1]از نظاره موی را جانی که هر مویی مرا[M2]طوطی گویاست کز هندوستان آورده‌ام
[B][M1]من نه پیل آورده‌ام بس‌بس نظاره کز سفر[M2]پیل بالا طوطی شکرفشان آورده‌ام
[B][M1]در گشاده دیده‌ام خرگاه ترکان فلک[M2]ماه را بسته میان خرگان سان آورده‌ام
[B][M1]از سفر می‌آیم و در راه صید افکنده‌ام[M2]اینت صیدی چرب پهلو کارمغان آورده‌ام
[B][M1]گر سواران خنگ توسن در کمند افکنده‌اند[M2]من کمند افکنده و شیر ژیان آورده‌ام
[B][M1]چشم بد دور از من و راهم که راه آورد عشق[M2]رهروان را سرمهٔ چشم روان آورده‌ام
[B][M1]بس که در بحر طلب چون صبح شست افکنده‌ام[M2]تا در آن شست سبک صید گران آورده‌ام
[B][M1]نقد شش روز از خزانهٔ هفت گردون برده‌ام[M2]گرچه در نقب افکنی چل شب کران آورده‌ام
[B][M1]خاک پای خاک بیزان بوده‌ام تا گنج زر[M2]کرده‌ام سود ار بهین عمری زیان آورده‌ام
[B][M1]خاک بیزی کن که من هم خاک بیزی کرده‌ام[M2]تا ز خاک این مایه گنج شایگان آورده‌ام
[B][M1]دیده‌ام عشاق ریزان اشک داود از طرب[M2]آن همه چون سبحه در یک ریسمان آورده‌ام
[B][M1]اشک من در رقص و دل در حال و ناله در سماع[M2]من دریده خرقهٔ صبر و فغان آورده‌ام
[B][M1]زردی زر شادی دلهاست من دلشاد از آنک[M2]سکهٔ رخ را زر شادی‌رسان آورده‌ام
[B][M1]شمع زرد است از نهیب سر منم هم زرد لیک[M2]زرد روئی نز نهیب سر نشان آورده‌ام
[B][M1]بل کز آن زردم که ترسم سر نبرندم چو شمع[M2]کاین سر از بهر بریدن در میان آورده‌ام
[B][M1]هان رفیقا نشره آبی یا زگالابی بساز[M2]کز دل و چهره زگال و زعفران آورده‌ام
[B][M1]شو نمک بر آتش افکن کز سر خوان بهشت[M2]خوش نمک در طبع و شکر در زبان آورده‌ام
[B][M1]وز پی دندان سپیدی همرهان از تف آه[M2]دل چو عود سوخته دندان کنان آورده‌ام
[B][M1]گرچه شب‌ها از سموم آه تب‌ها برده‌ام[M2]از نسیم وصل مهر تب نشان آورده‌ام
[B][M1]زان چهان می‌آیم از رنجی که دیدم زین جهان[M2]لیک طغرای نجات آن جهان آورده‌ام
[B][M1]دیده‌ام سرچشمهٔ خضر و کبوتروار آب[M2]خورده پس جرعه ریزی در دهان آورده‌ام
[B][M1]چون کبوتر رفته بالا و آمده بر پای خویش[M2]بسته زر تحفه و خط امان آورده‌ام
[B][M1]من کبوتر قیمتم بر پای دارم سربها[M2]آن‌قدر زری که سوی آشیان آورده‌ام
[B][M1]زیوری آورده‌ام بهر عروسان بصر[M2]گوئی از شعری شعار فرقدان آورده‌ام
[B][M1]لعبتان دیده را کایشان دو طفل هندواند[M2]هم مشاطه هم حلی هم دایگان آورده‌ام
[B][M1]پیر عشق آنجا به عرسی پاره می‌کرد آسمان[M2]من نصیبه شانه دانی بی‌گمان آورده‌ام
[B][M1]این فراویزی و آن باز افکنی خواهد ز من[M2]من زجیب آسمان یک شانه‌دان آورده‌ام
[B][M1]دیده‌ام خلوت سرای دوست در مهمان‌سراش[M2]تن طفیل و شاهد دل میهمان آورده‌ام
[B][M1]میزبان در حجرهٔ خاص و برون افکنده خوان[M2]من دل و جان پیش خوان میزبان آورده‌ام
[B][M1]دل ملک طبع است قوت او ز بویی داده‌ام[M2]جان پری‌وار است خوردش استخوان آورده‌ام
[B][M1]نقل خاص آورده‌ام زانجا و یاران بی‌خبر[M2]کاین چه میوه است از کدامین بوستان آورده‌ام
[B][M1]تا خط بغداد ساغر دوستگانی خورده‌ام[M2]دوستان را دجله‌ای در جرعه‌دان آورده‌ام
[B][M1]دشمنان را نیز هم بی‌بهره نگذارم چو خاک[M2]گرچه جرعهٔ خاص بهر دوستان آورده‌ام
[B][M1]دوست خفته در شبستان است و دولت پاسبان[M2]من به چشم و سر سجود پاسبان آورده‌ام
[B][M1]پاسبان گفتا چه داری نورها گفتم شما[M2]کان زر دارید و من جان نورهان آورده‌ام
[B][M1]شیر مردان از شبستان گر نشان آورده‌اند[M2]من سگ کهفم نشان از آستان آورده‌ام
[B][M1]بر در او چون درش حلقه بگوشی رفته‌ام[M2]تا پی تشریف سر تاج کیان آورده‌ام
[B][M1]از نسیم یار گندم‌گون یکی جو سنگ مشک[M2]با دل سوزان و چشم سیل‌ران آورده‌ام
[B][M1]آب و آتش دشمن مشکند و من بر مشک دوست[M2]آب و آتش را رقیبی مهربان آورده‌ام
[B][M1]جز به بیاع جهان ندهم کزان جو سنگ مشک[M2]صد شتربار تبت از بیع جان آورده‌ام
[B][M1]دل به خدمت ساده چون گور غریبان برده‌ام[M2]همچو موسی‌زنده در تابوت از آن، آورده‌ام
[B][M1]رفته لرزان همچو خورشید فروزان آمده[M2]شب زریری برده و روز ارغوان آورده‌ام
[B][M1]هشت باغ خلد را دربسته بینی بر خسان[M2]کان کلید هشت در در بادبان آورده‌ام
[B][M1]بس طربناکم ندانید این طربناکی ز چیست[M2]کز سعود چرخ بخت کامران آورده‌ام
[B][M1]گوئی اندر جوی دل آبی ز کوثر رانده‌ام[M2]یا به باغ جان نهالی از جنان آورده‌ام
[B][M1]یا مگر اسفندیارم کان عروسان را همه[M2]از دژ روئین به سعی هفت‌خوان آورده‌ام
[B][M1]با شما گویم نیارم گفت با بیگانگان[M2]کاین نهان گنج از کدامین دودمان آورده‌ام
[B][M1]آشکارا برگرفتن گنج فرخ فال نیست[M2]من به فرخ فال گنجی در نهان آورده‌ام
[B][M1]از چنین گوهر زکاتی داد نتوان بهر آنک[M2]تاج ترکستان به باج ترکمان آورده‌ام
[B][M1]داده‌ام صد جان بهای گوهری در من یزید[M2]ور دو عالم داده‌ام هم رایگان آورده‌ام
[B][M1]کیست خاقانی که گویم خون بهای جان اوست[M2]چون بهای جان صد خاقان و خان آورده‌ام
[B][M1]این همه می‌گویمت کورده‌ام باری بپرس[M2]تا چه گنج است و چه گوهر وز چه کان آورده‌ام
[B][M1]بازپرسی شرط باشد تا بگویم کاین فتوح[M2]در فلان مدت ز درگاه فلان آورده‌ام
[B][M1]تو نپرسی من بگویم نز کسی دزدیده‌ام[M2]کز در شاهنشهی گنج روان آورده‌ام
[B][M1]یعنی امسال از سر بالین پاک مصطفی[M2]خاک مشک آلود بهر حرز جان آورده‌ام
[B][M1]وقف بازوی من است این حرز و نفروشم به کس[M2]گرچه ز اول نام دادن بر زبان آورده‌ام
[B][M1]خاک بالین رسول الله همه حرز شفاست[M2]حرز شافی بهر جان ناتوان آورده‌ام
[B][M1]گوهر دریای کاف و نون محمد کز ثناش[M2]گوهر اندر کلک و دریا در بنان آورده‌ام
[B][M1]چون زبان ملک سخن دارد من از صدر رسول[M2]در سر دستار منشور زبان آورده‌ام
[B][M1]بلکه در مدح رسول الله به توقیع رضاش[M2]بر جهان منشور ملک جاودان آورده‌ام
[B][M1]مصطفی گوید که سحر است از بیان من ساحرم[M2]کاندر اعجاز سخن سحر بیان آورده‌ام
[B][M1]ساحری را گر قواره بهر سحر آید به کار[M2]من ز جیب مه قوارهٔ پرنیان آورده‌ام
[B][M1]یک خدنگ از ترکش آن، شحنهٔ دریای عشق[M2]نزد عقل از بیم چرخ جانستان آورده‌ام
[B][M1]حاسدانم چون هدف بین کاغذین جامه که من[M2]تیر شحنه از پی امن شبان آورده‌ام
[B][M1]بخت من شب‌رنگ بوده نقره خنگش کرده‌ام[M2]پس به نام شاه شرعش داغ‌ران آورده‌ام
[B][M1]عقل را در بندگیش افسر خدائی داده‌ام[M2]ایتکینی برده و الب ارسلان آودره‌ام
[B][M1]جان زنگ آلوده در صدرش به صیقل داده‌ام[M2]زان‌چنان ریم آهنی تیغ یمان آورده‌ام
[B][M1]گرچه همچون زال زرپیری به طفلی دیده‌ام[M2]چون جهان پیرانه سر طبع جوان آورده‌ام
[B][M1]گرچه نیسانم خزان آرد من اندر ذهن و طبع[M2]آتش نیسان نه بل کاب خزان آورده‌ام
[B][M1]من سپهرم کز بهار باغ شب گم کرده‌ام[M2]روز نور آیین ترنج مهرگان آورده‌ام
[B][M1]پادشاه نظم و نثرم در خراسان و عراق[M2]کاهل دانش را ز هر لفظ امتحان آورده‌ام
[B][M1]منصفان استاد دانندم که از معنی و لفظ[M2]شیوهٔ تازه نه رسم باستان آورده‌ام
[B][M1]ز امتحان طبع مریم زاد بر چرخ دوم[M2]تیر عیسی نطق را در خر کمان آورده‌ام
[B][M1]تا غز بخل آمده گر نشابور کردم[M2]من به شهرستان عزلت خان و مان آورده‌ام
[B][M1]تا نشسته بر ره دانش رصد داران جهل[M2]در بیابان خموشی کاروان آورده‌ام
[B][M1]گرچه در غربت ز بی‌آبان شکسته خاطرم[M2]ز آتش خاطر به آبان ضمیران آورده‌ام
[B][M1]سنگ آتش چون شکستی، تیز گردد لاجرم[M2]از شکستن تیزی خاطر عیان آورده‌ام
[B][M1]خانه دار فضل و روی خاندانی بوده‌ام[M2]پشت در غربت کنون بر خاندان آورده‌ام
[B][M1]تا به هر شهری بنگزاید مرا هیچ آب و خاک[M2]خاک شروان بلکه آب خیروان آورده‌ام
[B][M1]از همه شروان به وجه آرزو دل را به یاد[M2]حضرت خاقان اکبر اخستان آورده‌ام
[B][M1]هر چه دارم خشک و تر از همت و انعام اوست[M2]کاین گلاب و گل همه زان گلستان آورده‌ام
[B][M1]او سلیمان است و من موری به یادش زنده‌ام[M2]زنده ماناد او کز او این داستان آورده‌ام
[A]
[B][M1]حضرت ستر معلا دیده‌ام[M2]ذات سیمرغ آشکارا دیده‌ام
[B][M1]قاف تا قافم تفاخر می‌رسد[M2]کز حجاب قاف عنقا دیده‌ام
[B][M1]در صدف در است و در حوت آفتاب[M2]حضرتی کز پرده پیدا دیده‌ام
[B][M1]در مدینه قدس مریم یافتم[M2]در حظیرهٔ انس حوا دیده‌ام
[B][M1]حضرت بلقیس بانوی سبا[M2]بر سر عرش معلا دیده‌ام
[B][M1]چشم زرقا را کشیده کحل غیب[M2]هم به نور غیب بینا دیده‌ام
[B][M1]انیت بلقیسی که بر درگاه او[M2]هدهد دین را تولا دیده‌ام
[B][M1]اینت زرقائی که چشم خضر ازو[M2]محرم کحل مسیحا دیده‌ام
[B][M1]من کیم خواه از یمن خواه از عرب[M2]کاین چنین بلقیس و زرقا دیده‌ام
[B][M1]قیصر از روم و نجاشی از حبش[M2]بر درش بهروز و لالا دیده‌ام
[B][M1]روز جوهر نام و شب عنبر لقب[M2]پیش صفه‌اش خادم آسا دیده‌ام
[B][M1]جوهر و عنبر سپید است و سیاه[M2]هر دو را محکوم دریا دیده‌ام
[B][M1]آب دست و خاک پایش را ز قدر[M2]نشرهٔ رضوان و حورا دیده‌ام
[B][M1]پیشگاه حضرتش را پیش کار[M2]از بنات‌النعش و جوزا دیده‌ام
[B][M1]آن سه دختر و آن سه خواهر پنج وقت[M2]در پرستاری به یک جا دیده‌ام
[B][M1]هفت خاتون را در این خرگاه سبز[M2]داه این درگاه والا دیده‌ام
[B][M1]بر درش بسته میان خرگاه‌وار[M2]شاه این خرگاه مینا دیده‌ام
[B][M1]بر لب بحر کفش خورشید و ابر[M2]قربهٔ زرین و سقا دیده‌ام
[B][M1]در کف بخت بلندش ز اختران[M2]هفت دستنبوی زیبا دیده‌ام
[B][M1]میوهٔ شاخ فریبرز ملک[M2]هم به باغ ملک آبا دیده‌ام
[B][M1]گوهر کان فریدون شهید[M2]بر فراز تاج دارا دیده‌ام
[B][M1]عصمة الدین صفوة الاسلام را[M2]افتخار دین و دنیا دیده‌ام
[B][M1]بارگاه عصمة الدین روز بار[M2]خسروان را جان و ملجا دیده‌ام
[B][M1]مصر و بغداد است شروان تا در او[M2]هم زبیده هم زلیخا دیده‌ام
[B][M1]از سر زهد و صفا در شخص او[M2]هم خدیجه هم حمیرا دیده‌ام
[B][M1]آن خدیجه همتی کز نسبتش[M2]بانوان را قدر زهرا دیده‌ام
[B][M1]آستان حضرتش را از شرف[M2]صخره و محراب اقصی دیده‌ام
[B][M1]رابعه زهدی که پیشش پنج وقت[M2]هفت مردان را مجارا دیده‌ام
[B][M1]خوان آگاه دلش را از صفا[M2]خانقاه از چرخ اعلی دیده‌ام
[B][M1]بر دل مومین و جان مؤمنش[M2]مهر و مهر دین مهیا دیده‌ام
[B][M1]آسیه توفیق و سارا سیرت است[M2]ساره را سیاره سیما دیده‌ام
[B][M1]چشم دزدیدم ز نور حضرتش[M2]تا نه‌پنداری که عمدا دیده‌ام
[B][M1]موسیم، کانی انا الله یافتم[M2]نور پاک و طور سینا دیده‌ام
[B][M1]هر که در من دید چشمش خیره ماند[M2]ز آنکه من نور تجلی دیده‌ام
[B][M1]حضرتش را هم به نور حضرتش[M2]بر چهارم چرخ خضرا دیده‌ام
[B][M1]نور عرش حق تعالی را به چشم[M2]هم به فضل حق تعالی دیده‌ام
[B][M1]کعبه است ایوان خسرو کاندر او[M2]ستر عالی را هویدا دیده‌ام
[B][M1]کعبه را باشد کبوتر در حرم[M2]در حرم شهباز بیضا دیده‌ام
[B][M1]هر زمان این شاه‌باز ملک را[M2]ساعد اقبال ماوا دیده‌ام
[B][M1]گر کند شه‌باز مرغان را شکار[M2]من شکارش جان دانا دیده‌ام
[B][M1]دوش دیدار منوچهر ملک[M2]زنده در خواب آشکارا دیده‌ام
[B][M1]چند بارش دیده‌ام در خواب لیک[M2]طلعتش این باره زیبا دیده‌ام
[B][M1]هم در این ایوان نو برتخت خویش[M2]تاجدار و مجلس آرا دیده‌ام
[B][M1]لوح پیشانیش را از خط نور[M2]چون ستارهٔ صبح رخشا دیده‌ام
[B][M1]اندر ایوانش روان یک چشمه آب[M2]با درخت سبز برنا دیده‌ام
[B][M1]چشمه پنهان در حجاب و بر درخت[M2]دست دولت شاخ پیرا دیده‌ام
[B][M1]یک جهان دل زین‌درخت و چشمه شاد[M2]جمله را عیش مهنا دیده‌ام
[B][M1]گفتم ای شاه این درخت و چشمه چیست[M2]کین دو را نور موفا دیده‌ام
[B][M1]گفت نشناسی درخت و چشمه‌ای[M2]کز کرمشان بر تو نعما دیده‌ام
[B][M1]چشمه بانوی و درخت است اخستان[M2]هر دو با هم سعد و اسما دیده‌ام
[B][M1]اصلها ثابت صفات آن درخت[M2]فرعها فوق الثریا دیده‌ام
[B][M1]گفت شادم کز درخت و چشمه سار[M2]دیده را جای تماشا دیده‌ام
[B][M1]شکر کز بانو و فرزند اخستان[M2]چهرهٔ ملکت مطرا دیده‌ام
[B][M1]نیز چون هم‌شیره تا شروان رسید[M2]کار شروان دست بالا دیده‌ام
[B][M1]آسمان سترا! ستاره همتا![M2]من تو را قیدافه همتا دیده‌ام
[B][M1]کعبه را ماند در عالیت و من[M2]محرم این کعبه‌ام تا دیده‌ام
[B][M1]گرچه اخبار زنان تاجدار[M2]خوانده‌ام وندر کتب‌ها دیده‌ام
[B][M1]از فرنگیس و کتایون و همای[M2]باستان را نام و آوا دیده‌ام
[B][M1]از سخا وصف زبیده خوانده‌ام[M2]وز کفایت رای زبا دیده‌ام
[B][M1]کافرم گر چون تو در اسلام و کفر[M2]هیچ بانو خوانده‌ام یا دیده‌ام
[B][M1]گر به بوی طمع گفتم مدح تو[M2]کعبه را دیر چلیپا دیده‌ام
[B][M1]مدح تو حق است و حق را با دلت[M2]قاب قوسین او ادنی دیده‌ام
[B][M1]پیش آرم ذات یزدان را شفیع[M2]کش عطا بخش و توانا دیده‌ام
[B][M1]پیشت آرم نظم قرآن را شفیع[M2]کز همه عیبش مبرا دیده‌ام
[B][M1]پیشت آرم کعبهٔ حق را شفیع[M2]کاسمانش خاک بطحا دیده‌ام
[B][M1]پیشت آرم مصطفائی را شفیع[M2]کاسم او یاسین و طه دیده‌ام
[B][M1]پیشت آرم چار یارش را شفیع[M2]کز هدی‌شان عز والا دیده‌ام
[B][M1]پیشت آرم هفت مردان را شفیع[M2]کز دو عالمشان تبرا دیده‌ام
[B][M1]پیشت آرم جان افریدون شفیع[M2]کز جهان‌داریش طغرا دیده‌ام
[B][M1]پشت آرم جان فخر الدین شفیع[M2]کز شرف کسریش مولا دیده‌ام
[B][M1]کز پی حج رخصتم خواهی ز شاه[M2]کاین سفر دل را تمنا دیده‌ام
[B][M1]دل درین سوداست یک لفظ تو را[M2]چون مفرح دفع سودا دیده‌ام
[B][M1]دولتت جاوید بادا کز جلال[M2]جاه تو جان سوز اعدا دیده‌ام
[B][M1]تا ابد بادت بقا کاعدات را[M2]بستهٔ مرگ مفاجا دیده‌ام
[B][M1]بهترین نوروزی درگاه را[M2]تحفه این ابیات غرا دیده‌ام
[A]
[B][M1]رهروم مقصد امکان به خراسان یابم[M2]تشنه‌ام مشرب احسان به خراسان یابم
[B][M1]گرچه رهرو نکند وقفه، کنم وقفه از آنک[M2]کشش همت اخوان به خراسان یابم
[B][M1]دل کنم مجمر سوزان و جگر عود سیاه[M2]دم آن، مجمر سوزان به خراسان یابم
[B][M1]برکنم شمع و وفا را به خراسان طلبم[M2]کاین کلید در رضوان به خراسان یابم
[B][M1]طلب از یافت نکوتر من و مرکوب طلب[M2]کن براق از در میدان به خراسان یابم
[B][M1]عزم جفت طلب است و طلب آبستن یافت[M2]یافت را در طلب امکان به خراسان یابم
[B][M1]لوح چل صبح که سی‌سال ز بر کردم رفت[M2]بهر چل صبح دبستان به خراسان یابم
[B][M1]در جهان بوی وفا نیست و گر هست آنجاست[M2]کاین گل از خار مغیلان به خراسان یابم
[B][M1]هفت مردان که منم هشتم ایشان به وفا[M2]کهفشان خانهٔ احزان به خراسان یابم
[B][M1]سالکان را که چو دریا همه سرمستانند[M2]چون صدف عرفهٔ عطشان به خراسان یابم
[B][M1]از سر زانو کشتی و ز دامان لنگر[M2]بادبانشان ز گریبان به خراسان یابم
[B][M1]بی‌سران را که چو گویند کمر کش همه را[M2]طوق سر چون سر چوگان به خراسان یابم
[B][M1]ز آتش سینهٔ مردان که ز دل آب خورند[M2]جگر آتش بریان به خراسان یابم
[B][M1]همه دل گوهر و رخ کرده حلی‌دار چو تیغ[M2]تن خشن پوش چو سوهان به خراسان یابم
[B][M1]آهشان فندق سربسته و چون پسته همه[M2]ز استخوان ساخته خفتان به خراسان یابم
[B][M1]دل مرغان خراسان را من دانه دهم[M2]که ز مرغان دل الحان به خراسان یابم
[B][M1]مرغ دل را که در این بیضهٔ خاکی قفسی است[M2]دانه و آب فراوان به خراسان یابم
[B][M1]بس که پیران شبیخون به خراسان بینم[M2]بس که میران شبستان به خراسان یابم
[B][M1]ملک کیخسرو روز است خراسان چه عجب[M2]که شبیخونگه پیران به خراسان یابم
[B][M1]من مرید دم پیران خراسانم از آنک[M2]شهسواران را جولان به خراسان یابم
[B][M1]آسمان نیز مرید است چو من ز آن گه صبح[M2]چاک این ازرق خلقان به خراسان یابم
[B][M1]چند جویم به کهستان که نماند اهل دلی[M2]آنچه جویم به کهستان به خراسان یابم
[B][M1]حجرهٔ دل را کز کعبهٔ وحدت اثر است[M2]در به فردوس و کلیدان به خراسان یابم
[B][M1]بختیان نفس من که جرس‌دار شوند[M2]از دهان جرس افغان به خراسان یابم
[B][M1]نزد من کعبهٔ کعبه است خراسان که ز شوق[M2]کعبه را مجمره گردان به خراسان یابم
[B][M1]به ردای طلب احرام همی گیرم از آنک[M2]عرفات کرم آسان به خراسان یابم
[B][M1]گرچه احرامگه جان ز عراق است مرا[M2]لیک میقاتگه جان به خراسان یابم
[B][M1]بهر قربان چنین کعبه عجب نیست که من[M2]عید را صورت قربان به خراسان یابم
[B][M1]بامدادان کنم از دیده گلاب افشانی[M2]کاتشین آینه عریان به خراسان یابم
[B][M1]آسمان شیشهٔ نارنج نماید ز گلاب[M2]کز دمش بوی گلستان به خراسان یابم
[B][M1]چون دم اهل جنان کان به جنان شاید یافت[M2]لذت اهل خراسان به خراسان یابم
[B][M1]آنچه گوئی به یمن بوی دل و رنگ وفاست[M2]به خراسان طلبم کان به خراسان یابم
[B][M1]صبح خیزان به یمن کز پی من خوان فکنند[M2]شمهٔ لذت آن خوان به خراسان یابم
[B][M1]از خراسان مدد خون به یمن بینم لیک[M2]از یمن تحفهٔ ایمان به خراسان یابم
[B][M1]غم ترکان عجم کان همه ترک ختن‌اند[M2]نخورم چون دل شادان به به خراسان یابم
[B][M1]عشق خشکان عرب کان خنکان یمنند[M2]نو کنم چون دم ایشان به خراسان یابم
[B][M1]گر خراسان پسر عالم سام است، منم[M2]که ز عالم سر و سامان به خراسان یابم
[B][M1]گاو عنبر فکن از طوس به دست آرم لیک[M2]بحر اخضر نه به عمان به خراسان یابم
[B][M1]به خراسان شوم انصاف ستانم ز فلک[M2]کان ستم پیشه پشیمان به خراسان یابم
[B][M1]بر سر خوان جهان خرمگسانند طفیل[M2]پر طاووس مگس ران به خراسان یابم
[B][M1]بازئی می‌کند این زال که طفلان نکنند[M2]زال را توبه ز دستان به خراسان یابم
[B][M1]شکل در شکل نماید به من اوراق فلک[M2]شکل‌ها را همه برهان به خراسان یابم
[B][M1]دل چو سی‌پاره پریشان شد از این هفت ورق[M2]جمع اجزای پریشان به خراسان یابم
[B][M1]اختران بینم زنبور صفت کافر سرخ[M2]شاه زنبور مسلمان به خراسان یابم
[B][M1]در بیابان سماوات همه غولانند[M2]دفع غولان بیابان به خراسان یابم
[B][M1]این سویدای دل من که حمیرا صفت است[M2]صافی از تهمت صفوان به خراسان یابم
[B][M1]گر ز شروان بدر انداخت مرا دست و بال[M2]خیروان بلکه شرف وان به خراسان یابم
[B][M1]ترک اوطان ز پی قصد خراسان گفتم[M2]عوض سلوت اوطان به خراسان یابم
[B][M1]منم آن، موم که دل سوختم از فرقت شهد[M2]وصلت مهر سلیمان به خراسان یابم
[B][M1]گم شد آن گنج جوانی که بسی کم کم داشت[M2]از پی گم شده تاوان به خراسان یابم
[B][M1]گر بهین عمر من آمیزش شروان گم کرد[M2]عمر گم بودهٔ شروان به خراسان یابم
[B][M1]یافت زربفت خزانم علم کافوری[M2]من همان سندش نیشان به خراسان یابم
[B][M1]درد دل دارم از ایام و بتر آنکه مرا[M2]نگذارند که درمان به خراسان یابم
[B][M1]هست پستان کرم خشک و من از انجم دل[M2]فتح باب از پی پستان به خراسان یابم
[B][M1]مصحف عهد سراپای همه البقره است[M2]حرف والناس ز پایان به خراسان یابم
[B][M1]آه صبح است مگر نحل که بر شه ره غار[M2]عورش افکنده و عریان به خراسان یابم
[B][M1]مادر نحل که افکانه کند هر سحرش[M2]چون شفق خون شده زهدان به خراسان یابم
[B][M1]رخت عزلت به خراسان برم انشاء الله[M2]که خلاص از پی دوران به خراسان یابم
[B][M1]از ره ری به خراسان نکنم رای دگر[M2]که ره از ساحل خزران به خراسان یابم
[B][M1]به پر پشه اگر بر لب دریا گذرم[M2]میل آن پشهٔ پران به خراسان یابم
[B][M1]سوی دریا روم و بر طبرستان گذرم[M2]کافخار طبرستان به خراسان یابم
[B][M1]چو ز آمل رخ آمال به گرگان آرم[M2]یوسف دل نه به گرگان به خراسان یابم
[B][M1]گرچه کم ارز چو انگشتری پایم لیک[M2]قدر تاج سر شاهان به خراسان یابم
[B][M1]گر جهان در فزع سال قران بینم من[M2]نشرهٔ امن ز قرآن به خراسان یابم
[B][M1]تا کی از خادمی و خازنی احکام خطا[M2]کان خطا را خط بطلان به خراسان یابم
[B][M1]چند گوئی که دو سال دگر است آیت خسف[M2]دفع را رافت رحمان به خراسان یابم
[B][M1]جنس این علم ز دیباچهٔ ادیان بدر است[M2]من طراز همه ادیان به خراسان یابم
[B][M1]این سخن خال سپید تن خذلان دانم[M2]من خط امن ز خذلان به خراسان یابم
[B][M1]فلسفی فلسی و یونان همه یونی ارزند[M2]نفی این مذهب یونان به خراسان یابم
[B][M1]ای فتی فتوی دین نیست در فتنه زدن[M2]نتوان گفت که فتان به خراسان یابم
[B][M1]نکنم باور کاحکام خراسان این است[M2]گرچه صد هرمس و لقمان به خراسان یابم
[B][M1]حکم بومشعر مصروع نگیرم گرچه[M2]نامش ادریس رصد دان به خراسان یابم
[B][M1]مصطفی ساکن خاک و من و تو در غم خسف[M2]این چه نقل است کز اعیان به خراسان یابم
[B][M1]کان یاقوت و پس آنگاه و با ممکن نیست[M2]شرح خاصیت آن کان به خراسان یابم
[B][M1]انت فیهم ز نبی خوانده و ما کان الله[M2]کی عذاب از پی ماکان به خراسان یابم
[B][M1]گیر خسف است بر غم همه در روم و خزر[M2]نه امان همه پیران به خراسان یابم
[B][M1]گر ز باد است و گر از آب دو طوفان به مثل[M2]هر دو نوح از پی طوفان به خراسان یابم
[B][M1]هفت رخشان مه آبان بهم آیند چه باک[M2]که سعود از مه آبان به خراسان یابم
[B][M1]بیست و یک نوع قران است به میزان همه را[M2]من همه لهو ز میزان به خراسان یابم
[B][M1]زانیاتند که در دار قمامه جمعند[M2]من از آن جمع چه نقصان به خراسان یابم
[B][M1]هر امان کان هرمان یافت به صد قرن کنون[M2]زین قران حاصل اقران به خراسان یابم
[B][M1]بر سر خاک محمد پسر یحیی پاک[M2]روم و رتبت حسان به خراسان یابم
[B][M1]از سر روضهٔ فاروق فرق صدر شهید[M2]بوی جان داروی فرقان به خراسان یابم
[B][M1]چون به تازی و دری یاد افاضل گذرد[M2]نام خویش افسر دیوان به خراسان یابم
[B][M1]من که خاقانیم ار آب نشابور چشم[M2]بنگرم صورت سحبان به خراسان یابم
[B][M1]ور مرا آینه در شانهٔ دست آید من[M2]نفس عنقای سخن‌ران به خراسان یابم
[B][M1]چون ز من اهل خراسان همه عنقا بینند[M2]من سلیمان جهانبان به خراسان یابم
[B][M1]محیی الدین که سلیمان صفت است و خدمش[M2]دیو و انس و ملک و جان به خراسان یابم
[B][M1]شافعی بینم در دست و هر انگشت از او[M2]مالک و احمد و نعمان به خراسان یابم
[B][M1]هادی امت و مهدی زمان کز قلمش[M2]قمع دجال صفاهان به خراسان یابم
[B][M1]گوهر افسر اسلاف که از خاک درش[M2]افسر گوهر سامان به خراسان یابم
[B][M1]سخن و لهجت یحیی و محمد نگرم[M2]عیسی و ابنة عمران به خراسان یابم
[B][M1]دل او ثانی خورشید فلک دانم و باز[M2]خلق او ثالث سعدان به خراسان یابم
[B][M1]اتصالات فلک دانم و دل را به قیاس[M2]خالی‌السیر ز شیطان به خراسان یابم
[B][M1]خضر موسی کف و نیل از سر ثعبانش روان[M2]نیل نزد من و ثعبان به خراسان یابم
[B][M1]دستم از نامهٔ او نافه‌گشای سخن است[M2]کاهوی تبت توران به خراسان یابم
[B][M1]چون بدو نامه کنم بر سرش از خط ملک[M2]قدوهٔ اعظم عنوان به خراسان یابم
[B][M1]بهر آن نامه کبوتر صفت آید ز فلک[M2]نسر طائر که پر افشان به خراسان یابم
[B][M1]از ضمیرش که به یک دم دو جهان بنماید[M2]جام کیخسرو ایران به خراسان یابم
[B][M1]درد و آتش که نیستان هزاران شیر است[M2]شور صد رستم دستان به خراسان یابم
[B][M1]در خراسان دلش سنجر همت چو نشست[M2]بدل سنجر سلطان به خراسان یابم
[B][M1]ثانی مصری او یوسف مصری است به جود[M2]صاع خواهندهٔ کنعان به خراسان یابم
[B][M1]بر درش همچو درش حلقه به گوش است فلک[M2]کز مهش حلقهٔ فرمان به خراسان یابم
[B][M1]دور باش قلمش چون به سه سرهنگ رسد[M2]از دوم اخترش افسان به خراسان یابم
[B][M1]گر گشاد از دل سنگی ده و دو چشمه کلیم[M2]من بسی معجز ازین سان به خراسان یابم
[B][M1]از ده انگشت و دو نوک قلم صدر انام[M2]ده و دو چشمهٔ حیوان به خراسان یابم
[B][M1]پایهٔ منبر او بوسم و بر سر گیرم[M2]که در این ناحیه ثقلان به خراسان یابم
[B][M1]گر زمان یابم از احداث زمان شک نکنم[M2]کز معالیش گذربان به خراسان یابم
[B][M1]من که خاقانیم از نعل سمندش بوسم[M2]به خدا کافسر خاقان به خراسان یابم
[A]
[B][M1]عافیت را نشان نمی‌یابم[M2]وز بلاها امان نمی‌یابم
[B][M1]می‌پرم مرغ وار گرد جهان[M2]هیچ جا آشیان نمی‌یابم
[B][M1]نیست شب کز رخ و سرشک بهم[M2]صد بهار و خزان نمی‌یابم
[B][M1]دل گم گشته را همی جویم[M2]سالها شد نشان نمی‌یابم
[B][M1]خوارش افکند می به خاک چه سود[M2]راه بر آسمان نمی‌یابم
[B][M1]دولت اندر هنر بسی جستم[M2]هر دو در یک مکان نمی‌یابم
[B][M1]گوئیا آب و آتشند این دو[M2]که به هم صلحشان نمی‌یابم
[B][M1]زین گرانمایه نقد کیسهٔ عمر[M2]حاصل الا زیان نمی‌یابم
[B][M1]بخت اگر آسمانی است چرا[M2]بر خودش پاسبان نمی‌یابم
[B][M1]بهر نوزادگان خاطر خویش[M2]بخت را دایگان نمی‌یابم
[B][M1]خوان جان ساختن چه سود که من[M2]به سزا میهمان نمی‌یابم
[B][M1]زاغ حرص و همای همت را[M2]ریزه و استخوان نمی‌یابم
[B][M1]خویشتن خوار کرده‌ام چو مور[M2]چه توان کرد نان نمی‌یابم
[B][M1]چون نترسم که در نشیمن دیو[M2]هیچ تعویذ جان نمی‌یابم
[B][M1]بس سبع خانه‌اس است کاندر وی[M2]همدمی ایرمان نمی‌یابم
[B][M1]یک جهان آدمی همی بینم[M2]مردمی در میان نمی‌یابم
[B][M1]دشمنان دست کین برآوردند[M2]دوستی مهربان نمی‌یابم
[B][M1]هم به دشمن درون گریزم از آنک[M2]یاری از دوستان نمی‌یابم
[B][M1]عهد یاران باستانی را[M2]تازه چون بوستان نمی‌یابم
[B][M1]همه فرعون و گرگ پیشه شدند[M2]من عصا و شبان نمی‌یابم
[B][M1]ز آن نمط کارزوی خاقانی است[M2]جای جز بر کران نمی‌یابم
[B][M1]در زمانه پناه خویش الا[M2]در شاه جهان نمی‌یابم
[A]
[B][M1]بس وفا پرورد یاری داشتم[M2]بس به راحت روزگاری داشتم
[B][M1]چشم بد دریافت کارم تیره کرد[M2]گرنه روشن روی کاری داشتم
[B][M1]از لب و دندان من بدرود باد[M2]خوان آن سلوت که باری داشتم
[B][M1]گنج دولت می‌شمردم لاجرم[M2]در هر انگشتی شماری داشتم
[B][M1]خنده در لب گوئی اهلی داشتی[M2]گریه در بر گویم آری داشتم
[B][M1]من نبودم بی‌دل و یار این چنین[M2]هم دلی هم یار غاری داشتم
[B][M1]آن نه یار آن یادگار عمر[M2]بس به آئین یادگاری داشتم
[B][M1]راز من بیگانه کس نشنیده بود[M2]کاشنا دل رازداری داشتم
[B][M1]هرگز از هیچ اندهم انده نبود[M2]کز جهان انده گساری داشتم
[B][M1]انده آن خوردم که بایستی مرا[M2]کاندر انده اختیاری داشتم
[B][M1]آن دل دل کو که در میدان لهو[M2]از طرب دلدل سواری داشتم
[B][M1]پیش کز بختم خزان غم رسید[M2]هم به باغ دل بهاری داشتم
[B][M1]بارم انده ریخت بیخم غم شکست[M2]گرنه باری بیخ و باری داشتم
[B][M1]نی بدم آتش ز من در من فتاد[M2]کاندرون دل شراری داشتم
[B][M1]کس مرا باور ندارد کز نخست[M2]کار ساز و ساز کاری داشتم
[B][M1]من ز بی‌یاری چو در خود بنگرم[M2]هم نپندارم که یاری داشتم
[A]
[B][M1]هر زمان زین سبز گلشن رخت بیرون می‌برم[M2]عالمی از عالم وحدت به کف می‌آورم
[B][M1]تخت و خاتم نی و کوس رب هب‌لی می‌زنم[M2]طور آتش نی و در اوج انا الله می‌پرم
[B][M1]هرچه نقش نفس می‌بینم به دریا می‌دهم[M2]هر چه نقد عقل می‌یابم در آتش می‌برم
[B][M1]گه به حد منزل از سدره سریری می‌کنم[M2]گه به قدر همت از شعری شعاری می‌برم
[B][M1]دادهٔ نه چرخ را در خرج یکدم می‌نهم[M2]زادهٔ شش روز را بر خوان یک شب می‌خورم
[B][M1]گرچه طبع از آبنوس روز و شب زد خرگهم[M2]ورچه دهر از لاجورد آسمان کرد افسرم
[B][M1]از برون تابخانهٔ طبع یابی نزهتم[M2]وز ورای پالگانهٔ چرخ بینی منظرم
[B][M1]گر بپرم بر فلک شاید، که میمون طایرم[M2]ور بچربم بر جهان زیبد که والا گوهرم
[B][M1]باختم با پاکبازان عالم خاکی به خاک[M2]وز پی آن عالم اینک در قماری دیگرم
[B][M1]ساختم آیینهٔ دل، یافتم آب حیات[M2]گرچه باور نایدت هم خضر و هم اسکندرم
[B][M1]بردم از نراد گیتی یک دو داو اندر سه زخم[M2]گرچه از چار آخشیج و پنج حس در ششدرم
[B][M1]هاتف همت عسی‌ان یبعثک آواز داد[M2]عشق با طغرای جاء الحق درآمد از درم
[B][M1]من چو طوطی و جهان در پیش من چون آینه است[M2]لاجرم معذورم ار جز خویشتن می‌ننگرم
[B][M1]هرچه عقلم از پس آیینه تلقین می‌کند[M2]من همان معنی به صورت بر زبان می‌آورم
[B][M1]پیش من جز اختر و بت نیست آز و آرزو[M2]من خلیل آسا نه مرد بت نه مرد اخترم
[B][M1]بر زبان گر نعبد الاصنام راندم تاکنون[M2]دل به انی‌لااحب‌الافلین شد رهبرم
[B][M1]در مقام عز عزلت در صف دیوان عهد[M2]راست گوئی روستم پیکار و عنقا پیکرم
[B][M1]قوت عرق عراق از مادت طبع من است[M2]گرچه شریان دل شروانیان را نشترم
[B][M1]فقر کان افکندهٔ خلق است من برداشتم[M2]زال کان رد کردهٔ سام است من می‌پرورم
[B][M1]در قلادهٔ سگ نژادان گرچه کمتر مهره‌ام[M2]در طویلهٔ شیر مردان قیمتی‌تر گوهرم
[B][M1]عالم از آوازهٔ خاقانی افروزم ولیک[M2]همت از آوازهٔ خاقانی آمد برترم
[B][M1]این تفاخار نقطهٔ دل راست وین دم زان اوست[M2]ورنه من خود را در این میدان ز مردان نشمرم
[B][M1]جاه را بردار کردم تا فلک گفت ای خطیب[M2]نائب من باش اینک تیغ و اینک منبرم
[A]
[B][M1]من کیم باری که گوئی ز آفرینش برترم[M2]کافرم گر هست تاج آفرینش بر سرم
[B][M1]جسم بی‌اصلم طلسمم خوان نه حی ناطقم[M2]اسم بی‌ذاتم ز بادم دان نه نقش آزرم
[B][M1]از صفت هم صفرم و هم منقلب هم آتشی[M2]گوئی اول برج گردونم نه مردم پیکرم
[B][M1]نحس اجرام و وبال چرخ و قلب عالمم[M2]حشو ارکان و زوال دهر و دون کشورم
[B][M1]از علی نسبت دهم اما یهودی مذهبم[M2]وز زمین دعوی کنم اما اثیری گوهرم
[B][M1]لیس من اهلک به گوش آدم اندر گفت عقل[M2]آن زمان کز روی فطرت ناف می‌زد مادرم
[B][M1]بحر پی پایاب دارم پیش و می‌دانم که باز[M2]در جزیره بازمانم ز آتشین پل نگذرم
[B][M1]همچو موی عاریت اصلی ندارم از حیات[M2]همچو گل‌گونه بقائی هم ندارد جوهرم
[B][M1]نی سگ اصحاب کهفم نی خر عیسی ولیک[M2]هم سگ وحشی نژادم هم خر وحشت چرم
[B][M1]هم‌دم هاروت و هم طبع زن بربط زنم[M2]افعی ضحاکم و ریم آهن آهنگرم
[B][M1]شیر برفینم نه آن شیری که بینی صولتم[M2]گاو زرینم نه آن گاوی که یابی عنبرم
[B][M1]در دبستان نسو الله کرده‌ام تعلیم کفر[M2]کاولین حرف است لامولی لهم سردفترم
[B][M1]قبلهٔ من خاک بت‌خانه است هان ای طیر هان[M2]سنگ‌سارم کن که من هم کعبه کن هم کافرم
[B][M1]لاف دین‌داری زنم چون صبح آخر ظاهر است[M2]کاندر این دعوی ز صبح اولین کاذب‌ترم
[B][M1]از درون‌سو مار فعلم وز برون طاووس رنگ[M2]قصه کوته کن که دیو راه‌زن را رهبرم
[B][M1]شبهت حوا نویسم، تهمت هاجر نهم[M2]چادر مریم ربایم، پردهٔ زهرا درم
[B][M1]چون هما اندک خور و کم‌شهوتم دانند و من[M2]چون خروس دانه چین زانی و شهوت پرورم
[B][M1]روز و شب آزاد دل از بند بند مصحفم[M2]سال و مه بنهاده سر بر خط خط ساغرم
[B][M1]هم زحل‌رنگم چو آهن هم ز آتش حامله[M2]وز حریصی چون نعایم آهن و آتش خورم
[B][M1]زاهدم اما برهمن دین، نه یحیی سیرتم[M2]شاعرم اما لبید آئین، نه حسان مخبرم
[B][M1]بوالعلا را مستحل خوانم مبالک را محل[M2]هر دو معصومند و من با حفصتی بدعت گرم
[B][M1]گوشت زهر آلود دانایان خورم ز آن هر زمان[M2]تلختر باشم و گر شوئی به آب کوثرم
[B][M1]خویشتن دعوت‌گر روحانیان خوانم به سحر[M2]کمترین دودافکن هر دوده‌ام گر بنگرم
[B][M1]شعر استادان فرود ژاژهای خود نهم[M2]سخت سخت آید خرد را اینکه منکر منکرم
[B][M1]مهرهٔ خر آنکه بر گردن نه در گردن بود[M2]به ز عقد عنبرین خواجه چه بی‌معنی خرم
[B][M1]گر ز مردی دم زنم ای شیر مردان مشنوید[M2]زانکه چون خرگوش گاهی ماده و گاهی نرم
[B][M1]از سر ضعفم ضعیف القلب اگر زورم دهند[M2]با انا الا علی زنان فرش خدایی گسترم
[B][M1]پیل مستم مغزم ان انگژ بیاشوبند ازانک[M2]گر بیاسایم دمی هندوستان یادآورم
[B][M1]خالیم چون قفل و یک چشمم چو زرفین لاجرم[M2]مجلس ارباب همت را چو حلقه بردرم
[B][M1]هم در این غرقاب عزلت خوشترم کز عقل و روح[M2]هم سبک چون بادبانم هم گران چون لنگرم
[B][M1]رد خاقانم به خاکم کن که قارون غمم[M2]ننگ شروانم به آبم ده که قانون شرم
[B][M1]نیستم خاقانی آن خلقانیم کان مرد گفت[M2]و این چنین به چون به جمع ژنده پوشان اندرم
[B][M1]روشنان خاقانی تاریک خوانندم ولیک[M2]صافیم خوان چون صفای صوفیان را چاکرم
[A]
[B][M1]از آن قبل که سر عالم بقا دارم[M2]بدین سرای فنا سر فرو نمی‌آرم
[B][M1]نشاط من همه زی آشیان نه فلک است[M2]اگرچه در قفس پنج حس گرفتارم
[B][M1]نه آن کسم که درین دام‌گاه دیو و ستور[M2]چو عقل مختصران تخم کاهلی کارم
[B][M1]به کاه برگی برگ جهان نخواهم جست[M2]چنان که نیست به یک جو جهان خریدارم
[B][M1]دلا جهان همه باد است و خلق خاک پرست[M2]نه آتشم که فروزی به باد رخسارم
[B][M1]طمع مدار که از بهر طعمهٔ ارکان[M2]عنان جان و خرد را به حرص بسپارم
[B][M1]مباد کز پی خشنودی چهار رئیس[M2]دو پادشا را در ملک دل بیازارم
[B][M1]شد آنکه بست فروغ غرور و آتش آز[M2]میان دیدهٔ همت خیال پندارم
[B][M1]از آن خیال من امروز خلوتی جستم[M2]وز آن فروغ من اکنون فراغتی دارم
[B][M1]بسا که از پی جست جهان چون پرگار[M2]چو دایره همه تن گشته بود زنارم
[B][M1]کنون نگر که ازیان منزل نبهره فریب[M2]به رسم طالع خود واپس است رفتارم
[B][M1]اگرچه زین فلک آب رنگ آتش‌بار[M2]چو باد و خاک سبک سایه و گران‌بارم
[B][M1]چو باد از در هر کس نخوانده درنشوم[M2]چو خاک هم خود را بی‌خطر بنگذارم
[B][M1]نیم چو آب که با هر کسی درآمیزم[M2]نیم چو ابر که بر هر خسی گهر بارم
[B][M1]چو طوطی ارچه همه منطقم نه غمازم[M2]چو تیغ گرچه همه گوهرم نه غدارم
[B][M1]نیاز گر بدرد پیکر مرا از هم[M2]نبینی از پی کار نیاز پیکارم
[B][M1]چو زر نخواهم خود را اسیر دست خسان[M2]ز حرص آنکه به زر همچو زر شود کارم
[B][M1]چو آب درنشوم بهر نان به هر گوشه[M2]از آن چو شمع همه ساله خویشتن خوارم
[B][M1]هزار شکر کنم فیض و فضل یزدان را[M2]که داد دانش و دین گر نداد دینارم
[B][M1]ز خلق گوشه گرفتم که تا همی ساید[M2]کلاه گوشهٔ همت به چرخ دوارم
[B][M1]به طبع آهن بینم صفات مردم را[M2]از آن گریزان از هر کسی پری‌وارم
[B][M1]بدانکه چون الف وصل باشم از خواری[M2]که نام نبود و بینند خلق دیدارم
[B][M1]اگر بدانی سیمرغ را همی مانم[M2]که من نهانم و پیداست نام و اخبارم
[B][M1]بدان که نیست کفم چون دهان گل پر زر[M2]به دست طعنه چرا که هر خسی نهد خارم
[B][M1]مگر نداند کز عقد عقل و جوهر جان[M2]پر است گردن اعمال و دست اسرارم
[B][M1]ازین زبان درافشان چو دفتر اعشی[M2]مرصع است به گوهر هزار طومارم
[B][M1]نه مرد لافم خاقانی سخن‌بافم[M2]که روح قدس تند تار و پود اشعارم
[B][M1]ز کس به دهر خجل نیستم بحمد الله[M2]مگر ز ایزد و استاد صدر احرارم
[B][M1]به شکر ایزد و استاد در مقام سجود[M2]نهاده سر به زمین همچو کلک و پرگارم
[B][M1]به شکر صدر زمان هر زمان به بحر سخن[M2]صدف مثال دهان را به در بینبارم
[B][M1]عیار شعر من اکنون عیان تواند شد[M2]که رای روشن آن مهتر است معیارم
[B][M1]کلیم طور مکارم اجل بهاء الدین[M2]که مدح اوست مسیحای جان بیمارم
[B][M1]سپهر حمد و سعادات سعد دین احمد[M2]که خاک درگهش افزود آب بازارم
[B][M1]ملک صفاتی کاندر ممالک شرفش[M2]سپهر گفت که من کمترین عمل دارم
[B][M1]پیام داد به درگاهش آفتاب که من[M2]تو را غلامم از آن بر نجوم سالارم
[B][M1]نگر چگونه نگهداریم ز نحس وبال[M2]که در حریم جلالت همی به زنهارم
[B][M1]ستاره گفت منم پیک عزت از در او[M2]از آن به مشرق و مغرب همیشه سیارم
[B][M1]ایا غیاث ضعیفان و غیث درویشان[M2]به باغ مدح تو بر شاخ معرفت بارم
[B][M1]اگر چه نام من اندر حساب «الشعراست»[M2]ز مدحت تو به «الاالذین» سزاوارم
[B][M1]به پیش فیض تو ز آن آمدم به استسقا[M2]که وارهانی ازین خشک‌سال تیمارم
[B][M1]صورنگار حدیثم ولی هر آن صورت[M2]که جان در آن نتوانم نمود ننگارم
[B][M1]کدام علم کز آن عقل من نیافت اثر[M2]بیازمای مرا تا ببینی آثارم
[B][M1]بدین قصیده که یکسر غرائب و غرر است[M2]سزد که خوانی صد چون لبید و بشارم
[B][M1]بمان به دولت جاوید تا به حرمت تو[M2]زمانه زی حرم خرمی دهد بارم
[A]
[B][M1]در این دامگاه ارچه همدم ندارم[M2]بحمدالله از هیچ غم غم ندارم
[B][M1]مرا با غم از نیستی هست سری[M2]که کس را در این باب محرم ندارم
[B][M1]ندارم دل خلق و گر راست خواهی[M2]سر صحبت خویشتن هم ندارم
[B][M1]چو از عالم خویش بیگانه گشتم[M2]سر خویشی هر دو عالم ندارم
[B][M1]به سیمرغ مانم ز روی حقیقت[M2]که از هیچ مخلوق همدم ندارم
[B][M1]به نام و به وحدت چنو سر فرازم[M2]که این هر دو معنی ازو کم ندارم
[B][M1]مرا کشت زاری است در طینت دل[M2]که حاجت به حوا و آدم ندارم
[B][M1]مرا عز و ذلی است در راه همت[M2]که پروای موسی و بلعم ندارم
[B][M1]به پیش کس از بهر یک خندهٔ خوش[M2]قد خویش چون ماه نو خم ندارم
[B][M1]چو در سبز پوشان بالا رسیدم[M2]دگر جامهٔ حرص معلم ندارم
[B][M1]به کافور عزلت خنک شد دل من[M2]سزد گر ز مشک عمل شم ندارم
[B][M1]دهان خشک و دل خسته‌ام لیکن از کس[M2]تمنای جلاب و مرهم ندارم
[B][M1]به پا ز هر کس نگرم گرچه بر خوان[M2]یکی لقمه بی‌شربت سم ندارم
[B][M1]به دیو امل عقل غره نسازم[M2]به باد طمع طبع خرم ندارم
[B][M1]مرا باد و دیو است خارم اگرچه[M2]سلیمان نیم حکم و خاتم ندارم
[B][M1]پیاده نباشم ز اسباب دانش[M2]گر اسباب دنیا فراهم ندارم
[B][M1]هنر درخور معرکه دارم آخر[M2]اگر ساخت درخورد ادهم ندارم
[B][M1]از آنم به ماتم که زنده است نفسم[M2]چو مرد از پسش هیچ ماتم ندارم
[B][M1]گلستان جان آرزومند آب است[M2]از آن دیده را هیچ بی‌نم ندارم
[B][M1]چو از حبس این چار ارکان گذشتم[M2]طربگاه جز هفت طارم ندارم
[B][M1]اگرچه بریده پرم، جای شکر است[M2]که بند قفس سخت محکم ندارم
[B][M1]برآرم پر و برپرم کشیانه[M2]به از قبهٔ چرخ اعظم ندارم
[B][M1]نه خاقانیم گر همی عزم تحویل[M2]مصمم از این کلبهٔ غم ندارم
[B][M1]مرا پای بسته است خاقانی ایدر[M2]چرا عزم رفتن مصمم ندارم
[B][M1]همانا که این رخصت از بهر خدمت[M2]ز درگاه صدر معظم ندارم
[B][M1]امام امم ناصر الدین که در دین[M2]امامت جز او را مسلم ندارم
[B][M1]براهیم خوش‌نام کز مدحش الا[M2]صفات براهیم ادهم ندارم
[B][M1]فلک خورد سوگند بر همت او[M2]که در کون جز تو مقدم ندارم
[B][M1]ز خصمی که ناقص فتاده است نفسش[M2]کمال تو را هیچ مبهم ندارم
[B][M1]گر او هست دجال خلقت برغمش[M2]تو را کم ز عیسی مریم ندارم
[B][M1]وگر فعل ارقم کند من که چرخم[M2]زمرد جز از بهر ارقم ندارم
[B][M1]زهی دین طرازی که بی‌نقش نامت[M2]در آفاق یک حرف معجم ندارم
[B][M1]از آنگه که خاک درت سرمه کردم[M2]به چشم سعادت درون نم ندارم
[B][M1]اگرچه ز انصاف با دشمن و دوست[M2]دم مدح رانم سر ذم ندارم
[B][M1]به دنبال تو چون سگی برنیایم[M2]که طبع هنر کم ز ضیغم ندارم
[B][M1]اگر تن به حضرت نیارم عجب نی[M2]که رخشی سزاوار رستم ندارم
[B][M1]رخ از آب زمزم نشویم ازیرا[M2]که آلوده‌ام روی زمزم ندارم
[B][M1]ز صدر تو گر غائبم جز به شکرت[M2]زبان بر ثنای دمادم ندارم
[B][M1]دعاهات گفتم به خیرات بپذیر[M2]اگرچه دعای مقسم ندارم
[A]
[B][M1]روزم فرو شد از غم، هم غم‌خواری ندارم[M2]رازم برآمداز دل، هم دلبری ندارم
[B][M1]هر مجلسی و شمعی من تابشی نبینم[M2]هر منزلی و ماهی من اختری ندارم
[B][M1]غواص بحر عشقم، بر ساحل تمنی[M2]چندین صدف گشادم، هم گوهری ندارم
[B][M1]امید را به جز غم سرمایه‌ای نبینم[M2]خورشید را به جز دل نیلوفری ندارم
[B][M1]زر زر کنند یاران، من جو جوم که در کف[M2]جز جان جوی نبینم جز رخ زری ندارم
[B][M1]از هر که داد خواهم بیداد بینم آوخ[M2]برجور خوش کنم دل چون داوری ندارم
[B][M1]بر دشمنان نهم دل چون دوستان نبینم[M2]با بدتری بسازم چون بهتری ندارم
[B][M1]ریحان هر سفالی بی‌کژدمی نبینم[M2]جلاب هر طبیبی بی‌نشتری ندارم
[B][M1]خاقانی غریبم، در تنگنای شروان[M2]دارم هزار انده و انده بری ندارم
[B][M1]یاران چو کید قاطع بر دفع کید ایشان[M2]جز پهلوان ایران یاری‌گری ندارم
[A]
[B][M1]ای باغ جان که به ز لبت نوبری ندارم[M2]یاد لبت خورم می سر دیگری ندارم
[B][M1]طوق غم تو دارم بر طاق از آن نهم دل[M2]کز طوق تو برون سر در چنبری ندارم
[B][M1]عید منی و شادی می‌بینم از هلالت[M2]دیوانه‌ام که جز تو مه‌پیکری ندارم
[B][M1]عشق از سرم درآمد وز پای من برون شد[M2]زان است کز غم تو پا و سری ندارم
[B][M1]خاقانیم به جان بند در ششدر فراقت[M2]مهره کجا نهم که گشاد دری ندارم
[B][M1]شروان سراب وحشت، من تشنه بیژن آسا[M2]جز درگه تهمتن آبش‌خوری ندارم
[B][M1]سردار تاجداران هست آفتاب و دریا[M2]نیلوفرم که بی‌او نیل و فری ندارم
[B][M1]محمود همت آمد، من هندوی ایازش[M2]کز دور دولتش به دانش خری ندارم
[B][M1]جان را کنم غلامش عغنبر به داغ فرمان[M2]کان بحر دست را به زین عنبری ندارم
[B][M1]یاجوج ظلم بینم والا سداد رایش[M2]از بهر سد انصاف اسکندری ندارم
[B][M1]او هود ملت آمد بر عادیان فتنه[M2]الا سپاه خشمش من صرصری ندارم
[B][M1]نامردم ار ز جعفر برمک به یادم آید[M2]هر فضله‌ای از آنها چون جعفری ندارم
[B][M1]لافد زمانه ز اقلیم در دودمان رفعت[M2]کز ملت مسیحا خود قیصری ندارم
[B][M1]بطریق دید رویش گفتا که در همه روم[M2]از قیصران چنان تو دین‌گستری ندارم
[B][M1]نسطور دید آیت مسطور در دل او[M2]گفت از حواریان چو تو حق‌پروری ندارم
[B][M1]ملکای این سیاست فرمانش دید گفتا[M2]در قبضهٔ مسیح چو تو خنجری ندارم
[B][M1]یعقوب این فراست دورانش دید گفتا[M2]بر پاکی مسیح چو تو محضری ندارم
[B][M1]اسقف ثناش گفتا جز تو به صدر عیسی[M2]بر دیر چارمین فلک رهبری ندارم
[B][M1]مریم دعاش گفت که چون نصرت تو دیدم[M2]از همت یهودی غم خیبری ندارم
[B][M1]عیسی بگفت دست فروکن به فرق امت[M2]کن فرق را ز دست تو به افسری ندارم
[B][M1]مهدی که بیند آتش شمشیر شاه گوید[M2]دجال را به تودهٔ خاکستری ندارم
[B][M1]کیوان که راهبی است سیه پوش دیر هفتم[M2]گفت از خواص ملک چو تو سروری ندارم
[B][M1]برجیس جاثلیق که انجیل دارد از بر[M2]گفت از مدایح تو برون دفتری ندارم
[B][M1]بهرام کاسقفی است به زنار هرقلی در[M2]گفت از ظلال تیغش به مغفری ندارم
[B][M1]خورشید کوست قبلهٔ ترسا و جفت عیسی[M2]گفت از ملوک روم چو تو صفدری ندارم
[B][M1]ناهید زخمه پرور ناقوس کوب انجم[M2]گفت از سماع مادح تو به زیوری ندارم
[B][M1]تیری که سوخته است ز قندیل دیر عیسی[M2]گفت از جمال مدح تو به مخبری ندارم
[B][M1]ماهی که شیفته است به زنجیر راهبان در[M2]گفت از محیط دست تو به معبری ندارم
[B][M1]عدل یتیم مانده ز پور قباد گفتا[M2]کز تیغ فتح زایت به مادری ندارم
[B][M1]ملک عقیم گشته ز آل یزید گفتا[M2]کز نفس دین طراز تو به حیدری ندارم
[B][M1]گرزش چو لاله بر درد البرز را و گوید[M2]کافلاک را به گنبدهٔ نستری ندارم
[B][M1]رایات او چو دید نقیب بهشت گفتا[M2]زین راست‌تر به باغ بقا عرعری ندارم
[B][M1]شمشیر اوست شاه ظفر ز آن به چرخ گوید[M2]کالا بنات نعش تو هم بستری ندارم
[B][M1]توقیع او چو یافت رقیب سروش گفتا[M2]هر عجم ازین حروف کم از عبهری ندارم
[B][M1]ای مرزبان کشور بهرامیان بحسبت[M2]بی‌آستان تو دل بر کشوری ندارم
[B][M1]وی پهلوان ملکت داودیان به گوهر[M2]شایم به کهتریت که بد گوهری ندارم
[B][M1]بر خلق و خلق تو من چون چشم و دل گمارم[M2]در چشم و دل کم از تبت و ششتری ندارم
[B][M1]شروان به همت تو چو بغداد و مصر بینم[M2]زان نیل و دجله پیش کفت فرغری ندارم
[B][M1]من شهربند لطف توام نه اسیر شروان[M2]کاینجا برون ز لطف تو خشک و تری ندارم
[B][M1]شروان به دولت تو خود خیروان شد اما[M2]من خیروان ندیدم الا شری ندارم
[B][M1]حرمت برفت حلقهٔ هر درگهی نکوبم[M2]کشتی شکست منت هر لنگری ندارم
[B][M1]آنم که گر فلک به فریدونیم نشاند[M2]برگ سپاس بردن ز آهنگری ندارم
[B][M1]بالله که گر به تیرگی و تشنگی بمیرم[M2]دنبال آفتاب و پی کوثری ندارم
[B][M1]آن آهنم که تیغ تو را شایم از نکوئی[M2]ریم آهنی نه‌ام که ز خود جوهری ندارم
[B][M1]در طاق صفهٔ تو چو بستم نطاق خدمت[M2]جز در رواق هفت فلک منظری ندارم
[B][M1]در سایهٔ قبولت باد جهان نیارم[M2]بر کوههٔ ثریا عقد ثری ندارم
[B][M1]جان نقش بلخ گردد دل قلب مرو گیرد[M2]آن روز کز در تو نسیم هری ندارم
[B][M1]جویم رضات شاید گر دولتی نجویم[M2]دارم مسیح گرچه سم خری ندارم
[B][M1]بینم محیط شاید گر قطره‌ای نبینم[M2]دارم اثیر زیبد گر اخگری ندارم
[B][M1]بر من درت گشاید درهای آسمان را[M2]زین در نگردم ایرا زین به دری ندارم
[B][M1]پرگار نیستم که سر کژرویم باشد[M2]کز راستی به جز صفت مسطری ندارم
[B][M1]دانم که نیک دانی دانند دشمنان هم[M2]کامروز در جهان به سخن هم‌سری ندارم
[B][M1]در بابل سخن منم استاد سحر تازه[M2]کز ساحران عهد کهن همبری ندارم
[B][M1]شطرنجی ثنای توام قائم زمانه[M2]کز نطع مدحت تو برون لشکری ندارم
[B][M1]ور ز آبنوس روز و شبم لشکری برآید[M2]جز بهر نطع مدح چو تو مهتری ندارم
[B][M1]افراسیاب طبع من آن بیژن شجاعت[M2]عذر آورد که بهتر زین دختری ندارم
[B][M1]مرغ توام مرا پر فرمان ده و بپران[M2]کالا سزای دانهٔ تو ژاغری ندارم
[B][M1]دارم دل عراق و سر مکه و پی حج[M2]درخورتر از اجازت تو درخوری ندارم
[B][M1]طاووس بوده‌ام به ریاض ملوک وقتی[M2]امروز پای هست مرا و پری ندارم
[B][M1]اینجا چو چشم سعتریانم نماند آبی[M2]چون سعتری نمک و سعتری ندارم
[B][M1]چندان بمان که چشمهٔ خورشید دم بر آرد[M2]کالا به چشمه سار عدم خاوری ندارم
[B][M1]یاری و یاوری ز خدا و مسیح بادت[M2]کز دیدهٔ رضای تو به یاوری ندارم
[A]
[B][M1]هر صبح سر ز گلشن سودا برآورم[M2]وز صور آه بر فلک آوا برآورم
[B][M1]چون طیلسان چرخ مطرا شود به صبح[M2]من رخ به آب دیده مطرا برآورم
[B][M1]بر کوه چون لعاب گوزن اوفتد به صبح[M2]هویی گوزن‌وار به صحرا برآورم
[B][M1]از اشک خون پیاده و از دم کنم سوار[M2]غوغا به هفت قلعهٔ مینا برآورم
[B][M1]خود بی‌نیازم از حشر اشک و فوج آه[M2]کان آتشم که یک تنه غوغا برآورم
[B][M1]اسفندیار این دژ روئین منم به شرط[M2]هر هفته هفت‌خوانش به تنها برآورم
[B][M1]بس اشک شکرین که فرو بارم از نیاز[M2]بس آه عنبرین که به عمدا برآورم
[B][M1]لب را حنوط ز آه معنبر کنم چنانک[M2]رخ را وضو به اشک مصفا برآورم
[B][M1]قندیل دیر چرخ فرو میرد آن زمان[M2]کان سرد باد از آتش سودا برآورم
[B][M1]دلهای گرم تب زده را شربتی کنم[M2]ز آن خوش دمی که صبح‌دم آسا برآورم
[B][M1]هردم مرا به عیسی تازه است حامله[M2]ز آن هر دمی چو مریم عذرا برآورم
[B][M1]زین روی چون کرامت مریم به باغ عمر[M2]از نخل خشک خوشهٔ خرما برآورم
[B][M1]تر دامنان چو سر به گریبان فروبرند[M2]سحر آورند و من ید بیضا برآورم
[B][M1]دل در مغاک ظلمت خاکی فسرده ماند[M2]رختش به تابخانهٔ بالا برآورم
[B][M1]رستی خورم ز خوانچهٔ زرین آسمان[M2]و آوازهٔ صلا به مسیحا برآورم
[B][M1]نی‌نی من از خراس فلک برگذشته‌ام[M2]سر ز آن سوی فلک به تماشا برآورم
[B][M1]چون در تنور شرق پزد نان گرم، چرخ[M2]آواز روزه بر همه اعضا برآورم
[B][M1]آبستنم که چون شنوم بوی نان گرم[M2]از سینه باد سرد تمنا برآورم
[B][M1]آب سیه ز نان سفید فلک به است[M2]زین نان دهان به آب تبرا برآورم
[B][M1]آبای علویند مرا خصم چون خلیل[M2]بانگ ابا ز نسبت آبا برآورم
[B][M1]از خاصگان دمی است مرا سر به مهر عشق[M2]هر جا که محرمی است دم آنجا برآورم
[B][M1]در کوی حیرتی که هم عین آگهی است[M2]نادان نمایم و دم دانا برآورم
[B][M1]چون نای اگر گرفته دهان داردم جهان[M2]این دم ز راه چشم همانا برآورم
[B][M1]ور ساق من چو چنگ ببندد بده رسن[M2]هم سر به ساق عرش معلا برآورم
[B][M1]با روزگار ساخته زانم به بوی آن[M2]کامروز کار دولت فردا برآورم
[B][M1]جام بلور در خم روئین به دستم است[M2]دست از دهان خم به مدارا برآورم
[B][M1]تا چند بهر صیقلی رنگ چهره‌ها[M2]خود را به رنگ آینه رعنا برآورم
[B][M1]تا کی چو لوح نشرهٔ اطفال خویش را[M2]در زرد و سرخ حلیت زیبا برآورم
[B][M1]تا کی به رغم کعبه نشینان عروس‌وار[M2]چون کعبه سر ز شقهٔ دیبا برآورم
[B][M1]اولیتر آنکه چون حجر الاسود از پلاس[M2]خود را لباس عنبر سارا برآورم
[B][M1]دلق هزار میخ شب آن من است و من[M2]چون روز سر ز صدرهٔ خارا برآورم
[B][M1]خارا چو مار برکشم و پس به یک عصا[M2]ده چشمه چون کلیم ز خارا برآورم
[B][M1]در زرد و سرخ شام و شفق بوده‌ام کنون[M2]تن را به عودی شب یلدا برآورم
[B][M1]چون شب مرا ز صادق و کاذب گزیر نیست[M2]تا آفتابی از دل دروا برآورم
[B][M1]بر سوگ آفتاب وفا زین پس ابروار[M2]پوشم سیاه و بانگ معزا برآورم
[B][M1]مولو مثال دم چو برآرد بلال صبح[M2]من نیز سر ز چوخهٔ خارا برآورم
[B][M1]چند از نعیم سبعهٔ الوان چو کافران[M2]کار حجیم سبعه ز امعا برآورم
[B][M1]شویم دهان حرص به هفتاد آب و خاک[M2]و آتش ز بادخانهٔ احشا برآورم
[B][M1]قرص جوین و خوش نمکی از سرشک چشم[M2]به ز آنکه دم به میدهٔ دارا برآورم
[B][M1]هم شوربای اشک نه سکبای چهرها[M2]کاین شوربا به قیمت سکبا برآورم
[B][M1]چون عیش تلخ من به قناعت نبود خوش[M2]ز آن حنظل شکر شده حلوا برآورم
[B][M1]چه عقل را به دست امانی گرو کنم[M2]چه اره بر سر زکریا برآورم
[B][M1]قلب ریا به نقد صفا چون برون دهم[M2]نسناس چون به زیور حورا برآورم
[B][M1]چون آینه نفاق نیارم که هر نفس[M2]از سینه زنگ کینه به سیما برآورم
[B][M1]آن رهروم که توشهٔ وحدت طلب کنم[M2]زال زرم که نام به عنقا برآورم
[B][M1]شهبازم ارچه بسته زبانم به گاه صید[M2]گرد از هزار بلبل گویا برآورم
[B][M1]سر ز آن فرو برم که برآرم دمار نفس[M2]نفس اژدهاست هیچ مگو تا برآورم
[B][M1]صهبا گشاده آبی و زر بسته آتشی است[M2]من آب و آتش از زر و صهبا برآورم
[B][M1]بلبل نیم که عاشق یاقوت و زر بوم[M2]بر شاخ گل حدیث تقاضا برآورم
[B][M1]دانم علوم دین نه بدان تا به چنگ زر[M2]کام از شکار جیفهٔ دنیا برآورم
[B][M1]اعرابیم که بر پی احرامیان دوم[M2]حج از پی ربودن کالا برآورم
[B][M1]گر طبع من فزونی عیش آرزو کند[M2]من قصهٔ خلیفه و سقا برآورم
[B][M1]با این نفس چنان همه هشیار نیستم[M2]مستم نهان و عربده پیدا برآورم
[B][M1]اصحاب کهف‌وارم بیدار و خفته ذات[M2]ممکن که سر ز خواب مفاجا برآورم
[B][M1]صفرا همه به ترش نشانند و من ز خواب[M2]چون طفل ترش خیزم و صفرا برآورم
[B][M1]بنیاد عمر بر یخ و من بر اساس عمر[M2]روزی هزار قصر مهیا برآورم
[B][M1]مردان دین چه عذر نهندم که طفل‌وار[M2]از نی کنم ستور و به هرا برآورم
[B][M1]زن مرده‌ای است نفس چون خرگوش و هر نفس[M2]نامش به شیر شرزهٔ هیجا برآورم
[B][M1]در ظاهرم جنابت و در باطن است حیض[M2]آن به که غسل هر دو به یک جا برآورم
[B][M1]دریای توبه کو که درین شام‌گاه عمر[M2]چون آفتاب، غسل به دریا برآورم
[B][M1]خاقانیا هنوز نه‌ای خاصهٔ خدای[M2]با خاصگان مگو که مجارا برآورم
[B][M1]گر در عیار نقد من آلودگی بسی است[M2]با صاحب محک چه محاکا برآورم
[B][M1]امسال اگر ز کعبه مرا بازداشت شاه[M2]زین حسرت آتشی ز سویدا برآورم
[B][M1]گر بخت باز بر در کعبه رساندم[M2]کاحرام حج و عمره مثنا برآورم
[B][M1]سی‌ساله فرض بر در کعبه قضا کنم[M2]تکبیر آن فریضه به بطحا برآورم
[B][M1]حراقه‌وار در زنم آتش به بوقبیس[M2]ز آهی که چون شراره مجزا برآورم
[B][M1]از دست آنکه داور فریادرس نماند[M2]فریاد در مقام مصلا برآورم
[B][M1]زمزم فشانم از مژه در زیر ناودان[M2]طوفان خون ز صخرهٔ صما برآورم
[B][M1]دریای سینه موج زند ز آب آتشین[M2]تا پیش کعبه لولوی لالا برآورم
[B][M1]بر آستان کعبه مصفا کنم ضمیر[M2]زو نعت مصطفای مزکی برآورم
[B][M1]دیباچهٔ سراچهٔ کل خواجهٔ رسل[M2]کز خدمتش مراد مهنا برآورم
[B][M1]سلطان شرع و خادم لالای او بلال[M2]من سر به پایبوسی لالا برآورم
[B][M1]در بارگاه صاحب معراج هر زمان[M2]معراج دل به جنت ماوی برآورم
[B][M1]تا قرب قاب قوسین بر خاک درگهش[M2]آوازهٔ دنی فتدلی برآورم
[B][M1]گر مدحتش به خاک سراندیب ادا کنم[M2]کوثر ز خاک آدم و حوا برآورم
[B][M1]کی باشد آن زمان که رسم تا به حضرتش[M2]آواز یا مغیث اغثنا برآورم
[B][M1]زان غصه‌ها که دارم از آلودگان دهر[M2]غلغل دران حظیرهٔ علیا برآورم
[B][M1]دارا و داور اوست جهان را، من از جهان[M2]فریاد پیش داور دارا برآورم
[B][M1]ز اصحاب خویش چون سگ کهف اندر آن حرم[M2]آه از شکستگی سر و پا برآورم
[B][M1]دندانم ار به سنگ غرامت شکسته‌اند[M2]وقت ثنای خواجه ثنایا برآورم
[B][M1]سوگند خورد مادر طبعم که در ثناش[M2]از یک شکم دوگانه چو جوزا برآورم
[B][M1]اسمای طبع من به نکاح ثنای اوست[M2]زان فال سعد ز اختر اسما برآورم
[B][M1]امروز گر ثناش مرا هست کوثری[M2]رخت از گوثری به ثریا برآورم
[B][M1]فردا هم از شفاعت او کار آن سرای[M2]در حضرت خدای تعالی برآورم
[A]
[B][M1]هر صبح پای صبر به دامن درآورم[M2]پرگار عجز، گرد سر و تن درآورم
[B][M1]از عکس خون قرابهٔ پر می‌شود فلک[M2]چون جرعه ریز دیده به دامن درآورم
[B][M1]هر دم هزار بچهٔ خونبن کنم له خاک[M2]چون لعبتان دیده به زادن درآورم
[B][M1]از زعفران چهره مگر نشره‌ای کنم[M2]کبستنی به بخت سترون درآورم
[B][M1]دانم که دهر، خط بلا بر سرم کشید[M2]داند که سر به خط بلا من درآورم
[B][M1]چون آه آتشین زنم از جان آهنین[M2]سیماب وش گداز به آهن درآورم
[B][M1]غم در جگر زد آتش برزین مرا و من[M2]از آب دیده دجله به برزن درآورم
[B][M1]غم بیخ عمر می‌برد و من به برگ آنک[M2]دستی به شاخ لهو به صد فن درآورم
[B][M1]طوفانم از تنور برآمد چه سود از آنک[M2]دامن چو پیرزن به نهنبن درآورم
[B][M1]شد روز عمر ز آن سوی پیشین و روی نیست[M2]کاین روز رفته باز به روزن درآورم
[B][M1]با من فلک به کین سیاوش و من ز عجز[M2]اسبی ز نی به حرب تهمتن درآورم
[B][M1]چون کوه خسته سینه کنندم به جرم آنک[M2]فرزند آفتاب به معدن درآورم
[B][M1]از جور هفت پردهٔ ازرق به اشک لعل[M2]طوفان به هفت رقعهٔ ادکن درآورم
[B][M1]از کشت‌زار چرخ و زمین کاین دو گاو راست[M2]یک جو نیافتم که به خرمن درآورم
[B][M1]از چنگ غم خلاص تمنی کنم ز دهر[M2]کافغان بنای و حلق چو ارغن درآورم
[B][M1]چون زال، بستهٔ قفسم نوحه زان کنم[M2]تا رحمتی به خاطر بهمن درآورم
[B][M1]نی‌نی که با غم است مرا انس لاجرم[M2]مریم صفت بهار به بهمن درآورم
[B][M1]نشگفت اگر چو آهوی چین مشک بردهم[M2]چون سر بخورد سنبل و بهمن درآورم
[B][M1]چون دم برآرم از سر زانو به باغ غم[M2]از شاخ سدره مرغ نوازن درآورم
[B][M1]زانو کنم رصدگه و در بیع خان جان[M2]صد کاروان درد معین درآورم
[B][M1]غم بختی‌ای است توسن و من یار کاروان[M2]از خان بی‌پشت بختی توسن درآورم
[B][M1]دل تنگ‌تر ز دیدهٔ سوزن شده است و من[M2]بختی غم به دیدهٔ سوزن درآورم
[B][M1]غم تخم خرمی است که در یک دل افکنم[M2]دردی است جنس می که ز یک دن درآورم
[B][M1]عنقای مغربم به غریبی که بهر الف[M2]غم را چو زال زر به نشیمن درآورم
[B][M1]در گلشن زمانه نیابم نسیم لطف[M2]دود از سموم غصه به گلشن درآورم
[B][M1]فقر است پیر مائده افکن که نفس را[M2]بر آستان پیر ممکن درآورم
[B][M1]آب حیات از آتش گلخن دمد چو باد[M2]گر نفس خاک پاش به گلخن درآورم
[B][M1]آری ز هند عود قماری برم به روم[M2]گر حمل‌ها به هند ز روین درآورم
[B][M1]چندی نفس به صفهٔ اهل مصفا زدم[M2]یک چند پی به دیر برهمن درآورم
[B][M1]چون کار عالم است شتر گربه من به کف[M2]گه سجده‌گاه ساغر روشن درآورم
[B][M1]از هزل و جد چو طفل بنگزیردم که دست[M2]گاهی به لوح و گه به فلاخن درآورم
[B][M1]جنسی نماند پس من و رندان که بهر راه[M2]چون رخش نیست پای به کودن درآورم
[B][M1]آهوی مشک نیست چه چاره ز گاو و بز[M2]کز هر دو برگ عنبر و لادن درآورم
[B][M1]چون چرخ سرفکنده زیم گرچه سرورم[M2]آغوش از آن به خاک فروتن درآورم
[B][M1]دشمن مرا شکسته کند دوست دارمش[M2]حاشا که من شکست به دشمن درآورم
[B][M1]تهدید تیغ می‌دهد آوخ کجاست تیغ[M2]تا چون حلیش دست به گردن درآورم
[B][M1]کانرا که تیشه رخنه کند فضل کان نهم[M2]رخنه چرا به تیشهٔ کان کن درآورم
[B][M1]در دیولاخ آز مرا مسکن است و من[M2]خط فسون عقل به مسکن درآورم
[B][M1]همت شود حجاب میان من و نظر[M2]گر من نظر به عالم ریمن درآورم
[B][M1]آسیمه سر چو گاو خراسم که چشم بند[M2]نگذاردم که چشم به روغن درآورم
[B][M1]در رنگ و بوی دهر نپیچم که ره روم[M2]ارقم نیم که یال به چندان درآورم
[B][M1]من نامه بر کبوتر راهم ز همرهان[M2]باز اوفتم چو دیده به ارزن درآورم
[B][M1]گر خاص قرب حق نشوم واثقم بدانک[M2]رخت امان به خلد مزین درآورم
[B][M1]جان و دل و خرد برسانم به باغ خلد[M2]آخر مثلثی به مثمن درآورم
[B][M1]چون خرمگس ز جیفه و خس طعمه چون کنم[M2]نحلم که روزی از گل و سوسن درآورم
[B][M1]چون قوتم آرزو کند از گرم و سرد چرخ[M2]بر خوان جان دو نان ملون درآورم
[B][M1]با آنکه قانعم چو سلیمان ز مهر و ماه[M2]نان ریزه‌ها چو مور به مکمن درآورم
[B][M1]نسرین را به خوشهٔ پروین بپرورند[M2]تا من به خون دو مرغ مسمن درآورم
[B][M1]مرد توکلم، نزنم درگه ملوک[M2]حاشا که شک به بخشش ذو المن درآورم
[B][M1]آن‌کس که داد جان، ندهد نان؟ بلی دهد[M2]پس کفر باشد ار به دل این ظن درآورم
[B][M1]چون موسیم شجر دهد آتش چه حاجت است[M2]کآتش ز تیه وادی ایمن درآورم
[B][M1]گردون ناکس ار نخرد فضل من رواست[M2]نقصی چرا به فضل مبرهن درآورم
[B][M1]بهرام‌وار گر به من آرند دوکدان[M2]غارت چرا به تیغ و به جوشن درآورم
[B][M1]ز آن غم که آفتاب کرم مرد برق‌وار[M2]شب زهره را چو رعد به شیون درآورم
[B][M1]این پیرزن هنوز عروس کرم نزاد[M2]پس سر چرا به خطبهٔ این زن درآورم
[B][M1]گفتم به ترک مدح سلاطین، مبین از آنک[M2]سحر مبین به شعر مبین درآورم
[B][M1]کو شه طغان جود؟ که من بهر اتمکی[M2]پیشش زبان به گفتن سن‌سن درآورم
[B][M1]خاقانی مسیح دمم پس به تیغ نطق[M2]همچون کلیم رخنهٔ الکن درآورم
[B][M1]بهر دو نان ستایش دو نان کنم؟ مباد[M2]کب گهر به سنگ خماهن درآورم
[B][M1]چون موی خوک در زن ترسا بود چرا[M2]تار ردای روح به درزن درآورم
[B][M1]هم نعت حضرت نبوی کان نکوتر است[M2]کاین لعل هم به طوق و به گردن درآورم
[B][M1]کحال دانشم که برند اختران به چشم[M2]کحل الجواهری که به هاون درآورم
[B][M1]گفتم روم به مکه و جویم در آن حرم[M2]گنجی که سر به حصن محصن درآورم
[B][M1]چون نیست وجه‌زر نکنم عزم مکه باز[M2]جلباب نیستی به سر و تن درآورم
[B][M1]تبریز غم فزود مرا آرزوم هست[M2]کاین غم به ارزروم و به ارمن درآورم
[B][M1]خوش مقصدی است ار من و خوش مامن ارزروم[M2]من رخت دل به مقصد و مامن درآورم
[B][M1]چون مور ساز خانه به اخلاط درکشم[M2]چون مرغ برگ دانه به ارزن درآورم
[B][M1]منت برد عراق و ری از من بدین دو جای[M2]بحری ز نظم و نثر مدون درآورم
[B][M1]بس شکر کز منیژه و گیوم رسد که من[M2]شمعی به چاه تیرهٔ بیژن درآورم
[A]
[B][M1]به دل در خواص بقا می‌گریزم[M2]به جان زین خراس فنا می‌گریزم
[B][M1]از آن چرخ چون باز بر دوخت چشمم[M2]که باز از گزند بلا می‌گریزم
[B][M1]چو باز ارچه سر کوچکم دل بزرگم[M2]نخواهم کله وز قبا می‌گریزم
[B][M1]درخت وفا را کنون برگ ریز است[M2]ازین برگ ریز وفا می‌گریزم
[B][M1]گه از سایهٔ غیر سر می‌رهانم[M2]گه از خود چو سایه جدا می‌گریزم
[B][M1]چو بیگانه‌ای مانم از سایهٔ خود[M2]ولی در دل آشنا می‌گریزم
[B][M1]دلم دردمند است و هم درد بهتر[M2]طبیب دلم کز دوا می‌گریزم
[B][M1]مرا چشم درد است و خورشید خواهم[M2]که از زحمت توتیا می‌گریزم
[B][M1]مرا چون خرد بند تکلیف سازد[M2]ز بند خرد در هوا می‌گریزم
[B][M1]دهان صبا مشک نکهت شد از می[M2]به بوی می اندر صبا می‌گریزم
[B][M1]بگو با مغان کاب کاری شما راست[M2]که در کار آب شما می‌گریزم
[B][M1]مرا ز اربعین مغان چون نپرسی[M2]که چل صبح در مغ سرا می‌گریزم
[B][M1]به انصاف دریاکشانند کانجا[M2]ز جور نهنگ عنا می‌گریزم
[B][M1]مغان را خرابات کهف صفا دان[M2]در آن کهف بهر صفا می‌گریزم
[B][M1]من آن هشتم هفت مردان کهفم[M2]که از سرنوشت جفا می‌گریزم
[B][M1]بده جام فرعونیم کز تزهد[M2]چو فرعونیان ز اژدها می‌گریزم
[B][M1]به من آشکارا ده آن می که داری[M2]به پنهان مده کز ریا می‌گریزم
[B][M1]مرا از من و ما به یک رطل برهان[M2]که من، هم ز من، هم ز ما می‌گریزم
[B][M1]من از باده گویم تو از توبه گویی[M2]مگو کز چنین ماجرا می‌گریزم
[B][M1]حریف صبوحم نه سبوح خوانم[M2]که از سبحهٔ پارسا می‌گریزم
[B][M1]مرا سجده گه بیت نبت العنب بس[M2]که از بیت ام القری می‌گریزم
[B][M1]مرا مرحبا گفتن سفره داران[M2]نباید، کز آن مرحبا می‌گریزم
[B][M1]قدح‌ها ملا کن به من ده که من خود[M2]ز قوت اللسان برملا می‌گریزم
[B][M1]نه‌نه می‌نگیرم که میگون سرشکم[M2]که خود زین می کم بها می‌گریزم
[B][M1]سگ ابلق روز و شب جان‌گزای است[M2]ازین ابلق جان‌گزا می‌گریزم
[B][M1]ندارم سر می که چون سگ گزیده[M2]جگر تشنه‌ام از سقا می‌گریزم
[B][M1]کشش خود نخواهم من آهنین جان[M2]که از سنگ آهن ربا می‌گریزم
[B][M1]هم از دوست آزرده‌ام هم ز دشمن[M2]پس از هر دو تن در خدا می‌گریزم
[B][M1]مسیحم که گاه از یهودی هراسم[M2]گه از راهب هرزه‌لا می‌گریزم
[B][M1]چنانم دل آزرده از نقش مردم[M2]که از نقش مردم‌گیا می‌گریزم
[B][M1]گریزد ز شکل عصا مار و گوید[M2]عصا شکلم و از عصا می‌گریزم
[B][M1]قفا چون ز دست امل خوردم اکنون[M2]ز تیغ اجل در قفا می‌گریزم
[B][M1]به بزغاله گفتند بگریز، گفتا:[M2]که قصاب در پی کجا می‌گریزم
[B][M1]همه حس من یک به یک هست سلطان[M2]از این سگ مشام گدا می‌گریزم
[B][M1]من آن دانهٔ دست کشت کمالم[M2]کزین عمرسای آسیا می‌گریزم
[B][M1]من آبم که چون آتشی زیر دارم[M2]ز ننگ زمین در هوا می‌گریزم
[B][M1]بدیدم عیار جهان کم ز هیچ است[M2]ازین بهرج ناروا می‌گریزم
[B][M1]سیاه است بختم ز دست سپیدش[M2]ور این پیر ازرق‌وطا می‌گریزم
[B][M1]ز بیم فلک در ملک می‌پناهم[M2]ز ترس تبر در گیا می‌گریزم
[B][M1]چو روز است روشن که بخت است تاری[M2]به شب زین شبانگه لقا می‌گریزم
[B][M1]صلای سر و تیغ می‌گوئی و من[M2]نه سر می‌کشم، نز صلا می‌گریزم
[B][M1]گرم ساز یکتا زنی یا دوتائی[M2]در اندازمت کز سه تا می‌گریزم
[B][M1]وغا در سه و چار بینی نه در یک[M2]من و نقش یک کز وغا می‌گریزم
[B][M1]قماری زنم بر سر پای وانگه[M2]ز سر پای سازم به پا می‌گریزم
[B][M1]اسیرم به بندخیالات و جان را[M2]نوا می‌دهم وز نوا می‌گریزم
[B][M1]ز کی تا به کی پای‌بست وجودم[M2]ندارم سر و دست و پا می‌گریزم
[B][M1]گریزانم از کائنات اینت همت[M2]نه اکنون، که عمری است تا می‌گریزم
[B][M1]ز تنگی مکان و دورنگی زمان بس[M2]به جان آمدم زین دو تا می‌گریزم
[B][M1]مرا منتهای طلب نیست سدره[M2]که زا سدرة المنتهی می‌گریزم
[B][M1]به آهی بسوزم جهان را ز غیرت[M2]که در حضرت پادشا می‌گریزم
[B][M1]نه زین هفت ده خاکدانم گریزان[M2]که از هشت شهر سما می‌گریزم
[B][M1]مرا دان بر از هفت و نه متکائی[M2]که در ظل آن متکا می‌گریزم
[B][M1]نه عیسی صفت زین خرابات ظلمت[M2]در ایوان شمس الضحی می‌گریزم
[B][M1]نه ادریس وارم به زندان خوفی[M2]که در هشت باغ رجا می‌گریزم
[B][M1]صباح و مسا نیست در راه وحدت[M2]منم کز صباح و مسا می‌گریزم
[B][M1]چو جغد ار برون راندم آسیابان[M2]بر این بام هفت آسیا می‌گریزم
[B][M1]بقا دوستان را، فنا عاشقان را[M2]من آن عاشقم کز بقا می‌گریزم
[B][M1]چو هستی است مقصد در او نیست گردم[M2]که از خود همه در فنا می‌گریزم
[B][M1]شوم نیست در سایهٔ هست مطلق[M2]که در نیستی مطلقا می‌گریزم
[B][M1]همه نعل مرکب زنم باژگونه[M2]به وقتی کز این تنگ جا می‌گریزم
[B][M1]بسی زانیانند دور فلک را[M2]ازین دیر دار الزنا می‌گریزم
[B][M1]وباخانه‌ای چرخ و خلقی ز جیفه[M2]هلاک است، ازان از وبا می‌گریزم
[B][M1]چو غوغا کند بر دلم نامرادی[M2]من اندر حصار رضا می‌گریزم
[B][M1]نیاز عطا داشتم تا به اکنون[M2]نیازم نماند از عطا می‌گریزم
[B][M1]طمع حیض مرد است و من می‌برم سر[M2]طمع را کز اهل سخا می‌گریزم
[B][M1]که خرگوش حیض النسا دارد و من[M2]پلنگم ز حیض‌النسا می‌گریزم
[A]
[B][M1]غصه بندد نفس افغان چکنم؟[M2]لب به فریاد نفس‌ران چکنم؟
[B][M1]غم ز لب باج نفس می‌گیرد[M2]عمر در کار رصدبان چکنم؟
[B][M1]نامرادی است چو معلوم امید[M2]دست ندهد، طلب آن چکنم؟
[B][M1]مشرفان قدرم حسب مراد[M2]چون نرانند به دیوان چکنم؟
[B][M1]رشتهٔ جان مرا صد گره است[M2]واگشادن همه نتوان چکنم؟
[B][M1]دوستانم گره رشتهٔ جان[M2]نگشایند به دندان چکنم؟
[B][M1]کار خود را ز فلک همچو فلک[M2]چون نبینم سر و سامان چکنم؟
[B][M1]از خم پشت و نقطهای سرشک[M2]قد و رخسار فلک‌سان چکنم؟
[B][M1]فلک افعی زمرد سلب است[M2]دفع این افعی پیچان چکنم؟
[B][M1]دور باش دهنش را چو کشف[M2]زاستخوان بیهده خفتان چکنم؟
[B][M1]ایمه دوران چو من آسیمه‌سر است[M2]نسبت جور به دوران چکنم؟
[B][M1]چرخ چون چرخ زنان نالان است[M2]دل ز چرخ این همه نالان چکنم؟
[B][M1]چرخ را هر سحر از دود نفس[M2]همچو شب سوخته دامان چکنم؟
[B][M1]خاک را هر شبی از خون جگر[M2]چون شفق سرخ گریبان چکنم؟
[B][M1]ز آتشین آه بن دریا را[M2]چون تیمم‌گه عطشان چکنم؟
[B][M1]هفت دریا گرو چشم من است[M2]من تیمم به بیابان چکنم؟
[B][M1]قوتم از خوان جهان خون دل است[M2]زلهٔ همت ازین خوان چکنم؟
[B][M1]چون بر این خوان نمک بی‌نمکی است[M2]دیده از غم نمک افشان چکنم؟
[B][M1]بر سر آتش از این بی‌نمکی[M2]گر نمک نیستم افغان چکنم؟
[B][M1]چون به گیتی نه وفا ماند و نه اهل[M2]ذم اهلیت اخوان چکنم؟
[B][M1]خوان گیتی همه قحط کرم است[M2]خضرم از خوان خضر خان چکنم؟
[B][M1]هر شبانگه پر و هر صبح تهی است[M2]خواجه چنین باشد این خوان چکنم؟
[B][M1]نیست در خاک بشر تخم کرم[M2]مدد از دیده به باران چکنم؟
[B][M1]شوره خاکی را کز تخم تهی است[M2]فتح باب از نم مژگان چکنم؟
[B][M1]جوهر حس بر هر خس چه برم؟[M2]پر طاووس، مگس ران چکنم؟
[B][M1]چند نان ریزهٔ خوان‌های خسان[M2]گرنه آبم خس الوان چکنم؟
[B][M1]بستهٔ غار امیدم چو خلیل[M2]شیر از انگشت مزم، نان چکنم؟
[B][M1]همچو ماهی سر خویش از پی نان[M2]بر سر سوزن طفلان چکنم؟
[B][M1]گوئیم نان ز در سلطان جوی[M2]آب رو ریزد بر نان چکنم؟
[B][M1]لب خویش از پی نان چون دو نان[M2]بوسه زن بر در سلطان چکنم؟
[B][M1]همچو زنبور دکان قصاب[M2]در سر کار دهن جان چکنم؟
[B][M1]پیش هر خس چو کرم فرمان یافت[M2]عقل را سخرهٔ فرمان چکنم؟
[B][M1]تب زده زهر اجل خورد و گذشت[M2]گل شکرهای صفاهان چکنم؟
[B][M1]تاج خرسندیم استغنا داد[M2]با چنین مملکه طغیان چکنم؟
[B][M1]نعمتی بهتر از آزادی نیست[M2]بر چنین مائده کفران چکنم؟
[B][M1]مادر بخت فسرده رحم است[M2]خشک دارد سر پستان چکنم؟
[B][M1]آب چون نار هم از پوست خورم[M2]چون نیابم نم نیسان چکنم؟
[B][M1]از درون خانه کنم قوت چو نحل[M2]چون جهان راست زمستان چکنم؟
[B][M1]سنگ بر شیشهٔ دل چون فکنم[M2]روح را طعمهٔ ارکان چکنم؟
[B][M1]آتش اندر تن کشتی چه زنم[M2]نوح را غرقهٔ طوفان چکنم؟
[B][M1]شاه دل را که خرد بیدق اوست[M2]در عری‌خانهٔ خذلان چکنم؟
[B][M1]نی‌نی آزادم ازین لوح دورنگ[M2]عقل را طفل دبستان چکنم؟
[B][M1]چون رسید آیت روز آیت شب[M2]محو کرد آیت ایشان چکنم؟
[B][M1]طبع غمگین چکنم ز آنچه گذشت[M2]دل از آنچ آید شادان چکنم؟
[B][M1]هست نه شهر فلک زندانم[M2]عیش ده روزه به زندان چکنم؟
[B][M1]کم زنم هفت ده خاکی را[M2]دخل یک هفتهٔ دهقان چکنم؟
[B][M1]همتم بر کیهان خوردآب[M2]ننگ خشک و تر کیهان چکنم؟
[B][M1]کاوه‌ام پتک زنم بر سر دیو[M2]در دکان کوره و سندان چکنم؟
[B][M1]خادمانند و زنان دولت‌یار[M2]چون مرا آن نشد آسان چکنم؟
[B][M1]دولت از خادم و زن چون طلبم[M2]کاملم میل به نقصان چکنم؟
[B][M1]پیش تند استر ناقص چو شگال[M2]شغل سگ‌ساری و دستان چه کنم؟
[B][M1]چیست جز خاک در این کاسهٔ چرخ[M2]طعمه زین کاسهٔ گردان چکنم؟
[B][M1]همه ناکامی دل کام من است[M2]گرد کام این همه جولان چکنم؟
[B][M1]من به همت نه به آمال زیم[M2]با امل دست به پیمان چکنم؟
[B][M1]عیسیم رنگ به معجز سازم[M2]بقم و نیل به دکان چکنم؟
[B][M1]هم عراق آفت شروان چه کشم[M2]هم سفرخانهٔ احزان چکنم؟
[B][M1]گر شرف وان به مثل شروان نیست[M2]خیروان است شرف وان چکنم؟
[B][M1]چون به شروان دل و یاریم نماند[M2]بی‌دل و یار به شروان چکنم؟
[B][M1]مه فرو رفت منازل چه برم[M2]گل فرو ریخت گلستان چکنم؟
[B][M1]درج بی‌گوهر روشن به چه کار[M2]برج بی‌کوکب رخشان چکنم؟
[B][M1]چو به دریا نه صدف ماند و نه در[M2]زحمت ساحل عمان چکنم؟
[B][M1]رفت شیرین ز شبستان وفا[M2]نقش مشکوی و شبستان چکنم؟
[B][M1]چون نه شعری نه سهیل است و نه مهر[M2]یمن و شام و خراسان چکنم؟
[B][M1]فرقت شهد مرا سوخت چو موم[M2]وصلت مهر سلیمان چکنم؟
[B][M1]چون منم گرگ گزیده ز فراق[M2]طلب چشمهٔ حیوان چکنم؟
[B][M1]آه و دردا که به شروان شدنم[M2]دل نفرماید، درمان چکنم؟
[B][M1]گرچه اینجام ز خاقان کبیر[M2]هست نان پاره فراوان چکنم؟
[B][M1]آب شروان به دهان جون زده‌ام[M2]یاد نان پارهٔ خاقان چکنم؟
[B][M1]چون مرا در وطن آسایش نیست[M2]غربت اولیتر از اوطان چکنم؟
[B][M1]دو سه ویرانه در این شهر مراست[M2]چون نیم جغد به ویران چکنم؟
[B][M1]آن همه یک دو سه دیر غم دان[M2]نه سدیر است و نه غمدان چکنم؟
[B][M1]لیک نیم آدمی آنجاست مرا[M2]چون سپردمش به یزدان چکنم؟
[B][M1]اولش کردم تسلیم به حق[M2]باز تسلیم دگرسان چکنم؟
[A]
[B][M1]هر صبح که نو جهان ببینم[M2]از منزل جان نشان ببینم
[B][M1]صبح آینه‌ای شود که در وی[M2]نقش دل آسمان ببینم
[B][M1]پویم پی کاروان وسواس[M2]غم بدرقه هم عنان ببینم
[B][M1]هر بار نفس که برگشایم[M2]غم تعبیه در میان ببینم
[B][M1]صحرای دلم هزار فرسنگ[M2]آتش‌گه کاروان ببینم
[B][M1]خیزم که کمین‌گه فلک را[M2]یک شیردل از نهان ببینم
[B][M1]جویم که رصدگه زمان را[M2]تنها روی آن زمان ببینم
[B][M1]در کهف نیاز شیرمردان[M2]جان را سگ آستان ببینم
[B][M1]چون سر به سر دو زانو آرم[M2]قرب دو سر کمان ببینم
[B][M1]بس بی‌نمک است عیش، وقت است[M2]کز دیده نمک فشان ببینم
[B][M1]نشگفت که چون نمک بر آتش[M2]لب را مدد از فغان ببینم
[B][M1]از جفتی غم به باد غصه[M2]دل حاملهٔ گران ببینم
[B][M1]خون گریم و از دو هندوی چشم[M2]رومی بچگان روان ببینم
[B][M1]بر هر مژه در چو اشک داود[M2]برکرده به ریسمان ببینم
[B][M1]می‌جویم داد و نیست ممکن[M2]کاین نادره در جهان ببینم
[B][M1]صورت نکنم که صورت داد[M2]در گوهر انس و جان ببینم
[B][M1]در صد غم تازه‌تر گریزم[M2]گر یک غم جان ستان ببینم
[B][M1]چو تب‌خالی که تب نشاند[M2]دل را غم غم نشان ببینم
[B][M1]ترسم که به چشم ابلق عمر[M2]از ناخنه استخوان ببینم
[B][M1]عمر است بهار نخل بندان[M2]کش هر نفسی خزان ببینم
[B][M1]گفتی بروم به وهم نونو[M2]سوز جگر فلان ببینم
[B][M1]تو سوز مرا گران نبینی[M2]من وهم تو را گران ببینم
[B][M1]عمری به کران کنم که اهلی[M2]زین کوچهٔ باستان ببینم
[B][M1]بر غوره چهار مه کنم صبر[M2]تا باده به خم‌ستان ببینم
[B][M1]دل نشکنم از عتاب باری[M2]چون بالش پرنیان ببینم
[B][M1]بر آینه چشم از آن گمارم[M2]کز هم‌جنسی نشان ببینم
[B][M1]سازم دل مرده را حنوطی[M2]کز آینه زعفران ببینم
[B][M1]هر شب که به صفه‌های افلاک[M2]صف‌ها زده میهمان ببینم
[B][M1]جوشم ز حسد که از ثریا[M2]شش همدم مهربان ببینم
[B][M1]من خود نکنم طمع که شش یار[M2]در شش سوی هفت‌خوان ببینم
[B][M1]هم ظن نبرم که کعبتین را[M2]شش نقش به سالیان ببینم
[B][M1]اندیک دو دست فرقدان وار[M2]در یک در آشیان ببینم
[B][M1]پس گویم دیده گیر کآخر[M2]هم فرقت فرقدان ببینم
[B][M1]هر مه که به یک وطن مه و خور[M2]با همچو دو عیش ران ببینم
[B][M1]حالی به وداع از اشک هر دو[M2]لون شفق ارغوان ببینم
[B][M1]خور در تب و صرع دار یابم[M2]مه در دق و ناتوان ببینم
[B][M1]از قحط کرم کجا گریزم[M2]کانجا دل میزبان ببینم
[B][M1]جانی چو مزاج مشتری پاک[M2]ز آلایش سوزیان ببینم
[B][M1]طبعی چو بنات نعش ز آمال[M2]دوشیزهٔ جاودان ببینم
[B][M1]دیری است که این فلک نگون است[M2]زودش چو زمین ستان ببینم
[B][M1]گویم که فلک علوفه‌گاهی است[M2]کورا ره کهکشان ببینم
[B][M1]مه ز آن به اسد رسد به هر ماه[M2]تا در دم شیر نان ببینم
[B][M1]گو چرخ مکن ضمان روزی[M2]همت بدل ضمان ببینم
[B][M1]از شیر شتر خوشی نجویم[M2]چون ترشی ترکمان ببینم
[B][M1]روزی چه طلب کنم به خواری[M2]خود بی‌طلب و هوان ببینم
[B][M1]گر موم که پاسبان درج است[M2]نگذاشت که لعل کان ببینم
[B][M1]چون بر سر تاج شاه شد لعل[M2]بی‌منت پاسبان ببینم
[B][M1]نی‌نی به گمان نیکم از بخت[M2]کارم همه چون گمان ببینم
[B][M1]بختی که سیاه داشت در زین[M2]خنگیش به زیر ران ببینم
[B][M1]دل رفت گر اهل دل بیابم[M2]زین مرهم زخم آن ببینم
[B][M1]خسته نشوم ز خار نااهل[M2]ز آن خار گل جنان ببینم
[B][M1]بهرام نیم که طیره گردم[M2]چون مقنع و دوکدان ببینم
[B][M1]این تازه سخن که کردم ابداع[M2]در روی زمین روان ببینم
[B][M1]دیوان مرا که گنج عرشی است[M2]عین الله گنج‌بان ببینم
[B][M1]طرارانی که دزد گنج‌اند[M2]هم دست بریده‌شان ببینم
[B][M1]طرار بریده سر چو طیار[M2]آویخته بی‌زبان ببینم
[B][M1]امید به طالع است کز عمر[M2]هیلاج بقا چنان ببینم
[B][M1]کاندر سنهٔ ثون اختر سعد[M2]در طالع کامران ببینم
[B][M1]شش سال دگر قران انجم[M2]در آذر و مهرگان ببینم
[B][M1]هر هفت رسد به برج میزان[M2]با بیست و یکش قران ببینم
[B][M1]نشگفت که چون نمک بر آتش[M2]لب را مدد از فغان ببینم
[B][M1]کیوان به کناره بینم ار چه[M2]هر هفت به یک مکان ببینم
[B][M1]گر خط شمال خسف گیرد[M2]زی مکه روم امان ببینم
[B][M1]در حد حجاز امن یابم[M2]گر سوی خزر زیان ببینم
[B][M1]در شانهٔ گوسپند گردون[M2]من حکم به از شبان ببینم
[B][M1]تا ظن نبری که هیچ نکبت[M2]زین حکم دروغ‌سان ببینم
[B][M1]ره سوی یقین ندارد این حکم[M2]هر چند ره بیان ببینم
[B][M1]حقا که دروغ داستانی است[M2]بطلانی داستان ببینم
[B][M1]خاقانی را زبان حالت[M2]از نا بده ترجمان ببینم
[B][M1]از خسف چه باک چون پناهم[M2]درگاه خدایگان ببینم
[B][M1]دیدار سپاه دار ایران[M2]در آینهٔ روان ببینم
[B][M1]بر هفت فلک فراخته سر[M2]تاج قزل ارسلان ببینم
[B][M1]با کوکبهٔ مظفر الدین[M2]دین همره و همرهان ببینم
[B][M1]امر ملک الملوک مغرب[M2]هم رتبت کن فکان ببینم
[B][M1]جم ملکت و جم خصال و جم خوست[M2]جم را ملک الزمان ببینم
[B][M1]کیخسرو دین که در سپاهش[M2]صد رستم پهلوان ببینم
[B][M1]پرویز هدی که در بلادش[M2]صد نعمان مرزبان ببینم
[B][M1]تاج سر خاندان سلجوق[M2]بر تخت زر کیان ببینم
[B][M1]بر شاه کیان گهر فشانم[M2]کورا گهر و کیان ببینم
[B][M1]خورشید اسد سوار یابم[M2]بهرام زحل سنان ببینم
[B][M1]از رایتش آفتاب نصرت[M2]در مشرق دودمان ببینم
[B][M1]در بارگه دوم سلیمان[M2]سیمرغ کرم عیان ببینم
[B][M1]چون خوان سخا نهد سلیمان[M2]عیسیش طفیل خوان ببینم
[B][M1]گر سنگ پذیرد آب جودش[M2]ز آتش زنه ضیمران ببینم
[B][M1]دستارچهٔ سیاه نیزه‌اش[M2]چتر سر خضرخان ببینم
[B][M1]شیب سر تازیانه‌ش از قدر[M2]حبل الله شه طغان ببینم
[B][M1]در یک سر ناخن از دو دستش[M2]صد شیر نر ژیان ببینم
[B][M1]او شاه سه وقت و چار ملت[M2]بر شاه مدیح خوان ببینم
[B][M1]دهر از فزعش به پنج هنگام[M2]در ششدر امتحان ببینم
[B][M1]از هفت سپهر و هشت خلدش[M2]روز آخور و شب ستان ببینم
[B][M1]نه چرخ ز قلزم کف شاه[M2]مستسقی ده بنان ببینم
[B][M1]روئین تن عالم است و قصدش[M2]هر هفته به هفت‌خوان ببینم
[B][M1]ماند به هلال شاه مغرب[M2]کافزونش فروتر آن ببینم
[B][M1]نشگفت کز آن هلال دولت[M2]عید دل خاندان ببینم
[B][M1]آری شه مغرب آن هلال است[M2]کاندر حد قیروان ببینم
[B][M1]بر خاک درش ز بوس شاهان[M2]نقش رخ آبدان ببینم
[B][M1]گر بر سر چرخ شد حسودش[M2]هم در بن خاکدان ببینم
[B][M1]کرکس که به مکر شد سوی چرخ[M2]بر خاک چو ماکیان ببینم
[B][M1]گر خصمش امیر مصر گردد[M2]کورا عدن و عمان ببینم
[B][M1]پندار سر خر و بن خار[M2]در عرصهٔ بوستان ببینم
[B][M1]انگار خروس پیرزن را[M2]بر پایهٔ نردبان ببینم
[B][M1]ای تاجور اردشیر اسلام[M2]کاجری خورت اردوان ببینم
[B][M1]ای سایهٔ حق که عقل کل را[M2]ز اخلاق تو دایگان ببینم
[B][M1]گردد فلک المحیط گویت[M2]گر دست تو صولجان ببینم
[B][M1]زیبد فلک البروج کوست[M2]کز نوبه زدن نوان ببینم
[B][M1]کیوانت شها، به عرض پرچم[M2]بر رمح چو خیزران ببینم
[B][M1]از پرز پلاس آخور تو[M2]برجیس به طیلسان ببینم
[B][M1]شمشیر هدی توئی که مریخ[M2]شمشیر تو را فسان ببینم
[B][M1]خورشید ز برق نعل رخشت[M2]ناری است که بی‌دخان ببینم
[B][M1]ناهید سزد هزاردستان[M2]کایوان تو گلستان ببینم
[B][M1]ز اوصاف تو تیر هندسی را[M2]باد رطب اللسان ببینم
[B][M1]هارون تو ماه وز ثریاش[M2]شش زنگله در میان ببینم
[B][M1]امر تو و ابلق شب و روز[M2]یک فحل و دو مادیان ببینم
[B][M1]محمود کفی که سیستانت[M2]محکوم چو سیسجان ببینم
[B][M1]فتح تو به سومنات یابم[M2]غزو تو به مولتان ببینم
[B][M1]چتر سیه و سپید پیلت[M2]مالش ده سیستان ببینم
[B][M1]چون قصد کنی فتوح قنوج[M2]ملت ز تو شادمان ببینم
[B][M1]گرد سپهت به نهرواله[M2]سهم تو به نهروان ببینم
[B][M1]تو خسرو خاور و ز امرت[M2]تعظیم به خاوران ببینم
[B][M1]تو دامغ روم و از حسامت[M2]زلزال به دامغان ببینم
[B][M1]دریا هبتی و کوه هیبت[M2]کز ذات تو این و آن ببینم
[B][M1]از رای تو صیقل فلک را[M2]هفت آینه در دکان ببینم
[B][M1]گر هیچ سپه کشی سوی شام[M2]آنجا سقر و جنان ببینم
[B][M1]از خلق تو خار و حنظل شام[M2]گل شکر اصفهان ببینم
[B][M1]صور و عکه در امان امرت[M2]چون ارمن و نخجوان ببینم
[B][M1]سگبانت شه فرنگ یابم[M2]دربان شه عسقلان ببینم
[B][M1]تو قاهر مصر و چاوشت را[M2]بر قاهره قهرمان ببینم
[B][M1]روزی که در ابرسان یمینت[M2]برق گهر یمان ببینم
[B][M1]شیر فلک از نهیب گرزت[M2]چون گاو زمین جبان ببینم
[B][M1]از ماه درفش تو مه چرخ[M2]سوزان چو ز مه کتان ببینم
[B][M1]طوفان شود آشکار کز خون[M2]شمشیر تو سیل ران ببینم
[B][M1]خنگ تو روان چو کشتی نوح[M2]اندر طوفان روان ببینم
[B][M1]چون فال برآرمت ز مصحف[M2]نصر الله در قرآن ببینم
[B][M1]در شان تو بینم آیت فتح[M2]کاسباب نزول و شان ببینم
[B][M1]ای عرش سریر آسمان صدر[M2]گر بزم تو خلد جان ببینم
[B][M1]در کعبهٔ خلد صدر بزمت[M2]کوثر، نم ناودان ببینم
[B][M1]بر خاک در تو آب حیوان[M2]چون آتش رایگان ببینم
[B][M1]در خواب جلالت تو دیدم[M2]در بیداری همان ببینم
[B][M1]زین شهر دو رنگ نشکنم دل[M2]کورا دل ایرمان ببینم
[B][M1]زین هفت رصد نیفکنم بار[M2]کانصاف تو دیده‌بان ببینم
[B][M1]این هفت رصد بیفکنم باز[M2]تا منزل کاروان ببینم
[B][M1]از جور دو مار بر نجوشم[M2]چون رایت کاویان ببینم
[B][M1]فر تو خبر دهد که چندان[M2]تایید ظفر رسان ببینم
[B][M1]کز عمر هزار ساله چون نوح[M2]صد دولت دیرمان ببینم
[B][M1]برگ همه دوستان بسازم[M2]مرگ همه دشمنان ببینم
[B][M1]بر خاک درت زکات دربان[M2]گنج زر شایگان ببینم
[B][M1]این فال ز سعد مستعار است[M2]هستیش ز مستعان ببینم
[A]
[B][M1]به درد دلم کاشنائی نبینم[M2]هم از درد، دل را دوایی نبینم
[B][M1]چو تب خال کو تب برد درد دل را[M2]به از درد تسکین فزایی نبینم
[B][M1]شوم هم در انده گریزم ز انده[M2]کز انده به، انده زدایی نبینم
[B][M1]جهان نیست از هیچ جایی که در وی[M2]دل آشنا هیچ جایی نبینم
[B][M1]غلط گفتم ای مه کدام آشنایان[M2]که هیچ آشنا بی‌ریایی نبینم
[B][M1]ازین آشنایان که امروز دارم[M2]دمی نگذرد تا جفایی نبینم
[B][M1]مرا دل گرفت از چنین آشنایان[M2]به جائی روم کاشنایی نبینم
[B][M1]چو عنقا من و کوه قافم قناعت[M2]که چون قاف شد جز عنایی نبینم
[B][M1]پل آبگون فلک باد رخنه[M2]که در جویش آب رضایی نبینم
[B][M1]در آئینهٔ دل خیال فلک را[M2]بجز هاون سرمه سایی نبینم
[B][M1]کلید توکل ز دل جویم ایرا[M2]به از دل، توکل سرایی نبینم
[B][M1]دری تنگ بینم توکل سرا را[M2]ولیک از درون جز فضایی نبینم
[B][M1]برون سرمه‌ای هست بر هاون اما[M2]ز سوی درون سرمه‌سایی نبینم
[B][M1]توکل سرا هست چو نحل‌خانه[M2]که الا درش تنگنایی نبینم
[B][M1]منم نحل و دی‌ماه بخل آمد اینجا[M2]بهار کرم را بهایی نبینم
[B][M1]چو مار از نهادم چنین به که آخر[M2]امان بینم ارچه نوایی نبینم
[B][M1]هم از زهر من کس گزندی نبیند[M2]هم از زخم کس هم بلایی نبینم
[B][M1]بدان تا دلم منزل فقر گیرد[M2]به از صبر منزل نمایی نبینم
[B][M1]بلی از پی چار منزل گرفتن[M2]به از فقر سرما زدایی نبینم
[B][M1]یکی از پی جای لنگر گرفتن[M2]به از سرب، آهن‌ربایی نبینم
[B][M1]به صحرای عادی مزاجان عادت[M2]چراغ وفا را ضیایی نبینم
[B][M1]به بازار خلقان فروشان همت[M2]طراز کرم را بهایی نبینم
[B][M1]از آن صف پیشین یمانی و طائی[M2]به حی کرم پیشوایی نبینم
[B][M1]وزین بازپس ماندگان قبائل[M2]بجز غمر عمر الردایی نبینم
[B][M1]از آن موکب امروز مردی نیابم[M2]وز آن انجم اکنون سهایی نبینم
[B][M1]محبت نمی‌زاید اکنون طبایع[M2]کز این چار زن مردزایی نبینم
[B][M1]نه خاقانیم گر وفا جویم از کس[M2]چه جویم که دانم وفایی نبینم
[A]
[B][M1]ای قبلهٔ جان کجات جویم[M2]جانی و به جان هوات جویم
[B][M1]گز زخم زنی سنانت بوسم[M2]ور خشم کنی رضات جویم
[B][M1]دیروز چو افتاب بودی[M2]امروز چو کیمیات جویم
[B][M1]دوشت همه شب چو بدر دیدم[M2]امشب همه چو سهات جویم
[B][M1]ای در گران‌بهاتر از روح[M2]چون روح سبک لقات جویم
[B][M1]وی ماه سبک عنان‌تر از عمر[M2]چون عمر گران‌بهات جویم
[B][M1]خورشیدی و برنیائی از کوه[M2]هر صبح‌دم از صبات جویم
[B][M1]تو زیر زمین شدی چو خورشید[M2]تا کی ز بر سمات جویم
[B][M1]ای گمشده آهوی ختائی[M2]هم ز آبخور ختات جویم
[B][M1]صیاد قضا نهاد دامت[M2]از دامگه قضات جویم
[B][M1]ای گوهر یادگار عمرم[M2]چونت طلبم، کجات جویم؟
[B][M1]دریا کنم اشک و پس به دریا[M2]در هر صدفی جدات جویم
[B][M1]از دیده نهان درون و همی[M2]از وهم برون چرات جویم؟
[B][M1]در جانی و ز انس و جانت پرسم[M2]نزدیکی و دور جات جویم
[B][M1]خاقانیت آشنای عشق است[M2]هم در دل آشنات جویم
[B][M1]ای صبر که کشتهٔ فراقی[M2]در معرکهٔ بلات جویم
[B][M1]وی دل که به نیم نقطه مانی[M2]در دائرهٔ عنات جویم
[B][M1]وی جان که کبوتر نیازی[M2]پر سوخته در هوات جویم
[B][M1]وی نقش زیاد طالع من[M2]در زایجهٔ فنات جویم
[B][M1]چون نقش زیاد کس نبیند[M2]کی در ورق بقات جویم
[B][M1]ای مرکب عمر رفته پی کور[M2]ز آن سوی جهان هبات جویم
[B][M1]وی بلبل جغد گشته وقت است[M2]کز نوحه‌گری نوات جویم
[B][M1]ای سینه که دردمندی از غم[M2]هم زانوی غم دوات جویم
[B][M1]درد تو جراحتی است ناسور[M2]از زخم اجل شفات جویم
[B][M1]ای تن که به چشم درد آزی[M2]از جود تو توتیات جویم
[B][M1]چون خوان کرم نماند تا کی[M2]برگت طلبم، نوات جویم
[B][M1]ای چرخ شریف کش که دونی[M2]جان را دیت از دهات جویم
[B][M1]وی خاک عزیز خور به خواری[M2]تن را عوض از جفات جویم
[B][M1]ای روز کرم فرو شدی زود[M2]از ظل عدم ضیات جویم
[B][M1]ای ماه گرفته نور دانش[M2]در عقهٔ اژدهات جویم
[B][M1]وی روضهٔ بوستان دولت[M2]در دخمهٔ پادشات جویم
[B][M1]ای تاج کیان، کیالواشیر[M2]در عالم کبریات جویم
[B][M1]قدر تو لوا زده است بر عرش[M2]در سایهٔ آن لوات جویم
[B][M1]ز آن سوی فلک به دیهٔ وهم[M2]مجدت نگرم، سنات جویم
[B][M1]از عقل همه هوات خواهم[M2]وز نفس همه ثنات جویم
[B][M1]رفتی که وفا نکرد عمرت[M2]تا جان دارم وفات جویم
[B][M1]بر تختهٔ صدق بودی آحاد[M2]زان اول اولیات جویم
[B][M1]بگذشتی و صفر جای تو یافت[M2]از صفر کجا صفات جویم
[B][M1]قحط کرم است روزی جان[M2]از مائده سخات جویم
[B][M1]طفلی است هنر که مادرش مرد[M2]پرورودنش از عطات جویم
[B][M1]گرچه ز ملوک عهد بودی[M2]در زمرهٔ اصفیات جویم
[B][M1]امروز که تشنه زیر خاکی[M2]فیض از کرم خدات جویم
[B][M1]فردا به بهشت گشته سیراب[M2]در کوثر مصطفات جویم
[A]
[B][M1]ضمان‌دار سلامت شد دل من[M2]که دار الملک عزلت ساخت مسکن
[B][M1]امل چون صبح کاذب گشت کم عمر[M2]چو صبح صادقم دل گشت روشن
[B][M1]به وحدت رستم از غرقاب وحشت[M2]به رستم رسته گشت از چاه بیژن
[B][M1]شدستم ز انده گیتی مسلم[M2]چو گشتم ز انده عزلت ممکن
[B][M1]نشاید بردن انده جز به اندوه[M2]نشاید کوفت آهن جز به آهن
[B][M1]دلم آبستن خرسندی آمد[M2]اگر شد مادر گیتی سترون
[B][M1]چو حرص آسود چه روزه چه روزی[M2]چو دیده رفت چه روز و چه روزن
[B][M1]از آتش طعمه خواهم داد دل را[M2]چو دل خرسند شد گو خاک خور تن
[B][M1]ببین هر شام‌گاهی نسر طائر[M2]به خوان همتم مرغ مسمن
[B][M1]سلیمان‌وار مهر حسبی الله[M2]مرا بر خاتم دل شد مبین
[B][M1]نه با یاران کمر بندم چو غنچه[M2]نه بر خصمان سنان سازم چو سوسن
[B][M1]نخواهم چارطاق خیمهٔ دهر[M2]وگر سازد طنابم طوق گردن
[B][M1]مرا یک گوش ماهی بس بود جای[M2]دهان مار چون سازم نشیمن
[B][M1]جهان انباشت گوش من به سیماب[M2]بدان تا نشنوم نیرنگ این زن
[B][M1]مرا دل چون تنور آتشین شد[M2]از آن طوفان همی بارم به دامن
[B][M1]در این پیروزه طشت از خون چشمم[M2]همه آفاق شد بیجاده معدن
[B][M1]اگر نه سرنگونسارستی این طشت[M2]لبالب بودی از خون دل من
[B][M1]من اندر رنج و دونان بر سر گنج[M2]مگس در گلشن و عنقا به گلخن
[B][M1]عجب ترسانم از هر ماده طبعی[M2]اگرچه مبدع فحلم در این فن
[B][M1]لگامم بر دهان افکند ایام[M2]که چون ایام بودم تند و توسن
[B][M1]زبان مار من یعنی سر کلک[M2]کزو شد مهرهٔ حکمت معین
[B][M1]کشد چون مور بر کژدم دلان خیل[M2]که خیل مور، کژدم راست دشمن
[B][M1]نبینی جز مرا نظمی محقق[M2]نیابی جز مرا نثری مبرهن
[B][M1]نیازد جز درخت هند کافور[M2]نیریزد جز درخت مصر روغن
[B][M1]نه نظم من به بیت کس مزور[M2]نه عقد من به در کس مزین
[B][M1]نه پیش من دواوین است و دفتر[M2]نه عیسی را عقاقیر است و هاون
[B][M1]ضمیر من امیر آب حیوان[M2]زبان من شبان واد ایمن
[B][M1]کبوتر خانهٔ روحانیان را[M2]نقط‌های سر کلک من ارزن
[B][M1]سفال نو شود گردون چو باشد[M2]عروس خاطرم را وقت زادن
[B][M1]برای قحط سال اهل معنی[M2]همی بارم ز خاطر سلوی و من
[B][M1]اگر ناهید در عشرتگه چرخ[M2]سراید شعر من بر ساز ارغن
[B][M1]ببخشد مشتری دستار و مصحف[M2]دهد مریخ حالی تیغ و جوشن
[B][M1]ازین نورند غافل چند اعمی[M2]بر این نطقند منکر چند الکن
[B][M1]ازین مشتی سماعیلی ایام[M2]وزاین جوقی سرابیلی برزن
[B][M1]همه قلب وجود و شولهٔ عصر[M2]نعایم‌وار آتش‌خوار و ریمن
[B][M1]همه چون دیگ بی‌سر زاده اول[M2]کنون سر یافته یعنی نهنبن
[B][M1]چون موسیجه همه سر بر هواکش[M2]چو دمسیجه همه دم بر زمین زن
[B][M1]همه بی‌مغز و از بن یافته قدر[M2]که از سوراخ قیمت یافت سوزن
[B][M1]عمود رخش را سازند قبله[M2]نهند آنگاه تهمت بر تهمتن
[B][M1]حدیث کوفیان تلقین گرفته[M2]به اسناد و بقال و قیل و عن‌عن
[B][M1]لقبشان در مصادر کرده مفعول[M2]دو استاد این ز تبریز آن ز زوزن
[B][M1]فرنجک وارشان بگرفته آن دیو[M2]که سریانی است نامش خرخجیون
[B][M1]نداند طبع این حاشا ز حاشا[M2]نداند فهم آن بهمن ز بهمن
[B][M1]یکایک میوه دزد باغ طبعم[M2]ولیک از شاخ بختم میوه افکن
[B][M1]مرا در پارسی فحشی که گویند[M2]به ترکی چرخشان گوید که سن‌سن
[B][M1]چو من لاحول کردم طاعنان را[M2]به گرد من کجا یارند گشتن
[B][M1]نه من دنبالشان دارم به پاسخ[M2]نه جنگ حیز جوید گیو و بهمن
[B][M1]ز تف آه من آن دید خواهد[M2]که از آتش نبیند هیچ خرمن
[B][M1]که با فیل آن کند طیر ابابیل[M2]که نکند هیچ غضبان و فلاخن
[B][M1]تب ربع آمد ایشان را که نامم[M2]به گرد ربع مسکون یافت مسکن
[B][M1]عجب نه گر شب میلاد احمد[M2]نگون سار آمد اصنام برهمن
[B][M1]توئی خاقانیا سیمرغ اشعار[M2]بر این کرکس شعاران بال بشکن
[B][M1]دهان ابلهان دارند، بر دوز[M2]بروت روبهان دارند، برکن
[B][M1]برای آنکه خرازان گه خرز[M2]کنند از سبلت روباه درزن
[B][M1]چو شیر از بهر صید گاو ساران[M2]لعاب طبع گرداگرد می تن
[B][M1]وفا اندک طلب زین دیو مردم[M2]جفا بسیار کش زین سبز گلشن
[B][M1]به درگاه رسول الله بنه بار[M2]که درگاه رسول اعلا و اعلن
[B][M1]مراد کاف و نون طاها و یاسین[M2]که عین رحمت است از فضل ذوالمن
[B][M1]به دستش داده هفت ایوان اخضر[M2]کلید هشت شادروان ادکن
[A]
[B][M1]قحط وفاست در بنهٔ آخر الزمان[M2]هان ای حکیم پردهٔ عزلت بساز هان
[B][M1]در دم سپید مهرهٔ وحدت به گوش دل[M2]خیز از سیاه خانهٔ وحشت به پای جان
[B][M1]هم با عدم پیاده فرو کن به هشت نطع[M2]هم با قدم، سوار برون ران به هفت خوان
[B][M1]سودای این سواد مکن بیش در دماغ[M2]تکلیف این کثیف منه بیش بر روان
[B][M1]فلسی شمر ممالک این سبز بارگاه[M2]صفری شمر فذالک این تیره خاکدان
[B][M1]جیحون آفت است بر آن ابگینه پل[M2]که پایه بلاست بر آ، غول دیده‌بان
[B][M1]چشم بهی مدار که در چشم روزگار[M2]آن ناخنه که بود بدل شد به استخوان
[B][M1]تو غافل و سپهر کشنده رقیب تو[M2]فرزانه خفته و سگ دیوانه پاسبان
[B][M1]دهر سپید دست سیه کاسه‌ای است صعب[M2]منگر به خوش زبانی این ترش میزبان
[B][M1]کن خوش‌ترین نواله که از دست او خوری[M2]لوزینه‌ای است خردهٔ الماس در میان
[B][M1]دل دستگاه توست به دست جهان مده[M2]کاین گنج خانه را ندهد کس به ایرمان
[B][M1]هر لحظه هاتفی به تو آواز می‌دهد[M2]کاین دامگه نه جای امان است الامان
[B][M1]آواز این خطیب الهی تو نشنوی[M2]کز جوش غفلت است تو را گوش دل گران
[B][M1]اول بیار شیر بهای عروس فقر[M2]وانگه ببر قبالهٔ اقبال رایگان
[B][M1]خاتون دار ملک فریدونش خوان که نیست[M2]کابین این عروس کم از گنج کاویان
[B][M1]تا بر در تو مرکب فقر است ایمنی[M2]کاحداث را سوی تو جنیبت شود روان
[B][M1]شمشاد و سرو را ز تموز و خزان چه باک[M2]کز گرم و سرد لاله و گل را رسد زیان
[B][M1]از فقر ساز گل شکر عیش بد گوار[M2]وز فاقه خواه مهر تب جان ناتوان
[B][M1]ازین و آن دوا مطلب چون مسیح هست[M2]زیرا اجل گیاست عقاقیر این و آن
[B][M1]مگذار شاه دل به در مات خانه در[M2]زین در که هست درد ز عزلت فرونشان
[B][M1]خرسند شو به ملکت خرسندی ازوجود[M2]خاسر شناس خسرو و طاغی سمر طغان
[B][M1]اسکندر و تنعم ملک دو روزه عمر[M2]خضر و شعار مفلسی و عمر جاودان
[B][M1]بی‌طعمه و طمع به سر آور چو کرم بید[M2]چون کرم پیله سر چه کنی در سر دهان
[B][M1]زنبور خانهٔ طمع آلوده شد مشور[M2]زنبور وار بیش مکن زین و آن فغان
[B][M1]هم جنس در عدم طلب اینجا مجوی از آنک[M2]نیلوفر از سراب نداده است کس نشان
[B][M1]خودباش انیس خود مطلب کس که پیل را[M2]هم گوش بهتر از پر طاووس پشه‌ران
[B][M1]دانی چه کن ز ناخوش و خوش کم کن آرزو[M2]سیمرغ وش ز ناکس و کس گم کن آشیان
[B][M1]خود را درم خرید رضای خدای کن[M2]دامن ازین خدای فروشان فرو نشان
[B][M1]پرواز در هوای هویت کن از خرد[M2]بر تلهٔ هوا چه پری از تل هوان
[B][M1]از لا رسی به صدر شهادت که عقل را[M2]از لا و هوست مرکب لاهوت زیر ران
[B][M1]لا ز آن شد اژدهای دوسر، تا فرو خورد[M2]هر شرک و شک که در ره الا شود عیان
[B][M1]بنمود صبح صادق دین محمدی[M2]هین در ثناش باش چو خورشید صد زبان
[B][M1]دندان‌های تاج بقا شرع مصطفاست[M2]عقل آفرینش از بن دندان کند ضمان
[B][M1]آنجا که دم گشاد سرافیل دعوتش[M2]جان باز یافت پیر سراندیب در زمان
[B][M1]آنجا که کوفت دولت او کوس لااله[M2]آواز قد صدقت برآمد ز لامکان
[B][M1]آن شاهد لعمرک و شاگرد فاستقم[M2]مخصوص قم فانذر و مقصود کن فکان
[B][M1]آدم به گاهوارهٔ او بود شیر خوار[M2]ادریس هم به مکتب او گشته درس خوان
[B][M1]در دین شفای علت عامل برای حق[M2]زی حق شفیع زلت آدم پی جنان
[B][M1]هم عیب را به عالم اشرار پرده پوش[M2]هم غیب را ز عالم اسرار ترجمان
[B][M1]او سرو جویبار الهی و نفس او[M2]چون سرو در طریقت هم پیر و هم جوان
[B][M1]او آفتاب عصمت و از شرم ذو الجلال[M2]نفکنده بر بیان قلم سایهٔ بنان
[B][M1]مه را دو نیمه کرده به دست چو آفتاب[M2]سایه نه بر زمینش و از ابر سایه بان
[B][M1]گه با چهار پیر زبان کرده در دهن[M2]گه با دو طفل در دهن افکنده ریسمان
[B][M1]مهر آزمای مهرهٔ بازوش جان و عقل[M2]حلقه به گوش حلقهٔ گیسوش انس و جان
[B][M1]حبل الله است معتکفان را دو زلف او[M2]هم روز عید و هم شب قدر اندر او نهان
[B][M1]قدرش مروقی است بر این سقف لاجورد[M2]فرش رفوگری است بر این فرش باستان
[B][M1]بر بام سدره تا در ادنی فکنده رخت[M2]روح القدس دلیلش و معراج نردبان
[B][M1]جبریل هم به نیم ره از بیم سوختن[M2]بگذاشته رکابش و برتافته عنان
[B][M1]جنت ز شرم طلعت او گشته خار بست[M2]دوزخ ز گرد ابلق او گشته گلستان
[B][M1]خورشید بر عمامهٔ او بر فشانده تاج[M2]بر جیس بر رداش فدا کرده طیلسان
[B][M1]آنجا شده به یکدم کز بهر بازگشت[M2]ز آنجا هزار سال رهش بوده تا جهان
[B][M1]هر داستان که آن نه ثنای محمدی است[M2]دستان کاهنان شمر آن را نه داستان
[B][M1]خواهی که پنج نوبت الصابرین زنی[M2]تعلم کن ز چار خلیفه طریق آن
[B][M1]از صادقین وفا طلب از قانتین ادب[M2]وز متقین حیا و ز مستغفرین بیان
[B][M1]همچون درخت گندم باش از برای فرض[M2]گه راست گه خمیده و جان بسته بر میان
[B][M1]گه در سجود باش چو در مغرب آفتاب[M2]گه در رکوع باش چو بر مرکز آسمان
[B][M1]از جسم بهترین حرکاتی صلوة بین[M2]وز نفس بهترین سکناتی صیام دان
[B][M1]یارب دل شکسته و دین درست ده[M2]کآنجا که این دو نیست و بالی‌است بی‌کران
[B][M1]خاقانی از زمانه به فضل تو در گریخت[M2]او را امان ده از خطر آخر الزمان
[B][M1]ز آن پیشتر کاجل ز جهان وارهاندش[M2]از ننگ حبس خانهٔ شروانش وارهان
[B][M1]گر خوانده‌ای سعادت عقباش رد مکن[M2]ور داده‌ای منت دنیاش واستان
[A]
[B][M1]هین کز جهان علامت انصاف شد نهان[M2]ای دل کرانه کن ز میان خانهٔ جهان
[B][M1]طاق و رواق ساز به دروازهٔ عدم[M2]باج و دواج نه به سرا پردهٔ امان
[B][M1]بر نوبهار باغ جهان اعتماد نیست[M2]کاندک بقاست آن همه چون سبزهٔ جوان
[B][M1]بهر منال عیش ز دوران منال بیش[M2]بهر مراد جسم به زندان مدار جان
[B][M1]کن باز را که قلهٔ عرش است جای او[M2]در دود هنگ خاک خطا باشد آشیان
[B][M1]این خاکدان دیو تماشاگه دل است[M2]طفلی تو تا ربیع تو دانند خاکدان
[B][M1]با درد دل دوا ز طبیب امل مجوی[M2]کاندر علاج هست تباشیرش استخوان
[B][M1]مفریب دل به رنگ جهان کان نه تازگی است[M2]گل‌گونه‌ای چگونه کند زال را جوان
[B][M1]آبی است بد گوار و ز یخ بسته طاق پل[M2]سقفی است زر نگار و ز مهتاب نردبان
[B][M1]خورشید از سواد دل تو کجا رود[M2]تا بر سر تو چشمهٔ خضر است سایبان
[B][M1]کی باشدت نجات ز صفرای روزگار[M2]تا با شدت حیات ز خضرای آسمان
[B][M1]بس زورقا که بر سر گردان این محیط[M2]سر زیر شد که تر نشد این سبز بادبان
[B][M1]از اختر و فلک چه به کف داری ای حکیم[M2]گر مغ صفت نه‌ای چه کنی آتش و دخان
[B][M1]مغ را که سرخ روئی از آتش دمیدن است[M2]فرداش نام چیست، سیه روی آن جهان
[B][M1]طشتی است این سپهر و زمین خایه‌ای در او[M2]گر علم طشت و خایه ندانسته‌ای بدان
[B][M1]از حادثات در صف آن صوفیان گریز[M2]کز بود غمگنند و ز نابود شادمان
[B][M1]ز ایشان شنو دقیقهٔ فقر از برای آنک[M2]تصنیف را مصنف بهتر کند بیان
[B][M1]جز فقر هرچه هست همه نقش فانی است[M2]اندر نگین فقر طلب نقش جاودان
[B][M1]تا در دل تو هست دو قبله ز جاه و آب[M2]فقرت هنوز نیست دو قله به امتحان
[B][M1]فقر سیاه پوش چو دندان فرو برد[M2]جاه سپید کار کند خاک در دهان
[B][M1]چون عز عزل هست غم زور و زر مخور[M2]چون فر فقر هست دم مال و مل مران
[B][M1]با تاج خسروی چه کنی از گیا کلاه[M2]با ساز باربد چه کنی پیشهٔ شبان
[B][M1]کس نیست در جهان که به گوهر ز آدمی است[M2]ور هست گو بیا شجره بر جهان بخوان
[B][M1]هر جا که محرمی است خسی هم حریف اوست[M2]آری ز گوشت گاو بود بار زعفران
[B][M1]با ارزن است بیضهٔ کافور هم‌نشین[M2]با فرج استر است زر پاک هم قران
[B][M1]تا پخته نیست مردم شیطان و وحشی است[M2]و آندم که پخته گردد سلطان انس و جان
[B][M1]جو تا که هست خام غذای خر است و بس[M2]چون پخته گشت شربت عیسی ناتوان
[B][M1]خاقانیا ز جیب تجرد برآر سر[M2]وز روزگار دامن همت فرو فشان
[B][M1]منشور فقر بر سر دستار توست رو[M2]منگر به تاج تاش و به طغرای شه طغان
[B][M1]آن نکته یاد کن که در آن قطعه گفته‌ای[M2]« زین بیش آب روی نریزم برای نان»
[B][M1]امروز کدخدای براعت توئی به شرط[M2]تو صدر دار و این دگران وقف آستان
[B][M1]اهل عراق در عرق‌اند از حدیث تو[M2]شروان به نام توست شرف وان و خیروان
[B][M1]شعرت در این دیار وحش خوش تر است از آنک[M2]کشت از میان پشک برآمد به بوستان
[B][M1]ای پای بست مادر و اماندهٔ پدر[M2]برابوالدیه تو را دیده دودمان
[B][M1]همچون زمین ز من چه نشینی ز جای جنب[M2]هل تا شود خراب جهانی به یک زمان
[B][M1]چون کوزهٔ فقاعی ز افسردگان عصر[M2]در سینه جوش حسرت و در حلق ریسمان
[B][M1]قومی مطوقند به معنی چو حرف قوم[M2]مولع به نقش سیم و مزور چو قلب کان
[B][M1]چون گربه پر خیانت و چون موش نقب زن[M2]چون عنکبوت جوله و چون خرمگس عوان
[B][M1]دین ور نه و ریاست کرده به دینور[M2]کیش مغان و دعوت خورده به دامغان
[B][M1]سرشان ببر به خلق چو شکر چو مصطفی[M2]کافکند زیر پای ابوجهل طیلسان
[B][M1]یارب دل شکستهٔ خاقانی آن توست[M2]درد دلش به فیض الهی فرو نشان
[B][M1]اینجا اگر قبول ندارد از آن و این[M2]آنجاش کن قبول علی‌رغم این و آن
[A]
[B][M1]الامان ای دل که وحشت زحمت آورد الامان[M2]بر کران شو زین مغیلانگاه غولان بر کران
[B][M1]برگذر زین سردسیر ظلمت اینک روشنی[M2]درگذر زین خشک‌سال آفت اینک گلستان
[B][M1]جان یوسف زاد را کازاد کرد حضرت است[M2]وارهان زین چار میخ هفت زندان وارهان
[B][M1]ابلقی را کاسمان کمتر چراگاه وی است[M2]چند خواهی بست بر خشک آخور آخر زمان
[B][M1]تا نگارستان نخوانی طارم ایام را[M2]کز برون‌سو زرنگار است از درون‌سو خاکدان
[B][M1]جای نزهت نیست گیتی را که اندر باغ او[M2]نیشکر چون برگ سنبل زهر دارد در میان
[B][M1]روز و شب جان‌سوزی و آنگاه از ناپختگی[M2]روز چون نیلوفری چالاک و شب چون زعفران
[B][M1]تا کی این روز و شب و چندین مغاک و تیرگی[M2]آن درخت آبنوس این صورت هندوستان
[B][M1]از نسیم انس بی‌بهره است سروستان دل[M2]وز ترنج عافیت خالی است نخلستان جان
[B][M1]اندر این خطه که دل خطبه به نام غم کند[M2]سکهٔ گیتی نخواهد داشت نقش جاودان
[B][M1]دل منه بر عشوه‌های آسمان زیرا که هست[M2]بی‌سر و بن کارهای آسمان چون آسمان
[B][M1]زود بینی چون نبات النعش گشتی سرنگون[M2]تا روی بر باد این پیروزه پیکر بادبان
[B][M1]با امل همراه وحدت چون شاه عزلت ران گشاد[M2]مرد چوبین اسب با بهرام چوبین همعنان
[B][M1]در ببند آمال را چون شاه عزلت ران گشاد[M2]جان بهای نهل را در پای اسب او فشان
[B][M1]بی‌نیازی را که هم دل تفته بینی هم جگر[M2]شرب عزلت هم تباشیرش دهد هم ناردان
[B][M1]جهد کن تا ریزه‌خوار خوان دل باشی از آنک[M2]نسر طائر را مگس بینی چو دل بنهاد خوان
[B][M1]آن زمان کز در درآید آفتاب دل تو را[M2]گر توانی سایهٔ خود را برون در نشان
[B][M1]چون تو مهر نیستی را بر گریبان بسته‌ای[M2]هیچ دامانت نگیرد هستی کون و مکان
[B][M1]چهرهٔ خورشید وانگه زحمت مشاطگی[M2]مرکب جمشید وانگه حاجب برگستوان
[B][M1]در دبیرستان خرسندی نوآموزی هنوز[M2]کودکی کن دم مزن چون مهر داری بر زبان
[B][M1]نیست اندر گوهر آدم خواص مردمی[M2]بر ولیعهدان شیطان حرف کرمنا مخوان
[B][M1]خلوتی کز فقر سازی خیمهٔ مهدی شناس[M2]زحمتی کز خلق بینی موکب دجال دان
[B][M1]شش جهت یاجوج بگرفت ای سکندر الغیاث[M2]هفت کشور دیو بستد ای سلیمان الامان
[B][M1]تخت نرد پاک بازان در عدم گسترده‌اند[M2]گر سرش داری برانداز این بساط باستان
[B][M1]مرد همدم آنگه اندوزد که آید در عدم[M2]موم از آتش آنگه افروزد که دارد ریسمان
[B][M1]دل رمیده کی تواند ساخت با ساز وجود[M2]سگ گزیده کی تواند دید در آب روان
[B][M1]تا به نااهلان نگوئی سر وحودت هین و هین[M2]تا ز ناجنسان نجوئی برگ سلوت هان و هان
[B][M1]عیسی از گفتار نااهلی برآمد بر فلک[M2]آدم از وسواس ناجنسی برون رفت از جنان
[B][M1]چند چون هدهد تهدد بینی از رنج و عذاب[M2]تو برای رهنمای ملک پیک رایگان
[B][M1]این گره بادند از ایشان کار سازی کم طلب[M2]کآتشی بالای سر دارند و آبی زیر ران
[B][M1]تا جدائی زین و آن بر سر نشینی چون الف[M2]چون بپیوستی به پایان اوفتی هم در زمان
[B][M1]عقل چون گربه سری در تو همی مالد ز مهر[M2]تا نبرد رشتهٔ جان تو چون موش این و آن
[B][M1]گر تو هستی خستهٔ زخم پلنگ حادثات[M2]پس تو را از خاصیت هم گربه بهتر پاسبان
[B][M1]چار تکبیری بکن بر چار قصل روزگار[M2]چار بالش‌های چار ارکان را به دو نان بازمان
[B][M1]چند بر گوسالهٔ زرین شوی صورت پرست[M2]چند بر بزغالهٔ پر زهر باشی میهمان
[B][M1]ناقهٔ همت به راه فاقه ران تا گرددت[M2]توشه خوشهٔ چرخ و منزل‌گاه راه کهکشان
[B][M1]هم‌چنین بازی درویشان همی زی زانکه هست[M2]جبرئیل اجری کش این قوم و رضوان میزبان
[B][M1]جان مده در عشق زور و زر که ندهد هیچ طفل[M2]لعبت چشم از برای لعبتی از استخوان
[B][M1]اولین برج از فلک صفر است چون تو بهر فقر[M2]اولین پایه گرفتی صفر بهتر خان و مان
[B][M1]چون سرافیل قناعت تا ابد جاندار توست[M2]گو مکن دیوان میکائیل روزی را ضمان
[B][M1]خیز خاقانی ز گنج فقر خلوت خانه ساز[M2]کز چنین توان اندوخت گنج شایگان
[B][M1]آتش اندر جاه زن گو باد در دست تکین[M2]آب رخ در چاه کن گو خاک بر فرق طغان
[B][M1]تخت ساز از حرص تا فرمان دهی بر تاج بخش[M2]پشت کن بر آز تا پهلو زنی با پهلوان
[B][M1]نی صفی الملک را بینی صفائی بر جبین[M2]نی رضی الدوله را یابی رضائی در جنان
[B][M1]گر به رنگ جامه عیبت کرد جاهل باک نیست[M2]تابش مه را ز بانگ سگ کجا خیزد زیان
[B][M1]چون تو یک‌رنگی بدل گر رنگ‌رنگ آید لباس[M2]کی عجب چون عیسی دل بر درت دارد دکان
[B][M1]گرچه رنگین کسوتی صاحب خبر هستی ز عقل[M2]کلک رنگین جامه هم صاحب برید است از روان
[B][M1]چون کتاب الله به سرخ و زرد می‌شاید نگاشت[M2]گر تو سرخ و زرد پوشی هم بشاید بی‌گمان
[B][M1]نی کم از مور است زنبور منقش در هنر[M2]نی کم از زاغ است طاووس بهشتی ز امتحان
[B][M1]باش با عشاق چون گل در جوانی پیر دل[M2]چند ازین ز هاد همچون سرو در پیری جوان
[B][M1]بر زمین زن صحبت این زاهدان جاه جوی[M2]مشتری صورت ولی مریخ سیرت در نهان
[B][M1]چون تنور از نار نخوت هرزه خوار و تیزدم[M2]چون فطیر از روی فطرت بد گوار و جان گزان
[B][M1]اربعین شان را ز خمسین نصاری دان مدد[M2]طیلسان‌شان را ز زنار مجوسی دان نشان
[B][M1]نیست اندر جامهٔ ازرق حفاظ و مردمی[M2]چرخ ازرق پوش اینک عمر کاه و جان ستان
[B][M1]چند نالی چند ازین محنت سرای زاد و بود[M2]کز برای رای تو شروان نگردد خیروان
[B][M1]بچهٔ بازی برو بر ساعد شاهان نشین[M2]بر مگس‌خواران قولنجی رها کن آشیان
[B][M1]ای عزیز مادر و جان پدر تا کی تو را[M2]این به زیر تیشه دارد و آن به سایهٔ دوکدان
[B][M1]ای درین گهوارهٔ وحشت چو طفلان پای بست[M2]غم تو را گهواره جنبان و حوادث دایگان
[B][M1]شیر مردی خیز و خوی شیر خوردن کن رها[M2]تا کی این پستان زهر آلود داری در دهان
[B][M1]گر حوادث پشت امیدت شکست اندیشه نیست[M2]مومیائی هست مدح صاحب صاحب‌قران
[B][M1]حجة الاسلام نجم الدین که گردون بر درش[M2]چون زمین بوسد نگارد عبده بر آستان
[B][M1]جاه او در یک دو ساعت بر سه بعد و چار طبع[M2]پنج نوبت می‌زند د رشش سوی این هفت خوان
[B][M1]تا بت بدعت شکست اقبال نجم سیمگر[M2]سکه نقش بت به زر دادن نیارد در جهان
[B][M1]چارپای منبرش را هشت حمالان عرش[M2]بر کتف دارند کاین مرکز ندارد قدر آن
[B][M1]ای وصی آدم و کارم ز گردون ناتمام[M2]وی مسیح علام و جانم ز گیتی ناتوان
[B][M1]گر نداری هیچ فرزندی شرف داری که حق[M2]هم شرف زین دارد اینک لم‌یلد خوان از قران
[B][M1]بیضه بشکن بچه بیرون آر چون طاووس نر[M2]بیضه پروردن به گنجشکان گذار و ماکیان
[B][M1]کاین نتایج‌های فکر تو تو را بس ذریت[M2]وین معانی‌های بکر تو تو را بس خاندان
[B][M1]چون خود و چون من نبینی هیچ‌کس در شرع و شعر[M2]قاف تا قاف ار بجویی قیروان تا قیروان
[B][M1]زادهٔ طبع منند اینان که خصمان منند[M2]آری آری گربه هست از عطسهٔ شیر ژیان
[B][M1]دشمن جاه منند این قوم کی باشند دوست[M2]جون من از بسطام باشم این گروه از دامغان
[B][M1]ز آن کرامت‌ها که حق با این دروگر زاده کرد[M2]می‌کشند از کینه چون نمرود بر گردون کمان
[B][M1]پا شکستم زین خران، گرچه درست از من شدند[M2]خوانده‌ای تا عیسی از مقعد چه دیدآخر زیان
[B][M1]جان کنند از ژاژخائی تا به گرد من رسند[M2]کی رسد سیر السوافی در نجیب ساربان
[B][M1]صد هزاران پوست از شخص بهائم برکشند[M2]تا یکی زانها کند گردون درفش کاویان
[A]
[B][M1]نطع بگسترد عشق پای فرو کوب هان[M2]خانه فروشی بزن آستیی برفشان
[B][M1]بهر چنین هودج بارگشی دار دل[M2]پیش چنین شاهدی پیشکشی ساز جان
[B][M1]خیز و به صحرای عشق ساز چراگاه از آنک[M2]بابت رخش تو نیست آخور آخر زمان
[B][M1]گلخن ایام را باغ سلامت مگوی[M2]کلبهٔ قصاب را موقف عیسی مدان
[B][M1]هیچ دل گرم را شربت گردون نساخت[M2]ز آنکه تباشیر اوست بیشتری استخوان
[B][M1]کم خور خاقانیا مائدهٔ دهر از آنک[M2]نیست ابا خوشگوار، هست ترش میزبان
[B][M1]تاج امان بایدت پای شهنشاه بوس[M2]نشرهٔ جان بایدت مدح منوچهر خوان
[B][M1]شاه ملایک شعار، شیر ممالک شکار[M2]خسرو اقلیم بخش، رستم توران ستان
[A]
[B][M1]ای لب و خالت بهم طوطی و هندوستان[M2]پیش جمالت منم هندوی جان بر میان
[B][M1]از رخ و زلف تو رست در دل من آبنوس[M2]وز لب و خال تو گشت دیدهٔ من آبدان
[B][M1]ابرش خورشید را ناخنه آمد ز رشک[M2]تا تو به شب رنگ حسن تاخته‌ای در جهان
[B][M1]رو که ز عکس لبت خوشهٔ پروین شده است[M2]خوشهٔ خرمای تر بر طبق آسمان
[B][M1]صبر من از بی‌دلی است از تو که مجروح را[M2]چاره ز بی‌مرهمی است سوختن پرنیان
[B][M1]با همه کآزاد نیست یک سر مویم ز تو[M2]نیست تو را از وفا بر سر موئی نشان
[B][M1]گرچه ز افغان مرا با تو زبان موی شد[M2]در همه عالم منم موی شکاف از زبان
[B][M1]طبع چو خاقانیی بستهٔ سودا مدار[M2]بشکن صفراتی او ز آن لب چون ناردان
[B][M1]عهد کهن تازه کن کو سخنان تازه کرد[M2]خاصه ثنای ملک کرد ضمیرش ضمان
[B][M1]ناصر ملت طراز، قاهر بدعت گداز[M2]شاه خلیفه پناه خسرو سلطان نشان
[A]
[B][M1]تا نفخات ربیع صور دمید از دهان[M2]کالبد خاک را نزل رسید از روان
[B][M1]غاشیه‌دار است ابر بر کتف آفتاب[M2]غالیه‌سای است باد بر صدف بوستان
[B][M1]کرد قباهای گل خشتک زرین پدید[M2]کرد علم‌های روز پرچم شب را نهان
[B][M1]روز به پروار بود فربه از آن شد چنین[M2]شب تن بیمار داشت لاغر ازین شد چنان
[B][M1]عکس شکوفه ز شاخ بر لب آب اوفتاد[M2]راست چو قوس قزح برگذر کهکشان
[B][M1]مریم دوشیزه باغ، نخل رطب بید بن[M2]عیسی یک روزه گل، مهد طرب گلستان
[B][M1]نی عجب ار جای برف گرد بنفشه است از آنک[M2]معدن کافور هست خطهٔ هندوستان
[B][M1]شاخ چو آدم ز باد زنده شد و عطسه داد[M2]فاخته الحمد خواند گفت که جاوید مان
[B][M1]دوش که بود از قیاس شکل شب از ماه نو[M2]هندوی حلقه به گوش گرد افق پاسبان
[B][M1]داد نقیب صبا عرض سپاه بهار[M2]کز دو گروهی بدید یاوگیان خزان
[B][M1]خیل بنفشه رسید با کله دیلمی[M2]سوسن کن دید کرد آلت زوبین عیان
[B][M1]شاه ریاحین بساخت لشکر گاه از چمن[M2]نیسان کان دید کرد لشکری از ضیمران
[B][M1]بید برآورد برگ آخته چون گوش اسب[M2]سبزه چو آن دید گرد چارهٔ برگستوان
[B][M1]از پی سور بهار یاسمن آذین ببست[M2]بستان کان دید کرد قبه‌ای از ارغوان
[B][M1]لاله چو جام شراب پارهٔ افیون در او[M2]نرگس کان دید از زر تر جرعه دان
[B][M1]بود سر کوکنار حقهٔ سیماب رنگ[M2]غنچه که آن دید کرد مهرهٔ شنگرف‌سان
[B][M1]مجلس گلزار داشت منبری از شاخ سرو[M2]بلبل کان دید کرد زمزمهٔ بیکران
[B][M1]قمری درویش حال بود ز غم خشک مغز[M2]نسرین کان دید کرد لخلخهٔ رایگان
[B][M1]فاخته گفت از سخن نایب خاقانیم[M2]گلبن کن دید کرد مدحت شاه امتحان
[B][M1]شاه سلاطین فروز خسرو شروان که چرخ[M2]خواند به دوران او شروان را خیروان
[B][M1]زهره و دهره بسوخت کوکبهٔ رزم او[M2]زهرهٔ زهره به تیغ دهرهٔ دهر از سنان
[B][M1]گوشه و خوشه بساخت از پی مجد و ثنا[M2]گوشهٔ عرش از سریر، خوشهٔ چرخ از بنان
[B][M1]دولت و صولت نمود شیر علم‌های او[M2]دولت ملک عجم، صولت تیغ یمان
[B][M1]پایه و مایه گرفت هم کف و هم جام او[M2]پایهٔ بحر محیط، مایهٔ حوض جنان
[B][M1]راحت و ساحت نگر از در او مستعار[M2]راحت جان از خرد، ساحت کون از مکان
[B][M1]غایت و آیت شناس نامزد حضرتش[M2]غایت نصر از غزا، آیت وحی از بیان
[B][M1]یافته و بافته است شاه چو داود و جم[M2]یافته مهر کمال، بافته درع امان
[B][M1]ساخته و تاخته است بخت جهان‌گیر او[M2]ساخته شعرا براق تاخته بر فرقدان
[B][M1]سوده و بوده شمار اشهب میمونش را[M2]سوده قضا در رکاب، بوده قدر در عنان
[B][M1]بسته و خسته روند تیغ وران پیش او[M2]بسته به شست کمند، خسته به گرز گران
[B][M1]ای به شبستان ملک با تو ظفر خاصگی[M2]وای به دبستان شرع با تو خرد درس خوان
[B][M1]کعبهٔ جان صدر توست، چار ملک چار رکن[M2]رستم دین قدر توست هفت فلک هفت‌خوان
[B][M1]قدر تو کی دل نهد بر فلک و چون بود[M2]در وطن عنکبوت کرگدن و آشیان
[B][M1]دهر جلال تو دید ایمان آورد و گفت[M2]کای ملکوت اسجد و اکادم وقت است هان
[B][M1]تیغ تو داند که چیست رمز و اشارات دین[M2]طرفه بود هندویی از عربی ترجمان
[B][M1]نیست نظیر تو خصم خود نبود یک بها[M2]تاج سر کوکنار، افسر نوشیروان
[B][M1]در دل دشمن نگر مانده ز تیغت خیال[M2]چون شبه‌گون شیشه‌ای نقش پری اندران
[B][M1]حلق بداندیش را وقت طناب است از آنک[M2]گردن قرابه را هست نکو ریسمان
[B][M1]گونهٔ حصرم گرفت تیغ تو و بر عدو[M2]ناشده انگور می، سرکه شد اندر زمان
[B][M1]چرخ مقرنس نهاد قصر مشبک شود[M2]چو ز گشاد تو رفت چوبهٔ تیر از کمان
[B][M1]رو که جهان ختم کرد بر تو جهان داشتن[M2]بر دگران گو فلک عزلت شاهی بران
[B][M1]از کف و شمشیر توست معتدل ارکان ملک[M2]زین دو اگر کم کنی ملک شود ناتوان
[B][M1]راستی چنگ را بیست و چهار است رود[M2]چون یکی از وی گسست کژ شود او بی‌گمان
[B][M1]گرچه بدون تو چرخ تاج و نگین داد لیک[M2]رقص نزیبد ز بز، تیشه زنی از شبان
[B][M1]گرچه مشعبد ز موم خوشهٔ انگور ساخت[M2]ناید از آن خوشه‌ها آب خوشی در دهان
[B][M1]گر فلکت بنده گشت نقص کمال تو نیست[M2]رونق سکبا نرفت، گر تره آمده به خوان
[B][M1]کی شود از پای مور دست سلیمان به عیب[M2]کی کند از مرغ گل صنعت عیسی زبان
[B][M1]خسرو صاحب خراج بر سر عالم توئی[M2]بنده به دور تو هست شاعر صاحب‌قران
[B][M1]گر به جهان زین نمط کس سخنی گفته است[M2]بنده به شمشیر شاه باد بریده زبان
[B][M1]شاه جهان نظم غیر داند از سحر من[M2]اهل بصر گوشت گاو دانند از زعفران
[B][M1]گرچه به چشم عوام سنگچه چو لولو است[M2]لیک تف آفتاب فرق کند این و آن
[B][M1]ای فر پر هماتی سایهٔ درگاه تو[M2]شهپر جبریل باد بر سر تو سایبان
[B][M1]باد خورنده چو خاک جرعهٔ جام تو جم[M2]باد برنده چو مور ریزهٔ خوان تو جان
[B][M1]هاتف نوروز باد بر تو دعا گوی خیر[M2]تا ابد آمین کناد عاقلهٔ انس و جان
[A]
[B][M1]تا رقم حسن تو زد آسمان[M2]نامزد عشق تو آمد جهان
[B][M1]حلقه به گوش غم تو گشت عقل[M2]غاشیه‌دار لب تو گشت جان
[B][M1]زلف تو شیطان ملایک فریب[M2]روی تو سلطان ممالک ستان
[B][M1]عشق تو آورده قیامت پدید[M2]فتنهٔ تو کرده سلامت نهان
[B][M1]تابش رخسار تو از راه چشم[M2]کرد چراگاه دل از ارغوان
[B][M1]سلسله‌های فلک است آن دو زلف[M2]تا نکنی قصد سرش، هان و هان
[B][M1]ز آنکه جهان یکسره گردد خراب[M2]گر ببری سلسلهٔ آسمان
[B][M1]حلقه‌ای ار کم شود از زلف تو[M2]خاتم جم خواه به تاوان آن
[B][M1]در لب تو هست ز کوثر اثر[M2]در دل خاقانی از آتش نشان
[B][M1]قبلهٔ تو اختر جوزا رکاب[M2]قدوهٔ او گوهر دریا بنان
[B][M1]حرز امم، حبر امام احمشاد[M2]قاضی شه پرور و سلطان نشان
[A]
[B][M1]از همه عالم شده‌ام بر کران[M2]بسته به سودای تو جان بر میان
[B][M1]جان نه و چون سایه به تو زنده‌ام[M2]با تو و صد ساله ره اندر میان
[B][M1]از تب هجران تو ناخن کبود[M2]پیش تو انگشت زنان کالامان
[B][M1]آن نه ز گریه است که چشمم به قصد[M2]هست گهر ریز به سوی دهان
[B][M1]لیک زبانم چو حدیثت کند[M2]دیده نثار آرد بهر زبان
[B][M1]وصل تو بی‌هجر توان دید؟ نی[M2]گوشت جدا کی شود از استخوان
[B][M1]چون کنم افغان که ز تف جگر[M2]سوخته شد در دهن من فغان
[B][M1]در بصرم سفته شده است آفتاب[M2]ز آنکه مرا دیده شد الماس دان
[B][M1]دود دلم گر به فلک برشود[M2]هفت فلک هشت شود در زمان
[B][M1]بیعگه غم دل خاقانی است[M2]زان کشد اندوه در او کاروان
[B][M1]وین رمقی کز رقمش مانده است[M2]از ظل خورشید سپهر آستان
[B][M1]مشتری عصمت و خورشید دین[M2]صدر ازل قدر ابد قهرمان
[B][M1]نایب سلطان هدی، احمشاد[M2]کوست در اقلیم کرم کامران
[A]
[B][M1]شاعر ساحر منم اندر جهان[M2]در سخن از معجزه صاحب قران
[B][M1]از شجر من شعرا میوه چین[M2]وز صحف من فضلا عشر خوان
[B][M1]وز حسد لفظ گهر پاش من[M2]در خوی خونین شده دریا و کان
[B][M1]نعش و پرن بافته در نظم و نثر[M2]ساخته دیباچهٔ کون و مکان
[B][M1]وز بنهٔ طبع در این خشک‌سال[M2]نزل بیفکنده و بنهاده خوان
[B][M1]حور شود دست بریده چو من[M2]یوسف خاطر بنمایم عیان
[B][M1]اهل زمان را به زبان خرد[M2]از ملکوت و ملکم ترجمان
[B][M1]وحدت من داده ز دولت خبر[M2]عزلت من کرده به عزت ضمان
[B][M1]برده از آن سوی عدم رخت و بخت[M2]مانده ازین سوی جهان خان و مان
[B][M1]گر کلهم بخشی و گر سر بری[M2]زین نشوم غمگن و ز آن شادمان
[B][M1]من به سخن مبدع و منکر مرا[M2]جوقی ازین سر سبک جان گران
[B][M1]دیدهٔ بینا نه و لاف بصر[M2]گوهر دریا نه و لاف بیان
[B][M1]این چو مگس خون خور و دستاردار[M2]و آن چو خره سرزن و باطیلسان
[B][M1]عقل گریزان ز همه کز خروش[M2]نیک گریزد دل شیر ژیان
[B][M1]شبه شتر مرغ نه اشتر نه مرغ[M2]آتش خواران هوا و هوان
[B][M1]بیت فرومایهٔ این منزحف[M2]قافیهٔ هرزهٔ آن شایگان
[B][M1]خشک عبارت چو سموم تموز[M2]سرد معانی چو دم مهرگان
[B][M1]خنده زنم چون به دو منحول سست[M2]سخت مباهات کنند این و آن
[B][M1]هست عیان تا چه سواری کند[M2]طفل به یک چوب و دو تا ریسمان
[B][M1]خاطر خاقانی و مریم یکی است[M2]وین جهلا جمله یهودی گمان
[B][M1]حجت معصومی مریم بس است[M2]عیسی یک‌روزه گه امتحان
[B][M1]نشرهٔ من مدح امام است و بس[M2]تا نرسد ز اهرمنانم زیان
[B][M1]پیر دبستان علوم، احمشاد[M2]کز شرفش دهر خرف شد جوان
[B][M1]حشمت او مالک رق رقاب[M2]عصمت او سالک خط جنان
[B][M1]بینش او دید کمین گاه کن[M2]دانش او یافت گذر گاه کان
[B][M1]هست به تایید و خصال اور مزد[M2]قاضی از آن گشت بر اهل جهان
[B][M1]هست جنیبت کش او نفس کل[M2]عالم از آن می‌رودش در عنان
[B][M1]ای کف تو عالم جودآفرین[M2]جاه تو در عالم جان داستان
[B][M1]معتکفان حرم غیب را[M2]نیست به از خاطر تو میزبان
[B][M1]کنگرهٔ قلعهٔ اسلام را[M2]نیست به از خامهٔ تو دیده بان
[B][M1]از پی کین توختن از خصم تو[M2]آبی زره دارد و آتش سنان
[B][M1]چرخ مرا وقت ثنای تو گفت[M2]تیر ملک نطق ستاره فشان
[B][M1]مادحی‌ام گاه سخن بی‌نظیر[M2]در طلب نام نه در بند نان
[B][M1]طمع نبینی به بر طبع من[M2]پیل که بیند به سر نردبان؟
[B][M1]منذ قضی الله و جف القلم[M2]اصبح فی وصفک رطب اللسان
[B][M1]زین متنحل سخنانم مبین[M2]زین متشاعر لقبانم مدان
[B][M1]دانم و داند خرد پاک تو[M2]موج محیط از تری ناودان
[B][M1]خسته دلم شاید اگر بخشدم[M2]کلک و بنان تو شفای جنان
[B][M1]نیست عجب گر شود از کلک تو[M2]شوره ستان دل من بوستان
[B][M1]بس که بزرگان جهان داده‌اند[M2]خرد سران را شرف جاودان
[B][M1]مورچه را جای شود دست جم[M2]سوی مگس وحی کند غیب‌دان
[B][M1]حق به شبان تاج نبوت دهد[M2]ورنه نبوت چه شناسد شبان
[B][M1]سوی زنی نامه فرستد به لطف[M2]پادشه دام و دد و انس و جان
[B][M1]از در سید سوی گبران رسید[M2]نامهٔ پران و برید روان
[B][M1]نور مه از خار کند سرخ گل[M2]قرص خور از سنگ کند بهرمان
[B][M1]ابر گهر پاشد بر تیره خاک[M2]باد گلستان کند از گلستان
[B][M1]سنت فضل و کرم است این همه[M2]وین همه در وصف تو گفتن توان
[B][M1]ای به وفای تو میان بسته چرخ[M2]وز تو هدی را مدد بیکران
[B][M1]صدر تو میدان کرامات باد[M2]و اسب سعادات تو را زیر ران
[B][M1]محتمل مرقد تو فرقدین[M2]متصل مسند تو شعریان
[B][M1]کلک تو چون نام تو اقلیم گیر[M2]عمر تو چون عقل تو جاوید مان
[B][M1]فتنه ز تو خفته به خواب عروس[M2]دولت بیدار تو را پاسبان
[A]
[B][M1]ای نایب عیسی از دو مرجان[M2]وی کرده ز آتش آب حیوان
[B][M1]ای زهر تو دستگیر تریاق[M2]وی درد تو پای‌مرد درمان
[B][M1]از جام تو صاف نوش‌تر، تیغ[M2]در دام تو صید خوارتر جان
[B][M1]جزع تو به غمزه برده جان‌ها[M2]لعل تو به بوسه داده تاوان
[B][M1]وصل تو به زیر پر سیمرغ[M2]پرورده به سایهٔ سلیمان
[B][M1]در عین قبول تو خرد را[M2]یک رنگ نموده کفر و ایمان
[B][M1]از جور تو در میان عشاق[M2]برخاسته صورت گریبان
[B][M1]گر فتنه نبایدت که خیزد[M2]طیره منشین و طره مفشان
[B][M1]خاقانی را به کوی عشقت[M2]کاری است برون ز وصل و هجران
[B][M1]راهی است ورا به کعبهٔ مجد[M2]بی‌زحمت ناقه و بیابان
[B][M1]ختم فضلا موفق الدین[M2]مقصود قران و صدر اقران
[B][M1]عبد الغفار کآسمان را[M2]در ساحت قدر اوست جولان
[B][M1]صدری که ز آفرینش او[M2]مستوجب آفرین شد ارکان
[B][M1]از بخت جوان او کنم یاد[M2]چون دستن کشم به پیر دهقان
[A]
[B][M1]اکنون که گشاد گل گریبان[M2]دست من و دامن گلستان
[B][M1]بی‌بادهٔ زر فشان نباشم[M2]چون باد شده است عنبرافشان
[B][M1]خاصه که به هر طرف نشسته است[M2]صد باربد از هزار دستان
[B][M1]از شاخ شکوفه ریز گوئی[M2]کرده است فلک ستاره باران
[B][M1]آن رنگ سیاه لاله ماناک[M2]اندر دل مشتری است کیوان
[B][M1]در پیکر باغ شکل نرگس[M2]چشمی است که ریخته است مژگان
[B][M1]بر قامت گل قبای اطلس[M2]زربفت نهاده گرد دامان
[B][M1]با هم گل و سبزه و بنفشه[M2]چون قوس قزح به رنگ الوان
[B][M1]وقت طرب است و روز عشرت[M2]ایام گل است و فصل نیسان
[B][M1]زین پس من و آستین پر زر[M2]خاقانی و آستان جانان
[B][M1]در باغ ثنای صاحب الجیش[M2]چون فاخته ساخته است الحان
[B][M1]فهرست دول موفق الدین[M2]کز خط سعادت اوست عنوان
[B][M1]عبد الغفار کز کمالش[M2]در کتم عدم گریخت نقصان
[B][M1]بر نطع جلال نه فلک را[M2]شش ضربه دهد ز قدر و امکان
[B][M1]ارجو که مرا به دولت او[M2]دشوار زمانه گردد آسان
[A]
[B][M1]یعقوب دلم، ندیم احزان[M2]یوسف صفتم، مقیم زندان
[B][M1]او در چه آب بد ز اخوت[M2]من در چه آتشم ز اخوان
[B][M1]چون صفر و الف تهی و تنها[M2]چون تیر و قلم نحیف و عریان
[B][M1]صد رزمهٔ فضل بار بسته[M2]یک مشتریم نه پیش دکان
[B][M1]از دل سوی دیده می‌برم سیل[M2]آری ز تنور خاست طوفان
[B][M1]شنگرف ز اشک من ستاند[M2]صورتگر این کبود ایوان
[B][M1]یارب چه شکسته دل شدستم[M2]از ننگ شکسته نام اران
[B][M1]الحق چه فسانه شد غم من[M2]از شر فسانه گوی شروان
[B][M1]گاه از سگ ابترم به فریاد[M2]گاه از خر اعورم به افغان
[B][M1]این خیره کشی است مار سیرت[M2]وان زیر بری است موش دندان
[B][M1]من جسته چو باغبان پس این[M2]بنشسته چو گربه در پی آن
[B][M1]هم صورت من نیند و این به[M2]چون نیستم از صفت چو ایشان
[B][M1]نسبت دارند تا قیامت[M2]ایشان ز بهمیه من ز انسان
[B][M1]جز دعوت شب مرا چه چاره[M2]هان ای دعوات نیم شب، هان
[B][M1]خاقانی امید را مکن قطع[M2]از فضل خدای حال گردان
[B][M1]از دیدهٔ روزگار بی‌نور[M2]در سایهٔ صدر باش پنهان
[B][M1]بگزیدهٔ حق موفق الدین[M2]کز باطل شد سپید دیوان
[B][M1]عبد الغفار کز سر کلک[M2]در خلد ممالک اوست رضوان
[B][M1]عمان و محیط و نیل و جیحون[M2]جودی و حری و قاف و ثهلان
[B][M1]هر هشت، بر سخا و حلمش[M2]با جدول و خردلند یکسان
[B][M1]ای کرده جلال تو چو تقدیر[M2]وافکنده کمال تو چو یزدان
[B][M1]در گوش زمانه حلقهٔ حکم[M2]بر دوش جهان ردای فرمان
[B][M1]خورشید دلی و مشتری زهد[M2]احمد سیری و حیدر احسان
[B][M1]شد لاجرم از برای مدحت[M2]کهتر چو عطارد و چو حسان
[B][M1]با پشت و دل شکسته آمد[M2]در خدمت تو درست پیمان
[B][M1]هم بر در مصطفی نکوتر[M2]انس انس و سلوک سلمان
[B][M1]گر مدح تو دیرتر ادا کرد[M2]سری است دراین میان نه طغیان
[B][M1]یعنی تو محمدی به صورت[M2]گر چند نه‌ای به وحی و برهان
[B][M1]او خاتم انبیاست لیکن[M2]آمد پس از انبیا به کیهان
[B][M1]مقصود طبیعت آدمی بود[M2]از حیوان و نبات و ارکان
[B][M1]بعد از سه مراتب آدمی‌زاد[M2]بعد از سه کتب رسید فرقان
[B][M1]اندیک عمل بود به آخر[M2]از اول فکرت فراوان
[B][M1]گل با همه خرمی که دارد[M2]از بعد گیا رسد به بستان
[B][M1]بس شاخ که بشکفد به خرداد[M2]میوه‌اش نخورند جز به آبان
[B][M1]افزار ز بس کنند در دیگ[M2]حلوا ز پس آورند بر خوان
[B][M1]ای آنکه صریر خامهٔ تو[M2]زد خنجر شاه را به افسان
[B][M1]غرید پلنگ دولت تو[M2]بر شیر دلان درید خفتان
[B][M1]آن کس که تو را نداشت طاعت[M2]در عصبهٔ تو نمود عصیان
[B][M1]آن خواهد دید از شه شرق[M2]کز پور قباد دید نعمان
[B][M1]یعنی فکند به پای پیلش[M2]تا پخچ شود میان میدان
[B][M1]تو صاحب کار جبرئیلی[M2]بد گوی تو نیم کار شیطان
[B][M1]پروردهٔ نان توست و از کفر[M2]در نعمت تو نموده کفران
[B][M1]نانش مفرست پیش کز تو[M2]واخواست کند به حشر حنان
[B][M1]نان تو چو قطرهٔ ربیع است[M2]احرار صدف مثال عطشان
[B][M1]قطره که ودیعت صدف شد[M2]لؤلؤ گردد به بحر عمان
[B][M1]باز ار به دهان افعی افتد[M2]زهری گردد هلاک حیوان
[B][M1]بیمار دل است و دارد از کبر[M2]سرسام خلاف و درد خذلان
[B][M1]مشنو ترهات او که بیمار[M2]پرگوید و هرزه روز بحران
[B][M1]ای دیدهٔ عقل در تو شاخص[M2]اوهام ز رتبت تو حیران
[B][M1]بی‌یاری چون تویی نگردد[M2]کار چو منی به برگ و سامان
[B][M1]بی‌امر خدا و کف موسی[M2]نتوان کردن ز چوب ثعبان
[B][M1]من صد رهیم تو را ز یک دل[M2]تو صد سپهی به یک قلمران
[B][M1]از نکتهٔ بکر و نوک خامه[M2]من موی شکافم و تو سندان
[B][M1]بسپرده شدم به پای اعدا[M2]مسپار مرا به دست نسیان
[B][M1]برهان داری، مرا به یک لفظ[M2]از پنجهٔ روزگار برهان
[B][M1]تو خورشیدی و من در این عصر[M2]افسرده به سرد سیر حرمان
[B][M1]در من نظری بکن که خورشید[M2]بسیار نظر کند به ویران
[B][M1]گیرم که دل تو بی‌نیاز است[M2]از شاعر فاضل و سخندان
[B][M1]هم هندوکی بباید آخر[M2]بر درگه تو غلام و دربان
[B][M1]هنگام سخن مکن قیاسم[M2]ز آن دشمن روی نامسلمان
[B][M1]آن کو ز دهان رید همه سال[M2]کی شکر خاید او بدین سان
[B][M1]تصنیف نهاده بر من از جهل[M2]الحق اولی است آن به بهتان
[B][M1]گفتا ز برای عشق‌بازی[M2]ببرید سپید موی بهمان
[B][M1]لیکن جائی که باشد آنجا[M2]از خانه خدائیش پشیمان
[B][M1]من دادم پاسخ اینت نکته[M2]او جسته خلافم اینت نادان
[B][M1]وین طرفه که مؤبدی گرفته است[M2]با یک دو کشیش رنگ کشخان
[B][M1]معنی نه و نقش ریش و دستار[M2]حکمت نه و دین اهل یونان
[B][M1]اقلیم گرفته در حماقت[M2]تعلیم نکرده در دبستان
[B][M1]کرده ز برای خربطی چند[M2]از باد بروت ریش پالان
[B][M1]یزدانش ز لعنت آفریده[M2]وز تربیتش جهان پشیمان
[B][M1]در طفلی بوده راکع و جلد[M2]و امروز به سجده گشته کسلان
[B][M1]از مسخرگی گذشت و برخاست[M2]پیغامبری ز مکر و دستان
[B][M1]صد لعنت باد بر وجودش[M2]بر امت او هزار چندان
[B][M1]سبحان الله کاین سگک را[M2]چون سست فرو گذاشت سبحان
[B][M1]ای در کنف تو عالم ایمن[M2]از حیف زمان و صرف دوران
[B][M1]آن را که غلامی تو دادند[M2]او را چه عم از هزار سلطان
[B][M1]هرکس که نیوشد این قصیده[M2]از حد عراق تا خراسان
[B][M1]داند که تو نیک پایمردی[M2]خاقانی را به صدر خاقان
[B][M1]زین به سخن آورم به فرت[M2]لیک از پی نام نز پی نان
[B][M1]عید آمدو من مصحف عید[M2]این نقد بسخته‌ام به میزان
[B][M1]دارم دلکی کبوترآسا[M2]پیش تو کنم به عید قربان
[B][M1]بادی به چهار فصل خرم[M2]بادی به هزار عید شادان
[B][M1]رای تو و رای هفت طارم[M2]خصم تو فرود هفت بنیان
[A]
[B][M1]هان! ای دل ِ عبرت‌بین! از دیده عبر کن! هان![M2]ایوان ِ مدائن را آیینه‌ی عبرت دان!
[B][M1]یک‌ره زِ لب ِ دجله منزل به مدائن کن[M2]وَ ز دیده دُوُم دجله بر خاک ِ مدائن ران
[B][M1]خود دجله چنان گرید صد دجله‌ی خون گویی[M2]ک‌از گرمی ِ خوناب‌اش آتش چکد از مژگان
[B][M1]بینی که لب ِ دجله چون کف به دهان آرد؟[M2]گوئی زِ تَف ِ آه‌اش لب آبله زد چندان
[B][M1]از آتش ِ حسرت بین بریان جگر ِ دجله[M2]خود آب شنیده‌ستی ک‌آتش کُنَد اَش بریان
[B][M1]بر دجله گِری نونو! وَ ز دیده زکات‌اش ده[M2]گرچه لب ِ دریا هست از دجله زکات‌اِستان
[B][M1]گر دجله درآمیزد باد ِ لب و سوز ِ دل[M2]نیمی شود افسرده، نیمی شود آتش‌دان
[B][M1]تا سلسله‌ی ایوان بگسست مدائن را[M2]در سلسله شد دجله، چون سلسله شد پیچان
[B][M1]گه‌گه به زبان ِ اشک آواز ده ایوان را[M2]تا بو که به گوش ِ دل پاسخ شنوی ز ایوان
[B][M1]دندانه‌ی هر قصری پندی دهد اَت نو نو[M2]پند ِ سر ِ دندانه بشنو زِ بن ِ دندان
[B][M1]گوید که تو از خاکی، ما خاک تو ایم اکنون[M2]گامی دو سه بر ما نه و اشکی دو سه هم بفشان
[B][M1]از نوحه‌ی جغدالحق مائیم به درد ِ سر[M2]از دیده گلابی کن، درد ِ سر ِ ما بنشان
[B][M1]آری! چه عجب داری؟ ک‌اندر چمن ِ گیتی[M2]جغد است پی ِ بلبل؛ نوحه‌ست پی ِ الحان
[B][M1]ما بارگه ِ دادیم این رفت ستم بر ما[M2]بر قصر ِ ستم‌کاران تا خود چه رسد خذلان
[B][M1]گوئی که نگون کرده‌ست ایوان ِ فلک‌وش را[M2]حکم ِ فلک ِ گردان؟ یا حکم ِ فلک‌گردان؟
[B][M1]بر دیده‌ی من خندی ک‌این‌جا زِ چه می‌گرید![M2]خندند بر آن دیده ک‌این‌جا نشود گریان
[B][M1]نی زال ِ مدائن کم از پیرزن ِ کوفه[M2]نه حجره‌ی تنگ ِ این کم‌تر زِ تنور ِ آن
[B][M1]دانی چه؟ مدائن را با کوفه برابر نه![M2]از سینه تنوری کن وَ ز دیده طلب طوفان
[B][M1]این است همان ایوان ک‌از نقش ِ رخ ِ مردم[M2]خاک ِ در ِ او بودی دیوار ِ نگارستان
[B][M1]این است همان درگَه ک‌اورا زِ شهان بودی[M2]دیلم مَلِک ِ بابِل، هندو شه ِ ترکستان
[B][M1]این است همان صفّه ک‌از هیبت ِ او بردی[M2]بر شیر ِ فلک حمله شیر ِ تن ِ شادروان
[B][M1]پندار همان عهد است. از دیده‌ی فکرت بین![M2]در سلسله‌ی درگَه، در کوکبه‌ی میدان
[B][M1]از اسب پیاده شو، بر نَطع ِ زمین رُخ نه[M2]زیر ِ پی ِ پیل‌اش بین شه‌مات شده نُعمان
[B][M1]نی! نی! که چو نُعمان بین پیل‌افکن ِ شاهان را[M2]پیلان ِ شب و روز اَش کُشته به پی ِ دوران
[B][M1]ای بس شه ِ پیل‌افکن ک‌افکند به شه‌پیلی[M2]شطرنجی ِ تقدیر اَش در مات‌گَه ِ حرمان
[B][M1]مست است زمین. زیرا خورده‌ست به‌جایِ می[M2]در کاس ِ سر ِ هرمز، خون ِ دل ِ نوشروان
[B][M1]بس پند که بود آن‌گه بر تاج ِ سر اَش پیدا[M2]صد پند ِ نو است اکنون در مغز ِ سر اَش پنهان
[B][M1]کسری و ترنج ِ زر، پرویز و تره‌ی زرّین[M2]بر باد شده یک‌سر، با خاک شده یک‌سان
[B][M1]پرویز به هر خوانی زرّین‌تره گستردی[M2]کردی زِ بساط ِ زر، زرّین‌تره را بستان
[B][M1]پرویز کنون گم شد! زآن گم‌شده کم‌تر گو[M2]زرّین تره کو برخوان؟ رو «کَم تَرَکوا» برخوان
[B][M1]گفتی که کجا رفتند آن تاج‌وران اینک؟[M2]ز ایشان شکم ِ خاک است آبستن ِ جاویدان
[B][M1]بس دیر همی‌زاید آبستن ِ خاک، آری[M2]دشوار بود زادن، نطفه ستدن آسان
[B][M1]خون ِ دل ِ شیرین است آن می که دهد رَزبُن[M2]ز آب و گِل ِ پرویز است آن خُم که نهد دهقان
[B][M1]چندین تن ِ جبّاران ک‌این خاک فرو خورده‌ست[M2]این گرسنه‌چشم آخر هم سیر نشد ز ایشان
[B][M1]از خون ِ دل ِ طفلان سرخاب ِ رخ آمیزد[M2]این زال ِ سپید ابرو، وین مام ِ سیه‌پستان
[B][M1]خاقانی ازین درگه دریوزه‌ی عبرت کن[M2]تا از در ِ تو زین‌پس دریوزه کند خاقان
[B][M1]امروز گر از سلطان رندی طلبد توشه[M2]فردا زِ در ِ رندی توشه طلبد سلطان
[B][M1]گر زاد ِ ره ِ مکه تحفه‌ست به هر شهری[M2]تو زاد ِ مدائن بَر تحفه ز پی ِ شروان
[B][M1]هرکس برَد از مکّه سبحه زِ گِل ِ جمره[M2]پس تو ز مدائن بَر سبحه ز گل ِ سلمان
[B][M1]این بحر ِ بصیرت بین! بی‌شربت از او مگذر[M2]ک‌از شطّ ِ چنین بحری لب‌تشنه شدن نتوان
[B][M1]اِخوان که زِ راه آیند، آرند ره‌آوردی[M2]این قطعه ره‌آورد است از بهر ِ دل ِ اِخوان
[B][M1]بنگر که در این قطعه چه سحر همی راند[M2]معتوه ِ مسیحا دل، دیوانه‌یِ عاقل جان
[A]
[B][M1]دوش چو سلطان چرخ تافت به مغرب عنان[M2]گشت ز سیر شهاب روی هوا پر سنان
[B][M1]داد به گیتی ظلام سایهٔ خاک سیاه[M2]یافت ز انجم فروغ انجمن کهکشان
[B][M1]گشت چو جنت ز نور قبهٔ چرخ از نجوم[M2]شد چو جهنم به وصف دمهٔ ارض از دخان
[B][M1]شام مشعبد نمود حقهٔ ماه و به لعب[M2]مهرهٔ زرین مهر کرد نهان در دهان
[B][M1]چون سپر زر مهر گشت نهان زیر خاک[M2]ناچخ سیمین ماه کرد پدید آسمان
[B][M1]مطرد سرخ شفق دست هوا کرد شق[M2]پیکر جرم هلال گشت پدید از میان
[B][M1]راست چو از آینه عکس خیال پری[M2]گاه همی شد پدید، گاه همی شد نهان
[B][M1]دیدن و نادیدنش بود به نزدیک خلق[M2]گه چو جمال یقین، گه چو خیال گمان
[B][M1]وز بر ایوان ماه بارگهی بود خوب[M2]ساکن آن خواجهٔ فاضل و نیکو بیان
[B][M1]نسخت اسرار غیب دفتر او بر کنار[M2]قاسم ارزاق خلق، خامهٔ او در بنان
[B][M1]وز بر آن بارگاه بزم‌گهی بود خوش[M2]حوروشی اندر آن غیرت حور جنان
[B][M1]سرو قد و ماه روی لاله رخ و مشک موی[M2]چنگ زن و باده نوش رقص کن و شعر خوان
[B][M1]وز بر آن بزم‌گاه، نوبتی خسروی[M2]همچو قضا کام‌کار، همچو قدر کام ران
[B][M1]خسرو شمشیر و شیر باعث لیل و نهار[M2]والی اوج و حضیض، عامل دریا و کان
[B][M1]وز بر آن نوبتی خیمهٔ ترکی که هست[M2]خونی خنجر گزار، صفدر آهن کمان
[B][M1]آتشیی کز هوا آب سر تیغ او[M2]گرد برآرد به حکم گاه وبال و قران
[B][M1]وز بر آن خیمه بود خوابگه خواجه‌ای[M2]کوست به تاثیر سعد صورت معنی و جان
[B][M1]مفتی کل علوم، خواجهٔ چرخ و نجوم[M2]صاحب صدر زمان، زیور کون و مکان
[B][M1]وز بر آن خوابگه طارم پیری مسن[M2]همچو امل دوربین، همچو اجل جان ستان
[B][M1]برده به هنگام زخم در صف میدان جنگ[M2]حربهٔ هندی او حرمت تیغ یمان
[B][M1]گشت ز سیارگان رتبت او بیش از آنک[M2]بام خداوند را اوست به شب پاسبان
[B][M1]بدر سپهر کرم، صدر کرام عجم[M2]صاحب سیف و قلم، فخر زمین و زمان
[B][M1]شمع هدی زین دین، خواجهٔ روی زمین[M2]مفخر کلک و نگین سرور و صدر جهان
[B][M1]منعم روی زمین کوست به عدل و سخا[M2]چون علی و چون عمر گرد جهان داستان
[B][M1]مرکم دریا نوال، صفدر بدخواه مال[M2]خواجهٔ گیتی گشای، صاحب خسرو نشان
[B][M1]رایت میمون او وقت ملاقات خصم[M2]بر ظفر آموخته چون علم کاویان
[B][M1]لفظ گهر بار او غیرت ابر بهار[M2]دست زر افشان او طعنهٔ باد خزان
[B][M1]عمر ابد را شده مدت او پیش کار[M2]سر ازل را شده خامهٔ او ترجمان
[B][M1]تا خبر باس او در ملکوت اوفتاد[M2]سبحهٔ روح الامین نیست مگر الامان
[B][M1]رای صوابش ببین کز مدد نه فلک[M2]خان ختا را نهاد مائدهٔ هفت خوان
[B][M1]ای شده بد خواه تو مضطرب از اضطراب[M2]همچو بداندیش تو ممتحن امتحان
[B][M1]وی به صدای صریر خامهٔ جان بخش تو[M2]تاج‌ده اردشیر، تخت نه اردوان
[B][M1]بخشش تو چون هوا ز آن همه کس را نصیب[M2]کوشش تو چون قضا زو به همه جا نشان
[B][M1]قوت حزم تو را کوه به زیر رکاب[M2]سرعت عزم تو را باد به زیر عنان
[B][M1]هم سبب امن را رافت تو کیقباد[M2]هم اثر عدل را رای تو نوشین روان
[B][M1]چون رخ و اشک عدوت از شفق شام و صبح[M2]کاشته در باغ چرخ معصفر و زعفران
[B][M1]دشمن تو کی بود با تو برابر به جاه؟[M2]شیر علم کی شود همبر شیر ژیان
[B][M1]خصم اگر برخلاف نقص تو گوید شود[M2]ز آتش دل در دهانش همچو زبانه زبان
[B][M1]خنجر فتنه چو گشت کند در ایام تو[M2]حنجر خصم تو گشت خنجر او را فسان
[B][M1]کرد بسی جستجوی در همه عالم ندید[M2]تازه‌تر از جود تو چشم امل میزبان
[B][M1]پای تو را بوسه داد ز آن سبب آخر زمین[M2]گشت بری از بلا فتنهٔ آخر زمان
[B][M1]کینهٔ عدل تو هست در دل فتنه مدام[M2]هست قدیمی بلی کینهٔ گرگ و شبان
[B][M1]بحر کفا از کرام در همه علام توئی[M2]کاهل هنر را ز توست قاعدهٔ نام و نان
[B][M1]خاصه در این عهد ما کز سبب بخل این[M2]خاصه در این دور ما کز اثر جهل آن
[B][M1]روی سخا گشته است زردتر از شنبلید[M2]اشک سخن گشته است سرخ‌تر از ارغوان
[B][M1]لاجرم از عشق نعت وز شعف مدح تو[M2]ز آتش خاطر مراست شعر چو آب روان
[B][M1]غایت مطلوب من خدمت درگاه توست[M2]ای در تو خلق گشته به روزی ضمان
[B][M1]نیست جهانم بکار بی در میمون تو[M2]ور بودم فی‌المثل عمر در او جاودان
[B][M1]خاک در تو مرا گر نبود دستگیر[M2]خاک ز دست فنا بر سر این خاکدان
[B][M1]بگذرد ار باشدش از تو قبولی به جاه[M2]افضل شیرین سخن بیشکی از فرقدان
[B][M1]تا ز شفق وقت شام دامن گردون شود[M2]همچو ز خون روز جنگ دامن بر گستوان
[B][M1]کوکب ناهید باد بر در تو پرده دار[M2]پرچم خورشید باد بر سر تو سایبان
[B][M1]شعلهٔ رای تو باد عاقلهٔ مهر و ماه[M2]فضلهٔ خوان تو باد مائدهٔ انس و جان
[B][M1]باد مسلم شده کف و بنان تو را[M2]خنجر گوهر نگار، خامهٔ گوهر فشان
[B][M1]جاه تو را مدح گوی عقل و زبان خرد[M2]حکم تو را زیردست دولت و بخت جوان
[A]
[B][M1]کژ خاطران که عین خطا شد صوابشان[M2]مخراق اهل مخرقه مالک رقابشان
[B][M1]خلقند پر خلاف و شیاطین مر انس را[M2]ننگند و هم ز ننگ نسوزد شهابشان
[B][M1]بر باطلند از آنکه پدرشان پدید نیست[M2]وز حق نه آدم است و نه عیسی خطابشان
[B][M1]رهبان رهبرند در این عالم و در آن[M2]نه آبشان به کار و نه کاری به آبشان
[B][M1]همچون خزینه خانهٔ زنبور خشک سال[M2]از باد چشمه چشمه دماغ خرابشان
[B][M1]جان‌شان گران چو خاک و سر باد سنجشان[M2]بی‌سنگ چون ترازوی یوالحسابشان
[B][M1]چون قوم نوح خشک نهالان بی‌برند[M2]باد از تنود پیرزنی فتح بابشان
[B][M1]ابلیس وار پیر و جوانند از آنکه کرد[M2]ابلیس هم به پیرو مصحف خطابشان
[B][M1]در مسجدند و ساخته چون مهد کودکان[M2]هم آب خانه در وی و هم جای خوابشان
[B][M1]هم لوح و هم طویله و ارواح مرده را[M2]اجسام دیو و چهرهٔ آدم نقابشان
[B][M1]دلشان گسسته نور چو شمع و ثاقشان[M2]دینشان شکسته نام چو اهل حجابشان
[B][M1]ایشان ز رشک در تب سرد آن‌گهی مرا[M2]کردند پوستین و نکردم عتابشان
[B][M1]هستند از قیاس چو فرسوده هاونی[M2]سر نی و بن همیشه ز سودن خرابشان
[B][M1]این شیشه گردنان در این خیمهٔ کبود[M2]بینام چون قرابه به گردن طنابشان
[B][M1]زنبور نحل و کرم قزند از نیاز و آز[M2]رنج و وبال حاصل تاب و شتابشان
[B][M1]چون دهر کس فروبر و ناکس برآورند[M2]ز آن در وفا چو دهر بود انقلابشان
[B][M1]بیش از بروتشان نگذشته است و نگذرد[M2]اشعارشان چو دعوت نامستجابشان
[B][M1]از آب نطقشان که گشاید فقع که هست[M2]افسرده‌تر ز برف دل چون سدابشان
[B][M1]از طبع خشکشان نتوان یافت شعر تر[M2]نیلوفر آرزو که کند از سرابشان
[B][M1]سحر حلال من چو خرافات خود نهند[M2]آری یکی است بولهب و بوترابشان
[B][M1]کورند زیر طشت فلک لاجرم ز دور[M2]بنماید آفتابهٔ زر آفتابشان
[B][M1]سرسام جهل دارند این خر جبلتان[M2]وز مطبخ مسیح نیاید جوابشان
[B][M1]جایم فرود خویش کنند و روا بود[M2]نفطند و هم به زیر نشیند گلابشان
[B][M1]چون ماهی ارچه کنده زبانند پیش من[M2]چون مار در قفا همه زهر است نابشان
[B][M1]تا خاطرم خزینهٔ گوگر سرخ شد[M2]چون زیبق است در تب سرد اضطرابشان
[B][M1]ایشان ز رشک در تب سرد آنگهی مرا[M2]کردند پوستین و نکردم عتابشان
[B][M1]ایمه جوابشان چه دهم کز زبان چرخ[M2]موتوا بغیظکم نه بس آید جوابشان
[B][M1]تیغ زبانشان نتواند ببرید موی[M2]گر من فسن نسازم ازین سحر نابشان
[B][M1]وین ناوک ضمیر مرا پر جبرئیل[M2]کرد است بی‌نیاز ز پر عقابشان
[B][M1]دلشان ز میوه‌دار حدیثم خورد غذا[M2]انجیر خور غریب نباشد غرابشان
[B][M1]گر نان طلب کنند در من زنند از آنک[M2]بی‌دانهٔ من آب زده است آسیابشان
[B][M1]روباه وار بر پی شیران نهند پی[M2]تا آید از کفلگه گوران کبابشان
[B][M1]گر کرده‌اند بیژن جاه مرا به چاه[M2]هم من به آه صبح بسوزم جنابشان
[B][M1]من رستم کمان کشم اندر کمین شب[M2]خوش باد خواب غفلت افراسیابشان
[B][M1]خاقانیا ز غرش بیهوده‌شان مترس[M2]جز آب و نار هیچ ندارد سحابشان
[B][M1]بر چهرهٔ عروس معانی مشاطه‌وار[M2]زلف سخن بتاب و ز حسرت بتابشان
[B][M1]ای مالک سعیر بر این راندگان خلد[M2]زحمت مکن که زحمت من بس عذابشان
[B][M1]در هفت دوزخ از چه کنی چار میخشان[M2]ویل لهم عقیلهٔ من بس عقابشان
[A]
[B][M1]زین بیش آبروی نریزم برای نان[M2]آتش دهم به روح طبیعی به جای نان
[B][M1]خون جگر خورم نخورم نان ناکسان[M2]در خون جان شوم نشوم آشنای نان
[B][M1]با این پلنگ همتی از سگ بتر بوم[M2]گر زین سپس چو سگ دوم اندر قفای نان
[B][M1]در جرم ماه و قرصهٔ خورشید ننگرم[M2]هرگه که دیدها شودم رهنمای نان
[B][M1]از چشم زیبق آرم و در گوش ریزمش[M2]تا نشنوم ز سفرهٔ دو نان صلای نان
[B][M1]گفتم به ترک نان سپید سیه دلان[M2]هل تا فنای جان بودم در فنای نان
[B][M1]نانشان چو برف لیک سخنشان چو ز مهریر[M2]من زادهٔ خلیفه نباشم گدای نان
[B][M1]آن را دهند گرده که او گرد گو دوید[M2]من کیمیای جان ندهم در بهای نان
[B][M1]چون آب آسیا سر من در نشیب باد[M2]گر پیش کس دهان شودم آسیای نان
[B][M1]از قوت در نمانم گو نان مباش از آنک[M2]قوتی است معدهٔ حکما را ورای نان
[B][M1]چون آهوان گیا چرم از صحن‌های دشت[M2]اندیک نگذرم به در ده‌کیای نان
[B][M1]تا چند نان و نان که زبانم بریده باد[M2]کب امید برد امید عطای نان
[B][M1]آدم برای گندمی از روضه دور ماند[M2]من دور ماندم از در همت برای نان
[B][M1]آدم ز جنت آمد و من در سقر شدم[M2]او در بلای گندم و من در بلای نان
[B][M1]یارب ز حال آدم ورنج من آگهی[M2]خود کن عتاب گندم و خود ده جزای نان
[B][M1]تا کی ز دست ناکس و کس زخمها زنند[M2]بر گردهای ناموران گردهای نان
[B][M1]نانم نداد چرخ ندانم چه موجب است[M2]ای چرخ ناسزا نبدم من سزای نان
[B][M1]بر آسمان فرشتهٔ روزی به بخت من[M2]منسوخ کرد آیت رزق از ادای نان
[B][M1]خاقانیا هوان و هوا هم طویله‌اند[M2]تا نشکنند قدر تو، بشکن هوای نان
[B][M1]نانی که از کسان طلبی بر خدا نویس[M2]کاخر خدای جانت به از کدخدای نان
[A]
[B][M1]نکهت حور است یا هوای صفاهان[M2]جبهت جوز است یا لقای صفاهان
[B][M1]دولت و ملت جنابه زاد چو جوزا[M2]مارد بخت یگانه زای صفاهان
[B][M1]چون زر جوزائی اختران سپهرند[M2]سخته به میزان از کیای صفاهان
[B][M1]بلکه چو جوزا جناب برد به رفعت[M2]خاک جناب ارم نمای صفاهان
[B][M1]بلکه چو جوزا دو میوه‌اند جنابه[M2]عرش و جناب جهان‌گشای صفاهان
[B][M1]ز آ، نفس استوی زنند علی‌العرش[M2]کز بر عرش آمد استوای صفاهان
[B][M1]خاک صفاهان نهال پرور سدره است[M2]سدرهٔ توحید منتهای صفاهان
[B][M1]دیدهٔ خورشید چشم درد همی داشت[M2]از حسد خاک سرمه زای صفاهان
[B][M1]لاجرم اینک برای دیدهٔ خورشید[M2]دست مسیح است سرمه سای صفاهان
[B][M1]چرخ نبینی که هست هاون سرمه[M2]رنگ گرفته ز سرمه‌های صفاهان
[B][M1]نور نخستین شناس و صور پسین دان[M2]روح و جسد را بهم هوای صفاهان
[B][M1]یرحمک‌الله زد آسمان که دم صبح[M2]عطسهٔ مشکین زد از صبای صفاهان
[B][M1]دست خضر چون نیافت چشمه دوباره[M2]کرد تیمم به خاک پای صفاهان
[B][M1]چاه صفاهان مدان نشیمن دجال[M2]مهبط مهدی شمر فنای صفاهان
[B][M1]چتر سیاه است خال چهرهٔ ملکت[M2]ز آن سیهی خال دان ضیای صفاهان
[B][M1]مرغ ضمیر مرا وصیت عنقاست[M2]یالک من بلبل صلای صفاهان
[B][M1]قلت لماء الحیوة هل لک عین[M2]قال نعم کف اغنیای صفاهان
[B][M1]قلت لنسر السماء هل لک طعم[M2]قل بلی جود اسخیای صفاهان
[B][M1]رای بری چیست؟ خیز و جای به جی جوی[M2]کانکه ری او داشت، داشت رای صفاهان
[B][M1]پار من از جمع حاج بر لب دجله[M2]خواستم انصاف ماجرای صفاهان
[B][M1]مستمعی گفت هان صفاوت بغداد[M2]چند صفت پرسی از صفای صفاهان
[B][M1]منکر بغداد چون شوی که ز قدر است[M2]ریگ بن دجله سر بهای صفاهان
[B][M1]خاصه که بغداد خنگ خاص خلیفه است[M2]نعل بها زیبدش بهای صفاهان
[B][M1]آن دگری گفت کز زکات تن کرخ[M2]هست نصاب جی و نوای صفاهان
[B][M1]گفتم بغداد بغی دارد و بیداد[M2]دیده نه‌ای داد باغهای صفاهان
[B][M1]کرخ کلوخ در سقایهٔ جی دان[M2]دجله نم قربهٔ سقای صفاهان
[B][M1]ایمه نه بغداد جای شیشه گران است[M2]بهر گلاب طرب‌فزای صفاهان
[B][M1]از خط بغداد و سطح دجله فزون است[M2]نقطه‌ای از طول و عرض جای صفاهان
[B][M1]چون به سر کوه قاف نقطهٔ «فا» دان[M2]خطهٔ بغداد در ازای صفاهان
[B][M1]عطر کند از پلنگ مشک به بغداد[M2]و آهوی مشک آید از فضای صفاهان
[B][M1]فاقهٔ کنعان دهد خساست بغداد[M2]نعمت مصر آورد سخای صفاهان
[B][M1]بیضهٔ مصر است به ز فرضهٔ بغداد[M2]وز خط مصر است به بنای صفاهان
[B][M1]نیل کم از زنده رود و مصر کم از جی[M2]قاهره مقهور پادشای صفاهان
[B][M1]باغچهٔ عین شمس گلخن جی دان[M2]وز بلسان به شمر گیای صفاهان
[B][M1]این همه دادم جواب خصم و گواهم[M2]هست رفیع ری و علای صفاهان
[B][M1]مدت سی سال هست کز سر اخلاص[M2]زنده چنین داشتم وفای صفاهان
[B][M1]اینک ختم الغرائب آخر دیدند[M2]تا چه ثنا رانده‌ام برای صفاهان
[B][M1]مدح دو فاروق دین چگونه کنم من[M2]صدر و جمال آن دو مقتدای صفاهان
[B][M1]در سنه ثانون الف به حضرت موصل[M2]راندم ثانون الف سزای صفاهان
[B][M1]صاحب جبرئیل دم، جمال محمد[M2]کز کرمش دارم اصطفای صفاهان
[B][M1]داد هزار اخترم نتیجهٔ خورشید[M2]آن به گهر شعری سمای صفاهان
[B][M1]پیش علی اصغر و اتابک اکبر[M2]برده ره‌آورد من ثنای صفاهان
[B][M1]نزد سلیمان شهم ستود چو آصف[M2]گفت که ها هدهد سبای صفاهان
[B][M1]پس چو به مکه شدم، شدم ز بن گوش[M2]حلقه بگوش ثنا سرای صفاهان
[B][M1]کعبه عبادت ستای من شد ازیراک[M2]دید مرا مکرمت‌ستای صفاهان
[B][M1]کعبه مرا رشوه داد شقهٔ سبزش[M2]تا ننهم مکه را ورای صفاهان
[B][M1]این همه گفتم به رایگان نه بر آن طمع[M2]کافسر زر یابم از عطای صفاهان
[B][M1]دیو رجیم آنکه بود دزد بیانم[M2]گر دم طغیان زد از هجای صفاهان
[B][M1]او به قیامت سپیدروی نخیزد[M2]ز آنکه سیه بست بر قفای صفاهان
[B][M1]اهل صفاهان مرا بدی ز چه گویند[M2]من چه خطا کرده‌ام بجای صفاهان
[B][M1]زنگار آمده مرا ز مس نه زر ایرا[M2]سرکه رسیدش، نه کیمیای صفاهان
[B][M1]جرم من آن است کز خزاین عرشی[M2]گنج خدایم ولی گدای صفاهان
[B][M1]گیر گدای محبتم، نه‌ام آخر[M2]خرمگس خوان ریزهای صفاهان
[B][M1]گنج خدا را به جرم دزد نگیرند[M2]این نپسندند ز اصفیای صفاهان
[B][M1]دست و زبانش چرا نداد بریدن[M2]محتسب شهر و پیشوای صفاهان
[B][M1]یا به سر دار بر چرا نکشیدش[M2]شحنهٔ انصاف و کدخدای صفاهان
[B][M1]جرم ز شاگرد پس عتاب بر استاد[M2]اینت بد استاد از اصدقای صفاهان
[B][M1]کردهٔ قصار پس عقوبت حداد[M2]این مثل است آن اولیای صفاهان
[B][M1]این مگر آن حکم باژ گونهٔ مصر است[M2]آری مصر است روستای صفاهان
[B][M1]بر سر این حکم نامه مهر نبندد[M2]پیر ششم چرخ در قضای صفاهان
[B][M1]کرد لبم گوش روزگار پر از در[M2]ناشده چشم من آشنای صفاهان
[B][M1]بس لب و گوشم به حنظل و خسک انباشت[M2]هم قصبهٔ گل شکر فزای صفاهان
[B][M1]سنبلهٔ چرخ کو مساحی معنی[M2]دانهٔ دل ساید آسیای صفاهان
[B][M1]راست نهادند پردهاش و به بختم[M2]پردهٔ کژ دیدم از ستای صفاهان
[B][M1]شیر زر و تخت طاقدیس خسان را[M2]باز مرا جفت کاین نوای صفاهان
[B][M1]واحزنا گفته‌ام به شاهد حربا[M2]زین گلهٔ حربهٔ جفای صفاهان
[B][M1]زان گله کردم به آفتاب که دیدم[M2]کوست سنا برقی از سنای صفاهان
[B][M1]گفت چو بربط مزن ز راه زبان دم[M2]دم ز ره چشم زن چو نای صفاهان
[B][M1]از تن عالم خورند گوشت مبادا[M2]زهر چگونه سزد غذای صفاهان
[B][M1]داد صفاهان ز ابتدای کدورت[M2]گرچه صفا باشد ابتدای صفاهان
[B][M1]سیب صفاهان الف فزود در اول[M2]تا خورم آسیب جان گزای صفاهان
[B][M1]ارمض قلبی بلائه و سالقی[M2]نار براهیم فی بلای صفاهان
[B][M1]غضنی الکلب ثم غضة کلب[M2]سوف اداوی به باقلای صفاهان
[B][M1]این همه سکبای خشم خوردم کاخر[M2]بینم لوزینهٔ رضای صفاهان
[B][M1]گرچه صفاهان جزای من به بدی کرد[M2]هم به نکوئی کنم جزای صفاهان
[B][M1]خطهٔ شروان که نامدار به من شد[M2]گر به خرابی رسد بقای صفاهان
[B][M1]نسبت خاقان به من کند چو گه فخر[M2]در نگرد دانش آزمای صفاهان
[B][M1]پانصد هجرت چو من نزاد یگانه[M2]تا به دوگانه کنم دعای صفاهان
[B][M1]مبدع فحلم به نظم و نثر شناسند[M2]کم نکنم تا زیم ولای صفاهان
[B][M1]از دم خاقانی آفرین ابد باد[M2]بر جلساء الله اتقیای صفاهان
[A]
[B][M1]سنت عشاق چیست؟ برگ عدم ساختن[M2]گوهر دل را ز تف مجمر غم ساختن
[B][M1]بدرقه چون عشق گشت از پس پس تاختن[M2]تفرقه چون جمع گشت با کم کم ساختن
[B][M1]گرچه نوای جهان خارج پرده رود[M2]چون تو در این مجلسی با همه دم ساختن
[B][M1]پیش سریر سران آب ده دست باش[M2]تات مسلم بود پشت به خم ساختن
[B][M1]نزد فسرده دلان قاعده کردن چو ابر[M2]با دل آتش فشان چهره دژم ساختن
[B][M1]نتوان در خط دهر خط وفا یافتن[M2]نتوان بر نقش آب نقش قلم ساختن
[B][M1]عمر نه و لاف عیش سرد بود همچو صبح[M2]از پی یک روزه ملک چتر و علم ساختن
[B][M1]تا کی در چشم عقل خار مغیلان زدن[M2]تا کی در راه نفس باغ ارم ساختن
[B][M1]رخش به هرای زر بردن در پیش دیو[M2]پس خر افکنده سم مرکب جم ساختن
[B][M1]دل از امل دور کن زآنکه نه نیکو بود[M2]مصحف و افسانه را جلد بهم ساختن
[B][M1]بر در شبهت مدار عقل که ناخوش بود[M2]بر سر زند مغان بسم رقم ساختن
[B][M1]چند رصد گاه دیو بر ره دل داشتن[M2]چند قدمگاه پیل بیت حرم ساختن
[B][M1]بر سر خوان جهان چند چو بربط مقیم[M2]سینه و دل را ز آز جمله شکم ساختن
[B][M1]چند چو مار از نهاد با دو زبان زیستن[M2]چند چو ماهی به شکل گنج درم ساختن
[B][M1]زر چه بود جز صنم پس نپسندد خدای[M2]دل که نظر گاه اوست جای صنم ساختن
[B][M1]هین که در دل شکست زلزلهٔ نفخ صور[M2]گوش خرد شرط نیست جذر اصم ساختن
[B][M1]زین دم معجز نمای مگذر خاقانیا[M2]کز دم این دم توان زاد عدم ساختن
[B][M1]گرچه ز روی قضا بر تو ستم‌ها رود[M2]جز به رضا روی نیست دفع ستم ساختن
[B][M1]یوسف دلها توئی کایت توست از سخن[M2]پیش گرسنه دلان خوان کرم ساختن
[B][M1]چون به شماخی تو را کرده قضا شهربند[M2]نام شماخی توان مصر عجم ساختن
[B][M1]عم ز جهان عبره کرد عبرت تو این بس است[M2]نتوان با مرگ عم برگ نعم ساختن
[B][M1]چون تو طریق نجات از دم عم یافتی[M2]شرط بود قبله گاه مرقد عم ساختن
[B][M1]چون به در مصطفی نایب حسان توئی[M2]فرض بود نعت او حرز امم ساختن
[A]
[B][M1]ناگذران دل است نوبت غم داشتن[M2]جبهت آمال را داغ عدم داشتن
[B][M1]صاحب حالت شدن حلهٔ تن سوختن[M2]خارج عادت شدن عدهٔ غم داشتن
[B][M1]سر به تمنای تاج دادن و چون بگذری[M2]هم سر و هم تاج را نعل قدم داشتن
[B][M1]زین سوی جیحون توان کشتی و پل ساختن[M2]هر دو چو ز آن سو شدی از همه کم داشتن
[B][M1]پیش بلا واشدن پس به میان دو تیغ[M2]همچو نشان دو مهر خوی درم داشتن
[B][M1]چون به مصاف سران لاف شهادت زنی[M2]زشت بود پیش زخم بانگ الم داشتن
[B][M1]نقش بت و نام شاه بر خود بستن چو زر[M2]وآنگهی از بیم گاز رنگ سقم داشتن
[B][M1]تات ز هستی هنوز یاد بود کفر و دین[M2]بتکده را شرط نیست بیت حرم داشتن
[B][M1]تا که تو از نیک و بد همچو شب آبستنی[M2]رو که نه‌ای همچو صبح مرد علم داشتن
[B][M1]بی‌دم مردان خطاست در پی مردم شدن[M2]بی‌کف جم احمقی است خاتم جم داشتن
[B][M1]شاهد دل در خراس رخصت انصاف نیست[M2]بر ره اوباش طبع قصر ارم داشتن
[B][M1]تشنه بمانده مسیح شرط حواری بود[M2]لاشهٔ خر زاب خضر سیر شکم داشتن
[B][M1]درگذر از آب و جاه پایهٔ عزلت گزین[M2]کز سر عزلت توان ملک قدم داشتن
[B][M1]چون به یکی پاره پوست شهر توانی گرفت[M2]غبن بود در دکان کوره و دم داشتن
[B][M1]عادت خورشید گیر فرد و مجرد شدن[M2]چند به کردار ماه خیل و حشم داشتن
[B][M1]دیگ امانی مپز تات نیاید ز طمع[M2]پیش خسان کفچه‌وار دست به خم داشتن
[B][M1]همت و آنگه ز غیر برگ و نوا ساختن[M2]عیسی و آنگه به وام نیل و بقم داشتن
[B][M1]از در کم کاسگان لاف فزونی زدن[M2]وز دم لایفلحان گوش نعم داشتن
[B][M1]لاف فریدون زدن و آنگه ضحاک‌وار[M2]سلطنت و شیطنت هر دو بهم داشتن
[B][M1]صحبت ماء العنب مایهٔ نار الله است[M2]ترک چنین آب هست آب کرم داشتن
[B][M1]چند پی کار آب بر ره زردشتیان[M2]عقل که کسری فش است وقت ستم داشتن
[B][M1]سینه به غوغای حرص بیش میالا از آنک[M2]نیست به فتوای عقل گرگ به رم داشتن
[B][M1]بهر چنین خشک‌سال مذهب خاقانی است[M2]از پی کشت رضا چشم به نم داشتن
[B][M1]از سر تسلیم دل پیش عزیزان فقر[M2]حلقه به گوش آمدن غاشیه هم داشتن
[B][M1]بهر دل والدین بستهٔ شروان شدن[M2]پیش در اهل بیت ماتم عم داشتن
[A]
[B][M1]خرمی در جوهر عالم نخواهی یافتن[M2]مردمی در گوهر آدم نخواهی یافتن
[B][M1]روی در دیوار عزلت کن، در هم دم مزن[M2]کاندرین غم‌خانه کس همدم نخواهی یافتن
[B][M1]تا درون چار طاق خیمهٔ پیروزه‌ای[M2]طبع را بی‌چار میخ غم نخواهی یافتن
[B][M1]پای در دامان غم کش کز طراز بی‌غمی[M2]آستین دست کس معلم نخواهی یافتن
[B][M1]آه را در تنگنای لب به زندان کن از آنک[M2]ماجرای درد را محرم نخواهی یافتن
[B][M1]با جراحت چون بهایم ساز در بی‌مرهمی[M2]کز جهان مردمی مرهم نخواهی یافتن
[B][M1]نیک عهدی در زمین شد جامهٔ جان چاک زن[M2]کز فلک زین صعبتر ماتم نخواهی یافتن
[B][M1]از وفا رنگی نیابی در نگارستان چرخ[M2]رنگ خود بگذار، بویی هم نخواهی یافتن
[B][M1]هر زمان از هاتفی آواز می‌آید تو را[M2]کاندر این مرکز دل خرم نخواهی یافتن
[B][M1]قاف تا قاف جهان بینی شب وحشت چنانک[M2]تا دم صورش سپیده‌دم نخواهی یافتن
[B][M1]تاج دولت بایدت زر سلامت جوی لیک[M2]آن زر اندر بوتهٔ عالم نخواهی یافتن
[B][M1]تا چو هدهد تاجداری بایدت در حلق دل[M2]طوطی آسا طوق آتش کم نخواهی یافتن
[B][M1]خشک‌سال آرزو را فتح باب از دیده ساز[M2]کان گلستان را ازین به نم نخواهی یافتن
[B][M1]حلقهٔ تنگ است درگاه جهان را لاجرم[M2]تا در اویی قامتت بی‌خم نخواهی یافتن
[B][M1]جان نالان را به داروخانهٔ گردون مبر[M2]کز کفش جان داروی بی‌سم نخواهی یافتن
[B][M1]عافیت زان عالم است اینجا مجوی از بهر آنک[M2]نوش زنبور از دم ارقم نخواهی یافتن
[B][M1]های خاقانی، بنای عمر بر یخ کرده‌اند[M2]زو فقع مگشای چون محکم نخواهی یافتن
[B][M1]دهر گو در خون نشین و چرخ گو در خاک شو[M2]چون ازین و آن وجود عم نخواهی یافتن
[B][M1]فیلسوف اعظم و حرز امم کز روی وهم[M2]جای او جز گنبد اعظم نخواهی یافتن
[B][M1]دفتر حکمت بر آتش نه که او چون باد شد[M2]جام را بر سنگ زن چو جم نخواهی یافتن
[B][M1]رخش دانش را ببر دنبال و پی برکش ازآنک[M2]هفت خوان عقل را رستم نخواهی یافتن
[B][M1]چرخ طفل مکتب او بود و او پیر خرد[M2]لیکن از پیران چنو معظم نخواهی یافتن
[B][M1]صد هزاران خاتم ار خواهی توانی یافت لیک[M2]نقش جم بر هیچ‌یک خاتم نخواهی یافتن
[B][M1]چشم ما خون دل و خون جگر از بس که ریخت[M2]اکحل و شریان ما را دم نخواهی یافتن
[B][M1]سوخت کیوان از دریغ او چنان کورا دگر[M2]بر نگار این کهن طارم نخواهی یافتن
[B][M1]مشتری از بس کز این غم ریخت خون اندر کنار[M2]مصحفش را جز به خون معجم نخواهی یافتن
[B][M1]از دریغ آنکه روح و جسم او از هم گسست[M2]چار ارکان را دگر باهم نخواهی یافتن
[A]
[B][M1]صبح‌دم چون کله بندد آه دود آسای من[M2]چون شفق در خون نشیند چشم شب پیمای من
[B][M1]مجلس غم ساخته است و من چو بید سوخته[M2]تا به من راوق کند مژگان می پالای من
[B][M1]رنگ و بازیچه است کار گنبد نارنگ رنگ[M2]چند جوشم کز بروتم نگذرد صفرای من
[B][M1]تیر باران سحر دارم سپر چون نفکند[M2]این کهن گرگ خشن بارانی از غوغای من
[B][M1]این خماهن گون که چون ریم آهنم پالود و سوخت[M2]شد سکاهن پوشش از دود دل دروای من
[B][M1]مار دیدی در گیا پیچان؟ کنون در غار غم[M2]مار بین پیچیده بر ساق گیا آسای من
[B][M1]اژدها بین حلقه گشته خفته زیر دامنم[M2]ز آن نجنبم ترسم آگه گردد اژدرهای من
[B][M1]تا نترسند این دو طفل هندو اندر مهد چشم[M2]زیر دامن پوشم اژدرهای جان فرسای من
[B][M1]دست آهنگر مرا در ما ضحاکی کشید[M2]گنج افریدون چه سود اندر دل دانای من
[B][M1]آتشین آب از خوی خونین برانم تا به کعب[M2]کاسیا سنگی است بر پای زمین پیمان من
[B][M1]جیب من بر صدرهٔ خارا عتابی شد ز اشک[M2]کوه خارا زیر عطف دامن خارای من
[B][M1]روی خاک آلود من چون کاه بر دیوار حبس[M2]از رخم کهگل کند اشک زمین اندای من
[B][M1]چون کنار شمع بینی ساق من دندانه‌دار[M2]ساق من خائید گوئی بند دندان خای من
[B][M1]قطب‌وارم بر سر یک نقطه دارد چار میخ[M2]این دو مریخ ذنب فعل زحل سیمای من
[B][M1]تا که لرزان ساق من بر آهنین کرسی نشست[M2]می‌بلرزد ساق عرض از آه صور آوای من
[B][M1]بوسه خواهم داد ویحک بند پندآموز را[M2]لاجرم زین بندچنبروار شد بالای من
[B][M1]در سیه کاری چو شب روی سپید آرم چو صبح[M2]پس سپید آید سیه‌خانه به شب ماوای من
[B][M1]پشت بر دیوار زندان، روی بر بام فلک[M2]چون فلک شد پرشکوفه نرگس بینای من
[B][M1]محنت و من روی در روی آمده چون جوز مغز[M2]فندق آسا بسته روزن سقف محنت زای من
[B][M1]غصهٔ هر روز و یارب یارب هر نیم شب[M2]تا چه خواهد کرد یارب یارب شب‌های من
[B][M1]هست چون صبح آشکارا کاین صباحی چند را[M2]بیم صبح رستخیز است از شب یلدای من
[B][M1]منجنیق صد حصار است آه من غافل چراست[M2]شمع‌سان زین منجنیق از صدمت نکبای من
[B][M1]روزه کردم نذر چون مریم که هم مریم صفاست[M2]خاطر روح القدس پیوند عیسی زای من
[B][M1]نیست بر من روزه در بیماری دل زان مرا[M2]روزه باطل می‌کند اشک دهان آلای من
[B][M1]اشک چشمم در دهان افتد گه افطار از آنک[M2]جز که آب گرم چیزی نگذرد از نای من
[B][M1]پای من گوئی به درد کج روی ماخوذ بود[M2]پای را این دردسر بود از سر سودای من
[B][M1]ز آنکه داغ آهنین آخر دوای دردهاست[M2]ز آتشین آه من آهن داغ شد بر پای من
[B][M1]نی که یک آه مرا هم صد موکل بر سر است[M2]ورنه چرخستی مشبک ز آه پهلو سای من
[B][M1]روی دیلم دیدم از غم موی زوبین شد مرا[M2]همچو موی دیلم اندر هم شکست اعضای من
[B][M1]چون ربابم کاسه خشک است و خزینه خالی است[M2]پس طنابم در گلو افکنده‌اند اعدای من
[B][M1]ای عفی‌الله خواجگانی کز سر صفرای جاه[M2]خوانده‌اند امروز انار الله بر خضرای من
[B][M1]هر زنی هندو که او را دانه بر دست افکنم[M2]دانه زن پیدا نبیند خرمن سودای من
[B][M1]چون زر و گل به دست الا که خار پای عقل[M2]صید خاری کی شود عقل سخن پیرای من
[B][M1]زر دو حرف افتاد و باهم هر دو را پیوند نی[M2]پس کجا پیوند سازد با دل یکتای من
[B][M1]سامری سیرم نه موسی سیرت ار تا زنده‌ام[M2]در سم گوساله آلاید ید بیضای من
[B][M1]در تموزم برگ بیدی نه ولبی از روی قدر[M2]باد زن شد شاخ طوبی از پی گرمای من
[B][M1]برگ خرمایم که از من باد زن سازند خلق[M2]باد سردم در لب است و ریز ریز اجزای من
[B][M1]نافهٔ مشکم که گر بندم کنی در صدحصار[M2]سوی جان پرواز جوید طیب جان افزای من
[B][M1]نافه را کیمخت رنگین سرزنش‌ها کرد و گفت[M2]نیک بدرنگی، نداری صورت زیبای من
[B][M1]نافه گفتش یافه کم گو کایت معنی مراست[M2]و اینک اینک حجت گویا دم بویای من
[B][M1]آینه رنگی که پیدای تو از پنهان به است[M2]کیمیا فعلم که پنهانم به از پیدای من
[B][M1]کعبه‌وارم مقتدای سبز پوشان فلک[M2]کز وطای عیسی آید شقهٔ دیبای من
[B][M1]در ممزج باشم و ممزوج کوثر خاطرم[M2]در معرج غلطم و معراج رضوان جای من
[B][M1]چون گل رعناست شخصم کز پی کشتن زید[M2]در شهیدی شاهدی دارد گل رعنای من
[B][M1]چند بیغاره که در بیغولهٔ عاری شدی[M2]ای پی غولان گرفته دوری از صحرای من
[B][M1]آبنوسم در بن دریا نشینم با صدف[M2]خس نیم تا بر سر آیم کف بود همتای من
[B][M1]جان فشانم، عقل پاشم، فیض رانم، دل دهم[M2]طبع عالم کیست تا گردد عمل فرمای من
[B][M1]علوی و روحانی و غیبی و قدسی زاده‌ام[M2]کی بود دربند استطقسات استقصای من
[B][M1]دایهٔ من عقل و زقه شرع و مهد انصاف بود[M2]آخشیجان امهات و علویان آبای من
[B][M1]چو دو پستان طبیعت را به صبر آلود عقل[M2]در دبستان طریقت شد دل والای من
[B][M1]وز دگر سو چون خلیل الله دروگر زاده‌ام[M2]بود خواهر گیر عیسی مادر ترسای من
[B][M1]چشمهٔ صلب پدر چون شد به کاریز رحم[M2]زان مبارک چشمه زاد این گوهرین دریای من
[B][M1]پردهٔ فقرم مشیمه دست لطفم قابله[M2]خاک شروان مولد و دار الادب منشای من
[B][M1]ز ابتدا سر مامک غفلت نبازیدم چو طفل[M2]زانکه هم مامک رقیبم و هم مامای من
[B][M1]بختی مستم نخورده پخته و خام شما[M2]کز شما خامان نه اکنون است استغنای من
[B][M1]حیض بر حور و جنابت بر ملایک بسته‌ام[M2]گر ز خون دختران رز بود صهبای من
[B][M1]ور خورم می هم مرا شاید که از دهقان خلد[M2]دی رسید از دست امروز اجری فردای من
[B][M1]در بهشتم می‌خورم طلق حلال ایراکه روح[M2]خاک می‌شد تا پذیرد جرعهٔ حمرای من
[B][M1]بوسه بر سنگ سیاه و مصحف روشن دهم[M2]گرچه چون کوثر همه تن لب شود اجزای من
[B][M1]مالک الملک سخن خاقانیم کز گنج نطق[M2]دخل صد خاقان بود یک نکتهٔ غرای من
[B][M1]دست من جوزا و کلکم حوت و معنی سنبله[M2]سنبله زاید ز حوت از جنبش جوزای من
[B][M1]گرچه از زن سیرتان کارم چو خنثی مشکل است[M2]حامله است از جان مردان خاطر عذرای من
[B][M1]گر به هفت اقلیم کس دانم که گوید زین دو بیت[M2]کافرم دار القمامه مسجد اقصای من
[B][M1]از مصاف بولهب فعلان نپیچانم عنان[M2]چون رکاب مصطفی شد ملجا و منجای من
[B][M1]قاسم رحمت ابوالقاسم رسول الله که هست[M2]در ولای او خدیو عقل و جان مولای من
[A]
[B][M1]عالم جان خاص توست نوبه فرو کوب هین[M2]گوهر دل خاک توست رد مکن ای نازنین
[B][M1]منتظران تواند مانده ترنجی به کف[M2]رخش برون تاز هان، پرده برانداز، هین
[B][M1]کیست ز مردان که نیست تیغ تو را هم نیام؟[M2]کیست ز مرغان که نیست دام تو را هم قرین؟
[B][M1]تاجوران را ز لعل طرف نهی بر کمر[M2]شیر دلان را ز جزع، داغ نهی بر سرین
[B][M1]جلوه‌گر توست چرخ و اینک در کوی تو[M2]می‌دود از شرق و غرب آینه در آستین
[B][M1]گوی گریبان تو چون بنماید فروغ[M2]زرین پروز شود دامن روح الامین
[B][M1]ز آتش دلها صبا سوخته شد سر به سر[M2]تا به سر زلف تو کرد گذر چین به چین
[B][M1]از طپش عشق تو در روش مدح شاه[M2]خاطر خاقانی است سحر حلال آفرین
[B][M1]خسرو اقلیم گیر سرور دیهیم بخش[M2]مهدی آخر زمان، داور روی زمین
[A]
[B][M1]غارت دل می‌کنی شرط وفا نیست این[M2]کار من از سایه شد سایه برافکن ببین
[B][M1]وصل ندیده به خواب فرض کنی خوش‌دلی[M2]بر سر خوان تهی کس نکند آفرین
[B][M1]در غمت ای زود سیر تشنهٔ دیرینه‌ام[M2]تشنه به جز من که دید آب‌خورش آتشین
[B][M1]جان چو سزای تو نیست باد به دست جهان[M2]مهر چو مقبول نیست خاک به فرق نگین
[B][M1]گلبن وصل تو را خار جفا در ره است[M2]مهره چه بینی به کف مار نگر در کمین
[B][M1]عشق توآم پوستین گر بدرد گو بدر[M2]سوختهٔ گرم رو تا چکند پوستین
[B][M1]همت خاقانی است طالب چرب آخوری[M2]چون سر کوی تو هست نیست مزیدی بر این
[B][M1]هست لب لعل تو کوثر آتش نمای[M2]هست کف شهریار گوهر دریا یمین
[B][M1]چرخ به هرسان که هست زادهٔ شمشیر اوست[M2]گربه بهر هر حال هست عطسهٔ شیر عرین
[B][M1]ای به تو صاحب درفش چتر فریدون ملک[M2]وی ز تو طالب نگین دست سلیمان دین
[B][M1]پر خدنگ تو هست شهپر روح القدس[M2]پرچم رخش تو هست ناصیهٔ حور عین
[B][M1]نوبتی بدعه را قهر تو برد طناب[M2]صیرفی شرع را قدر تو زیبد امین
[B][M1]خاصه سیمرغ کیست جز پدر روستم؟[M2]قاتل ضحاک کیست جز پسر آبتین؟
[B][M1]گرنه سپهر برین آبده دست توست[M2]از چه سبب خم گرفت پشت سپهر برین
[B][M1]عدل تو «شین» راز «را» کرد جدا چون بدید[M2]کالت رای است «را» صورت شین است «شین»
[B][M1]ملک چو تیغ تو یافت یک دو شود کار او[M2]شصت به سیصد رسد چون سه نقط یافت سین
[B][M1]تیغ تو نه ماهه بود حامله از نه فلک[M2]لاجرمش فتح و نصر هست بنات و بنین
[B][M1]گر به مثل روز رزم رخش تونعل افکند[M2]یاره کند در زمانش دست شهور و سنین
[B][M1]چون ز خروش دو صف وقت هزاهز کند[M2]چشم جهان اختلاج، گوش زمانه طنین
[B][M1]کوس و غبار سیاه طوطی و صحرای هند[M2]خنجر و خون سپاه آینه و بحر چین
[B][M1]صاحب بدر و حنین از تو گشاید فقاع[M2]کان گهر چون سداب برکشی از بهر کین
[B][M1]گنبد نیلوفری گنبدهٔ گل شود[M2]پیش سنانت کز اوست قصر ممالک حصین
[B][M1]تیغ زبان شکل تو از بر خواند چو آب[M2]ابجد لوح ظفر از خط دست یقین
[B][M1]از پی خون خسان تیغ چه باید کشید[M2]چون ملک الموت هست در کف رایت رهین
[B][M1]خلق تو از راه لطف جان برباید ز خلق[M2]چون حرکات هزار در نغمات حزین
[B][M1]از عدوی سگ صفت حلم و تواضع مجوی[M2]زانکه به قول خدای نیست شیاطین ز طین
[B][M1]ای همه هستی که هست از کف تو مسعار[M2]نیست نیازی که نیست بر در تو مستعین
[B][M1]هر که به درگاه تو سجده برد روز حشر[M2]آیت لاتقنطوا نقش زند بر جبین
[B][M1]چون تویی اندر جهان شاه طغان کرم[M2]کی رود اهل هنر بر در تاش و تکین
[B][M1]مرد که فردوس دید کی نگرد خاکدان[M2]وانکه به دریا رسید کی طلبد پارگین
[B][M1]بنده ز بی‌دولتی نیست به حضرت مقیم[M2]دیو ز بی‌عصمتی نیست به جنت مکین
[B][M1]شاید اگر در حرم سگ ندهد آب دست[M2]زیبد اگر در ارم بز نبود میوه چین
[B][M1]گر ز درت غایب است جسم طبیعت پذیر[M2]معتکف صدر توست جان طریقت گزین
[B][M1]سیرت یوسف تو راست صورت چاهی مجوی[M2]معنی آدم تو راست صورت چاهی مجوی
[B][M1]مهره نگر، گو مباش افعی مردم گزای[M2]نافه طلب، گو مباش آهوی صحرا نشین
[B][M1]کی رسد آلوده‌ای بر در پاکان که حق[M2]بست در آسمان بر رخ دیو لعین
[B][M1]گر ره خدمت نجست بنده عجب نی ازانک[M2]گرگ گزیده نخواست چشمهٔ ماء معین
[B][M1]بنده سخن تازه کرد وانچه کهن داشت شست[M2]کان همه خر مهره بود وین همه در ثمین
[B][M1]سنگ در اجزای کان زرد شد آنگاه لعل[M2]نطفه در ارحام خلق مضغه شد آنگه جنین
[B][M1]اول روز اندک است زیب و فر آفتاب[M2]بعد گیا ظاهر است خیل گل و یاسمین
[B][M1]مبتدع و مبدعند بر درت اهل سخن[M2]مبدع این شیوه اوست مبتدعند آن و این
[B][M1]حاجت گفتار نیست ز آنکه شناسد خرد[M2]سندس خصر از پلاس عبقری از گور دین
[B][M1]گرچه در این فن یکی است او و دگر کس به نام[M2]آن مگس سگ بود وین مگس انگبین
[B][M1]ای ملکوت و ملک داعی درگاه تو[M2]ظل خدایی که باد فضل خدایت معین
[B][M1]بارهٔ بخت تو را باد ز جوزا رکاب[M2]مرکب خصم تو را باد نگون‌سار زین
[A]
[B][M1]کوی عشق آمد شد ما برنتابد بیش از این[M2]دامن تر بردن آنجا برنتابد بیش از این
[B][M1]در سر بازار عشق از جان و جان گفتن بس است[M2]کاین قدر سرمایه سودا برنتابد بیش از این
[B][M1]بر امید کشتن اندر پای وصلش زنده‌ام[M2]پر نیازان را تمنا برنتابد بیش از این
[B][M1]بر سر کویش ببوسیم آستان و بگذریم[M2]کاستان تنگ است ما را برنتابد بیش از این
[B][M1]ما به جان مهمان زلف او و او با ما به جنگ[M2]کاین شبستان زحمت ما برنتابد بیش از این
[B][M1]رشتهٔ جان تا دو تا بود انده تن می‌کشید[M2]چون شد اکنون رشته یکتا برنتابد بیش از این
[B][M1]دل ز بستان خیال او به بوئی خرم است[M2]مرغ زندانی تماشا برنتابد بیش از این
[B][M1]با بلورین جام بهر می مدارا کردمی[M2]چون شکسته شد مدارا برنتابد بیش از این
[B][M1]از سرشک خون حشر کردی مکن خاقانیا[M2]عشق سلطان است، غوغا برنتابد بیش از این
[B][M1]آب ما چون نیست روشن ظلمت ما خاکیان[M2]بارگاه شاه دنیا برنتابد بیش از این
[B][M1]درد سر دادیم حضرت را و حضرت روح قدس[M2]روح قدسی دردسرها برنتابد بیش از این
[B][M1]کعبه را یک بار حج فرض است و حضرت کعبه‌وار[M2]حج ما هر هفته عمدا برنتابد بیش از این
[B][M1]نفس طاها راست یک شب قاب قوسین نزد حق[M2]گر دو گردد نفس طاها برنتابد بیش از این
[B][M1]شخص انسان را ز حق یک نور عقلانی عطاست[M2]روح ده دانست کاعضا برنتابد بیش از این
[B][M1]عید هر سالی دوبار آید که آفاق جهان[M2]بستن آذین زیبا برنتابد بیش از این
[B][M1]آن سعادت بخش حضرت، بخش نارد کرد ازآنک[M2]دیو را فردوس ماوی برنتابد بیش از این
[B][M1]خبث ما را بارگاه قدس دور افکند از آنک[M2]خوک را محراب اقصی برنتابد بیش از این
[B][M1]ننگ ما زان درگه اعلا برون افتاد از آنک[M2]کعبه پیلان را مفاجا برنتابد بیش از این
[B][M1]حضرت پاک از چو ما آلودگان آسوده‌اند[M2]جیفه را بحر مصفا برنتابد بیش از این
[B][M1]شیر هشیار از سگ دیوانه وحشت برنتافت[M2]نور جبهه شور عوا برنتابد بیش از این
[B][M1]نی عجب گر گاوریشی زرگر گوساله ساز[M2]طبع صاحب کف بیضا برنتابد بیش از این
[B][M1]گرچه عفریت آورد عرش سبائی نزد جم[M2]دیدنش جمشید والا برنتابد بیش از این
[B][M1]آری آری با نوای ارغنون اسقفان[M2]بانگ خر سمع مسیحا برنتابد بیش از این
[B][M1]گرچه صهبا را به بید سوخته راوق کنند[M2]بید را کاسات صهبا برنتابد بیش از این
[B][M1]از در خاقان کجا پیل افکند محمود را[M2]بدره بردن پیل بالا برنتابد بیش از این
[B][M1]دست چون جوزاش دادی کلک زر چون آفتاب[M2]گنج زر دادن به یغما برنتابد بیش از این
[B][M1]مشتری هر سال زی برجی رود ما را چو ماه[M2]هر مهی رفتن به جوزا برنتابد بیش از این
[B][M1]ما شرف داریم و غیری نعمت از درگاه شاه[M2]رشک بردن بهر نعما برنتابد بیش از این
[B][M1]گر ملخ را نیست بر پا موزهٔ زرین سار[M2]ران او رانین دیبا برنتابد بیش از این
[B][M1]در حضور انعام دیدیم ار بغیبت نیست آن[M2]وام احسان را تقاضا برنتابد بیش از این
[B][M1]طفل را گر جده وقت آبله خرما دهد[M2]چون به سرسام است خرما برنتابد بیش از این
[B][M1]شاه جان بخش است و ما بر شاه جان کرده نثار[M2]آب بفزودن به دریا برنتابد بیش از این
[B][M1]خسرو مشرق جلال الدین که برق خنجرش[M2]هفت چشم چرخ خضرا برنتابد بیش از این
[B][M1]ایزد از تیغش پی مالک جحیمی نو کند[M2]کان جحیم ارواح اعدا برنتابد بیش از این
[B][M1]کاشکی قدرت ز حلمش نوزمینی ساختی[M2]کاین زمین گرزش به تنها برنتابد بیش از این
[B][M1]وز بن نیزه‌اش سر گاو زمین لرزد از آنک[M2]ذره بار کوه خارا برنتابد بیش از این
[B][M1]کرم قز میرد ز بانگ رعد و تنین فلک[M2]میرد از کوسش که آوا برنتابد بیش از این
[B][M1]دولتش را نوعروسی دان که عکس زیورش[M2]دیدهٔ این زال رعنا برنتابد بیش از این
[B][M1]طالعش را شهسواری دان که بار هودجش[M2]کوههٔ عرش معلا برنتابد بیش از این
[B][M1]رخش همت را ز گردون تنگ می‌بست آفتاب[M2]گفت بس کاین تنگ پهنا برنتابد بیش از این
[B][M1]تا شد اقبالش همای قاف تا قاف جهان[M2]کوه قاف ادبار عنقا برنتابد بیش از این
[B][M1]بوالمظفر حق نواز و خصم باطل پرور است[M2]دور باطل حق تعالی برنتابد بیش از این
[B][M1]ظل حق است اخستان همتاش مهدی چون نهی[M2]ظل حق فرد است، همتا برنتابد بیش از این
[B][M1]نام شه زان اول و آخر الف کردند و نون[M2]یعنی اندر ملک طغرا برنتابد بیش از این
[B][M1]تا شد از ابر کرم سودا نشان هر مغز را[M2]کس ز بحر طبع سودا برنتابد بیش از این
[B][M1]خاک پایش ز آب خضر و باد عیسی بهتر است[M2]قیمت یاقوت حمرا برنتابد بیش از این
[B][M1]شه سلیمان است و من مرغم مرا خوانده است شاه[M2]دانهٔ مرغان دانا برنتابد بیش از این
[B][M1]از مثال شه امید مردهٔ من زنده گشت[M2]روح را برهان احیا برنتابد بیش از این
[B][M1]خط دست شاه دیدم کش معما خواند عقل[M2]عقل را خط معما برنتابد بیش از این
[B][M1]نوک کلک شاه را حورا به گیسو بسترد[M2]غالیه زلفین حورا برنتابد بیش از این
[B][M1]عقل را گفتم چگویی شاه درد سر ز من[M2]برتواند یافت؟ گفتا برنتابد بیش از این
[B][M1]پس خیال شاه گفت از من یقین بشنو که شاه[M2]گویدت برتابم اما برنتابد بیش از این
[B][M1]هم چنین از دور عاشق باش و مدحش بیش گوی[M2]دردسر کمتر ده ایرا برنتابد بیش از این
[B][M1]زحمت آنجا چون توان بردن که برخوان مسیح[M2]خرمگس را صحن حلوا برنتابد بیش از این
[B][M1]هم به جان شاه کز درگاه شاهان فارغم[M2]حرص را دادن تبرا برنتابد بیش از این
[B][M1]شاید ار مغز زکام آلود را عذری نهند[M2]کو نسیم مشک‌سا را برنتابد بیش از این
[B][M1]بر قیاس شاه مشرق کارسلان خان سخاست[M2]دیدن بکتاش و بغرا برنتابد بیش از این
[B][M1]بر امید زعفران کو قوت دل بردهد[M2]معصفر خوردن به سکبا برنتابد بیش از این
[B][M1]عمر دادم بر امید جاه وحاصل هیچ نی[M2]مشک را دادن به نکبا برنتابد بیش از این
[B][M1]من همه همت بر اسباب سفر دارم مرا[M2]در حضر ساز مهیا برنتابد بیش از این
[B][M1]خاطرم فحل است کو صحرا نورد آمد چو شیر[M2]شیر بستن گربه آسا برنتابد بیش از این
[B][M1]زخم مهماز و بلای تنگ و آسیب لگام[M2]فحل بر دست توانا برنتابد بیش از این
[B][M1]پیل را کز گرمسیر هند بیرون آورند[M2]در خزر بودن به سرما برنتابد بیش از این
[B][M1]سنقرای را کز خزر با سرد سیر آموخته است[M2]در حبش بردن به گرما برنتابد بیش از این
[B][M1]مدح شه چون جابجا منزل به منزل گفتنی است[M2]ماندن مداح یکجا برنتابد بیش از این
[B][M1]شه مرا زر داد، گوهر دادمش زر را عوض[M2]آن کرامت را مکافا برنتابد بیش از این
[B][M1]یک رضای شاه، شاه آمد عروس طبع را[M2]از کرم کابین عذرا برنتابد بیش از این
[B][M1]تیر چرخ از نیزه وش کلک سپر افکند از آنک[M2]هیچ تیغی نطق هیجا برنتابد بیش از این
[B][M1]من به مدح شاه نقبی برده‌ام در گنج غیب[M2]بردن نقب آشکارا برنتابد بیش از این
[B][M1]کند پایم در حضور اما زبان تیزم به مدح[M2]تیزی شمشیر گویا برنتابد بیش از این
[B][M1]از پس تحریر نامه کرده‌ام مبدا به شعر[M2]معجز آوردن به مبدا برنتابد بیش از این
[B][M1]دادمش تصدیع نثر و می‌دهم ابرام نظم[M2]دانم ابرام مثنا برنتابد بیش از این
[B][M1]از سر خجلت مرا چون آینه با آینه[M2]خوی برون دادن به سیما برنتابد بیش از این
[B][M1]بر بدیهه راندم این منظوم و بستردم قلم[M2]هیچ خاطر وقت انشا برنتابد بیش از این
[B][M1]چون تجاسر کرد خاطر مختصر کردم سخن[M2]کاین تجاسر سمع اعلا برنتابد بیش از این
[B][M1]باد خضرای فلک لشکر گهش کاعلام او[M2]ساحت این هفت غبرا برنتابد بیش از این
[B][M1]ملک و ملت را به اقبالش تولا باد و بس[M2]کاهل عالم را تولا برنتابد بیش از این
[A]
[B][M1]دلسوز ما که آتش گویاست قند او[M2]آتش که دید دانهٔ دلها سپند او
[B][M1]هر آفتاب زردم عیدی بود تمام[M2]چون بینمش که نیم هلال است قند او
[B][M1]بر چون پرند، لیک دلش گوشهٔ پلاس[M2]من بر پلاس ماتم هجر از پرند او
[B][M1]رخ را نمکستان کنم از اشک شور از آنک[M2]چشمم نمک چند ز لب نوش خند او
[B][M1]در سینه حلقه‌ها شودم آه آتشین[M2]از خام‌کاری دل بیدادمند او
[B][M1]زین سرد باد حلقهٔ آتش فسرده باد[M2]تا نعل زر کنم پی سم سمند او
[B][M1]جرمی نکرده حلقهٔ گوشش ولی چه سود[M2]آویخته به سایهٔ مشکین کمند او
[B][M1]پند من است حلقهٔ گوشش ولی چه سود[M2]حلقه به گوش او نکند گوش پند او
[B][M1]خاقانی آن اوست غلام درم خرید[M2]بفروشدش به هیچ که ناید پسند او
[B][M1]نندیشد از فلک، نخرد سنبلش به جو[M2]بر کهکشان و خوشه بود ریشخند او
[B][M1]زین سبز مرغزار نجوید حیات از آنک[M2]قصاب حلق خلق بود گوسفند او
[B][M1]سربسته همچو غنچه کشد درد سر چو بید[M2]هم نشکند چو سرو دل زورمند او
[B][M1]خضر است و خان و خانه به عزلت کند به دل[M2]هم خضر خان و مشغلهٔ او ز کند او
[B][M1]با همتی چنین سوی ناجنس میل کرد[M2]تا لاجرم گداز کشید از گزند او
[B][M1]باز سپید با مگس سگ هم آشیان[M2]خاک سیاه بر سر بخت نژند او
[B][M1]سیمرغ بود جیفه چرا جست همچو زاغ[M2]پست از چه گشت آن طیران بلند او؟
[B][M1]هر چند کان سقط به دمش زنده گشته بود[M2]چون دست یافت سوخت ز اسقاط زند او
[B][M1]خورشید دیده‌ای که کند آب را بلند؟[M2]سردی آب بین که شود چشم بند او
[B][M1]آتش سخن بس است که فرزند طبع اوست[M2]فرزندی آنچنان که بود فر زند او
[B][M1]حاسد چو بیند این سخنان چو شیر و می[M2]سرکه نماید آن سخن گوز کند او
[B][M1]سیر ارچه هم طویلهٔ سوسن بود به رنگ[M2]غماز رنگ وی بود آن بوی و گند او
[B][M1]گر سحر من بر آتش زردشت بگذرد[M2]چون آب خواند آتش زردشت زند او
[A]
[B][M1]عشق بهین گوهری است، گوهر دل کان او[M2]دل عجمی صورتی است عشق زبان دان او
[B][M1]خاصگی دستراست بر در وحدت دل است[M2]اینکه به دست چپ است داغگه ران او
[B][M1]تا نکنی زنگ خورد آینهٔ دل که عشق[M2]هست به بازار غیب آینه گردان او
[B][M1]عقل جگر تفته‌ای است، همت خشک آخوری است[M2]جرعه‌کش جام دل، زله خور خوان او
[B][M1]از خط هستی نخست نقطهٔ دل زاد و بس[M2]لیک نه در دایره است نقطهٔ پنهان او
[B][M1]رهرو دل ایمن است از رصد دهر از آنک[M2]کمتر پروانه‌است دهر ز دیوان او
[B][M1]دل به رصد گاه دهر بیش بها گوهری است[M2]دخل ابد عشر او فیض ابد کان او
[B][M1]لیک ز بیم رصد در گلش آلوده‌اند[M2]تاز گل آید برون گوهر رخشان او
[B][M1]دل چو فرو کوفت پای بر سر نطع وجود[M2]دهر لگد کوب گشت از تک جولان او
[B][M1]نیست ازین آب و خاک ز آب و هوائی است دل[M2]کآتش بازی کند شیر نیستان او
[B][M1]ای شده از دست تو حلهٔ دل شاخ شاخ[M2]هم تو مطرا کنان پوشش ایوان او
[B][M1]یوسفی آورده‌ای در بن زندان و پس[M2]قفل زر افکنده‌ای بر در زندان او
[B][M1]حوروشی را چو مور زیر لگد کشته‌ای[M2]پس پر طاووس را کرده مگس ران او
[B][M1]خوش نبود شاه را اسب گلین زیر ران[M2]رخش به هرای زر منتظر ران او
[B][M1]دل که کنون بیدق است باش که فرزین شود[M2]چونکه به پایان رسد هفت بیابان او
[B][M1]شمه‌ای از سر دل حاصل خاقانی است[M2]کز سر آن شمه خاست جنبش ایمان او
[A]
[B][M1]سلسلهٔ ابر گشت زلف زره سان او[M2]قرصهٔ خورشید شد گوی گریبان او
[B][M1]پنجهٔ شیران شکست قوت سودای او[M2]جوشن مردان گسست ناوک مژگان او
[B][M1]خوش نمکی شد لبش، تره تر عارضش[M2]بر نمک و تره بین دل‌ها مهمان او
[B][M1]رنگ به سبزی زند چهره او را مگر[M2]سوی برون داد رنگ پستهٔ خندان او
[B][M1]گرچه ز مهری که نیست، نیست دلش ز آن من[M2]هست بهرسان که هست هستی من ز آن او
[B][M1]دازم زنگار دل، دارم شنگرف اشک[M2]کیست که نقشی کند زین دو بر ایوان او
[B][M1]عمر من اندر غمش رفت چو ناخن بسر[M2]ماندم ناخن کبود از تب هجران او
[B][M1]گرچه شکر خنده زد بر دل چون آتشم[M2]آتش من مگذرد بر شکرستان او
[B][M1]دیلم تازی میان اوست، من از چشم و سر[M2]هندوکی اعجمی، بندهٔ دربان او
[B][M1]عشق به بانگ بلند گفت که خاقانیا[M2]یار عزیز است سخت، جان تو و جان او
[B][M1]دی پدر من به وهم دایره‌ای برکشید[M2]دید در آن دایره نقطهٔ مرجان او
[B][M1]صانع زرین عمل، پیر صناعت علی[M2]کز ید بیضا گذشت دست عمل ران او
[A]
[B][M1]لشکر غم ران گشاد و آمد دوران او[M2]ابلق روز و شب است نامزد ران او
[B][M1]هر که چنین لشکرش نعل در آتش نهاد[M2]نعل بها داد عمر بر سر میدان او
[B][M1]غم که درآید به دل بنگری آسیب آن[M2]کاتش کافتد در آب بشنوی افغان او
[B][M1]اول جنبش که نو گلبن آدم شکفت[M2]میوهٔ غم بود و بس، نوبر بستان او
[B][M1]و آخر مجلس که دهر میکدهٔ غم گشاد[M2]دور ز ما درگرفت ساقی دوران او
[B][M1]جرعه‌ای از دست او کشتن ما را بس است[M2]این همه بر پای چیست بلبله گردان او
[B][M1]آمد باران غم پول سلامت ببرد[M2]بر سر یک مشت خاک تا کی باران او
[B][M1]پنجرهٔ عنکبوت نیست جنان استوار[M2]کز احد و بوقبیس باید غضبان او
[B][M1]آتش غم پیل را درد برارد چنانک[M2]صدرهٔ پشه سزد صورت خفتان او
[B][M1]ناف تو بر غم زدند، غم خور خاقانیا[M2]آنکه جهان را شناخت غمکده شد جان او
[B][M1]والی عزلت تویی، اینک طغرای فقر[M2]مشرف وحدت تو باش، اینک دیوان او
[B][M1]سرو هنر چون تویی دست نشان پدر[M2]دست ثنا وامدار هیچ ز دامان او
[B][M1]حافظ دین بوالحسن، بحر مکارم علی[M2]کابخور جان ماست چشمهٔ احسان او
[A]
[B][M1]دهر سیه کاسه‌ای است ما همه مهمان او[M2]بی‌نمکی تعبیه است در نمک خوان او
[B][M1]بر سر بازار دهر نقد جفا می‌رود[M2]رسته‌ای ار ننگری رستهٔ خذلان او
[B][M1]دهر چو بی‌توست خاک بر سر سالار او[M2]ده چو تو را نیست باد در کف دهقان او
[B][M1]خیز در این سبز کوشک نقب زن از دود دل[M2]درشکن از آه صبح سقف شبستان او
[B][M1]گوهر خود را بدزد از بن صندوق او[M2]یوسف خود را برآر از چه زندان او
[B][M1]ز اهل جهان کس نماند بلکه جهان بس نماند[M2]پای خرد درگذار از سر پیمان او
[B][M1]مادر گیتی وفا بیش نزاید از آنک[M2]هم رحمش بسته شد، هم سر پستان او
[B][M1]کار چو خام آمده است آتش کن زیر او[M2]خر چو کژ افتاده است کژ نه پالان او
[B][M1]ابجد سودا بشوی بر در خاقانی آی[M2]سورهٔ سر در نویس هم به دبستان او
[B][M1]پیشرو جان پاک طبع چو جوزای اوست[M2]گرچه ز پس می‌رود طالع سرطان او
[B][M1]اوست شهنشاه نطق شاید اگر پیش شاه[M2]راه ز پس وا روند لشکر و ارکان او
[B][M1]کوزهٔ فصاد گشت سینهٔ او بهر آنک[M2]موضع هر مبضع است بر سر شریان او
[B][M1]گر دل او رخنه کرد زلزلهٔ حادثات[M2]شیخ مرمت گراست بر دل ویران او
[B][M1]شیخ مهندس لقب، پیر دروگر علی[M2]کزر و اقلیدسند عاجز برهان او
[B][M1]صانع زرین عمل مهتر عالی شرف[M2]در ید بیضا رسید دست عمل ران او
[B][M1]یوسف نجار کیست نوح دروگر که بود؟[M2]تا ز هنرم دم زنند بر در امکان او
[B][M1]نوح نه بس علم داشت، گر پدر من بدی[M2]قنطره بستی به علم بر سر طوفان او
[B][M1]نعل پی اسب اوست وز عمل دست اوست[M2]آن ده و دو نرگسه بر سر کیوان او
[B][M1]غارت بحر آمده است غایت جودش چنانک[M2]آفت بیشه شده است تیشهٔ بران او
[B][M1]ریزش سوهان اوست داروی اطلاق از آنک[M2]هست لسان الحمل صورت سوهان او
[B][M1]چرخ مقرنس نمای کلبهٔ میمون اوست[M2]نعش فلک تخت‌هاش، قطب کلیدان او
[B][M1]رندهٔ مریخ رند چون شودش کند سر[M2]چرخ کند هر دمی از زحل افسان او
[B][M1]در حق کس اره وار است نیست دو روی و دو سر[M2]گر همه اره نهند بر اخوان او
[B][M1]هست چو هم نام خویش نامزد بطش و بخش[M2]بطش ورا عیب پوش بخش فراوان او
[B][M1]مفلس دریا دل است، امی دانا ضمیر[M2]مایهٔ صد اولیاست ذرهٔ ایمان او
[B][M1]اوست طغانشاه من، مادرم التون اوست[M2]من به رضای تمام سنقر دکان او
[B][M1]گر بودش رای آن کاره کش او شوم[M2]رای همه رای اوست، فرمان فرمان او
[B][M1]اینت مبارک سحاب کز صدف داهگی[M2]گوهری آرد چو من قطرهٔ نیسان او
[B][M1]روح طبیعیم گشت پاکتر از روح قدس[M2]تا جگر من گرفت پرورش از نان او
[B][M1]پیر خرد طفل‌وار میمزد انگشت من[M2]تا سر انگشت من یافت نمک‌دان او
[B][M1]شاید اگر وحشیی سبعهٔ الوان خورد[M2]حمزه به خوان علی بهتر از الوان او
[B][M1]ضامن ارزاق من اوست مبادا که من[M2]منت شروین برم و انده شروان او
[B][M1]ملک قناعت مراست پیش چنین تخت و تاج[M2]ملک سمرقند چیست و افسر خاقان او
[B][M1]گر گرهی خصمش‌اند از سر کینه چه باک[M2]کو خلف آدم است و ایشان شیطان او
[B][M1]جوقی ازین زرد گوش گاه غضب سرخ چشم[M2]هر یک طاغی و دیو رهبر طغیان او
[B][M1]خاصه سگ دامغان، دانهٔ دام مغان[M2]دزد گهرهای من، طبع خزف سان او
[B][M1]بست خیالش که هست هم بر من ای عجب[M2]نخل رطب کی شود خار مغیلان او
[B][M1]هست دلش در مرض از سر سرسام جهل[M2]این همه ماخولیاست صورت بحران او
[B][M1]گر جگرش خسته شد از فرع این گروه[M2]نعت محمد بس است نشرهٔ درمان او
[B][M1]دل به در کبریاست شحنهٔ کارش که او[M2]خاک در مصطفاست نایب حسان او
[B][M1]قابلهٔ کاف و نون، طاها و یاسین که هست[M2]عاقلهٔ کاف و لام طفل دبستان او
[B][M1]گیسوی حوا شناس پرچم منجوق او[M2]عطسهٔ آدم شناس شیههٔ یکران او
[B][M1]دوش ملایک بخست غاشیهٔ حکم او[M2]گوش خلایق بسفت حاقهٔ فرمان او
[B][M1]هم به ثنای پدر ختم کنم چون مقیم[M2]نان من از خوان اوست، جامگی از خان او
[B][M1]عقل درختی است پیر منتظر آن کز او[M2]خواهی تختش کنند خواهی چوگان او
[B][M1]باد دعاهای خیر در پی او تا دعا[M2]اول او یارب است و آمین پایان او
[B][M1]در عقب پنج فرض اوست دعا خوان من[M2]یارب کارواح قدس باد دعا خوان او
[B][M1]گر ز قضای ازل عهد عمر درگذشت[M2]تا به ابد مگذراد نوبت عثمان او
[A]
[B][M1]ما را دلی است زله خور خوان صبح‌گاه[M2]جانی است خاک جرعهٔ مستان صبح‌گاه
[B][M1]جان شد نهنگ بحرکش از جام نیم شب[M2]دل گشت مور ریزه خور از خوان صبح‌گاه
[B][M1]غربال بیختیم به عمری که یافتیم[M2]زر عیاردار به میزان صبح‌گاه
[B][M1]بس نقد گم ببودهٔ مردان که یافتند[M2]رندان خاک بیز به میدان صبح‌گاه
[B][M1]دولت دوید و هفت در آسمان گشاد[M2]چون بر زدیم حلقه به سندان صبح‌گاه
[B][M1]زین یک نفس درآمد و بیرون شد حیات[M2]بردیم روزنامه به دیوان صبح‌گاه
[B][M1]اول شب ایتکین وثاق آمدیم بلیک[M2]الب ارسلان شدیم به پایان صبح‌گاه
[B][M1]بی‌آرزوی ملک به زیر گلیم فقر[M2]کوبیم کوس بر در ایوان صبح‌گاه
[B][M1]غوغا کنیم یک تنه چون رستم و دریم[M2]درع فراسیاب به پیکان صبح‌گاه
[B][M1]نقب افکنیم نیم شب از دور تا بریم[M2]پی بر سر خزینهٔ پنهان صبح‌گاه
[B][M1]بی‌ترس تیغ و دار بگوئیم تا که‌ایم[M2]نقب افکن خزینهٔ ترکان صبح‌گاه
[B][M1]صور روان خفته دلانیم چون خروس[M2]آهنگ دان پردهٔ دستان صبح‌گاه
[B][M1]چندین هزار جرعه که این سبز طشتراست[M2]نوشیم چون شویم به مهمان صبح‌گاه
[B][M1]چو آب روی درنکشیم ارچه درکشیم[M2]بحری ز دست ساقی دوران صبح‌گاه
[B][M1]گفتی شما چگونه و چون است نزلتان[M2]ماشا و نزل ما ز شبستان صبح‌گاه
[B][M1]آتش زنیم هفت علف‌خانهٔ فلک[M2]چون بنگریم نزل فراوان صبح‌گاه
[B][M1]خواهی که نزل ما دهدت ده کیای دهر[M2]بستان گشاد نامه به عنوان صبح‌گاه
[B][M1]تو کی شناسی این چه معماست چون هنوز[M2]ابجد نخوانده‌ای به دبستان صبح‌گاه
[B][M1]بیاع خان جان مجاهز دلان عشق[M2]جز صبح نیست جان تو و جان صبح‌گاه
[B][M1]گفتی شما که‌اید و چه مرغید و چیستید[M2]سیمرغ نیم‌روز و سلیمان صبح‌گاه
[B][M1]ما مرغ عرشییم که بر بانگ ما روند[M2]مرغان شب شناس نواخوان صبح‌گاه
[B][M1]صبح شما دمی است، دم ما هزار صبح[M2]هر پنج وقت ما شده یکسان صبح‌گاه
[B][M1]ما را به هر دو صبح دو عید است و جان ما[M2]مرغی است فربه از پی قربان صبح‌گاه
[B][M1]تسکین جان گرم دلان را کنیم سرد[M2]چون دم برآوریم به دامان صبح‌گاه
[B][M1]سحرا که بر قوارهٔ سیمین مه کنیم[M2]چون برکشیم سر ز گریبان صبح‌گاه
[B][M1]بهر بخور مجلس روحانیان عشق[M2]سازیم سینه مجمر سوزان صبح‌گاه
[B][M1]گر چشم ما گلاب فشان شد عجب مدار[M2]دل‌های ماست آینه‌گردان صبح‌گاه
[B][M1]خاقانیا مرنج که سلطان گدات خواند[M2]آری گدای روزی و سلطان صبح‌گاه
[B][M1]چون ژاله و صبا و شباهنگ هم‌چنین[M2]معزول روز باش و عمل‌ران صبح‌گاه
[B][M1]جیحون فشان ز اشک و سمرقند گیر از آه[M2]تا ما نهیم نام تو خاقان صبح‌گاه
[B][M1]از دم سیاه کن رخ دیو سپید روز[M2]چون دیو نفس توست سلیمان صبح‌گاه
[B][M1]میلی بساز ز آه وبزن بر پلاس شب[M2]درکش به چشم روز به فرمان صبح‌گاه
[B][M1]از خوان دل به نزل سرای ازل درآی[M2]بفرست زله‌ای سوی اخوان صبح‌گاه
[B][M1]یک گوش ماهیی بده از می که حاضرند[M2]دریاکشان ره زده عطشان صبح‌گاه
[B][M1]ریزی بریز از آن می ریحانی سرشک[M2]وز بوی جرعه کن دم ریحان صبح‌گاه
[B][M1]چون ماهی ار بریده زبانی دلت بجاست[M2]دل در تو یونسی است زبان دان صبح‌گاه
[B][M1]بر شاه نیم‌روز کمین کن که آه توست[M2]هر نیم شب کمان‌کش مردان صبح‌گاه
[B][M1]هر صبح فتح باب کن از انجم سرشک[M2]بنشان غبار غصه به باران صبح‌گاه
[B][M1]چون بر بطت زبان چه بکار است بهتر آنک[M2]چون نای بی‌زبان زنی الحان صبح‌گاه
[B][M1]گم کن زبان که مار نگهبان گنج توست[M2]بر گنج خود تو باش نگهبان صبح‌گاه
[A]
[B][M1]آوازهٔ رحیل شنیدم به صبح‌گاه[M2]با شبروان دواسبه دویدم به صبح‌گاه
[B][M1]با بختیان همت و با پختگان درد[M2]راه هزار ساله بریدم به صبح‌گاه
[B][M1]رستم ز چار آخور سنگین روزگار[M2]در هشت باغ عشق چریدم به صبح‌گاه
[B][M1]دیدم که گنج خانهٔ غیب است پیش روی[M2]پشت از برای نقب خمیدم به صبح‌گاه
[B][M1]کردم ز سنگ ریزهٔ ره توتیای چشم[M2]تا آنچه کس ندید بدیدم به صبح‌گاه
[B][M1]کشتم به باد سرد چراغ فلک چنانک[M2]بوی چراغ کشته شنیدم به صبح‌گاه
[B][M1]بسیار گرد پردهٔ خاصان برآمدم[M2]آخر درون پرده خزیدم به صبح‌گاه
[B][M1]هر شرب سرد کرده که دل چاشنی گرفت[M2]با بانگ نوش نوش چشیدم به صبح‌گاه
[B][M1]خورشید خاک شد ز پی جرعه یافتن[M2]آن دم که جام جام کشیدم به صبح‌گاه
[B][M1]زان جام جم که تا خط بغداد داشتی[M2]بیش از هزار دجله مزیدم به صبح‌گاه
[B][M1]نتواند آفتاب رفو کردن آن لباس[M2]کاندر سماع عشق دریدم به صبح‌گاه
[B][M1]امروز سرخ روئی من دانی از چه خاست[M2]زان کاتش نیاز دمیدم به صبح‌گاه
[B][M1]خاقانی مسیح سخن را به نقد عمر[M2]دوش از درخت باز خریدم به صبح‌گاه
[A]
[B][M1]در ساحت زمانه ز راحت نشان مخواه[M2]ترکیب عافیت ز مزاج جهان مخواه
[B][M1]در داغ دل بسوز و ز مرهم اثر مجوی[M2]با خویشتن بساز و ز هم‌دم نشان مخواه
[B][M1]اندر قمارخانهٔ چرخ و رباط دهر[M2]جنسی حریف و هم‌نفسی مهربان مخواه
[B][M1]گر در دم نهنگ درآیی نفس مزن[M2]ور در دل محیط درافتی کران مخواه
[B][M1]از جوهر زمانه خواص وفا مجوی[M2]وز تنگنای دهر خلاص روان مخواه
[B][M1]از ساغر سپهر تهی کیسه می مخور[M2]وز سفرهٔ جهان سیه‌کاسه نان مخواه
[B][M1]گر خرمن امید سراسر تلف شود[M2]از کیل روزگار تلافی آن مخواه
[B][M1]در ساحت جهان ز جهان یاوری مجوی[M2]در آب غرقه گرد و ز ماهی امان مخواه
[B][M1]دل گوهر بقاست به دست جهان مده[M2]گوگرد سرخ تعبیه در خاکدان مخواه
[B][M1]عزلت تو را به کنگرهٔ کبریا برد[M2]آن سقفگاه را به ازین نردبان مخواه
[B][M1]همت کفیل توست، کفاف از کسان مجوی[M2]دریا سبیل توست، نم از ناودان مخواه
[B][M1]خاصانه چون خزینهٔ خرسندی آن توست[M2]عامانه از فرشتهٔ روزی ضمان مخواه
[B][M1]زان پس که چار صحف قناعت بخوانده‌ای[M2]خود را ز لوح بوطمعی عشر خوان مخواه
[B][M1]چون فقر شد شعار تو برگ و نوا مجوی[M2]چون باد شد براق تو برگستوان مخواه
[B][M1]دل را قرابه‌وار مل اندر گلو مکن[M2]تن را پیاله‌وار کمر بر میان مخواه
[B][M1]در گوشه‌ای بمیر و پی توشهٔ حیات[M2]خود را چو خوشه پیش خسان ده زبان مخواه
[B][M1]بل تا پری ز خوان بشر خواهد استخوان[M2]تو چون فرشته بوی شنو استخوان مخواه
[B][M1]گو درد دل قوی شو و گو تاب تب فزای[M2]زین گل‌شکر مجوی و از آن ناردان مخواه
[B][M1]از بهر تب بریدن خود دست آز را[M2]از نیستان هیچ‌کسی تبستان مخواه
[B][M1]داری کمال عقل پی زور و زر مشو[M2]زرادخانه یافتهٔ دوکدان مخواه
[B][M1]چون شحنهٔ نیاز ز دست تو یاوگی است[M2]ترس از تکین مدار و پناه از طغان مخواه
[B][M1]وحدت گزین و محرمی از دوستان مجوی[M2]تنها نشین و هم‌دمی از دودمان مخواه
[B][M1]چون دیده‌ای که یوسف از اخوان چه رنج دید[M2]هم ناتوان بزی و ز اخوان توان مخواه
[B][M1]سرگشتگی زمان نگر و محنت مکان[M2]آسایش از زمان و فراغ از مکان مخواه
[B][M1]در چار سوی کون و مکان وحشت است خیز[M2]خلوت سرای انس جز از لامکان مخواه
[B][M1]این مرغ عرشی ار طلب دانه‌ای کند[M2]آن دانه جز ز سنبلهٔ آسمان مخواه
[B][M1]خاقانیا زمانه زمام امل گرفت[M2]گر خود عنان عمر بگیرد امان مخواه
[A]
[B][M1]ای در حرمت نشان کعبه[M2]درگاه تو را نشان کعبه
[B][M1]ای کمتر خادمان بزمت[M2]بهتر ز مجاوران کعبه
[B][M1]کعبه است درت، نوشته خورشید[M2]العبد بر آستان کعبه
[B][M1]شاهان همه در پناه قدرت[M2]چون مرغان در امان کعبه
[B][M1]گردون به مثال بارگاهت[M2]کرده ز حق امتحان کعبه
[B][M1]حق کرده خلیل را اشارت[M2]تا کرد بنا بسان کعبه
[B][M1]ملت به جوار تو بیاسود[M2]چون صید به دودمان کعبه
[B][M1]جای قسم و مقام سجده است[M2]از بهر خواص جان کعبه
[B][M1]خاک قدمت به عرض مصحف[M2]صحن حرمت نشان کعبه
[B][M1]کعبه به درت پیام داده است[M2]کای کعبهٔ جان و جان کعبه
[B][M1]جبریل که این پیام بشنود[M2]جانی ستد از زبان کعبه
[B][M1]بر کعبه کنند جان فشان خلق[M2]بر صدر تو جان فشان کعبه
[B][M1]دست تو محیط بر ممالک[M2]ابری شده سایبان کعبه
[B][M1]شیطان ز درت رمیده آنسانک[M2]پیلان ز نگاهبان کعبه
[B][M1]ای تشنهٔ ابر رحمت تو[M2]چون من لب ناودان کعبه
[B][M1]ظلم از در تو رمیده چون دیو[M2]از سایهٔ پاسبان کعبه
[B][M1]ظلم و حرم تو، حاش لله[M2]پای سگ و نردبان کعبه
[B][M1]رضوان صفت در سرایت[M2]کرده است بر آستان کعبه
[B][M1]جوید به تبرک آب دستت[M2]چون حاج ز ناودان کعبه
[B][M1]دهلیز سرات ناف فردوس[M2]چون ناف زمین میان کعبه
[B][M1]چندان که مجاور حجابی[M2]داری صفت نهان کعبه
[B][M1]شروان به تو مکه گشت و بزمت[M2]دارد حرم عیان کعبه
[B][M1]ای کعبه بساط آسمان خوان[M2]عنقا شده مور خوان کعبه
[B][M1]گر خصم به کین تو کشد دست[M2]چون ابرهه بر زیان کعبه
[B][M1]ز اقبال تو سنگ سار گردد[M2]چون پیل زیان رسان کعبه
[B][M1]ای دولت در رکاب بختت[M2]چون جنت در عنان کعبه
[B][M1]هر پنج نماز چون کنی روی[M2]سوی در کامران کعبه
[B][M1]بر فرق تو اختران رحمت[M2]بارند ز آسمان کعبه
[B][M1]ای کعبهٔ ملک عصمة الدین[M2]من بندهٔ رایگان کعبه
[B][M1]ای بانونی شرق و کعبهٔ جود[M2]من بلبل مدح خوان کعبه
[B][M1]گر کعبه چو من شدی زبان‌ور[M2]وصف تو بدی بیان کعبه
[B][M1]موقوف اشارت تو ماندم[M2]چون حاجی میهمان کعبه
[B][M1]تا از حجر است و آستانه[M2]خال سیه و لبان کعبه
[B][M1]در دولت جاودانت بی‌نام[M2]هم حرمت و هم توان کعبه
[B][M1]پردهٔ در بارگاه بادت[M2]زان حله که هست ز آن کعبه
[B][M1]دولت شده رد ضمان عمرت[M2]چون ملت در ضمان کعبه
[A]
[B][M1]خورشید کسری تاج بین ایوان نو پرداخته[M2]یک اسبه بر گوی فلک میدان نو پرداخته
[B][M1]عیسی کده خرگاه او وز دلو یوسف چاه او[M2]در حوت یونس گاه او برسان نوپرداخته
[B][M1]این علت جان بین همی، علت‌زدای عالمی[M2]سرسام وی را هردمی درمان نو پرداخته
[B][M1]ابر از هوا بر گل چکان ماند به زنگی دایگان[M2]در کام رومی بچگان پستان نو پرداخته
[B][M1]برده به چارم منظره، مهره برون از ششدره[M2]نزل جهان را از بره، صد خوان نو پرداخته
[B][M1]هان شاخ دولت بنگرش کامسال نیک آمد برش[M2]چون باربد مرغ از برش دستان نو پرداخته
[B][M1]شاه فلک بر گاه نو داده جهان را جاه نو[M2]چون حصن دین را شاه نو بنیان نو پرداخته
[B][M1]هان النثار ای قوم هان جان مژده خواهید از مهان[M2]کاینک سر شروان‌شهان ایوان نو پرداخته
[B][M1]بنموده اخترتان هنر، بخشیده افسرتان ظفر[M2]اقبال خسروتان ز فر، کیهان نو پرداخته
[B][M1]خسرو جلال الدین سزد دارای شروان این سزد[M2]بزمش سپهر آئین سزد دوران نو پرداخته
[B][M1]قصرش گلستان ارم، صدرش دبستان کرم[M2]در هر شبستان از نعم بستان نو پرداخته
[B][M1]ایوانش را کز کعبه بیش، احسانش زمزم رانده پیش[M2]از بوقبیس حلم خویش ارکان نو پرداخته
[B][M1]محراب خضر ایوان او، به ز آب حیوان خان او[M2]در هر شکارستان او، حیوان نو پرداخته
[B][M1]فراش صدرش هر شهی، بهر چنین میدان‌گهی[M2]چرخ از مه نو هر مهی چوگان نو پرداخته
[B][M1]گردون چو طاقی از برش، بسته نطاقی بر درش[M2]در هر رواقی از زرش، برهان نو پرداخته
[B][M1]هر خاک پایش قبله‌ای، هر آب‌دستش دجله‌ای[M2]هر بذل او در بذله‌ای، صد کان نو پرداخته
[B][M1]اشکال دولت کرده حل، بر تیرش از روی محل[M2]این سبز پنگان از زحل، پیکان نو پرداخته
[B][M1]کلکش ابد را قهرمان بهر دواتش هر زمان[M2]هست از فم الحوت آسمان دندان نو پرداخته
[B][M1]چون از لعاب شیر نر، دندان گاو است آب‌خور[M2]تیغش بر اعدا از سقر، زندان نو پرداخته
[B][M1]باد از بقا حصن تنش، وز گرز البرز افکنش[M2]بر حصن جان دشمنش، غضبان نو پرداخته
[B][M1]حکمش ولیعهد قدر، پیکانش سلطان ظفر[M2]تیرش ز طغرای هنر فرمان نو پرداخته
[B][M1]تریاق عدلش هر دمی اکسیر جان عالمی[M2]خاقانی از مدحش همی دیوان نو پرداخته
[A]
[B][M1]در کام صبح از ناف شب مشک است عمدا ریخته[M2]گردون هزاران نرگسه از سقف مینا ریخته
[B][M1]صبح است گل‌گون تاخته، شمشیر بیرون آخته[M2]بر شب شبیخون ساخته، خونش به عمدا ریخته
[B][M1]کیمخت سبز آسمان، دارد ادیم بی‌کران[M2]خون شب است این بی‌گمان بر طاق خضرا ریخته
[B][M1]صبح آمده زرین سلب، نوروز نوراهان طلب[M2]زهره شکاف افتاده شب، وز زهره صفرا ریخته
[B][M1]شب چاه بیژن بسته سر، مشرق گشاده زال زر[M2]خون سیاوشان نگر، بر خاک و خارا ریخته
[B][M1]مستان صبوح آموخته وز می‌فتوح اندوخته[M2]می‌شمع روح افروخته نقل مهیا ریخته
[B][M1]رضوان کده خم خانه‌ها، حوض جنان پیمانه‌ها[M2]کف بر قدح دردانه‌ها از عقد حورا ریخته
[B][M1]مرغ از شبستان حرم، میوه ز بستان ارم[M2]گردون ز پستان کرم شیر مصفا ریخته
[B][M1]زر آب دیدی می‌نگر، می‌برده کار آب زر[M2]ساقی به کار آب در آب محابا ریخته
[B][M1]بادام ساقی مست خواب از جرعه شادروان خراب[M2]از دست‌ها جام سراب افتاده صهبا ریخته
[B][M1]ای صبح خیزان می کجا، آن عقل ما را خون‌بها[M2]آن آبروی کار ما نگذاشت الا ریخته
[B][M1]مرغ صراحی کنده پر، برداشته یک نیمه سر[M2]ور نیم منقار دگر، یاقوت حمرا ریخته
[B][M1]هین جام رخشان دردهید آزاده را جان دردهید[M2]آن پیر دهقان در دهید از شاخ برنا ریخته
[B][M1]زر دوست از دست جهان در پای پیل افتاده دان[M2]ما زیر پای دوستان زر پیل بالا ریخته
[B][M1]سرمست عشق سرکشی، خاکستری در آتشی[M2]در ششدر عذرا وشی، صد خصل عذرا ریخته
[B][M1]خورده به رسم مصطبه، می در سفالین مشربه[M2]وقت مسیح یکشبه، در پای ترسا ریخته
[B][M1]طاق ابروان رامش گزین، در حسن طاق و جفت کین[M2]بر زخمهٔ سحر آفرین، شکر ز آوا ریخته
[B][M1]چنگی طبیب بوالهوس، بگرفته زالی را مجس[M2]اصلع سری کش هر نفس، موئی است در پا ریخته
[B][M1]ربعی نموده پیکرش، خطهای مسطر در برش[M2]ناخن بر آن خطها برش، وقت محاکا ریخته
[B][M1]مهری یکی پیر نزار، آوا برآورده به زار[M2]چون تندر اندر مرغزار جانی به هرجا ریخته
[B][M1]وان هشت تا بربط نگر جان را بهشت هشت در[M2]هر تار ازو طوبی شمر صد میوه هر تا ریخته
[B][M1]وان نی چو مار بی‌زبان، سوراخ‌ها در استخوان[M2]هم استخوانش سرمه‌دان، هم گوشت ز اعضا ریخته
[B][M1]وان چون هلالی چوب دف، شیدا شده خم کرده کف[M2]ما خون صافی را به کف، از حلق شیدا ریخته
[B][M1]از پوست آهو چنبرش، آهو سرینی همبرش[M2]وز گور و آهو در برش، صید آشکارا ریخته
[B][M1]کاسهٔ رباب از شعر تر، بر نوش قول کاسه‌گر[M2]در کاسهٔ سرها نگر زان کاسه حلوا ریخته
[B][M1]راوی ز درهای دری، دلال و دلها مشتری[M2]خاقانی اینک جوهری، درهای بیضا ریخته
[B][M1]در دری را از قلم، در رشتهٔ جان کرده ضم[M2]پس باز بگشاده ز هم، بر شاه والا ریخته
[B][M1]زهره غزل‌خوان آمده، در زیر و دستان آمده[M2]چون زیر دستان آمده بر شه ثریا ریخته
[B][M1]خاقان اکبر کز شرف هستش سلاطین در کنف[M2]باران جود از ابر کف شرقا و غربا ریخته
[A]
[B][M1]ای تیر باران غمت، خون دل ما ریخته[M2]نگذاشت طوفان غمت، خون دلی ناریخته
[B][M1]ای صد یک از عشقت خرد، جان صیدت از یک تا به صد[M2]چشم تو در یک چشم زد، صد خون تنها ریخته
[B][M1]ای ریخته سیل ستم بر جان ما سر تا قدم[M2]پس ذرهٔ ناکرده کم، ما تن زده تا ریخته
[B][M1]ماهی و جوزا زیورت، وز رشک زیور در برت[M2]از غمزهٔ چون نشترت مه خون جوزا ریخته
[B][M1]محراب قیصر کوی تو، عید مسیحا روی تو[M2]عود الصلیب موی تو، آب چلیپا ریخته
[B][M1]گیرم‌نه‌ای چون آب نرم، آتش مباش از جوش گرم[M2]آهسته باش ای آب شرم، از چشم رعنا ریخته
[B][M1]زلفت چو هر غوغائیی، چون زیر هر سودائیی[M2]چشمت بهر رعنائیی، آب رخ ما ریخته
[B][M1]در پختن سودای تو خام است ما را رای تو[M2]ما زر و سر در پای تو، خاقانی آسا ریخته
[B][M1]روز نو است و فخر دین بر آسمان مجلس نشین[M2]ما زر چهره بر زمین، تو سیم سیما ریخته
[B][M1]خاقان اکبر کز فلک بانگ آمدش کالامر لک[M2]در پای او دست ملک، روح معلا ریخته
[A]
[B][M1]باز از تف زرین صدف، شد آب دریا ریخته[M2]ابر نهنگ آسا ز کف، لولوی لالا ریخته
[B][M1]شاه یک اسبه بر فلک خون ریخت دی را نیست شک[M2]اینک سلاحش یک به یک، در قلب هیجا ریخته
[B][M1]با شاخ سرو اینک کمان، با برگ بید اینک سنان[M2]آیینهٔ برگستوان، گرد شمرها ریخته
[B][M1]دیده مهی برخوان دی، بزغالهٔ پر زهر وی[M2]زانجا برون آورده پی، خون وی آنجا ریخته
[B][M1]از چاه دی رسته به فن، این یوسف زرین رسن[M2]وز ابر مصری پیرهن، اشک زلیخا ریخته
[B][M1]آن یوسف گردون نشین، عیسی پاکش هم‌قرین[M2]در دلو رفته پیش ازین، آبش به صحرا ریخته
[B][M1]زرین رسن‌ها بافته، در دلو از آن بشتافته[M2]ره سوی دریا یافته، تلخاب دریا ریخته
[B][M1]چو یوسف از دلو آمده، در حوت چون یونس شده[M2]از حوت دندان بستده، بر خاک غبرا ریخته
[B][M1]رنگ سپیدی بر زمین، از سونش دندانش بین[M2]سوهان بادش پیش ازین، بر سبز دیبا ریخته
[B][M1]زان پیش کز مهر فلک، خوان بره‌ای سازد ملک[M2]ابر اینک افشانده نمک، وز چهره سکبا ریخته
[B][M1]برق است و ابر درفشان، آیینه و پیل دمان[M2]بر نیلگون چرخ از دهان، عاج مطرا ریخته
[B][M1]در فرش عاج اینک نهان، سبزه چو نیلی پرنیان[M2]بر پرنیان صد کاروان، از مشک سارا ریخته
[B][M1]پیل است در سرما زبون، پیل هوای نیلگون[M2]آتش ز کام خود برون، هنگام سرما ریخته
[B][M1]کافور و پیل اینک بهم، پیل دمان کافوردم[M2]کافور هندی در شکم، بر دفع گرما ریخته
[B][M1]پیل آمد از هندوستان، آورده طوطی بی‌کران[M2]اینک به صحرا زین نشان طوطی است مانا ریخته
[B][M1]خیل سحاب از هر طرف رنگین کمان کرده به کف[M2]باران چو تیری بر هدف، دست توانا ریخته
[B][M1]آن تیر و آن رنگین کمان، طغرای نوروز است هان[M2]مرغان دل و عشاق جان، بر آل طغرا ریخته
[B][M1]توقیع خاقان از برش، از صح ذلک زیورش[M2]گوئی ز جود شه برش، گنجی است پیدا ریخته
[B][M1]خاقان اکبر کآسمان، بوسد زمینش هر زمان[M2]بر فر وقدش فرقدان، سعد موفا ریخته
[B][M1]دارای گیتی داوری، خضر سکندر گوهری[M2]عادل‌تر از اسکندری، کو خون دارا ریخته
[B][M1]عالم به اقطاع آن او، نزل بقا بر خوان او[M2]فیض رضا بر جان او ایزد تعالی ریخته
[B][M1]تا خسرو شروان بود، چه جای نوشروان بود؟[M2]چون ارسلان سلطان بود، گو آب بغرا ریخته
[B][M1]ای قبلهٔ انصار دین، سالار حق، سردار دین[M2]آب از پی گلزار دین، از روی و دنیا ریخته
[B][M1]ای گوهر تاج سران، ذات تو تاج گوهران[M2]آب نژاد دیگران، یا برده‌ای یا ریخته
[B][M1]ای چتر ظلم از تو نگون، وز آتش عدلت کنون[M2]بر هفت چتر آبگون، نور مجزا ریخته
[B][M1]کلکت طبیب انس و جان، تریاق اکبر در زبان[M2]صفرائیی لیک از دهان، قی کرده سودا ریخته
[B][M1]تیغت در آب آذر شده، چرخ و زمین مظهر شده[M2]دودش به بالا برشده، رنگش به پهنا ریخته
[B][M1]از تیغ نور افزای تو، وز رخش صور آوای تو[M2]بر گرز طور آسای تو، نور تجلی ریخته
[B][M1]ز آن رخش جوزا پار دم، چون جو زهر بربسته دم[M2]گلگون چرخ افکنده سم، شب‌رنگ هرا ریخته
[B][M1]تیر تو تنین دم شده، زو درع زال از هم شده[M2]بل کوه قاف اخرم شده، منقار عنقا ریخته
[B][M1]میغ در افشانت به کف، تیغ درخشانت ز تف[M2]هست آتش دوزخ علف، طوفان بر اعدا ریخته
[B][M1]این چرخ نازیبا لقب، از دست بوست کرده لب[M2]شیرین‌تر از اشک سرب، از چشم بینا ریخته
[B][M1]تیغ تو عذرای یمن، در حلهٔ چینیش تن[M2]چون خردهٔ در عدن، بر تخت مینا ریخته
[B][M1]عذرات شد جفت ظفر، زان حله دارد لعل‌تر[M2]آن خون بکری را نگر، بر جسم عذرا ریخته
[B][M1]تا در یمینت یم بود، بحر از دوقله کم بود[M2]بل کنهمه یک نم بود، از مشک سقا ریخته
[B][M1]دیوار مشرق را نگر، خشت زر آمد قرص خور[M2]چون دست توست آن خشت زر، زر بی‌تقاضا ریخته
[B][M1]بل خشت زرین ز آن بنان، در خوی خجلت شد نهان[M2]چون خشت گل در آبدان، از دست بنا ریخته
[B][M1]بخت حسودت سرزده، شرب طرب ضایع شده[M2]طفلی است در روی آمده، وز کف منقا ریخته
[B][M1]خاک درت را هر نفس، بر آب حیوان دسترس[M2]خصم تو در خاک هوس، تخم تمنا ریخته
[B][M1]کید حسود بد نسب، با چون تو شاه دین طلب[M2]خاری است جفت بولهب، در راه طاها ریخته
[B][M1]خصم از سپاهت ناگهی، جسته هزیمت را رهی[M2]چون جسته از نقب ابلهی، جان برده کالا ریخته
[B][M1]خاک عراق است آن تو، خاص از پی فرمان تو[M2]نوشی است آن بر جان تو، از جام آبا ریخته
[B][M1]مگذار ملک آرشی، در دست مشتی آتشی[M2]خوش نیست گرد ناخوشی، بر روی زیبا ریخته
[B][M1]ای بر ز عرشت پایگه، بر سر کشان رانده سپه[M2]در چشم خضر از گرد ره، کحل مسیحا ریخته
[B][M1]تیغت همه تن شد زبان، با دشمنت گفت از نهان[M2]کای هم به من در یک زمان، خون تو حاشا ریخته
[B][M1]الحق نهنگ هندویی، دریا نمای از نیکویی[M2]صحنش چو آب لولویی، از چشم شهلا ریخته
[B][M1]هم‌سال آدم آهنش، در حلهٔ آدم تنش[M2]آن نقطه بر پیراهنش، چون شیر حوا ریخته
[B][M1]از هند رفته در عجم، ایران زمین کرده ارم[M2]بر عاد ظلم از باد غم گرد معادا ریخته
[B][M1]چون مریم از عصمتکده رفته مسیحش آمده[M2]نخل کهن زو نو شده، وز نخل خرما ریخته
[B][M1]ای حاصل تقویم کن، جانت رصد ساز سخن[M2]خصمت چو تقویم کهن فرسوده و اجزا ریخته
[B][M1]باد از رصد ساز بقا، تقویم عمرت بی‌فنا[M2]بر طالعت رب السما، احسان والا ریخته
[B][M1]چتر تو با نصرت قرین، چون سعد و اسما همنشین[M2]اسماء حق سعد برین، بر سعد و اسما ریخته
[B][M1]حرز سپاهت پیش و پس، اسماء حسنی باد و بس[M2]بر صدر اسما هر نفس انوار اسما ریخته
[B][M1]با بخت بادت الفتی، خصم تو در هر آفتی[M2]از ذوالفقارت ای فتی خونش مفاجا ریخته
[B][M1]لشکر گهت بر حاشیت، گوگرد سرخ از خاصیت[M2]بر تو ز گنج عافیت عیش مهنا ریخته
[B][M1]خاک درت جیحون اثر، شروان سمرقند دگر[M2]خاک شماخی از خطر، آب بخارا ریخته
[B][M1]از لفظ من گاه بیان، در مدحت ای شمع کیان[M2]گنجی است از سمع الکیان، در سمع دانا ریخته
[B][M1]امروز صاحب خاطران، نامم نهند از ساحران[M2]هست آبروی شاعران، زین شعر غرا ریخته
[B][M1]بر رقعهٔ نظم دری، قائم منم در شاعری[M2]با من بقایم عنصری، نرد مجارا ریخته
[A]
[B][M1]صبح خیزان بین قیامت در جهان انگیخته[M2]نعره‌هاشان نفخ صور از هر دهان انگیخته
[B][M1]صبح پیش از وقتشان عید از درون برخاسته[M2]مرغ پیش از وجدشان شور از نهان انگیخته
[B][M1]روزه پا اندر رکاب، ایشان به استقبال عید[M2]دست‌ها را از رکاب می عنان انگیخته
[B][M1]بر جهان این نقره گیران عید کرده پیش از آنک[M2]صبح عیدی نقره خنگی زیر ران انگیخته
[B][M1]چشم ساقی دیده چون زنبور سرخ از جوش خواب[M2]عشقشان غوغای زنبور از روان انگیخته
[B][M1]ز آن میی کاتش زند در خوانچهٔ زرین چرخ[M2]خوانچه کرده و آب حیوان در میان انگیخته
[B][M1]خوانچه‌هاشان چون خلیل از نار گل برخاسته[M2]جرعه‌هاشان چون مسیح از خاک جان انگیخته
[B][M1]عاریت برده ز کام روزه داران بوی مشک[M2]در لب خم کرده و زخم ضیمران انگیخته
[B][M1]در وداع روزه گلگون می کشیده تا ز خاک[M2]جرعه چون اشک وداع گلستان انگیخته
[B][M1]کرده سی روزه قضای عشرت اندر یک صبوح[M2]و آتشی ز آب صبوحی در جهان انگیخته
[B][M1]نکهت جام صبوحی چون دم صبح از تری[M2]عطسهٔ مشکین ز مغز آسمان انگیخته
[B][M1]شاهدان آب دندان آمده در کار آب[M2]فتنه را از خواب خوش دندان کنان انگیخته
[B][M1]روی ساقی خوان جان وز چهره و گفتار و لب[M2]هم نمک هم سرکه هم حلوا ز خوان انگیخته
[B][M1]کشتی زرین به کف دریای یاقوتین در او[M2]وز حباب گنبد آسا بادبان انگیخته
[B][M1]آهوی شیر افکن ما گاو زرین زیر دست[M2]از لب گاوش لعاب لعل‌سان انگیخته
[B][M1]بحر دیدستی که خیزد گاو عنبر زای او[M2]گاو بین زو بحر نوشین هر زمان انگیخته
[B][M1]دیده باشی عکس خورشید آتش انگیز از بلور[M2]از بلورین جام عکس می همان انگیخته
[B][M1]گریهٔ تلخ صراحی ترک شکر خنده را[M2]خوشترش چون طوطی از خواب گران انگیخته
[B][M1]ما به بوسه بر لب ساقی شده فندق شکن[M2]او فغان زان پستهٔ شکرفشان انگیخته
[B][M1]خورده می چندان به طاس زر که بر قرطاس سیم[M2]خور طلسم نو به آب زعفران انگیخته
[B][M1]تا گشاده ششدر سی مهرهٔ ماه صیام[M2]غلغلی زین هفت رقعهٔ باستان انگیخته
[B][M1]لعبتان چشمها حیران که ما بر تخت نرد[M2]چشمها از لعبتان استخوان انگیخته
[B][M1]رقعه همچون قطب، وز شش چار و دو بر کعبتین[M2]از سه سو پروین و نعش و فرقدان انگیخته
[B][M1]کعبتین بر روی رقعه قرعهٔ شادی شده[M2]از یکی تا شش بر او ابجد نشان انگیخته
[B][M1]چند صف مطرب نشانده آتش انگیز طرب[M2]و آب سحر از زخمهٔ سودا نشان انگیخته
[B][M1]دست موسیقار عیسی‌دم ز رومی ارغنون[M2]غنهای اسقف انجیل‌خوان انگیخته
[B][M1]بربطی چون دایگان و طفل نالان در کنار[M2]طفل را از خواب دست دایگان انگیخته
[B][M1]بربط از بس چوب کز استاد خورده طفل‌وار[M2]ابجد روحانیان بین از زبان انگیخته
[B][M1]نای چون شاه حبش، ده ترک خادم پیش و پس[M2]هشت خلد از طبع و نه چشم از میان انگیخته
[B][M1]چنگ چون بختی پلاسی کرده زانو بند او[M2]وز سر بینی مهارش ساربان انگیخته
[B][M1]بازوی دست رباب از بس که بر رگ خورده نیش[M2]نیش چوبینش ز رگ آب روان انگیخته
[B][M1]دف هلالی بدر شکل و در شکارستان او[M2]از حمل تا ثور و جدیش کاروان انگیخته
[B][M1]زخمهٔ گشتاسب در کین سیاوش نقش سحر[M2]پیش تخت شاه کیخسرو مکان انگیخته
[B][M1]راوی خاقانی از آهنگ در دیوان سمع[M2]نقش نام بوالمظفر اخستان انگیخته
[A]
[B][M1]ماه نو دیدی حمایل ز آسمان انگیخته[M2]اختران تعویذ سیمین بی‌کران انگیخته
[B][M1]شب ز انجم گرد بر گرد حمایل طفل‌وار[M2]سیمهای قل هواللهی عیان انگیخته
[B][M1]صحف مینا را ده آیت‌ها گزارش کرده شب[M2]از شفق شنگرف و از مه لیقدان انگیخته
[B][M1]شب گوزن افکنده گویی شاخش اینک در هوا[M2]خونش از نیلوفر چرخ ارغوان انگیخته
[B][M1]شب چو فصادی که ماهش مبضع و گردونش طشت[M2]طشت کرده سرنگون خون از رگان انگیخته
[B][M1]شب همانا نسر طائر خواهد افکندن که هست[M2]از کواکب مهره‌ها وز مه کمان انگیخته
[B][M1]زهره با ماه و شفق گوئی ز بابل جادویی است[M2]نعل و آتش در هوای قیروان انگیخته
[B][M1]گو ز بازد چرخ چون طفلان بعید از بهر آنک[M2]گو ز مه کرده است و گوز از اختران انگیخته
[B][M1]آتشین حراقه برده گرمی از حراق چرخ[M2]لیک بر قبه شررها از دخان انگیخته
[B][M1]نی شرر باشد به زیر و دود بالا پس چراست[M2]دود در زیر و شرر بالای آن انگیخته
[B][M1]پاسبان بر بام دارد شاه وپنهان شاه چرخ[M2]زیر بام از هندوی شب پاسبان انگیخته
[B][M1]شب مگر اندود خواهد بام گیتی را به قیر[M2]کز بنات النعش هستش نردبان انگیخته
[B][M1]در بره مریخ گرزگاو افریدون به دست[M2]وز مجره شب درفش کاویان انگیخته
[B][M1]پنبه زاری بر فلک بی‌آب و کیوان بهر آن[M2]دلو را از پنبه‌زارش ریسمان انگیخته
[B][M1]چرخ پیچان تن چو مار جان ستان و آنگه قضا[M2]کژدمی از پشت مار جان ستان انگیخته
[B][M1]شیر با گاو و بره گرگ آشتی کرده به طبع[M2]آشتی‌شان اورمزد مهربان انگیخته
[B][M1]ساز آن رعنای صاحب بربط اندر بزم چرخ[M2]سوز از آن قرای صاحب طیلسان انگیخته
[B][M1]چشم بزغاله بر آن خوشه که خرمن کرده شب[M2]داس کژدندان ز راه کهکشان انگیخته
[B][M1]نقش جوزا چون دو مغز اندر یکی جوز از قیاس[M2]یا دو یبروج الصنم در یک مکان انگیخته
[B][M1]خور به سرطان مانده تا معجون سرطانی کند[M2]زانکه مفلوج است و صفرا از رخان انگیخته
[B][M1]مشتری را ماهیی صید و کمانی زیردست[M2]آفت تیر از کمان ترکمان انگیخته
[B][M1]بخت بر زرهای انجم در ترازوی فلک[M2]نقش نام اخستان کامران انگیخته
[B][M1]وز شهاب ناوک انداز و سماک نیزه باز[M2]لشکر شروان‌شه صاحب قران انگیخته
[A]
[B][M1]این تویی کز غمزه غوغا در جهان انگیخته[M2]نیزه بالا خون بدان مشکین سنان انگیخته
[B][M1]نقش زلفت بر رخ و نقش رخت در چشم من[M2]بوستان از ابر و ابر از بوستان انگیخته
[B][M1]پرنیان خویی و دیباروی و از بخت من است[M2]مارت از دیبا و خار از پرنیان انگیخته
[B][M1]آب و سنگم داده‌ای بر باد و من پیچان چو آب[M2]سنگ در بر می‌روم وز دل فغان انگیخته
[B][M1]از لبت چون گل‌شکر خواهم که داری در جواب[M2]زهر کان در سنبل است از ناردان انگیخته
[B][M1]دل گمان می‌برد کز دست تو نتوان برد جان[M2]داغ هجرت بین یقینی از گمان انگیخته
[B][M1]آه خاقانی شنو با زلف دود افکن بگوی[M2]کاین چه دود است آخر از جان فلان انگیخته
[B][M1]کاروان عشق را بیاع جان شد چشم او[M2]دار ضرب شاه ز آن بیاع جان انگیخته
[B][M1]داور امت جلال الدین، خلیفهٔ ذو الجلال[M2]گوهر قدسی زکان کن‌فکان انگیخته
[B][M1]شاه مشرق، آفتاب گوهر بهرامیان[M2]صبح عدل از مشرق آن خاندان انگیخته
[B][M1]هیبتش تاج از سر مهراج هند انداخته[M2]صولتش خون از دل طغماج خان انگیخته
[B][M1]قاهر کفار و باج از قاهره درخواسته[M2]دافع اشرار و گرد از دامغان انگیخته
[B][M1]آسمان کوه زهره آفتاب کان ضمیر[M2]آفت هرچ آفتاب از کوه و کان انگیخته
[B][M1]ذات او مهدی است از مهد فلک زیر آمده[M2]ظلم دجالی ز چاه اصفهان انگیخته
[B][M1]گرگ ظلم از عدل او ترسان چو مار از چوب از آنک[M2]عدل او ماری ز چوب هر شبان انگیخته
[B][M1]فرامنش طوطی از خزران برآورده چنانک[M2]جر امرش جره‌باز از مولتان انگیخته
[B][M1]ذاتش از نور نخستین است و چون صور پسین[M2]صورت انصاف در آخر زمان انگیخته
[B][M1]بل که تا حکمش دمیده صور عدل اندر جهان[M2]از زمین ملک صد نوشیروان انگیخته
[B][M1]نیل تیغش چون سکاهن سوخته خیل خزر[M2]لاجرم هندوستان ز آن، دودمان انگیخته
[B][M1]از حد هندوستان گر پیل خیزد طرفه نیست[M2]طرفه پیلی کز خزر هندوستان انگیخته
[B][M1]در ید بیضاش ثعبان از کمند خیزران[M2]خصم را ضیق النفس زان خیزران انگیخته
[B][M1]حاسدش در حسرت اقبال و با کام دلش[M2]صدمهٔ ادبار خسف از خان و مان انگیخته
[B][M1]خاک‌ساری را چو آتش طالع چون ماربخت[M2]داده جوع الکلب و درخوان قحط نان انگیخته
[B][M1]هود همت شهریاری، نوح دعوت خسروی[M2]صرصر از خزران و طوفان از الان انگیخته
[B][M1]هیبت او مالک آئین وزبانی خاصیت[M2]دوزخ از دربندو ویل از شابران انگیخته
[B][M1]گشته شروان شیروان لابل شرفوان از قیاس[M2]صورت بغداد و مصر از خیروان انگیخته
[B][M1]هم خلیفهٔ مصر و بغداد است هم فیض کفش[M2]دجله از سعدون و نیل از گردمان انگیخته
[B][M1]لشکری دیده شبیخون برده بر دیوان روس[M2]از کمین غرشت شیر سیستان انگیخته
[B][M1]جوشش کوسش که نالد چون گوزن از پوست گرگ[M2]حیض خرگوش از تن شیر ژیان انگیخته
[B][M1]شبروی کرده کلنگ آسا همه شاهین دلان[M2]چون قطا سیمرغ را از آشیان انگیخته
[B][M1]رانده تا دامان شب چون شب ز مه بر جیب چرخ[M2]جادو آسا یک قواره از کتان انگیخته
[B][M1]صبحگه چون صبح شمشیر آخته بر کافران[M2]تا به شمشیر از همه گرد هوان انگیخته
[B][M1]زهره چون بهرام چوبین بارهٔ چوبین به زیر[M2]آهنین تن باره چون باد خزان انگیخته
[B][M1]هر یکی اسفندیاری در دژ روئین درع[M2]از سر دریا غبار هفت خوان انگیخته
[B][M1]بابک از تیغ و خلیفه از سنان در کارزار[M2]جوش جیش از اردشیر بابکان انگیخته
[B][M1]برکشیده تیغ اسد چون افتاب اندر اسد[M2]در تموز از آه خصمان مهرگان انگیخته
[B][M1]در جزیره رانده یک دریا ز خون روسیان[M2]موج از آن دریای خون کوه کلان انگیخته
[B][M1]کشتی از بس زار گشته کشت‌زاری گشته لعل[M2]سر دروده وز درون آواز امان انگیخته
[B][M1]کشته یک نیم و گریزان خسته نیمی رفته باز[M2]مرگشان تب‌ها ز جان ناتوان انگیخته
[B][M1]تا به دیگ مغز خود خود را مزورها پزند[M2]ار سرشک نو زرشک رایگان انگیخته
[B][M1]از فزع کف بر سر دریا گمان برده که هست[M2]ز آهنین اسب آتشین برگستوان انگیخته
[B][M1]رایت شاه اخستان کانا فتحنا یار اوست[M2]در جهان آوازهٔ شادی رسان انگیخته
[B][M1]از سر کفار روس انگیخته گردی چنانک[M2]از سران روم شاه الب ارسلان انگیخته
[B][M1]یک دو روز این سگ‌دلان انگیخته در شیرلان[M2]شورشی کارژنگ در مازندران انگیخته
[B][M1]سهم شاه انگیخته امروز در دربند روس[M2]شورشی کان سگ‌دلان در شیرلان انگیخته
[B][M1]پیش تخت خسرو موسی کف هارون زبان[M2]این منم چون سامری سحر از بیان انگیخته
[B][M1]عنصری کو یا معزی یا سنائی کاین سخن[M2]معجز است از هر سه گرد امتحان انگیخته
[B][M1]تا جهان پیر جوان سیماست، باد اندر جهان[M2]رای پیرش را مدد بخت جوان انگیخته
[B][M1]تا طراز ملک را نام است نامش باد و بس[M2]بر طراز ملک، نقش جاودان انگیخته
[B][M1]فر او بر هفت بام و چار دیوار جهان[M2]کارنامهٔ هشت بنیان جنان انگیخته
[A]
[B][M1]دور فلک ده جام را از نور عذرا داشته[M2]چون عده داران چار مه در طارمی واداشته
[B][M1]در آب خضر آتش زده، خم‌خانه زو مریمکده[M2]هم حامل روح آمده هم نفس عذرا داشته
[B][M1]جام بلور از جوهرش، سقلاب و روم اندر برش[M2]از نار موسی پیکرش در کف بیضا داشته
[B][M1]مجلس ز می زیورزده، وز جرعه خاک افسر زده[M2]صبح از جگر دم برزده، مرغ از که آوا داشته
[B][M1]خصم صرع‌دار آشفته‌سر، کف بر لب آورده ز بر[M2]و آن خیک مستسقی نگر در سینه صفرا داشته
[B][M1]می عطسهٔ آدم شده، یعنی که عیسی دم شده[M2]داروی جان جم شده، در دیر دارا داشته
[B][M1]مرغ سحر تشنیع زن بر قتل مرغ باب زن[M2]مرغ صراحی در دهن تریاق غمها داشته
[B][M1]مجلس دو آتش داده بر، این حجر آن از شجر[M2]این کرده منقل را مقر، آن جام را جا داشته
[B][M1]منقل مربع کعبه‌سان، آشفته در وی رومیان[M2]لبیک گویان در میان، تن محرم آسا داشته
[B][M1]این سبز طشت سرنگون طاس‌زر آورده برون[M2]بر یاد طاس سرنگون ما جام صهبا داشته
[B][M1]ساقی به رخ ریحان جان خطش دبیرستان جان[M2]در ملک دل سلطان جان وز مشک طغرا داشته
[B][M1]بر گوهر دل برده پی جام صدف ز انگشت وی[M2]و انگشت او با جام می ماهی است دریا داشته
[B][M1]می چون شفق صفرا زده مستان چو شب سودا زده[M2]آتش درین خضرا زده دستی که حمرا داشته
[B][M1]می آتش و کف دود بین، آن کف سیم‌اندود بین[M2]مریخ خون‌آلود بین بر سر ثریا داشته
[B][M1]از عکس می مجلس چنان چون باغ زرین در خزان[M2]باغ از دم رامش‌گران مرغان گویا داشته
[B][M1]داود صوت انده زدای، الحان موسیقی سرای[M2]ادریس دم صنعت نمای، اعجاز پیدا داشته
[B][M1]بر بط کشیده رگ برون رگ‌هاش آلوده به خون[M2]ساقی به طاس زر درون خون مصفا داشته
[B][M1]و آن، چنگ گردون‌وش سرش، ده ماه نو خدمتگرش[M2]ساعات روز و شب درش، مطرب مهیا داشته
[B][M1]نای از دو آتش باد خور، نی طوق و نارش تاج سر[M2]باد و نی و نارش نگر هر سه زبان ناداشته
[B][M1]دف چون هلال بدرسان، گرد هلالش اختران[M2]هر سو دو اختر در قران جفتی چو جوزا داشته
[B][M1]درجان سماع آویخته، مستان خروش انگیخته[M2]نقل نو اینجا ریخته، جام می آنجا داشته
[B][M1]من زان گره گوشه نشین، نه دردکش نه جرعه چین[M2]می ناب و شاهد نازنین، ساقی محابا داشته
[B][M1]یاران شدند آتش سخن، کاین چیست کار آب کن[M2]نوروز نو ز آب کهن خط تبرا داشته
[B][M1]گفتم پسندد داورم کز فیض عقلی بگذرم[M2]حیض عروس رز خورم، در حوض ترسا داشته
[B][M1]خاصه که خضرم در عرب از آب زمزم شسته لب[M2]من گرد کعبه چند شب، شب زنده عذرا داشته
[B][M1]مقصود اگر مستی است هست از جود شاه دین پرست[M2]آنک می جان بخش و دست از عقل والا داشته
[B][M1]خاقان اکبر کز قدر دارد قدش درع ظفر[M2]یک میخ درعش برکمر نه چرخ مینا داشته
[B][M1]کیخسرو رستم کمان، جمشید اسکندر مکان[M2]چون مهدی آخر زمان، عدل هویدا داشته
[B][M1]ایوانش جنت را بدل، جام از کفش کوثر عمل[M2]اصوات غلمان زین غزل ابیات غرا داشته
[A]
[B][M1]ای در دل سودائیان، از غمزه غوغا داشته[M2]من کشتهٔ غوغائیان، دل مست سودا داشته
[B][M1]جان خاک نعل مرکبت وز آب طوق غبغبت[M2]در آتش موسی لبت، باد مسیحا داشته
[B][M1]دلهای خون‌آلود بین، بر خاک راهت بوسه چین[M2]من خاک آن خاکم همین بوسی تمنا داشته
[B][M1]گوئی به مجلس هردمی کو مست من، ها عالمی[M2]گوئی به میدان درهمی، کو رخش تنها داشته
[B][M1]هستم سگت ای چه ذقن زنجیرم آن مشکین رسن[M2]سگ را ز دم طوق است و من آن قد یکتا داشته
[B][M1]زان زلف هاروتی‌نشان لرزان ترم از زهره دان[M2]ای زهره را هاروت سان زلف تو دروا داشته
[B][M1]تو گل‌رخی من سالها پاشیده بر گل مالها[M2]چون لاله مشکین خالها گل‌برگ رعنا داشته
[B][M1]شمعی ولی هر شب مرا، از لرز زلفت تب مرا[M2]عمری به میگون لب مرا سرمست و شیدا داشته
[B][M1]در حال خاقانی نگر، بیمار آن خندان شکر[M2]ز آن چشم بیمار از نظر چشم مداوا داشته
[B][M1]تو رشک ماه چارده، او چون مه نو چارمه[M2]مهر شفا در پنج گه از شاه دنیا داشته
[B][M1]خاقان اکبر کز دها بگشاد نیلی پرده‌ها[M2]دید آتشین هفت اژدها در پرده ماوا داشته
[B][M1]از خنجر زهر آبگون هفت اژدها را ریخت خون[M2]همت ز نه پرده برون، دل هشت مرعا داشته
[B][M1]بل فارغ آن دل در برش از هشت خلد و کوثرش[M2]صد ساله ره ز آنسوترش جای تماشا داشته
[A]
[B][M1]این آتشین کاسه نگر، دولاب مینا داشته[M2]از آب کوثر کاسه‌تر و آهنگ دریا داشته
[B][M1]در دلو نور افشان شده، ز آنجا به ماهی دان شده[M2]ماهی از او بریان شده یک ماهه نعما داشته
[B][M1]ماهی و قرص خور بهم حوت است و یونس در شکم[M2]ماهی همه گنج درم، خور زر گونا داشته
[B][M1]انجم نثار افشان او، اجرا خوران از خوان او[M2]از ماهی بریان او نزل مهنا داشته
[B][M1]خورشید نو تاثیر بین، حوتش بهین توفیر بین[M2]جمشید ماهی گیر بین، نو ملک زیبا داشته
[B][M1]گنج بهار اینک روان، میغ اژدهای گنج‌بان[M2]رخش سحاب اینک دوان وز برق هرا داشته
[B][M1]چون روغن طلق است طل بحر دمان زیبق عمل[M2]خورشید در تصعید وحل آتش در اعضا داشته
[B][M1]چون آتش آمد آشنا زیبق پرید اندر هوا[M2]اینک هوا سیمین هبا زیبق مجزا داشته
[B][M1]زین پس و شاقان چمن نو خط شوند و غمزه زن[M2]طوق خط و چاه ذقن پر مشک سارا داشته
[B][M1]در هر چمن عاشق وشان بر ساقی و می جان‌فشان[M2]پیر خرد ز انصافشان با می مواسا داشته
[B][M1]گردان بر هر نوبری گل سارغ از مل ساغری[M2]وان مل محک هر زری با گل محاکا داشته
[B][M1]جام است یا جوز است آن یا خود بیضاست آن[M2]یا تیغ بوالهیجاست آن در قلب هیجا داشته
[B][M1]نوروز پیک نصرتش، میقات‌گاه عشرتش[M2]نه مه بهار از حضرتش دل ناشکیبا داشته
[B][M1]نوروز نو شروان‌شهی چل صبح و شش روزش رهی[M2]جاسوس بختش ز آگهی دل علم فردا داشته
[B][M1]خاقان اکبر کز دمش عشری است جان عالمش[M2]نه چرخ زیر خاتمش هر هفت غبرا داشته
[B][M1]برجیس حکم، افلاک ظل، ادریس جان، جبریل دل[M2]از خط کل تا شط گل عالم به تنها داشته
[B][M1]تا عالمش دریافته پیران سر افسر یافته[M2]هم شرع داور یافته هم ملک دارا داشته
[B][M1]پروانه چرخ اخضرش پرواز نسرین از فرش[M2]پرواز سعدین بر سرش چندان که پروا داشته
[B][M1]شمشیر او طوبی مثال او را جنان تحت الظلال[M2]انوار عز فوق الکمال از حق تعالی داشته
[B][M1]گردون و هفت اجرام او تحت الشعاع جام او[M2]فوق الصفه ز اکرام او دین مجد والا داشته
[B][M1]دریای عقلی در دلش، صحرای قدسی منزلش[M2]از نفس کل آب و گلش صفوت در اجزا داشته
[B][M1]ذاتش مراد کاف و نون از علت عالم برون[M2]دل را به عصمت رهنمون بر ترک اشیا داشته
[B][M1]لب‌های شاهان درگهش کوثر دم از خاک رهش[M2]جنت به خاک درگهش روی تولا داشته
[B][M1]خوانده به چتر شاه بر چرخ آیة الکرسی ز بر[M2]چترش همائی زیر پر عرش معلا داشته
[B][M1]چل صبح آدم هم‌دمش ، ملک خلافت ز آدمش[M2]هم بوده اسم اعظمش هم علم اسما داشته
[B][M1]چون از عدم درتاخته، دیده فلک دست آخته[M2]انصاف پنهان ساخته، ظلم آشکارا داشته
[B][M1]ملکت گرفته رهزنان، برده نگین اهریمنان[M2]دین نزد این تردامنان نه جا نه ملجا داشته
[B][M1]هر خوک خواری بر زمین دهقان و عیسی خوشه چین[M2]هر پشهٔ طارم نشین، پیلان به سرما داشته
[B][M1]شاه است عدل انگیخته دست فلک بربیخته[M2]هم خون ظالم ریخته هم ملک آبا داشته
[B][M1]چندان برون رانده سپه کاتش گرفته فرق مه[M2]نه باد را بر خاک ره نی آب مجرا داشته
[B][M1]چرخ و زمان کرده ندا کای تیغ تو جان هدی[M2]ما خاک پایت را فدا تو دست بر ما داشته
[B][M1]ملک ابد را رایگان مخلص بر او کرد آسمان[M2]ملکی ز مقطع کم زیان وز عدل مبدا داشته
[B][M1]از فتح اران نام را زیور زده ایام را[M2]فتح عراق و شام را وقتی مسما داشته
[B][M1]بحری است تیغش و آسمان بر گوهرش اختر فشان[M2]ز آن گوهری تیغ اختران چشم مدارا داشته
[B][M1]آن روض دوزخ بار بین، حور زبانی سار بین[M2]بحر نهنگ اوبار بین آهنگ اعدا داشته
[B][M1]معمار دین آثار او، دین زنده از کردار او[M2]گنجی است آن دیوار او از خضر بنا داشته
[B][M1]جسته نظیر او جهان، نادیده عنقا را نشان[M2]اینک جهان را غیب دان زین خرده برپا داشته
[B][M1]خط کفش حرز شفا، تیغش در او عین الصفا[M2]چون نور مهر مصطفی جان بحیرا داشته
[B][M1]دهر است خندان بر عدو کو جاه شه کرد آرزو[M2]مقل است بار نخل او، او چشم خرما داشته
[B][M1]پران ملک پیرامنش، چون چرخ دائر بر تنش[M2]چون بادریسه دشمنش یک چشم بینا داشته
[B][M1]ای تاج گردون گاه تو، مهدی دل آگاه تو[M2]یک بندهٔ درگاه تو صد چین و یغما داشته
[B][M1]بر بندگان پاشی گهر هر بنده‌ای را بر کمر[M2]ز آن لعبتان کز صلب خور ارحام خارا داشته
[B][M1]افلاک تنگ ادهمت، خورشید موم خاتمت[M2]دل مرده گیتی از دمت امید احیا داشته
[B][M1]خوش غمزه چشم خور ز تو شب طره پر عنبر ز تو[M2]پیشانی اختر ز تو داغ اطعنا داشته
[B][M1]خصمت ز دولت بینوا و آنگه درت کرده رها[M2]چشمش به درد او توتیا بر باد نکبا داشته
[B][M1]گر با تو خصم آرش بود هم جفت او آتش بود[M2]صحنات کمتر خوش بود، با صحن حلوا داشته
[B][M1]هر موی رخشت رستمی مدهامتان وش ادهمی[M2]طاس زرش هر پرچمی از زلف حورا داشته
[B][M1]باد سلیمان در برش و زنار موسی منظرش[M2]طیر است گوئی پیکرش، طور است مانا داشته
[B][M1]از نعل او مه را گله، بر چشم خورشید آبله[M2]کاه و جوش ز آن سنبله کاین سبز صحرا داشته
[B][M1]باد از سعادات ابد بیت الحیاتت را مدد[M2]هیلاج عمرت را عدد غایات اقصی داشته
[B][M1]برتر ز عرشت قدر و قد، رایت ورای حزر و حد[M2]ذاتت به دست جود و جد گیتی مطرا داشته
[B][M1]در سجده صف‌های ملک پیش تو خاشع یک به یک[M2]چندان که محراب فلک پیران و برنا داشته
[B][M1]مولات بی‌نام آسمان، باجت رساد از اختران[M2]صف غلامانت جهان شرقا و غربا داشته
[A]
[B][M1]ای در عجم سلالهٔ اصل کیان شده[M2]وی در عرب زبیدهٔ اهل زمان شده
[B][M1]نی نی تو را زبیده نخوانم کز این قیاس[M2]روی سخات در خوی خجلت نهان شده
[B][M1]ای صد زبیده پیش صف خادمان تو[M2]دستار دار خوان و پرستار خوان شده
[B][M1]جان زبیده موکب تو دیده در حجاز[M2]بسته میان به خدمت و هارون زبان شده
[B][M1]نعمانت در عرب چو نجاشی است در حبش[M2]مولی صفت نموده و لالا زبان شده
[B][M1]هرگز کس از کیان ره کعبه نرفته بود[M2]تو رفته راه کعبه و فخر کیان شده
[B][M1]آن آرزو که جان منوچهر داشته[M2]تو یافته به صدق دل و شاد جان شده
[B][M1]ز آن رای کان برادر عیسی نفس زده[M2]دولت نصیب خواهر مریم مکان شده
[B][M1]این طرفه بین که دست برادر فشانده تخم[M2]هم‌شیره برگرفته، برو شادمان شده
[B][M1]تو کعبهٔ عجم شده، او کعبه عرب[M2]او و تو هر دو قبلهٔ انسی و جان شده
[B][M1]قبله به قبله رفته و کوس سخا زده[M2]کعبه به کعبه آمده وکامران شده
[B][M1]تو میهمان کعبه شده هفته‌ای و باز[M2]هم‌شهریان کعبه تو را میهمان شده
[B][M1]خوان ساخته به رسم کیان اهل مکه را[M2]رسم کیان ربیع دل مکیان شده
[B][M1]تو هفت طوف کرده و کعبه عروس‌وار[M2]هر هفت کرده پیش تو و عشق دان شده
[B][M1]نظاره در تو چشم ملایک که چشم تو[M2]دیده جمال کعبه و زمزم فشان شده
[B][M1]تو بوسه داده چهرهٔ سنگ سیاه را[M2]رضوان ز خاک پای تو بوسه ستان شده
[B][M1]سنگ سیاه بهر نثارت ز سیم و زر[M2]ابر سیه نموده و برف خزان شده
[B][M1]آری سپاه صبح دریده لباس شب[M2]لیک آفتاب سلطنه‌دار جهان شده
[B][M1]پرواز کرده جان منوچهر سوی تو[M2]دیده تو را به کعبه و خرم روان شده
[B][M1]پیش آمده روان فریدون گهر فشان[M2]تا ز آن گهر زمین علم کاویان شده
[B][M1]کردند خاندان تو غربت، نه زین صفت[M2]ای کرده غربت و شرف خاندان شده
[B][M1]رفته ایاز بر در محمود زاولی[M2]طالب معاش غزنی و شرف خاندان شده
[B][M1]تو دیده حضرتی که چو محمود صد هزار[M2]آنجا ایاز نام کمر بر میان شده
[B][M1]سالار پیر کرده به مافارقین سفر[M2]سالار شام، رزق ورا در ضمان شده
[B][M1]تو کرده آن سفر که ضمان‌دار جنت است[M2]سالار شام، پیش تو سالار خوان شده
[B][M1]جد تو نیز شاه فریبرز رفته هم[M2]دیده در ملک شه و در اصفهان شده
[B][M1]تو ملک و شاهی از حرمی یافته که هست[M2]صد چون ملک‌شهش گرو آستان شده
[B][M1]یک چند اگر برادر و مادرت رفته هم[M2]بغداد و بصره دیده و مطلق عنان شده
[B][M1]تو بخششی نموده به بغداد کز سخات[M2]بر دجله هفت دجلهٔ دیگر روان شده
[B][M1]با بانگ نام توست که دجله ز شرم و لرز[M2]شنگرف رنگ گشته و سیماب سان شده
[B][M1]حجاب آستان خلیفه ز جاه تو[M2]برده نشان که جاه تو سلطان نشان شده
[B][M1]گر زخم یافته دلت از رنج بادیه[M2]دیدار کعبه مرهم راحت رسان شده
[B][M1]چون ناخنی ز کعبه نه‌ای دور و زین حسد[M2]در چشم دیو ناخنه است استخوان شده
[B][M1]کوثر به ناودان شده آندم که پای تو[M2]کرده طواف کعبه و زی ناودان شده
[B][M1]هر خون که رانده از تن قربان خواص تو[M2]گلگونهٔ عذار خواص جنان شده
[B][M1]خون بهیمه ریخته هر میزبان به شرط[M2]تو خون نفس ریخته و میزبان شده
[B][M1]چون زی مدینه آمده مهد رفیع تو[M2]ز ابر عطات شوره ستان بوستان شده
[B][M1]تو عنبرین نفس به سر روضهٔ رسول[M2]وز یاد تو ملائکه مشکین دهان شده
[B][M1]وقت قدوم روضه تو را مرحبا زده[M2]صدق دلت به حضرت او نورهان شده
[B][M1]آن شاخ سیم بر سر بالین مصطفی[M2]از بس نثار لعل و زرت گلستان شده
[B][M1]تو شب به روضهٔ نبوی زنده داشته[M2]عین اللهت به لطف نظر پاسبان شده
[B][M1]اشک نیاز ریخته چشم تو شمع‌وار[M2]وز نور روضهٔ نبوی شمعدان شده
[B][M1]هنگام بازگشت همه ره ز برکتت[M2]شب بدروار بدرقهٔ کاروان شده
[B][M1]در موکبت برای خبر چون کبوتران[M2]شام و سحر دو نامه بر رایگان شده
[B][M1]وز بهر محملت که فلک بوده غاشیه‌اش[M2]خورشید ناقه گشته و مه ساربان شده
[B][M1]تاریخ گشته رفتن مهد تو در عرب[M2]چون در عجم کرامت تو داستان شده
[B][M1]ای آسیه کرامت و ای ساره معرفت[M2]حوای وقت و مریم آخر زمان شده
[B][M1]این هر چهار طاهره را خامسه توئی[M2]هر ناخن از تو رابعهٔ دودمان شده
[B][M1]ای اعتقاد نه زن و ده یار مصطفات[M2]از نوزده زبانیه حرز امان شده
[B][M1]هستند ده ستاره و نه حور با دلت[M2]همراه هشت جنت و هفت آسمان شده
[B][M1]گر شاه بانوان ز خلاط آمده به حج[M2]نامش به جود در همه علام عیان شده
[B][M1]تو قحط مکه برده و نامت به شرق و غرب[M2]تا حد قندهار و خط قیروان شده
[B][M1]صد ماه بانوان به برت پیشکار هست[M2]صد شاه ارمنت رهی قهرمان شده
[B][M1]خاقانی ار ز خدمت مهد تو دور ماند[M2]عمرش بخورده در سر تشویر آن شده
[B][M1]اکنون ز روی بی‌طمعی خوانده مدح تو[M2]بر مدح خوان تو ملکان مدح خوان شده
[B][M1]زین شعر کرده بر قد و صفت قبای فخر[M2]وز بهر فتنه نیز فلک چون کمان شده
[B][M1]بادت بقای خضر و هم از برکت دعات[M2]اسکندر جهان، شه شرق اخستان شده
[B][M1]بادت سعادت ابد وهم به همتت[M2]قیدافهٔ زمین و سر قیروان شده
[A]
[B][M1]عید است و پیش از صبح‌دم مژده به خمار آمده[M2]بر چرخ دوش از جام جم یک نیمه دیدار آمده
[B][M1]عید آمد از خلد برین، شد شحنهٔ روی زمین[M2]هان ماه نو طغراش بین امروز در کار آمده
[B][M1]کرده در آن خرم فضا صید گوزنان چند جا[M2]شاخ گوزن اندر هوا اینک نگون‌سار آمده
[B][M1]پرچم ز شب پرداخته، مه طاس پرچم ساخته[M2]بیرق ز صبح افراخته روزش سپهدار آمده
[B][M1]بر چرخ بگشاده کمین، داغش نهاده بر سرین[M2]هان عین عید اینک ببین بر چرخ دوار آمده
[B][M1]عید همایون فر نگر، سیمرغ زرین پر نگر[M2]ابروی زال زر نگر، بر فرق کهسار آمده
[B][M1]از گرد راهش آسمان، ترمغز گشته آن‌چنان[M2]کز عطسهٔ مغزش جهان پر مشک تاتار آمده
[B][M1]گیتی ز گرد لشکرش طاوس بسته زیورش[M2]در شرق رنگین شهپرش، در غرب منقار آمده
[B][M1]پی گم کنان سی شب دوان، از چشم قرایان نهان[M2]دزدیده در کوی مغان نزدیک خمار آمده
[B][M1]ساقی صنم پیکر شده، باده صلیب آور شده[M2]قندیل ازو ساغر شده، تسبیح زنار آمده
[B][M1]هر نی ز کویش شکری، هر می ز جویش کوثری[M2]هر خو ز رویش عبهری بر برگ گلنار آمده
[B][M1]ریحان روح از بوی وی، جان را فتوح از روی وی[M2]بزم صبوح از جوی می، فردوس کردار آمده
[B][M1]می عاشق‌آسا زرد به، هم‌رنگ اهل درد به[M2]درد صفا پرورد به تلخ شکربار آمده
[B][M1]خورشید رخشان است می، زان زرد و لرزان است می[M2]جوجو همه جان است می فعلش به خروار آمده
[B][M1]آن خام خم پرورد کو؟ آن شاهد رخ زرد کو؟[M2]آن عیسی هر درد کو تریاق بیمار آمده
[B][M1]می آفتاب زرفشان، جان بلورش آسمان[M2]مشرق کف ساقیش دان مغرب لب یار آمده
[B][M1]در ساغر صهبا نگر، در کشتی آن دریا نگر[M2]بر خشک‌تر صحرا نگر کشتی به رفتار آمده
[B][M1]مطرب چو طوطی بوالهوس انگشت و لب در کارو بس[M2]از سینهٔ بربط نفس، در حلق مزمار آمده
[B][M1]آن آبنوسین شاخ بین، مار شکم سوراخ بین[M2]افسونگر گستاخ بین لب بر لب مار آمده
[B][M1]بربط چو عذرا مریمی کابستنی دارد همی[M2]وز درد زادن هر دمی در نالهٔ زار آمده
[B][M1]نالان رباب از عشق می، دستینه بسته دست وی[M2]بر ساعدش چون خشک نی رگ‌های بسیار آمده
[B][M1]آن چنگ ازرق سار بین، زر رشته در منقار بین[M2]در قید گیسووار بین پایش گرفتار آمده
[B][M1]آن لعب دف گردان نگر، بر دف شکارستان نگر[M2]وان چند صف حیوان نگر باهم به پیکار آمده
[B][M1]کبکان به بانگ زیر و بم چندان سماع آورده هم[M2]تا حلق نازکشان ز دم تا سینه افگار آمده
[B][M1]راز سلیمانی شنو زان مرغ روحانی شنو[M2]اشعار خاقانی شنو چون در شهوار آمده
[B][M1]صف‌های مرغان کن نگه، در صفه‌های بزم شه[M2]چون عندلیبان صبحگه فصال گلزار آمده
[B][M1]و آن کوس عیدی بین نوان، بر درگه شاه جهان[M2]مانند طفل لوح خوان در درس و تکرار آمده
[B][M1]جام و می رنگین بهم، صبح وشفق را بین بهم[M2]تخت و جلال الدین بهم کیخسرو آثار آمده
[B][M1]شروان شه سلطان نشان، افسردهٔ گردن کشان[M2]دستش سحاب درفشان چون لعل دلدار آمده
[A]
[B][M1]ای با دل سودائیان عشق تو در کار آمده[M2]ترکان غمزت را به جان دلها خریدار آمده
[B][M1]آئینه بردار و ببین آن غمزهٔ سحر آفرین[M2]با زهر پیکان در کمین ترکان خون‌خوار آمده
[B][M1]تو بادی و من خاک تو، تو آب و من خاشاک تو[M2]با خوی آتش‌ناک تو صبر من آوار آمده
[B][M1]دانم که ندهی داد من، روزی نیاری یاد من[M2]بشنو شبی فریاد من، داغ شب تار آمده
[B][M1]ای خون من در گردنت، زین دیر یادآوردنت[M2]وز دست زود آزردنت جانم به آزار آمده
[B][M1]هم خواب خرگوشم دهی، داغ جگر جوشم نهی[M2]ای از تو آغوشم تهی، خوابم همه خار آمده
[B][M1]خاقانی و درد نهان، خون دل از ناخن چکان[M2]وز ناخن غم هر زمان مجروح رخسار آمده
[B][M1]او بلبل است ای دلستان طبعش چو شاخ گلستان[M2]در مجلس شاه اخستان لعل و زرش بار آمده
[A]
[B][M1]مهر است یا زرین صدف خرچنگ را یار آمده[M2]خرچنگ ناپروا ز تف، پروانهٔ نار آمده
[B][M1]بیمار بوده جرم خور سرطانش داده زور و فر[M2]معجون سرطانی نگر داروی بیمار آمده
[B][M1]آن کعبهٔ محرم نشان، وان زمزم آتش فشان[M2]در کاخ مه دامن کشان یک مه به پروار آمده
[B][M1]هر سنگ را گر ساحری کرده صبا میناگری[M2]از خشت زر خاوری میناش دینار آمده
[B][M1]شمع روان بین در هوا آتش فشان بین در هوا[M2]بر کرکسان بین در هوا پرواز دشوار آمده
[B][M1]خورشید زرین دهره بین صحرای آتش چهره بین[M2]در مغز افعی مهره بین چون دانهٔ نار آمده
[B][M1]روی سپهر چنبری بگرفت رنگ اغبری[M2]بر آینهٔ اسکندری خاکستر انبار آمده
[B][M1]هر فرش سقلاطون که مه صباغ او بوده سه مه[M2]از آتش گردون سیه چون داغ قصار آمده
[B][M1]آفاق را از جرم‌خور هم قرص و هم آتش نگر[M2]هم مطبخ و هم خوان زر هم میده سالار آمده
[B][M1]گر بلبل بسیار گو، بست از فراق گل گلو[M2]گلگون صراحی بین در او بلبل به گفتار آمده
[B][M1]گر می‌دهی ممزوج ده، کاین وقت می ممزوج به[M2]بر می گلاب ناب نه چون اشک احرار آمده
[B][M1]کافور خواه و بیدتر، در خیش‌خانه باده خور[M2]با ساقی فرخنده فر زو خانه فرخار آمده
[B][M1]ماورد و ریحان کن طلب توزی و کتان کن سلب[M2]وز می گلستان کن دو لب آنجا که این چار آمده
[B][M1]گه‌گه کن از باغ آرزو آن آفتاب زرد رو[M2]پیرامنش ده ماه نو هر سال یک بار آمده
[B][M1]چرخ از سموم گرمگه، زاده و با هر چاشتگه[M2]دفع وبا را جام شه یاقوت کردار آمده
[B][M1]تریاق ما چهر ملک، پور منوچهر ملک[M2]با طاعن مهر ملک طاعون سزاوار آمده
[B][M1]خاقان اعظم چون پدر شاه معظم چون پدر[M2]فخر دو عالم چون پدر وز عالمش عار آمده
[B][M1]گردون دوان در کار او چون سایه در زنهار او[M2]خورشید در دیدار او چون ذره دیدار آمده
[B][M1]از بوس لب‌های سران بر پای اسب اخستان[M2]از نعل اسبش هر زمان یاقوت مسمار آمده
[B][M1]عدلش بدان سامان شده کاقلیم‌ها یکسان شده[M2]سنقر به هندستان شده، طوطی به بلغار آمده
[B][M1]رایش چو دست موسوی در ملک برهانی قوی[M2]دادش چو باد عیسوی تعویذ انصار آمده
[B][M1]شمشیر او قصار کین شسته به خون روی زمین[M2]پیکان او خیاط دین دل‌دوز کفار آمده
[B][M1]سام نریمان چاکرش، رستم نقیب لشکرش[M2]هوشنگ هارون درش، جم حاجب بار آمده
[B][M1]مردان علوی هفت تن، درگاه او را نوبه زن[M2]خصمان سفلی چار زن، پیشش پرستار آمده
[B][M1]باتیغ گردون پیکرش گردون شده خاک درش[M2]وز رای گیتی داورش گیتی نمودار آمده
[B][M1]با دولت شاه اخستان، منسوخ دان هر داستان[M2]کز خسروان باستان در صحف اخبار آمده
[B][M1]تیرش که دستان ساخته، زو رجم شیطان ساخته[M2]عقرب ز پیکان ساخته تنین ز سوفار آمده
[B][M1]او نور و بدخواهانش خاک از ظلمت خاکی چه باک[M2]آن را که حصن جان پاک از نور انوار آمده
[B][M1]بر تیر او پرپری صرصر صفت در صفدری[M2]تیرش چو تیغ حیدری از خلد ابرار آمده
[B][M1]اشرار مشتی بازپس، رانده به کین او نفس[M2]پیکانش چون پر مگس در چشم اشرار آمده
[B][M1]ناکرده مکر مکیان جان محمد را زیان[M2]چون عنکبوتی در میان پروانهٔ غار آمده
[B][M1]ای خانه دار ملک و دین تیغت حصار ملک و دین[M2]بهر عیار ملک و دین رای تو معیار آمده
[B][M1]پیشت صف بهرامیان بسته غلامی را میان[M2]در خانهٔ اسلامیان عدل تو معمار آمده
[B][M1]ای چنبر کوست فلک، کرده زمین بوست فلک[M2]وز خصم منحوست فلک، چون بخت بیزار آمده
[B][M1]نیکان ملت را به دین، یاد تو تسبیح مهین[M2]پیکان نصرت را به کین عزم تو هنجار آمده
[B][M1]بادت ز غایات هنر بر عرش رایات خطر[M2]در شانت آیات ظفر، از فضل دادار آمده
[B][M1]تابع فلک فرمانت را، دربان ملک ایوانت را[M2]سرهای بدخواهانت را هم رمح تو دار آمده
[B][M1]لاف از درت اسلام را فال از برت اجرام را[M2]تا ابلق ایام را از چرخ مضمار آمده
[B][M1]از مدح تو اشعار من رونق فزا در کار من[M2]دولت همیشه یار من با بخت بیدار آمده
[B][M1]من جان سپار مدح تو صورت نگار مدح تو[M2]با آب کار مدح تو الفاظم ابکار آمده
[B][M1]امروز احرار زمن خوانندم استاد سخن[M2]صد عنصری در پیش من شاگرد اشعار آمده
[A]
[B][M1]صبح خیزان بین به صدر کعبه مهمان آمده[M2]جان عالم دیده و در عالم جان آمده
[B][M1]آستان خاص سلطان سلاطین داده بوس[M2]پس به بار عام پیش صفهٔ مهمان آمده
[B][M1]کعبه برکرده عرب‌وار آتشی کز نور آن[M2]شب روان در راه منزل منزل آسان آمده
[B][M1]کعبه استقبالشان فرموده هم در بادیه[M2]پس همه ره با همه لبیک گویان آمده
[B][M1]شب روان چون کرم شب تابند صحرائی همه[M2]خفتگان چون کرم قز زنده به زندان آمده
[B][M1]کعبه برخوانی نشانده فاقه زدگان را به ناز[M2]کز نیاز آنجا سلیمان مور آن خوان آمده
[B][M1]بر سر آن خوان عزت نسر طائر دان مگس[M2]بلکه پر جبرئیل آنجا مگس ران آمده
[B][M1]از برای خوان کعبه ماه در ماهی دو بار[M2]گاه سیمین نان و گه زرین نمکدان آمده
[B][M1]رستهٔ دندان از در سلطان به دست خاصگان[M2]از بن دندان طفیل هفت مردان آمده
[B][M1]پیش دندان از در سلطان به دست خاصگان[M2]دوستکانی سر به مهر خاص سلطان آمده
[B][M1]مصطفی استاده خوان سالار و رضوان طشت‌دار[M2]هدیه دندان مزد خاص و عام یکسان آمده
[B][M1]هم خلال از طوبی و هم آب‌دست از سلسبیل[M2]بلکه دست آب همه تسکین رضوان آمده
[B][M1]آسمان آورده زرین آب‌دستان ز افتاب[M2]پشت خم پیش سران چون آب‌دستان آمده
[B][M1]خضر جلابی به دست از آب‌دست مصطفی[M2]کوست ظلمات عرب را آب حیوان آمده
[B][M1]فاقه پروردان چو پاکان حواری روزه‌دار[M2]کعبه همچون خوان عیسی عید ایشان آمده
[B][M1]یوسفان در پیش خوان کعبه صاع استان چنانک[M2]پیش یوسف قحط پروردان کنعان آمده
[B][M1]خوان کعبه جان موسی را همی ماند که هست[M2]تسع آیاتش به جای سبع الوان آمده
[B][M1]بر سر آن خون دل پاکان چو مرغان بهشت[M2]نیمه‌ای گویا و دیگر نیمه بریان آمده
[B][M1]کعبه در تربیع همچون تخت نرد مهره باز[M2]کعبتین تنها و نراد انسی و جان آمده
[B][M1]نقش یک تنها به روی کعبتین پیدا شده[M2]پس شش و پنج و چهار و سه دو پنهان آمده
[B][M1]هر حسابی کرده بر حق ختم چون نرد زیاد[M2]هر که شش پنجی زده یک بر سر آن آمده
[B][M1]عالمان چون خضر پوشیده، برهنه پا و سر[M2]نعل پی‌شان همسر تاج خضر خان آمده
[B][M1]صوفیان رکوه پر آب زندگانی چون خضر[M2]همچو موسی در عصاشان جان ثعبان آمده
[B][M1]هو و هو گریان مریدان هوی هوی اندر دهان[M2]چون صدف تن غرق اشک و سینه عطشان آمده
[B][M1]ز آه ایشان گه الف چون سوزن عیسی شده[M2]گاه همچون حلقهٔ زنجیر مطران آمده
[B][M1]آتشین حلقه ز باد افسرده و جسته ز حلق[M2]رفته ساق عرش را خلخال پیچان آمده
[B][M1]ز آهشان یک نیمهٔ مسمار در دوزخ شده[M2]باز دیگر نیمه طوق حلق شیطان آمده
[B][M1]ای مربع‌خانهٔ نور از خروش صادقان[M2]چون مسدس خان زنبوران پر افغان آمده
[B][M1]کعبه همچون شاه زنبوران میان‌جا معتکف[M2]عالمی گردش چو زنبوران غریوان آمده
[B][M1]چون مشبک خان زنبوران ز آه عاشقان[M2]بس دریچه کاندرین بام نه ایوان آمده
[B][M1]آفتاب اشتر سواری بر فلک بیمار تن[M2]در طواف کعبه محرم‌وار عریان آمده
[B][M1]خون قربان رفته در زیر زمین تا پشت گاو[M2]گاو بالای زمین از بهر قربان آمده
[B][M1]بر زمین الحمد الله خون حیوان بسته نقش[M2]بر هوا تسبیح گویان جان حیوان آمده
[B][M1]کعبه در ناف زمین بهتر سلاله از شرف[M2]کاندر ارحام وجود از صلب فرمان آمده
[B][M1]کعبه خاتون دو کون او را در این خرگاه سبز[M2]هفت بانو بین پرستار شبستان آمده
[B][M1]صبح و شام او را دو خادم، جوهر و عنبر به نام[M2]این ز روم آن از حبش سالار کیهان آمده
[B][M1]خادمانش بر دو طفلانند اتابک و آن دو را[M2]گاهواره بابل و مولد خراسان آمده
[B][M1]خال مشک از روی گندم‌گون خاتون عرب[M2]عشاقان را آرزوبخش و دلستان آمده
[B][M1]کعبه صرافی، دکانش نیم بام آسمان[M2]بر یکی دستش محک زر ایمان آمده
[B][M1]بر محک کعبه کو جنس بلال آمد به رنگ[M2]هر که را زر بولهب روی است شادان آمده
[B][M1]بر سیاهی سنگ اگر زرت سپید آید نه سرخ[M2]ز آن سپیدی دان سیاهی روی دیوان آمده
[B][M1]سنگ زر شب‌رنگ لیکن صبح‌وار از راستی[M2]شاهد هر بچه کز خورشید در کان آمده
[B][M1]در سیاهی سنگ کعبه روشنائی بین چنانک[M2]نور معنی در سیاهی حرف قرآن آمده
[B][M1]زمزم آنگه چون دهانی آب حیوان در گلو[M2]وان دهان را میم لب چون سین دندان آمده
[B][M1]پیش عیسی‌دم چه زمزم صلیب دلو چرخ[M2]سرنگون بی‌آب چون چاه زنخدان آمده
[B][M1]مصطفی کحال عقل و کعبه دکان شفاست[M2]عیسی آنجا کیست هاون‌کوب دکان آمده
[B][M1]عیسی اینک پیش کعبه بسته چون احرامیان[M2]چادری کان دست ریس دخت عمران آمده
[B][M1]کعبه را از خاصیت پنداشته عود الصلیب[M2]کز دم ابن الله او را ام‌صبیان آمده
[B][M1]از اانتش «همزه» مسمار و «الف» داری شده[M2]بر چینین داری ز عصمت کاف‌ها خوان آمده
[B][M1]گر حرم خون گرید از غوغای مکه حق اوست[M2]کز فلاخشان فراز کعبه غضبان آمده
[B][M1]بر خلاف عادت اصحاب فیل است ای عجب[M2]بر سر مرغان کعبه سنگ‌باران آمده
[B][M1]مکیان چو ماکیانان بر سر خود کرده خاک[M2]چکز خروس فتنه‌شان آواز خذلان آمده
[B][M1]بوقبیس آرامگاه انبیا بوده مقیم[M2]باز عصیان‌گاه اهل بغی و عصیان آمده
[B][M1]کرده عیسی نامی از بالای کعبه خیبری[M2]واندر او مشتی یهودی رنگ فتان آمده
[B][M1]زود بینام از جلال کعبهٔ مریم صفت[M2]خیبر وارون عیسی گرد ویران آمده
[B][M1]من به چشم خویش دیدم کعبه را کز زخم سنگ[M2]اشک‌بار از دست مشتی نابسامان آمده
[B][M1]کرده روح القدس پیش کعبه پرها را حجاب[M2]تا بر او آسیب سنگ از اهل طغیان آمده
[B][M1]بوقبیس از شرم کعبه رفته در زلزال خوف[M2]کعبه را از روی ضجرت رای ثهلان آمده
[B][M1]کعبه در شامی سلب چون قطره در تنگی صدف[M2]یا صدف در بحر ظلمانی گروگان آمده
[B][M1]کعبه قطب است و بنی‌آدم بنات النعش‌وار[M2]گرد قطب آسیمه سر شیدا و حیران آمده
[B][M1]کعبه هم قطب است و گردون راست چون دستاس زال[M2]صورت دستاس را بر قطب دوران آمده
[B][M1]کعبه روغن خانه‌ای دان و روز و شب گاو خراس[M2]گاو پیسه گرد روغن خانه گردان آمده
[B][M1]کعبه شمع و روشنان پروانه و گیتی لگن[M2]بر لگن پروانه را بین مست جولان آمده
[B][M1]کعبه گنج است و سیاهان عرب ماران گنج[M2]گرد گنج آنک صف ماران فراوان آمده
[B][M1]کعبه، شان شهد و کان‌زر درست است ای عجب[M2]خیل زنبوران و مارانش نگهبان آمده
[A]
[B][M1]الوداع ای کعبه کاینک وقت هجران آمده[M2]دل تنوری گشته و زو دیده طوفان آمده
[B][M1]الوداع ای کعبه کاینک مست راوق گشته خاک[M2]زانکه چشم از اشک میگون راوق افشان آمده
[B][M1]الوداع ای کعبه کاینک هفته‌ای در خدمتت[M2]عیش خوابی بوده و تعبیرش احزان آمده
[B][M1]الوداع ای کعبه کاینک کالبد با حال بد[M2]رفته از پیش تو و جان وقت هجران آمده
[B][M1]الوداع ای کعبه کاینک درد هجرت جانگزاست[M2]شمه‌ای خاک مدینه حرز و درمان آمده
[B][M1]الوداع ای کعبه کاینک روز وصلت صبح‌وار[M2]دیر سر برکرده و بس زود پایان آمده
[B][M1]مکه می‌خواهی و کعبه‌ها مدینه پیش توست[M2]مکهٔ تمکین و در وی کعبهٔ جان آمده
[B][M1]مصطفی کعبه است و مهر کتف او سنگ سیاه[M2]هرکس از بهر کف او زمزم افشان آمده
[B][M1]گرد چار ارکان او بین هفت طوق و شش جهت[M2]چار ارکانش ز یاران چار اقران آمده
[B][M1]حبذا خاک مدینه، حبذا عین النبی[M2]هر دو اصل چار جوی و هشت بستان آمده
[B][M1]در مدینه مصطفی دین مشخص دان و بس[M2]زانکه از دین در مدینه اصل و بنیان آمده
[B][M1]گر بخوانی ورنویسی هم به اسم و هم به ذات[M2]در مدینه نقش دین بینی به برهان آمده
[B][M1]پیش بزم مصطفی بین دعوت کروبیان[M2]عود سوزان آفتاب و عود کیوان آمده
[B][M1]پیش صدر مصطفی بین هم بلال و هم صهیب[M2]این چو عود آن چون شکر در عود سوزان آمده
[B][M1]مصطفی دم بسته و خلوت نشسته بهر آنک[M2]بلبل و نحل است و گیتی را زمستان آمده
[B][M1]باش تا باغ قیامت را بهار آید که باز[M2]نحل و بلبل بینی اندر لحن و دستان آمده
[B][M1]کاف و نون بوده سترون از هزاران سال باز[M2]زاده فرزندی که شاهنشاه کیهان آمده
[B][M1]آسمان در دور هفتم بعد سال شش‌هزار[M2]زاده خورشیدی که تختش تاج سعدان آمده
[B][M1]گشته داود نبی زراد لشکرگاه او[M2]باز صاحب جیش آن لشکر سلیمان آمده
[B][M1]داغ بر رخ زاده بهر بندگی مصطفی[M2]هر نو آمد کز مشیمه چار ارکان آمده
[B][M1]وین عجوز خشک پستان بهر بیشی امتش[M2]مادر یحیی است گویی تازه زهدان آمده
[B][M1]بنده خاقانی به صدر مصطفی آورده روی[M2]کرده ایمان تازه وز رفته پشیمان آمده
[B][M1]چون بیابان سوخته رویش ز اشک شور گرم[M2]چون به تابستان نمک‌زار بیابان آمده
[B][M1]آسمان‌وار از خجالت سرفکنده بر زمین[M2]آفتاب آسا به روی خاک غلطان آمده
[B][M1]گر مسلمان بود عبدالله بن سرح از نخست[M2]باز کافر گشته و در راه کفران آمده
[B][M1]بود کعب‌بن زهیر از ابتدا کافر صفت[M2]پس مسلمان گشته و هم جنس حسان آمده
[B][M1]گر توام عبد الله بن سرح خواتنی باک نیست[M2]من به دل کعبم مسلمان‌تر ز سلمان آمده
[B][M1]نام من چون سرخ زنبوران چرا کافر نهی[M2]نفس من چون شاه زنبوران مسلمان آمده
[B][M1]خلق باری کیست کامرزد گناه بندگان[M2]بنده را توقیع آمرزش ز یزدان آمده
[B][M1]گر همه زهر است خلق، از زهر خلق اندیشه نیست[M2]هر که را تریاق فاروقش ز فرقان آمده
[B][M1]من شکسته خاطر از شروانیان وز لفظ من[M2]خاک شروان مومیائی بخش ایران آمده
[B][M1]گرچه شروان نیست چون غزنین منم غزنین فضل[M2]از چو من غزنین نگر عزنین به شروان آمده
[B][M1]من به بغداد و همه آفاق خاقانی طلب[M2]نام خاقانی طراز فخر خاقان آمده
[B][M1]از نشاط آستین بوس امیر المؤمنین[M2]سعد اکبر بین مرا گوی گریبان آمده
[B][M1]مهدی آخر زمان المستضنئی بالله که هست[M2]خاک درگاهش بهشت عدن عدنان آمده
[B][M1]آفتاب گوهر عباس امام الحق که هست[M2]ابر انعامش زوال قحط قحطان آمده
[B][M1]هم خلیفه است از محمد هم ز حق چون آدمش[M2]سر «انی جاعل فی‌الارض» درشان آمده
[A]
[B][M1]به خراسان شوم انشاء الله[M2]آن ره آسان شوم انشاء الله
[B][M1]چون طرب در دل و دل در ملکوت[M2]ره به پنهان شوم انشاء الله
[B][M1]خضر پنهان گذرد بر ره و من[M2]خضر دوران شوم انشاء الله
[B][M1]ایمن از کوه نشینان به گذر[M2]باد آبان شوم انشاء الله
[B][M1]پیش آن باد پرستان به شکوه[M2]کوه ثهلان شوم انشاء الله
[B][M1]قمع آن را که کند کوه پناه[M2]موج طوفان شوم انشاء الله
[B][M1]ملک عزلت طلبم و افسر عقل[M2]بو که سلطان شوم انشاء الله
[B][M1]تا زند چتر سیه بخت سپید[M2]ابر نیسان شوم انشاء الله
[B][M1]چه نشینم به وباخانهٔ ری[M2]به خراسان شوم انشاء الله
[B][M1]عندلیبم چه کنم خارستان[M2]به گلستان شوم انشاء الله
[B][M1]همه سر عقلم و چون عزم کنم[M2]همه تن جان شوم انشاء الله
[B][M1]خاک شوره شده‌ام جهد کنم[M2]کب حیوان شوم انشاء الله
[B][M1]بکنم دیو دلی‌ها به سفر[M2]تا سلیمان شوم انشاء الله
[B][M1]چون صفا یافتگان ز اشک طرب[M2]تر گریبان شوم انشاء الله
[B][M1]چون شگرفان ره از گرد سفر[M2]خشک دامان شوم انشاء الله
[B][M1]نمک افشان شدم از دیده کنون[M2]شکرافشان شوم انشاء الله
[B][M1]گر چو نرگس یرقان دارم، باز[M2]گل خندان شوم انشاء الله
[B][M1]خشک چون شاخ درمنه شده‌ام[M2]تازه ریحان شوم انشاء الله
[B][M1]سنگ زردم شده معلول به وقت[M2]لعل رخشان شوم انشاء الله
[B][M1]چشم یارم همه بیماری و باز[M2]همه درمان شوم انشاء الله
[B][M1]عرض آورد به گوشم سر و گفت[M2]که به پایان شوم انشاء الله
[B][M1]چون ز شربت به جلاب آمده‌ام[M2]به ز بحران شوم انشاء الله
[B][M1]به مزور ز جواب آیم هم[M2]رغم خصمان شوم انشاء الله
[B][M1]وز مزور ز جواب آیم هم[M2]مرغ پران شوم انشاء الله
[B][M1]تب مرا گفت که سرسام گذشت[M2]من پس آن شوم انشاء الله
[B][M1]نه نه تا حکم ز سلطان چه رسد[M2]تا به فرمان شوم انشاء الله
[B][M1]گر دهد رخصه، کنم نیت طوس[M2]خوش و شادان شوم انشاء الله
[B][M1]بر سر روضهٔ معصوم رضا[M2]شبه رضوان شوم انشاء الله
[B][M1]گرد آن روضه چو پروانهٔ شمع[M2]مست جولان شوم انشاء الله
[A]
[B][M1]دلنواز من بیمار شمائید همه[M2]بهر بیمار نوازی به من آئید همه
[B][M1]من چو موئی و ز من تا به اجل یک سر موی[M2]به سر موی ز من دور چرائید همه
[B][M1]من کجایم؟ خبرم نیست که مست خطرم[M2]گر شما نیز نه مستید کجائید همه
[B][M1]دور ماندید ز من همچو خزان از نوروز[M2]که خزان رنگم و نوروز لقائید همه
[B][M1]سنبلستان خطم خشک نگشته است هنوز[M2]به من آئید که آهوی ختائید همه
[B][M1]اجلم دنبه نهاد از برهٔ چرخ و شما[M2]همچو آهو بره مشغول چرائید همه
[B][M1]من مه چارده بودم مه سی روزه شدم[M2]نه شما شمس من و مهر سمائید همه
[B][M1]گر بسی روز دو شب هم‌دم ماه آید مهر[M2]سی شب از من به چه تاویل جدائید همه
[B][M1]چون مه کاست شب از شب بترم پیش شما[M2]کز سر روز بهی روز بهائید همه
[B][M1]سرو بالان شمایم سر بالین مرا[M2]تازه دارید به نم، کابر نمائید همه
[B][M1]من چو گل خون به دهان آمده و تشنه لبم[M2]بر گل تشنه گه ژاله هوائید همه
[B][M1]از چه سینه به دلو نفس و رشتهٔ جان[M2]برکشید آب که نی کم ز سقائید همه
[B][M1]همه بیمار پرستان ز غمم سیر شدند[M2]آنکه این غم خورد امروز شمائید همه
[B][M1]چون سر انگشت قلم گیر من از خط بدیع[M2]در خط مهر من انگشت نمائید همه
[B][M1]پدر و مادرم از پای فتادند ز غم[M2]به شما دست زدم کاهل وفائید همه
[B][M1]به منی و عرفاتم ز خدا درخواهید[M2]که هم از کعبه پرستان خدائید همه
[B][M1]بس جوانم به دعا جان مرا دریابید[M2]که چو عیسی زبر بام دعائید همه
[B][M1]آه کامروز تبم تیز و زبان کند شده است[M2]تب ببندید و زبانم بگشائید همه
[B][M1]بوی دارو شنوم روی بگردانم ازو[M2]هر زمان شربت نو در مفزائید همه
[B][M1]تنم از آتش تب سوخته چون عود و نی است[M2]چون نی و عود سر انگشت بخائید همه
[B][M1]گر همی پیر سحرخیز به نی برد تب[M2]نی بجوئید و بر آن پیر گرائید همه
[B][M1]مگر این تب به شما طایفه خواهند برید[M2]کز سر لرزه چو نی بر سر پائید همه
[B][M1]من چو مخمور ز تب شیفته چشمم چه عجب[M2]گر چو مصروع ز غم شیفته رائید همه
[B][M1]آمد آن مار اجل هیچ عزیمت دانید[M2]که بخوانید و بدان مار فسائید همه
[B][M1]جان گزاید نفس مار اجل جهد کنید[M2]کز نفس مار اجل را بگزائید همه
[B][M1]من چو شیرم به تب مرگ و شما همچو گوزن[M2]بر سر مار اجل پای بسائید همه
[B][M1]چون گوزن از پس هر ناله ببارید سرشک[M2]کز سرشک مژه تریاک شفائید همه
[B][M1]من اسیر اجلم هرچه نوا خواهد چرخ[M2]بدهید ارچه نه چندان بنوائید همه
[B][M1]نی نی از بند اجل کس به نوا باز نرست[M2]کار کافتاد چه در بند نوائید همه
[B][M1]مهرهٔ جان ز مششدر برهانید مرا[M2]که شما نیز نه زین بند رهائید همه
[B][M1]روز خون ریز من آمد ز شبیخون قضا[M2]خون بگریید که رد خون قضائید همه
[B][M1]فزع مادر و افغان پدر سود نداشت[M2]بر فغان و فزع هر دو گوائید همه
[B][M1]چون کلید سخنم در غلق کام شکست[M2]بر در بستهٔ امید چه پائید همه
[B][M1]تا چو نوک قلم از درد زبانم سیه است[M2]از فلک خستهٔ شمشیر جفائید همه
[B][M1]چشم بادام من است از رگ خون پسته مثال[M2]به زبان آن رگ خون چند گشائید همه
[B][M1]خوی به پیشانی و کف در دهنم بس خطر است[M2]به گلاب این خوی و کف چند زدائید همه
[B][M1]چون صراحی به فواق آمده خون در دهنم[M2]ز آن شما زهرکش جام بلائید همه
[B][M1]جان کنم چون به فواق آیم و لرزان چو چراغ[M2]گر چو پروانه بسوزید سزائید همه
[B][M1]من چو شمع و گل اگر میرم و خندم چه عجب[M2]که شما بلبل و پروانه مرائید همه
[B][M1]جان به فردا نکشد درد سر من بکشید[M2]به یک امروز ز من سیر میائید همه
[B][M1]تا دمی ماند ز من نوحه‌گران بنشانید[M2]وا رشیداه کنان نوحه سرائید همه
[B][M1]هم بموئید و هم از مویه‌گران درخواهید[M2]که به جز مویه‌گر خاص نشائید همه
[B][M1]بشنوانید مرا شیون من وز دل سنگ[M2]بشنوید آه رشید ار شنوائید همه
[B][M1]اشک داود چو تسبیح ببارید از چشم[M2]خوش بنالید که داود نوائید همه
[B][M1]خپه گشتم دهن و حلق فرو بسته چو نای[M2]وز سر ناله شما نیز چو نائید همه
[B][M1]پیش جان دادن من خود همه سگ‌جان شده‌اید[M2]زان چو سگ در پس زانوی عنائید همه
[B][M1]چون مرا طوطی جان از قفس کام پرید[M2]نوحهٔ جغد کنید ار چو همائید همه
[B][M1]من کنون روزهٔ جاوید گرفتم ز جهان[M2]گر شما در هوس عید بقائید همه
[B][M1]وقت نظارهٔ عام است شما نیز مرا[M2]بهر آخر نظر خاص بیائید همه
[B][M1]الوداع ای دمتان همره آخر دم من[M2]بارک الله چه به آئین رفقائید همه
[B][M1]الوداع ای دلتان سوختهٔ روز فراق[M2]در شب خوف نه در صبح رجائید همه
[B][M1]پیش تابوت من آئید برون ندبه‌کنان[M2]در سه دست از دو زبانم بستائید همه
[B][M1]من گدازان چو هلالم ز بر نعش و شما[M2]بر سر نعش نظاره چو سهائید همه
[B][M1]چو نسیج سر تابوت زر اندود رخید[M2]چون حلی بن تابوت دوتائید همه
[A]
[B][M1]سر تابوت مرا باز گشائید همه[M2]خود ببینید و به دشمن بنمائید همه
[B][M1]بر سر سبزهٔ باغ رخ من کبک مثال[M2]زار نالید که کبکان سرائید همه
[B][M1]پس بگوئید ز من با پدر و مادر من[M2]که چه دل‌سوخته و رنج هبائید همه
[B][M1]بدرود ای پدر و مادرم، از من بدرود[M2]که شدم فانی و در دام فنائید همه
[B][M1]خط سیه کرده تظلم به در چرخ برید[M2]که شما در خط این سبزه وطائید همه
[B][M1]بس کز آتش سری و باد کلاهی فلک[M2]بر سر خاک ز خون لعل قبائید همه
[B][M1]خاک من غرقهٔ خون گشت مگریید دگر[M2]بس کنید از جزع ار اهل جزائید همه
[B][M1]چون درخت رز اگرتان رگ جان ببریدند[M2]آب چندان ز رگ چشم چه زائید همه
[B][M1]گر من از خرمن عمرم شده بر باد چو کاه[M2]جای شکر است که چون دانه بجائید همه
[B][M1]من عطای ملک العرش بدم نزد شما[M2]صبر کم گشت که گم کرده عطائید همه
[B][M1]ای طبیبان غلط گوی چه گویم که شما[M2]نامبارک دم و ناساز دوائید همه
[B][M1]اثر عود صلیب و خط ترساست خطا[M2]ور مسیحید که در عین خطائید همه
[B][M1]ای حکیمان رصد بین خط احکام شما[M2]همه یاوه است و شما یاوه درائید همه
[B][M1]خانهٔ طالع عمرم ششم و هشتم کید[M2]چون ندیدید که جاماسب دهائید همه
[B][M1]ای کرامات فروشان دم افسون شما[M2]علت افزود که معلول ریائید همه
[B][M1]رشتهٔ تب ز گرهتان رشتهٔ جان[M2]باز نگشاد که در بند هوائید همه
[B][M1]ای کسانی که ز ایام وفا می‌طلبید[M2]نوش‌دارو طلب از زهر گیائید همه
[B][M1]چه شنیدید اجل را، اجل آمد گوئی[M2]کز فنا فارغ و مشغول بقائید همه
[B][M1]یا شما را خط امن است و نه زین آب و گلید[M2]که چنین سنگدل و بار خدائید همه
[B][M1]هم اسیر اجلید ارچه امیر اجلید[M2]مرگ را زان چه کامیر الامرائید همه
[B][M1]خشت گل زیر سر و پی سپر آئید به مرگ[M2]گر به خشت و به سپرمیر کیائید همه
[B][M1]هم ز بالا به چه افتید چو خورشید به شام[M2]گر ستاره سپه و صبح لوائید همه
[B][M1]آبتان زیر پل مرگ گذر خواهد داشت[M2]گرچه جیحون صفت و دجله صفائید همه
[B][M1]مرگ اگر پشه و مور است ازو در فزعید[M2]گرچه پیل دژم و شیر وغائید همه
[B][M1]بنگرید از سر عبرت دم خاقانی را[M2]که بدین مایه نظر دست روائید همه
[A]
[B][M1]ما فتنه بر توایم و تو فتنه بر آینه[M2]ما رانگاه در تو، تو را اندر آینه
[B][M1]تا آینه جمال تو دید و تو حسن خویش[M2]تو عاشق خودی ز تو عاشق‌تر آینه
[B][M1]از روی تو در آینه جان‌ها شود خیال[M2]زین روی نازها کند اندر سر آینه
[B][M1]وز نور روی و صفوت لعل تو آورد[M2]در یک مکان هم آتش و هم کوثر آینه
[B][M1]ای ناخدای ترس مشو آینه‌پرست[M2]رنج دلم مخواه و منه دل بر آینه
[B][M1]کز آه دل بسوزم هر جا که آهنی است[M2]تا هیچ صیقلی نکند دیگر آینه
[B][M1]قبله مساز ز آینه هر چند مر تو را[M2]صورت هر آینه بنماید هر آینه
[B][M1]در آینه دریغ بود صورتی کز او[M2]بیند هزار صورت جان پرور آینه
[B][M1]صورت نمای شد رخ خاقانی از سرشک[M2]رخسار او نگر صنما منگر آینه
[B][M1]از رای شاه گیرد نور وضو آفتاب[M2]وز روی تو پذیرد زیب و فر آینه
[B][M1]سلطان اعظم آنکه اشارات او ز غیب[M2]چونان دهد نشانی کز پیکر آینه
[B][M1]شاهنشهی که بهر عروس جلال اوست[M2]هفت آسمان مشاطه و هفت اختر آینه
[B][M1]ز اقبال عدل‌پرور او جای آن، بود[M2]کز ننگ زنگ باز رهد یکسر آینه
[B][M1]ای خسروی که خاطر تو آن صفا گرفت[M2]کز وی نمونه‌ای است به هر کشور آینه
[B][M1]سازد فلک ز حزم تو دایم سلاح خویش[M2]دارد شجاع روز وغا در بر آینه
[B][M1]گر منظر تو نور بر آئینه افکند[M2]روح القدس نماید از آن منظر آینه
[B][M1]گرد خلافت ار برود در دیار خصم[M2]بی‌کار ماند آنجا تا محشر آینه
[B][M1]ماند به نوک کلک تو و جان بد سگال[M2]چون در حجاب زنگ شود مضمر آینه
[B][M1]باشد چو طبع مهر من اندر هوای تو[M2]چون تاب گیرد از حرکات خور آینه
[B][M1]من آینه ضمیرم و تو مشتری همم[M2]از تو جمال همت و از چاکر آینه
[B][M1]در خدمت تو تر نتوان آمدن از آنک[M2]گردد سیاه روی چو گردد تر آینه
[B][M1]گر در دل تو یافت توانم نشان خویش[M2]طبعم شود ز لطف چو از جوهر آینه
[B][M1]طوطی هر آن سخن که بگوئی ز بر کند[M2]هرگه که شکل خویش ببیند در آینه
[B][M1]گر لطف تو خرید مرا بس شگفت نیست[M2]کاهل بصر خزند به سیم و زر آینه
[B][M1]ور ناکسی فروخت مرا هم روا بود[M2]کاعمی و زشت را نبود درخور آینه
[B][M1]گر جز تو را ستودم بر من مگیر از آنک[M2]مردم ضرورتی کند از خنجر آینه
[B][M1]دانم تو را ز من نگزیرد برای آنک[M2]گه‌گه کند پاک به خاکستر آینه
[B][M1]از نیم شاعران هنر من مجوی از آنک[M2]ناید همی ز آهن بد گوهر آینه
[B][M1]شاید که ناورم دل مجروح بر درت[M2]زیبد که ننگرم به رخ اصفر آینه
[B][M1]کز بیم رجم برنشود دیو بر فلک[M2]وز بهر عیب کم طلبد اعور آینه
[B][M1]گر نه ردیف شعر مرا آمدی به کار[M2]مانا که خود نساختی اسکندر آینه
[B][M1]این را نقیضه‌ای است که گفتم بدین طریق[M2]گر ذره‌ای ز نور تو افتد بر آینه
[B][M1]بادت جلال و مرتبه چندان که آسمان[M2]هر صبح‌دم برآورد از خاور آینه
[B][M1]حاسد ز دولت تو گرفتار آن مرض[M2]کز مس کند برای وی آهنگر آینه
[A]
[B][M1]در این منزل اهل وفائی نیابی[M2]مجوی اهل کامروز جائی نیابی
[B][M1]عجوز جهان در نکاح فلک شد[M2]که جز عذر زادنش رائی نیابی
[B][M1]بلی در زناشوئی سنگ و آهن[M2]بجز نار بنت الزنائی نیابی
[B][M1]اگر کیمیای وفا جستا خواهی[M2]جز از دست هر خاکپائی نیابی
[B][M1]دمی خاکپائی تو را مس کند زر[M2]پس از خاک به کیمیائی نیابی
[B][M1]نفس عنبرین دار و آه آتشین زن[M2]کزین خوشتر آب و هوائی نیابی
[B][M1]به آب خرد سنگ فطرت بگردان[M2]کزین تیزتر آسیائی نیابی
[B][M1]در این هفت ده زیر و نه شهر بالا[M2]ورای خرد ده کیائی نیابی
[B][M1]ولیکن به نه شهر اگر خانه سازی[M2]به از دل در او کد خدائی نیابی
[B][M1]چه باید به شهری تنشستن که آنجا[M2]بجز هفت ده روستائی نیابی
[B][M1]همه شهر و ده گر براندازی الا[M2]علف‌خانهٔ چارپایی نیابی
[B][M1]به شب شهر غوغای یاجوج گیرد[M2]به روزش سکندر دهائی نیابی
[B][M1]زنی رومی آید کند کاغذین سد[M2]که از هندی آهن بنائی نیابی
[B][M1]همه شهر یاجوج گیرد دگر شب[M2]که سد زنان را بقائی نیابی
[B][M1]برون ران ازین شهر و ده رخش همت[M2]که اینجاش آب و چرائی نیابی
[B][M1]به همت ورای خرد شو که دل را[M2]جز این سدرة المنتهائی نیابی
[B][M1]به دل به رجوع تو کان پیر دین را[M2]بجز استقامت عصائی نیابی
[B][M1]فلک هم دو تا پشت پیری است کورا[M2]عصا جز خط استوائی نیابی
[B][M1]دلت آفتابی کز او صدق زاید[M2]که جز صادق ابن الذکائی نیاب
[B][M1]به صورت دو حرف کژ آمد دل، اما[M2]ز دل راستگوتر گوائی نیابی
[B][M1]الف راست صورت صواب است لیکن[M2]اگر کژ شود هم خطائی نیابی
[B][M1]نه نون و القلم هم کژ است اول آنگه[M2]بجز راستش مقتدائی نیابی
[B][M1]ز دل شاهدی ساز کو را چو کعبه[M2]همه روی بینی قفائی نیابی
[B][M1]چو دل کعبه کردی سر هر دو زانو[M2]کم از مروه‌ای یا صفائی نیابی
[B][M1]برو پیل پندار از کعبهٔ دل[M2]برون ران کز این به وغائی نیابی
[B][M1]بیا کعبهٔ عزت دل ز عزی[M2]تهی کن کز این به غزائی نیابی
[B][M1]گر از کعبه در دیر صادق دل آیی[M2]به از دیر حاجت روائی نیابی
[B][M1]ور از دیر زی کعبه بی‌صدق پویی[M2]به کعبه قبول دعائی نیابی
[B][M1]رفیق طرب را وداعی کن ار نه[M2]ز داعی غم مرحبائی نیابی
[B][M1]در این جایگه غم مقیم است کورا[M2]بجز پردهٔ دل وطائی نیابی
[B][M1]به دیماه خوف آتش غم سپر کن[M2]که اینجا ربیع رجائی نیابی
[B][M1]چو سرسام سرد است قلب شتا را[M2]دوا به ز قلب شتائی نیابی
[B][M1]به غم دل بنه کاینهٔ خاطرت را[M2]جز از صیقل غم جلائی نیابی
[B][M1]غم دین زداید غم دنیی از تو[M2]که بهتر ز غم غم زدائی نیابی
[B][M1]ولیکن ز هر غم مجوی انس زیرا[M2]ز هر مرغ ملک سبائی نیابی
[B][M1]منه مهره کز راست بازان معنی[M2]در این تخته نرد آشنائی نیابی
[B][M1]همه عاجز شش در و مهره در کف[M2]به همت مششدر گشائی نیابی
[B][M1]اگر کم زنی هم به کم باش راضی[M2]که دل را بیشی هوائی نیابی
[B][M1]دغا در سه شش بیش بینی ز یاران[M2]چو یک نقش خواهی دغائی نیابی
[B][M1]اگر ثلثی از ربع مسکون بجوئی[M2]وفا و کرم هیچ جائی نیابی
[B][M1]عقاقیر صحرای دلهاست این دو[M2]که سازنده‌تر زین دوائی نیابی
[B][M1]دو بر گند بر یک شجر لیکن آن را[M2]جز از فیض قدسی نمائی نیابی
[B][M1]ازین دو عقاقیر صحرای دلها[M2]در این هفت دکان گیائی نیابی
[B][M1]وفا باری از داعی حق طلب کن[M2]کز این ساعیان جز جفائی نیابی
[B][M1]کرم هم ز درگاه حق جوی کز کس[M2]حقوق کرم را ادائی نیابی
[B][M1]دم عیسوی جوی کسیب جان را[M2]ز داروی ترسا شفائی نیابی
[B][M1]در یوسفی زن که کنعان دل را[M2]ز صاع لئیمان عطائی نیابی
[B][M1]ببر بیخ آمال تا دل نرنجد[M2]که بر خوان دونان صلائی نیابی
[B][M1]خرد را چه گوئی که بر خوان دو نان[M2]ابا بینی ار خود ابائی نیابی
[B][M1]چو شل کرده باشی رگ آب دیده[M2]بصر بستهٔ توتیائی نیابی
[B][M1]چو گرگ اجری از پهلوی زاغ کم خور[M2]که برخوان چنان خوش لقائی نیابی
[B][M1]فرشته شو ارنه پری باش باری[M2]که هم‌کاسه الا همائی نیابی
[B][M1]نکوئی مجو از کس و پس نکوئی[M2]چنان کن که از کس جزائی نیابی
[B][M1]جزای نکوئی است نام نکوئی[M2]که بالای آن در فزائی نیابی
[B][M1]تن شمع را روشنی سربها بس[M2]که از طشت زر سربهائی نیابی
[B][M1]نه خاکی که بیرون نیاری ودیعت[M2]اگر سیم مزد از سقائی نیابی
[B][M1]نه نیز آتشی کز سر خام طمعی[M2]غذا کم پزی گر غذائی نیابی
[B][M1]نه عودی که خوش دم بسوزی چو عاشق[M2]اگر چون شکر دل‌ربائی نیابی
[B][M1]اسیران خاکند امیران اول[M2]که چون خاک عبرت فزائی نیابی
[B][M1]به کم مدت از تاج داران اکنون[M2]نبیره نبینی، نیائی نیابی
[B][M1]گدای مجرد صفت را که روزی[M2]سرش رفت جز پادشائی نیابی
[B][M1]ولی پادشه را که یک لحظه از سر[M2]کله گم شود جز گدائی نیابی
[B][M1]گرفتم فنا خسروی نقش اول[M2]ز خسرو شدن جز فنائی نیابی
[B][M1]وگر نیز کیخسروی آخر آخر[M2]کیانی کیان بی و بائی نیابی
[B][M1]ازین شیر سگ خورده شیری نبینی[M2]وزین شوره مردم گیائی نیابی
[B][M1]ازین ریمن آید کرم؟ نی نیاید[M2]ز ریم آهن اقلیمیائی نیابی
[B][M1]مجوی از جهان مردمی، کاین امانت[M2]به نزدیک دور از خدائی نیابی
[B][M1]ندانی که تریاک چشم گوزنان[M2]ز دندان هیچ اژدهائی نیابی
[B][M1]اگر کرم شب تاب آتش نماید[M2]از آن آتش انس و سنائی نیابی
[B][M1]ز دو نان که برق سرابند از اول[M2]به آخر سحاب سخائی نیابی
[B][M1]قضات از در ظالمان کرد فارغ[M2]ازین دادگرتر قضائی نیابی
[B][M1]تو ویک تنه غربت و وحش صحرا[M2]که از مرغ خانه نوائی نیابی
[B][M1]چو عیسی که غربت کند سوی بالا[M2]بجز سوزنش رشتهٔ تائی نیابی
[B][M1]تو چون نام چوئی ز نان جوی بگسل[M2]که جم را به مور اقتدائی نیابی
[B][M1]ببین همت سنگ آهن‌ربا را[M2]که آن همت از کهربائی نیابی
[B][M1]اگر کبریا بینی از نار شاید[M2]ز کبریت هم کبریائی نیابی
[B][M1]ز خاقانی این منطق الطیر بشنو[M2]که چون او معانی سرائی نیابی
[B][M1]لسان الطیور از دمش یابی ارچه[M2]جهان را سلیمان لوائی نیابی
[B][M1]سخن‌هاش موزون عیار آمد آوخ[M2]که ناقد به جز ژاژخائی نیابی
[B][M1]بلی ناقد مشک یا دهن مصری[M2]بجز سیر یا گندنائی نیابی
[B][M1]گر این فصل بر کوه خوانی همانا[M2]که جز بارک الله صدائی نیابی
[B][M1]بهاری است خوش چون گل نخل بندان[M2]که از زخم خارش عنائی نیابی
[A]
[B][M1]گر به قدر سوزش دل چشم من بگریستی[M2]بر دل من مرغ و ماهی تن به تن بگریستی
[B][M1]صد هزاران دیده بایستی دل ریش مرا[M2]تا به هر یک خویشتن بر خویشتن بگریستی
[B][M1]دیده‌های بخت من بیدار بایستی کنون[M2]تا بدیدی حال من، بر حال من بگریستی
[B][M1]آنچه از من شد گر از دست سلیمان گم شدی[M2]بر سلیمان هم پری هم اهرمن بگریستی
[B][M1]یاسمن خندان و خوش زان است کز من غافل است[M2]یاس من گردیده بودی یاسمن، بگریستی
[B][M1]تنگدل مرغم گرم بر باب‌زن کردی فلک[M2]بر من آتش رحم کردی، باب زن بگریستی
[B][M1]ای دریغا طبع خاقانی که وا ماند از سخن[M2]کو سخن‌دان مهین تا بر سخن بگریستی
[B][M1]مقتدای حکمت و صدر ز من کز بعد او[M2]گر زمین را چشم بودی بر زمن بگریستی
[B][M1]گوهری بود او که گردونش به نادانی شکست[M2]جوهری کو تا بر این گوهر شکن بگریستی
[B][M1]زاد سروی، راد مردی بر چمن پژمرده شد[M2]ابر طوفان بار کو تا بر چمن بگریستی
[B][M1]شعریان از اوج رفعت در حضیض خاک شد[M2]چرخ بایستی که بر شام و یمن بگریستی
[B][M1]کو پیمبر تا همی سوک بحیرا داشتی[M2]کو سکندر تا به مرگ برهمن بگریستی
[B][M1]کو شکر نطقی که از رشک زبانش هر زمان[M2]نحل از آب چشم بر آب دهن بگریستی
[B][M1]کو صبا خلقی که از تشویر جاه و جود او[M2]هم بهشت عدن و هم بحر عدن بگریستی
[B][M1]کو فلک دستی که چون کلکش بهم کردی سخن[M2]دختران نعش یک یک بر پرن بگریستی
[B][M1]هر زمان از بیم نار الله ز نرگس دان چشم[M2]کوثری بر روی و موی چون سمن بگریستی
[B][M1]پیش چشمش مرغ را کشتن که یارستی که او[M2]گر بدیدی شمع در گردن زدن بگریستی
[B][M1]آنت مومین دل که گر پیشش بکشتندی چراغ[M2]طبع مومینش چو موم اندر لکن بگریستی
[B][M1]کاشکی گردون طریق نوحه کردن داندی[M2]تا بر اهل حکمت و ارباب فن بگریستی
[B][M1]کاشکی خورشید را زین غم نبودی چشم درد[M2]تا بر این چشم و چراغ انجمن بگریستی
[B][M1]کاشکی خضر از سر خاکش دمی برخاستی[M2]تا به خون دیده بر فضل و فطن بگریستی
[B][M1]کاشکی آدم به رجعت در جهان باز آمدی[M2]تا به مرگ این خلف بر مرد و زن بگریستی
[B][M1]آتش و آب ار بدانندی که از گیتی که رفت[M2]آتش از غم خون شدی، آب از حزن بگریستی
[B][M1]او همائی بود، بی‌او قصر حکمت شد دمن[M2]کو غراب البین کو؟ تا بر دمن بگریستی
[B][M1]اهل شروان چون نگریند از دریغ او که مرغ[M2]گر شنیدی بر فراز نارون بگریستی
[A]
[B][M1]صبح‌دم آب خضر نوش از لب جام گوهری[M2]کز ظلمات بحر جست آینهٔ سکندری
[B][M1]شاهد طارم فلک رست ز دیو هفت سر[M2]ریخت به هر دریچه‌ای آقچه زر شش سری
[B][M1]غالیه‌سای آسمان سود بر آتشین صدف[M2]از پی مغز خاکیان لخلخه‌های عنبری
[B][M1]یوسف روز جلوه کرد از دم گرگ و می‌کند[M2]یوسف گرگ مست ما دعوی روز پیکری
[B][M1]گرچه صبوح فوت شد کوش که پیش از آفتاب[M2]زان می آفتاب‌وش یاد صبوحیان خوری
[B][M1]درده کیمیای جان، ز آتش جام زیبقی[M2]طلق حلال پروران، طلق روان گوهری
[B][M1]طفل مشیمهٔ رزان، بکر مشاطهٔ خزان[M2]حاملهٔ بهار از آن باد عقیم آذری
[B][M1]چون ز دهان بلبله در گلوی قدح چکد[M2]عطسهٔ عنبرین دهد مغز چمانه از تری
[B][M1]رفت قنینه در فواق، از چه ز امتلای خون[M2]راست چو پشت نیشتر خون چکدش معصفری
[B][M1]چنگی آفتاب روی از پی ارتفاع می[M2]چنگ نهاده ربع‌وش بر بر و چهره برتری
[B][M1]چون نگهش کنی کند در پس چنگ رخ نهان[M2]تا شوی از بلای او شیفتهٔ بلا دری
[B][M1]کرتهٔ فستقی فلک چاک زند چو فندقش[M2]هر سر ده قواره را زهره کند به ساحری
[B][M1]زهره ز رشک خون دل در بن ناخن آورد[M2]چون سر ناخنش کند با رگ چنگ نشتری
[B][M1]چشم سهیل و ناخنه، ناخن آفتاب و نی[M2]کاتش و قند او دهد با نی و باد یاوری
[B][M1]چرخ سدابی از لبش دوش فقع گشاد و گفت[M2]اینت نسیم مشک پاش، اینت فقاع شکری
[B][M1]سال نوست ساقیا، نوبر سال ماتوئی[M2]می که دهی سه ساله ده، کو کهن و تو نوبری
[B][M1]گاو سفالی اندر آر آتش موسی اندر او[M2]تا چه کنند خاکیان گاو زرین سامری
[B][M1]می به سفال خام نوش، اینت چمانهٔ طرب[M2]لب به کلوخ خشک مال، اینت شمامهٔ طری
[B][M1]تیغ فراسیاب چه؟ خون سیاوشان کدام؟[M2]در قدح گلین نگر، عکس گلاب عبهری
[B][M1]گنبد آبگینه‌گون نیست فرشته خوی و رو[M2]سنگ بر آبگینه زن، دیو دلی کن ای پری
[B][M1]در قصب سه دامنی آستئی دو برفشان[M2]پای طرب سبک بر آر ارچه ز می گران سری
[B][M1]هفت طواف کعبه را هفت تنان بسنده‌اند[M2]ما و سه پنج کعبتین، داو به هفده آوری
[B][M1]ما که و اختیار چه، کاین شجره است آن ما[M2]بد پسران خانه کن، باد سران سرسری
[B][M1]از پس کنیت سگی چیست به شهر نام ما[M2]درد کش ملامتی، سیم کش قلندری
[B][M1]لیک به دولت ملک بر ملکوت می‌رود[M2]بهر عروس طبع ما نامزد سخنوری
[B][M1]خسرو کعبه آستان، ملک طراز راستین[M2]کرده طراز آستین از ردی پیمبری
[B][M1]حیدر آسمان حسام، احمد مشتری نگین[M2]رایض رای اسمان، صیقل جاه مشتری
[B][M1]در نفس مبارکش سفتهٔ راز احمدی[M2]در سفن بلارکش معجز تیغ حیدری
[A]
[B][M1]ناگذران دل توئی کز طرب آشناتری[M2]خاک توام به خشک جان تا به لب آتش تری
[B][M1]خانهٔ دل به چار حد وقف غم تو کرده‌ام[M2]حد وفا همین بود، جور ز حد چه می‌بری
[B][M1]بر سرآتش هوا دیگ هوس همی پزم[M2]گرچه به کاسهٔ سرم بر سرم آب می‌خوری
[B][M1]مایهٔ عمر جو به جو با تو دو نیمه می‌کنم[M2]جوجوم از چه می‌کنی چیست بهانه بی زری
[B][M1]بر دل من نشان غم ماند چو داغ گاز ران[M2]تا تو ز نیل رنگرز بر گل تر نشان گری
[B][M1]نور تویی و سایه من، چون گل و ابر از آن کنند[M2]چشم تو و سرشک من، رنگرزی و گازری
[B][M1]بر دل خاقانی اگر داغ جفا نهی چه شد[M2]او ز سکان کیست خود تا بردت به داوری
[B][M1]از تو بهر تهی دوی دولت وصل کی رسد[M2]خاصه که چون بقا و عز خاص شه مظفری
[A]
[B][M1]دوش که صبح چاک زد صدرهٔ چرخ عنبری[M2]خضر درآمد از درم صبح‌وش از منوری
[B][M1]شعبهٔ برق و روز نو، غرتش از مبارکی[M2]قلهٔ برف و صبح‌دم، شیبتش از معطری
[B][M1]بیضهٔ مهر احمدی، جبهتش از گشادگی[M2]روضهٔ قدس عیسوی، نکهتش از معنبری
[B][M1]دست و عصاش موسوی، رکوه پرآب زندگی[M2]گرم روان عشق را، کرده به چشمه رهبری
[B][M1]مه قدم و فلک ردا، وز تف آفتاب و ره[M2]چهره چو ماه منخسف، یافته رنگ اسمری
[B][M1]دید مرا گرفته لب، آتش پارسی ز تب[M2]نطق من آب تازیان برده به نکتهٔ دری
[B][M1]گفت چه طرفه طالعی، کز درخانهٔ ششم[M2]مهره به کف به هفت حال، این همه در مششدری
[B][M1]در یرقان چو نرگسی، در خفقان چو لاله‌ای[M2]نرگس چاک جامه‌ای، لالهٔ خاک بستری
[B][M1]حلقهٔ آن بریشمی کز بر چنگ برکشند[M2]از پی آن چو ماه نو زار و نزار و لاغری
[B][M1]چند نشانهٔ غرض، بودن و بی‌نشان شدن[M2]جوهر نور نیستی، سایهٔ نور جوهری
[B][M1]مثل عطاردی چرا، چون مه نو نه مقبلی[M2]طالع تو اسد چرا، چون سرطان به مدبری
[B][M1]کعبهٔ آسمان حرم صدر شهنشه است و بس[M2]خاص کبوترش توئی ار همه نسر طائری
[B][M1]گر ز حجاز کعبه را رخصت آمدن بود[M2]در حرم خدایگان کعبه کند مجاوری
[B][M1]سایهٔ ذو الجلال بین وز فلک این ندا شنو[M2]اینت مجاهد هدی، اینت مظفر فری
[A]
[B][M1]موکب شاه اختران، رفت به کاخ مشتری[M2]شش مهه داده ده نهش، قصر دوازده دری
[B][M1]قعدهٔ نقره خنگ روز آمده در جنیبتش[M2]ادهم شب فکنده سم، کندرو از مشمری
[B][M1]یافت نگین گم شده در بر ماهیی چو جم[M2]بر سر کرسی شرف، رفت ز چاه مضطری
[B][M1]هیکل خاک را ز نور حرز نویسد آسمان[M2]در حرکات از آن کند، جدول جوی مسطری
[B][M1]خاک در خدایگان گر به کف آوری در او[M2]هشت بهشت و چار جوی از بر سدره بنگری
[B][M1]غازی مصطفی رکاب آنکه عنان زنان رود[M2]با قدم براق او، فرق سپهر چنبری
[B][M1]مفخر اول البشر، مهدی آخر الزمان[M2]وحی به جانش آمده، آیت عدل گستری
[B][M1]خسرو صاحب القران، تاج فروق خسروان[M2]جعفر دین به صادقی، حیدر کین به صفدری
[B][M1]دست بهشت صدر او، دست قدر به خدمتش[M2]گنبد طاقدیس را، بسته نطاق چاکری
[B][M1]گر عظمت نهد چو جم منظر نیم خایه را[M2]خانهٔ مورچه شود، نه فلک از محقری
[B][M1]گوهر ذوالفقار او گرنه علی است، چون کند[M2]بیشه ستان رزم را آتشی و غضنفری
[B][M1]دلدل مشتری پیش، جفته زد اندر آسمان[M2]آه ز دل کشان زحل، گفت قطعت ابهری
[B][M1]شاه بر اسب پیل تن رخ فکند پلنگ را[M2]شیر فلک چو سگ بود، تاش پیاده نشمری
[B][M1]گرنه سگش بود فلک، چون نمط پلنگ و مه[M2]پر نقط بهق شود، روی عروس خاوری
[B][M1]از رحم عروس بخت این حرم جلال را[M2]نوخلفان فتح بین وارث ملک پروری
[B][M1]در بر تیغ حصر می زاده جنابه چون عنب[M2]برده جناب از آسمان کرده همه دو پیکری
[B][M1]کی به دو خیل نحس پی، بر سپهش زند عدو[M2]کی به دو زرق بسته سر، هر سقطی شود سری
[B][M1]لعبت مرده را که اصل از گچ زنده می‌کنند[M2]از دل پیر عاشقان، رخصت نیست دلبری
[B][M1]سخت تغابنی بود حور حریر سینه را[M2]لاف زنی خارپشت از صفت سمنبری
[B][M1]ای چو هیولی فلک، صدر تو از فنا تهی[M2]وی چو طبیعت ملک، ذات تو از خطا بری
[B][M1]برده به رمح ماروش نیروی گاو آسمان[M2]چون تف گرز گاوسر شوکت مار حمیری
[B][M1]رمح تو راست هژده گز پرچم و آفتاب طاس[M2]از بر ماه چارده سایه کند صنوبری
[B][M1]حلقه ربای ماه نو نیزهٔ توست لاجرم[M2]نیزه کشت فلک سزد زآنکه سماک ازهری
[B][M1]سر کمالت از بر است، از بر عرش برشوی[M2]نیست جهانت سدره‌ای از سر سدره بگذری
[B][M1]زبدهٔ دور عالمی زآن چو نبی و مرتضی[M2]بحر عقول را دری شهر علوم را دری
[B][M1]نایب تنگری توئی کرده به تیغ هندوی[M2]سنقر کفر پیشه را سن‌سن گوی ننگری
[B][M1]هم جم و هم محمدی، کرده به خدمت درت[M2]روح و سروش آسمان هدهدی و کبوتری
[B][M1]گر بر شعری یمن یمن مثال تو رسد[M2]مسخ شود سهیل‌وار ار نکند مسخری
[B][M1]از خط کاتب قدر بر سر حرف حکم تو[M2]چرخ تو جزم نحویان حلقه شد از مدوری
[B][M1]وز سر ناوک اجل صورت بخت خصم را[M2]دیده چو میم کاتبان کور شد از مکدری
[B][M1]خط دبیر تر بود، خاک کنند بر سرش[M2]خصم تو شد چو آب ترخاک به سربر ازتری
[B][M1]نیک شناسد آسمان آب تو ز آتش عدو[M2]فرق کند محک دین بولهبی ز بوذری
[B][M1]دمنه اسد کجا شود، شاخ درمنه سنبله[M2]قوت موم و آتشی، فعل زقوم و کوثری
[B][M1]تخت تو در مربعی، عرشی و کعبه‌ای کند[M2]شاه مثلثی از آن کاختر چرخ اخضری
[B][M1]کرده به صدر کعبه در، بهر مشام عرشیان[M2]خاک درت مثلثی، دخمهٔ چرخ اخضری
[B][M1]یک تنه صد هزار تن می‌نهمت چو آفتاب[M2]ارچه به صد هزار یل بدر ستاره لشکری
[B][M1]سلطنت و خلیفتی چون دو طرف نهاد حق[M2]پس تو میان این و آن واسطهٔ مخیری
[B][M1]گر به قبول سلطنت قصد کنی به دار ملک[M2]از سم کوه پیکران خاک عراق بسپری
[B][M1]ور به مدینة السلام آوری از عراق رخ[M2]دجله در آتشین عرق خون شود از مبتری
[B][M1]ور ز عراق وقت را عزم غزای غز کنی[M2]از سر چار حد دین شحنهٔ کفر بر گری
[B][M1]در عقبات راه دین، بهر عقوبت غزان[M2]تیغ تو دوزخی کند، آب سنانت آذری
[B][M1]بر سر دوزخت کند حور بهشت مالکی[M2]دربر آتشت کند، حوت فلک سمندری
[B][M1]چون جم از اهرمن نگین، باز ستانی از غزان[M2]تاج سر ملک شهی، خاتم دست سنجری
[B][M1]باد صبا بر آب کر، نقش قد افلح آورد[M2]تا تو فلاح و فتح را بر شط مفلحان بری
[B][M1]فرضهٔ عسقلان و نیل از شط مفلحان دگر[M2]هست خراس پارگین، از سمت مزوری
[B][M1]گرد معسکرت فلک ساخت حنوط اختران[M2]زانکه نجوم ملک را شاه فلک معسکری
[B][M1]گرد معسکرت فلک رخت فکند و خیمه زد[M2]گفت به خدمت اندرم تا به سعادت اندری
[B][M1]زیر طناب خیمه‌ات عرش خمیده رفت و گفت[M2]ای خط جدول هدی، حبل متین دیگری
[B][M1]پور سبکتکین تویی، دولت ایاز خدمتت[M2]بنده به دور دولتت رشک روان عنصری
[B][M1]گرچه بدست پیش ازین در عرب و عجم روان[M2]شعر شهید و رودکی، نظم لبید و بحتری
[B][M1]در صفت یگانگی آن صف چارگانه را[M2]بنده سه ضربه می‌زند، در دو زبان شاعری
[B][M1]باد چو روز آن جهان خمسین الف سال تو[M2]بیش ز مدت ابد ذات تو را معمری
[B][M1]کرده منجم قدر حکم کز اخترت بود[M2]فسخ لوای ظالمی، خسف بنای کافری
[B][M1]مالت و دست سائلان، دستت و جام خسروی[M2]بندت و پای سرکشان، پایت و تخت سروری
[B][M1]تخت تو تاج آسمان، تاج تو فر ایزدی[M2]حکم تو طوق گردنان، طوق توزلف سعتری
[A]
[B][M1]پیش که صبح بر درد شقهٔ چتر عنبری[M2]خیز مگر به برق می برقع صبح بر دری
[B][M1]پیش که غمزه زن شود چشم ستارهٔ سحر[M2]بر صدف فلک رسان خندهٔ جام گوهری
[B][M1]برکش میخ غم ز دل پیش که صبح برکشد[M2]این خشن هزار میخ از سر چرخ چنبری
[B][M1]ساخت فرو کند ز اسب، آینه بندد آسمان[M2]صبح قبا زره زند، ابر کند زره‌گری
[B][M1]زآنکه برهنگی بود زیور تیغ صبح فش[M2]صبح برهنه می‌کند بر تن چرخ زیوری
[B][M1]گاه چو حال عاشقان صبح کند ملونی[M2]گه چو حلی دلبران مرغ کند نواگری
[B][M1]چون به صبوح بلبله قهقهه کرد و خنده‌نی[M2]خنده کند نه قهقهه، صبح چو نوگل طری
[B][M1]روز به روزت از فلک نزل دو صبح می‌رسد[M2]صبح سه گردد ار به کف جام صبوحی آوری
[B][M1]نوبر صبح یک دم است، اینت شگرف اگر دهی[M2]داد دمی که می‌دهد صبح‌دمت به نوبری
[B][M1]فرض صبوح عید را کز تو به خواب فوت شد[M2]صدره اگر قضا کنی تا ز صبوح نشمری
[B][M1]نیست ز نامده خبر وز دم رفته حاصلی[M2]حاصل وقت را نگر تا دم رفته ننگری
[B][M1]عمر پلی است رخنه‌سر، حادثه سیل پل شکن[M2]کوش که نارسیده سیل، از پل رخنه بگذری
[B][M1]آنکه غم جهان خورد، کی ز حیات برخورد[M2]پس تو غم جهان مخور، تا ز حیات برخوری
[B][M1]آهوکا! سگ توام می خور و گرگ مست شو[M2]خواب پلنگ نه ز سر گرچه پلنگ گوهری
[B][M1]برگ می صبوح کن، سرکه فروختن که چه[M2]گرچه ز خواب جسته‌ای خوش ترش و گران سری
[B][M1]خواب تو می‌نشاندم بر سر آتش هوس[M2]کان همه مشک بر سرت وین همه مغز را تری
[B][M1]شو به گلاب اشک من خواب جهان ز عبهرت[M2]تا به دو لاله درکشی جام گلاب عبهری
[B][M1]هم به گلاب لعل بر، درد سرم که از فلک[M2]با همه درد دل مرا درد سری است بر سری
[B][M1]برق تویی و بید من، سوختهٔ توام کنون[M2]سوخته بید خواه اگر رواق عید پروری
[B][M1]رقص کنان نگر خره لعل غبب چو روی تو[M2]طوق کشان سرودمش چون خطت از معنبری
[B][M1]بر غبب و دم خزه خیز و رکاب باده ده[M2]چون دمش از مطوقی چون غببش ز احمری
[B][M1]منتظری که از فلک خوانچهٔ زر برآیدت[M2]خوانچه کن و چمانه‌کش خوانچهٔ زر چه می‌بری
[B][M1]جز جگری نخورده‌ای بر سر خوانچهٔ زر برآیدت[M2]عمر تو می‌خورد تو هم در غم خوانچهٔ زری
[B][M1]کردهٔ چرخ جو به جو دیده و آزموده‌ای[M2]کرده به جور جو جوت هم به جوال او دری
[B][M1]در ده از آن چکیده خون ز آبلهٔ تن رزان[M2]کبلهٔ رخ فلک، برد عروس خاوری
[B][M1]از پس زر اختران کامده بر محک شب[M2]رفت سیاهی از محک، ماند سپید پیکری
[B][M1]تیره شد آب اختران ز آتش روز و می‌کند[M2]بر درجات خط جام آب چو آتش اختری
[B][M1]چرخ کبود جامه بین ریخته اشک‌ها ز رخ[M2]تا تو ز جرعه بر زمین جامهٔ عید گستری
[B][M1]آن می و جام بین بهم گوئی دست شعبده[M2]کرده ز سیم ده دهی صرهٔ زر شش سری
[B][M1]در کف ساقی از قدح حقهٔ لعل آتشی[M2]در گلوی قدح ز کف رشتهٔ عقد عنبری
[B][M1]ساقی بزم چون پری جام به کف چو آینه[M2]او نرمد ز جام اگر ز آینه می‌رمد پری
[B][M1]در کف آهوان بزم آب رز است و گاو زر[M2]آتش موسوی است آن در بر گاو سامری
[B][M1]از قطرات جرعه‌ها ژالهٔ زرد ریخته[M2]یافته چون رخ فلک پشت زمین مجدری
[B][M1]دختر آفتاب ده در تتق سپهر گون[M2]گشته به زهرهٔ فلک حامله هم به دختری
[B][M1]کرده به جلوه کردنش باد مسیح مریمی[M2]کرده به نقش بستنش نار خلیل آزری
[B][M1]مطرب سحرپیشه بین در صور هر آلتی[M2]آتش و آب و باد و گل کرده بهم ز ساحری
[B][M1]بربط اعجمی صفت هشت زبانش در دهان[M2]از سر زخمه ترجمان کرده به تازی و دری
[B][M1]نای عروسی از حبش ده ختنش به پیش و پس[M2]تاج نهاده بر سرش از نی قند عسکری
[B][M1]چنگ برهنه فرق را پای پلاس پوش بین[M2]خشک رگی کشیده خون ناله کنان ز لاغری
[B][M1]دست رباب و سر یکی بسته به ده رسن گلو[M2]زیر خزینهٔ شکم کاسهٔ سر ز مضطری
[B][M1]چنبر دف شکارگه ز آهو و گور و یوز و سگ[M2]لیک به هیچ وقت ازو هیچ شکار نشکری
[B][M1]روز رسید و محرمان عید کنند زین سبب[M2]روز چو محرمان زند لاف سپید چادری
[B][M1]در عرفات بختیان بادیه کرده پی‌سپر[M2]ما و تو بسپریم هم بادیهٔ قلندری
[B][M1]در عرفات عاشقان بختی بی‌خبر توئی[M2]کز همه بارکش‌تری وز همه بی‌خبرتری
[B][M1]دی به نماز دیگری موقف اگر تمام شد[M2]چون تو صبوح کرده‌ای مرد نماز دیگری
[B][M1]ور سوی مشعر الحرام آمده‌اند محرمان[M2]محرم می شویم ما میکده کرده مشعری
[B][M1]ور به منی خورد زمین خون حلال جانوران[M2]ما بخوریم خون رز تا نرسد به جانوری
[B][M1]هر که کبوتری کشد هم به ثواب در رسد[M2]خیز و ببر گلوی دل، کو کندت کبوتری
[B][M1]سنگ فشان کنند خلق از پی دین به جمره در[M2]ما همه جان فشان کنیم از پی خم به می خوری
[B][M1]ور به طواف کعبه‌اند از سر پای سر زنان[M2]ما و تو و طواق دیر از سر دل، نه سرسری
[B][M1]ور همه سنگ کعبه را بوسه زنند حاجیان[M2]ما همه بوسه گه کنیم آن سر زلف سعتری
[B][M1]کوی مغان و ما و تو هر سر سنگ کعبه‌ای[M2]پای تو کرده زمزمی، دست تو کرده ساغری
[B][M1]طاعت ماست با گنه کز پی نام درخورد[M2]روی سپید جامه را داغ سیاه گازری
[B][M1]کعبه به زاهدان رسد، دیر به ما سبو کشان[M2]بخشش اصل دان همه، ما و تو از میان بری
[B][M1]زهد شما و فسق ما چون همه حکم داور است[M2]داورتان خدای بس، اینهمه چیست داوری
[B][M1]گر حج و عمره کرده‌اند از در کعبه رهروان[M2]ما حج و عمره می‌کنیم از در خسرو سری
[B][M1]خاطر خاقانی از آن کعبه شناس شد که او[M2]در حرم خدایگان کرده به جان مجاوری
[A]
[B][M1]ماه به ماه می‌کند شاه فلک کدیوری[M2]عالم ناقه برده را، توشه دهد توانگری
[B][M1]مائده سازد از بره، بر صفت توانگران[M2]برزگری کند به گاو، از قبل کدیوری
[B][M1]موسی و سامری شود گاو و بره بپرورد[M2]آب خضر برآورد ز آینهٔ سکندری
[B][M1]بنگه تیر ازو شود روضه صفت به تازگی[M2]خرگه ماه ازو شود خلدوش از منوری
[B][M1]چون به دهان شیر در، خشم پلنگی آورد[M2]روی زمین شود ز تف، پشت پلنگ بربری
[B][M1]تیزتر از کبوتری برج به برج می‌پرد[M2]بیضهٔ زر همی نهد در به در از سبک پری
[B][M1]هر سر مه به برج نو بچهٔ نو برآورد[M2]یک سره برج او شود قصر دوازده دری
[B][M1]از همه کشتهٔ فلک دانهٔ خوشه خورد و بس[M2]چون سوی برج خوشه رفت از سر برج آذری
[B][M1]از سر خوشه ناگهش داس شکست در گلو[M2]کرد رگ گلوش راهر سر داس نشتری
[B][M1]گوئی از آن رگ گلو ریخته‌اند در رزان[M2]این همه خون که می‌کند آتشی و معصفری
[B][M1]باز چو زر خالصش سخت ترازوی فلک[M2]تا حلی خزان کند صنعت باد آذری
[B][M1]از پی صنع زرگری کورهٔ گرم به بود[M2]کورهٔ سرد شد فلک، زین همه صنع زرگری
[B][M1]گر به همه ترازوئی زر خلاص درخورد[M2]خور به ترازوی فلک، هست چو زر بدر خوری
[B][M1]ورنه ترازوی فلک زرگر قلب کار شد[M2]نقد عراق چون کند زر خلاص جعفری
[B][M1]عید رسید و مهرگان باد و جنیبه بر اثر[M2]هر دو جنیبه هم‌عنان در گرو تکاوری
[B][M1]شاه طغان چرخ بین با دوغلام روز و شب[M2]کاین قره سنقری کند، و آن کند آق سنقری
[B][M1]شاخ چو مریم از صفت عیسی شش مهه به بر[M2]کرده بسان مریمش نفخهٔ روح شوهری
[B][M1]عیسی خرد را کند تابش ماه دایگی[M2]مریم عور را کند برگ درخت معجری
[B][M1]میوه چو بانوی ختن در پس حجله‌های زر[M2]زاغ چو خادم حبش پیش دوان به چاکری
[B][M1]تا که ترنج را خزان شکل جذام داده بر[M2]در یرقان شده است رز همچو ترنج‌زا صفری
[B][M1]نخل به جنبش آمده گرنه یهود شد چرا[M2]پارهٔ زرد بر کتف دوخت بدان مشهری
[B][M1]سیب چو مجمری ز زر خردهٔ عود در میان[M2]کرده برای مجمرش نار کفیده اخگری
[B][M1]مه چو مشاطگان زده بر رخ سیب خالها[M2]سیب برهنه ناف بین نافه دم از معطری
[B][M1]خال ز غالیه نهد هرکس، و روی سیب را[M2]خال ز خون نهاد ماه، اینت مشاطهٔ فری
[B][M1]نار همه دل و دهن، دل همه خون عاشقی[M2]سیب همه رخ و ذقن رخ همه خال دلبری
[B][M1]خم چو پری گرفته‌ای، یافته صرع و کرده کف[M2]خط معزمان شده برگ رز از مزعفری
[B][M1]سار به شاخسار بر، زنگی چار تاره زن[M2]خنده زنان چو زنگیان، ابر ز روی اغبری
[B][M1]در بر بید بن نگر، لشکر مور صف زده[M2]گرد لوای سام بین موکب حام لشکری
[B][M1]گرچه درخت ریخت زر، ورچه هوا فشاند در[M2]هم نرسد به جودشان با کف شه برابری
[B][M1]خسرو ذوالجلالتین از ملکی و سلطنت[M2]مستحق الخلافتین، از یلواج و تنگری
[B][M1]شاه معظم اخستان آنکه رضا و خشم او[M2]نحس بر زحل شود، سعد ربای مشتری
[B][M1]قامت صاحب افسران، حلقهٔ افسری شده[M2]برده سجود افسرش، با همه صاحب افسری
[B][M1]ای به حسام نیلگون یافته ملک یوسفی[M2]بر در مصر وقاهره کوفته کوس قاهری
[B][M1]هشت بهشت و نه فلک هست بهای دولتت[M2]دولت یوسفیت را عقل به هفده مشتری
[B][M1]از فلکی شریف‌تر یا شرف مشخصی[M2]از ملکی کریم‌تر یا کرم مصوری
[B][M1]بدر ستاره موکبی، مهر فلک جنیبتی[M2]ابر درخش رایتی، بحر نهنگ خنجری
[B][M1]نوح خلیل حالتی، خضر کلیم قالتی[M2]احمد عرش هیبتی، عیسی روح منظری
[B][M1]خسرو سام دولتی، سام سپهر صولتی[M2]رستم زال دانشی، زال زمانه داوری
[B][M1]ربع زمین ز درگهت ثلث نهند و بعد ازین[M2]ز آن سوی خط استوا در خط حکمت آوری
[B][M1]عالم نو بنا کند رای تو از مهندسی[M2]کشور نو رقم زند، فر تو از موفری
[B][M1]امر تو نطفه افکند بهر سه نوع تا کند[M2]هفت محیط دایگی، چار بسیط مادری
[B][M1]عدل تو مادری کند، ملک بپرورد چنان[M2]کاتش و آب را دهد با گل و مل برادری
[B][M1]چرخ مدور از شرف عرش مربع از علو[M2]طوف در تو می‌کنند از پی کسب سروری
[B][M1]خدت زلف و رخ کند از پی سنبل و سمن[M2]شانه در آن مربعی، آینه در مدوری
[B][M1]کشتن حاسد تو را درد حسد نه بس بود[M2]کو به خلاف جستنت درد امید مهتری
[B][M1]روی بهی کجا بود مرد زحیر را که خود[M2]وقت سقوط قوتش صبر خورد سقوطری
[B][M1]در همه طبلهٔ فلک پیلور زمانه را[M2]نیست به بخت خصم تو داروی درد مدبری
[B][M1]خنجر گندنائیت هم به کدوی مغز او[M2]می‌دهدش مزوری تا رهد از مزوری
[B][M1]تیغ تو صیقل هدی تا که خطیب ملک شد[M2]دست تو چون عمود صبح آمد و کرد منبری
[B][M1]آنت مفسر ظفر، خاطب اعجمی زبان[M2]زاعجمیان عجب بود خاطبی و مفسری
[B][M1]قائم پنجم آسمان، منتقم از ششم زمین[M2]اختر و فعل عقربی، آتش و لون عبقری
[B][M1]پایهٔ تخت زیبدت بر سر تاج آسمان[M2]کز سر تخت مملکت تاج ملوک کشوری
[B][M1]تخت حساب شد عدو کرده ز خاک تاج سر[M2]چهره چو تاج خسروان، دیده چو تخت جوهری
[B][M1]تاجوران ملک را فخر ز گوهرت رسد[M2]تو سر گوهری تو را مفخر تاج گوهری
[B][M1]تا که عروس دولتت یافت عماری از فلک[M2]بهر عماریش کند ابلق گیتی استری
[B][M1]نعل سمند تو سزد حلقهٔ فرج استرت[M2]تاج سر ملک‌شهی خاتم دست سنجری
[B][M1]چون ز گهر سخن رود در شرف و جلال و کین[M2]چون اسد و اثیر و خور، ناری و نوری و نری
[B][M1]گر گذری کند عدو بر طرف ممالکت[M2]زحمت او چه کم کند ملک تو را مقرری
[B][M1]ور جنبی ز مغکده بر در کعبه بگذرد[M2]کعبه به لوث کعب او کی فتد از مطهری
[B][M1]پاسخ او به یاسجی باز دهی که در ظفر[M2]ناصر رایت حقی، ناسخ آیت شری
[B][M1]ای حرم تو از کرم بیت حرام خسروان[M2]چون سخن من از نکت سحر حلال خاطری
[B][M1]ز آن کرم است سرگران جان و سر سبکتکین[M2]زین سخن است دل سبک عنصر طبع عنصری
[B][M1]تا به صفت بود فلک صورت دیر عیسوی[M2]محور خط استوا، شکل صلیب قیصری
[B][M1]باد خطاب عیسوی با سگ درگهت چنین[M2]کافسر دیر اعظمی، فخر صلیب اکبری
[A]
[B][M1]خاک سیاه بر سر آب و هوای ری[M2]دور از مجاوران مکارم نمای ری
[B][M1]در خون نشسته‌ام که چرا خوش نشسته‌ام[M2]این خواندگان خلد به دوزخ سرای ری
[B][M1]آن را که تن به اب و هوای ری آورند[M2]دل آب و جان هوا شد از آب و هوای ری
[B][M1]ری نیک بد ولیک صدورش عظیم نیک[M2]من شاکر صدور و شکایت فزای ری
[B][M1]نیک آمدم به ری، بد ری بین به جای من[M2]ایکاش دانمی که چه کردم به جای ری
[B][M1]عقرب نهند طالع ری من ندانم آن[M2]دانم که عقرب تن من شد لقای ری
[B][M1]سرد است زهر عقرب و از بخت من مرا[M2]تب‌های گرم زاد ز زهر جفای ری
[B][M1]ای جان ری فدای تن پاک اصفهان[M2]وی خاک اصفهان حسد توتیای ری
[B][M1]از خاص و عام ری همه انصاف دیده‌ام[M2]جور من است ز آب و گل جان گزای ری
[B][M1]میر منند و صدر منند و پناه من[M2]سادات ری، ائمهٔ ری، اتقیای ری
[B][M1]هم لطف و هم قبول و هم اکرام یافتم[M2]ز احرار ری و افاضل ری و اولیای ری
[B][M1]از بس مکان که داده و تمکین که کرده‌اند[M2]خشنودم از کیای ری و ازکیای ری
[B][M1]چون نیست رخصه سوی خراسان شدن مرا[M2]هم باز پس شوم نکشم پس بلای ری
[B][M1]گر باز رفتنم سوی تبریز اجازت است[M2]شکرانه گویم از کرم پادشای ری
[B][M1]ری در قفای جان من افتاد و من به جهد[M2]جان می‌برم که تیغ اجل در قفای ری
[B][M1]دیدم سحرگهی ملک الموت را که پای[M2]بی‌کفش می‌گریخت ز دست و بای ری
[B][M1]گفتم تو نیز؟ گفت چو ری دست برگشاد[M2]بویحیی ضعیف چه باشد به پای ری
[A]
[B][M1]چو گل بیش ندهم سران را صداعی[M2]کنم بلبلان طرب را وداعی
[B][M1]نه از کاس نوشم، نه از کس نیوشم[M2]صبوحی میی، بوالفتوحی سماعی
[B][M1]ز مه جام و ز افلاک صوت اسم و دارم[M2]چو عیسی بر آن صوت و جام اطلاعی
[B][M1]منم گاو دل تا شدم شیر طالع[M2]که طالع کند با دل من نزاعی
[B][M1]ازین شیر طالع بلرزم چو خوشه[M2]که از شیر لرزد دل هر شجاعی
[B][M1]مرا طالع ارتفاعی است دیدم[M2]کز این هفت ده نایدم ارتفاعی
[B][M1]کنم قصد نه شهر علوی که همت[M2]ازین هفت سفلی نمود امتناعی
[B][M1]ولی خانه بر یخ بنا دارد ار من[M2]ز چرخ سدابی گشایم فقاعی
[B][M1]ازین شقه بر قد همت چه برم[M2]که پیمودمش کمتر است از ذراعی
[B][M1]جهان نیز چون تنگ چشمان دور است[M2]ازین تنگ چشمی، ازین تنگ باعی
[B][M1]نه از جاه جویان توان یافت جاهی[M2]نه از صاع خواهان توان یافت صاعی
[B][M1]نه روشندلی زاید از تیره اصلی[M2]نه نیلوفری روید از شوره قاعی
[B][M1]نهم چار بالش در ایوان عزلت[M2]زنم چند نوبت چو میر مطاعی
[B][M1]چو یوسف برآیم به تخت قناعت[M2]درآویزم از چهره زرین قناعی
[B][M1]ندارم دل جمعیت، تفرقه به[M2]ببین تا چه بیند مه از اجتماعی
[B][M1]ز انسان گریزم کدام انس ایمه[M2]که وحشی صفاتی، بهیمی طباعی
[B][M1]من و سایه هم‌زانو و هم‌نشینی[M2]من و ناله هم‌کاسه و هم رضاعی
[B][M1]کنم دفتر عمر وقف قناعت[M2]نویسم بهر صفحه‌ای لایباعی
[B][M1]کرم مرد پس مرثیت گویم او را[M2]ندارم به مدحت دل اختراعی
[B][M1]شب بخل سایه برافکند و اینک[M2]نماند آفتاب کرم را شعاعی
[B][M1]علی‌القطع نپذیرم اقطاع شاهان[M2]من و ترک اقطاع و پس انقطاعی
[B][M1]چو مار و نعامه خورم خاک و آتش[M2]بمیر و نعیمش ندارم طماعی
[B][M1]چو نانند کون سوخته و آب رفته[M2]من از آب و نانشان چه سازم ضیاعی
[B][M1]نه نان است پس چیست؟ نار الجحیمی[M2]نه آب است پس چیست؟ سر الضباعی
[B][M1]ندارم سپاس خسان، چون ندارم[M2]سوی مال و نان پاره میل و نزاعی
[B][M1]به او نشاط شراب آن نیرزد[M2]که آخر خمارم رساند صداعی
[B][M1]کتابت نهادن به هر مسجدی به[M2]که جستن به هر مجلسی اصطناعی
[B][M1]مؤدب شوم یا فقیه و محدث[M2]کاحادیث مسند کنم استماعی
[B][M1]به صف النعال فقیهان نشینم[M2]که در صدر شاهان نماند انتفاعی
[B][M1]ور از فقه درمانم آیم به مکتب[M2]نویسم خط ثلث و نسخ و رقاعی
[B][M1]ولیکن گرفتم که هرگز نجویم[M2]نه ملک و منالی، نه مال و متاعی
[B][M1]نه ترکی و شاقی، نه تازی براقی[M2]نه رومی بساطی، نه مصری شراعی
[B][M1]هم آخر بنگزیرد از نقد و جنسی[M2]که مستغنیم دارد از انتجاعی
[B][M1]نه جامه بباید ز خیر الثیابی[M2]نه جائی بباید به خیر البقاعی
[B][M1]به روزی دو بارم بباید طعامی[M2]به ماهی دو وقتم بباید جماعی
[B][M1]بر این اختصار است دیگر نجویم[M2]معاشی که مفرد بود یا مشاعی
[A]
[B][M1]جان سگ دارم به سختی ورنه سگ‌جان بودمی[M2]از فغان زار چون سگ هم فرو ناسودمی
[B][M1]ورنه جانم آهنین بودی به آه آتشین[M2]دیده چون پالونهٔ آهن فرو پالودمی
[B][M1]آه جان فرسا اگر در سینه نشکستی مرا[M2]اینکه جان فرسودم از آه، آسمان فرسودمی
[B][M1]غرقه‌ام در خون و خون چون خشک شد گردد سیاه[M2]خود سیه پوشم که دیدی؟ گرنه خون آلودمی
[B][M1]کوه غم بر جانم و گردون نبخشاید مرا[M2]کاین غم ار بر کوه بودی من بر او بخشودمی
[B][M1]یوسفانم بستهٔ چاه زمین‌اند ار نه من[M2]چشمه‌های خون ز رگ‌های زمین بگشودمی
[B][M1]گوش من بایستی از سیماب چشم انباشته[M2]تا فراق نازنینان را خبر نشنودمی
[B][M1]کاشکی خاقانی آسایش گرفتی ز اشک خون[M2]تا زجان کم کردمی در اشک خون افزودمی
[B][M1]روی من کاهی است خاکین کاش از خون گل شدی[M2]تا به خون دل سر خاک وحید اندودمی
[B][M1]آن زمان کو جان همی داد ار من آنجا بودمی[M2]جان ستانش را به صور آه جان بربودمی
[B][M1]پای در گل چون گل پای آب غم پذرفتمی[M2]خاک بر سر ، بر سر خاک اشک خون پالودمی
[B][M1]گر فدای او برفتم من، چرا جانم نرفت[M2]تا اگر زان بر زیان بودم ازین برسودمی
[B][M1]دیده را از سیل خون افکنده می در ناخنه[M2]بس به ناخن رخ چو زر ناخنی بخشودمی
[B][M1]مویه گر بنشاندمی بر خاک و خود بنشستمی[M2]دست و کلکش را به لفظ مادحان بستودمی
[B][M1]اول از خوناب دل رنگین ازارش بستمی[M2]بعد از آن از زعفران رخ حنوطش سودمی
[B][M1]گر رسیدی دست، غسلش ز آب حیوان دادمی[M2]بل که چون اسکندرش تابوت زر فرمودمی
[B][M1]آنچه مادر بر سر تابوت اسکندر نکرد[M2]من به زاری بر سر تابوت او بنمودمی
[B][M1]یا چو شیرین کو به زهر تلخ بر تابوت شاه[M2]جان شیرین داد، من جان دادمی و آسودمی
[B][M1]هر شبی بر خاکش از خون دانهٔ دل کشتمی[M2]هر سحر خون سیاوشان ازو بدرودمی
[B][M1]واپسین دیدارش از من رفت و جانم بر اثر[M2]گر برفتی در وداعش من ز جان خشنودمی
[B][M1]من غلامی داغ بر رخ بودمش عنبر به نام[M2]ور به معنی بودمی عنبر حنوطش بودمی
[B][M1]چون بدین زودی کفن می‌بافت او را دست چرخ[M2]کاشکی در بافتن، من تار او را پودمی
[B][M1]گیرم آن فرزانه مرد، آخر خیالش هم نمرد[M2]هم خیالش دیدمی در خواب اگر بغنودمی
[B][M1]نی‌نی آن فرزانه را داغ فراقم کشت و بس[M2]گر به عالم داد بودی من به خون ماخوذمی
[B][M1]شد ز من بدرود گر بختیم بودی پیش از آنک[M2]او ز من بدرود رفتی من ز جان بدرودمی
[B][M1]گر دلم دادی که شروان بی‌جمالش دیدمی[M2]راه صد فرسنگ را زین سر بسر پیمودمی
[B][M1]جانم ار در نیم تیمار فراقش نیستی[M2]آخر از جان یتیمانش غمی بزدودمی
[B][M1]گفتی ای باز سپید از دود دل چون می‌رهی[M2]کاش ار باز سپیدم بی‌سیاهی دودمی
[A]
[B][M1]گرچه کان خرد مرا دانی[M2]عاجزم در نهاد خاقانی
[B][M1]صورت روح پاک می‌بینم[M2]متدرع به شخص انسانی
[B][M1]افضل الدین امیر رملک سخن[M2]شارح رمزهای پنهانی
[A]
[B][M1]نثار اشک من هر شب شکر ریزی است پنهانی[M2]که همت را زناشوئی است از زانو و پیشانی
[B][M1]چو هم‌زانو شوم با غم، گریبان را کنم دامن[M2]سر من از سر زانو کند دامن گریبانی
[B][M1]سرم زان جفت زانو شد که از تن حلقه‌ای سازم[M2]در آن حلقه ترازو دار بیاعان روحانی
[B][M1]دلم کعبه است و تن حلقه چگونه حلقه‌ای کانرا[M2]ز بس دندانه گر بینی دهان زمزمش خوانی
[B][M1]سر احرامیان عشق بر زانو به است ایرا[M2]صفا و مروهٔ مردان سر زانوست، گر دانی
[B][M1]تو زین احرام و زین کعبه چه دانی کز برون چشمت[M2]ز کعبه پوششی دیده است و از احرام عریانی
[B][M1]شده است آیینهٔ زانو بنفش از شانهٔ دستم[M2]که دارم چون بنفشه سر به زانوی پشیمانی
[B][M1]ملخ کردار خون آلودم از باران اشک آری[M2]ملخ سر بر سر زانوست خون آلوده بارانی
[B][M1]هوا را دست بربستم، خرد را پای بشکستم[M2]نه صرافم، چه خواهم کرد نقد انسی و جانی
[B][M1]هوا خفته است و بستر کرده از پهلوی نومیدی[M2]خردمست است و بالین دارد از زانوی نادانی
[B][M1]از آن شد پردهٔ چشمم به خون بکری آلوده[M2]که غم با لعبتان دیده جفتی کرد پنهانی
[B][M1]ببین بر روزن چشمم عروس روز نظاره[M2]که بیند بچگان دیده را در رقص مهمانی
[B][M1]بپیچد آه من در بر چو ز آتش چنبری و آنگه[M2]رسن‌وار آتشین چنبر گره گیرد ز پیچانی
[B][M1]به خون ساده ماند اشک و خاک سوده دارد رخ[M2]مگر رخ نعل پیکان است و اشکم لعل پیکانی
[B][M1]شب غم‌های من چون شد به صبح شادی آبستن[M2]رود سامان نقب من همه بر گنج سامانی
[B][M1]دل از تعلیم غم پیچد معاذ الله که بگذارم[M2]که غم پیر دبستان است و دل طفل شبستانی
[B][M1]از آن چون لوح طفلانم به سرخی اشک و زردی رخ[M2]که دل را نشرهٔ عید است ز آن پیر دبستانی
[B][M1]رقوم اشک اگر بینی به عجم و نقطه بر رویم[M2]رموز غم ز هر حرفی به مد و همزه برخوانی
[B][M1]ببستم حرص را چشم و شکستم آز را دندان[M2]چو میم اندر خط کاتب چو سین در حرف دیوانی
[B][M1]مشاع آمد میان عیسی و من گلشن وحدت[M2]به جان آن نیمه بخریدم هم از عیسی به ارزانی
[B][M1]فلک چون آتش دهقان، سنان کین کشد بر من[M2]که بر ملک مسیحم هست مساحی و دهقانی
[B][M1]مرا شد گلشن عیسی و زین رشک افتاب آنگه[M2]سپر فرمود دیلم‌وار و زوبین کرد ماکانی
[B][M1]مرا آیینهٔ وحدت نماید صورت عنقا[M2]مرا پروانهٔ عزلت دهد ملک سلیمانی
[B][M1]چه جای عزلت و ملک است کانجا ساخت همت خوان[M2]که عنقا مورخوان گشت و سلیمان مرد هم خوانی
[B][M1]وگر چون عیسی از خورشید سازم خوانچهٔ زرین[M2]پر طاووس فردوسی کند برخوان مگس رانی
[B][M1]به دست همت از خاطر برانم غم که سلطانان[M2]مگس‌ران‌ها کنند از پر طاووسان بستانی
[B][M1]نکوئی بر دل است از دهر و بد بر طبع آلوده[M2]طرب بر مردم است از عیدو غم بر گاو قربانی
[B][M1]دلم را منزلی پیش است و واپس ماندگان از پس[M2]که راهش سنگ‌لاخ است و سم افکنده است پالانی
[B][M1]به هفتاد آب و خاک از دل بشویم گرد ظلمت را[M2]که هفتادش حجت بیش است و هر هفتاد ظلمانی
[B][M1]دل اینجا علتی دارد که نضجی نیست دردش را[M2]هنوز آن روزنش بسته است و او بیمار بحرانی
[B][M1]هنوز اسفندیار من نرفت از هفت‌خوان بیرون[M2]هنوزش در دژ روئین عروسانند زندانی
[B][M1]دلم چون بر نشستن خواست سلطان خرد گفتا[M2]که بر باد هوس منشین که شمع روح بنشانی
[B][M1]ندیدی آفتاب جان در اسطرلاب اندیشه[M2]نخواندی احسن التقویم در تحویل انسانی
[B][M1]نه هرزه است آنچه دیدستی، نه عشوه است آنچه خواندستی[M2]نه مهمل عالم خلقی، نه قاصر علم یزدانی
[B][M1]به دست شرع لبس طبع میدر گر خردمندی[M2]به آب عقل حیض نفس می‌شوی ار مسلمانی
[B][M1]چو طاووست چه باید لبس اگر باز هواگیری[M2]چو خرگوشت چه باید حیض اگر شیر نیستانی
[B][M1]تو را گفتند ازین بازار مگذر خاک بیزی کن[M2]که اینجا ریزها ریزند صرافان ربانی
[B][M1]مقامت خاک بیزی راست تا زرها به دست آری[M2]تو زر در خاک می‌بیزی و آخر دست می‌مانی
[B][M1]چه سود از لوح کو ماند ز نقطه اولین حرفی[M2]که از روی گران باری ز ابجد حرف پایانی
[B][M1]اگر خواهی گرفت از ریز روزی روزهٔ عزلت[M2]کلوخ انداز را از دیده راوق ریز ریحانی
[B][M1]وگر یک ره نماز مرده خواهی کرد بر گیتی[M2]وضو از آب چشمان کن که بس آلوده دامانی
[B][M1]در این علت سرای دهر خرسندی طبیبت بس[M2]چو تسکین سازت او باشد کند درد تو درمانی
[B][M1]به خوان دهر چون دولاب یابی کاسه‌ها شسته[M2]که بر دولاب گردون هست کارش کاسه گردانی
[B][M1]عیار دهر کم ارز است، دیدم ز آتش همت[M2]زرش زیف است و چون آتش به ارزانی است ارزانی
[B][M1]به کشتی ماند این ایام و بادش چرخ سرگردان[M2]به اعمی ماند این کشتی و قائد باد آبانی
[B][M1]فلک هم مرکبی تند است کژ جولان که چون کشتی[M2]عنان بر پاردم دارد ز روی تنگ میدانی
[B][M1]همه دور فلک جور است و تو داغ فلک داری[M2]ز پرگار فلک بیرون توانی رفت؟ نتوانی
[B][M1]فلک را شیوه بدبختی است در کار نکوکاران[M2]چو بختی بار بدبختی کش از مستی و حیرانی
[B][M1]اگر با بخت نر ماده قرینند آن خدا دوران[M2]تو چون دوران به فردی ساز کاخر فحل دورانی
[B][M1]بهر ناسازیی درساز و دل با ناخوشی خوش کن[M2]که آبت زیر کاه است و کمالت زیر نقصانی
[B][M1]به معلولی تن اندر ده که یاقوت از فروع خور[M2]سفر جل رنگ بود اول که آخر گشت رمانی
[B][M1]چو خورشید و چو ایمان شو که ویران‌ها کنی روشن[M2]برهنه جامها می‌بخش اگر خورشید ایمانی
[B][M1]چو درویشی به درویشان نظر به کن که جرم خور[M2]به عوری کرد عوران را فنک پوش زمستانی
[B][M1]اگر بر بوی یک‌رنگی گریزت نیست از یاران[M2]به یار بدقناعت کن که بی‌یاری است بی‌جانی
[B][M1]نه عیسی داشت از یاران کمینه سوزنی دربر[M2]نه سوزن شبه دجالی است یک چشم سپاهانی
[B][M1]وگر عنقائی از مرغان ز کوه قاف دین مگذر[M2]که چون بی‌قاف شد عنقا عنا گردد ز نالانی
[B][M1]سلاحت بهر دین بهتر که زنبور از پی شهدی[M2]چو گیلی گور دین پوش است و زوبین کرده گیلانی
[B][M1]از آن در خرقهٔ آدم خشن خویی که در باطن[M2]مرقع‌دار ابلیسی، ملمع دار شیطانی
[B][M1]تو را در رنگ آزادان کجا معنی آزادی[M2]که ازرق پوش چون پیکان خشن سیرت چو سوهانی
[B][M1]از آن بر سر زنندت پتک همچون پای پیل ایرا[M2]که سندانی و در تربیع شکل کعبه را مانی
[B][M1]ز جیب موسوی لافی و پس چون امت موسی[M2]نه اهل تسع آیاتی که مرد سبع الوانی
[B][M1]فروکن نطع آزادی، برافکن لام درویشی[M2]که با لام سیه‌پوشان نماند لاف لامانی
[B][M1]یهود آسا غیاری دوز بر کتف مسلمانان[M2]اگرشان بر در اغیار دین بینی به دربانی
[B][M1]به سختی جان سگ می‌دار هان تا چون سبک‌ساران[M2]چو سگ در پیش سگ‌ساران به لابه دم نجنبانی
[B][M1]به لمس پیرزن ماند حضور ناکسان کاول[M2]وضو باطل کند و آخر ندارد نار پستانی
[B][M1]چه باشی مشک سقایان گهت دق و گه استسقا[M2]نثار افشان هر خوان و زکوة استان هر خانی
[B][M1]عمارت دوست شد طاووس از آن پای گلین دارد[M2]ولیکن سر بزرگی یافت بوم از بوم ویرانی
[B][M1]شبه را کز سیه پوشی برآمد نام آزادی[M2]به از یاقوت اطلس پوش داغ بنده فرمانی
[B][M1]نماند آب وفا جائی مگر در جوی درویشان[M2]به آب و دانهٔ ایشان بساز ار مرغ ایشانی
[B][M1]چه آزادند درویشان ز آسیب گران‌باری[M2]چه محتاجند سلطانان به اسباب جهان‌بانی
[B][M1]بدا سلطانیا کورا بود رنج دل آشوبی[M2]خوشا درویشیا کورا بود گنج تن آسانی
[B][M1]پس از سی سال روشن گشت بر خاقانی این معنی[M2]که سلطانی است درویشی و درویشی است سلطانی
[B][M1]ز دیوان ازل منشور کاول در میان آمد[M2]امیری جمله را دادند وسلطانی به خاقانی
[B][M1]به خوان معنی آرائی براهیمی پدید آمد[M2]ز پشت آزر صنعت علی نجار شروانی
[B][M1]سخن گفتن به که ختم است می‌دانی و می‌پرسی؟[M2]فلک را بین که می‌گوید به خاقانی به خاقانی
[B][M1]اگر بر احمد مختار کس خواند چنین شعری[M2]ز صدر او ندا آید که قد احسنت حسانی
[B][M1]عراقم جلوه کرد امسال بر لشکرگه سلطان[M2]که بودش ز آفتاب خاطرم لاف خراسانی
[B][M1]چو آواز وفات ناصر الدین در عراق آمد[M2]من و خاک عراق آشفته گشتیم از پریشانی
[B][M1]بنالد جان ابراهیم و گرید دیدهٔ کعبه[M2]بر ابراهیم ربانی و کعبهٔ صدق را بانی
[B][M1]مر او بود هم نوح و هم ابراهیم و دیگر کس[M2]همه کنعان نا اهلند یا نمرود کنعانی
[B][M1]خلافت‌دار احمد بودو هم احمد ندا کردش[M2]که فاروق فریقینی و ذو النورین فرقانی
[B][M1]هوا چون خاک پای و آز خوک پایگاهت شد[M2]خراج از دهر ذمی روی رومی خوی بستانی
[B][M1]دل از هش رفت چون موسی و تن پیچید چون ثعبان[M2]که مرد آن موسوی دستی که کلکش کرد ثعبانی
[B][M1]ز قطران شب و کافور روزم حاصل این آمد[M2]که از نم دیده کافوری است وز غم جامه قطرانی
[B][M1]اگر کافور با قطران ره زادن فرو بندد[M2]مرا کافور و قطران زاد درد و داغ پنهانی
[B][M1]دلم مرگ پسر عم سوخت و در جانم زد آن آتش[M2]که هیمه‌ش عرق شریان گشت و دودش روح حیوانی
[B][M1]سخن در ماتم است اکنون که من چون مریم از اول[M2]در گفتن فرو بستم به مرگ عیسی ثانی
[B][M1]علی را گو که غوغای حوادث کشت عثمان را[M2]علی‌وار از جهان بگسل که ماتم دار عثمانی
[B][M1]وحید ادریس عالم بود و لقمان جهان اما[M2]چو مرگ آمد چه سودش داشت ادریسی و لقمانی
[B][M1]به یک‌دم بازرست از چرخ و ننگ سعد و نحس او[M2]که این تثلیث برجیس است و آن تربیع کیوانی
[A]
[B][M1]بردار زلفش از رخ تا جان تازه بینی[M2]وز نیم کشت غمزه‌اش قربان تازه بینی
[B][M1]یک سو فکن دو زلفش و ایمانت تازه گردان[M2]کاندر حجاب کفرش ایمان تازه بینی
[B][M1]پروانهٔ غمش را هر دم به خون خلقی[M2]شمشیر تیز یابی، فرمان تازه بینی
[B][M1]ترکان غمزهٔ او چون درکشند یاسج[M2]در هر دلی که جویی پیکان تازه بینی
[B][M1]در مجلسی که بگذشت از یاد او حدیثی[M2]در هر لب سفالین ریحان تازه بینی
[B][M1]هر دم ز برق خندش چون کرد بوسه باران[M2]بر کشت‌زار عمرم باران تازه بینی
[B][M1]جانی به باد دستی بر خاک پایش افشان[M2]کنگه مزید بر سر صد جان تازه بینی
[B][M1]خاقانیا در آتش سرمست شو ز عشقش[M2]تا در میان آتش بستان تازه بینی
[B][M1]گر در ره عراقت دردی گذشت بر دل[M2]ز اقبال شاه شروان درمان تازه بینی
[B][M1]چون ز آستان سلطان باز آمدی ممکن[M2]در بارگاه خاقان امکان تازه بینی
[B][M1]جان‌بخش ابوالمظفر شاه اخستان که هر دم[M2]با عهد او بقا را پیمان تازه بینی
[B][M1]عادل جلال دین آن کز فضل ذو الجلالش[M2]بر دعوی ممالک، برهان تازه بینی
[B][M1]کعبه است حضرت او کز چار پای تختش[M2]بیرون ز چار ارکان، ارکان تازه بینی
[B][M1]خود حضرتش جهانی است کز عنصر کمالش[M2]برتر ز هفت بنیان، بنیان تازه بینی
[B][M1]در سایهٔ رکابش فتنه بخفت و دین را[M2]در جذبهٔ عنانش جولان تازه بینی
[B][M1]بختش به صبح خیزی تا کوفت کوس دولت[M2]گل‌بانگ کوس او را دستان تازه بینی
[B][M1]او جان عالم آمد در صحن عالم جان[M2]چوگان و گوی او را میدان تازه بینی
[B][M1]خواهد سپهر کاندم خورشی گوی گردد[M2]چون در کفش هلالی چوگان تازه بینی
[B][M1]صدرش چون باغ رضوان یاصفهٔ سلیمان[M2]کز منطق الطیورش الحان تازه بینی
[B][M1]صف بسته خوان او را عقلی که چون سلیمان[M2]بر کرسی دماغش سلطان تازه بینی
[B][M1]در خطبه شاه کیهان خوانیش گر بجویی[M2]بر تخت طاقدیسش کیهان تازه بینی
[B][M1]زو عالم خرف را، برنای نغز یابی[M2]زو گنبد کهن را، دوران تازه بینی
[B][M1]سر بر کن ای منوچهر از خاک تا پس از خود[M2]ز اقبال بوالمظفر شروان تازه بینی
[B][M1]شروان مدائن آمد چون بنگری به حضرت[M2]کسری وقت یابی، ایوان تازه بینی
[B][M1]یارب چه دولت او سرسامی است عالم[M2]کز فتنه هر زمانش بحران تازه بینی
[B][M1]عیدی است پیش بزمش کز نزل آسمانی[M2]چون دعوت مسیحش صد خوان تازه بینی
[B][M1]هست آسمان سیاست وز آفتاب فضلش[M2]دی ماه بندگان را نیسان تازه بینی
[B][M1]ملکش بخلد ماند در هشت خلد ملکش[M2]از ذات شهریاری رضوان تازه بینی
[B][M1]دستش به کان چه ماند کز لعل تاج شاهان[M2]بر خاک درگه او صد کان تازه بینی
[B][M1]خصمش ز کم بقائی ماند به کرم پیله[M2]کورا ز کردهٔ خود زندان تازه بینی
[B][M1]تیرش زحل بسوزد کز کام حوت گردون[M2]بر قبضهٔ کمانش دندان تازه بینی
[B][M1]دریاست آستانش کز اشک داد خواهان[M2]بر هر کران دریا مرجان تازه بینی
[B][M1]طفلی است شیرخواره بختش که در لب او[M2]ناهید را به هر دم پستان تازه بینی
[B][M1]نوروز ران گشاده است از موکب جلالش[M2]تا پیکر جهان را خندان تازه بینی
[B][M1]خورشید گویی از نو سالار خوان او شد[M2]کورا ز ماهی اکنون بریان تازه بینی
[B][M1]شرح مناقبش را باد آسمان صحیفه[M2]تا در کف عطارد دیوان تازه بینی
[B][M1]بادش کمال دولت تا هردم از کمالش[M2]در ملک آل سامان، سامان تازه بینی
[B][M1]فهرست ملک بادا نامش که تا قیامت[M2]زو نامهٔ کرم را، عنوان تازه بینی
[B][M1]خمسین الف بادا ثلث بقاش کز وی[M2]بر اهل ربع مسکون احسان تازه بینی
[A]
[B][M1]چون صبح‌دم عید کند نافه گشائی[M2]بگشای سر خم که کند صبح نمائی
[B][M1]آن جام صدف ده که بخندد چو رخ صبح[M2]چون صبح نمود آن صدف غالیه سائی
[B][M1]در خمکده زن نقب که در طاق فلک صبح[M2]هم نقب زد و مرغ بر آن داد گوائی
[B][M1]چون گشت صبا خوش نفس از مشک و می صبح[M2]خوش کن نفس از مشک و می انگار صبائی
[B][M1]مرغ از گلو الحان ستا ساخت دم صبح[M2]برساز ستا چاک زد این سبز دوتائی
[B][M1]شو خوانچه کن از زهره دلان پیش که گیتی[M2]رستی خورد از خوانچهٔ زرین سمائی
[B][M1]چون خوانچه کنی تا ز سر گرسنه چشمی[M2]از خوانچهٔ گردون نکنی زله گدائی
[B][M1]چون خوانچهٔ گردون که نوالت همه زهر است[M2]نانت ز چه شیرین و تو چون تلخ ابائی
[B][M1]چون پوست فکند و ز دهان مهره برآورد[M2]این افعی پیچان که کند عمر گزائی
[B][M1]می نوش کن و جرعه بر این دخمه فشان ز آنک[M2]دل مرده در این دخمهٔ پیروزه وطائی
[B][M1]بازیچه شمر گردش این گنبد بازیچ[M2]گر طفل نه‌ای سغبهٔ بازیچه چرائی؟
[B][M1]جام است چو اشک خوش داود و همه بزم[M2]مرغان سلیمان و پری‌روی سبائی
[B][M1]چون روی پری بینی و آن سلسلهٔ زلف[M2]تعویذ خرد گم کنی و سلسله خائی
[B][M1]بشکست نفس در گلوی بلبله، بس گفت[M2]ای عقل چه درد سری ، ای می چه دوائی
[B][M1]آن لعل لعاب ازدهن گاو فرو ریز[M2]تا مرغ صراحی کندت نغز نوائی
[B][M1]مجلس همه دریا و قدح‌ها همه ماهی است[M2]دریاکش از آن ماهی اگر مرد صفائی
[B][M1]از پیکر گاو آید در کالبد مرغ[M2]جان پریان، کز تن خم یافت رهائی
[B][M1]از گاو به مرغ آمد و از مرغ به ماهی[M2]وز ماهی سیمین سوی دلهای هوائی
[B][M1]ماه نو ما حلقهٔ ابریشم چنگ است[M2]در گوش نه آن حلقه چو در حلقهٔ مائی
[B][M1]می‌کش، مکش آسیب زمین و ستم چرخ[M2]بی‌چرخ و زمین رقص کن انگار هبائی
[B][M1]این هفت ده خاکی و نه شهر فلک را[M2]قحط است و تو بر آخور سنگیش نپائی
[B][M1]نزل وعلف نیست نه در شهر و نه در ده[M2]اینجا چه امیری کنی، آنجا چه گدائی
[B][M1]چون اسب تو را سخره گرفتند یکی دان[M2]خشک آخور و تز سبزه چه در بند چرائی
[B][M1]در کاسهٔ سر دیگ هوس پختن تو چند[M2]هین بادهٔ خام آر و مکن خام درائی
[B][M1]بحران هوس جام چو بهری برد از تو[M2]زانک از سر سرسام هوا بر سر پائی
[B][M1]گر محرم عیدند همه کعبه ستایان[M2]تو محرم می باش و مکن کعبه ستائی
[B][M1]احرام که گیری چو قدح گیر که دارد[M2]عریانی بیرون و درون لعل قبائی
[B][M1]کعبه چکنی با حجر الاسود و زمزم[M2]ها عارض و زلف و لب ترکان سرائی
[B][M1]هم خدمت این حلقه بگوشان ختن به[M2]از طاعت آن کعبه نشینان ریائی
[B][M1]یا میکده، یا کعبه و یا عشرت و یا زهد[M2]اینجا نتوان کرد به یک‌دل دو هوائی
[B][M1]کو خیک براندوده به قیر و ز درونش[M2]تن عودی و مشکی شده دل ناری و مائی
[B][M1]بر زال سیه موی مشاطه شده چنگی[M2]بر طفل حبش روی معلم شده نائی
[B][M1]بربط نگر آبستن و نالنده چو مریم[M2]زایندهٔ روحی که کند معجزه زائی
[B][M1]بر کاس رباب آخور خشک خر عیسی است[M2]کز چار زبان می‌کند انجیل سرائی
[B][M1]چنگ است به دیبا تنش آراسته تا ساق[M2]وزساق به زیر است پلاس، اینت مرائی
[B][M1]نای است یکی مار که ده ماهی خردش[M2]پیرامن نه چشم کند مار فسائی
[B][M1]دف حلقه تن و حلقه بگوش است همه تن[M2]در حلقه سگ تازی و آهوی ختائی
[B][M1]خاقانی و بحر سخن و حضرت خاقان[M2]لفظش صدف و این غزلش در بهائی
[A]
[B][M1]جان پیشکشت سازم اگر پیش من آئی[M2]دل روی نمایت دهم ار روی نمائی
[B][M1]سر نعل بهای سم اسبت کنم آن روز[M2]کائی به کمین دل من ران بگشائی
[B][M1]دل جای تو شد، خواه روی خواه نشینی[M2]بر تو نرسد حکم که تو خانه خدائی
[B][M1]خورشید منی، من به چراغت طلبم ز آنک[M2]من در شب هجران و تو در ابر خفائی
[B][M1]گه گه به سر روزن چشمم گذری تیز[M2]بیمار توام باز نپرسی و نیائی
[B][M1]این غارت جان چیست خود این جنگ تو با کیست؟[M2]گرگ آشتیی کن، مکن این گرگ ربائی
[B][M1]هیچ افتدت امشب که بر افتادگی من[M2]رحم آری و بر کاهش جانم نفزائی
[B][M1]یا بر شکر خویش مرا خوانی مهمان[M2]یا بر جگر ریش به مهمان من آئی
[B][M1]تو بر جگری دست نیالائی و حقا[M2]جز بر جگری نیست مرا دست روائی
[B][M1]خستی دل خاقانی و روزیش نپرسی[M2]کای خستهٔ پیکان من آخر تو کجائی
[B][M1]او در سخن از نابغه برده قصب السبق[M2]چون خسرو نعمان کرم از حاتم طائی
[B][M1]کیخسرو ایران ملک المغرب کز قدر[M2]بر خسرو توران رسدش بار خدائی
[B][M1]دارای ملوک عجم، اسکندر ثانی[M2]کز چشمهٔ جودش نکند خضر جدائی
[B][M1]اقلیم گشائی که ز جاسوسی عدلش[M2]بیجاده نیارد که کند کاه ربائی
[B][M1]شاهی که دهد صدمهٔ کرنای فتوحش[M2]گوش کر پیران فلک را شنوائی
[B][M1]توقیع ملک دید جهان گفت زهی حرز[M2]هم داعیهٔ امنی و هم دفع وبائی
[B][M1]شمشیر ملک دید هدی گفت فدیناک[M2]طاغوت پرستان را طاعون و بلائی
[B][M1]در شانهٔ دست ظفر آئینهٔ غیبی[M2]هم آینه هم صیقل شمشیر قضائی
[B][M1]از سهم تو زنگار گرفت آینهٔ چرخ[M2]کز آینهٔ مملکه زنگار زدائی
[B][M1]ای تیغ ملک در کف رخشانش همانا[M2]در چشمهٔ حیوان ورق زهر گیائی
[B][M1]ذوق تو برد عارضهٔ احمقی از خصم[M2]احسنت زهی زهر که تریاق شفائی
[B][M1]ای نیزهٔ شاه، ای قلم تختهٔ نصرت[M2]از نقطهٔ دولت الف عز و علائی
[B][M1]ای دست ملک بخ‌بخ اگر ساغر و شمشیر[M2]ماهی و نهنگند، تو دریای سخائی
[B][M1]ای جود ملک واهب رزقی و جهان را[M2]امید به توست و تو ضمان‌دار وفائی
[B][M1]ای رایت شه نادره لرزانی و قائم[M2]بحر عدنی گوئی یا کوه صفائی
[B][M1]ای پرچم رایات ملک چشم بدت دور[M2]کز پر غراب آمده در فر همائی
[B][M1]چون نقش بصر در سیهی نور سپیدی[M2]چون زلف بتان در ظلمان اصل ضیائی
[B][M1]هستی حجر الاسود و کعبه علم شاه[M2]تا کعبه به جای است بر آن کعبه بجائی
[B][M1]ای نامزد خاتم جمشید که بر تو[M2]ختم است جهان‌داری و حقا که سزائی
[B][M1]ای رای ملک ذات سپهری که دو وقت[M2]یا صاعقه خشمی تو و یا ابر رضائی
[B][M1]ای تحت لوایت همه آفاق، ندانم[M2]ظل ملک العرشی یا عرش لوائی
[B][M1]چون آدم و داود خلیفه توئی از حق[M2]حق زی تو پناهد که پناه خلفائی
[B][M1]گر رحمت حق هست عطا پاش و خطا پوش[M2]تو رحمت حق بر همه آفاق عطائی
[B][M1]هست از تو عطاها و خطا نیست زهی شاه[M2]عیسی عطائی، ملک الموت خطائی
[B][M1]بهرام اسد هیبتی ار چه که به بخشش[M2]خورشید فلک همت و برجیس حیائی
[B][M1]چون ماه همه عزم و چو شعری همه سعدی[M2]چون تیر همه فهم و چو کیوان همه رائی
[B][M1]بودند کیان بهتر آفاق و نیایت[M2]بهتر ز کیان بود و تو بهتر ز نیائی
[B][M1]رستم ظفری بل که فرامرز شکوهی[M2]جمشید فری بل که کیومرث دهائی
[B][M1]در کشور دولت چو نبی شهر علومی[M2]در بیشهٔ صولت چو علی شیر وغائی
[B][M1]مانند علی سرخ عضنفر توئی ارچه[M2]از نسل فریدونی نز آل عبائی
[B][M1]گر تیغ علی فرق سری یک سره بشکافت[M2]البرز شکافی تو اگر گرز گرائی
[B][M1]روزی که بر اعدا کنی آهنگ شبیخون[M2]خود روزبه آئی که شه روز بهائی
[B][M1]آوازهٔ کوست نپذیرد به صدا کوه[M2]ترسد که شود سست دل از سخت صدائی
[B][M1]از گرد سیاه سپهت بر تن گردون[M2]قطنی شود این ازرق عین الرؤسائی
[B][M1]این یک تنه صد لشکر جرار چو خورشید[M2]کرایش این دائرهٔ سبز وطائی
[B][M1]محتاج به لشکر نه‌ای ایرا که ز دولت[M2]دارندهٔ لشکرگه این هفت بنائی
[B][M1]دولت نبرد منت رسمی و معاشی[M2]قرآن چه کند زحمت بوعمرو و کسائی
[B][M1]جمشید کیانی، نه که خورشید کیانی[M2]کز نور عیانی، همه رخ عین سنائی
[B][M1]چون فضل ربیعی، نه که چون فصل ربیعی[M2]کز جود طبیعی همه لطفی و نمائی
[B][M1]قدر توبر افلاک سپه راند و پسش گفت[M2]ما در تو نگنجیم که بس تنگ فضائی
[B][M1]از طالع میلاد تو دیدند رصدها[M2]اختر شمران، رومی و یونانی و مائی
[B][M1]تسییر براندند و براهین بفزودند[M2]هیلاج نمودند که جاوی بقائی
[B][M1]کردند همه حکم که رد پانصد و هشتاد[M2]ابخاز به دست آوری و روم گشائی
[B][M1]خواهند ز تو امن، فزع یافتگان ز آنک[M2]در ظلمت و در خوف چراغی و رجائی
[B][M1]گرچه ملک الغرب توئی تا ابد، اما[M2]بر تخت خراسان ملک الشرق توشائی
[B][M1]هرچند که لنبک دهد آسایش بهرام[M2]بهرام به شاهی به و لنبک به صقائی
[B][M1]صد منزل از آن سوی فلک رفت ثنایت[M2]وز قدر تو صد منزل از آن سوی ثنائی
[B][M1]زلزال فنا گر بدرد سقف جهان را[M2]توسد همه رخنهٔ زلزال فنائی
[B][M1]ایران به تو شد حسرت غزنین و خراسان[M2]چون گفتهٔ من رشک معزی و سنائی
[B][M1]فی وصف معالیک معانی تناهت[M2]افدیک به نفسی و معادیک فدائی
[B][M1]اصبحت و راس الامرا تحت جناحیک[M2]امسیت و خیل الشعرا تحت لوائی
[B][M1]درشان تو و من به سخا و سخن امروز[M2]ختم الامرائی به و ختم الشعرائی
[B][M1]باد از مدد عدل تو پیوند حیاتت[M2]کز عدل قبول آور اخلاص دعائی
[B][M1]بر تخت شهنشاهی و در مسند عزت[M2]ادریس بقا باش که فردوس لقائی
[B][M1]دادار جهان مشفق هر کار تو بادا[M2]کورا ابد الدهر جهاندار تو بائی
[END]