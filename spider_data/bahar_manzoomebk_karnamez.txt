[START][A]
[B][M1]ای نبرده کسی به کنه تو راه
[M2]تاری و دیو و اورمزد و اله
[B][M1]ای خدایی که در تو حیرانم
[M2]کیستی‌؟ چیستی‌؟ نمی‌دانم
[B][M1]کرده‌ام من به هستیت اقرار
[M2]گفته‌ام در تو بهترین اشعار
[B][M1]همچنین گاه گاه از ته دل
[M2]کرده‌ام یادت ای شه عادل
[B][M1]لیکن ازنقص خویش عاجزوار
[M2]درنیاورده‌ام سر از این کار
[B][M1]حکما بس که حجت آوردند
[M2]کارها را خراب‌تر کردند
[B][M1]چون به گرد تو عقل برگردد
[M2]این کلافه کلافه‌تر گردد
[B][M1]هرچه اهل کلام بیش تنند
[M2]باز غرق کلام خویشتنند
[B][M1]با کمند کلام بر این بام
[M2]نتوان رفت اینت جان کلام
[B][M1]شیخ و واعظ که هادی بشرند
[M2]به خدا کز خدای بی‌خبرند
[B][M1]اهل تعلیم ادعا کردند
[M2]که خدا را به‌دست آوردند
[B][M1]چیزی از حرفشان نفهمیدم
[M2]بین شیخ و حکیمشان دیدم
[B][M1]سخن صوفیان عهد قدیم
[M2]هست نزدیک‌تر به عقل سلیم
[B][M1]که خدا شاهدیست هرجایی
[M2]لیک رخ بسته از تماشایی
[B][M1]هرکه را دید لایق دیدار
[M2]خویش را می‌کند بدو اظهار
[B][M1]اندرین عرصه مردمی بودند
[M2]ره کشف و شهود پیمودند
[B][M1]همه را نیست تاب زحمت‌ها
[M2]آن بلاها و آن ریاضت‌ها
[B][M1]یکی از صدهزار نفس بشر
[M2]گر تو را یافت بنده را چه ثمر
[B][M1]در تو و هستی تو حیرانم
[M2]این بدانسته‌ام که نادانم
[B][M1]آن قدر دیدم و شنیدم تا
[M2]گوش کرگشت و چشم نابینا
[B][M1]کسب کردم به معرفت قدری
[M2]که رسیدم به قرب لاادری
[A]
[B][M1]آن مهندس که این بنا پرداخت
[M2]کس نداند که از برای چه ساخت
[B][M1]دانم این مختصر که در این کار
[M2]رمزهایی بود فزون ز شمار
[B][M1]منظری هست فوق این منظر
[M2]فوق او نیز منظری دیگر
[B][M1]فوق‌ و تحتی گمان مبر کاینجاست
[M2]فوق‌وتحت‌اصطلاح‌ماوشماست
[B][M1]اصل‌هستی و فرع هستی‌، اوست
[M2]آن‌وجودی که می‌پرستی‌، اوست
[B][M1]قوه‌ای هست فوق جمله قوی
[M2]منقسم در تمامت اشیا
[B][M1]قوهٔ کائنات ازو باشد
[M2]کائنی نیست کان جز او باشد
[B][M1]هرکه زان قوه بیش همره داشت
[M2]سر عزت بر آسمان افراشت
[B][M1]اندربن قوه رشته‌هاست بسی
[M2]سر هر رشته‌ای به دست کسی
[B][M1]هرکه سررشته بیشتر دارد
[M2]بیشتر زین جهان خبر دارد
[B][M1]هست این رشته نردبان وجود
[M2]که بدان می کند وجود، صعود
[B][M1]هرکه در این سفر سبکبار است
[M2]راهش‌ آسان‌ و سهل‌ و هموار است
[B][M1]وان که‌ سنگین‌ دل‌ است‌ و سنگین‌ بار
[M2]ندهندش به قرب حضرت‌، بار
[B][M1]تا نشانی بود ز ما و منیش
[M2]لن‌ترانی است پاسخ ارنیش
[B][M1]پایبند نیاز دارندش
[M2]هم در این قلعه بازدارندش
[B][M1]گاه گل گشته‌، گه سبو گردد
[M2]تا سزاوار بزم او گردد
[B][M1]این جهان همچو نقش پرگارست
[M2]همه چیزش ز عدل هموار است
[B][M1]کجی و ظلم را در آن ره نیست
[M2]بد و خوب و دراز و کوته نیست
[B][M1]همه‌ چیزش‌ ز روی عدل نکوست
[M2]هرکسی آن کند که درخور اوست
[B][M1]می‌رود خلق سوی زیبایی
[M2]زاد ره‌، همت و شکیبایی
[B][M1]آن که را همت و شکیب کم است
[M2]به گمانش که ره سوی عدم است
[B][M1]هرکه‌ را نیست‌ ذوق‌ و طاقت‌ و هوش
[M2]نیمه‌ره می کشد ز درد خروش
[B][M1]دوست دارد قبای رنگین‌تر
[M2]می‌کند بار خویش سنگین‌تر
[B][M1]بار سنگین و تن ز رخت‌، گران
[M2]مانده واپس ز خیل همسفران
[B][M1]فتد از پای و ریش جنباند
[M2]دهر را ناکس و دنی خواند
[B][M1]هر چش افزون‌ دهی‌ فزون خواهد
[M2]بیم و آزش مدام جان کاهد
[B][M1]گر بپرسی از او که این همه چیز
[M2]چکنی گرد؟ ای رفیق عزیز
[B][M1]دیگری را حدیث پیش آرد
[M2]که ندارم هر آنچه او دارد
[B][M1]ور از آن دیگران سؤال کنید
[M2]کاین همه از چه جمع مال کنید
[B][M1]همه از این قیاس چانه زنند
[M2]تیر را بر همان نشانه زنند
[B][M1]چهر زببای نو عروس جهان
[M2]کشت از این ابلهان ز چشم نهان
[B][M1]شد عروسی بدان دل‌آرایی
[M2]زشت در دیده تماشایی
[B][M1]ورنه گیتی بهشت را ماند
[M2]خلد عنبر سرشت را ماند
[B][M1]بلکه‌ غیر از جهان‌ بهشتی‌ نیست‌
[M2]همه‌ خوب‌ است‌ و هیچ‌ زشتی‌ نیست‌
[B][M1]عیب‌ از آنجاست کاوستاد نخست
[M2]درس بد داد و راه باطل جست
[B][M1]علم‌ها سر به سر کمال گرفت
[M2]علم باطل ره زوال گرفت
[B][M1]به جز این علم اجتماع بشر
[M2]که ز باطل شده است باطل‌تر
[B][M1]توشه‌ای کاندربن سرا باشد
[M2]خود فزون ز احتیاج ما باشد
[B][M1]جای آرام و آب و نور و هوا
[M2]هست کافی به رفع حاجت ما
[B][M1]لطف و مهر طبیعت اندر دهر
[M2]سوی ما بیش‌تر که شدت و قهر
[B][M1]صنعت و پیشه نیز بسیار است
[M2]هرکه را در جهان یکی کار است
[B][M1]اگر این کین و آز را ابلیس
[M2]نفکندی به مغزهای خسیس
[B][M1]غم نبودی به روزگار دراز
[M2]نه حسود ونه مفسد و غماز
[B][M1]غم نبودی و چون نبودی غم
[M2]زیستی دیر زادهٔ آدم
[A]
[B][M1]باده و این همه ز باده بتر
[M2]که برآورده دودمان از سر
[B][M1]یا ز پرکاری است و کم‌خواری
[M2]یا ز پرخواری است وکم‌کاری
[B][M1]چون که عدل از میانه برخیزد
[M2]عقل وخیروصلاح بگریزد
[B][M1]آن توان‌گر ز بس تن‌ آسانی
[M2]خسته گردد کند هون‌رانی
[B][M1]تا عذاب درونش کم گردد
[M2]پیش خم شراب خم گردد
[B][M1]تا ز تن‌پروری دمی برهد
[M2]سوی بنگ وشراب روی نهد
[B][M1]کارگر هم ز فرط بدبختی
[M2]ازغم و رنج و محنت و سختی
[B][M1]ساغری درکشد که مست شود
[M2]دور از آن عالمی که هست شود
[B][M1]این ز تفریط و آن دگر زافراط
[M2]هر دو گردند منقطع ز نشاط
[B][M1]پس به‌ رغم طبیعت ساده
[M2]این کشد چرس و آن خورد باده
[B][M1]کارها گر ز روی داد بود
[M2]همه کس نیکبخت و شاد بود
[B][M1]ور شدی یاوه آز و ناکامی
[M2]زبستی شاد عارف و عامی
[B][M1]غصه و غم چو رفت و بیکاری
[M2]دوستی آید و بی‌آزاری
[B][M1]همه از نعمت خدای جهان
[M2]متنعم در آشکار و نهان
[B][M1]هرکسی حرفتی گرفته به‌ پیش
[M2]نه توانگر به‌جای و نه درویش
[B][M1]حرص و خشم از جهان پراکنده
[M2]شده گیتی به عدل آکنده
[B][M1]آن زمان خاک حکم زر دارد
[M2]زندگی لذتی دگر دارد
[B][M1]زندگانی جمال و فرگیرد
[M2]ذوق‌ها جنبشی دگر گیرد
[B][M1]قتل و دزدی و غیبت و بهتان
[M2]نیست گردد چو عقل شد سلطان
[B][M1]چون خردگشت بر جهان‌سالار
[M2]شیخ و شحنه روند و منبر و دار
[B][M1]چون که خالی شدند خلق از آز
[M2]سر نهند از نشیب سوی فراز
[B][M1]چون غم نان شب فرامش گشت
[M2]شعلهٔ کین و آز خامش گشت
[B][M1]طی شود رسم آکل و مأکول
[M2]اهرمن گردد از عمل معزول
[B][M1]شعلهٔ معرفت زبانه زند
[M2]ایمنی بانگ بر زمانه زند
[B][M1]حرکت جوهری سریع شود
[M2]چرخ و اختر تو را مطیع شود
[B][M1]کنی -‌ار بگذری ازاین پستی -
[M2]ای بسا عیش و ای بسا مستی
[B][M1]کاندرین حال عیش و مستی نیست
[M2]غیر حرص و درازدستی نیست
[B][M1]این بنا بهر این گذاشته‌اند
[M2]واندرو نقش‌ها نگاشته‌اند
[B][M1]تا تو بر زندگی دلیر شوی
[M2]نه که از عمر خویش سیر شوی
[B][M1]شاد باشی و عزم کارکنی
[M2]گوهر خویش آشکار کنی
[B][M1]کنی اندیشه‌های نغز سترگ
[M2]تا شوی درخور مقام بزرگ
[B][M1]قوت روح را بروز دهی
[M2]پای بر تارک سپهر نهی
[B][M1]سخت بی‌انتهاست قوت تو
[M2]تا چه فتوی دهد فتوت تو
[B][M1]ای دریغا که عامه کور و کر است
[M2]رهبرش نیز عامی دگر است
[B][M1]گفت عیسی و شد صلیب سوار
[M2]گفت منصور و رفت بر سردار
[B][M1]هست‌ با شیخ و شحنه تیغ و عصا
[M2]کس نیارد چخید با رؤسا
[A]
[B][M1]داشت امسال ماه فروردین
[M2]همچو افسردگان بر ابرو چین
[B][M1]بودش از ابر چین به پیشانی
[M2]سرد و پر باد و زشت و ظلمانی
[B][M1]مؤمنی گفت از چه عید امسال
[M2]شده برعکس‌، ماه رنج و ملال
[B][M1]هست تاربک و سرد و غم‌گستر
[M2]پاسخش داد مؤمن دیگر
[B][M1]گفت زیرا بهار محبوس است
[M2]عید بی نوبهار منحوس است
[B][M1]اول صبح و آخر اسفند
[M2]شد صدای در سرای بلند
[B][M1]باغبان شد بدر شتابنده
[M2]تا ببیند که کیست کوبنده
[B][M1]رفت ‌و برگشت‌ و گفت فخرائیست
[M2]گفتمش رو بپرس کارش چیست
[B][M1]من چه دانم که کیست این آقا
[M2]با منش کار چیست این آقا
[B][M1]آمد و گفت با تواش کار است
[M2]گفتمش رو بگوی بیمار است
[B][M1]اندر این حیص و بیص آن مأمور
[M2]با دو تن‌ همچو خود عوان‌و جسور
[B][M1]بی‌اجازت ورود فرمودند
[M2](‌این‌ چه ‌حرفست‌؟‌) میهمان‌ بودند!
[B][M1]من درافتاده سخت در بستر
[M2]مبتلای زکام و دردکمر
[B][M1]کلفت آمد که آمدند به باغ
[M2]وز اطاق تو می‌کنند سراغ
[B][M1]راستی هم بسی کسل بودم
[M2]با غم و درد متصل بودم
[B][M1]شب نوروز و کیسهٔ خالی
[M2]خرج بسیار و همت عالی
[B][M1]بچه‌ها لخت و لخت کلفت‌ها
[M2]باغبان لخت و پیشخدمت‌ها
[B][M1]همسر من اگر سکوت کند
[M2]اکتفا با کهن رُخوت کند
[B][M1]چادر پاره را رفو سازد
[M2]صدره کهنه پشت و رو سازد
[B][M1]کودکان را که می کند ساکت‌؟
[M2]کفش خواهند و پالتو و ژاکت
[B][M1]بی‌زبان‌ها زبان نمی‌فهمند
[M2]غیر پوشاک و نان نمی‌فهمند
[B][M1]کلفت و نوکر از همه بدتر
[M2]داد از دست کلفت و نوکر
[B][M1]لخت سر تا به پای غالبشان
[M2]اوفتاده عقب مواجبشان
[B][M1]قسط قرض است غوز بالا غوز
[M2]داد می‌بایدش همین امروز
[B][M1]شیروانی بطانه می‌خواهد
[M2]باغبان ماهیانه می‌خواهد
[B][M1]هرچه آمد به‌دست از هرجا
[M2]همه شد خرج و هیچ نیست بجا
[B][M1]نه اجازت که شغلی آغازم
[M2]نه کزین مملکت برون تازم
[B][M1]بوده‌ام سال‌ها نماینده
[M2]گوش‌ها از خروشم آکنده
[B][M1]روزنامه‌نوبس بودم من
[M2]با افاضل جلیس بودم من
[B][M1]عمر در مردمی سر آورده
[M2]سر به آزادگی برآورده
[B][M1]خواجگی کرده سال‌های دراز
[M2]در فتوت ز خواجگان ممتاز
[B][M1]رخ گشاده‌، گشاده باب سرای
[M2]سفره گسترده‌، خادمان بر پای
[B][M1]در بر اهل مملکت مقبول
[M2]خدمت دولتی نکرده قبول
[B][M1]تا نپوسم به کنج خانه خموش
[M2]شده‌ام کاسبی کتاب‌فروش
[B][M1]بردم ازگنجه و خزانهٔ خویش
[M2]کتبی درکتاب‌خانهٔ خویش
[B][M1]کارم آخر به کاسبی پیوست
[M2]به خرید و فروش بردم دست
[B][M1]نزد دولت اگرچه مغضوبم
[M2]بر ملت عزیز و محبوبم
[B][M1]لیک خواهد خدایگان زمین
[M2]تا شوم بی‌نشان و خانه‌نشین
[B][M1]سخت گیرند تاکه رام شوم
[M2]چاپلوسی کنم غلام شوم
[B][M1]لیک غافل که گردن احرار
[M2]درنیاید به چنبر اشرار
[B][M1]«کس نیاید به زیر سایهٔ بوم
[M2]ور همای از جهان شود معدوم‌»
[B][M1]زبن تکان‌ها ز جا نخواهم رفت
[M2]زبر بار «‌رضا» نخواهم رفت
[B][M1]گر فروشم کتاب در بازار
[M2]به که خوانم قصیده در دربار
[B][M1]با چنین حال زار و رسوایی
[M2]در عذابم ز دست فخرایی
[B][M1]کاین سه تن ناشناس یک‌دنده
[M2]کارشان صبح چیست با بنده
[B][M1]پیش خود گفتم این سه قلاشند
[M2]شب عید آمدند و کلاشند
[B][M1]لیک بایست داد در هرحال
[M2]هریکی را چهار پنج ریال
[B][M1]به خدایی کزوست مایه و سود
[M2]درکفم پانزده ریال نبود
[B][M1]بود پانصد ریال آماده
[M2]تا شود قسط قرض را داده
[B][M1]گفتم از قسط قرض کم سازم
[M2]ماه دیگر عوض بپردازم
[B][M1]بعد معلوم شد که این حضرات
[M2]هرسه هستند عضو تأمینات
[B][M1]به ‌خدایی که خالق بشر است
[M2]که‌ ازو خوب‌ و زشت‌ و خیر و شر است
[B][M1]بس که بودم ز وضع خویش نفور
[M2]زبن خبر شاد گشتم و مسرور
[B][M1]لیک حال زنم دگرگون شد
[M2]چشمش‌ از سوز گریه پرخون شد
[B][M1]کودکان دور بنده جمع شدند
[M2]همچو پروانه گرد شمع شدند
[B][M1]شب عیدی که مرد و زن شادند
[M2]بلعجب عیدیئی به ما دادند
[B][M1]گفتی آن جمع را عزا برداشت
[M2]سیلی آن خانه را ز جا برداشت
[B][M1]الغرض زود رخت پوشیدم
[M2]کودکان را ز مهر بوسیدم
[B][M1]شد فراموشم آن کسالت‌ها
[M2]رفت از یادم آن ملالت‌ها
[B][M1]چون ز نو غصه‌ای به دل تازد
[M2]غصهٔ کهنه جا بپردازد
[B][M1]چون که از نو بلا پدید شود
[M2]غم دیرینه ناپدید شود
[B][M1]چون بلایی رسید غم برود
[M2]بیش چون شد پدید، کم برود
[B][M1]باید از درد جست چارهٔ درد
[M2]مرد بی‌درد مرده است نه مرد
[B][M1]به سوی باغ رفتم از تالار
[M2]گفتم اینک منم‌، چه باشد کار؟
[B][M1]ریش جوگندمی، سیه‌رنگی
[M2]ریزه‌چشمی‌، میانه‌ای لنگی
[B][M1]خنده‌رویی و گرم‌گفتاری
[M2]کهنه رندی‌، قدیم عیاری
[B][M1]با زبانی چو پشت افعی نرم
[M2]با بیانی چو کام اژدر گرم
[B][M1]گفت تفتیشکی کنیم اینجا
[M2]تا چه باشد نوشته‌های شما
[B][M1]گفتم اینجا نوشته بسیار است
[M2]کاغذ بیست ساله انبار است
[B][M1]گفت باشد کتاب خطی نیز؟
[M2]گفتم آری فزون‌تر از هر چیز
[B][M1]لیک تفتیش خطی آسان نیست
[M2]خواندنش کار بی کتابان نیست
[B][M1]خواندنش‌ نیست‌ سهل ‌بر همه کس
[M2]کار اهل کتاب باشد و بس
[B][M1]جلد باشید ویار درگیرید
[M2]هرچه باشد نوشته برگیرید
[B][M1]هرچه انبار بود کاوبدند
[M2]هرچه اشکاف بود گردیدند
[B][M1]هم به صندوق‌خانه سرکردند
[M2]نیز در خوابگه نظر کردند
[B][M1]از شبستان گرفته تا جایی
[M2]جمله را سرکشید فخرایی
[B][M1]قبض و مبض و قباله و اسناد
[M2]دفتر و مفتر و سواد و مواد
[B][M1]جمله را کرد درهم و برهم
[M2]ریخت در یک جوال بر سر هم
[B][M1]جزوه‌های مفصل طبری
[M2]شده آراسته ز کارگری
[B][M1]شد پریشان ز فرط افزونی
[M2]نصف درکیسه نصف درگونی
[B][M1]پس از آن گشت نوبت بنده
[M2]گفت آن مرد لنگ با خنده
[B][M1]دو دقیقه است و نیست طولانی
[M2]چه شود گر قدم برنجانی
[B][M1]که ببخشید با شما باری
[M2]در اداره است مختصرکاری
[B][M1]من خود از پیش دیده بودم کار
[M2]خوبش راکرده مستعد و تیار
[B][M1]جبه‌ای گرم نیز پوشیدم
[M2]بچه‌ها را دوباره بوسیدم
[B][M1]محشری‌شدکه‌سوخت‌زان‌دل‌سنگ
[M2]هم دل سنگ سوخت هم دل لنگ
[B][M1]گفت از غصه توبه کردم من
[M2]سر جدم که توبه کردم من
[B][M1]گرچه می کرد لرزه با سفتی
[M2]به گمانم که بود غالفتی
[B][M1]دل این‌ها قساوتی دارد
[M2]به چنین حال عادتی دارد
[B][M1]بس که از این قبیل دیدستند
[M2]یا ز همکارها شنیدستند
[B][M1]حسشان خشک گشته در اعصاب
[M2]چون ز قتل غنم دل قصاب
[B][M1]شرف آدمی است بر حیوان
[M2]رقت و انفعال و حس نهان
[B][M1]وآن کسانی که سنگ دل شده‌اند
[M2]به جمادات متصل شده‌اند
[B][M1]الغرض با دو بستهٔ کاغذ
[M2]هریکی بادکرده چون گنبذ
[B][M1]من و آن سه برون شدیم از در
[M2]ماند در خانه جفت بی‌همسر
[B][M1]شدم آن لحظه نارسیده به کوی
[M2]با طلب کار خویش رویاروی
[B][M1]قبض پانصد ربال پیش آورد
[M2]ضرباتی به قلب ریش آورد
[B][M1]چکنم قبض محضررسمی است
[M2]سر ماه‌است و دادنش حتمی است
[B][M1]قسط پرداختیم و با رندان
[M2]سر نهادیم جانب زندان
[A]
[B][M1]مثل مردمان خطا نشود
[M2]که دویی نیست کان سه‌تا نشود
[B][M1]با من این حبس گاه راکار است
[M2]حبس این بنده سومین‌بار است
[B][M1]بارهای دگر بدون درنگ
[M2]می گذشتم ز ره به محبس تنگ
[B][M1]چون رسیدم ز ره ولیک این بار
[M2]برد فخرائیم به شعبهٔ چار
[B][M1]چون نشستم درآن کریچهٔ سرد
[M2]کمر من گرفت از نو درد
[B][M1]دیرگاهی نشستم آنجا من
[M2]کس نفرمود صحبتی با من
[B][M1]از پس یک‌ دو ساعت‌، آمد پیش
[M2]فربهی سبز رنگ وکافرکیش
[B][M1]صورتی گرد و چهره‌ای مغرور
[M2]دست و پایی ز ذوق و صنعت دور
[B][M1]لیک درکار خویش زبر و زرنگ
[M2]به فسون روبه و به کبرپلنگ
[B][M1]داد دست و نشست و خامه کشید
[M2]جا ونام و نشان من پرسید
[B][M1]پس بزد بانگ و آمد از بیرون
[M2]یکی از آن سه مرد راهنمون
[B][M1]اول رنج و زحمت است اینجا
[M2]فتح باب مشقت است اینجا
[B][M1]بنده با آن عوان روانه شدیم
[M2]یک‌دوساعت‌به یک‌دو خانه شدیم
[B][M1]شرح آن دخمه‌ها از اسرار است
[M2]فکرکاهست و خاطرآزار است
[B][M1]در یکی زان دوکلبهٔ احزان
[M2]مردمی دیدم از الم لرزان
[B][M1]حاج‌سیاح قمی ‌پرخور
[M2]بود آن جای بسته برآخور
[B][M1]شکم گنده پیش آورده
[M2]گنده‌بویی به ریش آورده
[B][M1]گشته چرک و سیاه‌مولویش
[M2]بر زبان بود مدح پهلویش
[B][M1]شعر می‌خواند و پف پف می کرد
[M2]بر سر و ریش خلق‌ تف می‌کرد
[B][M1]مدح می‌خواند شاه ایران را
[M2]حامی فرقهٔ فقیران را
[B][M1]تا مگر زودتر رها گردد
[M2]باز مبل اطاق‌ها گردد
[B][M1]سر و ریشی صفا دهد از نو
[M2]شکم گنده را دهد به جلو
[B][M1]بنشیند به مجلس اعیان
[M2]بدهد حکم چایی و قلیان
[B][M1]نیزه را محرمانه بند کند
[M2]چند غازی مگر بلند کند
[B][M1]گرچه در شهر ری سرایی نیست
[M2]محضری‌، منظری‌، لقایی نیست
[B][M1]محفل و مجلسی اگر باقی است
[M2]هست در این محل و الا نیست
[B][M1]قصرها را ببست دولت در
[M2]تا که شد باز باب «‌قصر قجر»
[B][M1]ساعتی هم دریچه گذشت
[M2]تا همه چیز ثبت دفتر گشت
[A]
[B][M1]پس ره نمرهٔ دو پیمودم
[M2]زان که خود راه را بلد بودم
[B][M1]ایستادم به پیش آن درگاه
[M2]چه دری‌، لا اله الا الله‌!
[B][M1]دخمه‌ای تنگ و سوبه‌سوی ‌و نمور
[M2]واندر آن دخمه چند زنده‌به‌گور
[B][M1]هر یکی در کریچه‌ای دلتنگ
[M2]بسته بر رویشان دری چون سنگ
[B][M1]داشت دهلیزی و بر آن دهلیز
[M2]بود بسته دری ز آهن نیز
[B][M1]به درون رفتم از همان در، من
[M2]که بدم رفته بار دیگر، من
[B][M1]گرد برگشتم از یکی رهرو
[M2]پیش سمجی که بود مسکن نو
[B][M1]بر در نمرهٔ یک استادم
[M2]وان قلاوور را فرستادم
[B][M1]تا بگوید ز خانه‌ام باری
[M2]بستر آرند و فرش و ناهاری
[B][M1]پس نگه کردم اندر آن دالان
[M2]دیدم آنجا گروهی از یاران
[B][M1]هریک استاده گوشه‌ای خسته
[M2]چند تن در به رویشان بسته
[B][M1]میر مخصوص کلهر و خسرو
[M2]چندی از دوستان کهنه و نو
[B][M1]شده هر یک به دیگری مأنوس
[M2]پنج شش سال هر یکی محبوس
[B][M1]میرکلهر نمود از سختی
[M2]ناله‌، وز روزگار بدبختی
[B][M1]گفت شش سال بودم اندر بند
[M2]چار دیگر بر او برافزودند
[B][M1]چون شود مرد لشگری قاضی
[M2]شود انسان ز قاضیان راضی
[B][M1]کلبهٔ عهد پیش را دیدم
[M2]خوردم آنجا ناهار و خوابیدم
[B][M1]ظاهراً تازه همتی کردند
[M2]وان قفس را مرمتی کردند
[B][M1]پاک و بی گرد و آب و جارو بود
[M2]مبرزش نیز پاک و بی‌بو بود
[B][M1]هان و هان تا مگر نپنداری
[M2]که اطاقیست خوب و گچ‌کاری
[B][M1]عرض و طولش چو تنگنای عدم
[M2]سه قدم طول بود در دو قدم
[B][M1]بهتر از زنده در چنین مرقد
[M2]آن که مرده است و خفته زیر لحد
[B][M1]نبود کار مرده جنبیدن
[M2]نیست محتاج خوردن و ریدن
[B][M1]هست‌، تا هست آدمی زنده
[M2]گاه جنبنده گاه ریزنده
[B][M1]عادت آدمی است آمیزش
[M2]خور و خفتار و جنبش و خیزش
[B][M1]این همه در یکی کریچهٔ تنگ
[M2]گفتنش نیز هست مایهٔ ننگ
[B][M1]با بشر هیچ کس نکرده چنین
[M2]حیوان نیز نیست درخور این
[B][M1]بود اندر زمانه‌های قدیم
[M2]گاه‌گاهی چنین عذاب الیم
[B][M1]لیک در دورهٔ تمدن و دین
[M2]با بشر کس نکرده است چنین
[B][M1]تازه این جایگاه احرار است
[M2]وای از آنجا که جای اشرار است
[A]
[B][M1]دیده‌ام من ز بام آنجا را
[M2]آن سیه‌چال عمرفرسا را
[B][M1]تنگ و تاریک و سهمناک و قعیر
[M2]در و دیوارها سیاه چو قیر
[B][M1]کلبه‌ها بی‌دریچه و روزن
[M2]تنگ و تاریک چون دل دشمن
[B][M1]روز و شب هم در آن سیاه‌مغاک
[M2]آب پاشند تا شود نمناک
[B][M1]هست دهلیزی اندرین جا نیز
[M2]کلبه‌ها هست در بن دهلیز
[B][M1]چون شود در به روی کس بسته
[M2]ریه زان بستگی شود خسته
[B][M1]که هوا نیز اندر آن حبس است
[M2]نفس‌ آنجا به‌ حبس‌ چون‌ نفس‌ است‌
[B][M1]نیست بین مبال و محبس‌، در
[M2]در مبالند حبسیان یکسر
[B][M1]گر ترا حشر ساس‌ و کیک‌ هواست
[M2]شو بدانجا که شهرشان آنجاست
[A]
[B][M1]بهر آن شد بنای نمرهٔ یک
[M2]که بگیرد مقام زجر و کتک
[B][M1]مجرمی کاو به کرده‌، خستو نیست 
[M2]چاره‌اش غیر زور بازو نیست
[B][M1]سارقی کاو نمی کند اقرار
[M2]باید اقرار خواست با اصرار
[B][M1]جای اشکنجه و عذاب و کتک
[M2]افکنندش شبی به نمرهٔ یک
[B][M1]چون شبی ماند اندر آن پستو
[M2]شود از شدت تعب خستو
[B][M1]دانی اکنون که اندر آنجا کیست
[M2]غیر آزاده مردم آنجا نیست
[B][M1]ور بود نیز مجرم و خونی
[M2]پس چندی شوند بیرونی
[B][M1]وان که آزاده است و با مسلک
[M2]دخمهٔ اوست حبس نمرهٔ یک
[B][M1]نه مه و هفته بلکه سال به سال
[M2]جای دارد در آن سیاه مبال
[B][M1]حالشان بدتر است ز اهل قبور
[M2]زان که جان می کنند زنده به گور
[B][M1]همه عشاق مرگ و مرگ از ناز
[M2]نکند روی خود بدیشان باز
[B][M1]دوزخی را که گفته‌اند آنجاست
[M2]خاصه‌ زین‌پس که‌ موسم گرماست
[B][M1]باید آنجا به صبر پردازد
[M2]تا خدا خود وسیلتی سازد
[B][M1]یا بیابد از آن به مرگ فرج
[M2]یا رهایش کنند کور و فلج
[B][M1]یا ز پای افتد و شود بیمار
[M2]مایهٔ دردسر شود ناچار
[B][M1]ببرندش به سوی مارستان
[M2]زبردست علیم و همدستان
[B][M1]هرکه نزد علیم گشت مقیم
[M2]به کجا می‌رود؟ خداست علیم
[B][M1]روزی آمد علیم در بر من
[M2]گفت خود را به ناخوشی می‌زن
[B][M1]تا به سوی مریضخانه شوی
[M2]همنشین با می و چغانه شوی
[B][M1]زان که آنجاست در ادارهٔ من
[M2]نانت آنجاست غرق در روغن
[B][M1]گفتم اهل می و چغانه نیم
[M2]بنده باب مریضخانه نیم
[B][M1]تن من سالمست و حال درست
[M2]سکه بر یخ زدی گناه از تست
[B][M1]مجرمان نیز اندر آنجایند
[M2]بند بر دست و قید بر پایند
[B][M1]مجرمی گر نشد به فعل مقر
[M2]میکنندش شکنجه‌های مضر
[B][M1]دستی از روی کتف پیچانند
[M2]دستی از پشت سر بگردانند
[B][M1]ساق آن هر دو را نهند زکین
[M2]به یکی دستبند پولادین
[B][M1]استخوان‌های ساق و بازو و کِتف
[M2]می‌خورد تاب‌ ازین‌ شکنجهٔ سفت
[B][M1]عضلاتش به پیچ و تاو افتد
[M2]استخوان‌ها به چاو چاو افتد
[B][M1]رود از هوش و چون به‌هوش آید
[M2]از سر درد در خروش آید
[B][M1]سوی لا و نعم نمی‌پوبد
[M2]هر چه بایست گفت می‌گوید
[B][M1]کار پنهان برافتد از پرده
[M2]همچنین کارهای ناکرده
[B][M1]کارهای نکرده گفته شود
[M2]همچون آن کرده‌ها شنفته شود
[B][M1]ور کسی طاقتش شدید بود
[M2]داربستی بر آن مزید شود
[B][M1]دست‌های خمیده را به کمند
[M2]از یکی حلقه‌ای بیاو‌بزند
[B][M1]پس کشندش به داربست فراز
[M2]طاقت گفتنش ندارم باز
[B][M1]گاه با تازیانه و ترکه
[M2]می‌زنندش که افتد از حرکه
[B][M1]ای بسا بی گنه که فرمان یافت
[M2]وین بلا را به مرگ درمان یافت
[A]
[B][M1]گشت مردی شریک پرخواری
[M2]کرد تقسیم توشه را باری
[B][M1]گفت یک چیز ازین دوگانه بخواه
[M2]خربزه یا که هندوانه بخواه
[B][M1]گفت من هر دوانه می‌خواهم
[M2]خربزه‌، هندوانه می‌خواهم
[B][M1]برد مشروطه داغ و چوب و فلک
[M2]جای آن ساخت حبس نمره یک
[B][M1]شحنهٔ شهر هر دو وانه گرفت
[M2]خربزه داشت هندوانه گرفت
[B][M1]کرد من‌باب دبه و لنجه
[M2]حبس تاریک جفت اشکنجه
[B][M1]دست‌بند و شکنجه‌های دگر
[M2]تاز‌بانه ز جملگی بدتر
[B][M1]گاهگاهی هم از پی تحقیق
[M2]آب جوشیده می‌شود تزریق
[B][M1]آن شنیدم که «‌هایم‌» بدبخت 
[M2]مبتلا شد بدین شکنجهٔ سخت
[B][M1]تا گروهی ز عارف و عامی
[M2]یار خود سازد، اینت بدنامی
[B][M1]و آن یهودی ز تهمت دگران
[M2]بست لب با چنین عذاب گران
[B][M1]وان که او را شکنجه می‌فرمود
[M2]مسلمی بود شوم‌تر ز جهود
[B][M1]بود تشنه‌، به خون ایرانی
[M2]شحنه با دعوی مسلمانی
[B][M1]بود «‌هایم‌» بدان دلآگاهی
[M2]بهتر از صدهزار «‌درگاهی‌»
[B][M1]کاو به‌ ناحق نبرد نام کسی
[M2]وین به خلق افترا ببست بسی
[B][M1]برد از آغاز آن جهول ظلوم
[M2]دست در خون عشقی مظلوم
[B][M1]بعد از آن تا زند مؤسس را
[M2]زد به تیر بلا‌ «‌مدرس‌» را
[B][M1]شحنهٔ شهر چون که شد فتاک
[M2]دگران را ز قتل و فتک چه باک
[B][M1]دارم افسانه‌ای ز «‌درگاهی‌»
[M2]شاهکاریست بشنو ار خواهی
[A]
[B][M1]شب آدینه هشتم آبان
[M2]شد به مجلس خلاف شه عنوان
[B][M1]بی دلیل و بهانه میر سپاه
[M2]بود شایق به خلع احمدشاه
[B][M1]وکلا جمله واقف از اسرار
[M2]بین بیم و امید گشته دچار
[B][M1]همه سوگند خورده با قرآن
[M2]به وفاداری شه ایران
[B][M1]لیک سوگند گشت باد آن شب
[M2]رفت عهد وفا زیاد آن شب
[B][M1]سیم و زر دیدهٔ صلاح ببست
[M2]منفعت عهد مردمی بشکست
[B][M1]وکلا بی‌بهانه کرده تیار
[M2]نقشهٔ عزل دودهٔ قاجار
[B][M1]کرد طرح قضیه «‌‌یاسایی‌»
[M2]دگران گرم مجلس‌آرایی
[B][M1]نز خدا کرده یاد و نز سوگند
[M2]کاهرمن بسته‌ بودشان به کمند
[B][M1]گشته مندیل‌ها بدل به کلاه
[M2]شده نانشان سفید و قلب سیاه
[B][M1]حمله بردند بر شه مظلوم
[M2]چون به طاوس خسته لشکر بوم
[B][M1]من کشیدم زکام تیغ زبان
[M2]تکیه کردم به صاحب قرآن
[B][M1]با زبان‌ فصیح و منطق راست
[M2]ساختمشان چنان که‌ دل‌ می‌خواست
[B][M1]چون بکردم مراد خویش ادا
[M2]هیجانی فتاد در دل‌ها
[B][M1]یافتم کز نفوذ آن گفتار
[M2]اندرین جلسه نگذرد آن کار
[B][M1]سخنی کز دل سخنور خاست
[M2]در دل مستمع نشیند راست
[B][M1]شدم از جلسه تا کشم سیگار
[M2]سپری شد دقیقه‌ای سه چهار
[B][M1]بازگشتم درون جلسه که بود
[M2]هم درین قصه گرم گفت و شنود
[B][M1]ناگهان بانگ تیر خاست ز در
[M2]چند تیر از قفای یکدیگر
[B][M1]شیرمردان ز بیم ریزش خون
[M2]همه از جلسه ریختند برون
[B][M1]سوی درها شدند ویله کنان
[M2]لیک سربازشان گرفت عنان
[B][M1]پر دلان یافتند راه فرار
[M2]بخشی از درگروهی از دیوار
[B][M1]مانده من با «‌امیر جنگ‌» به کاخ
[M2]رفقا جمله رفته در سوراخ
[B][M1]شد چو مجلس دوباره بر سر پای
[M2]نیمی‌از جمع مانده بود به‌جای
[B][M1]جلسه شد ختم تا به روز نهم
[M2]بامداد مصیبت مردم
[B][M1]چون‌ ز مجلس‌ برون‌ شدیم به کوی
[M2]بود هرجا پلیس در تک‌وپوی
[B][M1]نه درشکه به‌جا ونه خودرو
[M2]شه شکاران پیاده در تک و دو
[B][M1]سوی منزل شدم در آن شب تار
[M2]دیده گریان ز وضع شهر و دیار
[B][M1]روز آدینه قرب ظهر از در
[M2]فرخی آمد و دو دیدهٔ تر
[B][M1]گفت از خانه پا منه بیرون
[M2]که بریزند خائنانت خون
[B][M1]شب دوشین ز جلسه چون رفتی
[M2]نطق کردی سپس برون رفتی
[B][M1]چند تن آن دم از تماشا جای
[M2]سوی بیرون شدند برق‌آسای
[B][M1]از قضا بود واعظ قزوین
[M2]رفته بیرون ز صحن درآن حین
[B][M1]چون شبیه تو بود بیچاره‌!
[M2]شد دچار گروه خونخواره‌!
[B][M1]کز سر شب حسین و همدستان
[M2]به کمین بر در بهارستان
[B][M1]همه همدست با رئیس پلیس
[M2]شده پنهان به پردهٔ تلبیس
[B][M1]روز تا شام کرده تدبیرت
[M2]که شبانگه زنند با تیرت
[B][M1]واعظ بی گنه در آن شب شوم
[M2]شدگرفتار آن گروه ظلوم
[B][M1]چون به قد و صفت مشابه تست
[M2]به گمانشان که او تویی بدرست
[B][M1]دم مجلس بگیرش آوردند
[M2]زیر باران تیرش آوردند
[B][M1]شیخ واعظ گرفت راه فرار
[M2]خونیان در پی‌اش به قصد شکار
[B][M1]سوی سرچشمه‌ ره گرفت فقیر
[M2]خونیانش گرفته در دم تیر
[B][M1]خورده تیرش به شانه وگردن
[M2]باز سرگرم جان بدر بردن
[B][M1]تا به مسجد نایستاد بجای
[M2]بر در مسجد اوفتاد ز پای
[B][M1]پهلویش را بکی به دشنه درید
[M2]دگری حنجرش به کارد برید
[B][M1]هم درین حین کسی رسید از پی
[M2]بانگ زد بر رفیق خویش که هی
[B][M1]این کس دیگرست یارو نیست
[M2]دست ازو بازدارکاین او نیست
[B][M1]زین سخن ماند دستشان ازکار
[M2]همه بگذاشتند پا به‌ فرار
[B][M1]چون بجستند خونیان زآنجا
[M2]سرپلیس وپلیس شد پیدا
[B][M1]کاین پلیسان ز بیم معزولی
[M2]کرده بر تن لباس معمولی
[B][M1]دیده‌بانان خونیان بودند
[M2]یک دو تن هم در آن‌میان بودند
[B][M1]واعظ سر بریده را بردند
[M2]جسم در خون طپیده را بردند
[B][M1]نام او را «‌بهار» بنهادند
[M2]وین خبر را به «‌پهلوی‌» دادند
[B][M1]چون بیامد طبیب عدلیه
[M2]سوی بیمارسان‌ نظمیه
[B][M1]از پس بازجست‌ها که نمود
[M2]شد محقق که او «‌بهار» نبود
[B][M1]عکس برداشتند از آن مردار
[M2]تلفون شد به حضرت سردار
[B][M1]بد به مهمانی سفیرفرنگ
[M2]کآمد این مژده‌های رنگارنگ
[B][M1]با وزیری که بود نزدش‌، گفت
[M2]وآن وز یر این خبر زما ننهفت
[B][M1]این تمنی ز دوستان بشنو
[M2]یک دو روزی ز خانه دور مشو
[B][M1]شد «‌مدرس» ازین حدیث خبر
[M2]«‌بهبهانی‌» و دوستان دگر
[B][M1]همه دادند سوی من پیغام
[M2]که تو فردا منه به مجلس گام
[B][M1]گفتم آن قوم راکه این نه رواست
[M2]مردن و زیستن به‌دست خداست
[B][M1]کان که دوش از اجل نجاتم داد
[M2]دیگری را به جای من بنهاد
[B][M1]هم تواند که در درون سرا
[M2]بسپارد به کام مرگ مرا
[B][M1]این مثل در جهان فسانه شده
[M2]که بود امن‌، راه دزد زده
[B][M1]حیف باشدکه جلسهٔ فردا
[M2]من نباشم میان جمع شما
[B][M1]دوستان لابه‌ام نپذرفتند
[M2]یک دوتن شب به خانه‌ام خفتند
[B][M1]که مبادا برون شوم ز سرای
[M2]روز شنبه نهم به مجلس پای
[B][M1]زبن سبب روز طرح بیدادی
[M2]نهم ماه و مرگ آزادی
[B][M1]نقل گفتار من کسی نشنید
[M2]نالهٔ زار من کسی نشنید
[A]
[B][M1]آه‌ از انسان که‌ چون‌ شود سوی پست
[M2]هیچ چیزش نمی‌شود پابست
[B][M1]ور شود سوی اوج‌، شاه شود
[M2]برتر از آفتاب و ماه شود
[B][M1]گه به عین‌الحیات گیرد جا
[M2]گَه شود شوم‌تر ز مرگ فجا
[B][M1]نیکنامی عزیزتر چیزی است
[M2]فرخ آن کو به نیکنامی زیست
[B][M1]مرد بدنام مایهٔ ننگ است
[M2]زان‌سبب سوی ننگش آهنگ است
[B][M1]دشمن مردمان به سر و علن
[M2]کز چه دارند مردمش دشمن
[B][M1]آن که اندر زمانه شد بدنام
[M2]طشت رسوائیش فتاد از بام
[B][M1]نیکنامی بر او حرام شود
[M2]دشمن مرد نیکنام شود
[B][M1]هرکه را نیک یافت بد خواند
[M2]تا بد خویشتن بپوشاند
[B][M1]این همه ظلم و جور و بدعت‌ها
[M2]وین بدآموزی و شناعت‌ها
[B][M1]زادهٔ فکر این گروه بود
[M2]کآدمیزاد از آن ستوه بود
[B][M1]به خطایی که کرده از این پیش
[M2]خلق‌را ساخته‌است‌دشمن خویش
[B][M1]وز سَر عجب و نخوت و پندار
[M2]نگشوده لبی به استغفار
[B][M1]بلکه هنجار بدتری گیرد
[M2]صفت کوری وکری گیرد
[B][M1]پیِ پامال کردن یک بَد
[M2]می کند صد بدی ز فرط خرد!
[B][M1]این‌چنین کس، سزای نفرین است
[M2]بدترینی که گفته‌اند این است ‌!
[B][M1]هیچ نشنیده نکته‌ای ز اصحاب
[M2]هیچ ناخوانده صفحه‌ای زکتاب
[B][M1]خوب و بد را به‌پای نفع برد
[M2]هرچه نفعی نداشت بد شمرد
[B][M1]خویش را شیر شَرزه اِنگارد
[M2]خلق را صید خویش پندارد
[B][M1]جود را عجز می‌شمارد او
[M2]وز چنین عجز عار دارد او
[B][M1]گر فلوسی به کس دهد روزی
[M2]هست ازآن فلس بر دلش سوزی
[B][M1]تا ازو پس نگیرد آن انعام
[M2]نشود سوزش دلش آرام
[B][M1]آن‌چنان دستِ آز بوسیده
[M2]که به عباس دوس دوسیده
[B][M1]خویشتن را ز فرط جهل و جنون
[M2]خوانده گه پطر وگاه ناپلئون
[B][M1]لیک اندر عمل ز خوی درشت
[M2]دست ضحاک را ببسته به پشت
[B][M1]در سیاست ز فرط کین و لجاج
[M2]گوی سبقت ربوده از حجاج
[B][M1]محوکرده به خنجر خون‌ریز
[M2]نام تیمور و شهرت چنگیز
[B][M1]خوانده از جهل و قلت مایه
[M2]خلق را طفل و خویش را دایه
[B][M1]دایه‌ای مهربان‌تر از مادر
[M2]که بریده است کودکان را سَر
[B][M1]گلوی شیرخواره بفشرده
[M2]عرضشان برده، مالشان خورده
[B][M1]همه‌چشمش‌به‌مال‌همسایه است
[M2]وای ‌طفلی کش ‌این ‌سبع‌ دایه است
[B][M1]متجددنما و کهنه‌پرست
[M2]بی‌رقم‌، قوشچی و بی می، مست
[B][M1]گویی از ملّت و خدا و نماز
[M2]گوید این ژاژها به دور انداز
[B][M1]کهنه شد دین وکهنه نیست به کار
[M2]دهر نو شد تو نیز چیز نو آر
[B][M1]گویی از چیزهای نو آن است
[M2]که جماعت سزای احسان است
[B][M1]هست کشور چو پیکری هشیار
[M2]عضوش این توده مردم بسیار
[B][M1]بدبودهرچه‌خلق‌بدبیند
[M2]برگزیده است آنچه بگزیند
[B][M1]کار مردم به‌دست مردم نه
[M2]کار مردم به‌دست مردم به
[B][M1]چون شنید این‌، ره دگر پوید
[M2]از علیّ ولی سخن گوید
[B][M1]گوید از کینه در حق اجماع
[M2]که همج اا خواندشان علی و ر‌عاع اا‌
[B][M1]مردمان را همج خطاب کند
[M2]جاهل ‌و گول و کج‌ حساب کند
[B][M1]خویش را از علی گرفته قیاس
[M2]فرق ننهاده فربهی ز آماس
[B][M1]ای علی ناشده مکن دغلی
[M2]منگر خلق را به چشم علی
[B][M1]آن که غالی اا خداش پندارد
[M2]با تو بسیار فرق‌ها دارد
[B][M1]اوست شیر خدای عزّوجل
[M2]توسگ کیستی‌؟ جناب اجل
[B][M1]تو علی نیستی معاویه هم
[M2]وان یزید درون ه
[B][M1]کاندو بودند مهتران عرب
[M2]صاحب‌علم‌و جود وفضل‌و ادب
[B][M1]تو یکی ملحد بداندیشی
[M2]دشمن خلق و عاشق خوبشی
[B][M1]نه شرف بوی کرده‌ای نه گهر
[M2]نه پدر دیده‌ای و نه مادر
[B][M1]زادهٔ فتنه‌ای و فتنه ‌نهاد
[M2]فتنه بر خوبش گشته‌ای‌، فریاد!
[A]
[B][M1]کرد دیوانه‌ای به چاه نگاه
[M2]عکس خود را بدید در ته چاه
[B][M1]سنگی افتاده بد به راه اندر
[M2]هشت آن سنگ را به‌چاه اندر
[B][M1]مردم شهر رنج‌ها بردند
[M2]تا که آن سنگ را برآوردند
[B][M1]توپی آن سنگ اوفتاده به چاه
[M2]عاقلان در تو می کنند نگاه
[B][M1]وقت بسیارکرد باید صرف
[M2]تا برونت کشید از آن‌چه‌ ژرف
[B][M1]پدرت فتنه بود و مادر شر
[M2]نیک مانی به مادر و به پدر
[B][M1]هرکه زی‌ مردمان وجیه بود
[M2]زی تو پتیاره‌ و کریه بود
[B][M1]وان که نزد تو آبرو دارد
[M2]دست پیش کسان برو دارد
[B][M1]وه چه خوش گفت اوستاد طریق
[M2]زاد سرو حدیقهٔ‌تحقیق
[B][M1]« کآدمی‌چون بداشت‌دست‌ازصیت
[M2]هرچه‌خواهی‌بکن که‌فاصنع‌شیت‌»
[A]
[B][M1]نمرهٔ دو بود چو نمره یک
[M2]لیک لختی از آن فراخترک
[B][M1]نیست دیوار او سیه چو زغال
[M2]تیغه‌ای بین محبس است و مبال
[B][M1]هست بر سقف او یکی روزن
[M2]که شود حبسگاه ازآن روشن
[B][M1]روی در نیز هست پنجره‌ای
[M2]دارد از هر طرف هوا خوره‌ای
[B][M1]در بر نمرهٔ یک این نمره
[M2]هست چون در بر سبو خمره
[B][M1]محبس قصر بهتر از شهر است
[M2]که ز نور و نظافتش بهر است
[B][M1]هرکه این کاخ ساخته است به شهر
[M2]بوده با نوع مردمش سر قهر
[B][M1]شمس را اندر او نظارت نیست
[M2]آفتاب اندرین عمارت نیست
[B][M1]آن که خدام و آن که مخدومند
[M2]همه از آفتاب محرومند
[B][M1]روسا را چو حال آن باشد
[M2]حال زندانیان چه‌سان باشد
[B][M1]مر مرا زآن فضای پست وزبون
[M2]عصرآن روز خواستند برون
[B][M1]شده خاص من اندربن اوقات
[M2]حجره‌ای در رواق تامینات
[B][M1]یکی از دوستان پاک‌ضمیر
[M2]پایمردی نمود پیش امیر
[B][M1]این فلاحم ز پایمردی اوست
[M2]کیست بهتر به روزگا‌ر از دوست
[B][M1]زی‌من این حجره «‌بیت عاتکه‌» بود
[M2]این‌هم از برکت برامکه بود
[B][M1]من‌خود این حجره دیده‌ام ‌دو سه راه
[M2]بوده‌ام اندرو نکرده گناه
[B][M1]یک سفر یار «‌رهنما» بودیم
[M2]از اسیران « کودتا» بودیم
[B][M1]سید هاشم بدند و ساعت‌ساز
[M2]چار مسکین به یک قفس دمساز
[B][M1]بود «‌تیمورتاش» یک مره
[M2]دیدنش کردم اندر این حجره
[B][M1]بار دیگر به دور «‌درگاهی‌»
[M2]از سر دشمنی و بدخواهی
[B][M1]پانزده روز داشتم دربند
[M2]بعد از آنم در این اطاق افکند
[B][M1]بازم این بار بی‌خطا وگناه
[M2]هم در این حجره راند بخت سیاه
[B][M1]این اطاقی است رو به شارع عام
[M2]پر هیاهو ز صبحگه تا شام
[B][M1]چون ز محبس کنی نگاه به کوی
[M2]هست ایوان بانگ رویاروی
[B][M1]بودیم گر ودیعه‌ها بر «‌بانک‌»
[M2]حبس کی گشتمی برابر «‌بانک‌»
[B][M1]صاحب «‌بانک‌» می‌شدم چون شاه
[M2]نه همین بانک خشک در افواه
[B][M1]تکیه بر دانش و هنر کردم
[M2]پشت برگنج سیم و زرکردم
[B][M1]«‌بانک‌» من بانک دانش و ادب است
[M2]«‌بانک‌» او بانک فضه و ذهبست
[B][M1]وارث این «‌بانک‌» را تمام کند
[M2]بانک من تا ابد دوام کند
[B][M1]من و او چون رویم ازین مسکن
[M2]«‌بانک‌» ماند از او و بانک زمن
[B][M1]بانک من نور و بانک او نار است
[M2]نور من نام و نار او عار است
[B][M1]فاش گردد چو شد زمان حسیب
[M2]کز من و اوکه خورده است فریب‌!
[B][M1]زر و زور از تو دست‌بردار است
[M2]آنچه همراه تست کردار است
[B][M1]کرده آن به که نام زاید از او
[M2]شرف و احترام زاید از او
[B][M1]زان که بی‌شبهه اعتبار اینجاست
[M2]شرف و عزٌ و افتخار اینجاست
[A]
[B][M1]اندرین ‌حجره‌ام ‌پس‌ از خور و خواب‌
[M2]نیست چیزی انیس غیرکتاب
[B][M1]مه اردی‌بهشت و لاله به باغ
[M2]من در اینجا چو لاله دل پر داغ
[B][M1]دستم آزاد و بسته است دلم
[M2]تن درست و شکسته است دلم
[B][M1]سوزد از تاب تب هماره تنم
[M2]گونی از آتش است پیرهنم
[B][M1]دهدم دردسر مدام عذاب
[M2]بس که بیگاه می‌پرم از خواب
[B][M1]چشم‌انداز من زگوشهٔ بام
[M2]ناف‌شهر ری است و شارع عام
[B][M1]های‌وهو‌یی که‌اندرین‌مأوی است
[M2]به خدا گر به محشرکبری است
[B][M1]پر الا لا وگیرودار و غلو
[M2]چون گه جنگ رستهٔ‌ اردو
[B][M1]بانگ گردونه‌های آب‌فشان
[M2]می‌دهند از غریو رعدنشان
[B][M1]لیک رعدی که بیخ گوش بود
[M2]بام تا شام در خروش بود
[B][M1]دم بدم رعد و برق ولوله است
[M2]متصل در اطاق زلزله است
[B][M1]من که بودم انیس خاموشی
[M2]بود با خلوتم هم‌آغوشی
[B][M1]از نسیمی که می‌وزید بدر
[M2]می‌پریدم ز خواب وقت سحر
[B][M1]دور از شهر و در میان گروه
[M2]خلوتی داشتم به دامن کوه
[B][M1]از ره کینه بخت وارون کار
[M2]بسترم را فکند در بازار
[B][M1]گفته‌ام در قصیده‌ای کم و بیش
[M2]شرح این‌های‌وهوی‌رازین پیش 
[B][M1]نوک خیابان وسیع‌ترگشته
[M2]رفت و آمد سریع‌ترگشته
[B][M1]گشت گوشم کر از ترنک ترنک
[M2]مغزم آشفت ‌از این غریو و غرنک
[B][M1]روزی از روزهای فصل بهار
[M2]رعد و برقی عظیم بود به کار
[B][M1]هر زمان برق سخت جنبیدی
[M2]بر سر بام‌ها غرنبیدی
[B][M1]گرچه بد برق و تندری‌ نزدیک
[M2]گوش‌،‌بانگش نمی‌شنید ولیک
[B][M1]زان که گردونه‌های راهگذر
[M2]ره ببستی به غرش تندر
[B][M1]کرده در بیخ گوشم آماده
[M2]چرخ گردون هزار اراده‌
[B][M1]می‌رود خواب‌و می‌پرد هوشم
[M2]می کفدمغز و می‌درد گوشم
[A]
[B][M1]در جوانی چنان که می‌دانی
[M2]بزم‌ها داشتم به پنهانی
[B][M1]پیشم آمد شبی بلایه زنی
[M2]نه زنی‌، آفتاب انجمنی
[B][M1]چه زنی بوستان زیبایی
[M2]چه زنی سرو ناز رعنایی
[B][M1]سرو قدی و نار پستانی
[M2]سیم ساقی سفید دندانی
[B][M1]چشم چون دیدهٔ غزال سیاه
[M2]کفلی گرد چون چهاردهٔ ماه
[B][M1]زلف‌هایش نه مشکی ونه بخور
[M2]گردنش استوانه‌ای ز بلور
[B][M1]سینه‌ای پهن و صاف و برجسته
[M2]کمری تنگ بر میان بسته
[B][M1]بازوانی دراز و صاف و لطیف
[M2]نوک انگشت‌ها خدنگ و ظریف
[B][M1]زلف‌هایش به طرز نو چیده
[M2]روی هم حلقه حلقه خوابیده‌
[B][M1]طرّه بگذشته از بناگوشش
[M2]لیک ننهاده پای بر دوشش
[B][M1]سرخ کرده لبان ز خون بشر
[M2]لب بالا ز زیر نازک‌تر
[B][M1]روی بیضیش به ز ماه تمام
[M2]رنگ او چون شکوفهٔ بادام
[B][M1]صف دندانش از میان دو لب
[M2]می‌درخشید چون ستاره به شب
[B][M1]زن مگو جسته حوریئی ز جنان
[M2]زن مگو جان و جان مگو جانان
[B][M1]به ظریفی ز هوش چابک‌تر
[M2]به لطیفی ز فکر نازک‌تر
[B][M1]از لطافت به بر نمی‌آمد
[M2]وز صفا در نظر نمی‌آمد
[B][M1]بود سروی‌جوان و شوخ و لطیف
[M2]گر بود سرو را دو ساق ظریف
[B][M1]ساق‌هایش کشیده و مقبول
[M2]روح شهوت در آن نموده حلول
[B][M1]داشت جورابی از پرند به‌پای
[M2]نیمرنگ و لطیف و ساق‌نمای
[B][M1]چادری بر سر از حریر سیاه
[M2]چون ثوابی نهان به زیر گناه
[B][M1]نه سیه نه کبود، رنگ حریر
[M2]چون کنار افق سحرگه تیر
[B][M1]داشت پیراهنی حریر به‌بر
[M2]که چو بر پا ستادی آن دلبر
[B][M1]دیده می‌شد ز زیر پیراهن
[M2]کتف و پستان و ران و باقی تن
[B][M1]کلماتش ز قند شیرین‌تر
[M2]دو لب از برگ لاله رنگین‌تر
[B][M1]هم نمک بود و هم طبرزد بود
[M2]شور و شیرین که دل نمی‌زد بود
[B][M1]لوده و رند و دلکش و دلبند
[M2]مَشتی‌و شوخ‌وشوخ‌چشم و لوند
[B][M1]داشت زنجیرکی ز زرٌ عیار
[M2]به مُچ دست راست شاهدوار
[B][M1]یعنی‌این‌دست‌بوسه گاه کسی است
[M2]که‌به‌دستش‌ازین متاع بسی است
[B][M1]کیفی آویخته زدست دگر
[M2]بر لب کیف او زهی از زر
[B][M1]یعنی‌آن‌راکه کیف خواهد و حال
[M2]کیف باید ز نقد مالامال
[B][M1]محترم بود ومحترم نامش
[M2]داشتم احترام و اکرامش
[B][M1]چادر از برگرفت و پیچه ز سر
[M2]من چو چادرگرفتمش در بر
[B][M1]به مکیدن نداشت لعلش تاب
[M2]به دهن نارسیده می‌شد آب
[B][M1]بنشستیم و باده نوشیدیم
[M2]گرم گفتیم وگرم جوشیدیم
[B][M1]تار بگرفت و برکشید آواز
[M2]این غزل را بخواند در شهناز
[A]
[B][M1]هرکه او یار محترم دارد
[M2]دگر اندر جهان چه غم دارد
[B][M1]خوبرویان شهر را دیدم
[M2]هرکه چیزی ز حسن کم دارد
[B][M1]لیک شکر خدا که دلبر من
[M2]خوبی از فرق تا قدم دارد
[B][M1]بهر عشاق دام‌های بلا
[M2]زیر آن زلف خم‌ بخم دارد
[B][M1]هست تیر نظر حرام بر او
[M2]صفت آهوی حرم دارد
[B][M1]گشت رام «‌بهار» آهویی
[M2]که ز خلق زمانه رم دارد
[B][M1]شام خوردیم و تخت خوابیدیم
[M2]می قوی بود سخت خوابیدیم
[B][M1]تازه خوابم ربوده در بستر
[M2]غرشی خواب من ببرد از سر
[B][M1]جستم از خواب و دیده برکردم
[M2]سوی دلدار خود نظر کردم
[B][M1]دیدم آن رشک لعبت چینی
[M2]خرّ و خرّی فکنده در بینی
[B][M1]نرم نرمک دو دست یازیدم
[M2]بالشش زیر سر طرازیدم
[B][M1]سر او را به مهر کردم راست
[M2]بوسه‌ای‌نیز حق زحمت خواست
[B][M1]باز خفتیم دست در آغوش
[M2]که برآمد ز کام خفته خروش
[B][M1]خرخری همچوکوس اسکندر
[M2]یا نفیر جهاز در بندر
[B][M1]باز گفتم ز قوّت باده است
[M2]یا سر نوش لب کج افتاده است
[B][M1]نرم نرمک سرش برآوردم
[M2]بالشش زیر سر عوض کردم
[B][M1]همچنین نازبالشی کوتاه
[M2]بنهادم به زیرکردن ماه
[B][M1]دست برداشتم ز گردن او
[M2]تن خود دورکردم از تن او
[B][M1]کردم آن راکه بود از استادی
[M2]تا تنفس کند به آزادی
[B][M1]خسته گشتم ز چند لحظه عمل
[M2]سر نهادم به بالش مخمل
[B][M1]ناشده گرم خواب‌، چشم حقیر
[M2]باز برشد زکام خفته نفیر
[B][M1]جستم از خواب وکردمش بیدار
[M2]گفتم آرام باش وگیر قرار
[B][M1]ای سیه‌چشم‌! خروپف تا چند
[M2]نخره کوته که شد سپیده بلند
[B][M1]گفت لختی زکام بودم من
[M2]شب دوشینه کم غنودم من
[B][M1]پر و پایی نداشت گفتارش
[M2]خفت و تا صبحدم همین کارش
[B][M1]من بخفتم به حجره دیگر
[M2]گفتم این قطعه را به خواب اندر:
[B][M1]زن که دربینیش نم و ورمست
[M2]زشت باشد اگر چه محترمست
[B][M1]تنگ خفتن چه سود با جبریل
[M2]در بُن گوش‌، صور اسرافیل
[B][M1]شب چو در این اطاق گردآلود
[M2]می‌جهیدم ز خواب زودا زود
[B][M1]یادکردم ز قصه دیرین
[M2]ساختم این حکایت شیرین
[B][M1]راستی جای پرهیاهوئیست
[M2]وز پی دفع خواب داروئیست
[B][M1]در دم در قلاوزی بدپوز
[M2]هردو ساعت‌ عوض‌شود شب‌ و روز
[B][M1]با قلاور مبال باید رفت
[M2]با شتر در جوال باید رفت
[B][M1]ور قلاور نداد رخصت ربست‌
[M2]حال زبر جامه‌، دانی چیست
[B][M1]هست عیشی منظم و عالی
[M2]جای بعضی ز دوستان خالی
[B][M1]اندرین حال بهر دفع ملال
[M2]به سوی شاعری کشید خیال
[B][M1]سه قصیده سروده‌ام اینجا
[M2]طبع را آزموده‌ام اینجا
[B][M1]غزل و قطعه گفته‌ام بسیار
[M2]که رسیده است شعرها به هزار
[B][M1]نیز اندرزهای آذرپاد 
[M2]که به از آن کسی ندارد یاد
[B][M1]به گزارش ز «‌پهلوی‌نامه‌»
[M2]سر بسرگفته‌ام به یک چامه
[B][M1]دیدم این شعرها پراکنده است
[M2]دفترم از نظیرش آکنده است
[B][M1]به که خامه به نظم چست کنم
[M2]دفتر تازه‌ای درست کنم
[B][M1]یادم آمد که با «‌سنائی‌» من
[M2]گفته‌ام‌پیش‌از این به خواب سخن
[A]
[B][M1]خفته بودم شبی به خانهٔ خویش
[M2]همچو مرغی در آشیانهٔ خویش
[B][M1]دیدم آنجا به مشهدم گویی
[M2]واندر آن پاک مرقدم گویی
[B][M1]می کنم خدمت اندر آن درگاه
[M2]با خضوع و خشوع بی‌اکراه
[B][M1]چون که فارغ از آستانه شدم
[M2]در رواق کشیکخانه شدم
[B][M1]چار دیگر بدند آنجا نیز
[M2]بنشستیم اندر آن دهلیز
[B][M1]چار تن سید عمامه سیاه
[M2]موی کافورگون وروی چو ماه
[B][M1]همه بالا بلند و نورانی
[M2]همه درکسوت مسلمانی
[B][M1]من هم آنجا نشسشه با مندیل
[M2]با عبا و ردا و ریش و سبیل
[B][M1]اندر آن حین به عادت معهود
[M2]یکی از خادمان بکرد ورود
[B][M1]بر تن او عبای عنابی
[M2]معتدل قد و ریش محرابی
[B][M1]بر تنش از قدک بغل‌بندی
[M2]عوض شال‌، دکمه وبندی
[B][M1]داشت بر سر عمامه‌ای مقبول
[M2]چشم‌هایی سیاه و چهره خجول
[B][M1]وز عمامهٔ سپید چون قدما
[M2]بُد سِجاف کلاه او پیدا
[B][M1]جبهه‌ای پهن و چهره گندمگون
[M2]سالش از چل می‌نمود فزون
[B][M1]چون درآمد میان حلقهٔ ما
[M2]خاستم من به حرمتش برپا
[B][M1]با منش گفتی از قدیم همی
[M2]الفتی بوده است بیش وکمی
[B][M1]منش نشناسم از توقف ری
[M2]مر مرا لیک می‌شناسد وی
[B][M1]دوختم بررخش ز مهر نظر
[M2]نظری پرسش اندر آن مضمر
[B][M1]مطلبم را ز فرط هوش گرفت
[M2]کفت‌نرمک: «‌سنائی‌»‌اینت شگفت
[B][M1]گفتی آنک به خاطرم افتاد
[M2]آنچه این لحظه رفته بود از یاد
[B][M1]درکنارش گرفتم از سر مهر
[M2]بوسه دادم بسی‌بر آن سر و چهر
[B][M1]بنشستیم در برابر هم
[M2]هر دو تن شادمان ز منظر هم
[B][M1]داستان‌های من بیاد آورد
[M2]وز ری و کار ملک صحبت کرد
[B][M1]در سیاست موافقش دیدم
[M2]نیز بر خویش عاشقش دیدم
[B][M1]بر من از لطف‌آفرین‌ها گفت
[M2]گفت از اینها و بیش از اینهاگفت
[B][M1]همه از خاطرم گریخته‌اند
[M2]بس که زهرم به کام ریخته‌اند
[B][M1]چون کهٔادم‌ز خواب خویش آمد
[M2]در سخن رهبریم پیش آمد
[B][M1]گفتم ایدون بودگزارش خواب
[M2]که زتهران برون شوم به شتاب
[B][M1]عارفان را ز جان کنم خدمت
[M2]بکشم همچو اولیاء صدمت
[B][M1]پس برابر شوم «‌سنائی‌» را
[M2]نوکنم کهنه آشنایی را
[B][M1]با بزرگان دین قرین گردم
[M2]درخور مدح و آفرین گردم
[B][M1]یاری از اوستاد کل یابم
[M2]مدد از هادی سبل یابم
[B][M1]خویشتن را به قدسیان بندم
[M2]خدمت خلق را میان بندم
[B][M1]دفتری سازم ازکلام دری
[M2]که نگردد به قرن‌ها سپری
[B][M1]پس به هنجارآن بزرگ حکیم
[M2]اوستاد سخنوران قدیم
[B][M1]کردم این کارنامه را آغاز
[M2]تاکی آید به سر حدیث دراز
[B][M1]طیبتی شاعرانه سرکردم
[M2]ترش و شیرین به یکدگرکردم
[B][M1]جد و هزلی به یکدگر یارست
[M2]گرنه نیک است باب بازار است
[B][M1]نه هنرتوزی و سخنرانیست
[M2]که خیالات مرد زندانی است
[B][M1]جای فریاد و استغاثه و آه
[M2]فکر آشفته را گشادم راه
[B][M1]نام او « کارنامهٔ زندان‌»
[M2]مایهٔ عبرت خردمندان
[A]
[B][M1]گیتی از اوستاد باشد راست
[M2]کارگیتی از اوستاد بپاست
[B][M1]کیست استاد آن که هم ز اول
[M2]سوی یک علم رفت و کرد عمل
[B][M1]هنر آموخت نزد استادی
[M2]اوستا دیده‌ای ملک زادی
[B][M1]چون کز استاد علم حاصل کرد
[M2]به عمل علم خویش کامل کرد
[B][M1]خورد سی سال خون دل پیوست
[M2]اوستادی بدو برازنده است
[B][M1]وز دو استاد آن بود برتر
[M2]که به یک فن شدست نام‌آور
[B][M1]ذوفنون پیش مردم یک فن
[M2]خوار باشد به وقت عرض سخن
[B][M1]علم‌ها را کرانه پیدا نیست
[M2]آن که علمی تمام داند کیست‌؟‌!
[B][M1]علم‌هاگرچه پیچ درپیچ است
[M2]علم ما پیش جهل ما هیچ است
[B][M1]عمرها گر هزار سال بدی
[M2]وآن هم اندر علوم صرف شدی
[B][M1]بودی آن جمله پیش علم وجود
[M2]نقطه‌ای پیش سطح نامحدود
[B][M1]حد آن جز خدا ندانسته
[M2]چیست دانسته یا ندانسته
[B][M1]چون‌چنین‌است‌هست شرط هنر
[M2]که به یک فن کنی پدیدگهر
[B][M1]چون نهادی به کارگردن را
[M2]می‌توان داد، داد یک فن را
[A]
[B][M1]علم از بهر چیست ای استاد
[M2]تاکه گیتی شود به علم آباد
[B][M1]علم بهر خیالبافی نیست
[M2]کار دانش بدین گزافی نیست
[B][M1]باید از علم سود برخیزد
[M2]چون درختی کز او ثمر خیزد
[B][M1]هرکه از علم بهره‌ورگردد
[M2]مایه ی راحت بشر گردد
[B][M1]گرچه علم تو پیچ در پیچ است
[M2]چون نپیوست با عمل هیچ است
[B][M1]عملت نیز اگر نداشت ثمر
[M2]هست چون علم بی‌عمل ابتر
[B][M1]عالم بی‌ثمر دغل باشد
[M2]راست چون علم بی‌عمل باشد
[B][M1]پس تو ای مرد ذوفنون اجل
[M2]داد هر علم چون دهی به عمل‌؟
[B][M1]ور به‌ یک فن عمل کنی کم و بیش
[M2]آن دگرها چه می کشی با خویش
[B][M1]آن که را خنگ راهوار بود
[M2]از جنیبت کشیش عار بود
[B][M1]ورنمایی عمل به جمله علوم
[M2]لقبت نیست جز جهول و ظلوم
[B][M1]گرتو علم از برای آن خواهی
[M2]که بدان قدر دوستان کاهی
[B][M1]اندر آیی به حلقهٔ فضلا
[M2]بنشینی به صدر عزّ و علا
[B][M1]لب گشایی و گفتن آغازی
[M2]اصطلاحی‌، دو سه‌، بیان سازی
[B][M1]مرد یک‌ فن ‌نشسته‌ خامش ‌و پست
[M2]تو ز شاخی‌به‌شاخه‌ای‌زده دست
[B][M1]با همه ‌علم‌ها برآیی راست
[M2]جز به‌ علمی که اوستاش آنجاست
[B][M1]گر درآیی به محفل علما
[M2]ویژگان علوم ارض و سما
[B][M1]هریکی خاص گشته در هنری
[M2]یافته از رموز آن خبری
[B][M1]مانی آنجای همچو خر بوحل
[M2]ننهندت به قدر پشه محل
[B][M1]پیش نادان مثل به دانایی
[M2]پیش دانا مثل به کانایی
[B][M1]تو به کاری نیایی ای مسکین
[M2]بهتر از تست مرد سرگین‌ چین
[A]
[B][M1]بود مردی ز هر هنر عاری
[M2]روزکی چند کرده نجّاری
[B][M1]نام رنده شنیده و گونیا
[M2]گِرد از نیمگِرد کرده جدا
[B][M1]پس شد اندر دکان آهنگر
[M2]دم و خایسک‌ دید و پتک و تبر
[B][M1]نوز نامخته چیزی از استاد
[M2]ریش خود را به‌دست بنا داد
[B][M1]ماله و چوب کار هشته به کول
[M2]دیده گچکوب و تیشه و شاغول
[B][M1]زان سپس شد به دکهٔ خیاط
[M2]با دلی تنگ‌تر ز سم خیاط
[B][M1]نخ وسوزن بدید وکوک و رفو
[M2]درز و دوز و قواره و الگو
[B][M1]چون‌ در آن‌ پیشه‌ دید سستی خویش
[M2]پیشه دیگری گرفت به پیش
[B][M1]هیچ‌ یک را به‌ سر نبرد تمام
[M2]دیگ‌ در دیگ‌ شد چو کلهٔ خام
[B][M1]گشت‌ ریشش‌ دو موی‌ و پیزی‌ سست
[M2]مزد او لیک همچو روز نخست
[B][M1]خویش را نوبتی در آینه دید
[M2]ابلهانه به ریش خود خندید
[B][M1]گفت ازین شهر رخت باید بست
[M2]غربتی جست و لاف در پیوست
[B][M1]بود آبادیئی به شهر قریب
[M2]رخت آنجا کشید مرد غریب
[B][M1]بود در قریه چند استاکار
[M2]گشته هریک به کارخویش سوار
[B][M1]رفت آنجا به گوشه‌ای بخزید
[M2]انزوایی بخورد خوبش گزید
[B][M1]پیش گِل کارگفت نجّارم
[M2]ز اره و رنده معرفت دارم
[B][M1]پیش نجّار گفت بنّایم
[M2]طاق‌بند وگلویی آرایم
[B][M1]گفت من درزیم به آهنگر
[M2]گفت‌ آهنگرم‌ به مرد دگر
[B][M1]تا که ابزارکار سازد راست
[M2]زان‌ فقیران به وام چیزی خواست
[B][M1]اصطلاحات خویش را بفروخت
[M2]چند غازی به‌چند روز اندوخت
[B][M1]چند ماهی ز فضل کلّاشی
[M2]چرچری کرد مردک ناشی
[B][M1]تا که روزی قضای بی‌برکت
[M2]دادش ازکنج انزوا حرکت
[B][M1]بخت شوریده رهنمایش گشت
[M2]روز جمعه به قهوه‌خانه گذشت
[B][M1]سایهٔ بید و چشمهٔ جاری
[M2]روز آدینه وقت بیکاری
[B][M1]اوستادان دیه و برزگران
[M2]پیش چای‌ و چپق‌، خوران و چران
[B][M1]چشمشان چون به اوستاد افتاد
[M2]مهر دیرینه ی‌شان به یاد افتاد
[B][M1]آن‌یکی نزد خویش جایش کرد
[M2]وین‌دگر میهمان به‌ چایش کرد
[B][M1]گفت بنا هنوز بیکاری
[M2]کی کسی راست شغل نجاری‌؟
[B][M1]گفت نجّار: کاو نه نجّار است
[M2]اوست بنا و با تو همکار است
[B][M1]گفت خیاط کاوست آهنگر
[M2]گفت آهنگر اوست سوزنگر
[B][M1]چون همی شد سوال‌ها تکریر
[M2]مردک از شرم سر فکند به زیر
[B][M1]گشت‌فضل حکیم صاحب‌، فاش
[M2]شد هویدا که نیست جز قلّاش
[B][M1]لاجرم همچو سگ دواندندش
[M2]کَو به کونش زدند و راندندش
[B][M1]همه دانست کاوست هیچ مدان‌
[M2]عاقبت رفت و مرد در همدان
[B][M1]آن که از هر دری سخن راند
[M2]خوبش را مرد ذوفنون خواند
[B][M1]یا بود از نوادر دوران
[M2]کیمیاسان ز چشم خلق نهان
[B][M1]نادر و شاذ باشد این استاذ
[M2]حکم نبود روا به نادر و شاذ
[B][M1]یاکه او مرد رند و عیار است
[M2]اصطلاحات گفتنش کار است
[B][M1]خویش را در محافل عامه
[M2]خوانده استاد و فحل و علامه
[B][M1]چون برابر شود به استادان
[M2]همه دانند کاو بود نادان
[A]
[B][M1]ز اوستادی کهن بگیر سراغ
[M2]سی چهل سال خورده دود چراغ
[B][M1]همه کرده به خبرگی‌اش قبول
[M2]سخنش حق و کرده‌اش مقبول
[B][M1]یافته اختصاص در هنرش
[M2]وبژه گشته ز قوّت نظرش
[B][M1]سر حاجت بسای در پایش
[M2]اوستادش بخوان و مولایش
[B][M1]تا ز شاگردیش بگیری یاد
[M2]آنچه او یاد دارد از استاد
[B][M1]خویش را آزمون کن از آغاز
[M2]که چه علمی به طبعت آید ساز
[B][M1]عاشقانه به کار داخل شو
[M2]پی آن علم گیر و کامل شو
[B][M1]هر تنی را شعاری آماده است
[M2]هرکسی بهرکاری آماده است
[B][M1]هر دلی را ز نور کل قبسی است
[M2]وز نیاکانش ‌مرده ریگ بسی است
[B][M1]وز محیط است دمبدم خورشش
[M2]هم اثرها بود ز پرورشش
[B][M1]باشد آغوش مام و پستانش
[M2]طفل را اولین دبستانش
[B][M1]زبن اثرها که برشمردم من
[M2]راست گردد مزاج و مغز و بدن
[B][M1]بر تو زین‌ها مدام تلقین است
[M2]سرنوشتی که گفته‌اند اینست
[B][M1]گرتو همدوش سرنوشت شوی
[M2]مرگ نادیده در بهشت شوی
[B][M1]ور گرفتی ز سرنوشت گریز
[M2]در سرت هردمی است رستاخیز
[B][M1]شوی آشفته‌حال و هیچ مدان
[M2]همچو آن مرد مرده در همدان
[B][M1]مثل است این که آهنی ناچیز
[M2]بی‌مربی نگشت خنجرتیز
[B][M1]این سخن را تفکری باید
[M2]تا نگویی که ژاژ می‌خاید
[B][M1]علم در دفتر است و من هشیار
[M2]خود بخوانم به اوستاد چه کار
[B][M1]علم از آغاز قطره‌ای بوده است
[M2]کش خداوند وحی فرموده است
[B][M1]سال تا سال برده مردم رنج
[M2]تا که آن قطره چار گشته و پنج
[B][M1]قرن‌ها باز خلق رنج کشید
[M2]تا که آن قطره‌ها به جرعه رسید
[B][M1]هم بر این حال روزگاری گشت
[M2]تا که‌ آن‌ جرعه‌ چشمه‌ساری گشت
[B][M1]هرکس‌ آمد بر آن فزود نمی
[M2]تا شد آن چشمه بر مثال یمی
[B][M1]علم‌، دریای ژرف گوهر زاست
[M2]دل استاد ظرف آن دریاست
[B][M1]هست دفتر، نگاری از دریا
[M2]نقشهٔ نیمه کاری از دریا
[B][M1]تو که در نقشه بحر را نگری
[M2]دان کز اعماق بحر بیخبری
[B][M1]تو چه دانی جزایر او را
[M2]جای مرجان و کان و لولو را
[B][M1]تجربت‌ها که ناخدا دارد
[M2]نقشه از آن خبر کجا دارد
[B][M1]تو چه دانی کجا گذرگاهست
[M2]یا کدامین طریق کوتاهست
[B][M1]همه را اوستاد دارد یاد
[M2]زآن که او هم شنیده از استاد
[B][M1]یک ز دیگر گرفته علم و عمل
[M2]همچنین تا معلم اول
[B][M1]آنچه خودگیری‌اش به سالی‌ یاد
[M2]در دمی یادگیری از استاد
[B][M1]زان که گنجینهٔ هنر سینه است
[M2]وین زبان چون کلید گنجینه است
[B][M1]از شنیدن به شهر علم درآی
[M2]قفل گنجینه با کلید گشای
[B][M1]کز دهان و لب شکرخایان
[M2]دانش آموختند دانایان
[B][M1]علم از استاد یادگیر نخست
[M2]پس وٍرٍستاد و تجربت با تست
[B][M1]تجربت کن تو نیز چون دگران
[M2]فصل‌هایی دگر فزای بران
[B][M1]دانش‌ آموز تا بلند شوی
[M2]سود یابی و سودمند شوی
[B][M1]هر که یک فن به نیکویی داند
[M2]در جهان هیچ درنمی‌ماند
[B][M1]وان که او جملهٔ فنون آموخت
[M2]عمر خود را به رایگان فروخت
[B][M1]که یک آلوچهٔ رسیده تمام
[M2]به ز صد سیب نارسیدهٔ خام
[A]
[B][M1]نیک بنگر بدان بنای بلند
[M2]چون که معمار طرح آن افکند
[B][M1]آن یکی آجرش تمام کند
[M2]دگری نیز خشت خام کند
[B][M1]آن یکی آهکش کند غربال
[M2]وان دگر خاکش آورد به جوال
[B][M1]آن یکی پی فکند و جرز کشید
[M2]وان دگر طاق بست و گچ مالید
[B][M1]درگر است‌این و اوست سنگتراش
[M2]وان بود ربزه کار و آن نقاش
[B][M1]چون که‌ هرکس ‌به کار خود پرداخت
[M2]گشت پیدا عمارتی نو ساخت
[B][M1]زین قبیل است علم‌های جهان
[M2]خبرگی باید ازکهان و مهان
[B][M1]آن که هم در زیست و هم قناد
[M2]باز آرد به هر دوکار فساد
[B][M1]جامهٔ خلق از اوست شهداندود
[M2]پشمکش نیز هست پشم‌آلود
[B][M1]کار دانا یکی بود پیوست
[M2]برد نتوان دو هندوانه به‌دست
[A]
[B][M1]رسم مکتب بود که استادت
[M2]پیش بنهد یکی وٍرٍستادت
[B][M1]گوید این را بخوان و حاضر کن
[M2]کزتو پرسم همی سخن به سخن
[B][M1]گر نخوانی و سهل‌انگاری
[M2]وان ورستاد یاوه پنداری
[B][M1]گوشمالت دهند استادان
[M2]خوارگردی به نزد همزادان
[B][M1]این ورستاد کودکان پند است
[M2]بنگرد هرکه او خردمند است
[B][M1]این ورستاد را که داد استاد
[M2]نام آن را عرب وظیفه نهاد
[B][M1]چون که گشتی کلان و مرد شدی
[M2]سوی امید ره‌نورد شدی
[B][M1]شود آن گه زمانه استادت
[M2]پیش بنهد دگر ورستادت
[B][M1]گوید اینت وظیفهٔ کارست
[M2]کارکن گرچه کار دشوار است
[B][M1]گر به مکتب وظیفه خواندستی
[M2]وان ورستاد را نماندستی
[B][M1]این ورستاد مر تراست روان
[M2]کار فرمودنش بسی آسان
[B][M1]با تو گیتی شریک کار شود
[M2]در ادای وظیفه یار شود
[B][M1]چون‌ روان‌ با شدت وظیفه خوبش
[M2]کارهایت روان شود از پیش
[B][M1]ژنده‌پوش کسی نخواهی شد
[M2]بار دوش کسی نخواهی شد
[B][M1]دانشی را که کرده‌ای تحصیل
[M2]پیش رویت کند گشاده سبیل
[B][M1]ور به مکتب وظیفه نشناسی
[M2]اوستاد و خلیفه نشناسی
[B][M1]چون شود روزگار استادت
[M2]خواند باید ز سر ورستادت
[B][M1]خواندنش گرچه هست‌ بس مشگل
[M2]داد باید به کار باری دل
[B][M1]گرچه بینی عذاب و رنج بسی
[M2]عاقبت می‌شوی تو نیز کسی
[B][M1]جای گیری ز جرگهٔ نسناس
[M2]در صف مردم وظیفه‌شناس
[B][M1]وگر این بار هم شوی کاهل
[M2]نیبشی جز منافق و جاهل
[B][M1]کار دشخوار گرددت پس از آن
[M2]وز تو دشخوار، کار اهل جهان
[B][M1]هر صباحی وظیفه‌ایت نهند
[M2]هر دمی درس تازه‌ایت دهند
[B][M1]یاد نگرفته نکته‌ای زین یک
[M2]می‌دهد درس دیگریت فلک
[B][M1]نه ز استاد جسته تربیتی
[M2]نز پدر برگرفته تجربتی
[B][M1]نه وظیفه شناخته نه عمل
[M2]گول و نادان و مست و لایعقل
[B][M1]افتی اندر شکنجه‌های زمان
[M2]مرد بی‌درد و درد بی‌درمان
[B][M1]روزگارت چنان بمالد گوش
[M2]که زند مغز استخوانت جوش
[B][M1]شوی از کوب آسمان شیدا
[M2]درد پیدا و زخم ناپیدا
[B][M1]چون ندانی به زخم‌ها مرهم
[M2]خو ی گیری به دردها کم کم
[B][M1]شو ی از دانش و شرف مفلس
[M2]قسی‌القلب و بی رگ و بی‌حس
[B][M1]حس چو از آستانه برخیزد
[M2]شرم و درد از میانه برخیزد
[B][M1]درد چون رفت‌، شرم هم برود
[M2]غیرت و خون گرم هم برود
[B][M1]شرم چون رفت‌، رفت عفت هم
[M2]تقو ی و مردی و فتوت هم
[B][M1]مرد بی‌شرم‌، بی‌ عفاف شود
[M2]حیله سازد، دروغ‌باف شود
[B][M1]دشمن جان بخردان گردد
[M2]مایهٔ ننگ خاندان گردد
[B][M1]خیزد این خوی‌های نسناسی
[M2]ربشه‌اش از وظیفه‌نشناسی
[B][M1]لاابالی شود به نیک وبه بد
[M2]در جهان هیچ ننگرد جز خود
[B][M1]بخت از ملتی چو برگردد
[M2]در وی این فرقه نامور گردد
[B][M1]شود از بخت بد درین صحنه
[M2]محتسب دزد و راهزن شحنه
[B][M1]چون برافتاد رسم خیر و صلاح
[M2]شود البته خون خلق مباح
[B][M1]زشت‌نامان چو نامدار شوند
[M2]اهل ناموس و نام‌خوار شوند
[B][M1]لاجرم جای آبرومندان
[M2]یا ته خانه است یا زندان
[B][M1]اهل تقوی اگر امیر شوند
[M2]جانیان جمله دستگیر شوند
[B][M1]همچنین چون امیر شد جانی
[M2]اهل تقوی شوند زندانی
[B][M1]زان که یزدان در اولین ترکیب
[M2]ریخت طرح تناسب و ترتیب
[B][M1]متناسب گرفت کار جهان
[M2]تا توان داشتن شمار جهان
[B][M1]کیست دانش‌پژوه صاحب‌جاه
[M2]آن که باشد ز خویشتن آگاه
[B][M1]هرکه بر نفس خو‌یش چیر بود
[M2]به حقیقت که او دلیر بود
[B][M1]وان که او دیو آز کرد به بند
[M2]او بود بی‌نیاز و دولتمند
[B][M1]آن کسی خوبش را به‌نام کند
[M2]که به نفع بشر قیام کند
[B][M1]هرکه پیرامن خطرگردد
[M2]در جهان سخت مشتهر گردد
[B][M1]لیک هر شهرتی نکو نبود
[M2]عرق ذلت آبرو نبود
[B][M1]آن که افشاند بول در زمزم
[M2]گشت نامی ولی نه چون خاتم
[B][M1]نیست شهرت دلیل دانایی
[M2]نه تنومندی از توانایی
[B][M1]رادمرد حکیم نیکوکار
[M2]جوید از مردم زمانه کنار
[B][M1]زان که یک همنشین باتقوی
[M2]به ز سیصد مرید بی‌معنی
[B][M1]آن که گنجی در آستین دارد
[M2]کی سر برگ همنشین دارد
[B][M1]مرد عارف ز صیت بگریزد
[M2]عاقل از ابلهان بپرهیزد
[B][M1]اکثر خلق گول و بی‌عقلند
[M2]دشمن علم و عاشق نقلند
[B][M1]آن که نقلش فتاد در افواه
[M2]گرچه خضر است می‌شودگمراه
[B][M1]دوستداران و دشمنان جهول
[M2]به قبول و به رد او مشغول
[B][M1]نقلش اندر جهان سمر گردد
[M2]پند و اندرز او هدر گردد
[B][M1]زیرکان زیر زیر، کار کنند
[M2]کاسبان کسب اشتهار کنند
[B][M1]سخنی پخته و درست و تمام
[M2]بهتر از صدهزار گفتهٔ خام
[B][M1]گر کسی جهلی از دلی روبد
[M2]به که صد شهر را برآشوبد
[B][M1]گر کنی تربیت جوانی را
[M2]به که پر زر کنی جهانی را
[B][M1]ور نهی پند نامه‌ای محکم
[M2]پس مرگ خود اندر‌بن عالم
[B][M1]به که خلقان زتو برآشوبند
[M2]بر سر و مغز یکدگرکوبند
[B][M1]آن‌یکی خواندت خدای بشر
[M2]وان دگر داندت بلای بشر
[B][M1]عارفی چینی از طریق فسوس
[M2]گفته بود این سخن به کنفسیوس
[B][M1]گفته‌هایش به نظم سنجیدم
[M2]زان که عین حقیقتش دیدم
[A]
[B][M1]موسم نوبهار خانهٔ من
[M2]هست از انبوه گل یکی گلشن
[B][M1]شده نه سال تا در این خانه
[M2]خوب یا بد گزیده‌ام لانه
[B][M1]هست یک میل دورتر ازشهر
[M2]لاجرم دارد از نظافت بهر
[B][M1]مگس آنجاکمست وآب فزون
[M2]تابش ماه و آفتاب فزون
[B][M1]غرش و هایهوی وهمهمه نیست
[M2]گرد و دود وخروش‌و دمدمه‌نیست
[B][M1]هرگل طرفه‌ای که دیدستم
[M2]یا به نزدکسی شنیدستم
[B][M1]جابجا کشته و زده پیوند
[M2]به طریقی که ذوق کرده پسند
[B][M1]هرکجا بود میوهٔ خوشخوار
[M2]کشته درباغ وآمدست به بار
[B][M1]تخم گل خواسته ز راه دراز
[M2]کشته و هر طرف نشانده پیاز
[B][M1]طرح‌هایی نوا نو افکنده
[M2]هریکی را به لونی آکنده
[B][M1]گلبنان را نموده پیرایش
[M2]تاک‌ها را بداده پرکاوش 
[B][M1]زلف شمشاد را به شانه زده
[M2]رسته در رسته صاف و راست چده‌
[B][M1]چون در اسفند برکشد جمره
[M2]نفس آشکار سوم ره
[B][M1]مهرمه مبلغی هزینه کند
[M2]هر طرف نوگلی خزینه کند
[B][M1]پخش گردد خز‌بنه‌ها در باغ
[M2]این بود شغل من زمان فراغ
[B][M1]ز اول مهر تا بن اسفند
[M2]تن سپارم به جهد و رنج وگزند
[B][M1]تا به فصل بهار و وقت فراغ
[M2]چند روزی کنم نظارهٔ باغ
[B][M1]چهر آن کودکان زببا را
[M2]بینم و نو کنم تماشا را
[B][M1]مردمان را هوس بسی به سر است
[M2]هوس من بدین دو مختصراست
[B][M1]که نشینم به باغ برلب آب
[M2]گه به گل بنگرم‌، گهی به کتاب
[B][M1]شاخ گل ساغر شراب منست
[M2]یار من دفتر وکتاب من است
[B][M1]لیکن امسال از پس شش ماه
[M2]حاصل رنج بنده گشت تباه
[B][M1]تا به امروز از آخر اسفند
[M2]هستم اینجا به خون دل پابند
[B][M1]هم نه پیدا که چند خواهم بود
[M2]تا به کی پای‌بند خواهم بود
[B][M1]من چنین بسته چند مانم چند؟
[M2]زار و دلخسته چند مانم چند!؟
[A]
[B][M1]دشمن بنده بود «‌درک‌هی‌»
[M2]دل ز من کنده بود «‌درگاهی‌»
[B][M1]بهرمن تیغ کینه آخته بود
[M2]لیک نیکو مرا شناخته بود
[B][M1]زان به حبسم فزون‌تر از یک ماه
[M2]با همه دشمنی نداشت نگاه
[B][M1]هست بیگانه «‌آیرم‌» با من
[M2]نیست با من نه دوستی نی دشمن
[B][M1]مار بهتر ز دشمن خانه
[M2]دشمن خانه به ز بیگانه
[B][M1]دشمن خانه روز بدبختی
[M2]بنهد دشمنی و سرسختی
[B][M1]چون که آرد ز دوستی‌ها یاد
[M2]خواهد از دست‌، تیغ کینه نهاد
[B][M1]لیک بیگانه را خیال تو نیست
[M2]در پی شادی و ملال تو نیست
[B][M1]خاصه بیگانه‌ای که میر بود
[M2]در دلش کی غم اسیر بود
[B][M1]او چه داند به کس چه می گذرد
[M2]به اسیر قفس چه می‌‎گذرد
[A]
[B][M1]ای که نزد شه آبرو داری
[M2]ز چه دست از حیا برو داری
[B][M1]شرم داری ز شه که گویی راست
[M2]ای‌عجب‌شرمت از خدای کجاست‌؟‌!
[B][M1]چون مجال سخن ز شه جویی
[M2]سخن از دوستان خود گویی
[B][M1]از چه هنگام نفع خویشتنت
[M2]نیست قفل سکوت بر دهنت
[B][M1]دادی و می‌دهی تو صاف و صریح
[M2]نفع خود را به نفع شه‌ ترجیح
[B][M1]گر دلت خیر شاه دارد دوست
[M2]سخنی گو که خیر شاه در اوست
[B][M1]خیر شاه است در نکوکاری
[M2]نه درشتی و مردم‌آزاری
[B][M1]تو به هرجا که پنجه بند کنی
[M2]نالهٔ خلق را بلندکنی
[B][M1]تا فزایی ز بهر شاه سپاه
[M2]یا که افزون کنی خزینهٔ شاه
[B][M1]این نه عشق خزینه و سپه است
[M2]بلکه این دشمنی به پادشه است
[B][M1]هست بهر چه این زر و لشکر
[M2]جز که بهر سلامت کشور
[B][M1]مرد نالان و خستهٔ محتاج
[M2]چون کند کار و چون گزارد باج
[B][M1]هر تجارت که سود بیش آورد
[M2]دولت آن را به چنگ خویش آورد
[B][M1]هر متاعی که سخت رایج بود
[M2]یک به دَه بر خراج آن افزود
[B][M1]هر زراعت که داشت منفعتی
[M2]منحصر شد به دولت از جهتی
[B][M1]زارع و پیشه‌ور ز دست شدند
[M2]تاجران جمله ورشکست شدند
[B][M1]خلق کشور همه فقیر وگدا
[M2]همه نالان به پیشگاه خدا
[B][M1]کای خداوند قادر ذوالمن
[M2]ریشه ظلم را ز بیخ بکن
[A]
[B][M1]هان بهارا مکوب آهن سرد
[M2]کاندپن دوره نیست مردی مرد
[B][M1]خلق رفتند جانب وجدان
[M2]اصل‌های قدیم شد هذیان
[B][M1]دین و آیین دو اصل عالی بود
[M2]خلق را زین دو، منزلت افزود
[B][M1]هر دوان ریشه داشت در ایران
[M2]آن ز زردشت‌و این‌ز نوشروان
[B][M1]دین اسلام چون به کار افتاد
[M2]هم بنا را بر این دو اصل نهاد
[B][M1]عرب از این دو اصل گشت قوی
[M2]تربیت یافت مردم بدوی
[B][M1]روم هم داشت اصل‌های قدیم
[M2]به اروپا نمود آن تقدیم
[B][M1]این تمدن که در جهان باشد
[M2]دین و آیین اساس آن باشد
[B][M1]دین توجه به مبدأ است و معاد
[M2]هست آئین اساس نظم بلاد
[B][M1]اصل‌هایی نهاده شد ز قدیم
[M2]که از آن اصل‌هاست ملک قویم
[B][M1]رفت آن اصل‌ها به باد خمول
[M2]یافت وجدان مقام جمله اصول
[B][M1]ساده و سهل و راحت و آسان
[M2]چیست دین تو؟ دین من وجدان
[B][M1]سهل و سمحه که گفته‌اند اینست
[M2]دین وجدان شریف‌تر دینست
[A]
[B][M1]داشت مردی جوان رفیقی چند
[M2]همه با هم برادر و دلبند
[B][M1]این جوانان سادهٔ دین‌دار
[M2]کرده در دل به مبدئی اقرار
[B][M1]خانه‌هاشان به یکدگر نزدیک
[M2]همه با هم به کیف و حال شریک
[B][M1]دیوخویی به صورت انسان
[M2]زاین به خود بسته تهمت وجدان
[B][M1]گشت‌با آن جوان ز بیرون دوست
[M2]متحد چون‌دو مغز دریک پوست
[B][M1]حلقهٔ دوستی بجنبانید
[M2]سرش از دوستان بگردانید
[B][M1]ظاهر خوبش را چنان آراست
[M2]که توگفتی فرشته‌ای زبباست
[B][M1]چند سطر از «‌لافنتن‌» و «‌مولیر»
[M2]چند شعری ز «‌روسو» و «‌ولتر»
[B][M1]گه ز «‌مونتسکیو» سخن راندی
[M2]گه ز «‌داروین‌» مقالتی خواندی
[B][M1]سخنان قشنگ ساده‌فریب
[M2]برد از آن‌ ساده‌لوح صبر و شکیب
[B][M1]گفت دین تو چیست‌؟ مرد جوان
[M2]گفت ابلیس‌: دین من وجدان
[B][M1]گفت‌با او: رفیق‌!وجدان چیست‌؟
[M2]گفت‌:‌وجدان‌ به‌ غیر وجدان‌ نیست
[B][M1]هست حسی درون قلب نهان
[M2]که بود نام نامیش وجدان
[B][M1]مرد را در عمل جواز دهد
[M2]خوب را از بد امتیاز دهد
[B][M1]خوب‌ و بد چون‌ مطابق‌ عقل است
[M2]فرق دادن میانشان سهل است
[B][M1]ای بسا کارها که در اسلام
[M2]مرتکب می‌شوند و نیست حرام
[B][M1]لیک وجدان حرام می‌داند
[M2]در ره عقل‌، دام می‌داند
[B][M1]چون قصاص و تعدد زوجات
[M2]روزه‌ و حج‌ و غزو و خمس و زکوه
[B][M1]وی بسا چیزهاکه در اسلام
[M2]هست کاری قبیح و فعل حرام
[B][M1]لیک وجدان مباح می‌خواند
[M2]زان که عیبی در آن نمی‌داند
[B][M1]چون ربا و قمار و ساز و شراب
[M2]وز زنان لطیف رفع حجاب
[B][M1]که ربا در تجارت عالم
[M2]گر نباشد جهان خورد برهم
[B][M1]نیز ساز و شراب ناب و قمار
[M2]هیئت اجتماع راست به کار
[B][M1]وین وجودِ لطیف یعنی زن
[M2]تا به کی زندگی کند به کفن
[B][M1]چون که عضو مهم جامعه اوست
[M2]بودنش عضو اجتماع‌، نکوست
[B][M1]نه خداییست نی پیامبری‌!
[M2]بی موثر وجود هر اثری‌!
[B][M1]دین بپا شد برای عامی چند
[M2]کار دین پخته شد ز خامی چند
[B][M1]کار این مردم از سیاه و سفید
[M2]نرود پیش جز به بیم و امید
[B][M1]نبی از بهر پیشرفت امور
[M2]دوزخ و نارگفت و جنت و حور
[B][M1]چون که‌ خود دعوی‌ خدایی‌ داشت
[M2]منتی بر سر عموم گذاشت
[B][M1]ناتمام و بریده صحبت کرد
[M2]از خدای ندیده صحبت کرد
[B][M1]تا رباست کند به خلق زمین
[M2]کند و بندی نهاد نامش دین
[B][M1]چون که وجدان به مرد یار بود
[M2]دگر او را به دین چه کار بود
[B][M1]گشت ز افکار مرد باوجدان
[M2]مرد دین از عقیده روگردان
[B][M1]چون اساسی نداشت معتقدش
[M2]وز اَب و مام بود مستندش
[B][M1]زود بلعید قول آن نسناس
[M2]مرد نادان چو «‌حب دکتر راس‌» 
[B][M1]به یکی دم دمیدن لب او
[M2]گشت وبران بنای مذهب او
[B][M1]دین او چون حباب گشت خراب
[M2]رفت برباد ازآن که بود بر آب
[B][M1]خمس و روزه گریختند ازو
[M2]شد فرامش نماز و غسل و وضو
[B][M1]دوستان قدیم را خر خواند
[M2]غزل الوداع را برخواند
[B][M1]اهل مندیل را تماخره کرد
[M2]گاه بدگفت وگاه مسخره کرد
[B][M1]هرکجا دید مرد ملایی
[M2]سیدی‌، روضه‌خوانی‌، آقایی
[B][M1]صاد صلواهٔ را بلند کشید
[M2]با سلامی به ربششان خندید
[A]
[B][M1]این جوان داشت خانمی مقبول
[M2]بود خانم از این رویه ملول
[B][M1]چون که‌اعصاب زن دقیق‌تر است
[M2]حس پنهانیش رقیق‌تر است
[B][M1]بیند از پیش چیزهایی را
[M2]آفتی‌، رنجی‌، ابتلایی را
[B][M1]پیرو امن و حفظ آرامی است
[M2]خصم‌بی‌نظمی و بی‌اندامی است
[B][M1]هست بالطبع زن محافظه کار
[M2]می کند از اصول تازه فرار
[B][M1]هست اعصاب زن لطیف و رقیق
[M2]می گریزد ز بحث و ازتحقیق
[B][M1]حس نمایدکه در رحم فرزند
[M2]شود ازحفظ نظم نیرومند
[B][M1]خصم افکار تازه‌اند زنان
[M2]منکرکار تازه‌اند زنان
[B][M1]زن به هر چیز تازه بندد دل
[M2]لیک گردد ز فکر تازه کسل
[B][M1]ترسد این نازموده فکر نوین
[M2]نبود سودمند بهر جنین
[B][M1]حامی آزموده باشد زن
[M2]هست ناآزموده را دشمن
[A]
[B][M1]داشت اصرار شوهر نادان
[M2]که شود زن مطاوع وجدان
[B][M1]رخ نپوشد ز مرد بیگانه
[M2]خاصه زان نوجوان فرزانه
[B][M1]زن ازین گفته‌هاکسل می‌شد
[M2]قهر می کرد و تنگ‌دل می‌شد
[B][M1]به حذر بود ازآن طریقه شوی
[M2]و‌بژه از آن رفیق تازهٔ اوی
[B][M1]ساده‌دل هرچه بیش می کوشید
[M2]زن رخ ازغیر بیش می‌پوشید
[A]
[B][M1]یار طرار از این به تنگ آمد
[M2]تیر تدبیر او به سنگ آمد
[B][M1]لاجرم ساخت با زنی بدکار
[M2]گفت هرجا، زن منست این یار
[B][M1]رفت با زن به خانهٔ آن مرد
[M2]رخ زن پیش مرد یکسو کرد
[B][M1]گفت‌: خانم به همره مادر
[M2]رفته بودند مدتی به سفر
[B][M1]تازه باز آمدند با شادی
[M2]سپری گشت عهد ناشادی
[B][M1]هست آزاد و با تمیز این زن
[M2]در برم همچو جان عزیز این زن
[B][M1]می‌رود بی‌حجاب از خانه
[M2]رخ نپوشید ز مرد بیگانه
[B][M1]چون که آزاد وتربیت شده است
[M2]همه جا می‌رویم دست به دست
[B][M1]هست این زن شریک زندگیم
[M2]بنده‌اش مفتخر به بندگیم
[B][M1]وان زن بی‌عفاف و پر حیله
[M2]یک قر و صد هزار غربیله
[B][M1]گفته هر روز راز با مردی
[M2]خفته هر شب کنار نامردی
[B][M1]خاست بر پای و طاق طاق کنان
[M2]نزد بانو شتافت خنده‌زنان
[B][M1]روی هم را زمهر بوسیدند
[M2]راز گفتند و راز پرسیدند
[B][M1]پس بلایه گرفت دست گلین‌
[M2]کش ز پرواره آورد پایین
[B][M1]دست خود راکشید کدبانو
[M2]به ادب گفتن با زن جادو
[B][M1]که ببخشید چرک و شوخگنم
[M2]همچنین چرگن است پیرهنم
[B][M1]زن بدکار گفت وای این چیست
[M2]از تو پاکیزه‌تر به عالم نیست
[B][M1]کفتگوشان چو گشت طولانی
[M2]خاست بر پای مرد وجدانی
[B][M1]نرمک آواز کرد خاتون را
[M2]هر دو رفتند و شوی ماند بجا
[A]
[B][M1]گفت با زن که این اداهایت
[M2]پیش اینها نمود رسوایت
[B][M1]بس که از خود ادا درآوردی
[M2]مر مرا نیز مفتضح کردی
[B][M1]مگر این زن ز جنس زن‌ها نیست
[M2]مگر او عضو انجمن‌ها نیست
[B][M1]بود او نیز خانمی خوشگل
[M2]چه از او کاست اندر این محفل‌؟
[B][M1]بهر آن زن که تربیت دارد
[M2]رو گرفتن چه خاصیت دارد؟
[B][M1]این رفیق من است نیکوکار
[M2]هست مردی شریف و وجدان‌دار
[B][M1]رفت رنجیده زین سرای بدر
[M2]همه تقصیر تست احمق خر!
[B][M1]زن بیچاره گریه را سر داد
[M2]رخ ز الماس اشگ زیور داد
[B][M1]آلت زن دو چشم گریانست
[M2]حجتش اشک و آه‌، برهانست
[B][M1]بر صناعات خمسهٔ منطق
[M2]صنعتی بر فزوده این مفلق
[B][M1]منطق اوست چشم گوهربار
[M2]لب خموش و دو دیده در گفتار
[B][M1]کیست آن کو سپر نیندازد؟
[M2]پیش برهانش حجت آغازد
[B][M1]شوهر از اشگ و آه آن مضطر
[M2]قهر کرد و ز خانه رفت بدر
[A]
[B][M1]این کشاکش بسی نگشت دراز
[M2]که شدند آن چهار تن دمساز
[B][M1]دل این جنس خوبروی ظریف
[M2]هست مانند آبگینه لطیف
[B][M1]که به اندک فشار می‌شکند
[M2]پیش سختی مقاومت نکند
[B][M1]زن در اول چو موم سرد بود
[M2]دیر پذرای نقش مرد بود
[B][M1]دیرپذرای و خویشتن‌دار است
[M2]سخت‌کوش و محافظت‌کار است
[B][M1]لیک چون گرم گشت در کف مرد
[M2]غیر نرمی چه می‌تواند کرد
[B][M1]موم‌ چون گشت گرم‌ و نیمه گداخت
[M2]هرچه خواهی ازو توانی ساخت
[A]
[B][M1]دیرگاهی بر این وَتیره گذشت
[M2]روز رخشان و شام تیره گذشت
[B][M1]گشت ناگاه شوی زن سفری
[M2]گفت زن‌: بایدت مرا ببری
[B][M1]گفت‌مرد: ‌این‌سفرنه‌دلخواه است
[M2]که رئیس اداره همراه است
[B][M1]هم به پاس اثاثهٔ خانه
[M2]بایدت ماند، پُر مزن چانه
[B][M1]از قضا نیستی تو هم تنها
[M2]پیشت آید رفیق تازهٔ ما
[B][M1]می کند با تو خانمش یاری
[M2]او خود از توکند نگهداری
[B][M1]کیست به از رفیق وجدان کیش
[M2]که سپردن بدو توان زن خویش
[B][M1]بس که فاسد شدست خوی بشر
[M2]نه برادر بود امین نه پسر
[B][M1]در جهان اعتماد و اطمینان
[M2]نیست الا به مرد با وجدان
[B][M1]دین و ایمان همه خرافاتست
[M2]مایهٔ کین و اختلافاتست
[B][M1]بس فقیها که دام شرعی ساخت
[M2]مومنان را میان دام انداخت
[B][M1]شیخ دیگرکلاه شرغی دوخت
[M2]تا قبای ترا به غیر فروخت
[B][M1]زوجه خلق را دهند طلاق
[M2]بهر غیری کنند عقد و صداق
[B][M1]لیک مردی که اهل وجدانست
[M2]دلش از فعل بد هراسانست
[B][M1]او بدی را به چشم بد بیند
[M2]شرر تو زیان خود بیند
[B][M1]نیست در نیکیش امید بهشت
[M2]زان که باشد به طبع نیک سرشت
[B][M1]وز بدی دوزخش نترساند
[M2]که بدی را به طبع بد داند
[B][M1]نکند بدکه بد به طبع بد است
[M2]نیک باشد که نیکی از خرد است
[B][M1]نیک و بد را شناسد از وجدان
[M2]هست وجدان برابرش میزان
[B][M1]زن اگر چند نرم‌تر شده بود
[M2]ز ابتلائی دلش خبر شده بود
[B][M1]بیمی افتاده بود در دل او
[M2]نگران بود ازین سفر دل او
[B][M1]لیک شوهر شکیب فرمودش
[M2]بوسه‌ها داد و کرد بدرودش
[B][M1]دست وجدان‌فروش را بفشرد
[M2]رفت و آن دنبه را به گرگ سپرد
[B][M1]رفت شوی و رفیق کج‌بنیاد
[M2]به فریب زن رفیق ستاد
[B][M1]روزی آمد به نزد آن دلبر
[M2]ساخته از دروغ مژگان تر
[B][M1]گفت‌ زن‌:‌ چیست‌؟ گفت چیزی‌ نیست
[M2]آن که در دل غمی ندارد کیست‌؟‌!
[B][M1]دگرین روز هم بدین منوال
[M2]شد به نزدیک آن بدیع جمال
[B][M1]چشم‌ها سرخ و مژه اشک‌آلود
[M2]گونه‌های زرد و پای چشم کبود
[B][M1]زن ز نازک‌دلی به تنگ آمد
[M2]پای خود داریش به سنگ آمد
[B][M1]قسمش داد و گفت‌: دردت چیست‌؟
[M2]چشم سرخ‌ و رخان زردت چیست‌؟
[B][M1]گفت اندر فشار وجدانم
[M2]راز کس فاش کرد نتوانم
[B][M1]سومین روز ساخت آن مکار
[M2]خویش را زرد و لاغر و بیمار
[B][M1]بود بازیگری نمایش باز
[M2]لاجرم کرد این نمایش‌، ساز
[B][M1]رفت‌ و خود را بدین ضعیفه نمود
[M2]صد هزاران غمش به غم افزود
[B][M1]کفت زن چند ازبن نهفتن راز
[M2]چیست این روی زرد و گرم و گداز
[B][M1]خانمت‌ در کجاست کاین‌ دو سه‌ روز
[M2]اندرین جا نشد جمال‌افروز
[B][M1]این چه حالی و این چه ترکیبی است
[M2]این چه وضعی و این چه ترتیبی است
[B][M1]جای غمخواری از من دلریش
[M2]بر غم من فزوده‌ای غم خویش
[B][M1]گرچه چیزی ز تو نفهمیدم
[M2]به خدا کز تو سخت رنجیدم
[B][M1]چون شد آن ریوساز حیلت کر
[M2]در دل خویشتن سوار به خر
[B][M1]صیدش اندرکنار دانه رسید
[M2]تیری افکند و بر نشانه رسید
[B][M1]گفت اکنون که فحش خواهی داد
[M2]گویم این راز هرچه بادا باد
[B][M1]پای رنجش چو در میان آمد
[M2]راز پوشیده بر زبان آمد
[B][M1]داد سوگند مرد حیلت‌ساز
[M2]که زن آن راز را نگو باز
[B][M1]گفت بار نخست کاینجا من
[M2]آمدم میهمان به همره زن
[B][M1]وز تو آن حجب و شرم را دیدم
[M2]در دل خود بسی پسندیدم
[B][M1]چون که بیرون شدیم ازین خانه
[M2]شرح دادم ز بهر جانانه
[B][M1]گفتمش پند گیر ازین خانم
[M2]عقل و دانش‌پذیر ازین خانم
[B][M1]که به چندین عفاف وسنگینی
[M2]داشت زیبندگی و رنگینی
[B][M1]زن‌چو این سرزنش ز من بشنید
[M2]بی محابا به روی من بدوید
[B][M1]گفت محو جمال او شده‌ای
[M2]عاشق خط و خال او شده‌ای
[B][M1]خوردم از بهر او قسم بسیار
[M2]تاکه قانع شد وگرفت قرار
[B][M1]لیک در قلبش این ملال بماند
[M2]گفتگو طی شد و خیال بماند
[A]
[B][M1]پیش زن مدح دیگران مکنید
[M2]خوبی غیر را بیان مکنید
[B][M1]زان که جنس لطیف بیباکست
[M2]هم حسود است و هم هوسناک ست‌
[B][M1]حُسن زن گر شنید رشگ برد
[M2]حسن مرد ار شنید دل سپرد
[B][M1]بار دیگر چو آمدیم اینجا
[M2]هم‌ره هم‌، قدم زدیم اینجا
[B][M1]بازگشتیم سوی خانهٔ خوبش
[M2]دیدمش سر فکنده اندر پیش
[B][M1]الغرض چند دردسر دهمت
[M2]آخر کار را خبر دهمت
[B][M1]شد مسلم که جفت احمق من
[M2]ظن بد برده است در حق من
[B][M1]چون مرا عاشق تو یافته است
[M2]در بر شوهرت شتافته است
[B][M1]من ندانم چه گفته است آنجا
[M2]یا چه از وی شنفته است آنجا
[B][M1]لیک دانم شدند عاشق هم
[M2]هر دو از جان و دل موافق هم
[B][M1]شوهرت چو سفر نمود ز شهر
[M2]زن من هم نمود از من قهر
[B][M1]چند روزی نیافتم اثرش
[M2]ناگهان آمد از سفر خبرش
[B][M1]شد محقق که آن زن بی‌باک
[M2]همره ‌شوهرت زده است به چاک
[B][M1]نه غمم از برای خود تنهاست
[M2]بیشتر غصه‌ام برای شماست
[B][M1]شوهرت را وفا و وجدان نیست
[M2]بلکه درنده‌ایست انسان نیست
[B][M1]چون منی را چه باک گر آزرد
[M2]چون تویی را چرا ز خاطر برد؟
[B][M1]هرکه در خانه‌اش فرشته‌ایست
[M2]گر دهد دل به‌ دیو، مردم نیست
[B][M1]زن که از شوهری چو من دل کند
[M2]کی شود شوهر ترا دلبند
[B][M1]وان که ‌ازچون تو خانمی ‌شد سیر
[M2]دل به یاری دگر نبندد دیر
[B][M1]وه که دینی نماند و وجدانی
[M2]نه مسلمانی و نه انسانی
[B][M1]بس که از این دروغ‌ها پرداخت
[M2]زن بیچاره را ز پای انداخت
[B][M1]زن ز پای اوفتاد و رفت از هوش
[M2]مرد پتیاره برکشید خروش
[B][M1]آبش افشاند و برکشید لباس
[M2]سینه مالید و زد فراوان لاس
[B][M1]چون زن آمد به‌ هوش و آه کشید
[M2]خویش را در کنار فاسق دید
[B][M1]خواست زن تا به شوی نامه کند
[M2]آتش دل به نوک خامه کند
[B][M1]مرد کفتش چه می کنی ؟هشدار!
[M2]قسم خویشتن فرا یاد آر
[B][M1]چه ثمر زین شکایت آرایی
[M2]بجز از افتضاح و رسوایی
[B][M1]کاین دو تن بر من و تو می‌خندند
[M2]چون رسد نامه‌، شیشکی بندند
[B][M1]نیست ما را، به‌عین سرپوشی
[M2]چاره‌ای غیر صبر و خاموشی
[B][M1]چند روزی ‌از این حدیث گذشت
[M2]خانم از رنج و غصه ناخوش گشت
[B][M1]هیچ ننوشت بهر شوهر خویش
[M2]که از او داشت دست بر سر خویش
[B][M1]گرچه شویش نوشت نامه بسی
[M2]لیک از آنها خبر نیافت کسی
[B][M1]زان که آن نامه‌ها به ‌نام و نشان
[M2]داشت عنوان مرد بی‌وجدان
[B][M1]مرد بی‌ دین نهفت آنها را
[M2]تا ز هم بگسلد روان‌ها را
[B][M1]و آنچه از بهر زن حوالت کرد
[M2]مرد بی‌دین به‌خورد و حالت کرد
[B][M1]شد چو دیگ و چراغ زن بی‌زیت
[M2]به گروگان نهاد اثاث البیت
[B][M1]ربح سنگین و خلق بی‌انصاف
[M2]خانه گشت از اثاث منزل صاف
[B][M1]مرد بی‌دین بیامدی همه روز
[M2]چهره‌ غمگین‌ چو مردم دلسوز
[B][M1]ندبه کردی و حسب حالی چند
[M2]وام دادی به زن ریالی چند
[B][M1]چون نیامد خبر ز جانب شو
[M2]زن یقین کرد گفتهٔ یارو
[B][M1]پس زمستان رسید و برف افتاد
[M2]ماهرو در غمی شگرف افتاد
[B][M1]چون که‌از شوی‌خو وکالت‌داشت
[M2]دل به اندیشهٔ طلاق گماشت
[B][M1]نفقه و کسوه را بهانه نهاد
[M2]با جوان راز در میانه نهاد
[B][M1]وآن جوان دو روی کاغذ ساز
[M2]ساخته بود کاغذی ز آغاز
[B][M1]چون که بشنید از زن آن گفتار
[M2]گفت شرمنده‌ام از این رفتار
[B][M1]زآن که شوی فسادکامهٔ تو
[M2]کرد صادر طلاقنامهٔ تو
[B][M1]زن دلریش بی‌نوای فقیر
[M2]گشت هم‌شادمان و هم دلگیر
[B][M1]از ره رشگ و حقد و بدحالی
[M2]دلش از مهر شوی شد خالی
[B][M1]پس به محضر شدند آن دو به‌ هم
[M2]زن‌و شوهر شدند آن‌دو به‌هم
[B][M1]بعد چندی شنید بدکردار
[M2]کاینک آید ز راه‌، شوهر یار
[B][M1]آید و خانه را تهی بیند
[M2]تهی از ماه خرگهی بیند
[B][M1]پس اندک تجسس و تفتیش
[M2]می‌برد پی به قصهٔ زن خویش
[B][M1]ماجرائی بزرگ خواهد دید
[M2]دنبه را نزدگرگ خواهد دید
[B][M1]نکند لاجرم شکیبایی
[M2]می کند افتضاح و رسوائی
[B][M1]تندبادی به مغز او بوزبد
[M2]لحظه‌ای فکر کرد و چاره گزید
[A]
[B][M1]نامه‌ای ساخت پس به خط رفیق
[M2]به‌ سوی خویش کای رفیق شفیق
[B][M1]دلم از نوکری به تنگ آمد
[M2]شیشهٔ طاقتم به سنگ آمد
[B][M1]خلق یکسر فقیر و درویشند
[M2]همه در فکر چارهٔ خویشند
[B][M1]یک‌طرف مالیات قند و شکر
[M2]یک‌ طرف مالیات‌های دگر
[B][M1]بدتر از این نظام اجباری
[M2]کرده ترویج شغل بیکاری
[B][M1]بجز از چند تن امیر و وزیر
[M2]باقی خلق مفلسند و فقیر
[B][M1]ما چنین‌، شه چنان‌، وزیر چنان
[M2]کشوری موکنان و مویه کنان
[B][M1]من بر آنم که فتنه آغازم
[M2]با چنین دولتی دغل بازم
[B][M1]کرده‌ام شیخ و شاب را تحریک
[M2]شده اجرای نقشه‌ام نزدیک
[B][M1]که گروهی به‌هم شریک شوبم
[M2]همه در سلک بلشوبک شویم
[B][M1]زد ببایست در نخستین دم
[M2]این اساس پلید را بر هم
[B][M1]تو به تهران بجوی یاران را
[M2]حزب‌سازان و خفیه کاران را
[B][M1]من هم اینک ز راه می‌آیم
[M2]سرکش وکینه‌خواه می‌آیم
[B][M1]من به شورشگری زبان دادم
[M2]زن خود را طلاق از آن دادم
[B][M1]چون می انقلاب نوشیدم
[M2]از زن و بچه چشم پوشیدم
[B][M1]به تو بس اعتماد دارم من
[M2]اعتمادی زیاد دارم من
[B][M1]چون به‌خوبی ترا شناخته‌ام
[M2]راز خود با تو فاش ساخته‌ام
[B][M1]باد بر اهل دل درود و سلام
[M2]ختم شد والسلام خیر ختام
[B][M1]هشت در پاکتی از آن پاکات
[M2]کش فرستاده بود این اوقات
[B][M1]رفت و آن نامه را به صد تلبیس
[M2]داشتش عرضه بر رئیس پلیس
[B][M1]گفت‌ سوزد بدین رفیق دلم
[M2]نتوانم که دل از او گسلم
[B][M1]بایدش اندکی نصیحت کرد
[M2]نه که رسوایی و فضیحت کرد
[B][M1]زان که هرچند فتنه‌ساز بود
[M2]با منش دوستی دراز بود
[B][M1]من نوشتم بدو نصایح چند
[M2]لیک ترسم ز من نگیرد پند
[B][M1]گرچه‌ بر کار دوست ‌پرده نکوست
[M2]لیک ‌دولت ‌مهم‌تر است ‌از دوست
[B][M1]من وطن خواهم و فدائی شاه
[M2]دشمن بلشویک نامه سیاه
[B][M1]لیک مستدعیم کز‌ین ابواب
[M2]نشود مطلع کسی ز احباب
[B][M1]گر بدانند اصل مطلب چیست
[M2]وندرین کشف‌ جرم، عامل کیست
[B][M1]ذکر من ورد خاص و عام شود
[M2]زندگانی به من حرام شود
[B][M1]طمعی نیست بنده را از کس
[M2]قصد من‌ هست خدمت شه و بس
[B][M1]وین جوان مخلص شفیق منست
[M2]همه دانندکاو رفیق منست
[B][M1]لیک دزدیده‌اند هوشش را
[M2]جهل بستست چشم و گوشش را
[B][M1]بایدش پند داد و گوش کشید
[M2]لیک جرم نکرده را بخشید
[B][M1]گر نهان ماند این حکایت‌ها
[M2]کرد خواهم به شاه خدمت‌ها
[B][M1]رفت و آسود مرد وجدانکار
[M2]تار بگرفت و خواند این اشعار
[A]
[B][M1]مرد باید که دل دژم نکند
[M2]زندگی‌صرف‌رنج وغم نکند
[B][M1]از کم و کیف کارهای جهان
[M2]یکسر مو زکیف کم نکند
[B][M1]در ره نفع خود کند خدمت
[M2]خدمت خلق یک قلم نکند
[B][M1]ور قسم خورد و توبه کرد ز می
[M2]تکیه برتوبه وقسم نکند
[B][M1]گر ستم کرد برکسی، چه زیان
[M2]برخود وعشق خود ستم نکند
[B][M1]جز به پیش صراحی و ساقی
[M2]پیش کس‌پشت خویش خم نکند
[B][M1]زندکی‌حرب‌ و حرب ‌هم خدعه‌است
[M2]مرد دانا ز خدعه رم نکند
[B][M1]حرف جزء هواست‌، مرد قوی
[M2]اعتنائی به مدح و ذم نکند
[B][M1]خلق گر کند نیم و نیم غنم
[M2]گرگ دلسوزی از غنم نکند
[B][M1]وقت راز و نیاز، قبلهٔ خویش
[M2]جزیکی نازنین صنم نکند
[B][M1]تا توان بود خوش‌، جفا نکشد
[M2]تا توان گفت لا، نعم نکند
[B][M1]جز به شکرلبان درم ندهد
[M2]جز به مه‌طلعتان کرم نکند
[B][M1]با رفیقی کزو امیدی نیست
[M2]نه رفاقت که یاد هم نکند
[B][M1]عقلاگفته‌اند پیش از ما
[M2]نم شود هرکسی که نم نکند
[B][M1]آن سفرکرده چون ز راه رسید
[M2]قصهٔ او به سمع شاه رسید
[B][M1]چند جاسوسش از پس افکندند
[M2]بیدرنگش به محبس افکندند
[B][M1]پس شش مه سؤال و استنطاق
[M2]نیمه‌جان‌، نیمه کور و نیمه‌چلاق
[B][M1]آخر کارش به ضرب وشتم کشید
[M2]پس به دیوانسرای حرب کشید
[B][M1]شد به دیوان حرب مظلمه‌اش
[M2]کرد آن محکمه محاکمه‌اش
[B][M1]چون نبد مدرکی جزآن مکتوب
[M2]اختر هستیش نکرد غروب
[B][M1]لیک شد خلع از شئون نظام
[M2]بعدازآن‌حبس‌شدسه‌سال تمام
[B][M1]چون به محبس نشست بیچاره
[M2]گشت جویا ز جفت آواره
[B][M1]داد پیغام تا مگر یارش
[M2]آید آنجا ز بهر دیدارش
[B][M1]رهن بنهد ز خانه اسبابی
[M2]بهر او نانی آرد و آبی
[B][M1]رفت مردی و ماجرا پرسید
[M2]خانه را از نگار خالی دید
[B][M1]گشت لختی از این‌ور و آن‌ور
[M2]کرد پرسش از این در و آن در
[B][M1]عاقبت قصه را بدست آورد
[M2]بهر بیچاره سر شکست آورد
[B][M1]مرد باور نکرد مطلب را
[M2]وان حکایات نامرتب را
[B][M1]بستن را چنین تسلی داد
[M2]وین‌چنین نزد خویش فتوی داد
[B][M1]کاین سخن‌ها همه گزاف بود
[M2]کاهل ازکارها معاف بود
[B][M1]یا نرفت از پی رسالت من
[M2]یا ندادند رخصت رفتن
[B][M1]خفت بر ژنده بالش و بستر
[M2]ساخت با نان وآش قصرقجر
[A]
[B][M1]داشت همسایه‌ای به حبس مقیم
[M2]پیرمردی بزرگوار و حکیم
[B][M1]پیرشد با جوان رفیق شفیق
[M2]که‌ به حبس اندرون خوشست رفیق
[B][M1]بود ساباطی اندران رسته
[M2]از دو سو سمج‌های در بسته
[B][M1]بود هر لانه جای محبوسی
[M2]هر اطاقی سرای مایوسی
[B][M1]یک دو ساعت ز روز بهر نشاط
[M2]گرد گشتندی اندر آن ساباط
[B][M1]چون که بودند هر دو هم‌آخور
[M2]زود با یکدگر اُ‌قر
[B][M1]پیر پرسید شرح حال جوان
[M2]کرد او شرح حال خویش بیان
[B][M1]گفت بنگر به بیگناهی من
[M2]جرم ناکرده روسیاهی من
[B][M1]پیر گفتش که بیگناه نه‌ای
[M2]جرم ناکرده روسیاه نه‌ای
[B][M1]اولین جرمت آن که بی‌سببی
[M2]بی‌دل‌آزایئی و بی‌غضبی
[B][M1]دست شستی ز دوستان قدیم
[M2]سر سپردی به نورسیده ندیم
[B][M1]دومین جرمت آن که بی‌دینی
[M2]یار بگرفتی و بد آئینی
[B][M1]هرکه آیین و دین نداند چیست
[M2]حق صحبت یقین نداند چیست
[B][M1]سه دگر جرمت آن که آن کس را
[M2]آن رفیق جدید نورس را
[B][M1]راه دادی به خانه در بر خویش
[M2]آشنا ساختی به همسرخویش
[B][M1]برهمن را بر صنم بردی
[M2]کرک را همسر غنم کردی
[B][M1]چارمین‌، در مسافرت زن را
[M2]بنهادی به خانهٔ تنها
[B][M1]پنجمین آن که کارخانهٔ خویش
[M2]بسپردی به مرد زشت اندیش
[B][M1]بنهادی ز جهل بی‌اکراه
[M2]دنبه را در برابر روباه
[B][M1]آن که وجدان بدیل دین دارد
[M2]عشق را کی حرام انگارد؟
[B][M1]چون شود عاشق زنی زیبا
[M2]کی نماید ز شرح عشق ابا
[B][M1]چون که اظهار عشق خویش نمود
[M2]لابه و لاف‌ها بر آن افزود
[B][M1]دل زن را ز جای برباید
[M2]عاقبت بر مراد چیر آید
[B][M1]زن و مردی قرین یکدیگر
[M2]خانه خالی و شوی رفته سفر
[B][M1]قصهٔ عشق و عاشقی به میان
[M2]در میانه چه می کند وجدان
[B][M1]هست وجدان ترازویی موزون
[M2]به نهانخانهٔ خیال درون
[B][M1]پارسنگش دل هوسناک است
[M2]نیز شاهینش نفس بیباک است
[B][M1]هرچه می‌خواهد اندر آن خانه
[M2]سنجد از بهرخویش و بیگانه
[B][M1]ور ملامت کندش نفس شریف
[M2]نفس اماره‌اش دهد تسویف
[B][M1]شهوت و کین و حرص خودکامه
[M2]غااب آید به نفس لوامه
[B][M1]زآن که بی‌شبهه مرد وجدانی
[M2]هست همدستشان به پنهانی
[B][M1]گر حکیمی و گر خردمندی
[M2]نگراید سوی خطا چندی
[B][M1]تا نگویی مطیع وجدان است
[M2]کاو مطیع اصول عرفانست
[B][M1]تا بود اصل زندگی زر و زور
[M2]تابود زن‌ضعیف‌ومرد غیور
[B][M1]تا بود خانواده و زیور
[M2]صد هزاران تجملات دگر
[B][M1]هست واجب معاد و برزخ هم
[M2]هست لازم بهشت و دوزخ هم
[B][M1]دین و ایمان و عفت است ضرور
[M2]شرم‌و تقوی‌و غیرت‌است ضرور
[B][M1]ور زر و زیور از میانه برفت
[M2]نظم نوآمد و بهانه برفت
[B][M1]دین و وجدان یکان یکان برود
[M2]وین خرافات از میان برود
[B][M1]لیک تا زر بود مرام جهان
[M2]زرپرستی بود نظام جهان
[B][M1]چانه بیهوده می‌زند وجدان
[M2]هیچ کاری نمی‌کند وجدان
[B][M1]کی فرو چه رود پسندیده
[M2]با چنین ریسمان پوسیده
[B][M1]ور یکی شد، هزار می‌نشود
[M2]به یکی گل بهار می‌نشود
[B][M1]زان که خوی بهیمه در کار است
[M2]خود فروشنده‌ خود خریدار است
[B][M1]بشنو این نکته را و دار بهٔاد
[M2]ور ز من نشنوی شنو ز استاد
[B][M1]« کانچه را نام کرده‌ای وجدان
[M2]چیست جز باد کرده در انبان
[B][M1]نیک بنگر بدو که بی کم و بیش
[M2]چون ‌هریسه است‌ و آبدیده ‌سریش
[B][M1]چون کشی‌، ریش احمق است دراز
[M2]ور رها شد درازیش به دو قاز
[B][M1]شیر بر غرم‌ چون برد دندان
[M2]هیچ دانی چه گوبدش وجدان
[B][M1]گوبد ای شاه دد هماره بزی
[M2]نوش خور نوش ‌و شادخواره بزی
[B][M1]زان که زبن غرم گول اشتر دل
[M2]چون کنی طعمه‌ای شه عادل
[B][M1]عمل هضم دد! به معدهٔ میر
[M2]شیر سازی کند از این نخجیر
[B][M1]کار صید از تو نز ره‌بازبست
[M2]بلکه از دام‌، شاه ددسازیست
[B][M1]زن جولا چو برکشد بکتاش
[M2]باز وجدان بدو زند شاباش
[B][M1]گویدش این نگار جانانه
[M2]اندر آن تنگ و تار وبرانه
[B][M1]نه خورش داشتی نه جامهٔ گرم
[M2]شوی نیز از رخش ببردی شرم
[B][M1]هر دو رستند ازین جوانمردی
[M2]این یک از درد و آن ز بی دردی
[B][M1]آری این اوستا به هر نیرنگ
[M2]از یکی خم برآورده ده رنگ
[B][M1]زرد ازو جوی و زعفرانی بین
[M2]سرخ ازو خواه و ارغوانی بین
[B][M1]دهدت زین خم ار کند آهنگ
[M2]نیست بالاتر از سیاهی رنگ‌»
[A]
[B][M1]یار جست از حکیم زندانی
[M2]سبب حبس او به پنهانی
[B][M1]که تو با این فضیلت و آداب
[M2]از چه افتاده‌ای در این گرداب
[B][M1]پاسخش داد پیر دانشمند
[M2]که مرا هم خطا به دام افکند
[A]
[B][M1]خواندم ‌اندر حدیث « کنفوسیوس‌»
[M2]داستانی به طبع‌ها مانوس
[B][M1]روزی آن رهبر نکوکاران
[M2]به رهی می گذشت با یاران
[B][M1]دید صیادی اندر آن رسته
[M2]مرغکی چند را به‌هم بسته
[B][M1]می‌نهد جفت جفت در قفسی
[M2]مرغکان می‌زنند بال بسی
[B][M1]هر دمی مرغکان برآشوبند
[M2]خویش را برقفس همی کوبند
[B][M1]پس اندیشه و درنگ زیاد
[M2]گفت دانای چین بدان صیاد
[B][M1]کانچه در جمع مرغکان بینم
[M2]همه را نورس و جوان بینم
[B][M1]چیست موجب که این گروه اسیر
[M2]در میانشان نه کامل است و نه پیر
[B][M1]گفت صیاد کای حکیم همام
[M2]پیر مرغان نیوفتند به دام
[B][M1]دام بینند و ز آن حذر گیرند
[M2]دانه بینند و طمع برگیرند
[B][M1]و آن جوانان که همره پیران
[M2]راهجویان شوند و پرگیران
[B][M1]همه از برکت بزرگتران
[M2]تجربت دیدگان و راهبران
[B][M1]برهند از مخاطرات عظیم
[M2]وز مضایق برون روند سلیم
[B][M1]لیک آنان که خودسرند و جهول
[M2]پند پیران نمی کنند قبول
[B][M1]خودسرانه به هر طرف پویان
[M2]همه «‌آوی الی‌الجبل‌» گویان
[B][M1]در جوانی به غم دچار شوند
[M2]بستهٔ دام روزگار شوند
[B][M1]به غم و غصه مبتلا گردند
[M2]صید سرپنجهٔ بلا گردند
[B][M1]ناگه اندر میان آن تقریر
[M2]دید استاد بسته مرغی پیر
[B][M1]رو به‌ صیاد کرد و گفت این چیست
[M2]مگر این مرغ پیر و کامل نیست‌؟‌!
[B][M1]گفت صیاد کاین ز بخت سیاه
[M2]رفته با نورسان ز غفلت راه
[B][M1]پیر سر، جسته از جوانی کام
[M2]با جوانان و نوخطان زده گام
[B][M1]چون ره تجربت نهاده ز دست
[M2]شده پیرانه سر به غم پابست
[B][M1]من چوآن مرغ پیر، خام شدم
[M2]با جوانان به سوی دام شدم
[B][M1]بودم از قاضیان عضو تمیز
[M2]داشت دولت مرا بزرگ و عزیز
[B][M1]روزی از روزها ز بخت سیاه
[M2]چند دهقان درآمدند ز راه
[B][M1]از ولایت به ری روان گشتند
[M2]در بر بنده میهمان گشتند
[B][M1]حاکم روستا ز فرط غرور
[M2]ملکشان را گرفته بود به زور
[B][M1]همگی از تعدی سرتیپ
[M2]داده بودند محضری ترتیب
[B][M1]لابه کردند نزد من یکسر
[M2]تا سجلی کنم در آن محضر
[B][M1]من نادان ز فرط نادانی
[M2]غافل از رازهای پنهانی
[B][M1]خالی الذهن و حسبهٔ‌لله
[M2]چون که بودم در آن قضیه گواه
[B][M1]بنوشتم گواهی خود را
[M2]رقم رو سیاهی خود را
[B][M1]شاد گشتند آن کشاورزان
[M2]کان‌چنین تحفه یافتند ارزان
[B][M1]به گمانشان که این بزرگ سجل
[M2]خرشان را برون کشد از گل
[B][M1]لیک غافل کزین گناه گران
[M2]خر دیگر فزوده شد به خران
[B][M1]قصه کوته چو دید شخص امیر
[M2]در مجلتا گواهی من پیر
[B][M1]گفت کاین پیرمرد احمق کیست‌؟
[M2]او اگر شاهد است قاضی نیست‌!
[B][M1]قاضی جیره‌خوار بی‌تدبیر
[M2]کاو شهادت دهد به ضد امیر
[B][M1]نیستیم از قضاوتش راضی
[M2]خر جولا به از چنین قاضی
[B][M1]بنده را از مقام عز و جلال
[M2]حبس کردند در جوار مبال
[B][M1]چون نمایم کلاه خود قاضی
[M2]نیستم زبن قضیه ناراضی
[B][M1]حق همین است اگرچه باشد تلخ
[M2]به شقاوت کشد قضاوت بلخ
[A]
[B][M1]ظالمی داشت زر برون ز حساب
[M2]شب‌ نمی‌شد ز بیم‌ دزد به‌ خواب
[B][M1]با چنان مال و ثروت هنگفت
[M2]خواست گنجینه‌ای کند بنهفت
[B][M1]تا سویش دزد راهبر نشود
[M2]هیچ کس را از آن خبر نشود
[B][M1]پس پژوهنده شد ز معماری
[M2]خواست مردی امین و دین‌داری
[B][M1]که به تدبیر گنج‌خانه ی خویش
[M2]راز با وی گذارد اندر پیش
[B][M1]نیک‌مردان شهر و دینداران
[M2]اوستادان کار و معماران
[B][M1]چون ز مقصود شه شدند آگاه
[M2]رخ نهفتند یک یک از در شاه
[B][M1]خشمگین شد ملک ازآن رفتار
[M2]دادشان گوشمال‌ها بسیار
[B][M1]برخی از قهر او شدند زبون
[M2]برخی از شهر او شدند برون
[B][M1]زان میان طامعی اسیر هوا
[M2]تازه کاری جسور و بی‌پروا
[B][M1]محنت همگنان غنیمت جست
[M2]گفت من سازم این طلسم درست
[B][M1]گشت نزدیک شاه و یافت قبول
[M2]کار بگرفت پیش‌، مرد فضول
[B][M1]شه بر او خواند آفرین بسیار
[M2]دست و بالش فراخ کرد به کار
[B][M1]همه را دور ساخت از در شاه
[M2]گشت خود پیشکار و یاور شاه
[B][M1]گشت معروف نزد همکاران
[M2]نیز محسود شد بر یاران
[B][M1]از کفایت بلند شد شأنش
[M2]گشت اکفی الکفات عنوانش
[B][M1]اوستادان شهر خوار و نفور
[M2]همه در بی‌کفایتی مشهور
[B][M1]قرب ده سال برد سعی به کار
[M2]تا که شد گنج‌خانه‌ها طیار
[B][M1]گنج‌ها در نهان گذارده شد
[M2]گشت یک چار و چار چارده شد
[B][M1]بست سیصد طلسم بر هر گنج
[M2]برد از هر دری هزاران رنج
[B][M1]قفل‌ها در بلند و پست نهاد
[M2]رمزها درگشاد و بست نهاد
[B][M1]خود به تنها ز فرط عیاری
[M2]هیچ کس را نداده همکاری
[B][M1]گشت محرم در آن نهانخانه
[M2]ایمن از چشم خویش و بیگانه
[B][M1]کار از پیش برد و کرد تمام
[M2]غافل از حیله‌بازی ایام
[B][M1]مرد ظالم چو گنج ساخته دید
[M2]زبر لب بر سفاهتش خندید
[B][M1]در یکی زان طلسم‌هاش انداخت
[M2]کار ابله در آن طلسم بساخت
[B][M1]مرد ناآزموده در آن بند
[M2]این سخن می‌سرود و جان می‌کند
[B][M1]آن که با شیر شرزه آمیزد
[M2]خون خود را به رایگان ریزد
[B][M1]هرکه با ظالمان بود کارش
[M2]حق بدیشان کند گرفتارش
[B][M1]از بزرگان انگلیس تنی
[M2]رانده در زیر تیغ‌، خوش سخنی
[B][M1]«‌وای آن کس که در بسیط جهان
[M2]تکیه سازد به قول پادشهان‌»
[B][M1]ای که داری خبر ز سر ملوک
[M2]سزد ار خویش را بسازی سوک
[B][M1]شاه شیر است‌، نزد شیر مرو
[M2]ور روی سوی او دلیر مرو
[A]
[B][M1]چون ‌ز حبس ‌جوان ‌سه سال گذشت
[M2]مدت حبس او ، به آخر گشت
[B][M1]تاخت بیرون ز حبس بیچاره
[M2]بی‌سرانجام و عور و آواره
[B][M1]خانه بر باد و زن طلاق و فقیر
[M2]بی‌نصیب از نقیر و از قطمیر
[B][M1]یکی از دوستان رسیدش پیش
[M2]مرد ازوجست‌حال‌همسرخوا
[B][M1]گفت دادی طلاق و شوی گرفت
[M2]چندگاهی ز خلق روی گرفت
[B][M1]رفت شویش شبی به مهمانی
[M2]شب سیه بود وسرد و بارانی
[B][M1]بستر خود به زیر طاقی برد
[M2]طاق بر وی فتاد و بیدین مرد
[B][M1]مَرد مُرد و ضعیفه​ی مسکین
[M2]گشت‌در «شهر نو» کرایه‌نشین
[B][M1]شد از این داستان دلش به ‌دو نیم
[M2]تاخت نزدیک دوستان قدیم
[B][M1]دید آن‌ جمله مردمی شده‌اند
[M2]صاحب‌خانه و زن و فرزند
[B][M1]همه فارغ ز رادع و زاجر
[M2]آن یکی کاسب آن یکی تاجر
[B][M1]چون رفیق قدیم را دیدند
[M2]چون گل نوشکفته خندیدند
[B][M1]رحم کردند بر ندامت او
[M2]شکرکردند بر سلامت او
[B][M1]جان و کالا و مسکنش دادند
[M2]به از اول یکی زنش دادند
[B][M1]ساختندش شریک در مکسب
[M2]کاسبی گشت صاحب منصب
[B][M1]پشت پا زد به خدمت دولت
[M2]کند دندان ز نعمت دولت
[A]
[B][M1]هرکه عرض کسان دهد بر باد
[M2]دهر عرضش به باد خواهد داد
[B][M1]فیلسوفی عظیم و دانشمند
[M2]می‌شنیدم که گفت با فرزند
[B][M1]بهتر است از برای مرد جوان
[M2]یک درم دین ز صد درم وجدان
[B][M1]دیو وجدان هزار سر دارد
[M2]هر سری نغمهٔ دگر دارد
[B][M1]چون که وجدان چنین بود یاران
[M2]وای بر حال مرد بی‌وجدان
[B][M1]که نه دین دارد و نه وجدان هم
[M2]نیست او کافر و مسلمان هم
[A]
[B][M1]تا که سرمایه یافت آزادی
[M2]شد تجارت اساس آبادی
[B][M1]پادشاهان و صاحبان نفوذ
[M2]جمله گشتندکشته یا مأخوذ
[B][M1]مبتذل گشت اصل و عرق و نژاد
[M2]بی اثرماند خلق وخوی ونهاد
[B][M1]سیم و سرمایه شد به عالم چیر
[M2]گشت سرمایه‌دارگرد و دلیر
[B][M1]دین که هم‌کاسهٔ سیاست بود
[M2]قوّت بازوی ریاست بود
[B][M1]از سیاست به قهر گشت جدا
[M2]ماند دین خالص از برای خدا
[B][M1]مقتدر شد چو گشت همپایه
[M2]صنعت و علم و کار و سرمایه
[B][M1]شرکت علم و سیم و صنعت و کار
[M2]برد آب اعاظم و اخیار
[B][M1]ز انقلابات مدهش خونین
[M2]عامه برد آبروی دولت و دین
[B][M1]اسقفان در تکاپو افتادن
[M2]پادشاهان به زانو افتادند
[B][M1]گشت آزاد فکر و اندیشه
[M2]قلم ونطق وحرفت وپیشه
[B][M1]پیش از این علم خاص ملا بود
[M2]زندگی بستهٔ کلیسا بود
[B][M1]کرد ازین انقلاب‌های درشت
[M2]عامه بر مردم کلیسا پشت
[B][M1]علم‌ها ز انحصار بیرون شد
[M2]زندگی زان حصار بیرون شد
[B][M1]پرده‌ها بود بر سر هرکار
[M2]پرده درگشت خامهٔ سحار
[B][M1]نقل الحاد وکفر بی‌بزه گشت
[M2]زندگانی جدید و بامزه گشت
[B][M1]از میان رفت عصر اشرافی
[M2]راه سرمایه‌دار شد صافی
[B][M1]دانش‌وفضل‌وهوش‌و عرق‌و نژاد
[M2]پیش زر ناف بر زمین بنهاد
[B][M1]هرکه‌ زر داشت‌ شد شریف‌ و عزیز
[M2]وآن که بی‌چیز بود شد ناچیز
[B][M1]هنر و علم و حیلت و تزوبر
[M2]دولت و دین و شاه ومیر و وزپر
[B][M1]شده هریک عبید سرمایه
[M2]بندهٔ زرخرید سرمایه
[B][M1]کشت مرسل یکی بزرگ رسول
[M2]معجز او نگاهداری پول
[B][M1]سه اقانیم‌ روشنش به جهان
[M2]هست عقل و تمدن و وجدان
[B][M1]سپه او گروه کارگران
[M2]ملک گیرد بدین سپاه گران
[B][M1]سر ز خاور به نیمروز افراخت
[M2]باختر برد و بر خراسان تاخت‌
[B][M1]عالم از یمن این بزرگ استاد
[M2]گشت خالی ز دین و اصل و نژاد
[B][M1]بر ضعیفان درازدستی ازوست
[M2]ماده و ماده‌پرستی ازوست
[B][M1]مردمی رخت بست و همدردی
[M2]غیرت و عفت و جوانمردی
[B][M1]زر مهیا نمود و چید بساط
[M2]تا کند عیش‌ و نوش‌ و رقص‌ و نشاط
[B][M1]هیچش‌ از عیش‌ و کیف‌ رادع‌ نیست
[M2]به زن و مرد خوبش قانع نیست
[B][M1]بسته ی وهم وبندهٔ عصب است
[M2]خود سراپای‌ شهوت‌ و غضب است
[B][M1]کارفرما ز پرخوری رنجور
[M2]کارگر شد گرسنه جانب گور
[B][M1]چند سرمایه‌دار بی‌وجدان
[M2]در جهان گشته صاحب فرمان
[B][M1]یک‌دو قارون به تخت بخت مقیم
[M2]ربخته خون صد هزار کلیم
[B][M1]الغرض این اساس خودبینی
[M2]اصل وجدان‌کشی و بی‌دینی
[B][M1]می کشدکار را به جای دگر
[M2]آید از نای‌ها نوای دگر
[B][M1]کارگر شد سپاه صاحبکار
[M2]سپهی لخت و خسته و بیمار
[B][M1]لاجرم متحد شوند همه
[M2]کار را مستعد شوند همه
[B][M1]چون فقیران شوند با هم یار
[M2]مالداران شوند بی کس و کار
[B][M1]بود دین تسلیت‌فزای فقیر
[M2]مانع خشم جانگزای فقیر
[B][M1]تا شریعتمدار در همه کار
[M2]بود همدست عمدهٔ التجار
[B][M1]می‌نمودند کُرکُری همگی
[M2]تا بدین حد نبود بی‌مزگی
[B][M1]حاجی داغ کرده پیشانی
[M2]پیرو سنت مسلمانی
[B][M1]توشه بردی برای پیری چند
[M2]دست بگرفتی ازفقیری چند
[B][M1]گهی ‌از صدق مسجدی‌ می‌ساخت
[M2]گاه حمام وقف می‌پرداخت
[B][M1]تا به مسجد کند نماز، فقیر
[M2]خواهد از مومنان نیاز، فقیر
[B][M1]پس شود همعنان همخوابه
[M2]هر سحر رایگان به گرمابه
[B][M1]سیر بودند منعم و بی‌چیز
[M2]مرد درونش لات بود وتمیز
[B][M1]لیکن امروز مرد دولتمند
[M2]غالباً ملحدیست بی‌مانند
[B][M1]نه ز وَجه حرام دارد دست
[M2]نه به نفع وطن بود پابست
[B][M1]نه به‌عنوان خمس و مال امام
[M2]به کسی می‌کند جوی اکرام
[B][M1]تا بدانجا برد مروت را
[M2]که خورد مالیات دولت را
[B][M1]همچو موش است رهزن خانه
[M2]یا که دلال مال بیگانه
[B][M1]می کند از تجملات فرنگ
[M2]شهر را پر متاع رنگارنگ
[B][M1]گر بپرسی که چیست آئینت
[M2]یا چه باشد به‌راستی دینت
[B][M1]گوبدت هست دین من وجدان
[M2]لیک وجدان کجا و این حیوان
[A]
[B][M1]تیر و مرداد هم به بنده گذشت
[M2]مدت حبس من تمام نگشت
[B][M1]آب شد برف قلهٔ توچال
[M2]یخ فراوان نماند در یخچال
[B][M1]خنکی‌های قوم لیک بجاست
[M2]وز دل سردشان عناد نکاست
[B][M1]شد هوا گرم و گرم شد محبس
[M2]پخته گشتند مرغ‌ها به قفس
[B][M1]دم به دم محبسی به حبس رود
[M2]لیک محبس فراخ‌تر نشود
[B][M1]حبسگاه موقتی تنگ است
[M2]همه‌جا بین حبسیان جنگ است
[B][M1]در اطاقی که پنج شش گز نیست
[M2]شصت‌ و نه‌ محبسی نماید زیست
[B][M1]همه عریان ز شدت تب و تاب
[M2]گرد هم درتنیده چون گرداب
[B][M1]پیر هفتاد ساله در ناله
[M2]همدمش طفل یازده ساله
[B][M1]آن‌یکی دزد و آن دگر جاسوس
[M2]وآن دگر، پار بوده نوکر روس
[B][M1]آن یکی کرده با زنش دعوا
[M2]آن دگر قرض خود نکرده ادا
[B][M1]آن یکی هست مفلس ومفلوک
[M2]سند تابعیتش مشکوک
[B][M1]دگری گفته من طلا دارم
[M2]در دل خاک گنج‌ها دارم
[B][M1]لیک در پای میز استنطاق
[M2]کرده حاشا ز فرط جهل و نفاق
[B][M1]نک دو سال‌ است کاندرین دهلیز
[M2]می کند جان و می‌خورد مهمیز
[A]
[B][M1]شب بدیدم در آن سرا تختی
[M2]پهلوی تخت‌، مرد بدبختی
[B][M1]گفتم این تازه کیست گشته پدید
[M2]گفت شخصی‌: مؤسس ناهید
[B][M1]روز دیگر ز تنگی مسکن
[M2]گشت ناهید همط‌ویلهٔ من
[B][M1]گفتمش‌: السلام رند دغا
[M2]توکجا این حساب‌ها زکجا
[B][M1]گر کسی گوهر مدیحی سفت
[M2]گه گهی هم حقیقتی می‌گفت
[B][M1]توکه پا تا به سر مدیح شدی
[M2]صاحب منطق فصیح شدی
[B][M1]پهلوی را به عرش بنشاندی
[M2]هم خدا هم پیمبرش خواندی
[B][M1]خوب تشخیص داده بودی تو
[M2]پا به قرص ایستاده بودی تو
[B][M1]با تو آخر چرا چنین کردند
[M2]چوب قهرت درآستین کردند
[B][M1]گفت من نیز چون تو حیرانم
[M2]سبب حبس خود نمی‌دانم
[B][M1]نامه‌ام بود مدتی توقیف
[M2]تا برفت ازمیان بزرگ حریف
[B][M1]چون که تیمورتاش گشت نگون
[M2]ماه من آمد از محاق برون
[B][M1]نشرکردم شماره‌ای سه چهار
[M2]سر به‌سر مدح شاه دولتیار
[B][M1]باز هم تر شد از قضا درِ من
[M2]به وبال اوفتاد اختر من
[B][M1]در شمیران خزیده بودم من
[M2]پای منقل لمیده بودم من
[B][M1]می‌نمودم حساب آینده
[M2]کلکم گشت ناگهان کنده
[B][M1]گشته با ما شریک زندانی
[M2]یک نفر نایب خراسانی
[B][M1]گرچه خود نایب پلیس است او
[M2]با من این روزها انیس است او
[B][M1]زن روسی گرفته در مشهد
[M2]مورد سوء‌ظن شدست و حسد
[B][M1]اینک او را به ری کشاندستند
[M2]وندرین حجره‌اش نشاندستند
[B][M1]کار او شاهنامه است و دعا
[M2]آن برای خود این برای خدا
[B][M1]چون خراسانی و پدردار است
[M2]بر دلم حشر او نه دشخوار است
[B][M1]هرکه از مردم خراسانست
[M2]دارمش دوست گرچه افغانست
[B][M1]زان که افغانی و تخاری‌زاد
[M2]همه ایرانی‌اند و پاک نژاد
[B][M1]دین جدا کردمان ز یکدیگر
[M2]لعن حق باد بر نفاق بشر
[A]
[B][M1]گرچه‌زرتشت‌از خراسان خاست
[M2]دین زرتشت از خراسان کاست
[B][M1]مردم کابل و تخارستان
[M2]گوزکانان و غور و غرشستان
[B][M1]بگزیدند کیش بودا را
[M2]بردریدند زند و استارا
[B][M1]مردم تورفان‌ و فرغانی
[M2]بگرفتند مذهب مانی
[B][M1]طوس‌ و باورد و رخّج و گرگان
[M2]نیمروز و عراق و ماه و مغان
[B][M1]دین پیشینه را بسر بردند
[M2]چار اخشیج‌ا را نیازردند
[B][M1]اورمزد بزرگ را خواندند
[M2]آفرین‌ها بر ایزدان راندند
[B][M1]وندرین ملک هر سه آتشگاه
[M2]قبلهٔ خلق گشت سوی اله
[B][M1]آذرآبادگان‌ مزیّن شد
[M2]در وی آذرگشسب‌ روشن شد
[B][M1]و آذرخوره شد به پارس مکین
[M2]در نشابور آذر برزبن‌
[B][M1]در دگر شهر و قریه با اکرام
[M2]پرتو افکند آذر بهرام‌
[B][M1]لاجرم این نفاق دیرینه
[M2]شد درختی و بار آن کینه
[B][M1]خلق ایران شدند به سه فریق
[M2]شمن‌ و زردهشتی و زندیق
[B][M1]دین زردشت چون اساسی بود
[M2]روشی متقن و سیاسی بود
[B][M1]اندر او جلوه کرد ایرانی
[M2]چیره شد بر دوکیش عرفانی
[B][M1]که در آن هر دوکیش صوفی‌وار
[M2]بود تجرید و حاصل‌،‌ترک کار
[B][M1]مرکزیت به غرب کشور تاخت
[M2]شرق را تابع و مسخر ساخت
[B][M1]مشرق از جهل کیش بودایی
[M2]شد به یغمای قوم صحرایی‌
[B][M1]گاه شد عرضگاه لشکر هون‌
[M2]گه ز هیتال ‌شد خراب و زبون
[B][M1]پس به ایران بتاخت جیش عرب
[M2]روز زرتشتیان رسید به شب
[B][M1]شد نفاق جماعت زندیق‌
[M2]کاربرداز رهزنان فریق
[B][M1]خصم را ره به خانمان دادند
[M2]ره و چه را بدو نشان دادند
[B][M1]بود در نهب تخت و تاج کیان
[M2]یزک تازیان ز مانو‌یان
[B][M1]سرخ‌پوشان مزدکی آیین‌
[M2]شده یار عرب به جستن کین
[B][M1]زبن سبب شده سپاه مزدایی
[M2]صید لشکر کشان صحرایی
[B][M1]همه در کار زار کشته شدند
[M2]جمله ‌با خاک‌ و خون ‌سرشته ‌شدند
[B][M1]و آن بنای بلند داد نهاد
[M2]شد ز بیداد همگنان بر باد
[B][M1]شاه ‌ایران سوی خراسان تاخت
[M2]سوی‌ دژخیم‌ خود هراسان تاخت
[B][M1]شد به مانند داریوش سوم
[M2]در خراسان شکار آن مردم
[B][M1]کیش بودا ز طبع ایرانی
[M2]ساخت پتیاره دیو تورانی
[B][M1]در زمان خلافت خلفا
[M2]همچنان بود این نقار بجا
[A]
[B][M1]شد چو محمود غزنوی سوی ری
[M2]مردم ری شدند تابع وی
[B][M1]شهر بی‌جنگ وکینه شد تسلیم
[M2]زان که بودند مردمان حکیم
[B][M1]لیک شه دارها بپا فرمود
[M2]بر حکیمان ری جفا فرمود
[B][M1]بر در ری دویست دار افراشت
[M2]کرد بر دار هرکه نامی داشت
[B][M1]وز حکیمان و از خردمندان
[M2]کرد خلقی عظیم در زندان
[B][M1]همه در قلعه‌ها هلاک شدند
[M2]خاک بودند و باز خاک شدند
[B][M1]«‌فرخی‌» فتح ری به‌نظم آورد
[M2]در رهش فرش تهنیت گسترد
[B][M1]وز سخن‌های «‌فرخی‌» پیداست
[M2]کاین جفاهای بی‌عدد زکجاست
[B][M1]مردم رازی و عراقی را
[M2]بجز اقلیم شرق باقی را
[B][M1]قرمطیشان گهی نهاده لقب
[M2]گاه بی‌دین وگاه بد مذهب
[B][M1]همه را خوانده مستحق دمار
[M2]لایق تیغ تیز و درخور دار
[B][M1]بد در آن سال مرگ زاینده
[M2]میر غزنی عظیم نالنده
[B][M1]مرض سل گرفته حلقومش
[M2]کرده از خورد و خفت محرومش
[B][M1]با چنان دردهای بی‌درمان
[M2]داد بر قتل عالمی فرمان
[B][M1]درد خود را ز کینه درمان یافت
[M2]پس به ‌غزنی رسید و فرمان یافت
[B][M1]داشت در سینه کین دیرینه
[M2]دیر پاید چوکهنه شد کینه
[B][M1]خواست زان قتل عام، قرب خدای
[M2]وای ازین قربه الی الله وای
[B][M1]کینهٔ زردهشتی و شمنی
[M2]شد مبدل به شیعی و سنی
[B][M1]«‌سه سبدگل‌» کتاب بودا بود
[M2]زآن زردشتیان «‌اوستا» بود
[B][M1]«‌سه سبد گل‌» میان ناصبیان
[M2]گشت بوبکر و عمّر و عثمان
[B][M1]نیز نزدیک شیعه شد، حیدر
[M2]بدل زردهشت پیغمبر
[B][M1]همچو زردشت کز خراسان‌خاست
[M2]کار شیعی شد از خراسان راست
[B][M1]بود بومسلم خراسانی
[M2]یکی از شیعیان ایرانی
[B][M1]چون که بد شیعه احمد سفاح
[M2]کرد خون بنی‌امیه مباح
[B][M1]مام مامون هم از خراسان بود
[M2]از دهاقین گوزکانان بود
[B][M1]خون مامون به سوی مام کشید
[M2]در خراسان‌، از آن مقام گزید
[B][M1]در خراسان چو بود شیعه فزون
[M2]شد هوادار شیعیان مأمون
[B][M1]جانشین ساخت پور موسی را
[M2]کرد رایج شعار خضرا را
[B][M1]از خراسانیان حمایت یافت
[M2]جای بر مسند خلافت یافت
[B][M1]چون‌ به ‌شاهی‌ رسید و گشت قوی
[M2]کرد تروبج مذهب علوی
[B][M1]باز چون مهد شیعه گشت عراق
[M2]کیش سنت به شرق کرد اشراق
[B][M1]سر بسر مردمان آن اقلیم
[M2]همچو زردشتیان عهد قدیم
[B][M1]که گزیدند از لجاج و خری
[M2]«‌سبد گل‌» به سرو کاشمری
[B][M1]متعصب شدند در سنت
[M2]جسته از قتل شیعیان جنت
[B][M1]غارت شیعیان ایران را
[M2]بنهاده لقب جهاد و غزا
[B][M1]لیک افغان چراست تلخ و ترش
[M2]کی برادر شود برادرکش‌؟‌!
[B][M1]در زمان ملوک ترکستان
[M2]بودی این کینه را مگر عنوان
[B][M1]بخت بد بین که قوم افغانی
[M2]کآمدند از نژاد ایرانی
[B][M1]مردم غزنه و تخارستان
[M2]وآن گروه نجیب پارس‌زبان
[B][M1]قتل شیعی ثواب دانستند
[M2]قتل کردند تا توانستند
[B][M1]آنچه محمود غزنوی در ری
[M2]کرد بیداد و گفته شد در وی
[B][M1]میر محمود غلجه بدتر از آن
[M2]کرد با مردمان اصفاهان
[B][M1]وین عجب‌تر که فاضلی نحریر
[M2]کرده تاربخ قوم را تحریر
[B][M1]گفته در سالنامهٔ کابل
[M2]ماجرای هجوم قوم مغل
[B][M1]نام آن را درست بنهادست
[M2]ظلم و وحشیگری قلمدادست
[B][M1]لیک‌ از آن ‌پس‌ به صفحه‌ای معدود
[M2]کرده تمجید از اشرف و محمود
[B][M1]هرکه محمود غزنوی دارد
[M2]کی به محمود غلجه روی آرد
[B][M1]میرکز هرج و مرج گشت امیر
[M2]میریش‌ را بسی‌ بزرگ مگیر
[B][M1]میرکش پیشه قتل و وبرانیست
[M2]آفت مزرع مسلمانیست
[B][M1]میر گردنکش کله‌بردار
[M2]سرش بر نیزه باد و تن بر دار
[B][M1]میر باید جهان کند آباد
[M2]وطن از میر، تازه باید و شاد
[B][M1]میرکآمد وسیلهٔ تدمیر
[M2]او چه میری است؟ مرده باد آن میر
[B][M1]پسر ویس را بتی دانند
[M2]میر محمود غازیش خوانند
[B][M1]حیف باشد سفیه سودایی
[M2]قهرمان نژاد آریایی
[B][M1]هرکه را شیر هندخوار بود
[M2]با سک غلجه‌اش چه کار بود
[B][M1]وان که را هست احمد ابدال
[M2]چه تفاخر به اشرف محتال
[B][M1]وان که‌راچون «‌وزیرفتح‌‌»‌سریست‌
[M2]ننگ باشد گرش سر دگریست
[B][M1]وان که دارد سوار چون ایوب‌
[M2]مدح دزدان کند نباشد خوب
[B][M1]بتر از جمله آن سفیه عنود
[M2]که رساند نژادشان به یهود
[B][M1]قوم افغان یهود خو نبود
[M2]این خطا قابل عفو نبود
[B][M1]نبود جز جهود نسل جهود
[M2]سامی و آرم‌بان به هم که شنود
[B][M1]نیست اندر زبان پختانی‌
[M2]اثری از لسان عبرانی
[B][M1]نیست جز نام تنگهٔ خیبر
[M2]از یهودی در آن حدود اثر
[B][M1]حیف باشد نژاد مزدایی
[M2]نسبت خود کند به یهوایی
[B][M1]جاهلانی که صاحب غرضند
[M2]زمره فی قلوبهم مرضند
[B][M1]این اباطیل ناروا سازند
[M2]تا ملل را ز هم جدا سازند
[B][M1]عالمانند دایهٔ کشور
[M2]از جهالت وقایع کشور
[B][M1]دایه گر طفل را کند اغوا
[M2]هست مسئول نزد بار خدا
[B][M1]نه همین دایگی نمی‌دانند
[M2]حق همسایگی نمی‌دانند
[B][M1]تا قلم هست درکف جهال
[M2]نشود کم ز دهر جنگ و جدال
[B][M1]گشت این بهر جاهلان اسباب
[M2]عالم و دین و علم کشت خراب
[B][M1]به صفاهان فتادم از زندان
[M2]گفتم این شعرها در اصفاهان
[A]
[B][M1]ماه مرداد چون به پایان شد
[M2]اثر شفقتی نمایان شد
[B][M1]لیک لطفی که بدتر از قهر است
[M2]پادزهری که بدتر از زهر است
[B][M1]گفت با من رئیس شعبهٔ چار
[M2]که رسیده است حکمی از دربار
[B][M1]که ز تهران برون فرستیمت
[M2]خود بفرمای چون فرستیمت
[B][M1]جز خراسان که‌ نیست رخصت آن
[M2]به کجا رفت خواهی از تهران‌؟
[B][M1]گفتم ارنیست رخصت مشهد
[M2]حبس بهتر مرا ز نفی بلد
[B][M1]می‌توانم در آن شریف مقام
[M2]زندگانی کنم بر اقوام
[B][M1]لیک جای دگر غریب افتم
[M2]از همه چیز بی‌نصیب افتم
[B][M1]که مرا نیست خانه و لانه
[M2]نه اثاثی فراخور خانه
[B][M1]هم نه آزادیئی که کارکنم
[M2]خوبش را صاحب اعتبارکنم
[B][M1]پس همان به که اندرین محبس
[M2]بگذرانم بسان مرغ قفس
[B][M1]وز سر شوق هفته‌ای یکبار
[M2]زن و اطفال راکنم دیدار
[B][M1]گفت ناچار بایدت رفتن
[M2]امر دربار را پذیرفتن
[B][M1]چار ناچار چون چنان دیدم
[M2]اصفهان را به حبس بگزیدم
[B][M1]گفتم این شهر شهر شاهانست
[M2]جای یاران و نیکخواهانست
[B][M1]اصفهان نیمهٔ جهان گفتند
[M2]نیمی از وصف اصفهان گفتند
[B][M1]دوستانی عزیز دارم نیز
[M2]چیست بهتر ز دوستان عزیز
[B][M1]خواستم رخصتی که در این حال
[M2]بروم شب به نزد اهل و عیال
[B][M1]چون که بود از وظیفه ی مردی
[M2]خواستم‌زوبه‌حجب‌و خونسردی
[B][M1]کاز پس‌ پنج‌ماهه رنج فراق
[M2]امشب از جفت خود نباشم طاق
[B][M1]گرچه بود آن وظیفه اخلاقی
[M2]نپذیرفتش از قرمساقی
[B][M1]عصر زی خانه رهسپر گشتم
[M2]شب دوباره به حبس برگشتم
[B][M1]ظهر فردا سوار فُرد شدم
[M2]تا صفاهان ز صدمه خرد شدم
[B][M1]در صفاهان شدم به خانهٔ صدر
[M2]شیخ عبدالحسین عالی قدر
[B][M1]میهمان کرد بنده را چل روز
[M2]شرمسارم ز لطف‌هاش هنوز
[B][M1]دوستانی در اصفهان دارم
[M2]که ز هر یک صد امتنان دارم
[B][M1]عرضه کردند بر من آن احباب
[M2]آن یکی خانه وان دگر اسباب
[B][M1]سیدی نام او به علم علم
[M2]خانه‌ام داد از طریق کرم
[B][M1]آن یکی پرده داد و قالیچه
[M2]دگری فرش داد و قالیچه
[B][M1]سر و سامانکی به خود دادم
[M2]پس پی بچه‌ها فرستادم
[B][M1]کودکان آمدند با مادر
[M2]لَله و دایه‌، کلفت و نوکر
[B][M1]خانه‌ام بود برکرانه شهر
[M2]کرد ازین رو پلیس با من قهر
[B][M1]لاجرم دزد زد به خانهٔ ما
[M2]کرد پر شیون آشیانه ی ما
[B][M1]دزد کز جانب پلیس آید
[M2]هرچه کالا برد نفیس آید
[B][M1]لیک گفتند این مثل زین پیش
[M2]نبرد دزد خانهٔ درویش
[B][M1]دزد دانا به گنج و کان زندا
[M2]دزد ناشی به کاهدان زندا
[B][M1]چون بدانستم این معامله چیست
[M2]وان اداهای ابلهانه ز کیست
[B][M1]به سرایی شدم که هست ایمن
[M2]من ز نظمیه و پلیس از من
[B][M1]هست آزاده‌ای صفاهانی
[M2]نیکمردی به نام سلطانی
[B][M1]نیکبختی رفیق‌ و خوش محضر
[M2]دوستدار کمال و اهل هنر
[B][M1]هم خردمند و هم سخن‌دانست
[M2]با سواد است و عین انسانست
[B][M1]خانهٔ خویش را به من یله کرد
[M2]از کرم با خدا معامله کرد
[B][M1]نیز چون یافت تنگدستی من
[M2]گفت تقدیم تست هستی من
[B][M1]این تعارف ازو نپذرفتم
[M2]جز دو پنجاه قرض نگرفتم
[B][M1]لیک روحم رهین همت اوست
[M2]گردنم زبر بار منت اوست
[B][M1]خاندان امین به من یارند 
[M2]همه چون «‌اعتماد تجارند»
[B][M1]وز پزشکان چو مصطفی و امین‌
[M2]غث معنی ز هر دو گشته سمین
[B][M1]دوستان دگرکه تا هستم
[M2]به عنایات جمله پا بستم
[A]
[B][M1]هفته‌ای بود کاندر آن خانه
[M2]کرده بودیم گرم‌، کاشانه
[B][M1]مطلع مهر و ختم تابستان
[M2]کودکان رفته در دبیرستان
[B][M1]من به عزلت درون خانه مقیم
[M2]منزوی‌وار با کتاب ندیم
[B][M1]ناگه آمد به گوش کوبه ی در
[M2]خادم آمد به حالت منکر
[B][M1]گفت باشد پلیس تامینات
[M2]بر محمد و آل او صلوات
[B][M1]زن بیچاره‌ام چو این بشنید
[M2]رنگ ته مانده‌اش ز روی پرید
[B][M1]کردمش خامش و گشادم در
[M2]کرد مردی سلام و داد خبر
[B][M1]گفت امر آمده است از تهران
[M2]که شوی سوی یزد از اصفاهان
[B][M1]هست ماشین یزد آماده
[M2]بایدت رفت یکه و ساده
[B][M1]گفتم آیم بر رئیس اکنون
[M2]تا که آگاه گردم از چه و چون
[B][M1]تاختم گرم بر سرای پلیس
[M2]دیدم آنجا نشسته است رئیس
[B][M1]حال پرسیدم و بداد جواب
[M2]گشتم از آن جواب در تب و تاب
[B][M1]گفت باید برون شتابی تفت
[M2]گفتم اصلا نمی‌توانم رفت
[B][M1]کی به رفتن مجال دارم من
[M2]که نه مال و نه حال دارم من
[B][M1]خود گرفتم که مال باشد و حال
[M2]چه کنم با گروه اهل و عیال
[B][M1]گفتم و آمدم به مسکن خویش
[M2]به تسلای خاطر زن خویش
[B][M1]عرض کردم‌ به ‌صد خضوع و خلوص
[M2]تلگرافی به دفتر مخصوص
[B][M1]شمه‌ای ز ابتلا و بد حالی
[M2]رفتن یزد و کیسهٔ خالی
[B][M1]لطف‌ شه گشت‌ سوی من معطوف
[M2]رفتن یزد بنده شد موقوف
[B][M1]از قراری که دوستان گفتند
[M2]هم به ری هم به اصفهان گفتند
[B][M1]بوده «‌مکرم‌»‌» در این عمل مبرم
[M2]... بادا به ریش این مکرم
[B][M1]وان که بندد به قول مکرم کار
[M2]او ز مکرم بتر بود صد بار
[B][M1]پس شش مه ز فرط بد روزی
[M2]از فشار معیشت و روزی
[B][M1]تلگرافی دگر نمودم عرض
[M2]به شهنشه ز فقر و شدت قرض
[B][M1]یا نخواند آن شه همایون‌فر
[M2]یا که خواند و در او نکرد اثر
[B][M1]پس نوشتم عریضهٔ مکتوب
[M2]با عبارات موجز و خط خوب
[B][M1]که اگر ماند بایدم اینجا
[M2]شود آخر حقوق بنده ادا
[B][M1]این عبارات نیز سود نکرد
[M2]نه همین شعله بلکه دود نکرد
[B][M1]به فروغی کتابتی کردم
[M2]وز قضایا شکایتی کردم
[B][M1]بنوشتم نظیر این ابیات
[M2]از برای رئیس تشکیلات‌:
[B][M1]کار نظم مصالح جمهور
[M2]هست مشکل‌ تر از تمام امور
[B][M1]جز به بخت جوان و دانش پیر
[M2]جد و جهد و درایت و تدبیر
[B][M1]گاه آهن‌دلی و خون‌سردی
[M2]گاه نرمی و کدخدا مردی
[B][M1]گه لبی پر ز خنده چون شکر
[M2]گه نگاهی برنده چون خنجر
[B][M1]صبح پیش از اذان سحر خیزی
[M2]روز تا نصف شب عرق ریزی
[B][M1]خواندن دوسیه‌، دیدن اخبار
[M2]عرض کردن به شه نتیجهٔ کار
[B][M1]مفسدان را مدام پاییدن
[M2]خلق را روز و شام پاییدن
[B][M1]دسته‌دسته جماعت مشکوک
[M2]متفرق میان شهر و بلوک
[B][M1]همه را داشتن به زیر نظر
[M2]خواه در خانه خواه در معبر
[B][M1]سر ز سر عدو درآوردن
[M2]رازشان جمله منکشف کردن
[B][M1]پشت هر سرقتی پی افشردن
[M2]از عمل پی به عاملش بردن
[B][M1]راهزن را گرفتن اندر راه
[M2]گرچه خود را نهان کند در چاه
[B][M1]خط انگشت دزد را دیدن
[M2]حال جانی ز چشم فهمیدن
[B][M1]شهرها را به نظم آوردن
[M2]خلق را رو به تربیت بردن
[B][M1]سخت مالیدن و ادب کردن
[M2]زبن یکی گوش زان یکی گردن
[B][M1]دیدن جمله خلق با یک چشم
[M2]لیک گاهی به خنده گاه به خشم
[B][M1]به یکی دست‌، لالهٔ رنگین
[M2]به دگر دست‌، دهرهٔ سنگین
[B][M1]خلق را داشتن به بیم و امید
[M2]گاه با لطف وگاه با تهدید
[B][M1]یکی از صد هزارها کار است
[M2]که به هریک هزار اسرار است
[B][M1]غیر ازین رنج ‌های پنهانی
[M2]که ندانم من و تو خود دانی
[B][M1]من که دیرینه خادم وطنم
[M2]پادشاه ممالک سخنم
[B][M1]گرچه در نظم و نثر سلطانم
[M2]تابع پادشاه ایرانم
[B][M1]با اجانب نبوده‌ام دمساز
[M2]با اجامر نگشته‌ام همراز
[B][M1]چون خود از خادمان ایرانم
[M2]قدر خُدّام ملک می ‌دانم
[B][M1]داغ‌های کهن به دل دارم
[M2]در وطن حق آب و گل دارم
[B][M1]کرده‌ام من به خلق خدمت‌ها
[M2]دیده‌ام خواری و مشقت‌ها
[B][M1]باغ معنی است آبخوردهٔ من
[M2]نظم و نثر است زنده کردهٔ من
[B][M1]چاپلوسانه نیست رفتارم
[M2]زان که دل با زبان یکی دارم
[B][M1]بعد سی سال خدمت دایم
[M2]چار دوره وکالت دایم
[B][M1]هست دارائیم کتابی چند
[M2]خانه و باغ و پنج شش فرزند
[B][M1]در زمانی که بود روز شلنگ
[M2]می‌ شلنگید هر عصازن لنگ
[B][M1]بنده بودم به‌جای خویش مقیم
[M2]پا نکردم درازتر زگلیم
[B][M1]نه نمازم سوی سفارت بود
[M2]نه نیازم سوی وزارت بود
[B][M1]نه به شغل اداری‌ام میلی
[M2]نه ز انبار دولتم کیلی
[B][M1]بنشستم در آشیانهٔ خویش
[M2]گم شدم در کتابخانهٔ خویش
[B][M1]در دل خانه مختفی گشتم
[M2]غرق کار معارفی گشتم
[B][M1]پنج شش سال منزوی بودم
[M2]گوش بر حکم پهلوی بودم
[B][M1]چون که نو گشت سال پارینه
[M2]چرخ‌، نو کرد کین دیرینه
[B][M1]دستلافی طراز جیبم شد
[M2]عیدی کاملی نصیبم شد
[B][M1]خورده بودم برای کسب هنر
[M2]چهل و پنج سال خون جگر
[B][M1]در صفاهان ز فرط رنج و ملال
[M2]همه از یاد من برفت امسال
[B][M1]لیک ازین حال شکوه سر نکنم
[M2]شکر شه کافرم اگر نکنم
[B][M1]همه دانند بیگناهم من
[M2]خود گرفتم که روسیاهم من
[B][M1]لیک پنهان نمی کنم غم خویش
[M2]تات سازم شریک ماتم خویش
[B][M1]تو امیری و صاحب جاهی
[M2]چاکر صادق شهنشاهی
[B][M1]زین ستمدیدگان حمایت کن
[M2]حال ما را به شه حکایت کن
[B][M1]هرچه بودم به شهر ری موجود
[M2]رهن شد در بر رحیم جهود
[B][M1]باورت نیست از محله بپرس
[M2]زان رحیم رجیم دله بپرس
[B][M1]بختم از خشم شاه برگشته
[M2]دستم از پا درازتر گشته
[B][M1]یا اجازت دهد شه آفاق
[M2]که رَوَم من به سوی هند و عراق
[B][M1]یا ازین ابتلا رها کندم
[M2]خط آزادگی عطا کندم
[B][M1]تا به کسب معاش پردازم
[M2]دفتر و نامه منتشر سازم
[B][M1]هم درین ماه قطعه‌ ای گفتم
[M2]وندر آن دُرّ معرفت سفتم
[A]
[B][M1]لولیئی گفت با پسر، هشدار
[M2]تا که خود را چو من سمر سازی
[B][M1]پسرا سعی کن که در هر فن
[M2]خویش را تالی پدر سازی
[B][M1]تن به ورزش سپار تا خود را
[M2]جلد و چالاک و نامور سازی
[B][M1]بر سر استوانه رقص کنی
[M2]وز بر ریسمان گذر سازی
[B][M1]خوبشتن را به قوت تعلیم
[M2]حکمفرمای شیرنر سازی
[B][M1]ببر ا همسر مرال کنی
[M2]شیر را جفت گوره ‌خر سازی
[B][M1]بنشانی به خرس بوزینه
[M2]خرس را خنگ راهبر سازی
[B][M1]سگ ز چنبر برون گذاری و باز
[M2]چنبر از ریسمان به ‌در سازی
[B][M1]خویشتن را به پشت پران اسب
[M2]به سر پای مستقر سازی
[B][M1]در فن مشت و شیوهٔ کشتی
[M2]خویش در دهر مشتهر سازی
[B][M1]یاکه‌خود را به‌چشم‌بندی‌و سحر
[M2]جالب دقت و نظر سازی
[B][M1]پنبه‌ای در دهان فکنده و زان
[M2]رشته‌هایی دراز برسازی
[B][M1]بیضه زیر کله نهی و از آن
[M2]جوجه‌ای نو دمیده برسازی
[B][M1]کش روی مهره را به طراری
[M2]حقه بی‌مهره جلوه گر سازی
[B][M1]یاکم از این که خویش را به جهان
[M2]مطربی جلد و باهنر سازی
[B][M1]هر زمان نغمهٔ دگر خوانی
[M2]هر زمان پردهٔ دگر سازی
[B][M1]الغرض باید ای پسر خود را
[M2]مورد حاجت بشر سازی
[B][M1]ورنه بگزارمت به مدرسه‌ای
[M2]کاندر آن سال‌ها مقر سازی
[B][M1]کنی آن علم مرده‌ریگ روان
[M2]وآن خرافات را ز بر سازی
[B][M1]تا شوی شاعر و نوبسنده
[M2]خویش را حبس و دربدر سازی
[B][M1]یا چو آخوندهای بی‌محضر
[M2]از غم و رنج ماحضر سازی
[B][M1]یا شوی در اداره مستخدم
[M2]خورش از پارهٔ جگر سازی
[A]
[B][M1]چون که نومید بودم از تهران
[M2]بود قرضم فزون و فرع گران
[B][M1]دیدم از رهن دادن اسباب
[M2]کار مخلص شود عظیم خراب
[B][M1]زن خود را به رَی فرستادم
[M2]از خود او را وکالتی دادم
[B][M1]کز ره بیع خانه و کالا
[M2]قرض‌ها را کند تمام ادا
[B][M1]دختری خرد دارم و پسری
[M2]سال این چار وپنج آن دگری
[B][M1]دو فرشته دو نازنین دو ظریف
[M2]دوگل تازه و دو مرغ لطیف
[B][M1]هر دو هم‌لانه‌اند و هم‌بازی
[M2]کرده با هم به بازی انبازی
[B][M1]قوت قلب و لذت بصرند
[M2]مونس جان مادر و پدرند
[B][M1]این دو قسمت شدند وقت سفر
[M2]پسر اینجا بماند و شد دختر
[B][M1]من ز هجران دخت در تب و تاب
[M2]مادر از هجر پور، دیده پر آب
[B][M1]ای رهانندهٔ سیه روزان
[M2]رحمتی کن بر این دل سوزان
[B][M1]ما دوتن بیگناه و مظلومیم
[M2]همچو اطفال خویش معصومیم
[B][M1]خود تو آگاهی از حقایق امر
[M2]گنه زید و بیگناهی عمر
[B][M1]خود تو دانی که این گروه فقیر
[M2]من و چون من هزار خیل‌، اسیر
[B][M1]این همه ظلم چون پسندی تو
[M2]دست ظالم چرا نبندی تو
[B][M1]زن و مردی که نان به خلق دهند
[M2]هرچه آید به کف به سفره نهند
[B][M1]روزتا شب به خوف وبیم چرا؟
[M2]خستهٔ مردم لئیم چرا؟
[B][M1]زن ومردی که کودکان دارند
[M2]دل یک مورچه نیازارند
[B][M1]از جهان خوش به کودکانی چند
[M2]تربیت کردن جوانی چند
[B][M1]زن گرفتار بچه پروردن
[M2]مرد مشغول تربیت کردن
[B][M1]من نگویم ادیب و دانایم
[M2]ادب‌آموز و کشورآرایم
[B][M1]کم از این لااقل که من پدرم
[M2]پدر پنج دختر و پسرم
[B][M1]با چنین کس چنین جفا نکنند
[M2]بیگناهیش مبتلا نکنند
[B][M1]ور بود این پدرگنه کاری
[M2]چیست جرم کسان او باری
[B][M1]هفت مه زین عزیمتم شده طی
[M2]خانه‌ام بی‌اجاره ماند به ری
[B][M1]که بزرگان کشور و اعیان
[M2]بیم دارند از اجاره ی آن
[B][M1]اینت دژخیمی و دژآگاهی
[M2]اینت نامردمی و بدخواهی
[B][M1]بنگر این عنف و بد مذاقی را
[M2]هم بر این کن قیاس باقی را
[B][M1]الغرض ای خدای نادیده
[M2]از تو چیزی کسی نفهمیده
[B][M1]هر به چندی ددی برانگیزی
[M2]دد نابخردی برانگیزی
[B][M1]مردمان را کنی دچار ددان
[M2]بخردان را شکار بی‌خردان
[B][M1]چون که کار ددان به گند افتاد
[M2]خشت آن دسته از خرند افتاد
[B][M1]بار دیگر خری برون آری
[M2]یا ز خر بدتری برون آری
[B][M1]عاقلان را کنی اسیر خران
[M2]عارفان را دچار بی‌خبران
[B][M1]اگر این است حال جمله کرات
[M2]هست یکسان نجوم با حشرات
[B][M1]همه لغوند عاقل و معقول
[M2]منطقی نیست آکل و ماکول
[B][M1]گه بسازی گهی خراب کنی
[M2]وز میان بدتر انتخاب کنی
[B][M1]چیره سازی معاویه به علی
[M2]خون کنی در دل علی ولی
[B][M1]بر بهین فرد زادهٔ عترت
[M2]پور مرجانه را دهی نصرت
[B][M1]جیش چنگیز را کنی یاری
[M2]خون ایرانیان کنی جاری
[B][M1]موجبات و علل بپا سازی
[M2]جنگ بین‌الملل بپا سازی
[B][M1]هرچه جنس بشربه جدکوشد
[M2]عاقبت جام بدتری نوشد
[B][M1]در تقلا چوگاو عصاری
[M2]همه بر گرد خویشتن ساری
[B][M1]اختیار جهان اگر با تست
[M2]از چه‌ رو کارهاست‌ ناقص‌ و سست
[B][M1]ور ترا بر زمانه نیست نگاه
[M2]چیست پس فرق بنده با الله
[B][M1]ما بهشت ترا نمی‌خواهیم
[M2]سرنوشت ترا نمی‌خواهیم
[B][M1]فقرو ثروت‌بهشت و دوزخ تست
[M2]بین این دو مقام برزخ تست
[B][M1]در ببند این بهشت و دوزخ را
[M2]بی دخالت گذار برزخ را
[B][M1]هر زمان سایه‌ای میار برون
[M2]شخص پر مایه‌ای میار برون
[B][M1]نه همین از تو خون به دل داریم
[M2]که ز ظل تو نیز بیزاریم
[B][M1]«‌ظل‌» خود را گمار بر خورشید
[M2]تا ز ظل تو بفسرد جاوید
[B][M1]بفسرد، یخ کند، سراب شود
[M2]وین نظام کهن خراب شود
[B][M1]همه برهم خورند این حشرات
[M2]حشراتی که خوانده‌ایم کرات
[B][M1]آه ازین سایه‌های بی‌مایه
[M2]از سر دهر دور این سایه
[B][M1]بارالها به حق هشت و چهار
[M2]سایه‌ات را ز فرق ما بردار
[B][M1]آنچه گفتم تمام طیبت بود
[M2]نز سر جهل و شک و رببت بود
[B][M1]علم‌ما ناقص‌است‌وصبر کم‌است
[M2]عمر محدود و رنج دمبدمست
[B][M1]پای بینیم و سر نمی‌بینیم
[M2]قفل بینیم و در نمی‌بینیم
[B][M1]همه بینیم جز وی از آغاز
[M2]غافل از روزگارهای دراز
[B][M1]گر از آغازمان خبر بودی
[M2]ور به فرجاممان نظر بودی
[B][M1]هرگز این کاستی نمی‌دیدیم
[M2]بجز از راستی نمی‌دیدیم
[B][M1]پیش ‌خرُم‌،‌جهان خوش و نیکست
[M2]نزد غمگین‌، زمانه تاریک است
[B][M1]گر به ما بد رسدگناه از ماست
[M2]ور رسدنیکی‌آن‌زسوی خداست
[A]
[B][M1]در زمستان هوای اصفاهان
[M2]گشت چون زمهریر آفت جان
[B][M1]برف‌هایی دراوفتاد عظیم
[M2]شد در و دشت‌وکوه‌، معدن سیم
[B][M1]ماه دی جمله این‌چنین بگذشت
[M2]ماه بهمن هوا ملایم گشت
[B][M1]بس که بارید از هوا باران
[M2]سر بسر نم کشید اصفاهان
[B][M1]پخت نانی فطیر ابر مطیر
[M2]خلق از آن نان شدند خانه‌خمیر
[B][M1]بس که باران به سقف‌ها جاکرد
[M2]رویشان را به مردمان واکرد
[B][M1]هرزه گشتند و عیب‌دار شدند
[M2]بر سر مرد و زن هوار شدند
[B][M1]برف‌های پیاپی دی ماه
[M2]در در و دشت آب شد ناگاه
[B][M1]سیلی آمد به زنده‌رود فرود
[M2]که کسی را به عمر یاد نبود
[B][M1]بست سی‌وسه چشمه را سیلاب
[M2]وز دو بازوی پل برون زد آب
[B][M1]سیل افتاد در خیابان‌ها
[M2]پای دیوارها و ایوان‌ها
[B][M1]از دو سو بسته شد طریق مجال
[M2]راه باغ ز رشک و طاق کمال
[B][M1]گوسفند و درخت و گاو ، بر آب
[M2]گردگردان چو گوی در طبطاب
[B][M1]هرچه دیوار بود بر لب رود
[M2]همه یکباره آمدند فرود
[B][M1]قصرها در میان آب روان
[M2]همچوکشتی شدند رقص کنان
[B][M1]وان عمارت که خود زپا ننشست
[M2]دارد اکنون عصا ز شمع به‌دست
[B][M1]آب اگر یک ‌وجب زدی بالا
[M2]میهمان می‌شدی به خانهٔ ما
[B][M1]پل خواجو مگو، صراط بگو
[M2]این سخن هم به احتیاط بگو
[B][M1]زان که بد پیش سیل غرنده
[M2]هفت دوزخ یکی کمین بنده
[B][M1]دوزخ ارچه دهانه می‌خایید
[M2]دهنش پیش سیل می‌چایید
[B][M1]جستی این سیل اگربه دوزخ راه
[M2]ننهادی اثر ز خشم اله
[B][M1]ور شدی جانب بهشت روان
[M2]محو کردی نشان باغ جنان
[B][M1]کندی از جا بهشت و دوزخ را
[M2]صاف کردی صراط و برزخ را
[B][M1]سیل را دیدم از پل خواجو
[M2]چین فکنده ز خشم بر ابرو
[B][M1]شترک‌ها ز موج‌خیز، دوان
[M2]راست چون ‌پشته‌های ریگ روان
[B][M1]بر سر موج‌هاش چین و شکن
[M2]حلقه حلقه چو غیبهٔ جوشن
[B][M1]بود نر اژدری دمنده چو برق
[M2]تنش در خون بیگناهان غرق
[B][M1]قصد صحرا نموده از کورنگ
[M2]ساخته جا به گاوخونی تنگ
[B][M1]زی ده و روستا شتابیده
[M2]خورده در راه هرچه را دیده
[B][M1]بانگ‌ سخنش که گوش کر می کرد
[M2]از دو فرسنگ ره خبر می کرد
[B][M1]شهرداران به وقت برجستند
[M2]راه او را ز شارسان بستند
[B][M1]رخنه‌هایی که بود جانب شهر
[M2]زود کردند سد ز جدول و نهر
[B][M1]ورنه اوضاع شهر بود خراب
[M2]پل ما مانده بود آن‌ور آب
[A]
[B][M1]ماه اسفند نیز شد گذری
[M2]گشت سالی ز عمر ما سپری
[B][M1]رفت سالی که جز وبال نبود
[M2]عمر بود این که رفت‌، سال نبود
[B][M1]پنج‌ مه‌ زان به‌ حبس و خون‌ جگری
[M2]هفت ماه دگر به دربه‌دری
[B][M1]چهل و نه گذشت با اکراه
[M2]بر سرم پنجه می‌زند پنجاه
[B][M1]سر ز پنجه گرفته‌ام به دو دست
[M2]کاهنین پنجه‌اش تا شست
[B][M1]نرسد عمر من به شصت یقین
[M2]زیر این پنجه‌های پولادین
[B][M1]چل و پنجاه‌، آهنین دستند
[M2]در گلوها چو پنجه و شستند
[B][M1]عمر اکنون ز سال پنجاهم
[M2]دامی افکنده بر سر راهم
[B][M1]گر سلامت رهم ز پنجهٔ دام
[M2]چون کشم‌سر ز شصت‌خون‌آشام
[B][M1]با چنین دست کز غمم بسر است
[M2]راه پنجاه نیز پر خطر است
[B][M1]در شگفتم که با چنین غم و درد
[M2]سال دیگر چکار خواهم کرد!
[B][M1]آخر سال را خدا داناست
[M2]سال نیکو از اولش پیداست
[B][M1]شب ‌عید است ‌و من ‌غریب‌ و اسیر
[M2]بسته تقدیر پنجهٔ تدبیر
[B][M1]قرض بالای قرض خوابیده
[M2]خانه‌ام چون دلم خرابیده
[B][M1]سال پارینه هم در اول سال
[M2]قرض من بود شش هزار ربال
[B][M1]سال بگذشت و تازه شد نوروز
[M2]سی‌هزار است قرض من امروز
[B][M1]می‌رسد نامهٔ وکیل از ری
[M2]که بود بی‌نتیجه کوشش وی
[B][M1]که خریدار خانه نایابست
[M2]زان که زر در زمانه نایابست
[B][M1]سیم و زر گشته در خزینه نهان
[M2]وآن خزینه نهان ز چشم جهان
[B][M1]یا شود خرج راه‌آهن شاه
[M2]یا بدر می‌رود ز دیگر راه
[B][M1]آنچه دولت ستاند از مردم
[M2]هشت عشر از میانه گرددگم
[B][M1]همه نادار، خلق و دارا هیچ
[M2]همه جا عرضه و تقاضا هیچ
[B][M1]غیر عمال دولت و تجار
[M2]باقی خلق در شکنجه دچار
[B][M1]تاجران هم ازین کساد فره
[M2]پس هم می‌زنند یک‌ یک زه
[B][M1]جز دو سه لات روزنامه‌نگار
[M2]کز چپ و راست داخلند به کار
[B][M1]راست چون شاعران عهد قدیم
[M2]لب پر از مدح و سرپر از تعظیم
[B][M1]باقی خلق لند لند کنند
[M2]گاهی آهسته گاه تند کنند
[B][M1]دسته دسته به شیوهٔ قاچاق
[M2]می گریزند سوی هند و عراق
[B][M1]وان که چون‌منش‌پای رفتن نیست
[M2]کرد باید به رنج و زحمت زیست
[B][M1]بلدی خانه‌اش کند حرٍّاج
[M2]عوض مالیات خانه و باج
[B][M1]کودکانش ز درس وامانند
[M2]همه از تربیت جدا مانند
[B][M1]من در اینجاگرسنه و بیکار
[M2]گرد من ده دوازده نان‌خوار
[B][M1]مورد قهر و خانه بر بادم
[M2]رفته علم و ادب هم از یادم
[B][M1]طرفه‌عهدیست کز سیاست‌و زور
[M2]کور، شد چشم‌دار و بیناکور
[B][M1]زد به ذوق و ادب معارف جار
[M2]شد فلان‌، اوستاد و مرد بهار
[B][M1]نیستم من دریغ مرد هجا
[M2]گرچه باشد هجا به وقت‌، بجا
[B][M1]مفت خواهند جست از دستم
[M2]که بدین تیر نگرود شستم
[B][M1]هجو اینان وظیفهٔ عالیست
[M2]جای یغمای جندقی خالیست
[A]
[B][M1]گرگ خوبی ز پردلان گروه
[M2]با پلنگی رفیق شد در کوه
[B][M1]شده ز اخلاص‌، یارغار پلنگ
[M2]خورشش بودی از شکار پلنگ
[B][M1]بهر مخدوم خود به پنهانی
[M2]می‌نمودی شکار گردانی
[B][M1]آهوان را نویدها دادی
[M2]به سوی غارشان فرستادی
[B][M1]بز و پازن ز کوه می‌راندی
[M2]خر و گاو از طویله می‌خواندی
[B][M1]همه را با فسون وبا تدبیر
[M2]می کشاندی به صیدگاه امیر
[B][M1]بد در آن غار لانهٔ موشی
[M2]هریکی‌ موش‌ چند خرگوشی
[B][M1]نگرفتی پلنگ شیر شکار
[M2]از سر مرحمت به موشان کار
[B][M1]لیکن آن کهنه خادم ظلمه
[M2]می‌رساندی به موش‌ها صدمه
[B][M1]تا که روزی پلنگ خرم بود
[M2]یار غارش قرین و همدم بود
[B][M1]اندکی با رفیق گرم گرفت
[M2]یار غارش حلیم و نرم گرفت
[B][M1]یار نادان به حیله و نیرنگ
[M2]خواست گردد سوار پشت پلنگ
[B][M1]دد زکبر و سخط بدو نگرید
[M2]با سرپنجه خشتکش بدرید
[B][M1]ازپی کشتنش نشد رنجه
[M2]دور کردش به نیم سرپنجه
[B][M1]کرد او را ز غار خویش برون
[M2]گشت آن یار غار، خوار و زبون
[B][M1]سوی ده زآن نشیمن ممتاز
[M2]با نشین دریده آمد باز
[B][M1]رفت تا مرهمی به ریش نهد
[M2]دارویی بر نشین خویش نهد
[B][M1]موش‌هایی کزو غمین بودند
[M2]راه و بیراه در کمین بودند
[B][M1]چون که باکون پاره‌اش دیدند
[M2]از پی انتقام جنبیدند
[B][M1]موش‌، عاشق بود به زخم پلنگ
[M2]می‌کند سوی زخمدار آهنگ
[B][M1]گر برآن زخم آید و می‌زد
[M2]خسته از جای برنمی‌خیزد
[B][M1]من شنودستم این سخن ز استاد
[M2]عهد با اوست هرچه باداباد
[B][M1]بوالفرج نیز قطعه‌ای دارد
[M2]وندر آن این حدیث بگزارد
[B][M1]الغرض موشی از میان خیزید
[M2]نیمشب بر جراحتش میزید
[B][M1]زخم ناسور گشت از آن زهراب
[M2]شد بنای وجود مرد خراب
[B][M1]مرد و کردند در زمین چالش
[M2]رو ز موشان بپرس احوالش
[B][M1]آن وزبری که نیست مردم‌دار
[M2]بهتر از اوست گرگ مردمخوار
[B][M1]وای آن کو به پشتوانی شاه
[M2]بر رعیت کند به کبر نگاه
[B][M1]دل مخلوق را بیازارد
[M2]تا دل شاه را نگه‌دارد
[B][M1]چون درافتاد بر زبان عوام
[M2]آخر از شاه بشنود دشنام
[B][M1]شه چودشنام داد و راند از در
[M2]میهمان می‌شود به قصر قجر
[B][M1]چون که در قصرگشت جای بجا
[M2]تیز آخر دهد به مرگ فجا
[B][M1]وان که آمد به نزد خلق عزیز
[M2]احترامش کنند شاهان نیز
[B][M1]وگر ازشاه بشنود دشنام
[M2]آفرینش کنند خیل انام
[B][M1]جانش این آفرین نگه‌دارد
[M2]عزّتش را همین نگه دارد
[A]
[B][M1]آنچه اکنون سیاستش خوانی
[M2]هست کاری عظیم اگر دانی
[B][M1]سخت‌تر زان به دهرکاری نیست
[M2]مرد این پهنه هر سواری نیست
[B][M1]آن که را قصد مهتری باشد
[M2]در سرش باد سروری باشد
[B][M1]فکرتی استوار می‌باید
[M2]شرط ‌هایی به کار می‌باید
[B][M1]هست شرط نخست مهتر قوم
[M2]اعتدال مزاج و قلت نوم
[B][M1]دومین‌، قلب پاک و حزم تست
[M2]سومین‌، پشت کار و عزم قویست
[B][M1]شرط چارم‌، شجاعتی به کمال
[M2]که نگردد به هر بلیه ز حال
[B][M1]شرط پنجم‌، درستی پیمان
[M2]ششمین‌، اعتماد و اطمینان
[B][M1]هفتمین‌، داشتن مرامی خاص
[M2]کان بود محترم بر اشخاص
[B][M1]تا از آن ره به عادت معهود
[M2]ببردشان به جانب مقصود
[B][M1]شرط هشتم بود وقار و جلال
[M2]تهی از کبر و عجب وغنج و دلال
[B][M1]نهمین‌، کتم سرّ و شرط دهم
[M2]این که داند طبایع مردم
[B][M1]ویژه حالات ملت خود را
[M2]جنبهء خوب‌وجنبهء بدرا
[B][M1]بشناسد به پیکر اصحاب
[M2]رگ بیدارکردن و رگ خواب
[B][M1]علم تاربخ و اجتماع و سیر
[M2]اندرین کار باشد اندر خور
[B][M1]نیز می‌بایدش زباده بر این
[M2]خلقتی خوب ومنطقی شیرین
[B][M1]همرهش زهر و انگبین باید
[M2]مهر و کینش در آستین باید
[B][M1]هست شرط مهم جوانمردی
[M2]نه لئیمی وبخل و بیدردی
[A]
[B][M1]چون به‌ شاهی‌ نشست‌ پور زبیر
[M2]بود جمع اندرو هزاران خیر
[B][M1]پس مرگ یزید نامه‌سیاه
[M2]گشت صافی جهان به عبدالله
[B][M1]منقرض گشته دولت علوی
[M2]متزلزل حکومت اموی
[B][M1]بود در زیر حکم و فرمانش
[M2]از در مصر تا خراسانش
[B][M1]لیک با آن‌همه جلالت وفر
[M2]بود مردی بخیل و تنگ‌نظر
[B][M1]گشت روزی مکدر از اصحاب
[M2]بر سر انجمن نمود عتاب
[B][M1]کفت خوردید جمله تمر مرا
[M2]لیک عاصی شدید امر مرا
[B][M1]چون بدیدند بخل و امساکش
[M2]بکشیدند سر ز فتراکش
[B][M1]شد تنش‌ تیر طعنه را آماج
[M2]گشت مقتول لشکر حجاج
[B][M1]شه که خرماش را شمار بود
[M2]لاجرم نزد خلق خوار بود
[B][M1]شاه را رادی و سخا باید
[M2]تا که محبوب شیخ و شاب آید
[A]
[B][M1]در سمرقند پیشوایی بود
[M2]خلق را حجت خدایی بود
[B][M1]وندرآن شهر بود سرهنگی
[M2]شحنه‌ای‌، ظالمی‌، قوی‌چنگی
[B][M1]به ستم خلق پیشه‌ور افشرد
[M2]پیشه‌ور شکوه پیشوا را برد
[B][M1]گفت شیخا برس به احوالم
[M2]زبن ستم کاره واستان مالم
[B][M1]پیشوا بس نبود با سرهنگ
[M2]گفت با دادخواه از دل تنگ
[B][M1]صبرکن تا خدا کند کاری
[M2]مر مرا دردسر مده باری
[B][M1]گفت با اشک تفته و دم سرد
[M2]چون تویی سر، کجا بریم این‌درد
[B][M1]سر نه‌تنها به‌تاج‌درخرداست
[M2]گاهگاهی هم از در درد است
[B][M1]هرکرا بر سران سری باید
[M2]در سرش درد سروری باید
[B][M1]مهتری سر بسر خطر باشد
[M2]غم و تیمار و دردسر باشد
[B][M1]شیخ گنجی هزینه کرد بزرگ
[M2]تا مر آن گله را رهاند زگرک
[A]
[B][M1]بود محمود زابلستانی
[M2]بنده زادی چنان که می‌دانی
[B][M1]پدرش را کس از بدی اندام
[M2]نخرید آن زمان که بود غلام
[B][M1]گشت محمود هم‌نشان پدر
[M2]زرد روی و دراز و بدمنظر
[B][M1]چون که شد صیت او بلندآهنک
[M2]وز خراسان گرفت تا لب گنگ
[B][M1]خویشتن را یکی درآینه دید
[M2]زشتی خویش را معاینه دید
[B][M1]گفت روزی وزیر دانا را
[M2]که بد آمد ز روی ما، ما را
[B][M1]زردرویی به روی ما بد کرد
[M2]نتوان لیک شکوه از خود کرد
[B][M1]پادشه را صباحتی باید
[M2]که بدو مهر خلق بگراید
[B][M1]ای دربغا کزین دژم رویم
[M2]نکشد مهر مردمان سویم
[B][M1]گفت با او وزیر روشن‌رای
[M2]باد پاینده عمر بارخدای
[B][M1]چاره این دمامت آسان‌ست
[M2]خود علاجش به دست سلطانست
[B][M1]پیش این رنگ و پیش این رخسار
[M2]پرده برکش ز دست گوهربار
[B][M1]گنجت آکنده است و دخل فراخ
[M2]کشورت پهن و لشگرت گستاخ
[B][M1]خویشتن را به گنج نامی کن
[M2]در بر مردمان گرامی کن
[B][M1]با زر سرخ سرخ‌رو گردی
[M2]زر نکو بخش تا نکو گردی
[B][M1]از کرم خلق درپذیرندت
[M2]رو کرم کن که دوست گیرندت
[B][M1]پادشه گفته وزیر شنید
[M2]جود و احسان بکرد و شد جاوید
[A]
[B][M1]خود شنیدی حدیث اشرف خر
[M2]که مثل شد به گرد کردن زر
[B][M1]بود تاتار زاده‌ای نادان
[M2]پور تیمورتاش بن چوپان
[B][M1]نه کیاست نه مردمی نه شرف
[M2]نام خود ساخته ملک اشرف
[B][M1]پس مرگ حسن برادر خوبش
[M2]پادشه گشت اشرف بد کیش
[B][M1]آذر آبادگان مسخر داشت
[M2]در دل اندیشه‌های بیمر داشت
[B][M1]از دنائت به گنج شد طالب
[M2]طمع زربه طبع شد غالب
[B][M1]ز ستم‌، کار خلق یکسره کرد
[M2]هرکجا بود زر مصادره کرد
[B][M1]هرکه زر داشت زار شدکارش
[M2]گشت رخ زرد همچو دینارش
[B][M1]آن که زرخرده‌ای به دامان داشت
[M2]روی مانند غنچه پنهان داشت
[B][M1]وانکه دانگی بدست آوردی
[M2]همچو گل در شکم نهان کردی
[B][M1]زان فقیران کسی که دیده شدی
[M2]شکمش همچو گل دریده شدی
[B][M1]همچو گل هر که در میان زر داشت
[M2]شکمش بردرید و زر برداشت
[B][M1]در درازای ده دوازده سال
[M2]گنج‌ها آکنید از زر و مال
[B][M1]زر پیاپی بدست آوردی
[M2]نه به کس دادی و نه خود خوردی
[B][M1]ظلم اشرف ز حد و مر بگذشت
[M2]عملش در زمانه شایع گشت
[B][M1]همه همسایگان شدند آگاه
[M2]که رعیت بری بود از شاه
[B][M1]میر قپچاق بود جانی بیک
[M2]تاجداری بزرگ و خانی نیک
[B][M1]حمله‌ور شد به آذرآبادان
[M2]گشت غالب بر اشرف نادان
[B][M1]شد گرفتار و کشته شد اشرف
[M2]جانش از تن برفت و گنج از کف
[B][M1]شد به وزر و وبال آغشته
[M2]هم به بخل و خری مثل گشته
[B][M1]هفتصد بد به سال و پنجه و هشت
[M2]کاشرف خر اسیر ترکان گشت
[B][M1]مثلی گشت کار اشرف خر
[M2]او مظالم ببرد و ترکان زر
[A]
[B][M1]این چنین بود احمد قاجار
[M2]شاه مشروطه بود و کم آزار
[B][M1]آنچه زر ماهیانه بگرفتی
[M2]مبلغی زان به گنج بنهفتی
[B][M1]دادمش من به نوبهار بسی
[M2]پند چون دُرّ شاهوار بسی
[B][M1]گفتم آن شه که تنگ‌چشم بود
[M2]دل مردم ازو به خشم بود
[B][M1]چون دل خلق شد به خشم از شاه
[M2]زودش از گاه افکنند به چاه
[B][M1]چون رعیت ز شه شود رنجه
[M2]گرددش سست زور سرپنجه
[B][M1]یا رعایا شوند بروی چیر
[M2]یا سپاهی بر او شوند دلیر
[B][M1]پیل زوری و تیز چنگالی
[M2]نکند چارهٔ بد اقبالی
[B][M1]نشنید و ملول گشت از من
[M2]دید بر من به دیدهٔ دشمن
[B][M1]من از آن روز دم فرو بستم
[M2]دیرگه لب ز گفتگو بستم
[B][M1]خلق از او یک به یک نفور شدند
[M2]دور بودند، باز دور شدند
[B][M1]روز می‌جست خصم فرزانه
[M2]تاکند بازیئی درین خانه
[B][M1]دید چون خلق را ز شاه بری
[M2]بازیئی کرد بهر شاه بری
[B][M1]رخ نهان کرد و اسب تازی کرد
[M2]با شه آغاز پیل‌بازی کرد
[B][M1]زد وزیران شاه را به زمین
[M2]ساخت از خود پیادهٔ فرزین
[B][M1]مات شد شاه ما در اول دست
[M2]و آن پیاده به‌جای شاه نشست
[B][M1]شاه ما بد ضعیف و سست‌نهاد
[M2]ما پراکنده و حریف استاد
[B][M1]دل‌ شه بود خوش به سیم و زرش
[M2]وز رعیت نداشت دل خبرش
[B][M1]گفت در غرب اگر کلم کارم
[M2]به که در شرق تاج بگذارم
[B][M1]لاجرم رفت خاسر و مغلوب
[M2]اخترش هم به غرب کرد غروب
[B][M1]شه چو از هر جهت تمام آید
[M2]امر او را زمانه رام آید
[B][M1]ور بود شاه ناقص از منشی
[M2]یا فزون باشد اندرو روشی
[B][M1]شاهیش هر چه استوار بود
[M2]از همان راه رخنه‌دار شود
[B][M1]شه گرش سوء ظن مدام بود
[M2]زندگانی بر او حرام بود
[B][M1]وگرش حسن ظن تمام افتد
[M2]از ره دانه‌ای به دام افتد
[B][M1]جود بیحد، کند به فقر دچار
[M2]بخل و امساک‌، خواری آرد بار
[B][M1]کبر و نخوت عدو کند ایجاد
[M2]وز تواضع جری شوند آحاد
[B][M1]لهو دایم ثقیل سازد خون
[M2]ثقل پیوسته می کشد به جنون
[B][M1]عفو و اغماض چون ز حد گذرد
[M2]جرم افراد از عدد گذرد
[B][M1]پادشه کاو به خلق کین دارد
[M2]خویش را روز و شب غمین دارد
[B][M1]کینه و قهر چون شود افزون
[M2]رود امید از میانه برون
[B][M1]گر کسی کرد یک خطا ناگاه
[M2]چون ندارد امید عفو ز شاه
[B][M1]صد خطا می‌کند فزون ز نخست
[M2]خون کند هر که دست از جان شست
[B][M1]شه قهار و خسرو خونریز
[M2]رود آنجا که نادر و پرویز
[B][M1]کینه‌جویی ز شه روا نبود
[M2]کینه‌جو به که پادشاه نبود
[B][M1]هرکرا نیست قصد پادشهی
[M2]سزدش گر نوید عفو دهی
[B][M1]خسروانی که عاقبت سنجند
[M2]از نصیحتگران نمی‌رنجند
[B][M1]چیره چون بیم برامید آید
[M2]آن زمان دشمنی پدید آید
[B][M1]وگر امید چیره گشت به بیم
[M2]خواجه گردد به بندگان تسلیم
[B][M1]داشت باید به مکر و فن جاوبد
[M2]خلق را در میان بیم و امید
[B][M1]لطف کن آن که را به تو قهر است
[M2]قهر زهر است‌ولطف‌پازهر است
[A]
[B][M1]آسمان‌ها ز دل برپا شد
[M2]وانجم از عدل عالم‌آرا شد
[B][M1]وین سرادق که بی‌حسابستی
[M2]عدل اگر نیستی خرابستی
[B][M1]عدل اگر از میان برافتادی
[M2]اختران یک به دیگر افتادی
[B][M1]عدل همچون به دایره نقط است
[M2]هر طرف‌ ظلم‌ و عدل‌ در وسط است
[B][M1]مثلست آن که مهتربطحا
[M2]گفت‌: خیر الامور اوسطها
[B][M1]هرکه داند شناخت حد وسط
[M2]نکند خود به هیچ کار غلط
[B][M1]عقل شاگرد و اوستاد عدلست
[M2]هرکه او عادلست با عقلست
[B][M1]همه استمگران جهولانند
[M2]ظالمان‌، جاهلان و غولانند
[B][M1]دیوکآمد به بدتری شهره
[M2]بوده مردی ز عقل بی‌بهره
[B][M1]جاهلانند از دوسر ساقط
[M2]گه مفرّط شوند و گه مفرط
[B][M1]گوئیش رو که افتی از سر بام
[M2]پس رود تا فتد ازآن سر بام
[B][M1]جهل با ظلم خوش درآمیزد
[M2]دشمنی‌ ها ازین میان خیزد
[B][M1]راستان مردم میانه‌روند
[M2]ظالمان فرقهٔ کرانه‌ روند
[B][M1]عقل خود از قیاس عدل بود
[M2]عقل بهر شناس عدل بود
[B][M1]عاقلان عادلند در دنیا
[M2]به دو لفظ اندرست یک معنا
[B][M1]جاهلان ظالمند یا مظلوم
[M2]مترادف بود جهول و ظلوم
[A]
[B][M1]خرد و داد و راستی کرم است
[M2]کژی و جهل وکاستی ستم است
[B][M1]عاقل ار هیچ علم ناموزد
[M2]وز ادب نکته‌ای نیندوزد
[B][M1]در جهان راه راست می‌پوبد
[M2]وز کژی‌ها کرانه می‌جوید
[B][M1]ورشود پادشاه کشور خویش
[M2]بالد از عقل‌ عدل گستر خویش
[B][M1]بس که با خلق نیکخوی بود
[M2]نگسلد رشته گرچه موی بود
[B][M1]گرکشد خلق رشته‌، بگذارد
[M2]ور رها کرد او نگهدارد
[B][M1]وآن که‌ را عقل‌ و عدل نیست به‌طبع
[M2]الکن است ار کند قرائت سبع
[B][M1]علم او گر بزی و ریمنی است
[M2]گر به ‌خورشید سرکشد دنی ‌است
[B][M1]اصل‌ هایی ز علم بگزیند
[M2]که به وفق خیال خود بیند
[B][M1]وان که باشد میانهٔ بد و نیک
[M2]در دلش دیو را فرشته شریک
[B][M1]علمش از دست دیو برهاند
[M2]در سرشتش فرشتگی ماند
[B][M1]وان که باشد فرشته از اول
[M2]از ملک بگذرد به علم و عمل
[B][M1]وای از آن دیو طبع بدکردار
[M2]که نباشد ز علم برخوردار
[B][M1]جاهل‌ و پست و بی کتاب و شرور
[M2]ظالم و دون و طامع و مغرور
[B][M1]مفرط و پر طمع به شهوت و کین
[M2]نه شرف نی خرد نه داد و نه دین
[B][M1]از حیا و وقار و مردی و قول
[M2]متنفر چو دیو از لاحول
[B][M1]کرده پندار و عجب بی‌درمان
[M2]سر او را چوگنبد هرمان
[B][M1]رفته درگوش او مبالغه‌ای
[M2]کرده باورکه هست نابغه‌ای
[B][M1]ویژه کاین آسمان ز مکاری
[M2]چندگاهی با وی کند یاری
[B][M1]و ابلهی چند از طریق خری
[M2]یا ز راه فریب و حیله گری
[B][M1]وارث کورش و جمش خوانند
[M2]داربوش معظمش خوانند
[B][M1]بی‌نصیب آید از مسلمانی
[M2]خویش راگم کند ز نادانی
[B][M1]نشود ابن سعد سالارش
[M2]نیز شمر لعین جلودارش
[B][M1]سیل‌سان بردَوَد به پست و بلند
[M2]نشود هیچ چیز پیشش بند
[B][M1]بشکند بند و بگسلد افسار
[M2]جفته کوبد به گنبد دوار
[B][M1]اصل‌های کهن براندازد
[M2]رسم‌هایی نوین عیان سازد
[B][M1]عالمان را ز خود نفورکند
[M2]عاقلان را ز خویش دور کند
[B][M1]دوستانش نخست پند دهند
[M2]بخردان پند سودمند دهند
[B][M1]او از آن پندها به خشم آید
[M2]دوستان را نکال فرماید
[B][M1]نیکمردان و کاردانان را
[M2]کشد و برکشد عوانان را
[B][M1]مردم از بیم جان سکوت کنند
[M2]مگسان مدح عنکبوت کنند
[B][M1]هرچه کارآگهان زبون گردند
[M2]گرد او ناکسان فزون گردند
[B][M1]کار افتد به دست عامی چند
[M2]نان شودپخته بهر خامی چند
[B][M1]چرخ چون برکشد اراذل را
[M2]گاو مرگی فتد افاضل را
[B][M1]چاپلوسان سویش هجوم کنند
[M2]عارفان ترک مرز و بوم کنند
[B][M1]فسخ گردد اصول آزادی
[M2]طی شود رسم مردی و رادی
[B][M1]نر گدایان به جان خلق افتند
[M2]قوم در حلق و جلق و دلق افتند
[B][M1]اندک اندک شوند خلق فقیر
[M2]پر شود گنج پادشاه و وزیر
[B][M1]جیب یک شهر می‌شود خالی
[M2]تاکه قصری بنا شود عالی
[B][M1]خلق گردند مشرف و جاسوس
[M2]ازشرف‌دست‌شسته‌وز ناموس
[B][M1]تهمت و کذب و کید و غمازی
[M2]حسد و شهوت و دغل‌بازی
[B][M1]این همه عادت عموم شود
[M2]کارفرمای مرز وبوم شود
[B][M1]زیردستان به شه نگاه کنند
[M2]خلق تقلید پادشاه کنند
[B][M1]کس به فضل و کمال رو نکند
[M2]گل جود و نوال بونکند
[B][M1]چون شود شورشی به برکه پدید
[M2]بر سر آیند جرم‌های پلید
[B][M1]هرچه باشد به قعر آب‌، لجن
[M2]بر سر آبدان کند مسکن
[B][M1]می‌شود تیره سطح صافی آب
[M2]آبدانی بدل شود به خلاب
[B][M1]سازد این انقلاب ادباری
[M2]این عمل را به مملکت جاری
[B][M1]اهل کشور به مدت دو سه بال
[M2]می‌روند آن‌چنان به راه ضلال
[B][M1]که به صد سال عدل و دینداری
[M2]نتوانیش باز جای آری
[B][M1]دیده‌ای لکه‌ای که در یک‌دم
[M2]بر حریری چکد ز نوک قلم
[B][M1]صد ره ار شویی و کنیش درست
[M2]برنگردد دگر به حال نخست
[A]
[B][M1]در خیابان باغ‌، فصل بهار
[M2]می‌چمید آن گراز پست شعار
[B][M1]بلبلی چند از قفای گراز
[M2]بر سر شاخ گل مدیح طراز
[B][M1]گه به بحر طویل و گاه خفیف
[M2]می‌سرودند شعرهای لطیف
[B][M1]در قفای گراز خودکامه
[M2]این چکامه سرودی آن چامه
[B][M1]آن یکی نغمهٔ مغانی داشت
[M2]وان دگر لحن خسروانی داشت
[B][M1]مرغکان گه به شاخه گاه به ساق
[M2]مترنم به شیوهٔ عشاق
[B][M1]گه ز گلبن به خاک جستندی
[M2]که به زیر ستاک جستندی
[B][M1]خوک نادان به عادت جهال
[M2]شده سرخوش به نغمهٔ قوال
[B][M1]دُم به تحسینشان بجنباندی
[M2]گوش وا کردی و بخواباندی
[B][M1]نیز گاهی سری تکان دادی
[M2]خبرگی‌های خود نشان دادی
[B][M1]مرغکان لیک فارغ از آن راز
[M2]بی نیاز از قبول و ردّ گراز
[B][M1]زان به دنبال او روان بودند
[M2]که فقیران گرسنگان بودند
[B][M1]او دریدی به گاز خویش زمین
[M2]تا خورد بیخ لاله و نسرین
[B][M1]و آمدی زان شیارهاش پدید
[M2]کرم‌هایی لطیف‌، زرد و سفید
[B][M1]بلبلان رزق خویش می‌خوردند
[M2]همه بر خوک چاشت می‌کردند
[B][M1]جاهلانی که گشته‌اند عزیز
[M2]نه به‌حق بل به نیش و ناخن تیز
[B][M1]پیششان مرغکان ترانه کنند
[M2]تا که تدبیر آب و دانه کنند
[B][M1]خوک نادان به لاله‌زار اندر
[M2]مرزها را نموده زیر و زبر
[B][M1]لقمه‌هایی کلان برانگیزد
[M2]خرده‌هایی از آن فرو ریزد
[B][M1]مرغکان خرده‌هاش چینه کنند
[M2]وز پی کودکان هزینه کنند
[B][M1]نغمه‌خوانان به بوی چینه چمان
[M2]نغمه‌هاشان مدیح محتشمان
[B][M1]حمقا آن به ریش می‌گیرند
[M2]وز کرامات خویش می‌گیرند
[B][M1]لیک غافل که جز چرندی نیست
[M2]غیر افسوس و ریشخندی نیست
[A]
[B][M1]ای درآورده بازی اصلاح
[M2]وز تو در ناله تاجر و فلاح
[B][M1]‌تا تو در بند شهوتی و غضب
[M2]از تو ناید به حاصل این مطلب
[B][M1]تا طمع بر تو پادشا باشد
[M2]طمع عافیت خطا باشد
[B][M1]هرچه تو ریش بیش جنبانی
[M2]دان که افسار خویش جنبانی
[B][M1]این سر و روی و سبلت جنبان
[M2]بهر فاطی نمی‌شود تنبان
[B][M1]مردمانی که از تو آگاهند
[M2]همگی مرگت از خدا خواهند
[B][M1]خویش را دایهٔ وطن خوانی
[M2]مصلح حال مرد و زن خوانی
[B][M1]لیک از آن دایه‌ای که تا بودست
[M2]سر پستان به زهر آلودست
[B][M1]دایه کز کودکش فراغ بود
[M2]زو دل باب و مام داغ بود
[B][M1]دور شو ای پلید دامن چاک
[M2]دل ما را ز دامن تو چه باک
[B][M1]مثلست این که سوزد از حدثان
[M2]مام را قلب و دایه را دامان
[B][M1]تو هم ای دایه زبن هنر بشکن
[M2]دل ما سوختی دگر بس کن
[B][M1]ما نخواهیم خیر، شر مرسان
[M2]منفعت پیشکش‌، ضرر مرسان
[B][M1]هرچه سرزنده بود درکشور
[M2]زنده کردی به گورشان یکسر
[B][M1]آن که را بود قریه‌ای در نور
[M2]وان که را بدکلاته‌ای به کجور
[B][M1]قصد ملک و دکانشان کردی
[M2]بعد از آن قصد جانشان کردی
[B][M1]این به کرمان نشسته بر سر راه
[M2]وآن گدایی کند به کرمانشاه
[B][M1]وان که دشتی به دینور دارد
[M2]یا به کرمانشه آبچر دارد
[B][M1]سرش از غصه درگریبانست
[M2]منزلش کوچه غریبانست
[B][M1]طبرستانیان صاحب فر
[M2]همه در ری به دوش هشته تبر
[B][M1]شده تاریک روزگار همه
[M2]به گدایی کشیده کار همه
[B][M1]هرکه خود را ز توکنارکشید
[M2]سختی از دست روزگارکشید
[B][M1]وان که شد با مظالم تو شر‌بک
[M2]ساخت خود را به حضرتت نزدیک‌
[B][M1]پس ده سال خدمت از دل و جان
[M2]یافت پاداش گور یا زندان
[B][M1]وان که عیب تو گفت رویاروی
[M2]وزحقیقت نگشت یک سرموی
[B][M1]یا بمیرد به فقر و خون‌جگری
[M2]یاکشد حبس و نفی و دربدری
[B][M1]به خراسان فتد صفاهانی
[M2]به صفاهان رود خراسانی
[B][M1]دور از زاد و رود وتوشه و زاد
[M2]آن به خرجرد و این به شمس‌آباد
[B][M1]اهل ملک از توانگر و محتاج
[M2]ناف هشتند زیر بار خراج
[B][M1]خانهٔ خاص و عام ویران کشت
[M2]همهٔ خانه‌ها خیابان گشت
[B][M1]دکهٔ پیر زال شد میدان
[M2]لیک میدان مشق شد دکان
[B][M1]کاخ پیر عجوز تل کردند
[M2]پس خریدند و مستغل کردند
[B][M1]به چه کار این‌ همه عقار ترا؟‌!
[M2]وبن‌همه مستغل چه کار ترا؟‌!
[B][M1]پادشا کاو ضیاع گرد آرد
[M2]خوبش را پادشاه نپندارد
[B][M1]ورنه کشور ضیاع پادشه است
[M2]ملک یکسر ضیاع پادشه است
[B][M1]ملک ضایع‌، ضیاع شاه‌، آباد
[M2]پادشاهی چنین به ملک مباد
[B][M1]شه کجا ملک خوبش یغما کرد
[M2]گربه باشد که زاد بچه و خورد
[B][M1]خسروان ملک خود چنین نبرند
[M2]همهٔ گربکان چنین ندرند
[B][M1]جیب مردم ز سیم و زر خالی
[M2]پر زرانبار حضرت عالی
[B][M1]به جز از چند صاحب منصب
[M2]وآن وزبر و وکیل لامذهب
[B][M1]باقی خلق جمله در تعبند
[M2]وز خدا مرگ ظالمان طلبند
[A]
[B][M1]چون اساس زمانه گشت درست
[M2]عدل و ظلم اندر آن تعین جست
[B][M1]جذب و دفعی به روی کار آمد
[M2]چرخ و اجرام آشکار آمد
[B][M1]اختری راست و اختری کج رفت
[M2]و اختری مارپیچ و معوج رفت
[B][M1]بر سر بام لاجورد نگار
[M2]گرم جنبش شدند و گشت و گذار
[B][M1]آن که سیرش در استقامت بود
[M2]ماند باقی بر این سپهر کبود
[B][M1]وان که از عدل و راستی و نظام
[M2]بود بیرون‌، دراوفتاد از بام
[B][M1]هرکه جز راستی نمود نماند
[M2]هرچه بیرون ز عدل بود نماند
[B][M1]از میان رفت ظالم و مظلوم
[M2]عدل‌ و ترتیب ماند و نظم و رسوم
[B][M1]هم به روی زمین ز موجودات
[M2]مردم و جانور، جماد و نبات
[B][M1]عادل و ظالمند و شوم و سعید
[M2]زشت و زیبا و نامفید و مفید
[B][M1]آنچه بیرون ز نظم و قاعده است
[M2]گم شود کان تهی ز فایده است
[B][M1]آنچه را فایدت بود بسیار
[M2]او بگیرد به روزگار قرار
[B][M1]هرچه بیفایده است‌ چون کف‌ و دود
[M2]از جهان ناپدید گردد زود
[B][M1]هرکه از عقل دستیار گرفت
[M2]در صف راستان قرار گرفت
[B][M1]تهی از ظلم و جهل می گردد
[M2]زندگانیش سهل می گردد
[B][M1]ظلم‌ جهل‌ است‌ و جهل تاریک است
[M2]راه این فرقه سخت باریک است
[A]
[B][M1]حیوانات سهمگین بزرگ
[M2]اژدهای سطبر و پیل سترگ
[B][M1]فوق عادت کلان شدند و کلفت
[M2]پرخور و بی‌هنر، ستنبه و زفت
[B][M1]از پی طعمه دُم علم کردند
[M2]بر فرودست خود ستم کردند
[B][M1]چون که بر ظلم رفت عادتشان
[M2]بسته آمد در سعادتشان
[B][M1]عقل کل‌شان ورای عادت یافت
[M2]وندرین خانه‌شان زبادت یافت
[B][M1]رفته رفته از این جهان رفتند
[M2]ظلم کردند و از میان رفتند
[A]
[B][M1]خود شنیدی حدیث عوج عناق
[M2]وان سهمناک مردم عملاق
[B][M1]مردم پسر شجاعتی بودند
[M2]فوق عادت جماعتی بودند
[B][M1]قدشان چون چنارهای کهن
[M2]سر و گردن چو برجی از آهن
[B][M1]هرچه امد به پیش می‌خوردند
[M2]وآنچه آمد به‌دست می‌بردند
[B][M1]تنهٔ گنده و شجاعت و زور
[M2]کرده بود آن گروه را مغرور
[B][M1]اعتنائی به کس نمی کردند
[M2]یک‌دم از جور بس نمی کردند
[B][M1]چون به دلشان ستم قرارگرفت
[M2]عقل از آن مردمان کنارگرفت
[B][M1]دید کایشان تهی ز فایده‌اند
[M2]همه بیرون ز عقل و قاعده‌اند
[B][M1]رفت نزدیک موسی عمران
[M2]گفت از این قوم داد من بستان
[B][M1]لاجرم بر چنان گروه دلیر
[M2]گشت مشتی جهود مفلس‌، چیر
[B][M1]باغبان کاو به باغ گل کارد
[M2]علف هرزه را برون آرد
[B][M1]وان درختی که نیستش ثمری
[M2]افکنندش به تیشه یا تبری
[B][M1]علف هرزه و درخت نرک
[M2]درگلستان نمی کشند سرک
[B][M1]چون که بودند ظلم کار و پلید
[M2]باغبان بیخشان ز باغ برید
[B][M1]تو هم ای سفلهٔ خر مغرور
[M2]که شدی متکی به قوت وزور
[B][M1]مر مرا چه که زر چه داری تو
[M2]نیکنامی نگر چه داری تو
[B][M1]شومی نفس خوبشتن بینت
[M2]مرد وزن می کنند نفرینت
[B][M1]ترسم از شومی تو آخرکار
[M2]شود این مملکت به مرگ دچار
[B][M1]کاین‌مثل سخت شهرهٔ دهر است
[M2]جهل یک‌تن‌،‌ بلای‌یک‌شهر است
[B][M1]پادشه چون نمود نادانی
[M2]رویند کشوری به وبرانی
[A]
[B][M1]چون‌ ز عهد مسیح‌ پیغمبر
[M2]شدصدوشصت‌وهشت‌سال‌بسر
[B][M1]پادشاهی به چین قرار گرفت
[M2]که ازو باید اعتبار گرفت
[B][M1]سست‌مغزی و «‌لینگ‌تی‌» نامش
[M2]در حرم بسته دائم احرامش
[B][M1]بود سرگرم خفت و خیززنان
[M2]خادمان را سپرده بود عنان
[B][M1]تاجری بهر او خری آورد
[M2]عشق خر شاه را مسخر کرد
[B][M1]داد فرمان به گردکردن خر
[M2]ریش گاوی و خرخری بنگر
[B][M1]اسب‌ها از سطبل‌ها راندند
[M2]جای آنها حمار بنشاندند
[B][M1]قصر و ایوان‌ها پر از خر شد
[M2]نزل‌ها بهرشان مقرر شد
[B][M1]خر به عراده‌ها همی بستند
[M2]خرسواری شکوه دانستند
[B][M1]شه به هر سو که عزم فرمودی
[M2]شاه و موکب سوار خر بودی
[B][M1]قیمت اسب‌ها تنزل یافت
[M2]خر مقام براق و دلدل یافت
[B][M1]خلق تقلید پادشا کردند
[M2]جل و افسار خر طلاکردند
[B][M1]همه عراده‌ها به خر بستند
[M2]به خران نعل سیم وزربستند
[B][M1]رابضان سربسر فقیر شدند
[M2]لیک خربندگان امیر شدند
[B][M1]چون توجه نشد ز اسب‌، دگر
[M2]اسب معدوم شد به دولت خر
[B][M1]کار در دست خادم و خواجه
[M2]شاه سرگرم نرخر و ماچه
[B][M1]هرچه خر بد به شهر آوردند
[M2]اسب‌ها را به روستا بردند
[B][M1]مردم روستا سوار شدند
[M2]صاحب فر و اقتدار شدند
[B][M1]چون که خود را بر اسب‌ها دیدند
[M2]راه یاغی گری بسیجیدند
[B][M1]لشگری گرد شد از آن مردان
[M2]نامشان دستهٔ کُله زردان
[B][M1]گشت معروف در همه کشور
[M2]«‌لینگ‌تی‌» هست پادشاهی خر
[B][M1]حمله بردند بر شه و سپهش
[M2]عاقبت پست شد سر و کله اش
[B][M1]گشت سرگشته پادشاه خران
[M2]ملکش افتاد درکف دگران
[B][M1]خواه در روم گیر خواه به چین
[M2]خرخری را نتیجه نیست جز این
[A]
[B][M1]در بر مام و باب خاضع باش
[M2]امرشان را ز جان متابع باش
[B][M1]محترم دار پیرمردان را
[M2]قول استاد و حکم سلطان را
[B][M1]به قوانین مملکت بگرای
[M2]با بزرگان مخالفت منمای
[B][M1]اصل‌های قدیم را مفکن
[M2]چون کهن یافتی قدح‌، مشکن
[B][M1]عیب چیزی مکن به دم‌سری
[M2]بهتر از او بیار اگر مردی
[B][M1]گفتن عیب کس نسنجیده
[M2]می‌شود عادتی نکوهیده
[B][M1]عیب‌جویی چوگشت عادت تو
[M2]بسته گردد در سعادت تو
[B][M1]نیست کس در جهان لاف و گزاف
[M2]بدتر از مردمان منفی‌باف
[B][M1]کانچه بینند زشت می‌بینند
[M2]دوزخ اندر بهشت می‌بینند
[B][M1]گر ز قرآن سخن کنی برشان
[M2]خرده گیرند بر پیمبرشان
[B][M1]همه آکنده از خطا و خلاف
[M2]تهی از رحم و خالی از انصاف
[B][M1]همه از فضل و تقوی آواره
[M2]همه بی‌بندوبار و بیکاره
[B][M1]هرچه آید به ‌دست می‌شکنند
[M2]لیک چیزی درست می‌نکنند
[B][M1]هرچه رابشنوند رد سازند
[M2]هرچه بدهی ز کف بیندازند
[B][M1]به قبا و کلاه بد گوبند
[M2]به گدا و به شاه بد گویند
[B][M1]هرچه را بنگرند بد شمرند
[M2]یکی ار بشنوند صد شمرند
[B][M1]پی اغوای چند کودن عام
[M2]داد آزادمرد را دشنام
[B][M1]خوار سازند هر عزیزی را
[M2]نپسندند هیچ چیزی را
[B][M1]ور نشانی فراز مسندشان
[M2]سازی اندر عمل مقیدشان
[B][M1]با همه ادعا به وقت عمل
[M2]اندر افتند همچوخر به وحل
[B][M1]بتر اینجاست کاین گروه دنی
[M2]روز راحت کنند بددهنی
[B][M1]لیک چون سختیئی پدید آید
[M2]ظلم و بدبختیئی پدید آید
[B][M1]دشمنی چیره بر وطن کردد
[M2]سبب بیم مرد و زن گردد
[B][M1]عدل و انصاف را نهد به کنار
[M2]درکفی تیغ و درکفی دینار
[B][M1]این فضولان ناکس هوچی
[M2]همچو گربه به سفره مو موچی
[B][M1]بس که آهسته می کشند نفس
[M2]مرده از زنده‌شان نداند کس
[B][M1]در بر ظالمان ز روی نیاز
[M2]همگی پوزش آورند و نماز
[B][M1]پیش ظالم چو نوکر شخصی
[M2]گرم‌خوش‌خدمتی‌وخوش‌رقصی
[B][M1]بر آزادمرد لیک درشت
[M2]تیغی از ناسزاگرفته به مشت
[B][M1]در رود روزترس باد همه
[M2]هرزه‌لایی رود ز یاد همه
[B][M1]باز چون ملک با قرار آید
[M2]عدل و قانون به روی کار آید
[B][M1]لب به قدح عباد بگشایند
[M2]دفتر انتقاد بگشایند
[B][M1]غافلند از شجاعت ادبی
[M2]وز میانه‌روی و حق ‌طلبی
[B][M1]گاه چون گرک وگاه چون موشند
[M2]گاه جوشان و گاه خاموشند
[B][M1]وز شجاعت که در میانه بود
[M2]این مفالیک را کرانه بود
[B][M1]زآدمیت که هست حد وسط
[M2]غافلند، اینت خلقتی به‌غلط
[B][M1]گرکسی‌سست گشت چست شوند
[M2]ورکسی سخت گشت ‌سست شوند
[B][M1]عیب از اینهاست کاین خرابه وطن
[M2]نشود عدل و داد را مسکن
[B][M1]نوبتی هرج ومرج وآشوبست
[M2]نوبتی ظلم وقهرسرکوبست
[B][M1]گفت دانشوری که هر کشور
[M2]یابد آن راکه باشدش درخور
[B][M1]آری ایران نکرده کار هنوز
[M2]نیز نگرفته اعتبار هنوز
[B][M1]مردم مرده ریگش از هر باب
[M2]کم و آب و گیا در آن کمیاب
[B][M1]بجز از هیرمند و خوزستان
[M2]طبرستان و دیلم و گرگان
[B][M1]همه کهسار و رودهای حقیر
[M2]واحه‌هایی درون پهن کویر
[B][M1]همه افتاده‌اند دور از هم
[M2]خلق کم‌، علم کم‌، عمارت کم
[B][M1]خلقش از فرط فقر و بدروزی
[M2]روز و شب گرم حیلت‌اندوزی
[B][M1]عیبجویی شدست کار همه
[M2]تیره گشتست روزگار همه
[B][M1]کرده دیو دروغ در دل ها
[M2]خانه‌ها، قصرها و منزل‌ها
[B][M1]ناپسندند خلق در پندار
[M2]بد به گفتار و زشت در کردار
[B][M1]بس که بدسیرتند و زشت‌اندیش
[M2]یار بیگانه‌اند و دشمن خویش
[B][M1]جیش چنگیز و لشگر تیمور
[M2]کشتن و غارت و تعدی و زور
[B][M1]ظلم ظلام و جبر جباران
[M2]دزدی عاملان و بنداران
[B][M1]عوض سیرت مسلمانی
[M2]خلق را داده خوی شیطانی
[B][M1]معنی عدل و داد رفت از یاد
[M2]صدق و مردانگی ز قدر افتاد
[B][M1]شد فتوّت گزاف و افسانه
[M2]راستی دام و مردمی دانه
[B][M1]علم شد حصر بر کتابی چند
[M2]وان کتب مرجع دوابی چند
[B][M1]«‌علم‌های صحیح‌» شد فرعی اا
[M2]اصل شد چند حیلهٔ شرعی
[B][M1]مردمانی که قرب نهصد سال
[M2]باشد احوالشان بدین منوال
[B][M1]ظلم چنگیز دیده و تیمور
[M2]سال‌ها لال بوده و کر و کور
[B][M1]گه ز شیخ و امام حد خورده
[M2]گه ز یابوی شه لگد خورده
[B][M1]سگ ملعون شنیده از ملا
[M2]شده از ترس‌، روز و شب دولا
[B][M1]راز دل را ز بیم رنج وگزند
[M2]باز ناگفته با زن و فرزند
[B][M1]کرده دایم تقیه در مذهب
[M2]پرده گسترده بر ذهاب و ذهب اا
[B][M1]برده شبرو به شب دکانش را
[M2]راهزن روز، کاروانش را
[B][M1]از کتب جز فسانه نادیده
[M2]به جز از روضه پند نشنیده
[B][M1]بیخبر از کتاب و از تفسیر
[M2]غیر غسل جنابت و تطهیر
[B][M1]جز به تدبیرهای مردانه
[M2]کی شود رادمرد و فرزانه
[B][M1]وای اگر باز هم جفا بیند
[M2]باز هم ظلم و ابتلا بیند
[B][M1]حاکمانی دد و دنی یابد
[M2]همه را گرم رهزنی یابد
[B][M1]عوض مفتیان و آخوندان
[M2]لشگری بیند از فکل‌بندان
[B][M1]همگی خوب‌چهر و بدکردار
[M2]قاضی و شحنه جِهبِذ و بندار
[B][M1]پای تا سر فضولی و لوسی
[M2]جملگی مفتخر به جاسوسی
[B][M1]آن به عدلیه خورده مالش را
[M2]برده این یک زر و عیالش را
[B][M1]ملتی کاین‌چنین اداره شود
[M2]خواهی اندر جهان چکاره شود؟
[B][M1]زین چنین قوم بویهٔ اصلاح
[M2]هست چون از مسا امید صباح
[B][M1]ویژه کاو را ز دین جدا سازند
[M2]پاک مأیوسش از خدا سازند
[B][M1]غیرت‌ و دین‌، شهامت‌ و مردی
[M2]همه گردد بدل به بیدردی
[B][M1]چون که اخلاق ملتی شد پست
[M2]دیر یا زود می‌رود از دست
[B][M1]بارالها! تفضلی فرمای
[M2]دری از رحمتت به ما بگشای
[B][M1]مگذار این وطن ز دست شود
[M2]وین نژاد قدیم پست شود
[B][M1]کاین وطن مهد علم و عرفانست
[M2]جای پاکان و رادمردانست
[B][M1]دور ساز این اراذل و اوغاد 
[M2]برکن از ملک بیخ جور و فساد
[A]
[B][M1]آمد اردیبهشت‌، ای ساقی
[M2]اصفهان شد بهشت‌، ای ساقی
[B][M1]آن بهشتی که گم شد از دنیا
[M2]هر به سالی مهی‌، شود پیدا
[B][M1]وان مه اردیبهشت باشد و بس
[M2]اصفهان چون بهشت باشد و بس
[B][M1]جنت عدن و روضهٔ رضوان
[M2]هست اردیبهشت اصفاهان
[B][M1]آفتابی لطیف و هر روزه
[M2]آسمانی چو طشت فیروزه
[B][M1]طاق و ایوان و گنبد و کاشی
[M2]شهر را کرده پر ز نقاشی
[B][M1]نقشه‌ها هرچه خوب و دلکش‌تر
[M2]نقش اردیبهشت از آن خوشتر
[B][M1]گل شب بوش پُر پَر و پرپشت
[M2]یاسش انبوه و اطلسیش درشت
[B][M1]باز هم صحبت از گل آمد پیش
[M2]و اوفتادم به یاد گلشن خویش
[B][M1]شده‌ام این سفر من از جان سیر
[M2]لیک کی گردم از صفاهان سیر
[B][M1]دست از جان همی توان شستن
[M2]وز صفاهان نمی‌توان شستن
[B][M1]گل آسایشم به بار آمد
[M2]تلگرافی ز شهریار آمد
[B][M1]خرقهٔ ژنده‌ام رفو کردند
[M2]جرم ناکرده‌ام عفو کردند
[B][M1]قاسم صور شرح حال مرا
[M2]کرد انهی به هیئت وزرا
[B][M1]شد فروغی شفیعم از سر مهر
[M2]سود برآستان خسروچهر
[B][M1]در نهان با «‌شکوه‌» شد همدست
[M2]بر خسرو شفاعتی پیوست
[B][M1]نامهٔ من به پیشگاه رسید
[M2]شرح حالم به عرض شاه رسید
[B][M1]خواستندم ز شهر اصفاهان
[M2]این چنین است عادت شاهان
[B][M1]گرچه دولت رضای من می‌جست
[M2]التزامی ز من گرفت نخست
[B][M1]که به ری انزوا کنم پیشه
[M2]نکنم در سیاست اندیشه
[B][M1]آنچه گفتند سربسر دادم
[M2]مهر و امضای خویش بنهادم
[B][M1]ره تهران گرفتم اندر پیش
[M2]تا شوم منزوی به خانهٔ خویش
[A]
[B][M1]چون رسیدم به چند میلی ری
[M2]باد و باران وزبد پی در پی
[B][M1]شب تاربک و باد سرد وزان
[M2]کس و ناکس به قهوه‌خانه خزان
[B][M1]بود گردونه‌ایم جای نشست
[M2]خود و اطفالم‌ اندر آن دربست
[B][M1]بار و کالای خانه بسته به ‌هم
[M2]بار کرده در آن ز پشت و شکم
[B][M1]رختخواب و مسینه و اسباب
[M2]جامه‌دان و لباس و فرش وکتاب
[B][M1]بود قصدم که هم در آن سر شب
[M2]بدوانیم سوی ری مرکب
[B][M1]سی و شش ساعتست تاکه مدام
[M2]خواب بر چشم ما شدست حرام
[B][M1]باید امشب رسیم با خانه
[M2]تا نماییم خواب جانانه
[B][M1]مام در انتظار طفلان است
[M2](«‌مهری‌» از یاد مام گریانست
[B][M1]من ز بی‌خوابی وتعب خسته
[M2]دو شبانروز دیده نابسته
[B][M1]تند راندیم با هزار امید
[M2]حسن‌آباد شد ز دور پدید
[B][M1]چند ماشین قطار استاده
[M2]همه از بهر حرکت آماده
[B][M1]یکی آینده و رونده دگر
[M2]آن‌ یکی لنگ و آن دگر پنجر
[B][M1]بر در قهوه‌خانه مردی چند
[M2]راهداری و رهنوردی چند
[B][M1]روستایی گرفته بار الاغ
[M2]قهوه‌چی زر شمرده پیش چراغ
[B][M1]پاسبانی به کف گرفته تفنگ
[M2]شوفری با مسافران در جنگ
[B][M1]بود قصدش که شب درنگ کند
[M2]وندر آن قهوه‌خانه لنگ کند
[B][M1]پاسبان با کمال بی‌دردی
[M2]بود ناظر ولی به خونسردی
[B][M1]بیوه‌ای زان شُفُر شکایت کرد
[M2]پاسبان از شُفُر حمایت کرد
[B][M1]که توقف در آن مغازهٔ دود
[M2]داشت از بهرشان فراوان سود
[B][M1]چون‌بخوردند کودکان همه چای
[M2]به شوفر گفتم ای رفیق مپای
[B][M1]زود بنزین بریز و گاز بساز
[M2]که شبی تیره است و راه دراز
[B][M1]که به‌ناگه یکی بیامد پیش
[M2]گفت باید کنیمتان تفتیش
[B][M1]چون که چیزی نبودم اندر بار
[M2]ننهادم به مشت او دینار
[B][M1]گفتمش با لبی پر از خنده
[M2]بوی خیری نیاید از بنده
[B][M1]هرچه خواهد دلت پژوهش کن
[M2]چیزی ار یافتی نکوهش کن
[B][M1]رفت و بگشود جمله بار مرا
[M2]سخت دشوار کرد کار مرا
[B][M1]بندها را زیکدگر ببرید
[M2]تنگ‌ها را چو رهزنان بدربد
[B][M1]جامه‌دان‌های‌ من به‌ خاک‌ انداخت
[M2]بارها را ز هم پریشان ساخت
[B][M1]فرش‌ها را به راه چید همه
[M2]رخت‌ها را به گل کشید همه
[B][M1]کودکان را یکان یکان آورد
[M2]بغل و جیبشان تفحص کرد
[B][M1]داد آواز و زالی آمد پیش
[M2]تا زنان را همی کند تفتیش
[B][M1]جست و پیمود آن تُنُک‌مایه
[M2]جیب و جوراب کلفت و دایه
[B][M1]بود زنبیلکی به‌ بار اندر
[M2]شیشهٔ می در آن چهار اندر
[B][M1]گفت می بی‌جواز ممنوع است
[M2]هست قاچاق و غیر مشرع است
[B][M1]گفتمش این شراب شیراز است
[M2]سالخورده‌ست‌ و خانه‌ انداز است
[B][M1]این شراب از حکیم دستور است
[M2]داروی چند طفل رنجور است
[B][M1]گر به تهران شراب دارد باج
[M2]در صفاهان و پارس نیست خراج
[B][M1]گفت از امروز کرده‌اند اعلان
[M2]باج دارد شراب اصفاهان
[B][M1]گفتم امروز اگر شدست اعلام
[M2]که می بی‌جواز هست حرام
[B][M1]من دو روز است تا از اصفاهان
[M2]رخت بستم به جانب تهران
[B][M1]گفت بی فایدست چون و چرا
[M2]حکم قانون ندارد استثنا
[B][M1]بایدت سر به حکم عرف نهی
[M2]پنج تومان و نیم جرم دهی
[B][M1]پس نشست و نوشت با مس‌مس
[M2]قصه را چند صورت مجلس
[B][M1]چون به هریک نهاد صحه رئیس
[M2]صحه کردند پاسبان و پلیس
[B][M1]پنج تومان و نیم زر دادم
[M2]می و زنبیل هم بسر دادم
[B][M1]جمع کردم‌، لبی پر از دشنام
[M2]رخت و کالای خود ز شارع عام
[B][M1]دو سه ساعت درین بسر بردیم
[M2]ساعتی نیز آب و نان خوردیم
[B][M1]قهوه‌چی برد باقی زر و مال
[M2]ماندهٔ دزد را برد رمّال
[B][M1]چرب کردند سبلتی یاران
[M2]من و اطفال مانده در باران
[B][M1]شب ما برگذشت از نیمه
[M2]کودکان خسته‌، من سراسیمه
[B][M1]برنشستیم از آن کریوهٔ آز
[M2]بگرفتیم پیش‌، راه دراز
[B][M1]تا سحر چرت بود و خمیازه
[M2]تا رسیدیم ما به دروازه
[B][M1]ساعتی هم در آن مکان ماندیم
[M2]مبلغی سیم نقد افشاندیم
[B][M1]تا از آن نقد، مهتر بلدی
[M2]نسیه سازد سعادت ابدی
[B][M1]بود القصه وقت بوق سحر
[M2]که نمودیم سوی شهر گذر
[B][M1]با تنی خسته و خیال پریش
[M2]برسیدیم تا به خانهٔ خویش
[B][M1]لب چو از قند یار بوسه گشاد
[M2]تلخی این سفر برفت از یاد
[B][M1]پس چندی‌، از انحصارکسی
[M2]آمد و خواست عذر رفته بسی
[B][M1]گشت خستو که آن پلید نژاد
[M2]زر ما برده از ره بیداد
[B][M1]شیشه‌های شراب را آورد
[M2]پنج تومان و نیم را رد کرد
[B][M1]لیک افسون کان شراب لطیف
[M2]فاسد و ترش گشته بود و کثیف
[B][M1]وان دغل کاردار کافر کیش
[M2]هست مشغول‌ نابکاری خوبش
[B][M1]به خدایی که هست واقف راز
[M2]زانچه گفتم یکی نبود مجاز
[B][M1]باشد احوال ملت ایران
[M2]مثل آن شراب اصفاهان
[B][M1]که برندش به زور و آب کنند
[M2]ضایع و فاسد و خراب کنند
[B][M1]ور پس از مدتی دهندش باز
[M2]باد رحمت به سرکه و به پیاز
[B][M1]این اداره‌چیان دزد و دغل
[M2]همه هستند غرق مکر و حیل
[B][M1]نه امانت نه حس ملیت
[M2]نه وظیفه نه پاکی نیت
[B][M1]گونی این‌ها هراول تترند
[M2]حاش لله که از تتر بترند
[B][M1]همگی بی‌عقیده و ایمان
[M2]بسته با دزد و راهزن پیمان
[B][M1]جملگی بارگردن من و تو
[M2]شغلشان لخت کردن من و تو
[B][M1]همه با هم مخالف و دشمن
[M2]روی‌ هم رفته دشمنان وطن
[B][M1]وان که باشد امیر این دزدان
[M2]هست باری نظیر این دزدان
[B][M1]وزرا را صفای نیت نیست
[M2]اُمرا را غم رعیّت نیست
[B][M1]آن که در بند سیم و زر باشد
[M2]به رعایا کیش نظر باشد؟
[B][M1]راهی ار سازد و خیابانی
[M2]کارگاهی و کاخ و ایوانی
[B][M1]همه از بهر سود خویش‌ کند
[M2]یا زبهر نمود خویش کند
[B][M1]تا از این ره شود به کار سوار
[M2]بنهد گنج درهم و دینار
[B][M1]مهتر خانه چون زند تنبک
[M2]پای کوبند کودکان بی‌شک
[A]
[B][M1]در «‌اوین‌» داشتم گلستانی
[M2]باغ و آب و درخت و ایوانی
[B][M1]پر ز سیب و گلابی و شفرنگ
[M2]آب جاری در او روان ده سنگ
[B][M1]صاف و هموار ساخته راهش
[M2]رفته گردونه تا به درگاهش
[B][M1]سردسیری به دامن کهسار
[M2]سر بهم داده گلبن و اشجار
[B][M1]چون به منزل میان نمودم سست
[M2]بگرفتم شمار قرض‌، نخست
[B][M1]گفتم این وام‌ها بباید داد
[M2]سر بی‌وام بر حصیر نهاد
[B][M1]خفته بی‌وام بر نمد خوشتر
[M2]که به سنجاب و وامخواه بدر
[B][M1]وام کز بهر صنعت و پیشه است
[M2]گر کشد دیرتر چه اندیشه است
[B][M1]ور ستانی و نوش جان سازی
[M2]بایدش زودتر بپردازی
[B][M1]خواستم زود مرد دلالی
[M2]کارپرداز و پاچه ورمالی
[B][M1]سیدی چیره در زبانبازی
[M2]گرم در پشت هم دراندازی
[B][M1]سخنش پخته لهجه‌اش جدی
[M2]قسم او خدایی و جدی
[B][M1]گفتم این باغ را برو بفروش
[M2]ده دو حق‌الحباله بادت نوش
[B][M1]دین ازین‌رو زری توان اندوخت
[M2]رفت و آن باغ را چون برق فروخت
[B][M1]زرگرفتم به وام‌ها دادم
[M2]با دلی خون به کنجی افتادم
[B][M1]زی فروغی شدم نخستین بار
[M2]تا ببینم چه کرد بایدکار
[B][M1]میر نظمیه را هم اندر حال
[M2]دیدم وکردم از نیاز سوال
[B][M1]تا گناهان من بیان سازد
[M2]جرم ناکرده‌ام عیان سازد
[B][M1]تا بدانم که چیست تکلیفم
[M2]نکند کس دوباره توقیفم
[B][M1]گفت سربسته گویمت رازی
[M2]تا خود آن را به فکرحل سازی
[B][M1]فکر کن تا به روزگار کهن
[M2]دین ظلمیت بوده برگردن‌؟
[B][M1]از ره سهو یا ز راه هوس
[M2]ستمی رفته است از تو به کس‌؟
[B][M1]مگر افشانده‌ای زکج ‌رایی
[M2]تخم ظلمی به عهد برنایی
[B][M1]تخم ظلم تو ظلم بار آورد
[M2]وقت پیریت درکنار آورد
[B][M1]زانتقام قضا هراسانم
[M2]ظلم ظلم آرد این‌قدر دانم
[B][M1]چون صمیمانه بود اطوارش
[M2]عجب آمد مرا زگفتارش
[B][M1]بلعجب‌وار یافتم سخنش
[M2]دوختم دیده بر لب و دهنش
[B][M1]گفتم ار من بدی به کس کردم
[M2]از سر جهل یا هوس کردم
[B][M1]توکه با من به‌عمد بدکردی
[M2]بی‌شک آن بد به‌حق خودکردی
[B][M1]زین بدی‌ها قرین آفاتی
[M2]سخت مستوجب مکافاتی
[B][M1]گفت دارم بدین حدیث اقرار
[M2]که مرا سخت باشد آخرکار
[B][M1]چون بدین‌جا رسید این تقریر
[M2]سخن اندر سخن فکند امیر
[B][M1]عذر خود خواست زان جفاکاری
[M2]استمالت نمود و دلداری
[B][M1]گشتم از نزد آن ستمگر باز
[M2]غرق اندیشه‌های دور و دراز
[B][M1]دهن از بحث وگفتگو بستم
[M2]لب ز لا و نعم فرو بستم
[A]
[B][M1]کار کشور گرفت لون دگر
[M2]شه ‌به ‌ترکیه بست‌ رخت‌ سفر
[B][M1]از میان رفته اسعد و تیمور
[M2]شده «‌آیرم‌» زمامدار امور
[B][M1]گشته دولت به کارهاگستاخ
[M2]مردم از بیم رفته در سوراخ
[B][M1]یک‌ طرف دستبرد مالیه
[M2]یک‌ طرف گیر و دار نظمیه
[B][M1]غافل از قهر حی لم‌یزلی
[M2]همه گرم شرارت و دغلی
[A]
[B][M1]پس چندی امیر دولت بار
[M2]داد در قرب بزم خویشم بار
[B][M1]سخن از هر دری بکار آورد
[M2]پس حدیثی ز شغل و کار آورد
[B][M1]گفت تا کی ز ما کناره کنی
[M2]ییری و ضعف را بهانه کنی
[B][M1]تو به کار قلم توانایی
[M2]در سیاست خبیر و دانایی
[B][M1]از خموشی چون تو گوینده
[M2]نه خدا راضی است و نی بنده
[B][M1]نظم و نثرت روان و با اثر است
[M2]در کلامت حلاوتی دگر است
[B][M1]چند بنشینی از پس زانو
[M2]پای نه پیش و کن کما کانوا
[B][M1]که فلان و فلان خر و خامند
[M2]در بر خاص و عام بد نامند
[B][M1]نیست یک ذره در حناشان رنگ
[M2]می‌نویسند لیک پوچ و جفنگ
[B][M1]حاجت ما روا نمی‌سازند
[M2]درد کس را دوا نمی‌سازند
[B][M1]فکر در دستگاه ایشان نیست
[M2]پشمی اندر کلاه ایشان نیست
[B][M1]جمله با چشم و گوش‌، کور و کرند
[M2]روزنامه‌نو‌یس و بی‌خبرند
[B][M1]از هنر نیست نزدشان خبری
[M2]نبود در کلامشان اثری
[B][M1]باز کن روزنامه‌ای چو نگار
[M2]وز هنرهای خود بیا و بیار
[B][M1]از تو سامان و ساز و پیرایه
[M2]وز من ابزارکار و سرمایه
[B][M1]گفتمش من به کار چالاکم
[M2]بشنو تا ز چیست امساکم
[B][M1]کارها با تناسب آید راست
[M2]کار کان بی‌تناسب‌ است خطاست
[B][M1]این نویسندگان که بردی نام
[M2]همه با هم مناسبند تمام
[B][M1]اهل این سبک و مرد این عصرند
[M2]هریکی در مناسبت حصرند
[B][M1]این سیاست که داری اندر پیش
[M2]مردمی بایدش مناسب خویش
[B][M1]چون مهندس شود کریم آقا
[M2]هست معدنچی اولین بنا
[B][M1]پادوانی حقیر و بی‌مایه
[M2]از قضا گشته صاحب پایه
[B][M1]همه تغییر داده نام و نشان
[M2]هر یکی گشته مهتری ذیشأن
[B][M1]بنهاده به خویش بی‌ترتیب
[M2]لقب خانواده‌های نجیب
[B][M1]جاهلی گول‌، مولوی شده است
[M2]سیدی ترک‌، کسروی شده است
[B][M1]گشته بقال‌زاده‌، ساسان‌پور
[M2]شده پورکیان‌، فلان مزدور
[B][M1]منشی میر قاین ازلوسی
[M2]شده همنام شاعر طوسی
[B][M1]خلق را کرده است زنده به گور
[M2]مردگان را نموده نبش قبور
[B][M1]آن یکی نام بوذری بگرفت
[M2]وآن‌دگرشدجمهری‌اینت‌شگفت‌
[B][M1]پیش از اینها بزرگمهر وزیر
[M2]گشت بوذرجمهر در تحریر
[B][M1]در دل خلق داشت مأوائی
[M2]لاجرم گشت نام بنائی 
[B][M1]بس بنای ظریف بود به شهر
[M2]برده هریک زلطف صنعت بهر
[B][M1]ویژه دروازه‌های شهر قدیم
[M2]همگی یادگار ذوق سلیم
[B][M1]هر یکی را بها و ارز دگر
[M2]ساخته هر یکی به طرز دگر
[B][M1]از درون و برون پر از کاشی
[M2]نغز و رنگین چو لوح نقاشی
[B][M1]کند بوذرجمهری از بن و بیخ
[M2]ایمن از لعن و فارغ از توبیخ
[B][M1]جای طاق و مناره و ایوان
[M2]ساخت‌میدان‌و حوض‌،‌آن حیوان
[B][M1]تیشه بر قرص آفتاب گماشت
[M2]جای آن آفتابگردان کاشت
[B][M1]کند از ریشه طاق الماسی
[M2]جان آن کاشت لاله عباسی
[B][M1]طرفه هنگامه و الالائیست
[M2]بلعجب بربشول و غوغائیست‌
[B][M1]در چنین گیرودار وانفسا
[M2]من و مثل مرا برندکجا
[B][M1]چون کنایات من ز حد بگذشت
[M2]نکته هایش ز حصر و عد بگذشت
[B][M1]میر آهسته زهرخندی کرد
[M2]کشف سر نهفته چندی کرد
[B][M1]عاقبت گفت کاین گرانجانان
[M2]همه‌خواهندشد سبک ز میان
[B][M1]شاه داند که کیستند اینها
[M2]وز چه جنسند و چیستند اینها
[B][M1]جنیانی به صورت انسند
[M2]سربسر نادرست و ناجنسند
[B][M1]شه شناسد یکان یکان را خوب
[M2]همه را زود می کند جاروب
[B][M1]کرد خواهد شهنشه ایران
[M2]کار با مردمان با ایمان
[B][M1]که وطنخواه و معتقد باشد
[M2]خدمت خلق را معد باشد
[B][M1]گفتم ای نیک‌بین خوش‌فرجام
[M2]کار شد دیر و قصه گشت تمام
[A]
[B][M1]مردی از فاقه در امان آمد
[M2]کارش از گشنگی به جان آمد
[B][M1]دید درکوی لاشهٔ مردار
[M2]روزه بگشود بر چنان افطار
[B][M1]یافت با لاشه مرد را، یاری
[M2]گفت زنهار! مرد و مرداری
[B][M1]زین حرام ای رفیق دست بدار
[M2]تا دهد خوشهٔ حلالت بار
[B][M1]گفت کم گوی از حرام و حلال
[M2]کار جانست‌، نیست فرصت قال
[B][M1]تا دمد خوشهٔ حلال از دشت
[M2]من مسکین حرام خواهم گشت
[B][M1]تا شود امتحان شاه تمام
[M2]نیکمردان شوند صید لئام
[B][M1]چون ملک تجربت تمام کند
[M2]هم مگر رستخیز عام کند
[B][M1]کاهل اصلاح دردسر بردند
[M2]یا بکشتید یاکه خود مردند
[A]
[B][M1]کارداری براند گرم به‌دشت
[M2]شامگاهان به قریه‌ای بگذشت
[B][M1]لقمه‌ای‌خورد و جرعه‌ای‌پیوست
[M2]دیده بر هم نهاد خسته و مست
[B][M1]تاکه‌از باغ خاست بانگ خروس
[M2]خواجه‌برجست خشمناک‌و عبوس
[B][M1]گفت کاین مرغ بلهوس شومست
[M2]یاوه گوی و فراخ حلقومست
[B][M1]داد فرمان به مهتر و پاکار
[M2]کز خروسان برآورند دمار
[B][M1]هرچه آنجا خروس بدکشتند
[M2]خاک با خونشان بیاغشتند
[B][M1]نیمشب خواجه چون‌به‌بستر خفت
[M2]با ندیمی از آن خویش بگفت
[B][M1]چون‌بخواند خروس صبح ای یار
[M2]خیز و ما را ز خواب کن بیدار
[B][M1]گفتش ای خواجه اندربن ماوی
[M2]صبح خوانی دگر نماند بجا
[B][M1]سر بریدی خروسکان را باز
[M2]مرغ سرکنده کی کند آواز
[A]
[B][M1]میر لشگر ز من مکدر گشت
[M2]تاکه شاهنشه از سفر برگشت
[B][M1]چون درآمد شه از سفربه حضر
[M2]میرلشگر ببست بار سفر
[B][M1]پسری نوجوان و رعنا داشت
[M2]شد جوانمرگ، اینت بدپاداشت
[B][M1]بود داماد شاه آن فرزند
[M2]چون پسر مرد، سست شد پیوند
[B][M1]دخل‌ها کرده بود و دزدی‌ها
[M2]ناسزاها و زن بمزدی‌ها
[B][M1]گربهٔ دزد بود مردک پست
[M2]سینه‌دردی‌بهانه کرد و بجست
[B][M1]کارها بهر شاه ساخته بود
[M2]خوب ارباب را شناخته بود
[B][M1]آخرکار اسعد و تیمور
[M2]او ز نزدیک دید و ما از دور
[B][M1]چند ملیون ز خوان یغما زد
[M2]پاچه را ورکشید بالا زد
[B][M1]علقهٔ خانمان ز هم بگسیخت
[M2]ور جلا زد سوی‌فرنگ گریخت
[B][M1]ناخوشی را بهانه کرد آنجا
[M2]طلب آب و دانه کرد آنجا
[B][M1]چند ماهی حقوق و جیره گرفت
[M2]عاقبت هم هزار لیره گرفت
[B][M1]دانه پاشید شه که باز آید
[M2]طایر جسته کی فراز آید
[B][M1]این زمان در فرنگ آزاد است
[M2]کیسه پرپول وکله پر باد است
[B][M1]تا سپهرش کجا جواز دهد
[M2]کانتقام گذشته باز دهد
[B][M1]وآن سخن را که گفته بد با من
[M2]باش تا کی بگیردش دامن
[A]
[B][M1]داد شه جای او به مختاری
[M2]صبح پیدا شد از شب تاری
[B][M1]با من آیرم بگفته بودکه شاه
[M2]اشقیا را براند از درگاه
[B][M1]برگزیند ملک چو بیداران
[M2]نیکمردان به جای بدکاران
[B][M1]آن‌سخن‌شد درست‌بی کم و بیش
[M2]گفته‌اش راست گشت‌درحق‌خویش
[B][M1]زان که مختاری است پاک و نبیل
[M2]راست گوی‌و درست‌قول و اصیل
[B][M1]دودمانش قدیم و خود نامی
[M2]دور ازحرص‌و آز و خودکامی
[B][M1]وز فن شهربانی آگاهست
[M2]زین سبب برگزیده شاه است
[B][M1]گرچه یک گل شکفت ازین گلزار
[M2]کی ز یک گل شود پدید بهار
[B][M1]باز هم خاطرم تسلی دید
[M2]که به تاربکی این تجلی دید
[B][M1]می‌توان‌داشت‌،‌چون سپیده دمید
[M2]آرزوی دمیدن خورشید
[B][M1]ور یکی گل شکفت درگلشن
[M2]می‌توان گفت چشم ما روشن
[B][M1]ویژه این دستگاه پر اسرار
[M2]که بود سرپرست خلق دیار
[B][M1]درکف اوست اختیار همه
[M2]مال و ناموس وکار و بار همه
[B][M1]سازد ار خواهد از عناد و هوس
[M2]از پشه پیل و از عقاب مگس
[B][M1]کند از قدرت شهنشاهی
[M2]کارهایی غلط چو درگاهی
[B][M1]قدرت شاه را سپر سازد
[M2]مایهٔ وحشت بشر سازد
[B][M1]کند از جهل همچو بلهوسان
[M2]مردم و شاه را ز هم ترسان
[B][M1]یا چو آیرم زشه نپرهیزد
[M2]بخورد هرچه‌هست و بگریزد
[B][M1]باری امروز ایمنیم ازین
[M2]که عسس عادلست و شحنه امین
[B][M1]گرچه اینجا هم از طریق مثال
[M2]یادم آمد شراب پارین سال
[B][M1]که چو افتاد درکف نادان
[M2]گشت فاسد شراب اصفاهان
[B][M1]اندربن چند سال گمراهی
[M2]ز آیرم دزد و سفله درگاهی
[B][M1]این اداره خراب و ضایع گشت
[M2]ستد و دادِ رشوه شایع گشت
[B][M1]پاسبان وکلانتر و شبگرد
[M2]همه دزدند و ناکس و نامرد
[B][M1]دخل و کلاشی است کار پلیس
[M2]گفتن ناسزا شعار پلیس
[B][M1]ویژه که امسال از تفضل شاه
[M2]رفت فرمان به کار رخت و کلاه
[B][M1]عرضه کم گشت و شد تقاضا پیش
[M2]قیمت‌ افزوده‌ شد به‌ عادت خویش
[B][M1]شد بهای کلاه مظلومان
[M2]از دو تومان به پانزده تومان
[B][M1]آن دکان‌دار رند بازاری
[M2]گشته گرم کلاه‌برداری
[B][M1]تنگدستان تعللی کردند
[M2]در خریدن تأملی کردند
[B][M1]تا به فرصت زری به دست آرند
[M2]بر سر خود کلاه بگذارند
[B][M1]پاسبان و کلانتران محل
[M2]فرصتی یافتند بهر عمل
[B][M1]کله کهنه هر که داشت به سر
[M2]شد به تاراج پاسبان گذر
[B][M1]« کُلَه پهلوی‌» ز کهنه و نو
[M2]شد به دست پلیس شهر چپو
[B][M1]بی‌خبر زان که فرصتی باید
[M2]تا کلاه نو از فرنگ آید
[B][M1]کار بازار معتدل گردد
[M2]خواست با عرضه متصل گردد
[B][M1]باری‌، این جبر و شدت ناگاه
[M2]بود تنها به طمع چند کلاه
[B][M1]وز کف خلق سی چهل ملیون
[M2]شد برون زین تشدد قانون
[B][M1]اینت بی‌مایگی و بی‌حلمی
[M2]خام‌طمعی و جهل و بی‌علمی
[A]
[B][M1]و آن قضایا که در خراسان بود
[M2]هم ز جهل پلیس نادان بود
[B][M1]که به یک روز پاسبان بلد
[M2]راند قانون به مردم مشهد
[B][M1]کرد نسخ کله بهانهٔ خوبش
[M2]شد به‌دنبال آب و دانهٔ خوبش
[B][M1]به گمانش که کاری آسانست
[M2]لیک غافل که این خراسانست
[B][M1]مردمانی به کار دین پابست
[M2]همه پابند آن شعارکه هست
[B][M1]خلق کم‌مایه و کلاه گران
[M2]شدت پاسبان مزید بر آن
[B][M1]رسته‌ها بسته گشت و غوغا شد
[M2]انقلابی عظیم برپا شد
[B][M1]گرد گشتند خلق در مسجد
[M2]بهر پاس شعار خویش بجد
[B][M1]تلگرافی به شه فرستادند
[M2]کس بدان پیشگه فرستادند
[B][M1]شه ندانست عیب کار کجاست
[M2]چون‌ ندانست‌، گم‌شد از ره‌ راست
[B][M1]داد فرمان که قتل‌عام کنند
[M2]کارشان در شبی تمام کنند
[B][M1]لشگری گردشان گرفت به‌ شب
[M2]برشد ازآن حظیره بانگ و جلب
[B][M1]پاسبان و سپاهی از هر سوی
[M2]با فقیران شدند روباروی
[B][M1]بگرفتندشان به تیغ و به تیر
[M2]به فلک برشد آه وبانگ نفیر
[B][M1]صحن‌مسجد، به‌خون‌شد آغشته
[M2]نیمه‌ای خسته نیمه‌ای کشته
[B][M1]همگی را سحر برون بردند
[M2]مرده و زنده خاکشان کردند
[B][M1]محشری بیگنه هلاک شدند
[M2]خاک بودند و باز خاک شدند
[B][M1]آن جنایت که ناگهانی بود
[M2]همه تقصیر شهربانی بود
[B][M1]این اداها که عین گمراهیست
[M2]یادگار اصول درگاهیست
[B][M1]کاو نه تعلیم پاسبانی داشت
[M2]خوی دژخیمی و عوانی داشت
[B][M1]بود هتاک و ناکس و نامرد
[M2]دیگران را به خوی خود پرورد
[B][M1]هست‌دیری کزین اداره جداست
[M2]لیک آثار او هنوز بجاست
[A]
[B][M1]پاسبان باید از نژاد اصیل
[M2]تا کند عیب خلق را تعدیل
[B][M1]پاسبان دوستدار خلق بود
[M2]رهبر و غمگسار خلق بود
[B][M1]پاسبان باید آدمی‌زاده
[M2]مشفق و نیکخوی و آزاده
[B][M1]پاسبان گر نه بی‌نیاز بود
[M2]دست او هر طرف دراز بود
[B][M1]رشوه‌خواره نه پاسبان باشد
[M2]بلکه او شبرو و عوان باشد
[B][M1]روز روشن میانهٔ برزن
[M2]چارقد برکشیدن از سر زن
[B][M1]در بر خلق مویش آشفتن
[M2]لت زدن‌، زشت و ناسزا گفتن
[B][M1]پای ببریدن از پی پاپوش
[M2]یا پی گوشواره کندن گوش
[B][M1]نه سزاوار پاسبانانست
[M2]کاین عمل شیوهٔ عوانانست
[B][M1]کارشان نیست در خلا و ملا
[M2]جز که جفت و جلا و بند و بلا
[B][M1]عامه دزدند و ابله و بدروز
[M2]پاسبان نیز قوز بالاقوز
[B][M1]کار اهل صلاح و ستر و عفاف
[M2]هست‌مشکل‌دراین‌بزرگ مصاف
[A]
[B][M1]چادر و روی‌بند خوب نبود
[M2]زن چنان مستمند خوب نبود
[B][M1]جهل اسباب عافیت نشود
[M2]زن روبسته‌تربیت نشود
[B][M1]کار زن برتر است از این اسباب
[M2]هست‌یکسان‌حجاب‌ و رفع حجاب
[B][M1]ای که اصلاح کار زن خواهی
[M2]بی‌سبب عمر خوبشتن کاهی
[B][M1]زن از اول چنین که بینی بود
[M2]هیچ تدبیر، چاره‌اش ننمود
[B][M1]گر قوانین ما همین باشد
[M2]ابدالدهر زن چنین باشد
[B][M1]زن به قید حواس خمس دراست
[M2]زن نمودار سادهٔ بشر است
[B][M1]زن کتاب طبیعت ساده است
[M2]زن ز دستور حکمت آزاده است
[B][M1]زن اگر جاهلست اگر داناست
[M2]خودپسند است‌و خویشتن‌آراست
[B][M1]کار او با جمال و زبباییست
[M2]هنر و پیشه‌اش خودآراییست
[B][M1]گر نخواهی که بستن بنماید
[M2]به سرتوکه بیش بنماید
[B][M1]باید آزاد سازیش ز قفس
[M2]تا فرود آید از هوا و هوس
[B][M1]تو مپندار خوی منکر زن
[M2]رود ازبیم دوزخ از سر زن
[B][M1]زن به مردان دلیر باشد و چیر
[M2]بر خدا نیز هست چیر و دلیر
[B][M1]لابه وآه و اشگ و زاری او
[M2]هست هرجا سلاح کاری او
[B][M1]کار با این سلاح برنده
[M2]می کند با خدا و با بنده
[B][M1]زن خدا را ز جنس نر داند
[M2]در دلش لابه را اثر داند
[B][M1]زن که با شوی خودوفا نکند
[M2]از خدا نیز هم حیا نکند
[B][M1]علم‌های خیالی و نقلی
[M2]دوست دارد، نه فکری و عقلی
[B][M1]زن دانا اگر بود مغرور
[M2]شاید ار باشد از خیانت دور
[B][M1]دگر آن زن که آزموده بود
[M2]داستان‌ها بسی شنوده بود
[B][M1]سوم‌آن‌زن که‌هست‌شوهردوست
[M2]شوهرش نیز دل‌سپردهٔ اوست
[B][M1]چون‌ازین‌بگذری‌به‌دست‌قضاست
[M2]یند و اندرز و قیل‌و قال‌، هباست
[A]
[B][M1]زن‌شناسم به روی همچو نگار
[M2]مالک ملک و درهم و دینار
[B][M1]مشربی باز و فکرتی روشن
[M2]بی عقیدت به گلخن و گلشن
[B][M1]شوهری زشت و ابله و بدخو
[M2]با زنان بلایه‌ هم‌زانو
[B][M1]این‌چنین زن اگر رود به حریف
[M2]یاگزیند یکی رفیق ظریف
[B][M1]هست کمتر به فتوی بنده
[M2]در بر عقل و عرف شرمنده
[B][M1]پای مذهب نیاید ار به میان
[M2]نتوان کرد سر منع بیان
[B][M1]هست بهرش گشاده راه ورود
[M2]منع‌ مفقود و مقتضی موجود
[B][M1]با چنین حال پارساکیش است
[M2]پاسدار شرافت خویش است
[B][M1]ترک عهد وفا نکرده هنوز
[M2]دست از پا خطا نکرده هنوز
[B][M1]اینت اعجوبه و دلیر زنی
[M2]قهرمانی بزرگ و شیرزنی
[B][M1]افتخار رجال و فخر نساست
[M2]او نه زن‌، سرو بوستان وفاست
[B][M1]راستی کفش پای این سره‌زن
[M2]به از آن مرد ابله کودن
[B][M1]که به چونین زنی وفا نکند
[M2]خاک پایش به دیده جا نکند
[A]
[B][M1]نیز دانم زنی ثقیل وگران
[M2]در عزای حسین‌، جامه‌دران
[B][M1]خاندانش مقدس و مومن
[M2]شوی برنا و خود کثرالسن
[B][M1]پای‌بند امید و بستهٔ بیم
[M2]به نعیم بهشت و نار جحیم
[B][M1]بوده زایر به کربلا و حرم
[M2]ننموده رخی به نامحرم
[B][M1]شوهری‌ مهربان‌ و خوب و ظریف
[M2]پاکدامان و گرم‌جوش و حریف
[B][M1]با همه زفتی و گرانی زن
[M2]شوی قانع به مهربانی زن
[B][M1]این زن ار لغزشی کند شومست
[M2]در بر عقل و شرع‌، مذمومست
[B][M1]با چنین حال‌، دیو راهزنش
[M2]کرده جا در میان پیرهنش
[B][M1]چادری نیمدار کرده بسر
[M2]با کنیزی نهاده پای بدر
[B][M1]شوی غافل ز کار همخوابه است
[M2]به گمانش که زن به گرمابه است
[B][M1]لیک آن قحبه خفته زیر کسان
[M2]صبح تا ظهر خورده ...کسان
[B][M1]دل‌ ازین‌ روسپی گسیختنی است
[M2]خونش‌درهرطریقه‌ربختنی‌است
[A]
[B][M1]راست خواهی زنان معمایند
[M2]پیچ در پیچ و لای بر لایند
[B][M1]زن بود چون پیاز تو در تو
[M2]کس ندارد خبر ز باطن او
[B][M1]نیست زن پای‌بند هیچ اصول
[M2]بجز از اصل فاعل و مفعول
[B][M1]خویش را صد قلم بزک کردن
[M2]غایتش زادن است و پروردن
[B][M1]در طبیعت طبیعتی ثانی است
[M2]کارگاه نتاج انسانی است
[B][M1]زن به‌معنی طبیعتی دگر است
[M2]چون‌ طبیعت‌ عنود و کور و کر است
[B][M1]هنرش جلب مایه و زاد است
[M2]شغل او امتزاج و ایجاد است
[B][M1]آورد صنعتی که جان دارد
[M2]هرچه دارد برای آن دارد
[B][M1]شود از هر جدید و تازه کسل
[M2]جز از آن تازه کاو رباید دل
[B][M1]دل رباید که افتدش کاری
[M2]و افکند طرح جان جانداری
[A]
[B][M1]بامدادان به ساحت گلزار
[M2]بنگر آن جلوهٔ گل پر بار
[B][M1]گویی آن رنگ و بو وسیلهٔ اوست
[M2]تا کشد جرعه‌ای ز ساغر دوست
[B][M1]گل که پروانه را به خویش کشد
[M2]هم ز پروانه جرعه بیش کشد
[B][M1]هست پروانه قاصد جانان
[M2]به گل آرد خبر ز عالم جان
[B][M1]گرچه نوشد زشیرهٔ دل او
[M2]زی گل آرد خمیرهٔ دل او
[B][M1]هست بی‌شک خمیرمایهٔ گل
[M2]صنع استاد کارخانهٔ کل
[B][M1]چیست گل‌، کارگاه زیبایی
[M2]مایهٔ حیرت تماشایی
[B][M1]کیست پروانه‌، رهزن گلزار
[M2]غافل از این بنای پر اسرار
[B][M1]می‌رود پرزنان به سوی حبیب
[M2]می‌زند بوسه‌ها به روی حبیب
[B][M1]چون زند بوسه‌ای به وجه حسن
[M2]گل از آن بوسه گردد آبستن
[B][M1]ور تو پروانه را ببندی پر
[M2]مایه گیرد گل از طریق دگر
[B][M1]بامدادان نسیم برخیزد
[M2]با گل نازنین درآمیزد
[B][M1]زان وزنده نسیم نافه گشا
[M2]بارور گردد آن گل رعنا
[B][M1]چون که دوشیزگیش گشت تمام
[M2]مایه در تخمدان گرفت مقام
[B][M1]حاصل آید ازین میانه نتاج
[M2]وز سر سرخ گل بریزد تاج
[B][M1]گل خندان بپژمرد ناگاه
[M2]شود آن زیب و رنگ و بوی‌، تباه
[B][M1]این‌ همه رنگ و بوی و جلوه و ناز
[M2]مستی و عاشقی و راز و نیاز
[B][M1]بهر آنست تا ز گلشن جان
[M2]نگسلد جلوهٔ رخ جانان
[A]
[B][M1]دو شعور است در نهاد بشر
[M2]آن غریزی و این به علم و خبر
[B][M1]آن نهانست و این دگر پیدا
[M2]و آن نهانی بود به امر خدا
[B][M1]آن شعوری که از برون در است
[M2]پاسدار تمدن بشر است
[B][M1]و آن کجا ناپدید و پنهانیست
[M2]پاسبان نژاد انسانیست
[B][M1]دین و آیین و دانش و فرهنگ
[M2]از شعور برون پذیرد رنگ
[B][M1]لیک‌ جان‌ها از این‌ شمار جداست
[M2]کار جان با شعور ناپیداست
[B][M1]آنچه را روح و نفس و دل خوانی
[M2]هست جای شعور پنهانی
[B][M1]مغز جای شعور مکتسب است
[M2]لیک دل جایگاه فیض رب است
[B][M1]هست‌ پُر زین شعور، قلب زنان
[M2]چون شنیدی کشیده دار عنان
[B][M1]با زنی بشکامه گفتم من
[M2]کاز چه با خویشتن شدی دشمن
[B][M1]شوهری داشتی و سامانی
[M2]آبروبی و لقمهٔ نانی
[B][M1]کودکانی ز قند شرین‌تر
[M2]گونه‌هاشان ز لاله رنگین‌تر
[B][M1]از چه رو پشت پا زدی همه را
[M2]به‌قضا و بلا زدی همه را
[B][M1]دادی از دست کودکان عزیز
[M2]آبرو ربختی ز شوهر نیز
[B][M1]دادی از روی شهوت و بیداد
[M2]آبروی قبیله‌ای بر باد
[B][M1]شده‌ای هرکسی و هر جایی
[M2]روز و شب گرم صورت‌ آرایی
[B][M1]زود ازین ره تکیده خواهی شد
[M2]چون انار مکید خواهی شد
[B][M1]چون شدی پیر، دورت اندازند
[M2]زنده زنده به گورت اندازند
[B][M1]خویش‌ را جفت غم چراکردی‌؟‌!
[M2]بر تن خود ستم چرا کردی‌؟
[B][M1]پاسخم داد زن‌: که گفتی راست
[M2]لیکن آخر دلم چنین می‌خواست
[B][M1]نیست زن را به کار سر، سروکار
[M2]کار او با دل است و این سره کار
[B][M1]عقل را مغز می‌دهد یاری
[M2]عشق را دل کند هواداری
[B][M1]هرکه با عشق طرح الفت ریخت
[M2]رشتهٔ ارتباط عقل گسیخت
[B][M1]زن و عشق و دل وشعور نهان
[M2]مرد و عقل و نظام کار جهان
[B][M1]من ندانم پی صلاح بشر
[M2]زبن دو مذهب کدام اولی‌تر
[B][M1]گر دل و مغز هر دو یار شدی
[M2]عقل با عشق سازگار شدی
[B][M1]جای بر هیچ کس نگشتی ننگ
[M2]آشتی آمدی و رفتی جنگ
[B][M1]مام نگریستی به کشته پسر
[M2]کس نخفتی گرسنه بر بستر
[B][M1]نشدی دربدر زن بیوه
[M2]شده از مرگ شوی کالیوه
[B][M1]و آن تفنگی که می‌زند بدو میل
[M2]چوب و آهنش یوغ گشتی و بیل
[A]
[B][M1]بود روزی شهید بنشسته
[M2]درکتبخانه در به رخ بسته
[B][M1]نسخها چیده از یمین و یسار
[M2]بود سرگرم سیر آن گلزار
[B][M1]ناگه آمد ز در، گرانجانی
[M2]خشک‌ مغزی‌، عظیم نادانی
[B][M1]گفت با شیخ‌، کای ستوده لقا
[M2]از چه ایدر نشسته‌ای تنها
[B][M1]شیخ برداشت از مطالعه سر
[M2]وز شکرخنده ربخت گنج گهر
[B][M1]کفت آری چو خواجه پیدا شد
[M2]بنده تنها نبود و تنها شد
[B][M1]هرکرا نور معرفت به سرست
[M2]گرچه‌تنهاست‌یک‌جهان‌بشرست
[B][M1]وان که را مغز بی‌فروغ و بهاست
[M2]در میان هزارکس تنهاست
[B][M1]ثمر عمر، عقل و تجربت است
[M2]تجربت بیخ علم و معرفت است
[B][M1]این همه علم‌ها که مشتهرند
[M2]حاصل زندگانی بشرند
[B][M1]در کتب حرف‌ها که انبارست
[M2]جوهر و مایه‌های اعمارست
[B][M1]عمرها را اگر عیارستی
[M2]صفحهٔ علم پیلوارستی
[B][M1]هرکتابی کش از خرد بهریست
[M2]نقد عمری و حاصل دهریست
[B][M1]بر نادان کتاب‌، کانایی است
[M2]زی حردمند، جان دانایی است
[B][M1]پیش او عقده بر زبان دارد
[M2]پیش این زنده است و جان دارد
[B][M1]هرکرا با کتاب کار افتاد
[M2]عمرش‌از شصت تا هزار افتاد
[B][M1]وان که‌ در خلوتش کتب‌ خوانیست
[M2]خاطرش فارغ از پریشانی است
[B][M1]هرکه شد باکتاب یار و ندیم
[M2]یاد نارد ز دوستان قدیم
[END]