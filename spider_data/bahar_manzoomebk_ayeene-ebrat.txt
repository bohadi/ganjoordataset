[START][A]
[B][M1]پاسبانا تا به چند این مستی و خواب گران
[M2]پاسبان‌را نیست‌ خواب،‌از خواب‌ سر بردار، هان‌!
[B][M1]گلهٔ خود را نگر بی‌پاسبان و بی‌شبان
[M2]یک‌طرف گرگ دمان و یک‌طرف شیر ژیان
[B][M1]آن ز چنگ این رباید طعمه‌، این از چنگ آن
[M2]هریک آلوده به خون این گله چنگ و دهان
[B2]پاسبان مست و گله مشغول و دشمن هوشیار
کار با یزدان بود کز کف برون رفته است کار
[B][M1]پند بپذیر ای ملک زین پاک گوهر دایگان
[M2]نیکی از زشتان مجوی و یاری از همسایگان
[B][M1]وانگه از سر دورکن گفتار این بی‌مایگان
[M2]پایداری چند خواهی جست ازین بی‌پایگان
[B][M1]کشور تو خسروا گنجی است‌، گنجی شایگان
[M2]ترسم این گنج ازکفت شاها برآید رایگان
[B2]طرفه گنجی درکف آوردی کنون بی‌هبچ رنج
چون نبردی رنج‌، شاها کی شناسی قدرگنج
[B][M1]گنجی آمد درکفت بیش از سپهرش فر و جاه
[M2]صیت قدر و حشمتش بگذشته از ماهی و ماه
[B][M1]خسروان کرده در او از دیدهٔ حسرت نگاه
[M2]حدش از آنسوی دجله تا بدین سوی هراه
[B][M1]دست اندر دست مانده تاکنون از دیرگاه
[M2]وندر او زین دیرگه بیگانگان نابرده راه
[B2]خسروان در برکشیده این بت دلبند را
راست چون مادرکه اندر برکشد فرزند را
[B][M1]شه کیومرث از نخست این گنج را گنجور بود
[M2]وز سیامک چهر بیداد و ستم مستور بود
[B][M1]هم ز هوشنگش بسی پیرایه و دستور بود
[M2]هم ز تهمورس دد و دیو فتن مقهور بود
[B][M1]هم ز جم جان رعیت خرم و مسرور بود
[M2]باری این کشور از اینان سال‌ها معمور بود
[B2]لیک گم کردند مردم راه عدل و راستی
تا به ملک از «‌بیوراسب‌» آمد بسی ناشاستی
[B][M1]جم در آغاز شهی بگرفت راه و رسم داد
[M2]لیک در آخر به استبداد و خودرایی فتاد
[B][M1]هم در استبداد شد تا ملک خود بر باد داد
[M2]آری آری ملک از استبداد خواهد شد به‌باد
[B][M1]زان سپس ضحاک تازی افسر شاهی نهاد
[M2]بر شهنشاه و رعیت دست عدوان برگشاد
[B2]الغرض آئین بیداد و زبردستی کرفت
زو هزاران سال ایران ذلت و پستی گرفت
[B][M1]چون ز استبداد آنان ملک شد ویران و پست
[M2]کاوه و دیگر هنرمندان برآوردند دست
[B][M1]بر امیر تازیان آمد در آن غوغا شکست
[M2]پس فریدون آمد و بر مسند شاهی نشست
[B][M1]بر رخ مردم در عدل و ستم بگشود و بست
[M2]کشور اندر عهد او از پنجهٔ بیداد رست
[B2]باری اندر عدل و داد و نیکوئی کرد آنچه کرد
مرحبا سلطان‌، زهی خسرو، فری آزادمرد
[B][M1]شاه افریدون به «‌ایرج‌» داد ایرانشهر را
[M2]کرد بخش «‌تور» ملک ماوراء‌النهر را
[B][M1]«‌سلم‌» را روم و خزر تا بازیابد بهر را
[M2]لیک پر چین ساختند اینان جبین قهر را
[B][M1]ساختند آماده چون افعی به دندان زهر را
[M2]در عزا بنشاندند از مرگ ایرج دهر را
[B2]رفت ایرج تاکه دلجوئی کند زان دو لعین
میهمان کردند و اندر خانه کشتندش به کین
[B][M1]زان سپس ایران به چنگ سلم و تور اندر فتاد
[M2]و ایرج والاگهر خاطر نکرد از ملک شاد
[B][M1]پس منوچهر امد و دیهیم شاهی برنهاد
[M2]کینهٔ ایرج کشید از آن دو دیو بدنهاد
[B][M1]از پس او نوذر و زو را رسید آئین وداد
[M2]لیک خود افراسیاب این ملک را بر باد داد
[B2]بی‌خبر کز بیم تیغ کیقباد نامور
اندرین کشور نتاند زیست هر بی‌پا و سر
[B][M1]کیقباد آمد، چو بیرون شد ز ملک افراسیاب
[M2]کرد آباد آنچه بود از فتنهٔ ترکان خراب
[B][M1]زان سپس کاوس کی شد ملک را مالک رقاب
[M2]وندر آغاز شهی شد کشور از او کامیاب
[B][M1]لیک‌از آن‌پس کرد از استبداد و نخوت فتح باب
[M2]هم ز استبداد و نخوت کرد زی گردون شتاب
[B2]زان سبب شد بسته در بند شه مازندران
کبر و خودرایی‌، بلی چونین کند با مهتران
[B][M1]سوی ایران شد سپس کیخسرو پیروزبخت
[M2]عدل کرد آغاز و بگرفت آن کیانی تاج و تخت
[B][M1]کرد با سلطان توران کار رزم وکینه سخت
[M2]باز جست از راستی کین پدر زان شوربخت
[B][M1]پس به لهراسب‌ سپرد آن‌ ملک‌ و خود بربست‌ رخت
[M2]و آن ملک چون کِشت‌ در این گلشن از نیکی درخت
[B2]رفت و آن دیهیم شاهی بر سر گشتاسب هِشت
و آن هم‌ اندر خسروی کرد آنچه کرد از خوب و زشت
[B][M1]درگه گشتاسب شه‌، دین کرد پیدا زردهشت
[M2]کرد یزدان را جدا از دیو و دوزخ از بهشت
[B][M1]گفت بیداد و دروغ و ریمنی زشت ست، زشت
[M2]راستی جو در منشت و درگو شت و درکنشت
[B][M1]پارسا مرد آنکه ورزد مهر و داد و یار و کشت
[M2]راستی و ورزش و دادند درهای بهشت
[B2]پنجگه باید نماز آورد پیش اورمزد
کرد باید دوری از اهریمن و خونی و دزد
[B][M1]دینش از بلخ و خراسان اندر ایران پرگشاد
[M2]با زر گشتاسب شاه و نیزهٔ اسفندیاد
[B][M1]شاه توران و سکستان در بداندیشی ستاد
[M2]قافیه گودال شو، بر پای شد جنگ و جهاد
[B][M1]اندرین پیکارها اسفندیار از پا فتاد
[M2]کشته اندر بلخ شد هم زرد هشت پاکزاد
[B2]شد نبشته دین او بر پوست‌های گاومیش
گشت روشن آتش موبد از آن پاکیزه کیش
[B][M1]باری ازگشتاسب شه وز بهمن و اسفندیار
[M2]وز دگر شاهان بماند از نیک و بد بس یادگار
[B][M1]وآن کزین شاهان به استبداد و جور انداخت کار
[M2]چرخ چون دارای بن داراکشید از وی دمار
[B][M1]الغرض کبر و نفاق آمد در این ملک آشکار
[M2]تا شد از پور فیلیپ این‌ملک‌،‌بی‌مقدار و خوار
[B2]زان سپس گشت آشکارا نهضت اشکانیان
وز پس آنان برآمد رایت ساسانیان
[B][M1]داستان گوی گرگ باز این‌چنین فرمود یاد
[M2]واین ‌چنین ز استخر و نقش بیستو‌ن مطلب گشاد
[B][M1]کز مهابادی شد ایران سال‌ها بهروز و شاد
[M2]بد نخستینشان اژوسس خسرو با فر و داد
[B][M1]شهر اکباتان به آئینی عجب بنیان نهاد
[M2]خود مهابادی مِدی‌دان سرزمین ماه‌، ماد
[B2]آخر آنان سیاکزار است و بعد از آن گروه
شاهزادهٔ پارس‌، کورش یافت آن فر و شکوه
[B][M1]داستان کورش و کیخسرو والاگهر
[M2]سخت نزدیکند از عهد صبی با یکدگر
[B][M1]دخت استیهاژ «‌مندان‌» بود مام آن پسر
[M2]نیز شاه پارس « کمبیز» است کورش را پدر
[B][M1]از مدی و فارس‌، کورش ساخت هم‌پیمان حشر
[M2]ملک آشوری گرفت و یافت بر بابل ظفر
[B2]رفته رفته شد مدی مغلوب و ایران یکسره
زان کورش کشت‌، زیرا داشت از یزدان فره
[B][M1]کورش آئین‌های نیک آورد درکشور پدبد
[M2]شیوهٔ قانون‌گزاری او به عالم گسترید
[B][M1]جاده‌ها افکند و در فرسنگ‌ها خرسنگ چید
[M2]نیز او ایجاد کرد آئین چاپار و برید
[B][M1]در نخستین جنگ چون بی‌نظمی لشگر بدید
[M2]نقشهٔ تنظیم و تقسیمات لشگرها کشید
[B2]کلده و آشور و لیدی را گرفت اندر نبرد
مر یهودان را بداد آزادی و خشنودکرد
[B][M1]از پس او پور اوکمبیز شاهنشاه شد
[M2]سرزمین مصر او را فتح بر دلخواه شد
[B][M1]بعد مرگش مملکت آشفته و گمراه شد
[M2]نیز اسمردیس غاصب بر گزافه شاه شد
[B][M1]زان میان دارای بن گشتاسب زیب‌گاه شد
[M2]دست شاهان دروغی هر طرف کوتاه شد
[B2]پیرو قانون کورش بود و بختش رهنمون
یادگارش تخت جمشید است و نقش بیستون
[B][M1]خاتم آن خسروان دارای کدمانوس شد
[M2]آنکه عهدش در وطن سرمایهٔ افسوس شد
[B][M1]ملک ایران بهرهٔ اسکندر منحوس شد
[M2]وز پس مرگ سکندر بخش سولوکوس شد
[B][M1]زانطیوخس شام ‌و مصر از آن بطلمیوس شد
[M2]سند و کابل هم به‌ سرداری دگر مرئوس شد
[B2]ملک ایران شد اسیر پنجهٔ یونانیان
زان طرف یونان فتاد اندر کف رومانیان
[B][M1]نهضت اشکانیان گشت از خراسان آشکار
[M2]اشک اول کرد بنیاد آن بنای استوار
[B][M1]نام آنان پهلوی بد، پهلوانیشان شعار
[M2]یافت خط پهلوی ز آنان رواج اندر دیار
[B][M1]جیش یونان را براندند از وطن زآغاز کار
[M2]بر سپاه رم ظفر جستند در هر کارزار
[B2]آخرینشان اردوان بد کاردشیر بابکان
کشتش اندر رزم و بستد مملکت را رایگان
[B][M1]این "ره نیز از ستم این ملک را پیراستند
[M2]روی ایران را چو روی نیکوان آراستند
[B][M1]بر نکوکاری فزودند از تطاول کاشتند
[M2]تا ابد زین ره به طبع اندر خوش و زیباستند
[B][M1]یافتند آخر هرآنچ از پادشاهی خواستند
[M2]ور از اینان چند تن استمگر و ناشاستند
[B2]یافتستند از بدی‌ها کیفر و پاداش خویش
کیفر و پاداش یابدگرگ در آزار میش
[B][M1]از پس بابک مر او را بد یکی شاپور پور
[M2]تاج ملک پارس او را گشت از تایید هور
[B][M1]اردشیر از خطه دارابجرد آورد زور
[M2]مردم استخر کز شاپور بودندی نفور
[B][M1]تاج راکردند بخش اردشیر از راه دور
[M2]رزم ناکرده بشد شاپور مسکین روزکور
[B2]اردشیر بابکان بنهاد بر سر تاج داد
بازوی مردی به دفع تاجداران برگشاد
[B][M1]اردشیر بابکان آمد ز ساسان یادگار
[M2]بود ساسان از نژاد بهمن اسفندیار
[B][M1]در زمین فارس می گشتند چندین روزگار
[M2]همره گردان شده هرجا چراگه خواستار
[B][M1]بابک اندر شیرمردی بود مرد صد سوار
[M2]جمله اندر پارس مر دین مغان را پاسدار
[B2]در حدود فارس شاهی بود نامش جوزهر
بابک او راکشت و خالی ساخت جا بهر پسر
[B][M1]داستان کارنامه این‌چنین گوید خبر
[M2]کاردشیر از پشت دارا بود و ساسانش پدر
[B][M1]بود ساسان خود شبان پایک پیروزگر
[M2]مرزبان اردوان بد پاپک اندر پارس در
[B][M1]بهر ساسان‌دید خوابی خوش سه شب آن تاجو‌ر
[M2]کز برپیلی سپید آراسته جسته مقر
[B2]وآذر برزین و آذرخوره و آذرگشسب
چون‌‌خور او را روشن و او کرده زانان فال کسب
[B][M1]شاه پاپی سر به‌سر اخترشماران را بخواست
[M2]خواب‌های خود یکایک گفتشان بی کم وکاست
[B][M1]جملگی گفتند مردی راکه دیدی پادشاست
[M2]یا ز فرزندانش یک تن پادشاهی را سزاست
[B][M1]زانکه پیل و هرسه آتش دولت و دین و دهاست
[M2]خواست‌ساسان را به‌بر پاپک وزو پرسید راست
[B2]از پس زنهار پاپک‌، گفت با او راستی
کاصلم از ساسان بن دارای بن داراستی
[B][M1]شد چو از این راز آگه پاپک فرخ‌نژاد
[M2]دختر خود را بدو پیوست و جاه و مال داد
[B][M1]و اردشیر بابکان از دختر پاپک بزاد
[M2]پاپکش آموزگار آورد و پروردش به داد
[B][M1]شد به‌ زودی اردشیر اندر هنرها اوستاد
[M2]شهرت فرهنگ و هنگش اندر ایران اوفتاد
[B2]اردوان پهلوی شاهنشه ایران ز ری
سوی پاپک نامه کرد و خواست برنا را ز وی
[B][M1]اردشیر از فارس شد با عدتی زی اردوان
[M2]جای دادش اردوان در صف رادان و گوان
[B][M1]در شکار و رزم شد همدوش خیل خسروان
[M2]در همه‌فرهنگ و هنگ از همگنان‌سر شد جوان
[B][M1]اردوان با خیل بهر صید شد روزی روان
[M2]هر طرف راندند مردان بهر صید آهوان
[B2]از پس گوری شد و افکند تیری اردشیر
تیر بگذشت از شکمب گور و آوردش به زیر
[B][M1]تاخت پور اردوان آنجا که بود آن شیرمرد
[M2]گفت ‌هان بر دشت من‌ رفت این هنر وین کار کرد
[B][M1]اردشیرش گفت گرد کذب و رعنائی مگرد
[M2]آن تو و تیر و کمان و آن گور و آن دشت نبرد
[B][M1]اردوان آنجا شد و برتافت زان گفتار سرد
[M2]گفت با فرزند من جوئی ستیز و دار و برد؟
[B2]خیز و از ایوان در اصطبل ستوران رخت نه
نزد اسبان در خور خود پایگاه و تخت نه
[B][M1]اردشیر از آن سخن پیچید و دم اندر کشید
[M2]پیش شاهنشه جز از فرمانبری راهی ندید
[B][M1]سوی‌ بابک نامه‌ای بنوشت و کرد آن غم پدید
[M2]بابک او را پندها بنوشت و دادش بس نوید
[B][M1]نوجوان نزد ستوران پایگاهی برگزید
[M2]ساز رامش کرد و سرخوش بود با جام نبید
[B2]اندرین هنگامه ناگه بابک اندر پارس مرد
اردوان ملک نیای وی به پور خود سپرد
[B][M1]هم درین احوال روزی اردوان پادشا
[M2]در بر خود داشت مر اخترشماران را بپا
[B][M1]گفت هان بینید راز اختران را برملا
[M2]آن کسان رفتند و بنشستند در مهمان‌سرا
[B][M1]بود بر ایشان کنیزی ز اردوان فرمانروا
[M2]پس بسنجیدند راز اختران را بارها
[B2]شاه را گفتند اگر از شه گریزد بنده‌ای
عاقبت آن بنده گردد خسرو فرخنده‌ای
[B][M1]آن کنیزک را به پنهان بود ره با شیرمرد
[M2]رفت و راز اختران را در بر او فاش کرد
[B][M1]اردشیرش گفت‌ باید جست ‌و رست از رنج و درد
[M2]شب چو خرگاه سیه زد زیر طاق لاجورد
[B][M1]زین نهادند از بر دو تازی اسب رهنورد
[M2]هر دو سوی پارس بگرفتند ره بی‌دار و برد
[B2]همچو غرمی‌ بخت او اندر پیش پوینده بود
پادشاهی را به مردی یافت چون جوینده بود
[B][M1]چه‌رن که‌شد روز، اردوان‌جست‌و کنیزک را ندید
[M2]هم درآن ساعت حدیث رفتن آنان شنید
[B][M1]در پی آنان فراوان تاخت لیکن کم رسید
[M2]پور او بهمن ز ملک پارس لشکرها کشید
[B][M1]اردشیر آمد به دریا بار و منزل برگزید
[M2]جیش پور اردوان زان‌شه شکستی سخت دید
[B2]زان سپس با اردوان بنمود حربی بس قوی
واندر آن میدان فرو شد پادشاه پهلوی
[B][M1]داد عدل و داد داد از آن میان نوشیروان
[M2]زان بدو گیتی مر او را شاد شد روشنروان
[B][M1]دولت ایران ز عدلش یافت نیروی و توان
[M2]خلق را آزاد کرد از محنت و ذل و هوان
[B][M1]کس نبودی در زمان عدل او زار و نوان
[M2]دست در زنجیر عدلش داشتی پیر و جوان
[B2]هم به‌عهدش فخر کردی حضرت خیرالانام
گفت خود زادم به عهد خسرو عادل زمام
[B][M1]زین سخن جان و دل دانا برافروزد همی
[M2]جور را زین گفته خان و مان فرو سوزد همی
[B][M1]پادشاهی کاین نصیحت را بیندوزد همی
[M2]دیدهٔ دشمن به تیر عدل بردوزد همی
[B][M1]گفته این‌، تا خسروان را عدل آموزد همی
[M2]قصهٔ آنکو به چونین شاه کین توزد همی
[B2]قصهٔ‌مشت و درفش‌و صحبت‌سنگ‌و سبوست
باری ار این پند را خسرو فراگیرد نکوست
[B][M1]زان شهنشاهان به آخر خسرو پرویز بود
[M2]خسروی هشیار و صاحب‌رای و با تمییز بود
[B][M1]با زبانی نرم‌، او را خنجری خونریز بود
[M2]کشور اندر عهد او شایسته در هر چیز بود
[B][M1]لیکن او را بدگمانی‌‌های خوف‌آمیز بود
[M2]وین گمان بد به ملک اندر نفاق‌انگیز بود
[B2]لاجرم لشکر بر او شورید و شد شیرویه‌شاه
خسرو پرویز شد در بند شیرویه تباه
[B][M1]از پس مرگ شهنشه خسروی معدوم شد
[M2]خون آن شاهنشه دانا بر ایران شوم شد
[B][M1]فتنه‌ها برپا شد و هر حاکمی محکوم شد
[M2]اه این وکاه آن دارای مرز و بوم شد
[B][M1]عرصهٔ ایوان کسری آشیان بوم شد
[M2]دیرگاهی کشور از امن و امان محروم شد
[B2]تا پس از چندی برون شد یزدگرد شهریار
هم مر او را بخت بد، با تازیان انداخت کار
[B][M1]خیل عریان عرب غالب نیامد در نبرد
[M2]کاختلافات بزرگان کرد با ما هرچه کرد
[B][M1]هشت بغی زیردستان دردها بر روی درد
[M2]خاک یاغی شد کجا خون دل پرویز خورد
[B][M1]چهر ملک از قتل آذرمی و پوران کشت زرد
[M2]زین مصائب تیغ هندی چوب شد در دست مرد
[B2]لاجرم بر ما شکست آمد ز گشت روزگار
شاه شاهان کشته شد در مرو و باطل ماند کار
[B][M1]ایزد احمد را به شوری مرسل و مأمور کرد
[M2]تا به دست‌آویز شوری خصم را مقهور کرد
[B][M1]عدل و شوری بود کان ساحات را معمور کرد
[M2]پور عفان را ستبداد از خلافت دور کرد
[B][M1]و آل سفیان ‌را ز ملک این خو‌دسری‌ مهجور کرد
[M2]وانکه زینان خلق را از نیکوئی مسرور کرد
[B2]زادهٔ عبدالعزیز است آنکه از احسان و داد
سیرتی دیگر گرفت و شیوه‌ای دیگر نهاد
[B][M1]آل عباس ارچه دیری سید و سلطان بدند
[M2]لیک تا بودند دست‌آویز این و آن بدند
[B][M1]گه ز طغیان عدوی خانگی حیران بدند
[M2]گه ز بیم فتنهٔ بیگانه سرگردان بدند
[B][M1]زان میان گر چند تن فرمانده کیهان بدند
[M2]از ره عدل و کمال و رادی احسان بدند
[B2]ورنه اینان را دمی نگذاشتندی بی‌زیان
دیلمان‌، سلجوقیان‌، خوارزمیان‌، چنگیزیان
[B][M1]خود شنیدی ای ملک اخبار هارون‌الرشید
[M2]کز کمال و عدل و رادی بوده در گیتی وحید
[B][M1]درگه بخشش نگفتی کاین طریف است آن تلید
[M2]در ره جنبش نگفتی کاین قریب است آن بعید
[B][M1]نیز عبدالله مأمون بود در دانش فرید
[M2]خسروی کردند با روی خوش و بخت سعید
[B2]گرچه برآل محمد ظلمشان مستور نیست
خلق این دانند و ما را این سخن منظور نیست
[B][M1]ز امر مامون لشکر طاهر سوی بغداد شد
[M2]بر امین از آن گروه جنگجو بیدادشد
[B][M1]تا تنش در خاک رفت وکشورش بر باد شد
[M2]گرچه مامون را دل از قتل امین ناشاد شد
[B][M1]لیک خود ملکش ز قید همسری آزاد شد
[M2]مرو و آن سامان به عهدش خرم و آباد شد
[B2]پس سوی بغداد شد وآن ملک ازو زیو‌ر گرفت
زان همایون فتح‌، طاهر پیش مامون فر گرفت
[B][M1]زان سپس یک روز مامون روی شادی برگشاد
[M2]نیز در آن بزم طاهر را به خدمت بار داد
[B][M1]چون به طاهر دید، مامون برکشید آه از نهاد
[M2]گوهر اشکش ز درج دیده در دامان فتاد
[B][M1]گفت از طاهر مرا قتل امین آمد بهٔاد
[M2]پس به طاهر داد منشوری ز راه دین و داد
[B2]کفت شو سوی خراسان واندر آنجا داد کن
وز ره احسان و داد آن ملک را آباد کن
[B][M1]رفت طاهر زی خراسان واندر انجا داد کرد
[M2]وز ره احسان و داد آن ملک را آباد کرد
[B][M1]خاطر آن قوم را از قید رنج آزاد کرد
[M2]ملک را خرم چو باغ اندر مه خرداد کرد
[B][M1]پس به خطبه نام مامون را به‌ عمد از یاد کرد
[M2]هم به‌ شب جان داد و مامون آل او را شاد کرد
[B2]از خراسان آل طاهر کام‌ها برداشتند
کام‌ها برداشتند و نام‌ها بگذاشتند
[B][M1]چون محمد آنکه طاهر را بدی سیم پسر
[M2]شد قرین عیش وگشت ازکارکشور بی‌خبر
[B][M1]آل زید اندر ری وگرگان برآوردند سر
[M2]هم خراسان را ستد یعقوب لیث رویگر
[B][M1]پس به پور زید جست آن رویگرزاده ظفر
[M2]فارس را هم در زمان بستد به نیروی هنر
[B2]زان سپس برکشور بغداد دندان کرد تیز
لیک جیش معتمد از حیله دادندش گریز
[B][M1]چون شکسته شد از انره منزلی واپس نشست
[M2]هم در آن منزل ز رنج و درد شد نالان و پست
[B][M1]پس خلیفه کس فرستادش که جای صلح هست
[M2]رویگر بنهاد تیغ و پاره‌ئی نان پیش دست
[B][M1]گفت کاو برهد ز من گر جان من زین غم نرست
[M2]ورنه زین تیغ افکنم درکشور و ملکش شکست
[B2]ور شکست آید به من دیگر نجویم‌ سروری
این من و این نان خشک و آن دکان مسگری
[B][M1]گرچه خود بدرود گیتی گفت با خواری خوار
[M2]لیک نامش زنده ماند اندر بسیط روزگار
[B][M1]خود سزد، زینان اگر جویند شاهان اعتبار
[M2]مکرمت آرند پیش و عزم سازند آشکار
[B][M1]کار پاس ملک را بخشند با مردان کار
[M2]تا به کار آیند اینان روز جنگ و کارزار
[B2]چون به لشکر وقت آسایش ملک نیکی نکرد
روز پیکار از سر سلطان بر آرد خصم‌، گرد
[B][M1]ازپس او عمرولیث آمد برون زی سیستان
[M2]رفت شیر سیستان در جند شاپور از میان
[B][M1]بر خراسان و عراق و پارس تا مازندران
[M2]وآمدش منشور شاهی از خلیفهٔ تازیان
[B][M1]بودش اندر نظم لشکر سیرت نوشیروان
[M2]بود شاهی بر دل و لشکرکش و بسیاردان
[B2]وز سر نخوت از اسمعیل سامانی‌، شکست
خو‌رد و، اندر محبس بغداد از جان شست دست
[B][M1]وان امیران خراسان و بزرگان عراق
[M2]ملک را دریافتند از فر عدل و اتفاق
[B][M1]مملکت را آل سامان باز جستند از وفاق
[M2]وز دهش محمود غازی یافت از شاهان سباق
[B][M1]نیز خود ویران و بی‌بنیان شد از کبر و نفاق
[M2]دولت مسعود و آن آراسته کاخ و رواق
[B2]و آل سلجوق از وفاق و عدل چتر افراختند
چون نفاق اندر میان آمد کلاه انداختند
[B][M1]چون سر سامانیان از ماوراء‌النهر خاست
[M2]هم خراسان و ری وگرگان مر او را گشت راست
[B][M1]گفت‌ یک‌ تن ای ملک سنگ خراج ری جداست
[M2]هم فزون است از دگر معیارها وین کی رواست
[B][M1]پادشاه دادگر معیار وی را بازخواست
[M2]با دگر معیارها سنجید و افزونیش کاست
[B2]گفت زین پیش آنچه بگرفتیم افزون از رواج
زین سپس آن مایه اندکتر پذیریم از خراج
[B][M1]خود چنین بودند آن شاهان با تاج و کلاه
[M2]ملک را آری ملک باید چنین دارد نگاه
[B][M1]گنج بخشودند و افزودند بر خیل و سپاه
[M2]ملک بگرفتند و بربستند بر بیگانه راه
[B][M1]تا به هنگام محمد، خسرو خوارزم شاه
[M2]گشت این ملک قدیم از غفلت سلطان تباه
[B2]ملک ایران درکف چنگیزیان آمد همی
وندرین کشور بسی زینان زیان آمد همی
[B][M1]ملک را چنگیز خود از طالع میمون گرفت
[M2]کز ره یاسا گرفت و از ره قانون گرفت
[B][M1]در پی اجرای یاسا پیشی از گردون گرفت
[M2]خون آن را ریخت کو یاسای دیگرگون گرفت
[B][M1]بود حجام طبیعت‌، زان بیامد خون گرفت
[M2]سیل خون کشتگانش بیشی از جیحون گرفت
[B2]بندهٔ یاسای او گشتند شاهان زمن
وز در تبریز ملک آراست تا حد پکن
[B][M1]شد چرا خوارزمشاه از وی گریزان، ای دریغ
[M2]با چنان لشکر که بودش زیر فرمان‌، ای دریغ
[B][M1]ماند بی‌سردار از این معنی خراسان‌، ای دریغ
[M2]زان قبل جان‌های شیرین گشت قربان‌، ای دریغ
[B][M1]ای دریغ آن ‌ملک همچون باغ رضوان‌، ای دریغ
[M2]کانچنان شد درکف کفار ویران‌، ای دریغ
[B2]سال ششصد خو‌یشتن را از اجانب پاس داشت
لیک‌ در شش‌ماه‌،‌ششصدساله‌جاه‌ازکف گذاشت
[B][M1]شد سپس اوکتای قاآن مملکت را پیشبر
[M2]بود سلطانی کریم و پادشاهی دادگر
[B][M1]صیت عدل و جود او شد در همه کیتی سمر
[M2]در جهانداری و شاهی داشت آیین دگر
[B][M1]کرد آباد آنچه ویران کرد پیش از او پدر
[M2]زان پدر نشگفت اگر آید چنین فرخ‌پسر
[B2]زانکه‌خودسیم‌ و زر از سنگ‌است‌لعل‌ و در زخاک
قدرت یزدان پاک است این‌، زهی یزدان پاک
[B][M1]تا گهی کاین ملک در چنگ هلاکوخان فتاد
[M2]از مغولان رخنه‌ها در کشور ایران فتاد
[B][M1]نیز از او مستعصم اندر پنجهٔ خذلان فتاد
[M2]ملک اسمعیلیان در عهدش از بنیان فتاد
[B][M1]جای بومان بود تا در پنجهٔ غازان فتاد
[M2]زین ملک آسایشی درکشور ویران فتاد
[B2]در دل چنگیزیان زان پس پدید آمد نفاق
تا ز کفشان شد برون شیراز و کرمان و عراق
[B][M1]سرور احرار ایرانند، آل سربدار
[M2]کز فشار ظلم آشفتند اندر سبزوار
[B][M1]شهر نیشابور بگرفتند و بس شهر و دیار
[M2]وز دهاقین لشکری کردند بیرون از شمار
[B][M1]بعد طغاتیمور چنگیزی به گرگان شهریار
[M2]و آخرین خرس مغول او بود در این مرغزار
[B2]سربداران بر سرش در خاک گرگان ریختند
همچو شیر شرزه خونش را به خاک‌ آمیختند
[A]
[B][M1]هم اتابیکان به ملک فارس چتر افراشتند
[M2]آل کرت آنگه هرات و غور درکف داشتند
[B][M1]پارس‌، از آن پس اتابیکان زکف نگذاشتند
[M2]واندر آن آل مظفر تخم نیکی کاشتند
[B][M1]شیخ ابواسحق و یاران گنج‌ها انباشتند
[M2]در عراق و یزد وکرمان عاملان بگماشتند
[B2]تا بیامد شمسهٔ آل مظفر، شه شجاع
گوسفندان را رهایی داد از چنگ سباع
[B][M1]روزی اندر پارس شد رایات سلطانی عیان
[M2]گرد گشتند از پی دیدار شه‌، پیر و جوان
[B][M1]از بر بامی عجوزی بانگ زد ناگه که هان
[M2]فاطمه خاتون بیا تا بنگری شاه جهان
[B][M1]شه چو این بشنید لختی برکشید ازره عنان
[M2]خاصگان گفتند شاها چون ستادی ناگهان
[B2]گفت از آن تا فاطمه خاتون به‌ بیند چهر من
هم از این ره در دل اینان فزاید مهر من
[B][M1]و ندر آن هنگام شد رایات تیموری به‌ پای
[M2]ملک ایران را به چنگ آورد از نیروی رای
[B][M1]شام و آن ساحات را بستد به تیغ جانگزای
[M2]وندر آن‌سامان‌نماند از مرد و زن یک‌تن به‌جای
[B][M1]پس به سوی هند شد و آن ملک را بستد ز رای
[M2]زان سپس در جنگ عثمانی شد و بفشرد پای
[B2]وان سپه بشکست و سلطان را به بند اندرکشید
بایزید بندی اندر بند او دم درکشید
[B][M1]چون عروس مملکت را کرد چندی شوهری
[M2]رفت و فرزندان او جستند برکشور سری
[B][M1]هر یک اندر گوشه‌ای در سر هوای سروری
[M2]داد شهرخ زان میان یکچند داد مهتری
[B][M1]هم در آخر در سر آوردند کبر و خودسری
[M2]و ز کف افکندند آیین عدالت‌گستری
[B2]باری از کبر و نفاق این ملک را بگذاشتند
رایت اقبال را آل صفی برداشتند
[B][M1]این گره را نیز فر ایزدی همراه شد
[M2]دست جور از دامن کردارشان کوتاه شد
[B][M1]چندتن‌شان را دل از سرّ خرد آگاه شد
[M2]کار دین و دولت از ایشان خوش و دلخواه شد
[B][M1]شاه اسمعیل از اول شاه و شاهنشاه شد
[M2]صیت اقبالش ز ماهی بر فراز ماه شد
[B2]بود از پاکی رسول پاک را خیرالسلیل
بنگه او ملک ایران‌، مسقط او اردبیل
[B][M1]در اوان کودکی بر قصد پیکار و نبرد
[M2]شد ز لاهیجان سوی خلخال با هفتاد مرد
[B][M1]پس بار زنجان شد و یاران خود راگردکرد
[M2]زان سپس زی شیروان بشتافت با ساز نبرد
[B][M1]وز سر شروان شه از مردانگی انگیخت کرد
[M2]شد ز بیم او رخ گردنکشان ملک زرد
[B2]الوند شاه چون در آذربایجان آگاه شد
سوی شرون راند بر قصد شه صوفی‌، سپاه
[B][M1]شاه دین‌پرور ز شروان ره بر آن لشکر گرفت
[M2]وز دم تیغ جهانسوزش به خصم آذر گرفت
[B][M1]از نخستین حمله دشمن راه کوه و در گرفت
[M2]شه سوی تبریز شد آن ملک را در برگرفت
[B][M1]افسر و تخت جهانداری از او زیور گرفت
[M2]رسم دین شیعی از او نیروی دیگر گرفت
[B2]سکه بر زر زد به نام احمد و نام علی
وین همایون رسم از او برجاست تا اکنو‌‌ن‌، بلی
[B][M1]پس برون آمد شه گیتی ز آذربایجان
[M2]برد لشکر سوی شیراز و عراق و اسپهان
[B][M1]وان سه کشور را تهی کرد از گروه ترکمان
[M2]پس به نیروی ظفر بشتافت زی مازندران
[B][M1]کار آن کشور به قانون کرد شاه کاردان
[M2]پس سوی بغداد روی آورد چون سیل دمان
[B2]والی آن بوم شد از بیم شه سوی حلب
وان همایون ملک را بگرفت شاه دین‌طلب
[B][M1]چون سوی تبریز شد تا لشکر آساید ز جنگ
[M2]شاه عثمانی درآمد با گروهی تیزچنگ
[B][M1]شاه خود با لشکری اندک روان شد بی‌درنگ
[M2]رزم و کوشش را دلیرانه میان بربست تنگ
[B][M1]چون‌ فزون شد خصم‌،‌ شاه اندیشه کرد از نام و ننگ
[M2]خشمگین برتافت رخ چون بچه‌گم‌کرده پلنگ
[B2]سوی ری شد تا دگر ره بازگردد جنگجوی
لیک دشمن بی‌سبب زان سرزمین برتافت روی
[B][M1]زان پس سوی خراسان روی کرد آن شهریار
[M2]کشت شیبک میر ترکان را و بگرفت آن دیار
[B][M1]با ملوک ازبک از رادی به صلح انداخت کار
[M2]شد به امرش سرحد ایران و توران آشکار
[B][M1]کرد بر شهزاده بابر لطف و احسان بیشمار
[M2]لشکرش بخشود و برگ کار و ساز کارزار
[B2]شه زیان‌ها برد لیکن زان حمایت‌های سخت
شاه بابر رفت سوی هند و شد با تاج و تخت
[B][M1]زان سپس بغنود چندی در سراب و نخجوان
[M2]تا شد از بیماری‌، آن مرد سهی زار و نوان
[B][M1]هم در آن سامان روانش شد سوی مینو روان
[M2]پور او طهماسب شه چون بود طفلی ناتوان
[B][M1]خود نفاق آمد پدید اندر دل پیر و جوان
[M2]ملک او افتاد در سرپنجهٔ ذل و هوان
[B2]هر طرف بیگانگان درکشور او تاختند
و ازبکان اندر خراسان تیغ جور افراختند
[B][M1]چون برومندی گرفت آن برشده سرو سهی
[M2]شد سوی قزوین و بگرفت افسر شاهنشهی
[B][M1]پس گروه شاملو او را شدند از جان رهی
[M2]دست خصمان درونی یافت زانان کوتهی
[B][M1]پس به خصمان برونی تاخت با فر و بهی
[M2]کرد با نیروی یزدان ملک خود زانان تهی
[B2]پس سلیمان شه ز روم آمد به عزم رزم شاه
لیک رخ برتافت زان کشور به فر عزم شاه
[B][M1]بار دیگر خان ازبک سوی مشهد کرد روی
[M2]و ندر آن کشور بسی بیداد کرد آن تندخوی
[B][M1]هرکه را دیدند کشتند آن گروه بی‌گفت‌وگوی
[M2]شوی بر مرگ زن افغان کرد و زن بر مرگ شوی
[B][M1]منهیان شه را خبر کردند از این های و هوی
[M2]شاه دین‌پرور نکرد آسایش و نسترد موی
[B2]تا برآورد از سر آن قوم کین‌گستر دمار
هم در آن کوشش به چنگ آورد شهر قندهار
[B][M1]اندر آن هنگام سوی گرجیان آهنگ کرد
[M2]عرصه را برآن گروه از شیر مردان تنگ کرد
[B][M1]بر در تفلیس با آنان به نیرو جنگ کرد
[M2]ملکشان‌بگرفت و خاک از خونشان گلرنک کرد
[B][M1]پس سوی‌قزوین شد و جای از بر اورنگ کرد
[M2]بار دیگر شه سلیمان قصد ریو و رنگ کرد
[B2]لیک از یک حملهٔ شاهنشه دشمن گداز
تا به قسطنطنیه یک ره عنان نگرفت باز
[B][M1]چون به کار کشوری پرداخت شاه بحر و بر
[M2]شه سلیمان کرد قصد رزم شه بار دگر
[B][M1]شاه خود پیکار را آماده شد چون شیر نر
[M2]شه سلیمان را وزیری بود راد و پرهنر
[B][M1]گشت سلطان را به صلح شاه ایران راهبر
[M2]نیز شه را داد از این اندیشهٔ نیکو خبر
[B2]شاه تن درداد و صلح افتاد در کار دو شاه
همچنان برجای ماند آن دوستی تا دیرگاه
[B][M1]شد دگر ره سوی گرجستان خدیو پاک‌دین
[M2]سخت ویرانی پدید آورد در آن سرزمین
[B][M1]پس به شکی رفت و بنهاد اندر آنان تیغ کین
[M2]ای عجب خشنودی یزدان همی دید اندرین
[B][M1]زان میان شد با خراسان فتنه و غوغا قرین
[M2]شه به کار ملک خود پرداخت با رای رزین
[B2]داد سامان جنگ را وانگه سوی قزوین شتافت
پای از کوشش کشید و سوی داد و دین شتافت
[B][M1]هم در آن دوران ز ملک فارس و اکناف دگر
[M2]باج و ساو ملک نستد هشت سال آن دادگر
[B][M1]کفت اکنون‌مان که با کس نیست جنگ و کر و فر
[M2]نیز ما را زر به قدر خرج باشد زیر سر
[B][M1]نیزمان بازارگانی نیست هنجار و سیر
[M2]پس به زور از زیردستان از چه بستانیم زر
[B2]به که در بی‌احتیاجی باز بخشیم این خراج
تا به یاریمان به سر پویند وقت احتیاج
[B][M1]بود پاک و پاک‌دین آن پادشاه رستگار
[M2]می‌نخوردی و غضب راندی همی بر باده‌خوار
[B][M1]در جوانمردی بدی ضرب‌المثل در روزگار
[M2]داستان‌ها از جوانمردیش باشد یادگار
[B][M1]چون همایون شه که بود از «‌شیرخان‌»‌ در هندخوار
[M2]بر در شاه آمد و شد یاری از شه خواستار
[B2]شاه لشکر داد و او را بار دیگر شاه کرد
دست جور زیردستان را از او کوتاه کرد
[B][M1]وز پس چندی نهال زندگیش از پا فتاد
[M2]شاه اسمعیل‌، پورش تند و بی‌پروا فتاد
[B][M1]از پس او شه محمد کور و نابینا فتاد
[M2]و ندر این دوران به کشور شوررش و غوغا فتاد
[B][M1]هم در آنگه صیت جیش مصطفی پاشا فتاد
[M2]ملک گرجستان و شروان در کف اعدا فتاد
[B2]وندرین آشوب و غوغا رفت با حول اله
از خراسان سوی قزوین موکب عباس شاه
[B][M1]ملک را ز آشوب ایمن کرد سلطان زمن
[M2]اهل کشور را رهانید از غم و رنج و محن
[B][M1]ازبکان کردند ناگه در خراسان تاختن
[M2]در خراسان شد شه و راند آن گروه راهزن
[B][M1]کرد نیکی‌ها به خلق خسته‌، شاه پاک‌تن
[M2]پس دگر ره سوی قزوین شد شه لشکرشکن
[B2]شاه عثمانی همانگه با شهنشه عهد بست
لیک ازآن پس خهدهای بسته را درهم شکست
[B][M1]شه چو لختی یافت آسایش ز جنگ و دار و گیر
[M2]در سپاهان رفت و بنشست ازبر فرخ سریر
[B][M1]پس به ترکستان وگرجستان شد آن والا امیر
[M2]کرد برخی را قتیل وکرد برخی را اسیر
[B][M1]زان سپس بغداد را بگرفت شاه ملک کیر
[M2]وز ملوک عیسوی آمد به درگاهش سفیر
[B2]جمله را خوشنودکردانید شه وز آن سپس
سه‌ری آن شاهان روان فرم‌رد از خ‌رد چندکس
[B][M1]در اوان نهصد و ده مردمان پرتقال
[M2]در جزیرهٔ هرمز افکندند رحل انتقال
[B][M1]خسروکیتی‌ستان چون گشت اگه زین مقال
[M2]عامل شیراز را فرمود با ساز جدال
[B][M1]تا شد و آنجای را بستد به فیروزی و فال
[M2]هم در آن ساحل بنایی ساخت شاه بی‌همال
[B2]چون ز همت آن خزف را همسر الماس کرد
نام آن فرخ مکان را بندر عباس کرد
[B][M1]در رواج دین همی کوشید شاه پارسای
[M2]زان به تدبیرش موافق بود تقدیر خدای
[B][M1]شد پیاده سوی طوس آن پادشاه پاک‌رای
[M2]هم در آن ره ساخت بهر کاروان چندین سرای
[B][M1]نیز در مازندران چندین اساس دیرپای
[M2]ساخته‌است آن ‌شاه و تا اکنون بود چونان به ‌جای
[B2]پس‌نبیرهٔ خود صفی‌شه را به جای خود نشاند
نیز از مازندران زی کشور باقی براند
[B][M1]شه‌صفی خود نیز در کشور به نیکی کار کرد
[M2]هم به خصمان درونی کوشش بسیار کرد
[B][M1]نیز جوری با بزرگ فرقهٔ افشار کرد
[M2]پس اباعثمانی اندر ایروان پیکار کرد
[B][M1]نیز در بغداد با او رزم ناهنجار کرد
[M2]هم در آخر صلح با آن خصم بدکردار کرد
[B2]پس به کاشان رفت شه وآنجا زمانی بو‌د شاد
هم در آن کشور بنای قریهٔ «‌فین‌» برنهاد
[B][M1]هم به کاشان ناگهش پیک اجل گفتاکه قم
[M2]کشت مدفون پیکر شاهانه‌اش در خاک قم
[B][M1]زان سپس بگرفت افسر شاه عباس دوم
[M2]خنگ دولت را نگار عدل زد بر یال و دم
[B][M1]توسن قهرش به مغز باده‌خواران سود سم
[M2]حکم او برکند رز، فرمان او بشکست خم
[B2]کس به عهدش دست سوی می نبردی بیدریغ
زانکه بد در عهد او پادافره میخواره تیغ
[B][M1]کرد قزوین را دگر ره پایتخت آن پاک کیش
[M2]و ز شه عثمانی و روسش سفیر آمد به‌پیش
[B][M1]شاه ترکستان به ‌ناگه رانده گشت از ملک ‌خویش
[M2]شد به سوی شاه و یاری خواست با حال پریش
[B][M1]شه نهاد او را ز یاری مرهمی بر قلب ریش
[M2]کرد او را شاه ملک ترک بر هنجار پیش
[B2]وز پی تنبیه افغان برد زی خاور سپاه
هم درآمد قندهار وکابل اندر دست شاه
[B][M1]زان سپس در اسپهان شد خسرو گیتی‌ستان
[M2]بار دیگر تختگه برد اندر آن شادیستان
[B][M1]پس بناهای نوآیین ساخت اندر اسپهان
[M2]چون بنای چل‌ستون و سردر نقش جهان
[B][M1]نیز چندی بهر رامش شد سوی مازندران
[M2]بازگشتن را ملک بیمار شد در دامغان
[B2]وندر آنجا کرد بدرود جهان آن شهریار
آوخ آوخ‌، گر جهان را این بود انجام ‌کار
[B][M1]شه سلیمان پور او بگرفت تخت و افسرش
[M2]لیک کودک بود و شد دستور اعظم رهبرش
[B][M1]می‌ندادی ره وزیر اندر امور کشورش
[M2]شاه کرد این شکوه را یک‌روزه با میرآخورش
[B][M1]گفت میرآخور به فرمان تو بدهم کیفرش
[M2]هم به فرمان ملک کشتند روز دیگرش
[B2]از پس او میرآخور گشت دستور اجل
وان قشو کم کم قلمدان کشت و شد ضرب‌المثل
[B][M1]همت و مردانگی هر مشکل آسان می کند
[M2]خود قشو را مرد با همت قلمدان می کند
[B][M1]چون قلمدان یافت‌، عدل و داد و احسان می کند
[M2]عدل آری ملک را چون باغ رضوان می کند
[B][M1]مملکت را جور و استبداد ویران می کند
[M2]جور در هرجا که ره جوید چو ایران می کند
[B2]ای دریغا چون شد آن ایران و آن ایرانیان
تا ببینند این ده ویران و این ویرانیان
[B][M1]الغرض عدل شه و تدبیر آن دستور داد
[M2]ملک را کردند خرم خلق را کردند شاد
[B][M1]تا شه ازگیتی سوی مینوی فرخ‌رخ نهاد
[M2]در سپاهان چند بنیاد است از آن فرخ‌نهاد
[B][M1]بعد او سلطان حسین اندر جهانداری ستاد
[M2]لیک از نابخردی در پنجهٔ افغان فتاد
[B2]ملک ایران را گرفتند آن گروه کینه‌ور
روس و عثمانی هم از یکسو برآوردند سر
[B][M1]پور او طهماسب شه از بیم افغان خوار شد
[M2]هم به خواری در پناه فرقهٔ قاجار شد
[B][M1]این گره را نیز با افغان بسی پیکار شد
[M2]تا جهان خرم ز فخر دودهٔ افشار شد
[B][M1]موکب شه ناگهان زی طوس راه اسپار شد
[M2]نادر لشکرشکن را با ملک دیدار شد
[B2]شاه را نیک آمد آن رفتار و وضع بلعجب
داد از آن رفتار، طهماسب قلیخانش لقب
[B][M1]پس پی رزم ملک محمود سکزی، شهریار
[M2]خیمه و خرگاه عزت کوفت در آن مرغزار
[B][M1]مهتر قاجار بس کوشید در آن گیرودار
[M2]لیک خود کاری نرفت از پیش و نگشود آن‌دیار
[B][M1]ناگهان سلطان دی آورد جیش از هر کنار
[M2]ابر غران نیز سنگر بست در هر کوهسار
[B2]مهتر قاجار با شه گفت زین میدان جنگ
سوی گرگان رفت باید تا شود لختی درنگ
[B][M1]داشت چون نادر به سر آهنگ ملک و سروری
[M2]می‌شمرد اندر نهان آن گفته‌ها را سرسری
[B][M1]کرد چندان پیش شاه ساده‌دل افسونگری
[M2]تا به قتل مهتر قاجار کرد او را جری
[B][M1]هم به جهد او ز پای افتاد آن نخل طری
[M2]زان سپس اندر جهان افتاد صیت نادری
[B2]شد سپهسالار آن لشکر به توفیق خدای
هم حصار طوس را بگرفت از تدبیر و رای
[B][M1]زان سپس ضبط خراسان کرد و شد سه‌ری هراه
[M2]وز پس ضبط هری در طوس جست آرامگاه
[B][M1]ناگهان اشرف به سمنان زاصفهان پیمود راه
[M2]نادر و طهماسب شه رفتند زی اوکینه‌خواه
[B][M1]هم به مهماندوست رویارو شدند آن دو سپاه
[M2]روی کیتی شد ز دود توپ و زنبوری سیاه
[B2]داد مردی داد نادر اندر ان دشت نبرد
تا برآورد از سر افغان به یک شلیک کرد
[B][M1]این زبردستی چو از نادر بدید ان زشت کیش
[M2]روی واپس کرد و راه اسپهان بگرفت پیش
[B][M1]رفت نادر در پیش چون شیر در دنبال میش
[M2]دید چون اشرف سپاهی در قفا زاندازه بیش
[B][M1]خه‌راست‌از خثمانیان‌جیشی بهٔاری‌سه‌ری خ‌ریش
[M2]نیمه‌جنگی کرد و رخ برتافت با حال پریش
[B2]از ره شیراز وکرمان جست ره زی قندهار
در بلوچستان بریدندش سر وکشتند زار
[B][M1]از پس تنبیه افغان نادر با فر و هنگ
[M2]بهر دفع روس و عثمانی میان بربست تنگ
[B][M1]شاه را در اصفهان بنهاد و خود شد سوی جنگ
[M2]کرد ایران را تهی از آن دوخصم تیزچنگ
[B][M1]پس به امر شاه شد سوی خراسان بی‌درنگ
[M2]روبهان پنهان شدند از بیم آن جنگی پلنگ
[B2]حاصل ترکان و افغانان از او بدروده شد
هم به ملک شه هراه و قندهار افزوده شد
[B][M1]در سپاهان شاه و نزدیکان سپاهی ساختند
[M2]جانب بغداد بهر رزم ترکان تاختند
[B][M1]ترکیان بهر شبیخون تیغ هندی اختند
[M2]سوی اینان تاختند ویار اینان ساختند
[B][M1]لشکر طهماسب شه از بیم دل‌ها باختند
[M2]پشت کردند و به پاس جان خود پرداختند
[B2]شاه نیز از بیم با آنان به صلح آواز داد
وآنچه نادر زان جماعت برده بود او بازداد
[B][M1]نادر اندر طوس چون بشنید آن چنگ وکریز
[M2]نامه‌ای بنگاشت سوی شه همه بیغاره خیز
[B][M1]گفت بس در چشم بدخواهان نماید ناتمیز
[M2]این ستیز زشت و صلحی زشت‌تر ازآن ستیز
[B][M1]باری اکنون چاره‌ای باید پس از این رستخیز
[M2]اینکه شه جیشی ز نو گرد آورد این بنده نیز
[B2]تا مگر راحت کنیم این خاطر آشفته را
نیز در جوی آوریم این آب از جو رفته را
[B][M1]از پس این نامه خود زی اسپهان کرد ایلغار
[M2]داد اردو را مکان در مرغزار «‌مورچه‌خوار»
[B][M1]مقدم شه را پی عرض سپه شد خواستار
[M2]شد به لشکرگاه نادر، شاد و خرم شهریار
[B][M1]نیز نادر میزبانی را به شب انداخت کار
[M2]وندران شب مجلسی آراست چون خرم بهار
[B2]ساده‌ها در پرده‌ها و باده‌ها در شیشه‌ها
لیک اندر هریک از آن شیشه‌ها اندیشه‌ها
[B][M1]شه‌*‌ر شد سرمست می از سادکان شد کامخ‌راه
[M2]همچنان سرگرم بد زآغاز شب تا صبحگاه
[B][M1]نیز نادر با امیران و بزرگان سپاه
[M2]آمد و بنمودشان وضع درون بارگاه
[B][M1]جملگی دیدند آن کار بد و حال تباه
[M2]در عجب ماندند از آن اعمال ناشایست شاه
[B2]جمله با نادر بیاوردند عهد اندر میان
تاکنند آن ننگ را دور از سر ایرانیان
[B][M1]عهد و پیمان‌ها بشد ستوار و نادر بامداد
[M2]پای هشیاری در آن خفتنگه مستان نهاد
[B][M1]کفت شاها بندگان را دل ز خسرو نیست شاد
[M2]تاج باید هشت و جان در پنجهٔ تقدیر داد
[B][M1]شه چو این بشنید ناگه برکشید آه از نهاد
[M2]هم به ناکامی نگین و تاج را ازکف نهاد
[B2]زان سپس نادر نمودش زی خراسان رهسپار
هم قتیل فرقهٔ قاجار شد در سبزوار
[B][M1]کشورایران از آن پس فرخ و فرخنده شد
[M2]کوس ملک و دولت نادر شهی غرنده شد
[B][M1]نخل عمر ناکسان از بیخ و بن پرکنده شد
[M2]مملکت آباد و رزق ارزان و عدل ارزنده شد
[B][M1]گلبن دولت ز آب تیغ او بالنده شد
[M2]کوش شاهان جهان از نام او آکنده شد
[B2]چون نبود اندر عیان خویش شه و پیوند شاه
تاج را آویخت ازگهوارهٔ فرزند شاه
[B][M1]کرد از آن پس بهر دفع دشمنان جیشی گزین
[M2]سخت رزمی کرد با عثمانیان در خانقین
[B][M1]والی بغداد روگردان شد از میدان کین
[M2]هم سوی بغداد شد وز بیم شد بارونشین
[B][M1]نادر از پی رفت و خنگ باره گیری کرد زین
[M2]ناگه از قسطنطنیه جیشی آمد سهمگین
[B2]نادر لشکرشکن برخاست از گرد حصار
رفت زی کرکوک و شد آماده بهر کارزار
[B][M1]از نماز بامدادان تا به هنگام زوال
[M2]باز نستادند یک‌دم آن دو لشکر از قتال
[B][M1]تا شکست آمد به جیش نادر فرخنده‌فال
[M2]شد روان سوی عراق ازدشت کین آشفته‌حال
[B][M1]گفت تاکاتب نویسد نامهٔ نیکی سگال
[M2]سوی ارکان بلاد و سوی اعیان جبال
[B2]تا میان بندند و سوی دشت کین جولان کنند
تا مگر باز این شکست زشت را جبران کنند
[B][M1]این شنیدستم که اندر نامه‌ها کاتب نوشت
[M2]این که تخم چشم‌زخمی گنبد گردنده گشت
[B][M1]دید چون نادر، به خشم آن نامه ها از دست هشت
[M2]گفت نندیشی از این گفتار ناشایست و زشت
[B][M1]آنچه پیران در حرم دانند و طفلان درکنشت
[M2]چون توان پنهان نمودن‌، این‌چنین باید نوشت‌:
[B2]کز سپاه رومیان نادر شکستی سخت دید
هان‌، وفا و یاری از ایرانیان دارد امید
[B][M1]الغرض او را بهٔاری آمدند از هر قبیل
[M2]لشکری ن‌ریان چنان *‌رن سیل غلطان بر سبیل
[B][M1]رفت و با عثمانیان پیکارکرد آن ژنده‌پیل
[M2]شد زشمشیرش سرو سالارآن لشکرقتیل
[B][M1]پس به زنهار آمدند آن قوم‌، نالان و ذلیل
[M2]دادشان زنهار و شد درماندکانشان را کفیل
[B2]زان سپس بغداد را بگرفت شاه کینه‌خواه
با نوید فتح‌، زی ایران‌زمین پیمود راه
[B][M1]ملک را چون کرد زآشوب و فتن امن و امان
[M2]با سپاهی جنگجو شد سوی داغستان روان
[B][M1]وندر آن ساحات گردان نامور فتحی عیان
[M2]زان سپس برگشت وکرد اتراق در دشت مغان
[B][M1]جمله سرداران و میران نیز با او هم‌عنان
[M2]جیش ترکستان و ایران نیز با هم توأمان
[B2]اندر آن گلگشت خرم جمله کردند انجمن
هم در آن کنکاش‌، نادر کرد آغاز سخن
[B][M1]گفت هان ای قوم! ابر خرد و کلان هست آشکار
[M2]کاختر آل‌صفی برگشت در انجام کار
[B][M1]هر طرف همسایگان کردند قصد این دیار
[M2]قوم افغان در سپاهان تاختند از هرکنار
[B][M1]نیز آذربایجان را شد ز رومی کار، زار
[M2]نیز روسی سوی گیلان تاخت در این گیرودار
[B2]شحنه‌ای کاین رهزنان را راند از این برزن که بود؟
و انکه‌مستخلص نمود این‌ملک‌را، جز من که بود؟
[B][M1]لیک اکنون دفتر آل صفی شد منطوی
[M2]نیست یک تن کاندرین کشور نماید خسروی
[B][M1]خسروی جوئید بهر خویشتن راد و قوی
[M2]تا بریمش طاعت و فرمان ز راه نیکوئی
[B][M1]جمله گفتند آنکه راه خسروی پوید توئی
[M2]مرد دانا جز تو کس را کی نماید پیروی
[B2]خیز و خسرو باش و پیداکن دم اردیبهشت
تا کنیم این ملک را زیبنده چون خرم بهشت
[B][M1]گفت هان لاطایل است این جبنش و این غائله
[M2]زانکه نادر را به شاهی برنتابد حوصله
[B][M1]هان به جز من خسروی جوئید در این مرحله
[M2]خلق گشتند اندر آن اصرار با هم یکدله
[B][M1]چون مسلسل شد سخن‌، پذرفت‌ آن شیر یله
[M2]اابفلهمتغعلرا افکند اندر سلسله
[B2]گفت گر من خسروم باری بدین شرط و سجل
کانچه من گویم شما را، بشنوید از جان و دل
[B][M1]فتنهٔ شیعی و سنی و آنهمه آشوب وشر
[M2]در زمان دولت آل صفی شد مشتهر
[B][M1]ناسزا گفتند بر بوبکر و عثمان و عمر
[M2]نیز بد گفتند بر همخوابهٔ پیغامبر
[B][M1]کشت ناشایست‌ها زینگونه در ایران سمر
[M2]خون خلقی بی گنه گشت اندرین غوغا هدر
[B2]هم کنون ز ایرانیان بی گنه جمعی کثیر
مانده‌اند اندرکف بیگانگان زار و اسیر
[B][M1]پند برگیرید و راه زشتکاری مسپرید
[M2]هم از این پس ناسزای این گروه برنشمرید
[B][M1]بر حدیث من نه‌، بر اوضاع کشور بنگرید
[M2]وز سر این خودستایی و تعصب بگذرید
[B][M1]هر دو ملت اتحاد و یکدلی پیش آورید
[M2]تا از این ره پردهٔ ناموس دشمن بردرید
[B2]آری آری پردهٔ ناموس دشمن بردرند
چون دو ملت اتحاد و یکدلی پیش آورند
[B][M1]الغرض گفتار او در گوش مردم جا گرفت
[M2]هم بدین شرط از گروه شیعه پیمان‌ها گرفت
[B][M1]زان ‌سپس جشنی‌ بدین‌ شادی در آن صحرا گرفت
[M2]گشت نادرشاه و کار ملک ازو بالا گرفت
[B][M1]پس به اسپاهان شد و بر تختگه ماوا گرفت
[M2]در جهانداری سبق زاسکندر و دارا گرفت
[B2]بس به ‌سوی قندهار و کابل آمد با سپاه
کرد مفتوح آن دو کشور را به تایید اله
[B][M1]پس دلیرانه سوی هندوستان بربست رخت
[M2]با محمدشاه هندی کرد چندین رزم سخت
[B][M1]بیشتر زان ملک را بگرفت شاه نیک‌بخت
[M2]گوهر و زر برد از آن بار بار و لخت لخت
[B][M1]پس بر آنان سایه افکند آن هنرپرور درخت
[M2]با محمدشه سپرد آن گنج و ملک و تاج و تخت
[B2]لیک در دهلی پی تنبیه اشرار دیار
غارت و قتلی عظیم افکند حکم شهریار
[B][M1]پس به ترکستان و خوارم و بخارا شد روان
[M2]وان سه کشور زیر فرمان کرد شاه کاردان
[B][M1]پس به ایران اندر آمد از ره مازندران
[M2]وندر آن جنگل به شاه افتاد تیری ناگهان
[B][M1]هم نجستند اندر آن کشور ز تیرافکن نشان
[M2]شه به فرزند بزرگ خویشتن شد بدگمان
[B2]گفت دشمن کامی او این جسارت‌ها نمود
چون به ری آمد بدین بهتانش نابینا نمود
[B][M1]پس به قصد آستان‌بوسی روان شد زی نجف
[M2]کرد ایثار اندر آن درگه هدایا و تحف
[B][M1]پس سوی بغداد شد با رایت عز و شرف
[M2]گفت تا دانشوران گرد آمدند از هر طرف
[B][M1]در برش از شیعی و سنی فروبستند صف
[M2]کرد با هریک به رسم خویش احسان و لطف
[B2]پس سخن‌هاکفت شه با آن کروه از اتفاق
تا برون کرد از دل آنان به دانایی نفاق
[B][M1]پس سوی سلطان عثمانی بریدی کرد راست
[M2]هم در این اندیشهٔ عالی ز وی امداد خواست
[B][M1]گفت قصدم زین عمل آسایش خلق خداست
[M2]زانکه ما ملت ز یک پیراهنیم از راه راست
[B][M1]چندگوئیم این‌یکی برحق و آن‌یک بر خطاست
[M2]در میان ما دو ملت این خطاکاری چراست
[B2]خوش بود تا اتحاد آریم و همدستان شویم
تا بدین تدبیر عالی مالک کیهان شویم
[B][M1]پس به لگزستان شد و زانجا به اسپاهان چمید
[M2]هم در اسپاهان برید شاه عثمانی رسید
[B][M1]شاه اندر نامهٔ او، رنگ یکرنگی ندید
[M2]خشمگین سوی حدود ملک او لشکرکشید
[B][M1]زین خبر آشوب شد در ملک عثمانی پدید
[M2]حکمرانان حدود روم با بیم و امید
[B2]پوزش آوردند نادر را که بر فرمان تو
شاه خود را گرم‌دل سازیم بر پیمان تو
[B][M1]نادر این ‌پذرفت‌ و خود سوی ‌خر‌‌اسان ‌رفت چست
[M2]تا که بر ترکان و افغانان کند پیمان درست
[B][M1]لیک با او شد دل ایرانیان بر خیره سست
[M2]تا به قوچان نقش عمر از صفحهٔ ایام شست
[B][M1]کشته شد ناکام لیک از نام نیکو کام جست
[M2]هم بدین کردار خار فتنه درکشور برست
[B2]وان خیال عالی شاهنشه با رای و هوش
پاک از آن کردار مدهوشانه بیرون شد زگوش
[B][M1]ای دریغ آن تخت و آن دیهیم و آن فر و بهی
[M2]ای دریغ آن عزم و آن تدبیر و آن فرماندهی
[B][M1]ای دریغ آن کاردانی ای دریغ آن آگهی
[M2]ای دریغ آن رادمردی وآن دلیری وآن مهی
[B][M1]کاش اکنون بودی وکردی ز نو شاهنشهی
[M2]تا که گشتندی ز نو شاهنشهان او را رهی
[B2]تیغ او دست طمع ببریدی از همسایگان
تا نبردندی چنین ایران او را رایگان
[B][M1]الغرض چون گشت‌ خالی زان شهنشه تخت و تاج
[M2]فتنه و شر با مزاج مملکت جست امتزاج
[B][M1]بی‌وزیر و شاه‌، فاسدگشت ایران را مزاج
[M2]زادگانش جمله شه بودند لیکن شاه عاج
[B][M1]بازی پیلانه می کردند با هم ز اعوجاج
[M2]تا پیاده کرد گیتی‌شان ز اسب ابتهاج
[B2]خود علیشاه و شه ابراهیم و شهرخ هر سه تن
اندر افتادند سالی دو به جان خویشتن
[A]
[B][M1]اندرین فترت برآمد رایت سالار زند
[M2]مملکت را کرد مستخلص پس از پیکار چند
[B][M1]بود سلطانی کریم و شهریاری هوشمند
[M2]دوحهٔ نیکی نشاند و ریشهٔ زشتی بکند
[B][M1]پایگاه ملک را بنهاد بر چرخ بلند
[M2]خسروان را شاید از رفتار او گیرند پند
[B2]بس که بد راد و فروتن‌، شه نخواندی خویش را
خود وکیل زیردستان نام راندی خویش را
[B][M1]کشور اندر عهد او آسایش و آرام یافت
[M2]زیردستان را به نیکی کام داد و کام یافت
[B][M1]چون حسن شاه قجر مازندران را رام یافت
[M2]خان زند از او شکستی سخت بدفرجام یافت
[B][M1]حیله‌ها انگیخت چون خود را به بند و دام یافت
[M2]تا که کار دشمن از تدبیر او انجام یافت
[B2]خود سر قاجار سر ببریده بود زان دار و گیر
نیز فرزند و کسانش زان میان گشتند اسیر
[B][M1]الغرض با زیردستان گشت چندان سازگار
[M2]کان نتاند مهربان مادر به طفل شیرخوار
[B][M1]شب شدی بر بام و افکندی نظر بر هر کنار
[M2]گر نشان عیش جستی شکر کردی بیشمار
[B][M1]ور نشان بانگ و رامش کم شنیدی شهریار
[M2]ناسزا گفتی بسی بر پاسبانان دیار
[B2]تا چه کردستید با مردم ز زشتی و بدی
کامشب از آنان نیاید بانگ عیش و بیخودی
[B][M1]خود شبی بزمی بپا کرد از زنان ماهرو
[M2]دید یک تن زان میان افکنده چین اندر برو
[B][M1]کفت این از چیست‌؟ گفت ای شهریارکامجو
[M2]کرده با من چند گه سبزی فروشی دل نکو
[B][M1]نیز من امشب قرار وصل دادستم بدو
[M2]چون حدیث او به پایان رفت‌، شاه نیکخو
[B2]گفت کان زن را همان دم با می و اسباب نوش
چاکران بردند اندر خانهٔ سبزی‌فروش
[B][M1]با چنین آبادی ملک و خوشی و کر و فر
[M2]با خودآرائی و آرایش نبود او را نظر
[B][M1]جامه‌ای از پنبه بودش هر دو رویه آستر
[M2]وآن هم آرنجش همیشه پینه‌دار و نیمه‌در
[B][M1]لیک گاه جود و بخشش داشت در پیش نظر
[M2]سنگ را همتای گوهر خاک همسنگ زر
[B2]هم ازین‌ احسان و جود آنگه که رخ بر خاک سود
در درون مخزنش جز هفت بدره زر نبود
[B][M1]باری اندر ملک داری درّ عدل و داد سفت
[M2]هم به نام نیک‌، تخت و تاج را بدرود گفت
[B][M1]جانشینان ورا شد جهل و استبداد جفت
[M2]طالع بیدارشان از جهل و استبداد خفت
[B][M1]صرصر بیدولتی‌شان خرمن آمال رفت
[M2]پس گل قاجاریان ازگلشن عزت شکفت
[B2]لیک نام زند را بنمود درگیتی بلند
پهلوان شیردل لطفعلی خان میر زند
[B][M1]بر در شیراز با خلقی گران میر دلیر
[M2]تاخت بر لشکرگه آقا محمد خان چو شیر
[B][M1]مهتر قاجار مردی کرد و باز استاد دیر
[M2]زین ثبات و پردلی شد بر امیر زند چیر
[B][M1]جنگ‌ها کردند تا شد روزگار از جنگ سیر
[M2]پهلوان زند آمد عاقبت زین جنگ زیر
[B2]گشت صیت دولت آقا محمد خان بلند
کرد گیتی دولت پیشینیان را ریشخند
[B][M1]اوست اندر پادشاهی مغز و اینان جمله پوست
[M2]یک تن ازاینان اگر شایان تحسین است اوست
[B][M1]بی‌دورنگی بد، به ‌دشمن ‌دشمن ‌و با دوست‌ د‌وست
[M2]آفرین بر شهریاری کاینش طبع و اینش خوست
[B][M1]گاه کوشش راست گفتی ساخته از سنگ روست
[M2]گاه تدبیر آنچه گفتی خلق گفتندی نکوست
[B2]از پس مرگ خدیو زند از شیراز تاخت
شد سوی مازندران و نوبت شاهی نواخت
[B][M1]فرقهٔ قاجار از جان بندهٔ درگه شدند
[M2]مردم کوه پتشخوارش ز جان همره شدند
[B][M1]الغرض نیمی ز ایران بندگان شه شدند
[M2]دشمنان خانگی چون زین خبر آگه شدند
[B][M1]جنگجویی را همه تن سوی میدانگه شدند
[M2]لیک در میدان آن شیر ژیان روبه شدند
[B2]بر خوانین و رجال زند یک یک چیره شد
روز بدخواهان ز نور رای پاکش تیره شد
[B][M1]باری او را بود در شاهی دو خوی ناپسند
[M2]خست بسیار و بی‌انصافی بالابلند
[B][M1]نیمهٔ مردان کرمان را به خواری چشم کند
[M2]دخترانشان را به ذل بردگی اندر فکند
[B][M1]پس بکندش چشم و آوردش به ری بسته به‌بند
[M2]راند حکمی زشت بر لطفعلی خان. شاه زند
[B2]در ری آن شهزادهٔ آزاده را بر دارکرد
خویش را نزد جوانمردان گیتی خوار کرد!
[B][M1]میرزا شهرخ که بود اندر خراسان حکمران
[M2]پور نادر شه بد و بودش جواهرها نهان
[B][M1]بود نابینا و شد تسلیم خاقان جهان
[M2]وز شکنجه مرد مسکین‌، اینت خصمی بی‌امان
[B][M1]شد به رزم روسیان زآن‌ پس سوی تفلیس‌، خان
[M2]گنجه و تفلیس بستد شد سوی شوشی روان
[B2]وز خراسان گنج‌های نادرش آمد به‌ دست
نیز از تاراج گرجستان فراوان طرف بست
[B][M1]اندر اردوگاه پیرامون شوشی نیمشب
[M2]کرد از دو خادم دیرینه خربوزه طلب
[B][M1]بهرش آوردند و شه بنمود بر آنان غضب
[M2]کفت ازین خربوزه خوردستید بی‌شرط ادب
[B][M1]بامدادان چشم‌هاتان برکنم تا زان سبب
[M2]عبرت افزایید زیرا عبرت افزاید تعب
[B2]وان دواش از بیم جان کشتند نزدیک سحر
خست و بی‌رحمی آری این‌چنین بخشد ثمر!
[B][M1]شد سپس فتحعلی شه اندر ایران پادشا
[M2]بود سلطانی رحیم و شهریاری با حیا
[B][M1]لطف‌ها فرمود بر فتحعلی خان صبا
[M2]شعر و صنعت یافت از تشویق او قدر و بها
[B][M1]هم در آن ایام جنگ روس و ایران شد بپا
[M2]انگلیسان وعده‌ها کردند بی‌شرط وفا
[B2]چند منصب‌دار در افواج ایران داشتند
جنگ چون پیش آمد آن اشخاص را برداشتند
[B][M1]بست ناپلیون با فتحعلی عهد وداد
[M2]زان بریتانی به بیم افتاد و برگشت از عناد
[B][M1]بست با قیصر، علی‌رغم بناپارت اتحاد
[M2]کرد اندر بارهٔ قفقاز وگرجستان فساد
[B][M1]نیز با فتحعلی شه دم زد از صلح و سداد
[M2]زان میان فتحعلی شه کرد بر وی اعتماد
[B2]شد در آن هنگام ناپلیون اول از میان
گشت ایران زان سپس جولانگه بیگانگان
[B][M1]روس با ما جنگ کرد و در گلستان عهد بست
[M2]لیک ناگه عهدهای بسته را در هم شکست
[B][M1]حمله بر تبریز کرد و داد جنگی تازه دست
[M2]عاقبت در ترکمان‌چایی ز نو پیمان ببست
[B][M1]وآن قرار جابرانه همچنان برجای هست
[M2]چند شهر از ما گرفت و نام ما را کرد پست
[B2]لیک شد قیصر ضمین کز بعد مرگ پادشاه
خسروی عباس و آلش را بود بی‌اشتباه
[B][M1]شاه‌عباس از پس آن عهد و پیمان خوار شد
[M2]نایب شه بود لیکن راندهٔ دربار شد
[B][M1]متهم شد در شکست روس و بی‌مقدار شد
[M2]در خراسان رفت و آنجا زاندهان بیمار شد
[B][M1]خاک طوس از آن قد بالنده برخوردار شد
[M2]شاه هم در اصفهان از زندگی بیزار شد
[B2]از پس فتحعلی شه‌، شه‌محمد شاه کشت
مر علی‌شه را ز شاهی دست و دل کوتاه گشت
[B][M1]جانشین بد شه محمد زادهٔ عباس شاه
[M2]زانکه عهد روس و ایران بد بر این معنی گواه
[B][M1]لیک فرزندان شه بودند اندر اشتباه
[M2]هریکی خود را شهی خواندند با خیل و سپاه
[B][M1]ظل سلطان شد علی‌شاه و به‌ری برشد به گاه
[M2]جانشین بیرون از آذربایجان شد کینه‌خواه
[B2]همره قائم مقام آمد سوی ری با شتاب
کشت تسلیم برادرزاده‌، شاه نیم‌خواب
[B][M1]زادگان شاه ماضی هر یکی شاهی بدند
[M2]هر یکی در ملک چون شیر دژآکاهی بدند
[B][M1]لیک با تهدید قیصر جمله روباهی بدند
[M2]مر محمد شاه را خدام همراهی بدند
[B][M1]تابع استاره کشته ارچه خود ماهی بدند
[M2]در بر قائم مقامش عبد درگاهی بدند
[B2]فخر ایران و فراهان خواجه بوالقاسم وزیر
آنکه کلکش وحشیان رارام کردی با صفیر
[B][M1]خواجه‌بوالقاسم به کار روس و ایران دست داشت
[M2]در منظم کردن ایران بسی همت گماشت
[B][M1]در فن انشا ز نو تخمی به باغ فضل کاشت
[M2]شعر را نیکو سرود و نامه را نیکو نگاشت
[B][M1]در امور ملک رایات اولی‌الامری فراشت
[M2]زان سبب افکار دربار شه از وی روی کاشت
[B2]در نگارستان به ناحق کشته شد قائم‌مقام
حاجی میرزا آقاسی آن جاه و مقام را یافت
[B][M1]میرزا آقاسی اندر فتح اقلیم هرات
[M2]جنب‌ و جوشی کرد لیکن پیش آمد مشکلات
[B][M1]ساخت بهر خود ضیاع وافر از ملک و قنات
[M2]دست و پایی کرد تا شه را پدید آمد وفات
[B][M1]ناصرالدین‌شه بری رخ کرد چون شد شاه مات
[M2]بود همراهش وزیری داهی و عالی صفات
[B2]میر نام آور تقی خان آن وزیر بی‌نظیر
کش اتابک شد لقب زان‌پس که بد میرکبیر
[B][M1]چون که ناپلیون به‌سوری «‌سن هلن‌» شد رهسپار
[M2]بسته شد اندر اروپا عهدهای استوار
[B][M1]یافت لوی هجدهم بر مسند شاهی قرار
[M2]اختلافات اروپا ختم شد یک روزگار
[B][M1]وز دگر سو جنبش علمی به عالم یافت بار
[M2]لیک ایران بود غرق خواب جهل و اضطرار
[B2]درکناری اوفتاده سست و غافل زین امور
انگلیس و روس بر وی چیره از نزدیک و دور
[B][M1]مردم هشیار دنیا در خیال سروری
[M2]روز و شب مستغرق تدبیر و حیلت گستری
[B][M1]گرم نشر صنعت و علم و رعیت‌پروری
[M2]بهر کالای وطن در جستجوی مشتری
[B][M1]در نهان ستوار کرده پایهٔ جنگ‌آوری
[M2]لیک ایران زندگانی را شمرده سرسری
[B2]گه فریب روس خورده گه فریب انگریز
تاگذشت آن فرصت عالی به کجدار و مریز
[B][M1]ناصرالدین شه جوانی بود نادانسته کار
[M2]مهد علیا مادرش درکارها دایر مدار
[B][M1]مردم دربار هر یک ناکسی مردم‌شکار
[M2]بود تنها صدر اعظم در پی اصلاح کار
[B][M1]فکرتش آن بود تا با روسیان آید کنار
[M2]وز هری آرد به کف تا غزنی و تا قندهار
[B2]روس و ایران متحد در آسیا جولان کنند
انگلیسان رابرون از خاک هندستان کنند
[B][M1]اندرین فکرت وزیر شه میان را تنگ بست
[M2]ریشهّ بیداد کند وگردن رشوت شکست
[B][M1]دزد و جاسوس‌ و سخن‌چین ز احتسابش گشت‌ پست
[M2]جمع و خرج ملک را تنظیم داد آن حق‌پرست
[B][M1]سخت بگرفت اقتدارات پراکنده به دست
[M2]لیک غافل بود کاو را در پی است آن پیل مست
[B2]پیل هندستان بلی دنبال کرد آن شیر را
تا به کاشان سرخ کرد از خون او شمشیر را
[B][M1]مادر شه با دگر درباریان شوربخت
[M2]همره بیگانگان کشتند وکوشیدند سخت
[B][M1]شاه را دادند بیم از انتقال تاج و تخت
[M2]چاه چربک خورد و بنهاد اره بر پای درخت
[B][M1]خواجه‌شدخلوت گزین‌،و‌ آخر به کاشان برد رخت
[M2]شد دل دانشوران اندر فراقش لخت لخت
[B2]پس به امر شاه دژخیمی پی اهلاک او
رفت و درکرمابهٔ فین ریخت خون پاک او
[B][M1]از پس مرگش در ایران فکر نام و ننگ مرد
[M2]خون اوگفتی که نقش عزت از ایران سترد
[B][M1]ماند ایران در شمر همباز کشورهای خرد
[M2]انگلیس و روس از آن‌ ساعت در ایران دست برد
[B][M1]قدرت همسایگان یکسان گلوی ما فشرد
[M2]گشت برپا فتنهٔ ایلات ترک و لر و کرد
[B2]مرکزیت رفت و هر سو والی و شهزاده‌ای
برده اقطاعی و مردم را به غارت داده‌ای
[B][M1]ما و ژاپن همسفر بودیم اندر آسیا
[M2]او سوی مقصد شد و در نیمه‌ره ماندیم ما
[B][M1]ملک آلمان را منظم ساخت بیزمارک از وفا
[M2]خورد ناپلیون سوم زو شکست اندر وغا
[B][M1]پهنهٔ آمریک شد میدان هر زورآزما
[M2]هرکسی کرد از برای خود به‌نوعی دست و پا
[B2]کار علم و اختراع اندر جهان بالاکرفت
غیر ایرانی که درگنج قناعت جا گرفت
[B][M1]جنبش ملی بمرد اندر دل ایرانیان
[M2]فکر بسط و ارتقاء عسکری رفت از میان
[B][M1]بود ایران امن و دولت خفته اندر پرنیان
[M2]چون کسی کاو خسبد اندر بیشهٔ شیر ژیان
[B][M1]علم تاریخ و ادب راگشت بازاری عیان
[M2]هم اصول و حکمت و فقه و معانی و بیان
[B2]فقه را بس شافعی و بوحنیفه شد پدید
وز ادب بس جاحظ و بس انوری گردن کشید
[B][M1]خودکرفتم شافعی و بوحنیفه زنده کشت
[M2]یا سخن چون روزگار انوری ارزنده گشت
[B][M1]چیست حاصل گرنه بیخ فقر و ذلت کنده گشت
[M2]بخت کشور شد سیه‌چون ‌رخت لشکر ژنده گشت
[B][M1]شه که در معنی بر شاهان عالم بنده کشت
[M2]معنویت نیست در ملکش وگر پاینده گشت
[B2]خود تناسب شرط باشد در جهات همسری
واین تناسب از میان گم شد به عهد ناصری
[B][M1]گر تناسب را بگیریم از ملوک غزنوی
[M2]ناصرالدین شه به مشرق بوده سلطانی قوی
[B][M1]صاحب تدبیر و عزم و رای و طبع مستوی
[M2]جمع در وی جمله آداب و صفات خسروی
[B][M1]کشورش ز امن و رفاه و علم و صنعت محتوی
[M2]در قضایا کرده از فکر عمومی پیروی
[B2]ور قیاس از عهد بیزمارک وگلادستون کنیم
از سر انصاف باید مدح را وارون کنیم
[B][M1]این شنیدم کز پس سی سال شاهی گفت شاه
[M2]کای دریغا از چه روکردم اتابک را تباه
[B][M1]باد بر زخمش پس از سی سال خو‌رد و کرد آه
[M2]وز حدیث بی‌وزیریک گشت خستو بر گناه
[B][M1]یافت کز بیزمارک‌، زی پاریس برد آلمان سپاه
[M2]وانگلستان از وزیران‌، زد به مرز هند راه
[B2]لیک در ای‌ران وزیران قصد جان هم کنند
هر به روزی چند سور ملک را ماتم کنند
[B][M1]شد فراهانی تباه وگشت اتابک ناپدید
[M2]بر سپهسالار هم از مفسدان آفت رسید
[B][M1]دیر شد هنگام اصلاحات و شد مویش سپید
[M2]کشت از درباریان سفله یکسر ناامید
[B][M1]در سیاست چاره‌ای جز روز طی کردن ندید
[M2]دست از مرو و هرات و خیوه و اترک کشید
[B2]محنت نادانی درباریان کردش زبون
ساخت بهر رفع حاجت جامع دارالفنون
[B][M1]در مسیل مسکنت بغنود و چندی برگذشت
[M2]سر ز جا برداشت آن‌ساعت که ‌آب از سرگذشت
[B][M1]قسمتی از روزش اندر حاجت کشورگذشت
[M2]باقی اوقات او در زین و در بستر گذشت
[B][M1]وز پی گردش یکی سوی اروپا برگذشت
[M2]ماندش از پنجاه ساله خسروی این سرگذشت
[B2]تا به شه عبدالعظیمش راند دژخیم قضا
وز قضا گشت اندر آنجا کشته تیر رضا
[B][M1]مرگش آغاز غمان دورهٔ قاجار شد
[M2]واز قضا تاریخ مرگش هم «‌غم بسیار» شد
[B][M1]شه مظفر اندکی از ملک برخوردار شد
[M2]زانکه او هم ز اول شاهنشهی بیمار شد
[B][M1]انقلاب فکری اندر عهد او برکار شد
[M2]جلسه‌ها ایجاد گشت و فکرها بیدار شد
[B2]اختر سعد دموکراسی ز مغرب بردمید
پرتو آن اختر از مغرب سوی مشرق رسید
[B][M1]از فرنگ آمد به ایران طرفه‌های رنگ‌رنگ
[M2]شاه را مجذوب کرد آوازهٔ شهر فرنگ
[B][M1]زی فرنگستان سه کرت شاه ایران راند خنگ
[M2]خواست تا ایران شو‌د همچون فرنگستان قشنگ
[B][M1]زان سبب کرد از اجانب قرض‌هایی بیدرنگ
[M2]شد خریداری از آن زر اندکی توپ و تفنگ
[B2]مابقی صرف هوس‌های شه و دربار شد
وانهمه وام گران بر دوش ایران بار شد
[B][M1]تلگراف اندر زمان ناصرالدین شد درست
[M2]پس مظفر شاه گمرک را نمود اصلاح و پست
[B][M1]مردم از بلژیک آورد و به کار انداخت چست
[M2]با اتابک داد او کار صدارت را نخست
[B][M1]پس امین‌الدوله را آورد و ز او اصلاح جست
[M2]لیک با دربار فاسد کی شود کاری درست
[B2]باز اتابک آمد و رفت و بتر شدکارها
چون که عین‌الدوله آمد بسته شد بازارها
[B][M1]کر و فری کرد عین‌الدوله اندر کار ملک
[M2]لیک از آن پیچیده تر شد عقده دشوار ملک
[B][M1]کی به زور هایهو رونق پذیرد کار ملک
[M2]کی شود ادبار ملک اصلاح از دربار ملک
[B][M1]شاه خود بیمار و مانده بی‌دوا بیمار ملک
[M2]رشوت و تزویر و دزدی رایج بازار ملک
[B2]این‌چنین ملکی پریشان مانده دور از قافله
کی شود اصلاح با صوم و صلاه نافله
[B][M1]رفته رفته شد ز عین‌الدوله دل‌ها پرگزند
[M2]در مجالس گفتگوها شت برضدش بلند
[B][M1]کرد عین‌الدوله جمعی را ز دانایان به بند
[M2]چند تن را درکلات و اردبیل اندر فکند
[B][M1]تاجران هم رنجه از لَت خوردن تجار قند
[M2]زین سبب بازارها شد بسته زین آزار چند
[B2]مسجد جامع پر از غوغا و پرهنگامه شد
بر در مسجد سپه بر قصد جان عامه شد
[B][M1]سیدی شد کشته وز غوغاییان فریاد خاست
[M2]مرد و زن از بارگاه شه‌مظفر دادخواست
[B][M1]لیک عین‌الدوله اندرکار خود استاد راست
[M2]گفت بایدکاقتدار پشه را از باد کاست
[B][M1]پادشه گفتش که دربار شهنشه داد جاست
[M2]مرجع خلقست اگر هفتاد اگر هشتاد پاست
[B2]گفت عین‌الدوله با سلطان که الملک عقیم
عاقبت رفتند مردم سوی شه عبدالعظیم
[B][M1]سیّد آزاده عبدالّه که بود از بهبهان
[M2]همچنین سید محمد عالم بسیاردان
[B][M1]با دگر دانشوران و فاضلان و عالمان
[M2]جملگی گشتند سوی مسجد جامع روان
[B][M1]گشت در ری انقلابی آشکار اندر زمان
[M2]هرج و مرج افتاد در بازار و برزن ناگهان
[B2]کرد نصرالسلطنه با مردم بازار جنگ
بر در مسجد به مردم کرد شلیک تفنگ
[B][M1]هیئت روحانیان رفتند از ری سوی قم
[M2]تاکه از این ملک فرمایند هجرت کلهم
[B][M1]صدر اعظم کرد بامردم ز هر سو اشتلم
[M2]لیک گفتش جنبش ملی که‌، هان ای خواجه قم‌!
[B][M1]طبل آزادی کشید آواز چون رویینه خم
[M2]خلق باز آمد ز شه عبدالعظیم و شهر قم
[B2]گشت صادر دستخط شه در اصلاح امور
از قضا «‌عدل مظفر» گشت تاریخ صدور
[B][M1]کشت عین‌الدوله از کار صدارت برکنار
[M2]از پس او شد مشیرالدوله را آغاز کار
[B][M1]داد بر مشروطه فرمان خسرو والاتبار
[M2]منتخب شد مجلس شوری در اول روزگار
[B][M1]یافت قانون اساسی در ولایت انتشار
[M2]انجمن‌ها گشت برپا در همه شهر و دیار
[B2]اندر آن هنگام فرمان یافت شاه دادگر
تاج و تخت ملک را بگذاشت از بهر پسر
[B][M1]اینهمه آثار شاهان خسروا، افسانه نیست
[M2]شاه را شاها، گزیر از سیرت شاهانه نیست
[B][M1]خسروی اندر خور هر مست و هر دیوانه نیست
[M2]مجلس‌افروزی‌ز شمع‌است آری از پروانه نیست
[B][M1]اینک اینک کدخدایی جز تو در این خانه نیست
[M2]خانه‌ای چون خانهٔ تو خسروا ویرانه نیست
[B2]خیز و از داد و دهش آبادکن این خانه را
واندک اندک دورکن از خانه‌ات بیگانه را
[END]