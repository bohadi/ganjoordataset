[START][A]
[B][M1]به امیدی که بگشاید ز لعل یار مشکلها
[M2]خیال آن لب میگون چه خون افتاده در دلها
[B][M1]مخسب ای دیده چون نرگس به خوشخوابی و مخموری
[M2]که شبخیزان همه رفتند و بربستند محملها
[B][M1]دلا در دامن پیر مغان زن دست و همت خواه
[M2]که بی سالک نشاید کرد قطعاً قطع منزلها
[B][M1]سبکباران برون بردند رخت از بحر بی‌پایان
[M2]نمی‌یابند بیرون شو گرانباران به ساحلها
[B][M1]نظر ابن حسام از ماسوی بردند و او را بین
[M2]«مَتی ما تَلقَ مَن تَهوی دَع الدنیا وَ اهمِلها»
[B][M1]ز حد بگذشت مشتاقی به جام بادهٔ باقی
[M2]«اَلا یا ایُّها الساقی ادر کَاساً وَناوِلها»
[A]
[B][M1]ای سهی قامت گلبوی صنوبر بر ما
[M2]سایهٔ سرو قدت دور مباد از سر ما
[B][M1]هیچ نقاش چو رخسار تو صورت ننگاشت
[M2]آفرین بر قلم صنعت صورتگر ما
[B][M1]روی تو اختر سعد است و مرا از طالع
[M2]روی آن نیست که تابنده شود اختر ما
[B][M1]جرعه‌ای زان لب شیرین به لب ما نرسید
[M2]تا لبالب نشد از خون جگر ساغر ما
[B][M1]خود همین نام تمامم که پس از من نامی
[M2]ننویسند به جز نام تو در دفتر ما
[B][M1]زیور مدّعیان گر به مثل سیم و زر است
[M2]لؤلؤ نظم خوشاب است زر و زیور ما
[B][M1]مدتی بر سر کویت بنشست ابن حسام
[M2]که نگفتی به چه باب است فلان بر در ما
[A]
[B][M1]نقاب سنبل تر برشکن تجلّی را
[M2]بسوز زآتش عارض حجاب تقوی را
[B][M1]به باد رایحهٔ زلف عنبرین برده
[M2]هزار دفتر تعلیم و درس و فتوی را
[B][M1]تسلی دل عاشق به جز جمال تو نیست
[M2]جمال خویش برو جلوه ده تسلی را
[B][M1]لبت خلاصهٔ انفاس عیسوی دارد
[M2]دمی به ما بنما معجزات عیسی را
[B][M1]دوای دیدهٔ من کن ز سرمه قدمت
[M2]که آن غبار به از توتیاست اعمی را
[B][M1]به هر چه حکم کنی بر سرم خریدارم
[M2]مطیع رای توام همچو بنده مولی را
[B][M1]ز بهر شورش مجنون صبا پریشان کن
[M2]شکنج طرّهٔ آشفته‌کار لیلی را
[B][M1]ز نقش خامه صورت نگار ابن حسام
[M2]برند اهل حقایق رموز معنی را
[B][M1]صفای عالم باقی کسی به دست آرد
[M2]که پشت پای زند زخرفات دنیی را
[A]
[B][M1]مران به عنف خدا را ز آستانه مرا
[M2]مکش به تیغ جدایی به هر بهانه مرا
[B][M1]نخست طایر گلزار قدسیان بودیم
[M2]محبت تو جدا کرد از آشیانه مرا
[B][M1]مقیم صومعه بودم به عالم لاهوت
[M2]کشید عشق به کوی شرابخانه مرا
[B][M1]چه حکمت است که صیاد کارخانه غیب
[M2]ز زلف و خال تو بنهاد دام و دانه مرا
[B][M1]کرانه می‌کنی از من کجا روا باشد
[M2]بکشت محنت این درد بی کرانه مرا
[B][M1]مرا میانه غم بر کرانه می‌مانی
[M2]گناه چیست ندانم در این میانه مرا
[B][M1]ز لعل خود به صبوحی خمار من بشکن
[M2]که در سر است خمار می شبانه مرا
[B][M1]زمانی ای دل غمدیده با زمانه بساز
[M2]زمان زمان بنوازد مگر زمانه مرا
[B][M1]فسون ابن حسامم به توبه می‌خواند
[M2]به گوش در نرود هرگز این فسانه مرا
[A]
[B][M1]ای کعبهٔ جان خاک سر کوی تو ما را
[M2]محراب دل اندر خم ابروی تو ما را
[B][M1]هر بار که پای از سر کوی تو کشم باز
[M2]پابست کند باز سر موی تو ما را
[B][M1]در راه تو خون دل عشاق سبیل است
[M2]گو چشم تو خون ریز به یرغوی تو ما را
[B][M1]جز نقش تو در دیده خیالی که در آید
[M2]از سر ببرد نرگس جادوی تو ما را
[B][M1]در مملکت حسن ز هر وجه که خوب است
[M2]در چشم نیاید به جز از روی تو ما را
[B][M1]زان روی که از سلسله اهل جنونیم
[M2]زنجیر کند حلقه گیسوی تو ما را
[B][M1]افتاده چشم سیهت ابن حسام است
[M2]زان روز که افتاده نظر سوی تو ما را
[A]
[B][M1]ای به سر کوی تو مسکن و مأوی مرا
[M2]خاک درت خوش‌تر از جنت اعلی مرا
[B][M1]روی توام در نظر فکر توام در ضمیر
[M2]بهتر از این چون بود صورت و معنی مرا
[B][M1]گوشه‌نشینان کنند دعوی هر قبله‌ای
[M2]قبلهٔ ابروی توست کعبه دعوی مرا
[B][M1]دانهٔ خال تو شد راهزن زهد من
[M2]عشق تو بر باد داد خرمن تقوی مرا
[B][M1]من که شدم کشتهٔ آن بت عیسی سرشت
[M2]بو که حیاتی دهد از دم عیسی مرا
[B][M1]خاطر مسکین به هجر چون ره تسکین برد
[M2]گر ندهد مژده‌ای وصل تسلی مرا
[B][M1]گر شود ابن حسام در غم عشقش تمام
[M2]بس بود این دولت از دنیی و عقبی مرا
[A]
[B][M1]مهوَّسان ز پی خاطر مهوَّس ما
[M2]به ذکر دوست مزیّن کنید مجلس ما
[B][M1]خیال آن رخ رشک پری و غیرت حور
[M2]برون نمی‌رود از سینهٔ مسَوَّس ما
[B][M1]نهال قامت و چشم تو باغبان چون دید
[M2]برفت -گفت- طراوت ز سرو و نرگس ما
[B][M1]به مجلسی که تو باشی چراغ گو بنشین
[M2]بس است شمع خیال تو در مجالس ما
[B][M1]به جای بادهٔ گرم زهر می‌دهی نوش است
[M2]به شرط آن که تو باشی امیر مجلس ما
[B][M1]ز کنه وصف تو ابن حسام دور افتاد
[M2]کجا رسد به تو اندیشهٔ مهندس ما
[A]
[B][M1]ای غافل از بلای دل مبتلای ما
[M2]جز مبتلا کسی نرسد در بلای ما
[B][M1]ممکن نباشد از سر کوی تو رفتنم
[M2]آری مقیّدست به زلف تو پای ما
[B][M1]حجاج اگر به کعبه بیت الحرم روند
[M2]ابروی توست قبله حاجت روای ما
[B][M1]ما معتکف به کوی توایم از سر صفا
[M2]موقوف آنکه سعی کنی بر صفای ما
[B][M1]دانم که درد عشق نباشد دوا پذیر
[M2]زحمت مکش طبیب ز بهر دوای ما
[B][M1]روز ازل که شادی و غم قسم کرده اند
[M2]شادی جان ما که غم آمد عطای ما
[B][M1]ابن حسام را ز دعا وصل تست امید
[M2]یا رب قرین کنی به اجابت دعای ما
[A]
[B][M1]ای کعبه تحقیق سر کوی تو ما را
[M2]محراب دعا قبله ابروی تو ما را
[B][M1]آن زلف کمند افکن و آن غمزه خونریز
[M2]بستند و بکشتند به یرغوی تو ما را
[B][M1]هرچند ز بیراه به راه آوَرَدَم دل
[M2]از ره ببرد غمزه جادوی تو ما را
[B][M1]من معتقد پیر مغانم که در این راه
[M2]ارشاد طریقت بکند سوی تو ما را
[B][M1]از ظلمت گیسوی تو بیرون نتوان رفت
[M2]گر مشعله داری نکند روی تو ما را
[B][M1]دی چشم تو با غمزه به تاراج دل آمد
[M2]بردند سراسیمه به انجوی تو ما را
[B][M1]بر پای دل ابن حسام است کمندی
[M2]زان طرّه که بسته است به یک موی تو ما را
[A]
[B][M1]
ای غمزه تیز کرده به قصد هلاک ما
[M2]
بر باد داده آتش عشق تو خاک ما
[B][M1]
صد دل فدای چاک گریبان و دامنت
[M2]
آخر بپرس حال دل چاک چاک ما
[B][M1]
آتش گرفت سینه ز سوز درون من
[M2]
اندیشه کن ز سوز دل دردناک ما
[B][M1]
همچون بنفشه سر بدر آرم به پای بوس
[M2]
سرو تو گر کند گذری بر مغاک ما
[B][M1]
ساقی بیار کوزه و پر کن که روزگار
[M2]
روزی بود که کوزه بسازد ز خاک ما
[B][M1]
ترسم که آه ابن حسام آتشین کند
[M2]
آیینهٔ ضمیر مصفّای پاک ما
[A]
[B][M1]روی تو چشم خیره کند آفتاب را
[M2]موی تو خون کند جگر مشک ناب را
[B][M1]تا ماه در حجاب خجالت فرو رود
[M2]از آفتاب چهره برافکن نقاب را
[B][M1]خوی بر گل عذار تو ماند بدان که ابر
[M2]بر برگ گل فشانده ز شبنم گلاب را
[B][M1]کردم سؤال بوسه اشارت به غمزه گفت:
[M2]ما بنده‌ایم غمزهٔ حاضر جواب را
[B][M1]تا دامنت غبار نگیرد ز گرد راه
[M2]بر خاک راه می‌زنم از دیده آب را
[B][M1]خواهم که با خیال تو شبها به سر برم
[M2]خود می‌برد خیال تو از دیده خواب را
[B][M1]نرگس به دور چشم تو اندر خمار ماند
[M2]در سر ز جام لعل تو دارد شراب را
[B][M1]بلبل به نغمه‌های دلاویز بر چمن
[M2]گوید دعای خسرو مالک رقاب را
[B][M1]ابن حسام و درگه دولت مآب شاه
[M2]یارب خلل مباد ز چرخ آن مآب را
[A]
[B][M1]نهان که می‌کند این درد آشکارهٔ ما
[M2]که راست چاره که از دست رفت چارهٔ ما
[B][M1]هزار کوه بلا بر دلم فرود آمد
[M2]زهی تحمّل سنگین دل چو خارهٔ ما
[B][M1]نگار ما به کنار آمد و کناره گرفت
[M2]فغان ز حسرت این درد بی کنارهٔ ما
[B][M1]ستاره خون بچکاند به چشم اگر بیند
[M2]که در محاق نهان شد رخ ستارهٔ ما
[B][M1]اگر به کوه رسد کوه پاره پاره شود
[M2]حکایت جگر داغ پاره پارهٔ ما
[B][M1]اگر شراره کشد آتش درون دلم
[M2]به آفتاب رساند ضرر شرارهٔ ما
[B][M1]چه قطره‌های سرشک چو شیر خون آلود
[M2]که ریخت دیدهٔ ما بهر شیرخوارهٔ ما
[B][M1]جگر به خون دل آلوده کرد قصّابم
[M2]چه گوشت بود که آویخت از قنارهٔ ما
[B][M1]مگر که ابروی او در نظر مه نو بود
[M2]که من بدیدم و غایب شد از نظارهٔ ما
[B][M1]ز رهگذار امل بهتر آنکه برخیزم
[M2]که بر ممّر اجل باز شد گدارهٔ ما
[B][M1]به جان عاریتی دل مبند ابن حسام
[M2]که می‌رسد ز عقب صاحب استعارهٔ ما
[A]
[B][M1]نَسیِم الوَرد یَذکُرنِی حَبِیب ِ
[M2]و یُحَیینی بصَوتِ العَندَلیبِ
[B][M1]طَبیبِ العِشقِ دَاوا کُل َّ داءٍ
[M2]فَکَیفَ و زادَنی دائی طَبِیبِ
[B][M1]یُفارقُنِی الرَّقِیبُ عَنِ الَّفیقِ
[M2]فَقارب بَینَنا یا ذالرَقِیبِ
[B][M1]لِیَومِ الهَجرِ لِی یَومٌ عَصِیبٌ
[M2]و إنَّی خِفتُ مِن یومٍ عَصِیِبِ
[B][M1]فُؤادٍ غابَ یا سلمایَ عَنِیّ
[M2]فإذ یَاتِیک أحسِن بالغَریبِ
[B][M1]نَصیبی بالهَوا نَصَب وداءٌ
[M2]أصَبنا ما أصَبنا یا نَصیبِ
[B][M1]ببعدِ الهَجرِ إنی إذ امُوتُ
[M2]فَقُربُالوَصلِ أرجُو عَنقَریبِ
[A]
[B][M1]ای ز خطت غالیه پر مشک ناب
[M2]آینه دار رخ تو آفتاب
[B][M1]تا رخ تو رونق مه بشکند
[M2]برشکن آن طّره مشگین ناب
[B][M1]با رخ تو مهر ندارد فروغ
[M2]ذره نیارد بر خورشید تاب
[B][M1]دوش مرا خیل خیالت ببرد
[M2]صبر و قرار از دل و از دیده خواب
[B][M1]مردمک دیده کند دم به دم
[M2]روی من از اشک ملَّون خضاب
[B][M1]دیده میندیش ز طوفان غم
[M2]مردم آبی نشکوهد ز آب
[B][M1]خاک درت مسکن ابن حسام
[M2]کوی تواش درگه دولت مآب
[A]
[B][M1]پوشد ز زشک یلمق تو اطلس آفتاب
[M2]پیش رخ تو ذره بود واپس آفتاب
[B][M1]جز زلف تو که سجد کند آفتاب را
[M2]در دور حسن تو نپرستد کس آفتاب
[B][M1]گر آفتاب تیره شود با کمال نور
[M2]یک لمعه از لقای تو ما را بس آفتاب
[B][M1]گفتم مگر به سر رسدم آفتاب وصل
[M2]در طالعه نبود بدین سدرس آفتاب
[B][M1]گر مهر طلعت تو بر ابن حسام تافت
[M2]شاید که تافت بر سمن و بر خس آفتاب
[A]
[B][M1]ای جمال تو مرا شمع شب افروز امشب
[M2]شمع گو مشعله داری ز تو آموز امشب
[B][M1]شمع را تاب تو چون نیست از آن می سوزد
[M2]گو چو پروانه درین سوز همی سوز امشب
[B][M1]امشب از شمع رخت مجلس ما روشن شد
[M2]شمع گو چهر دلفروز میفروز امشب
[B][M1]شبم از طلعت زیبای تو امشب روزست
[M2]کاش تا روز قیامت نشود روز امشب
[B][M1]پاره‌ای بردل صد پاره ما دوخت ز وصل
[M2]سوزن ناوک آن غمزه دلدوز امشب
[B][M1]لب لعل تو به کام دل من داد بداد
[M2]بر مراد دل از اینم شده پیروز امشب
[B][M1]شب اگر حادثه زاید چه عجب ابن حسام
[M2]به علی رغم جهان عیش بیندوز امشب
[A]
[B][M1]
چو فیض ابر به نم لاله را کلاه بشست
[M2]
بنفشه تازه شد و طرّه دوتاه بشست
[B][M1]
کف سحاب چو سقّا گلاب زن برداشت
[M2]
ز خاک غالیه گون چهره گیاه بشست
[B][M1]
بیا بیا که گر از عشق توبه می کردم
[M2]
به بوی زلف تو دل دست ازین گناه بشست
[B][M1]
اگر به غیر تو چشم نظر سیه کردم
[M2]
بیا که خاک درت چشم عذرخواه بشست
[B][M1]
بر آستان تو چندان گریست ابن حسام
[M2]
که آب دیدهٔ او نامه سیاه بشست
[A]
[B][M1]
خوشتر ز آستان تو ما را مقام نیست
[M2]
کوی تو کم ز روضهٔ دارالسلام نیست
[B][M1]
گفتم که خاک راه توام ملتفت نشد
[M2]
بیچاره من که اینقدرم احترام نیست
[B][M1]
گفتم بیا که از غم لعل تو سوختم
[M2]
گفت این طمع به غیر تمنای خام نیست
[B][M1]
آیینهٔ وجود که زنگار غم گرفت
[M2]
ساقی صفاش جز به می لعل فام نیست
[B][M1]
می ده که محتسب نکند منع شرب ما
[M2]
آری به بزم ساقی ما می حرام نیست
[B][M1]
صوفی که منع باده صافی همی کند
[M2]
او را خبر ز لذت شرب مدام نیست
[B][M1]
کردم به سرو نسبت قدش به غمزه گفت
[M2]
ای بی بصر خموش که او را خرام نیست
[B][M1]
اندوه یار و درد فراق و غم دیار
[M2]
آخر ببین که بر دل ما زین کدام نیست
[B][M1]
هستند بندگان و غلامان تو را بسی
[M2]
یک بندهٔ مطیع چو ابن حسام نیست
[A]
[B][M1]
حقّا که به حسن تو ملک نیست
[M2]
گفتم به یقین و هیچ شک نیست
[B][M1]
شوری ز لب تو در جهان است
[M2]
کامروز لبی بدان نمک نیست
[B][M1]
در خون و رگ من است مهرت
[M2]
بی مهر تو هیچ خون و رگ نیست
[B][M1]
چشمان تو قلب دل شکستند
[M2]
رو غمزه که حاجت کمک نیست
[B][M1]
بی خط و سجل تو را غلامم
[M2]
حاجت به قباله و به صکّ نیست
[B][M1]
در گردن من که گردن من
[M2]
او را ز غلامی تو فک نیست
[B][M1]
چون ابن حسام مبتلایی
[M2]
در زیر کبودی فلک نیست
[A]
[B][M1]
حسنت که آفتاب تجلی از او گرفت
[M2]
یک جلوه کرد و مملکت دل فرو گرفت
[B][M1]
یک تار از آن دو سنبل پرچین به چین رسید
[M2]
از زلف مشک بوی تو در مشک بو گرفت
[B][M1]
دل اعتکاف کوی تو دارد بر او مگیر
[M2]
مرغ حریم کعبه نباشد برو گرفت
[B][M1]
این آهوی رمیده که اندر کمند تست
[M2]
او را مران که با سگ کوی تو خو گرفت
[B][M1]
گفتم سخن ز کوی تو گویم به خنده گفت
[M2]
بگذار گفت و گو که جهان گفت و گو گرفت
[B][M1]
مه با عذار یار برابر همی نمود
[M2]
زلفش به شیوه شد طرف روی او گرفت
[B][M1]
سر تا به پای هستی ابن حسام سوخت
[M2]
آه این چه آتش است که ناگه درو گرفت
[A]
[B][M1]
هر جفایی که ممکن است ازوست
[M2]
من تحمل کنم ولی نه نکوست
[B][M1]
گر دلم میل جانب او کرد
[M2]
میل دلها همه به جانب اوست
[B][M1]
بوی زلف تو همدم بادست
[M2]
که نسیم بهار غالیه بوست
[B][M1]
روی کردی به سوی گل زان روی
[M2]
گل ز شادی نگنجد اندر پوست
[B][M1]
خجل از قد و عارض تو به باغ
[M2]
سرو آزاد و لاله خود روست
[B][M1]
در خم زلف همچو چوگانت
[M2]
دل مسکین شکسته همچون گوست
[B][M1]
با جفا نیک خو کن ابن حسام
[M2]
چاره این است کان صنم بدخوست
[A]
[B][M1]سنبل تر دمیده بر گل دوست
[M2]بوی گل می‌دمد ز سنبل دوست
[B][M1]باد عنبر شمیم می‌گذرد
[M2]یافت بویی مگر ز کاکل دوست
[B][M1]هر تجمل که هست در خورشید
[M2]ذره ای نیست با تجمل دوست
[B][M1]به جفا از درش نخواهد رفت
[M2]دوستان را بود تحمّل دوست
[B][M1]هر کسی راه توشه‌ای بردند
[M2]ما برفتیم بر توکل دوست
[B][M1]قصهٔ زلف او دراز مکش
[M2]که درازست خود تطاول دوست
[B][M1]این رساله ز شعر ابن حسام
[M2]یاد می‌دار از ترسل دوست
[A]
[B][M1]دلم فریفتهٔ آن شمایل عربیست
[M2]که شکل و شیوه او را هزار بوالعجبیست
[B][M1]خیال لعل لبش در درون سینه من
[M2]چو باده در دل پر خون شیشهٔ حلبیست
[B][M1]بکشت فتنهٔ چشمش مرا و می‌بینم
[M2]که همچنان نظرش سوی من به بولعجبیست
[B][M1]مرید پیر مغانم که شیخ هر قومی
[M2]میان قوم چو اندر میان فرقه نبیست
[B][M1]مخار پای دل رهروان به خار جفا
[M2]که این طریقهٔ بد راه و رسم بولهبیست
[B][M1]مرو ز راه ادب تا بلندبخت شوی
[M2]که شوربختی مردم ز راه کم ادبیست
[B][M1]کجاست بانی قصر ارم که ترکیبش
[M2]به قصر شاه کنون خشت شرفهٔ طنبیست
[B][M1]ز جام لم یزلی جرعه‌ای به من دادند
[M2]مگوی مستی من ذوق بادهٔ عنبیست
[B][M1]مکن ز گردش دوران شکایت ابن حسام
[M2]که عادت فلک دون پرست منقلبیست
[B][M1]برو به آب قناعت بشوی دست طمع
[M2]که بیش حرمت مردم ز فرط کم طلبیست
[A]
[B][M1]مرا درد تو دایم هم نشین است
[M2]غمت پیوسته با جانم قرین است
[B][M1]هوس دارم که در پای تو میرم
[M2]تمنای من از دولت همین است
[B][M1]نظر بر پسته تنگ تو دارم
[M2]که چشم من به غایت خرده بین است
[B][M1]عذار از دود آه من نگهدار
[M2]که آه سوزناکم آتشین است
[B][M1]خیالت بر سواد دیده من
[M2]انیس مردم دریا نشین است
[B][M1]نهفته گوشه چشمی به ما کن
[M2]که هر گوشه رقیبی در کمین است
[B][M1]سر ابن حسام و خاک کویت
[M2]که لطفش خوشتر از ماء معین است
[A]
[B][M1]ای خوش آن بلبل که گلزاریش هست
[M2]خرمّا آن دل که دلداریش هست
[B][M1]خرقه ناموس صوفی برکشید
[M2]زان که بر هر موی زنّاریش هست
[B][M1]یوسف حسن تو را در مصر دل
[M2]بر سر هر کو خریداریش هست
[B][M1]من نه تنها بسته زلف توام
[M2]صد چو من بسته به هر تاریش هست
[B][M1]نرگس مستت چه خوش منظر گلی ست
[M2]لیکن اندر هر مژه خاریش هست
[B][M1]بنده ام طوطی گفتار ترا
[M2]زانکه الحق طرفه گفتاریش هست
[B][M1]شاد و خندان می رود ابن حسام
[M2]غالبا امید دیداریش هست
[A]
[B][M1]دلبری دارم که دل در بند زلف و خال اوست
[M2]عاشقانش را شراب از جام مالامال اوست
[B][M1]فتنه آن چشم فتانم که از هر گوشه ای
[M2]فتنه ای پر شیوه از دنباله دنبال اوست
[B][M1]حال وصف حسن او بالاترست از ممکنات
[M2]هرچه گوید عقل کل جزوی ز وصف الحال اوست
[B][M1]طفل ابجد خوان مکتب خانه اسرار عشق
[M2]نکته دان خرده بین رمز قیل و قال اوست
[B][M1]آن تجلی کز جلالت کوه را از جا ببرد
[M2]پرتوی از لمعه رخشنده اجلال اوست
[B][M1]دوست گو بنمای رو تا جان بر افشتانم برو
[M2]زانکه جان را وقت رحلت چشم استقبال اوست
[B][M1]روی دولت زان بدان خورشید روی آورده ام
[M2]کافتاب دولت اندر سایه اقبال اوست
[B][M1]هر کسی را چشم بر منظور و محبوبی دگر
[M2]زان میان ما را نظر بر ایلیا و آل اوست
[B][M1]سایه اندازد مگر بر من همایی کز شرف
[M2]طایر فرخنده اقبال زیر بال اوست
[B][M1]این مگس بر خوان انعامش کجا یارد نشست
[M2]کآسمان چون گرده ای بر سفره افضال اوست
[B][M1]خوش تواند خواند فردا نامه را ابن حسام
[M2]زان که نقش نام او بر نامه اعمال اوست
[A]
[B][M1]بیا که بوی ریاحین دمید و گل بشکفت
[M2]صبا به زلف معنبر بساط سبزه برفت
[B][M1]به باغ نرگس مخمور جام جم برداشت
[M2]به بزم گاه چمن لاله پر ، پیاله گرفت
[B][M1]صبا به دست سحر گه به نوک نیزه خار
[M2]حریر گل بدرید و قبای غنچه بسفت
[B][M1]میان سبزه سیراب عکس لاله ببین
[M2]که لعل ناب چگونه است با زمرد جفت
[B][M1]شکفت گل ، می گلگون بده که موسم گل
[M2]حدیث توبه و تقوا حکایتی است شگفت
[B][M1]ز بلبلان چمن پرس نکته توحید
[M2]که آشکار شود بر تو راز های نهفت
[B][M1]خیال خواب برفت از دُماغ ابن حسام
[M2]که بلبل از هوس گل نمی تواند خفت
[A]
[B][M1]صبا حکایت زلف مرا پریشان گفت
[M2]سیاهکاری شوریده باز نتوان گفت
[B][M1]خط غبار که تعلیق ثلث عارض تست
[M2]محققش بتوان نسخ خط ریحان گفت
[B][M1]نسیم طرهّ سنبل به هم برآمده یافت
[M2]مگر حکایت آن زلف عنبر افشان گفت
[B][M1]به سرمه خاک درت جوهری برابر کرد
[M2]کجاست اهل بصارت که نیک ارزان گفت
[B][M1]برآن سرم که گر از دل به جان رسد کارم
[M2]دل رمیده نخواهد به ترک جانان گفت
[B][M1]اگر مراد تو از من گذشتن از جان است
[M2]بیا بیا که دلم ترک صحبت جان گفت
[B][M1]از آنچه بر سر من می رود ز دست فراق
[M2]حکایتی است محقّر که پیر کنعان گفت
[B][M1]ز اهل قافله پنهان کجا شود رازی
[M2]که دوش بر سر محمل جرس به افغان گفت
[B][M1]چو سیل دیده من دید ابر طوفان بار
[M2]سرشک گرم مرا رشک روز باران گفت
[B][M1]صبا به داور دوران رسان حکایت من
[M2]که باد واقعه مور با سلیمان گفت
[B][M1]حدیث ابن حسام از شکایت اصحاب
[M2]حکایتی است که یوسف ز جور اخوان گفت
[A]
[B][M1]ای خوشا آن دم که بنشینیم رویاروی دوست
[M2]شکوه دل باز رانم یک به یک با موی دوست
[B][M1]چون بنفشه بر سر زانوی خدمت سالها
[M2]بوده ام ، باشد که یارم بود هم زانوی دوست
[B][M1]بر سر آنم که تا سر دارم از دستم دهد
[M2]بر ندارم سر ز خاک رهگذار کوی دوست
[B][M1]پهلو از پهلو نشینان زان جهت کردم تهی
[M2]تا مگر روزی توانم بود هم پهلوی دوست
[B][M1]راه دشوار ست و منزل دور و مقصد ناپدید
[M2]سالکی باید که ما را ره نماید سوی دوست
[B][M1]تا دگر مشک از خطای خود نیارد دم زدن
[M2]گو صبا بر باد ده یک حلقه از گیسوی دوست
[B][M1]هر کسی را قبله از سویی و روی از جانبی است
[M2]قبله ابن حسام از جانب ابروی دوست
[A]
[B][M1]شرر آتش هجران تو در سینه ماست
[M2]پرتو عکس خیال تو در آیینه ماست
[B][M1]همدمی نیست که لا او نفسی بنشینم
[M2]جز غم عشق تو کان مونس دیرینه ماست
[B][M1]داد خود عاقبت کار ز ما بستاند
[M2]روزگار ستم اندیش که در کینه ماست
[B][M1]هر کسی ابن حسام از پی گنجی رنجی
[M2]برد نقد سخن ماست که گنجینه ماست
[B][M1]کرسی ما نسزد چرخ که هنگام سخن
[M2]ز بر ذروه او پایه زیرینه ماست
[A]
[B][M1]مارا به غیر یاد تو اندر ضمیر نیست
[M2]دل را دگر ز صحبت جانان گریز نیست
[B][M1]یاران ملامت من عاشق رها کنید
[M2]کاین مبتلای عشق نصیحت پذریر نیست
[B][M1]دل عاشق است و پند نمی گیرد اندرو
[M2]بر وی مگیر زان که برو جای گیر نیست
[B][M1]بر من کمان ابروی مشکین چه می کشی
[M2]خوش خوش بکش به غمزه که حاجت به تیر نیست
[B][M1]زلفت نهاد دام بلا در ره دلم
[M2]آن کیست کو به دام بلایی اسیر نیست
[B][M1]چشمی که آن به روی تو روشن نمی شود
[M2]چون بنگری به دیده معنی بصیر نیست
[B][M1]ابن حسام تکیه گه خاک کوی دوست
[M2]در آستان عشق ازین به سریر نیست
[A]
[B][M1]خیال ابرویت ار سجده می کنم پیوست
[M2]خیال کج نرود طین سر خیال پرست
[B][M1]نظر به چشم تو گفتم مگر نظر دارم
[M2]خیال چشم تو بر گوشه نظر بنشست
[B][M1]سواد خامه پرگار گردش قمری
[M2]چو خورده دهنت نقطه خیال نبست
[B][M1]گرفت غالیه گون سنبل تو دامن گل
[M2]کشید زلف تو مه را چو ماهی اندر شست
[B][M1]کدام جان که ز داغ محبت تو نسوخت
[M2]کدام دل که به درد جراحت تو نخست
[B][M1]به ناز اگز بنشینی چو گل به پهلوی سرو
[M2]بود هر آینه در جنب اعتدال تو پست
[B][M1]ز دست رفتم و هیچم ز دست بر نامد
[M2]ز دست رفته خود را چرا نگیری دست
[B][M1]چو دست ها همه در دامن عنایت اوست
[M2]بدار دست ملامت ز دامن من مست
[B][M1]کنون که نرگس مخمور جام زر برداشت
[M2]بیار باده که ابن حسام توبه شکست
[A]
[B][M1]دلا بپرس که آن روشنی دیده کجاست
[M2]بهارخرم و آن سرو سر کشیده کجاست؟
[B][M1]برو به باغ طراوت ز باغبان و بپرس
[M2]که از درخت تو ان میوه رسیده کجاست؟
[B][M1]دلم رمیده شد از دست دوستان عزیز
[M2]خبر دهید مرا کان دل رمیده کجاست ؟
[B][M1]کمد زلف تو دی با غزال چشم تو گفت
[M2]که آن فریفته آهوی دام دیده کجاست؟
[B][M1]کمد ابروی شوخت به بازوی من نیست
[M2]کسی که بازوی او آن کمان کشیده کجاست؟
[B][M1]نیافت چاشنیی از لب تو ابن حسام
[M2]کسی که شربت آن لب بود چشیده کجاست؟
[A]
[B][M1]قد چو سرو تو بر جویبار دیده ماست
[M2]غبار راه تو بر رهگذار دیده ماست
[B][M1]به آرزوی لبت خون گرفت خانه چشم
[M2]خیال لعل تو گلشن نگار دیده ماست
[B][M1]چو نرگسی که دمد بر کنار چشمه آب
[M2]سواد چشم تو در چشمه سار دیده ماست
[B][M1]بلا کشید دل ودیده اختیار تو کرد
[M2]بلای دل همه از اختیار دیده ماست
[B][M1]به سرو و لاله چه خوانی مرا ز باغ رخت
[M2]قد تو سرو و رخت لاله زار دیده ماست
[B][M1]بکشت چشم تو ابن حسام را گفتم
[M2]به غمزه گفت که این کار کار دیده ماست
[A]
[B][M1]مپیچ در سر زلفش که سر به سر سوداست
[M2]مرو به جانب کویش که در به در غوغاست
[B][M1]دلا ز عشوه چشمش به گوشه ای بنشین
[M2]که چشم فتنه کنش دیده ای که عین بلاست
[B][M1]هزار نقش خیال قدت بر آب زدم
[M2]بدان شمایل موزون یکی نیامد راست
[B][M1]به سان سرو سهی بر کنار چشمه آب
[M2]خیال قد تو در چشمه سار دیده ماست
[B][M1]ز بوی زلف تو در هر چمن که می پویم
[M2]نسیم غالیه گردان و باد مجمره ساست
[B][M1]به هر طرف که شود سنبل تو نافه گشای
[M2]سخن ز مشک نگویم که ان حدیث خطاست
[B][M1]رواست گر لب تو کام جان ابن حسام
[M2]روا کند که لبت جانفزای و کامرواست
[A]
[B][M1]مسلمانان دلی دارم جراحت
[M2]ندانم تا مرا زین دل چه راحت
[B][M1]لبم ریش دلم را تازه دارد
[M2]ز بس کان لب همی ریزد ملاحت
[B][M1]بیا کر حسرت لعل تو چشمم
[M2]میان موج خون دارد سیاحت
[B][M1]چو صبحت دوش دیدم بر سر بام
[M2]به شب پنداشتم الشَّمس لاحَت
[B][M1]سر زلف تو شام است و رخت صبح
[M2]مبارک باد شامت با صباحت
[B][M1]دگر بر هم نیارد دیده نرگس
[M2]که گل بیدار شد و الطَّیرُ ناحَت
[B][M1]لب ابن حسام از شوق آن لب
[M2]ز طوطی می برد گوی فصاحت
[A]
[B][M1]ما را به کوی وحدت تا با تو آشنائیست
[M2]از خاک آستانت در دیده روشنائیست
[B][M1]هم بی تو مستمندیم هم با تو دردمندیم
[M2]این عقد مشکل آمد وقت گره گشائیست
[B][M1]با محنت فراقت در انتظار وصلیم
[M2]با دولت وصالت اندیشه جدائیست
[B][M1]از عشوه های چشمش ای دل به گوشه بنشین
[M2]کاین شوخ فتنه انگیز در عین دلربائیست
[B][M1]در روی خوب رویان چون بنگری ببینی
[M2]آثار حسن معنی کآیینه خدائیست
[B][M1]زنهار تا نبندی دل در عروس دنیا
[M2]هر چند دلفروزیست کش پیشه بی وفائیست
[B][M1]ابن حسام عمری بر رهگذر کویت
[M2]بنشست و کس نگفتش کاین مبتلا کجائیست
[A]
[B][M1]ای روشنی دیده دعا می رسانمت
[M2]صد بندگی به دست صبا می رسانمت
[B][M1]احرام کعبه سر کوی تو بسته ام
[M2]وانگه تحیّتی به صفا می رسانمت
[B][M1]ای سرو ناز بر چمن باغ دل بمان
[M2]کز آب دیده نشو و نما می رسانمت
[B][M1]از آرزوی لعل تو خون می شود دلم
[M2]آخر نگفته ای که شفا می رسانمت
[B][M1]پنهان مدار ابن حسام از طبیب،درد
[M2]بر وعده ای که گفت دوا می رسانمت
[A]
[B][M1]دیدم نبشته از قلم مشکبار دوست
[M2]خطی سیه چو سنبل تر بر غذار دوست
[B][M1]بر صفحه حریر کشیده به مشک ناب
[M2]حرفی ز نوک خامه عنبر نگار دوست
[B][M1]صد جان من فدای تو پیک خجسته پی
[M2]کآورده ای به من خبری از دیار دوست
[B][M1]خوش باد وقت باد سحرگه که دم به دم
[M2]مشکین کند مشام ز بوی نثار دوست
[B][M1]چشم رمد رسیده من روشنی گرفت
[M2]زان توتیا که می رسد از رهگذار دوست
[B][M1]روی نیاز ما و در بی نیاز دوست
[M2]چشم امید ما و نثار غبار دوست
[B][M1]بلبل به انتظار که هنگام گل رسد
[M2]ابن حسام دلشده در انتظار دوست
[A]
[B][M1]جعد مشکینت که دل وابسته سودای اوست
[M2]بسته افسون سحر چشم مار افسای اوست
[B][M1]گر دلم پروانه آن شمع روشن شد چه شد
[M2]ای بسا دلها که چون پروانه نا پروای اوست
[B][M1]خانه چشمش سیه کان شوخ یغمائی صفت
[M2]خانه صبر دل مسکین من یغمای اوست
[B][M1]نسبت بالای او با سرو کردم غقل گفت
[M2]در چمن سروی نمی بینم که هم بالای اوست
[B][M1]دی به وعده گفت : فردا روی بنمایم ترا
[M2]مژده ای خوش داد و دل بر وعده فردای اوست
[B][M1]هر کسی را بر جبین سیمای محبوبی دگر
[M2]بر جبین خاک خورد من همه سیمای اوست
[B][M1]زاهدان مأوی به جنّت یافتند ابن حسام
[M2]معتکف شد بر درش کان جنّت المآوای اوست
[A]
[B][M1]رسم وفا ز یار طلب می کنیم و نیست
[M2]وز بی وفا کنار طلب می کنیم و نیست
[B][M1]از باغ روزگار گلی تازه بر مراد
[M2]بی زخم نوک خار طلب می کنیم و نیست
[B][M1]جامی که بعد ازو ندهد درد سر خمار
[M2]در دو روزگار طلب می کنیم و نیست
[B][M1]بویی ز عطر طرّه عنبر فشان یار
[M2]از باد نوبهار طلب می کنیم و نیست
[B][M1]سروی به اعتدال قد خوش خرام یار
[M2]بر طرف جویبار طلب می کنیم و نیست
[B][M1]صد دیده را ز خاک درش چشم روشنی است
[M2]ما نیز از آن غبار طلب می کنیم و نیست
[B][M1]بسیار بارهاست که ابن حسام را
[M2]در کوی یار بار طلب می کنیم و نیست
[A]
[B][M1]خط تو دایره ماهتاب را بگرفت
[M2]به باغ عارض تو سبزه آب را بگرفت
[B][M1]ستاره چشم سر طرّه قمر پوشید
[M2]به زیر سایه شب آفتاب را بگرفت
[B][M1]به شب ، جمال تو، گفتم ببینم اندر خواب
[M2]خیال روی تو در دیده خواب را بگرفت
[B][M1]دلم ز فتنه ی چشم تو گر چه بود خراب
[M2]غمت بیامد و ملک خراب را بگرفت
[B][M1]به رقص زهره به خنیاگری به چرخ آمد
[M2]به چنگ دوش چو زهره رباب را بگرفت
[B][M1]مقیم کوی تو شد دل چه بخت یار دلیست
[M2]که استانه ی دولت مآب را بگرفت
[B][M1]بس از خیال پرستی و مستی ابن حسام
[M2]که صبح شیب تو شام شباب را بگرفت
[A]
[B][M1]از کس دلم ندید طریق نگاهداشت
[M2]جز غم که جانب دل ما را نگاهداشت
[B][M1]دل شد شکسته حال و پریشان از آن جهت
[M2]کاندر سواد طرّه خوبان پناه داشت
[B][M1]زان روی با بنفشه مرا هست الفتی
[M2]کان شیفته چو زلف تو پشت دوتاه داشت
[B][M1]زلفت سیاه کار تر از خانه منست
[M2]کاو هم چو من صحیفه بیضا سیاه داشت
[B][M1]از مصطبه به دوش کشان دوش برده اند
[M2]آن را که میل صومعه و خانقاه داشت
[B][M1]عاشق بر آستان تو شب تا دم سحر
[M2]با دید پر آب لب عذر خواه داشت
[B][M1]هر کس بضاعتی به سر کوی دوست برد
[M2]ابن حسام ناله شبگیر آه داشت
[A]
[B][M1]خرم دل آن کس که به غم های تو شاد است
[M2]الّا غم رخسار تو غم ها همه باد است
[B][M1]بگشا گره از ابروی مشکین که ببینند
[M2]کاندر خم ابروی تو پیوسته گشاد است
[B][M1]در طلعت تو صنع الهی بتوان دید
[M2]گویی مگر آیینه سکندر به تو داده‌ست
[B][M1]چندین ارنی گوی به اطوار دوانند
[M2]عکسی مگر از روی تو به کوه فتاده‌ست
[B][M1]بگذر به چمن چون گل سیراب و نظر کن
[M2]در غنچه که از شرم تو بُرقع نگشاده‌ست
[B][M1]از سرو سرافراز بنه سرکشی از سر
[M2]کاین باغچه را سرو بسی همچو تو یاد است
[B][M1]شوخی مکن و چهره میفروز که خاک
[M2]بس چهره شاهان منوچهر نژاد است
[B][M1]هر لاله که بر دشت نمودار کلاهی است
[M2]تاج سر جمشید و فریدون و قباد است
[B][M1]چون ابن حسام از دو جهان قطع نظر به
[M2]آنرا که سر کوی تو میعاد و معاد است
[A]
[B][M1]گر صد برگ را روی تو وارث
[M2]شمیم مشک را موی تو وارث
[B][M1]زهر نرگس که او جادو فریب است
[M2]فریب چشم جادوی تو وارث
[B][M1]زهر سنبل که بر نسرین کند ناز
[M2]نسیم جعد گیسوی تو وارث
[B][M1]هر آن هندو که بر ابرو نشیند
[M2]سواد زلف هندوی تو وارث
[B][M1]ز سروی کان به باغ راستان است
[M2]قد چون سرو دلجوی تو وارث
[B][M1]کمان مشک را بر تخته سیم
[M2]جبین و خط ابروی تو وارث
[B][M1]ز خوش گویان همه ابن حسام است
[M2]زبان و طبع خوشکوی تو وارث
[A]
[B][M1]اگر چه خرد شناس و مبصّرم به حدیث
[M2]به خورده دهنت ره نمی برم به حدیث
[B][M1]خیال سرو قدت را خیال ها بستم
[M2]سخن دراز شد و من مقصّرم به حدیث
[B][M1]خیال حسن تو صورت نمی توانم بست
[M2]به وجه احسن اگر چه مصورم به حدیث
[B][M1]به صفّ ابروی شوخ تو پی نیارم برد
[M2]اگر چه در صف معنی کمان ورم به حدیث
[B][M1]بیان آن لب شیرین نمی توانم کرد
[M2]به نطق اگر چه نمودار شکّرم به حدیث
[B][M1]از آن مدینه که در وی زلال علم دهند
[M2]غلام مشرب ساقی کوثرم به حدیث
[B][M1]هزار قنطره ابن حسام در راه است
[M2]مگر به منزل مقصود ره برم به حدیث
[A]
[B][M1]ای کرده به غمزه دل صدشیفته تاراج
[M2]تیرمژه ات سینه ی من ساخته آماج
[B][M1]پیوسته کمان سیه از مشک کشیده است
[M2]طفره ای دو ابروی تو بر دایره ی عاج
[B][M1]زان لب که رسیده است لطافت به نصابش
[M2]شرط است زکاتی که رسانند به محتاج
[B][M1]ای سرو گل اندام بده باده ی صافی
[M2]برناله ی مرغ سحرو نغمه س درَاج
[B][M1]ای اهل صفا را در تو کعبه ی مقصود
[M2]لبیک زنان بین به سرکوی تو حجَاج
[B][M1]درپنجه ی عشاق کمانیست قوی پی
[M2]کان را نکشیده است به جز بازوی حلَاج
[B][M1]برخاک رعونت به تکبر چه خرامی
[M2]سرها بنگر زیرپی انداخته بی تاج
[B][M1]بگرفت لبت ملک لطافت به ملاحت
[M2]پیداست که از کشور خوبان که برد باج
[B][M1]گوخاک درت سجده گه ابن حسام است
[M2]ارشاد چنین می کندش سالک منهاج
[A]
[B][M1]لَمَع البَرقُ و النُجوم یَلوح
[M2]اَسقِنِی الرَاح ذاکَ راحَتُ روح
[B][M1]امشب از نرگس تو مخمورم
[M2]جرعه ای از لبت به وقت صبوح
[B][M1]پند ناصح چو در نمیگیرد
[M2]توبه کردم زتوبه های نصوح
[B][M1]ازدر میکده گشایش جوی
[M2]توچه دانی که در کجاست فتوح
[B][M1]انچه اندر سفینه ی دل ماست
[M2]نتوان یافت در سفینه ی نوح
[B][M1]چون شدی تیر عشق را تسلیم
[M2]در ره عاشقان شدی مذبوح
[B][M1]شعر ابن حسام مستان را
[M2]قوت قلب است، بلکه قوَّت روح
[A]
[B][M1]بشکفت برچمن گل عذرا عذار سرخ
[M2]وز جرم لاله شد کمر کوهسار سرخ
[B][M1]همچون خط توشد طرف جویبار سبز
[M2]وزلاله صحن باغ چو رخسار یار سرخ
[B][M1]مطرب بساز پرده ی عشاق درحجاز
[M2]ساقی تو نیز عذر میاو و می آر سرخ
[B][M1]گردون نگر که دامن این هفت خوان کند
[M2]هرشب به خون دیده ی اسفندیار سرخ
[B][M1]عطف هلالی فلکی بین که کرده اند
[M2]ازخون خسروان فلک اقتدار سرخ
[B][M1]تاخون نکرد درجگر غنچه ی روزگار
[M2]گلگونه ی چمن نشد از روزگار سرخ
[B][M1]بررهگذار دیده زخون بسته ام دوجوی
[M2]ای بس که کرده ام رخ ازین رهگذار سرخ
[B][M1]ازحسرت لب تو کند دیده دم به دم
[M2]رخسار زردمن چون گل نوبهار سرخ
[B][M1]کام از لبت که وعده ی ابن حسام بود
[M2]چشمش نگر که چون شد از این انتظار سرخ
[A]
[B][M1]لبت یاقوت گوهر پوش دارد
[M2]به گاه بوسه طعم نوش دارد
[B][M1]سرزلف سیاهت بر بناگوش
[M2]زنزهت بوی مرزنگوش دارد
[B][M1]چوگوشت با رقیبان است کم زان
[M2]که یک ره جانت ما گوش دارد
[B][M1]دلم با روی خوب تست دایم
[M2]بگو بهرخدا نیکوش دارد
[B][M1]چو جان تن را در آغوش آمدی دوش
[M2]تنم جان بین که در آغوش دارد
[B][M1]زدوشت دوش برخورداربودم
[M2]دلم امشب هوای دوش دارد
[B][M1]دل ابن حسام از اتش شوق
[M2]ز گرمی سینه را پرجوش دارد
[A]
[B][M1]به جرعه ای که ز جام جهان نما بخشند
[M2]کرشمه ایست که صد جام جم به ما بخشند
[B][M1]نصیبه ای به گدایان مگر حواله شود
[M2]در ان مقام که صد گنج بی بها بخشند
[B][M1]به تیغ غمزه ی خوبان بنه سر تسلیم
[M2]که کشتگان چنین تیغ را بقا بخشند
[B][M1]زغیر قطع نظر کن که چشم ان داری
[M2]که از مکاشفه ی وحدتت لقا بخشند
[B][M1]اگر تو گوشه ی چشمی به ما کنی شاید
[M2]زخاک پای تو انجا که توتیا بخشند
[B][M1]دلا بیا که زدیوان فضل او روزی
[M2]کرام او به کرم رقعه ای به ما بخشند
[B][M1]اگرچه درگه لطف تو منزل جودست
[M2]پدید نیست که این منزلت کرا بخشند
[B][M1]به کوی دوست به دریوزه آید ابن حسام
[M2]بود که خلعت خاصی بدین گدا بخشند
[B][M1]مراکه غرقه ی دریای جرم و عصیانم
[M2]مگر به عصمت مردان آشنا بخشند
[A]
[B][M1]مگر چو دردکشان جام بی ریا بخشند
[M2]زکاس لَم یَزلی جرعه ای به ما بخشند
[B][M1]قتیل عشق شو ای جان که مر ترا روزی
[M2]زنوش داروی نوشین لبان شفا بخشند
[B][M1]دوای درد، طبیبان عشق می دانند
[M2]ترا که درد نباشد کجا دوا بخشند
[B][M1]کسی که سعی نماید به کعبه ی مقصود
[M2]عجب نباشد اگر مر ورا صفا بخشند
[B][M1]ایا دلا که اگر آزری طمع دارد
[M2]که جرم او به جوانان پارسا بخشند
[B][M1]امیدوار چنانم که جرم ابن حسام
[M2]به گرد کوکبه ی شاه لافتی بخشند
[B][M1]خطای این سر شوریده ی پریشان حال
[M2]به جعد گیسوی مشکین مصطفی بخشند
[A]
[B][M1]نگار من همه آیین دلبری دارد
[M2]ولی زعاشق بیچاره دل بری دارد
[B][M1]لبش به بوسه گر اب حسات می بخشد
[M2]به غمزه شیوه ی جور و ستمگری دارد
[B][M1]چنانکه در رخ او آیت ید بیضاست
[M2]فریب نرگس او سحر سامری دارد
[B][M1]چو من رقیب گر آشفته و پریشان است
[M2]عجب مدار که او چشم بر پری دارد
[B][M1]خیال روی بتان می پرستد ابن حسام
[M2]مگر طریق و ره و رسم آزری دارد
[A]
[B][M1]مرا زمانه زخاک درت جدا مکناد
[M2]رقیب را به سر کویت آشنا مکناد
[B][M1]به غیر دیده ی پاک بلند منظر من
[M2]کسی نظاره ی آن سرو گل قبا مکناد
[B][M1]به بوی زلف تو مشک خطا همی جستم
[M2]دگر مشام من اندیشه ی خطا مکناد
[B][M1]طواف بر سر کوی تو می کنم به صفا
[M2]کسی زیارت این کعبه بی صفا مکناد
[B][M1]کنم به گوشه ی ابروت سجده ی اخلاص
[M2]که هیچ گوشه نشین طاعت ریا مکناد
[B][M1]وصال عشاق اگر بی بلا نخواهد بود
[M2]غمت حواله ی این دل به جز بلا مکناد
[B][M1]که گفت خانه ی دل کردم از غمت خالی
[M2]نکرده ام نکنم هرگز این خدا مکناد
[B][M1]به روز حشر که از خاک تیره برخیرم
[M2]دلم به غیر تو چشم نظاره وا مکناد
[B][M1]مراد ابن حسام از لبت چوناکامی است
[M2]خدای کام دلش بی لبت روا مکناد
[A]
[B][M1]بیا بیا که در این خطه ی خراب آباد
[M2]نگشت بی تو دمی این دل خراب آباد
[B][M1]گره زن آن زلف بنفشه بر لاله
[M2]که کار بسته ی من جز بدان گره نگشاد
[B][M1]چو لاله صرف مکن با پیاله حاصل عمر
[M2]که دور مایه ی جوراست و دهر بی بنیاد
[B][M1]به ناز خویش مبین در نیاز من بنگر
[M2]که روزگاربسی چون من و تو دارد یاد
[B][M1]نسیم عقده ی زلفت اگرچه خوشبویست
[M2]درو مپیچ که نتوان گره زدن در باد
[B][M1]فروغ لاله مگر عکس روی شیرین است
[M2]که گرد کوه برآمد به دیدن فرهاد
[B][M1]نشان همی دهد از خط و خدّ و بالایت
[M2]بنفشه و گل نسرین و قامت شمشاد
[B][M1]هزار دیده ی نرگس به قامتت نگران
[M2]زنار خویش توچون سرو از آن همه آزاد
[B][M1]ز زهد خشک ریائی دلم به تنگ آمد
[M2]«زدیم بر صف رندان و هرچه بادا باد»
[B][M1]به آشکار بده می به دست ابن حسام
[M2]«شراب و عیش نهان چیست کار بی بنیاد»
[A]
[B][M1]گل به فصل بهار می خندد
[M2]سبزه بر مرغزار می خندد
[B][M1]غنچه ی دلگشای تنگ دهان
[M2]چون لب لعل یار می خندد
[B][M1]ابر بر لاله زار می گرید
[M2]لاله بر کوهسار می خندد
[B][M1]هرشکوفه که زینت چمن است
[M2]بر سر شاخسار می خندد
[B][M1]الفتی هست با بنفشه مرا
[M2]کوچو من سوگوار می خندد
[B][M1]لاله بر پای سرو چون منصور
[M2]مست در پای دار می خندد
[B][M1]وقت مردن چوشمع، ابن حسام
[M2]بادلی پر شرار می خندد
[A]
[B][M1]غمی دارم که وا گفتن نشاید
[M2]مرا زان غم به شب خفتن نشاید
[B][M1]غم دُردانه ای دارم که نامش
[M2]به الماس قلم سفتن نشاید
[B][M1]غباری کز سرکوی تو دارم
[M2]زلوح چهره ام رفتن نشاید
[B][M1]زگریه سوز دل ننشسته کآتش
[M2]به آب دیده بنهفتن نشاید
[B][M1]نصیحت می کند ابن حسامم
[M2]ولیک از دل پذیرفتن نشاید
[A]
[B][M1]با خال تو گر مشک به دعوی بنشیند
[M2]حقّا که نه بر صورت معنی بنشیند
[B][M1]ابروی تو نگذاشت که اندر خم محراب
[M2]یک گوشه نشین از سر تقوی بنشیند
[B][M1]آنرا که به نقد از سرکوی تو بهشت است
[M2]جیفست که بر نسیه ی عقبی بنشیند
[B][M1]خاک قدمت روشنی چشم ضریرست
[M2]بگذار که در دیده ی اعمی بنشیند
[B][M1]شاید که بود روشنی دیده ی مجنون
[M2]زان گرد که بر دامن لیلی بنشیند
[B][M1]آن کز سر کوی تو کند میل به فردوس
[M2]اولی نکند گرچه به اولی بنشیند
[B][M1]خون جگر ابن حسام است که هر دم
[M2]بر رهگذر دیده چو سیلی بنشیند
[A]
[B][M1]باحسن تو مه در صف دعوی ننشیند
[M2]باصورت خوب تو به معنی ننشیند
[B][M1]دردور هلالی به جز از چشم تومستی
[M2]درگوشه ی محراب به تقوی ننشیند
[B][M1]جز لعل تو ترسا بچه کان آب حیاتست
[M2]کس درصدد معجز عیسی ننشیند
[B][M1]موسی صفت آنکس که به میقات نیاید
[M2]برطور دلش نور تجلی ننشیند
[B][M1]خاک ره آنم که برو گرد تعلق
[M2]از رهگذر عشوه ی دنیی ننشیند
[B][M1]سرسبز کسی باد که از رنگ زمرّد
[M2]پرهیزد و اندر دم افعی ننشیند
[B][M1]تا ابن حسام از سرکوی تو خبر یافت
[M2]شرط است که در روضه ی اعلی ننشیند
[A]
[B][M1]ان را که مهر روی تو در دل نیافتند
[M2]او را به هیچ واسطه مقبل نیافتند
[B][M1]حجاج ره به کعبه ی اهل صفا نبرد
[M2]تا در حریم کوی تو منزل نیافتند
[B][M1]عطرنسیم کوی توکان همدم صباست
[M2]درچین طرّه های شمایل نیافتند
[B][M1]آنکو نه خاک درگه جانان به جان خرید
[M2]او را به هیچ باب معامل نیافتند
[B][M1]گنجینه ی رموز محبت که عشق اوست
[M2]درسینه ای طلب که درو غل نیافتند
[B][M1]اهل روش که سالک اطوار عزتند
[M2]جز عکس روی دوست مقابل نیافتند
[B][M1]دست امید ابن حسام شکسته دل
[M2]درگردن مراد حمایل نیافتند
[A]
[B][M1]خرم تر از رخت به چمن گل نیافتند
[M2]خوشبوی تر زموی تو سنبل نیافتند
[B][M1]از ناله ام منال که بازار حسن گل
[M2]ده روزه بی ترنّم بلبل نیافتند
[B][M1]بنیان عمر و قصر حسات ار چه محکم است
[M2]بی اختلال باد تزلزل نیافتند
[B][M1]ازهر وسیله ای که به مقصود قایدست
[M2]بهتر زلطف دوست توسل نیافتند
[B][M1]رمزیست در رساله که ابن حسام خواند
[M2]کاندر رساله هیچ ترسُّل نیافتند
[A]
[B][M1]تاقامت چو سرو تو بالا کشیده اند
[M2]درچشمم آن خیال چه رعنا کشیده اند
[B][M1]دامن کشان به باغ گذر کن که سرو را
[M2]دامن ز رشک قد تو در پا کشیده اند
[B][M1]نقش خیال ابروی شوخ کمان وشت
[M2]برکارگاه حسن چه زیبا کشیده اند
[B][M1]مستوفیان کشور خوبی چو خطّ تو
[M2]حرفی دگر به دور قمر ناکشیده اند
[B][M1]کارم به جان وکارد سوی استخوان رسید
[M2]از بس زبان طعن که در ما کشیده اند
[B][M1]این مردمان دیده ی خونین سرشک من
[M2]هردم زگریه رخت به دریا کشیده اند
[B][M1]ابن حسام لؤلؤ نظم خوشاب تو
[M2]چون رشته در حمایل جوزا کشیده اند
[A]
[B][M1]دل اگر رود ز حریم کوی تو ای صنم به کجارود؟
[M2]عجبا کسی که مقیم شد به بهشت عدن کجا رود
[B][M1]چو نه از خطا به نسیم مشک دلم مقید زلف تست
[M2]تو رها مکن که ز چین زلف تو گر رود به خطا رود
[B][M1]ز شمیم طرّه ی عنبرین تو شمّه ای به صبا رسید
[M2]که نسیم او همه شب زبوی خوش تو غالیه سا رود
[B][M1]به زیارت دل خستگان ز ره صفا گذری بکن
[M2]چه کسی که او به طواف کعبه ی حق رود به صفا رود
[B][M1]دل و دینت ابن حسام درسرکار و عشق بتان بشد
[M2]خبرت شود که ازین معامله بر سر تو چها رود
[A]
[B][M1]آنها که طرف روز به گیسوگرفته اند
[M2]مه را به تاب طرّه ی هندو گرفته اند
[B][M1]افسونگرند گوشه نشینان چشم تو
[M2]دلها به سحر غمزه ی جادو گرفته اند
[B][M1]یرغوچیان چشم سیاهت به یک نظر
[M2]ملک دل خراب به یرغو گرفته اند
[B][M1]تواچیان ابروی شوخت هزاردل
[M2]هردم بدان کمانچه ی ابرو گرفته اند
[B][M1]کردی به غمزه قصد دل ناحفاظ من
[M2]ترکان مست بین که به لرغو گرفته اند
[B][M1]خوبان بام چرخ ز رشک جمال تو
[M2]هربامداد پرده فرا رو گرفته اند
[B][M1]دری کشان جرعه ی خمخانه ی الست
[M2]مستی زجان باده ی یاهو گرفته اند
[B][M1]مستان جام لَم یَزلی از شراب عشق
[M2]بزم طرب به بانگ هیاهو گرفته اند
[B][M1]ابن حسام در طلبت سعی می کند
[M2]آری مراد را به تکاپو گرفته اند
[A]
[B][M1]شب عیش است و ساقی با شراب ناب می آید
[M2]زعکس طلعت او شعله ی مهتاب می آید
[B][M1]شب اندوه و تنهایی مرا از مطلع دولت
[M2]بشارت داد کان خورشید عالمتاب می آید
[B][M1]چو اندر دیده می آید خیال لعل می گونت
[M2]به جای آبم از دیده همه خوناب می آید
[B][M1]برفت از ناله ی من خواب خوش از دیده ی مردم
[M2]الا ای مردم دیده ترا چون خواب می آید
[B][M1]خیال ابرویت درچشم من پیوسته می گردد
[M2]مه نو بین که چون ماهی میان آب می آید
[B][M1]زتاب زلف مشکینت صبا بر خویش می پیچد
[M2]صبا را غالبا از پیچ زلفت تاب می آید
[B][M1]سواد ابن حسام از نامه می شوید به آب چشم
[M2]چو در وقت کتابت یادش از احباب می آید
[A]
[B][M1]جان را همیشه بر سر کوی توراه باد
[M2]دل را مقیم در سر زلفت پناه باد
[B][M1]همچون بنفشه زلف تو پشتم دوتاه کرد
[M2]یا رب که پشت زلف تو دایم دوتاه باد
[B][M1]ای چشم دیده ای که چه کردی به جای دل
[M2]زین کرده، خان و مان تو دایم سیاه باد
[B][M1]چشم ار گناه کرد که در ابروی تو دید
[M2]پیوسته کاردیده ی من این گناه باد
[B][M1]انجا که کشتگان تودعوی خون کنند
[M2]چشم تو بر مقاله ی ایشان گواه باد
[B][M1]طالع قرین حال و سعادت رفیق تو
[M2]دولت مظیع و بخت نکو نیکخواه باد
[B][M1]ابن حسام محرم اسرار جان تویی
[M2]جانت حرم نشین حریم اله باد
[A]
[B][M1]هلال عید کزین طاق زرنگار برآید
[M2]به ابرویت نرسد گرهزار بار برآید
[B][M1]ز زلف بسته ی مشکین اگر گره بگشایی
[M2]از ان گشاد دلم را هزار کار برآید
[B][M1]چو سرو اگر بخرامی به ناز و رخ بنمایی
[M2]به باغ نارون ازخاک و گل زخار برآید
[B][M1]نقاب برشکن ای لاله زار باغ جوانی
[M2]به لاله زار گذر کن که لاله زار برآید
[B][M1]زخون دیده ی فرهاد کوهکن اثری بین
[M2]زلاله ها که بر اطراف کوهسار برآید
[B][M1]کمی به معرکه منصور گشت درصف عشاق
[M2]که مرد وار چو حلاج گرد دار برآید
[B][M1]بشوی ابن حسام از غبار سینه ی صافی
[M2]که عکس طلعت از آینه، بی غبار برآید
[A]
[B][M1]مرا هوای تو هرگز زسر به در نرود
[M2]خیال چشم سیاه تو از نظر نرود
[B][M1]سرم به پای مزن گر بر آستانه ی تست
[M2]که گر سرم برود عشق تو ز سرنرود
[B][M1]به باغ اگر دگران میل و جانبی دارند
[M2]مرا زکوی تو دل جانب دگر نرود
[B][M1]سزد که با خط مشکین و قدوخدّ ولبت
[M2]حدیث سنبل و سروگل و شکر نرود
[B][M1]مرا زدرد تو تا از جگر نشان باشد
[M2]نشان داغ تو از گوه ی جگر نرود
[B][M1]شرار سینه نماند اثر زهستی من
[M2]گرآب دیده ز دنباله بر اثر نرود
[B][M1]ز ناله ی سحری لب مبند ابن حسام
[M2]که کار بی مدد ناله ی سحر نرود
[A]
[B][M1]چشم تو تیر غمزه چو اندر کمان نهاد
[M2]جانا به قصد خون دل ناتوان نهاد
[B][M1]گفتم حدیث آن لب شیرین ادا کنم
[M2]مُهر سکوت، لعل تواَم بر دهان نهاد
[B][M1]یارای گفتنم زدهان تو نیست هیچ
[M2]طبع لطیف اگر چه مرا خرده دان نهاد
[B][M1]چشمت به فتنه خانه ی مردم خراب کرد
[M2]نتوان دگر بهانه بر آخر زمان نهاد
[B][M1]دل در میان دوست به مویی خیال بست
[M2]باریک نکته ایست که دل در میان نهاد
[B][M1]دندان به آرزوی لبش تیزکرد کام
[M2]گفتا که بر رطب نتوان استخوان نهاد
[B][M1]دیگر مخوان به صومعه ابن حسام را
[M2]کو سربر آستانه ی پیر مغان نهاد
[A]
[B][M1]رخت نمونه ی صورت نگار چین باشد
[M2]عجب که درهمه چین صورتی چنین باشد
[B][M1]به آستانه ی جنت فرو نیارد سر
[M2]سری که بر سر کوی تو برزمین باشد
[B][M1]هوای باغ و تمنای راغ در سر نیست
[M2]مراکه داغ هوای تو بر جبین باشد
[B][M1]دهان ز چشم من تنگدل چو پوشانی
[M2]مگیر خرده برآن کس که خرده بین باشد
[B][M1]دلم زعشوه ی چشم تو چون تواند رست
[M2]که فتنه ایش زهر گوشه درکمین باشد
[B][M1]بریخت مردم چشمت به غمزه خون دلم
[M2]برو حلال ولی مردمی نه این باشد
[B][M1]اگر نوازی و گر می کشی ترا زیباست
[M2]که نازنین چه کند کان نه نازنین باشد
[B][M1]ز دود سینه ی من گر حذرکنی شاید
[M2]که آه سوختگان دود آتشین باشد
[B][M1]شکیب ابن حسام از لب تو ممکن نیست
[M2]مگس چگونه شکیبد چو انگبین باشد
[A]
[B][M1]هرشب از طوفان چشم آب از سرما بگذرد
[M2]مردم چشمم ندانم چو ز دریا بگذرد
[B][M1]اشک خون آلوده ی من با شفق همدم شود
[M2]آه مینا گون من زین سقف مینا بگذرد
[B][M1]گر ندیدی زحمتی از خار مژگان پای دوست
[M2]دیده مفرش کردمی در راه تا وا بگذرد
[B][M1]هر شب از آشوب قدش صدبلابالا شود
[M2]برگذرگاهی اگر آن سرو بالا بگذرد
[B][M1]گل ز خجلت خوی کند، نرگس سراندازد به پیش
[M2]بر چمن گر قامت آن شوخ رعنا بگذرد
[B][M1]در دماغ باد ناید بوی ریحان بهشت
[M2]گر دمی بر طرف آن زلف سمن سا بگذرد
[B][M1]تلخی مردن نبیند آنکه وقت نزع روح
[M2]بر زبانش نام آن لعل شکرخا بگذرد
[B][M1]چون بنفشه سر برآرم پای بوسش را زخاک
[M2]سایه ی سَروش اگر بر تربت ما بگذرد
[B][M1]خانه ی صبر تو یغما گردد ای ابن حسام
[M2]گر خیالی بر دلت زان ترک یغما بگذرد
[A]
[B][M1]چون عارض تو سنبل مشکین برآورد
[M2]خطّت بنفشه بر گل نسرین برآورد
[B][M1]چشم سیه دل تو که در عین کافریست
[M2]در یک نظر به غمزه صد ازدین برآورد
[B][M1]آیینه ی رخ تو به یک جلوه هر نفس
[M2]آه از نهاد این دل مسکین برآورد
[B][M1]زلف بنفشه بوی تو بر طرف لاله زار
[M2]خوشتر ز روضه ای که ریاحین بر آورد
[B][M1]از شبنم دمادم این چشم چشمه خیز
[M2]خاک ره تو لاله ی خونین برآورد
[B][M1]یاران به همتی نظری کاین غریق آب
[M2]از بحر آب دیده نمد زین برآورد
[B][M1]ابن حسام طبع تو از نو بهار شعر
[M2]در باغ فکر صد گل رنگین برآورد
[A]
[B][M1]جز خم زلفت دلم پناه ندارد
[M2]جانب دلها چرا نگاه ندارد
[B][M1]کیست که از تاب آن دو سنبلمشکین
[M2]همچو بنفشه قد دوتاه ندارد
[B][M1]مردمی کن که پیش چشم سیاهت
[M2]خانه ی مردم چنین سیاه ندارد
[B][M1]سینه ی چون مجمرم ز آتش هجران
[M2]جز نفس گرم من گواه ندارد
[B][M1]نامه ی دردم به دست باد سپردم
[M2]لیک صبا بر در تو راه ندارد
[B][M1]دل به سوی میکده پناه ازآن برد
[M2]بیش سر درس خانقاه ندارد
[B][M1]ز ابن حسام از چه روی زلف تو پیچید
[M2]داغ تو دارد جزین گناه ندارد
[A]
[B][M1]عارض تو چون خط سیاه برآرد
[M2]دایره ی مشک گرد ماه برآرد
[B][M1]یوسف دل شد اسیر چاه زنخدان
[M2]هم رسن زلف تو زچاه برآرد
[B][M1]از نفس گرم من عذار بپوشان
[M2]کاینه زنگ از غبار آه برآرد
[B][M1]درخم ابروت جان به سجده فرورفت
[M2]سرزقیامت ز سجده گاه برآرد
[B][M1]از سر خاکم گیاه مهر تو روید
[M2]چون گلم از تربتم گیاه برآرد
[B][M1]ابن حسام از تطاول سر زلفت
[M2]دست تظلّم به پادشاه برآرد
[B][M1]داد دل من ز دست غمزه ی شوخت
[M2]گر ندهی دست دادخواه برآرد
[A]
[B][M1]یاد لبت کنم دهنم پرشکر شود
[M2]نام رخت برم همه عالم قمر شود
[B][M1]با ابروی سیاه تو پیوسته ام خیال
[M2]تاکی خیال کج زسر ما بدر شود
[B][M1]تیر خدنگ غمزه ات از دل کند گذر
[M2]گر نه فضای سینه مرو را سپر شود
[B][M1]بنشین که با تو عمر گرامی به سر بریم
[M2]عمر آنچنان خوش است که باجان به سر شود
[B][M1]شرح فراق یار نوشتن مجال نیست
[M2]کز آب دیده صفحه ی طومار تر شود
[B][M1]ما ره به اختیار به مقصد نمی بریم
[M2]آری مگر عنایت او راهبر شود
[B][M1]هر نیک و بد که بر سر ما می رود قضاست
[M2]هرگز گمان مبر که نبشته دگر شود
[B][M1]ابن حسام چشم به بهبود روزگار
[M2]مگشای و زان بترس کزین هم بتر شود
[B][M1]بگذر ز سر که در ره عشاق اگر ترا
[M2]کاری به سر شود هم از این رهگذر شود
[A]
[B][M1]اگر ساقی به بزم ما قلندر وار بنشیند
[M2]بسا صوفی که اندر حلقه ی خمّار بنشیند
[B][M1]به زاریّ دل زارم ترا ای دل نیازارم
[M2]کزان زاری ترا بر دل مباد آزار بنشیند
[B][M1]به عزم رفتن از مجلس به هر باری که برخیزی
[M2]از آن برخاستن بر دل مرا صدبار بنشیند
[B][M1]چو خشم فتنه انگیزش کند مستی و مستوری
[M2]نماند هیچ زاهد راکه او هشیار بنشیند
[B][M1]کسی در معرض مردان برآرد نام منصوری
[M2]که برخیزد زسر و آنگه به پای دار بنشیند
[B][M1]کسی در دیده ی مردم بود چون مردم دیده
[M2]که همچون دیده ی گلگون میان خار بنشیند
[B][M1]دل ابن حسام از رنج و از تیمار بیمار است
[M2]مگر دلبر به تیمار دل بیمار بنشیند
[A]
[B][M1]قول مطرب دل من دوش به راهی زد و برد
[M2]چشمش آرام دل من به نگاهی زد و برد
[B][M1]غمزه ی دوست به یغمای دلم تیزی داشت
[M2]وه که بر مخزن دل خانه سیاهی زد و برد
[B][M1]هرغباری که بر آیینه ی دل بود مرا
[M2]ای عجب صیقلی عشق به آهی زد و برد
[B][M1]خیل غم داشت کمین بر دل من باز ببین
[M2]که برین قلب شکسته چه سپاهی زد و برد
[B][M1]سایه ی سرو قدمت برسر ما باقی باد
[M2]که به باغ آمد و بر برگ گیاهی زد و برد
[A]
[B][M1]خط مشکین که برگرد رخت چون عود می گردد
[M2]بدان ماند که در بالای آتش دود می گردد
[B][M1]زتاب مهر تابان جمالت پرتوی دارد
[M2]شب این مشعل که بر ایوان دود اندود می گردد
[B][M1]صباگویی که از چین سرزلف تو می آید
[M2]که از بویش نسیم باغ مشک آلود می گردد
[B][M1]دل بیمارم از گوی زنخدان تو می گوید
[M2]به گرد سیب سیمین از پی بهبود می گردد
[B][M1]نه بر گردم نگردانم سر از تیغ تو گردانم
[M2]که دست و تیغ تو از من به سر خشنود می گردد
[B][M1]ایا ابن حسام از سر قدم کن در ره جانان
[M2]ایازی هر که کرد اوعاقبت محمود می گردد
[B][M1]زبور عشق تو روح القدس درگوش می گیرد
[M2]چه خوش مرغی به گرد نغمه ی داوود می گردد
[A]
[B][M1]ما را به جای آب اگر از دیده خون رود
[M2]چون رفت جان هرآینه صبر و سکون رود
[B][M1]از گوشه ی جگر نرود داغ او مرا
[M2]آری ز سینه داغ جگرگوشه چون رود
[B][M1]سیماب آه من بکند چرخ را سیاه
[M2]گر آه من به گنبد سیمابگون رود
[B][M1]برکوه اگر نهند تحمل نیاورد
[M2]آنچه از غم تو بر دل زار و زبون رود
[B][M1]تریاک روزگار نباشد دوا رسان
[M2]انرا که زهر داغ تو اندر درون رود
[B][M1]چون دل به قوت ملکیّت برد شکیب
[M2]صبر از دریچه ی بشریّت برون رود
[B][M1]عقل جنون گرفته فروشد به کوی غم
[M2]ترسم که عقل درسرکارجنون رود
[B][M1]هردم زچشم من بچکد اشک لاله رنگ
[M2]درچشم کان خیال رخ لاله گون رود
[B][M1]کوروکبود چرخ که از جور روزگار
[M2]برمن هر آنچه می رود از چرخ دون رود
[B][M1]ابن حسام از در دولت پناه دوست
[M2]بر وعده ی پناهگه آخر برون رود
[A]
[B][M1]مژده ای دل مر ترا کارامش جان می رسد
[M2]خه خه ای جان زنده شو چون بوی جانان می رسد
[B][M1]بخ بخ ای آدم ترا کایّام ناکامی گذشت
[M2]کز یزید خوش خبر پیغام رضوان می رسد
[B][M1]سر بر آر ای ساکن بیت الحزن تا بشنوی
[M2]بوی پیراهن که از یوسف به کنعان می رسد
[B][M1]ای صبا فرّاشی فرش سبا کن دم به دم
[M2]خاصه چون هدهد به درگاه سلیمان می رسد
[B][M1]تازه باش ای گلبن شادی زباغ مردمی
[M2]خوش برآ کاوازه ی مرغ خوش الحان می رسد
[B][M1]سرو دلجویی چمن از قد خود چندین مناز
[M2]سرکشی از سربنه سرو خرامان می رسد
[B][M1]گشت روشن مطلع صبح امید ابن حسام
[M2]ظلمت شب می رود خورشید تابان می رسد
[A]
[B][M1]خط تو دایره ی مشک گرد ماه کشید
[M2]بر آفتاب سواد شب سیاه کشید
[B][M1]دلم به دعوی خون بر غزال چشمت را
[M2]سرشک سرخ و رخ زرد را گواه کشید
[B][M1]مقام شیفته حالان پناه طره ی تست
[M2]دل مقام شناسم بدان پناه کشید
[B][M1]نوید داد عنایت مرا که لطف عمیم
[M2]رقم به عفو تو بر صفحه ی گناه کشید
[B][M1]اگرچه می رود آلوده دامن ابن حسام
[M2]به ذیل عاطفت سایه ی الاه کشید
[A]
[B][M1]گرملک بنگرد آن چشم خوش و لعل لذیذ
[M2]دفع نظّاره ی بد را بنویسد تعویذ
[B][M1]جام جم دور جهان را فلک از یاد ببرد
[M2]بده ای خسرو خوبان به من آن جام نبیذ
[B][M1]آیت حسن که در شان رخت نازل شد
[M2]بی مثال خط زلف تو نیابد تنفیذ
[B][M1]آنکه برداشت ترا کی فکند ابن حسام
[M2]نیست برداشتگان را زکریمان تنبیذ
[A]
[B][M1]زیاده می کند آن چشم پرخمار خمار
[M2]ز دل همی برد آن زلف بی قرار قرار
[B][M1]بخست غمزه ی تیز تو خانه ی چشمم
[M2]که گفت دیده ی اهل نظر به خار بخار
[B][M1]چنان بسوخت شرار غم تو خرمن دل
[M2]که می رسد به دماغم از آن شرار شرار
[B][M1]در انتظار مداوم به وعده ی فردا
[M2]که نیست ممکن ازین چرخ بی مدار مدار
[B][M1]بپوش روی که صورت نگار چین ببرد
[M2]نمونه ای که نگارند از آن کنار کنار
[B][M1]به باغ مزرعه ی پاک سینه ابن حسام
[M2]چو هست تخم محبت ترا،بکار بکار
[A]
[B][M1]خطت مشکست و خالت عتبر تر
[M2]جهان را کرده ای پر مشک و عنبر
[B][M1]رخ ولبت را مپوش از دردمندان
[M2]زمعلولان که پوشد گل به شکر؟
[B][M1]قد سرو و لبت در روضه ی جان
[M2]نشان طوبی است و آب کوثر
[B][M1]رخت آیینه ی صنع الهی است
[M2]تعالی شانه الله الکبر
[B][M1]ز ابرویت که آن مشکین خیالیست
[M2]هلالی بسته ای بر ماه انور
[B][M1]برت گفتم کشم یک شب در آغوش
[M2]به خنده گفت ناید سرو در بر
[B][M1]مرا پیوسته هست از آرزویت
[M2]خیالی کج چو ابروی تو در سر
[B][M1]ببر آب و لطافت سرو و گل را
[M2]چو سرو ناز بر گلزار بگذر
[B][M1]درتو اهل دولت را مآب است
[M2]سر ابن حسام و خاک آن در
[A]
[B][M1]ای اهل درد را ز تو هر دم غمی دگر
[M2]نیش غم تو بر دل ما مرهمی دگر
[B][M1]درکوی تو که درگه اهل سعادتست
[M2]از آب چشم اهل صفا زمزمی دگر
[B][M1]ترشد به اب جود تو خاک وجود ما
[M2]فرمای از ابر لطف برآ شبنمی دگر
[B][M1]از کاینات دنیی و عقبی دوعالم اند
[M2]بیرون ازین دوخاک درت عالمی دگر
[B][M1]گفتی دمی دگر به لبت کام دل دهم
[M2]ای عمر اعتماد کرا بر دمی دگر
[B][M1]بردار جام جم که ببینی دروعیان
[M2]درزیر خاک خفته به هر سو جمی دگر
[B][M1]همچون دل شکسته ی ابن حسام هست
[M2]صد دل به قید زلف تو درهر خمی دگر
[A]
[B][M1]ای ز بی غمخواریت هردم دلم غمخواه تر
[M2]نیست در دست غمت از من کسی بیچاره تر
[B][M1]مردم چشم مرا از حسرت لعل لبت
[M2]گردد از خون جگر هر دم بدم رخساره تر
[B][M1]در فراقت جامه از دل پاره می کردم ولیک
[M2]جامه را بگذاشت کز جامه بُد جان پاره تر
[B][M1]از دلم از عشوه های غمزه ی غماز تو
[M2]صبرشد آواره وآرام ازو آواره تر
[B][M1]چشم و لعلت بر دل من دعوی خون می کنند
[M2]گرچه خونخوار است لعلت چشم ازو خونخوارتر
[B][M1]معتدل گردد مشام از نُزهت عود و گلاب
[M2]گرشود ز آب عذارت زلف را یک تاره تر
[B][M1]آب روی ابن حسام از چشمه سار چشم یافت
[M2]هم عفالله دیده کو دارد رخم همواره تر
[A]
[B][M1]دلم فدای تو باد ای نسیم عنبر بیز
[M2]به دستگیری افتاده ای چو من برخیز
[B][M1]چنین که چشم تو هر گوشه ای کمین دارد
[M2]چگونه دل بنشیند به گوشه ی پرهیز
[B][M1]زبس که آتش رخساره ی تو می افروخت
[M2]بسوخت خرمن تقوای من به آتش تیز
[B][M1]زدیم در خم زلف گره گشای تو چنگ
[M2]که مفلسیم و نداریم هیچ دست آویز
[B][M1]بیا که باده و گل را به هم برآمیزیم
[M2]ز دست حادثه ی روزگار رنگ آمیز
[B][M1]بیار کاسه و از می پرآب رنگین کن
[M2]زخاک پرشده بین کاسه ی سر پرویز
[B][M1]سوار حادثه هر سو دو اسپه می تازد
[M2]نه رخش ازو بتواند گریخت نه شبدیز
[B][M1]فضای سینه ام آتش گرفت مردم چشم
[M2]تو مردمی کن و آبی زدیده بر وی ریز
[B][M1]فضای سینه ام آتش گرفت مردم چشم
[M2]تو مردمی کن و آبی ز دیده بر وی ریز
[B][M1]بتاخت لشکر غم قلب سینه ابن حسام
[M2]پناه می طلبی خیز و در پیاله گریز
[A]
[B][M1]زبس که می کند آن چشم فتنه بر من ناز
[M2]به جان رسید دل از عشوه های آن طناز
[B][M1]تطاول سر زلفس نمی توانم گفت
[M2]که کوتهست مرا عمر و قصه ایست ذراز
[B][M1]سرشکِ پرده در من ز عین غمّازی
[M2]بدان رسید که بر رو فکند مارا راز
[B][M1]چو دسترس نبود آستین کشیدن دوست
[M2]بر استانه ی او روی ما و خاک نیاز
[B][M1]دلم ز نرگش جادوی او حذر می کرد
[M2]خبر نداشت ز افسون غمزه ی غمّاز
[B][M1]خوش است یکدمه عیش ار زمانه دمساز است
[M2]ولی زمانه به یکدم نمی شود دمساز
[B][M1]ز روزگار شکایت نشاید ابن حسام
[M2]«زمانه با تو نسازد تو با زمانه بساز»
[A]
[B][M1]می بیارید که ایام بهار است امروز
[M2]نرگس از ساغر زر جرعه گسار است امروز
[B][M1]دیدهٔ خوش نظر باغ خمار آلود است
[M2]قدح لاله پر از نوش گوار است امروز
[B][M1]هم نسیم چمن از باغ بُخور انگیز است
[M2]هم شمیم سحری مجمره دار است امروز
[B][M1]گل خوشبوی نشان می‌دهد از طلعت دوست
[M2]سرو دلجوی تو گویی قد یار است امروز
[B][M1]چمن از لاله و از سنبل تر پنداری
[M2]راست مانند رخ و زلف نگار است امروز
[B][M1]دی گذر کرد ندانیم به فردا که رسد
[M2]حیف از این لحظه که در عین گذار است امروز
[B][M1]در چنین فصل که گفتم سخن ابن حسام
[M2]از لب مطرب خوش لهجه به کار است امروز
[A]
[B][M1]آتش مهرتو در سینه نهان است هنوز
[M2]خون دل از گذر دیده روان است هنوز
[B][M1]نگران رخ زیبای تو شد دیده و دل
[M2]همچنانم دل ودیده نگران است هنوز
[B][M1]غمزه ات می دهدم عشوه که من آن توام
[M2]چون بدیدم نظرش با دگران است هنوز
[B][M1]در ازل عکس جمالت به گلستان بردند
[M2]بلبل از شوق رخت نمره زنان است هنوز
[B][M1]زان شمایل خبری باد به بستان آورد
[M2]در چمن سرو سهی رقص کنان است هنوز
[B][M1]از یقین دهنت هیچ نمی یارم گفت
[M2]کانچه گویم همه در عین گمان است هنوز
[B][M1]دل که اندر شکن زلف تو بست ابن حسام
[M2]مشکن آن را که دلش بسته ی آن است هنوز
[A]
[B][M1]چو زلف دوست بباید شبی سیاه و دراز
[M2]که با خیال رخت در درون پرده ی راز
[B][M1]دل شکسته ی آشفته ی پریشان حال
[M2]تطاول سر زلفت به شرح گوید باز
[B][M1]فرو گرفت غم دل فضای سینه ی من
[M2]کجاست ساقی گلرخ شراب غم پرداز
[B][M1]به عشوه عربده با روزگار نتوان کرد
[M2]که دهر عشوه فرو شست وچرخ عربده ساز
[B][M1]اگر چه درگه یار از نیاز مستغنی است
[M2]تو بر مدار سر از خاک آستان نیاز
[B][M1]عجب نباشد اگر عاقبت شود محمود
[M2]کسی که خدمت شایسته کرد همچو ایاز
[B][M1]زفیض دوست چو در هر سری تمناییست
[M2]امید ابن حسام است و لطف بنده نواز
[A]
[B][M1]شیخ را صومعه در رهن شراب است امروز
[M2]بر در میکده در چنگ ورباب است امروز
[B][M1]آنکه در میکده دی منکر می نوشان شد
[M2]در خرابات مغان مست و خراب است امروز
[B][M1]از می ای شیخ مرا توبه چه میفرمایی
[M2]توبه موقوف که ایام شباب است امروز
[B][M1]نرگس از غایت مستی سر ساغر دارد
[M2]قدح لاله پر از باده ی ناب است امروز
[B][M1]من چه خون کرده ام ای خون منت در گردن
[M2]چشم خون ریز تو در عین عتاب است امروز
[B][M1]بنشین تا نفسی با تو بهم بنشینیم
[M2]اخ ای عمر چه هنگام شتاب است امروز
[B][M1]بس که دوش ابن حسام از غم عشقت بگریست
[M2]مردم دیده ی او غرقه ی اب است امروز
[A]
[B][M1]بیا به میکده بفروش خرقه ی ناموس
[M2]ریا و شمعه رها کن به زاهد سالوس
[B][M1]حریف مصطبه و ساغرم به بانگ بلند
[M2]به زیر پرده از این پس دگر نگویم کوس
[B][M1]فلک به دست ستم بین که زیر پای بکوفت
[M2]سر سریر فریدون و افسر کاووس
[B][M1]طبیب شهر علاج دام نمی داند
[M2]کزین معالجه دورست فهم جالینوس
[B][M1]نهال قد تو بر سرو می نماید ناز
[M2]گل عذار تو بر لاله می کند افسوس
[B][M1]به هر زمین که غباری ز موکبت برسد
[M2]دهم به وجه ارادت بر آن زمین صد بوس
[B][M1]کمال نظم تو ابن حسام تا چه کند
[M2]که پای بند غروری تو نیز چون طاووس
[A]
[B][M1]خبری جان دل ز جانان پرس
[M2]درد بسیار شد ز درمان پرس
[B][M1]ما کجا و وصال یار کجا
[M2]هر چه پرسی ز ما ز هجران پرس
[B][M1]پیش آدم حدیث رضوان گوی
[M2]غم یوسف ز پیر کنعان پرس
[B][M1]تو چه دانی که نطق مرغان چیست
[M2]قصه ی هدهد از سلیمان پرس
[B][M1]عاشقان غیمت بلا دانند
[M2]صبر ایوب را ز کرمان پرس
[B][M1]حال بر من فلک بگردانید
[M2]حالم از چرخ حال گردان پرس
[B][M1]حال سرگشتگی ابن حسام
[M2]زان خم طره ی پریشان پرس
[A]
[B][M1]دلا رعنایی سرو از چمن پرس
[M2]نسیم طره ی یار از سمن پرس
[B][M1]حدیث آن لب و دندان شیرین
[M2]ز مرجان جوی و از درّ عدن پرس
[B][M1]پریشان حالی و دلتنگی من
[M2]گهش از زلف و گاهی از دهن پرس
[B][M1]خلاف وعده و پیمان شکستن
[M2]از آن کج وعده ی پیمان شکن پرس
[B][M1]درازای شب یلدای هجران
[M2]مپرس از من از آن مشکین رسن پرس
[B][M1]دل هم درد من حالم بداند
[M2]تو هم درد من از همدرد من پرس
[B][M1]شکر در منطق ابن حسام است
[M2]اگر باور نداری از سخن پرس
[A]
[B][M1]دوش از فراغ روی تو با روی سندروس
[M2]نالیده ام چو نای وفغان کرده ام چو کوس
[B][M1]گفتی به وعده دوش که کام از لبت دهم
[M2]افسوس ازین سخن که لبت می کند فسوس
[B][M1]آنرا که پای بوس میسّر نمی شود
[M2]خود دست کی دهد که کند با تو دست بوس
[B][M1]آیینه پیش دار و در ابروی خود نگر
[M2]بر عاج بین کشیده کمانی ز آبنوس
[B][M1]می ده که دیر و زود عظام رمیم من
[M2]دستاس سالخورده ی گردون کند سبوس
[B][M1]سرخ از چه شد کرانه ی این طشت نقره کوب
[M2]خون سیاوش است درو یا سرشک طوس
[B][M1]ابن حسام دل چه نهی در فریب دهر
[M2]پرهیز کن ز عشوه ی دامادکش عروس
[A]
[B][M1]ما را ازین چمن صنمی گلعذار بس
[M2]زیبا رخی چو لاله ازین نوبهار بس
[B][M1]مویی سیاه چون شب و رویی بسان روز
[M2]ما را ز دور گردش لبل و نهار بس
[B][M1]جام جهان نمای که دوران به جم سپرد
[M2]جان را ز جام او قدحی خوشگوار بس
[B][M1]یار ار به دست لطف شود دستگیر ما
[M2]ما را ز دست یار همین دستیار بس
[B][M1]انجا که عاشقان به تمنای خود رسند
[M2]ابن حسام را نظر لطف یار بس
[A]
[B][M1]صبا نشان غبار دیار یار بپرس
[M2]دوای چشم ضرر دیده زان غبار بپرس
[B][M1]هزار بار گر از یار بر دلم بیش است
[M2]به جان یار که او را هزار یار بپرس
[B][M1]ز زلف دوست که مجموع او پریشانیست
[M2]حکایت من آشفته روزگار بپرس
[B][M1]حدیث دیده ی بی خواب من ز درد فراق
[M2]از آن دو نرگس خوش خواب پر خمار بپرس
[B][M1]مرا که زار شدم ز آرزوی دیدن دوست
[M2]تن نزار مرا بین و زار زار بپرس
[B][M1]بر آن قرار که دادی مرا به پرسیدن
[M2]تلطفی کن و روزی بر آن قرار بپرس
[B][M1]علاج درد دل مستمند ابن حسام
[M2]از آن مفرح یاقوت آبدار بپرس
[A]
[B][M1]زهّاد و عُجب و گوشه ی محراب وکار خویش
[M2]ما و نیاز قبله ی ابروی یار خویش
[B][M1]ما را نسیم طرّه ی خوبان به یاد داد
[M2]هان تا به باد بر ندهی روزگار خویش
[B][M1]ما را چه اختیار اگر بخت یار نیست
[M2]آری به اختیار کشد بختیار خویش
[B][M1]گفتم که جان نثار تو کردم قبول کن
[M2]گفتا که چشم نیست مرا بر نثار خویش
[B][M1]با خاک آستانه چو کردی برابرم
[M2]سر بر فلک کشیده ام از اعتبار خویش
[B][M1]من صید لاغرم به کمند تو پای بند
[M2]بگشای دست و روی متاب اش شکار خویش
[B][M1]ساقی می صبوح به ابن حسام ده
[M2]بشکن خمار او به می خوشگوار خویش
[A]
[B][M1]دانی چه گفت سالک خمّار خانه دوش
[M2]بشنو نصیحت از نفس پیر می فروش
[B][M1]با درد ما بساز و ز درمان سخن مگوی
[M2]صوفی شو و ز راه صفا دُرد ما بنوش
[B][M1]یا حسن ما مشاهده کن یا نظر ببند
[M2]یا یاد دوست کن به زبان یا به لب خموش
[B][M1]انکار سالکان طریقت صواب نیست
[M2]در سلک ما درآی و در انکار ما مکوش
[B][M1]اینجا ریا و دلق مزوّر نمی خرند
[M2]بیزارم از عبادت زهّاد خودفروش
[B][M1]تا عیب تو بپوشی به زیر خاک
[M2]بنیان غیب،عیب ترا کرد خاکپوش
[B][M1]چون پنبه گشت موی بناگوش ما سپید
[M2]تا بر کشیم پنبه ی غفلت ز گوش هوش
[B][M1]ابن حسام قافله از پیش می روند
[M2]وز پس به الرحیل ندا می کند سروش
[B][M1]واپس چه خفته ای که فغان می کند درای
[M2]در پیش راه دور،جرس می زند خروش
[A]
[B][M1]بیا که مجلس انس است و دلستان جان بخش
[M2]همی کند ز گلزرا قدس ریحان بخش
[B][M1]بیا که هدهد هادی به لحن داوودی
[M2]حدیث می کند از منطق سلیمان بخش
[B][M1]آیا رسیده به سر چشمه ی زلال وصال
[M2]به عاشقان جگر تشنه آب حیوان بخش
[B][M1]به رهروان بیابان وادی ایمان
[M2]ز طور قرب شب تیره نور غرفان بخش
[B][M1]ز فیض لم یزلی آنچه عین بهبودست
[M2]کرشمه ای کن و از لطف خود مرا آن بخش
[B][M1]چو ما به درد و دوای تو از تو خرسندیم
[M2]تو خواه درد بیفزای و خواه درمان بخش
[B][M1]سیاهکاری ابن حسام سرگردان
[M2]به جعد تافته ی طرّه پریشان بخش
[A]
[B][M1]مرا به قبله ی روی خود آشنایی بخش
[M2]زهر چه غیر تو باشد مرا جدایی بخش
[B][M1]هوای عشق تو بر سر زد این هوایی را
[M2]هوای های هویّت بدین هوایی بخش
[B][M1]ز ظلمت شب یلدای زلف خویش مرا
[M2]به نور طلعت رخشنده روشنایی بخش
[B][M1]اگر مراد تو حاصل به بی نوایی ماست
[M2]ز گنج فقر مرا گنج بی نوایی بخش
[B][M1]متاع کاسد ابن حسام کان سخن است
[M2]به آب تربیتش رونق روایی بخش
[A]
[B][M1]دلا چو شیوه ی رندی نمی رود از پیش
[M2]بجوی گنج سلامت ز کُنج خانه ی خویش
[B][M1]چه شکوه ها که ندارم ز دست نوش لبان
[M2]که نوش می ندهند و همی زنندم نیش
[B][M1]چو خار نیزه شد این دشمنان طعنه گذار
[M2]چو گل دو رویه شد این دوستان دشمن کیش
[B][M1]به زیر خرقه چه زنّارها که پنهان است
[M2]فغان ز شیوه ی این صوفیان نا درویش
[B][M1]جراحت دل ما گر نمی کنی مرهم
[M2]روا مدار فشاندن نمک مرا بر ریش
[B][M1]طریق اگر به سیاهی است گر به آب حیات
[M2]خیال زلف و لبت می روند پیشاپیش
[B][M1]تصوری که به وصل تو دارد ابن حسام
[M2]برون نمی رودش زین دل محال اندیش
[A]
[B][M1]نگاری دلبری دارم چو زلف خود ز من سرکش
[M2]به جان قربان شدم او را نمیگیرد دلم ترکش
[B][M1]ز حد بگذشت مشتاقی به جام باده ی باقی
[M2]لبالب کن قدح ساقی به یاد لعل او درکش
[B][M1]بر آن سرو سیم اندام اگر در بر کشی روزی
[M2]نه قد سرو دلجو جو و نه ناز صنوبر کش
[B][M1]گر آن آیینه روی از روی مهرت روی بنماید
[M2]نه روی ملک دارا بین و نه حکم سکندر کش
[B][M1]برو ای زاهد خودبین مه دایم عیب می بینی
[M2]قلم در حرف رندان پریشان قلندر کش
[B][M1]بزن چرخی و زین چنبر برون نه پای همت را
[M2]کزین بیرون بنه پای و قلم در چرخ و چنبر کش
[B][M1]ترا ابن حسام اول چو در کوی نکونامی
[M2]نشد ممکن گذر کردن به بدنامی علم در کش
[A]
[B][M1]ای کرده همچو نرگس خوشخواب خواب خوش
[M2]بر گل کشیده از خط مشکین نقاب خوش
[B][M1]کتّابیان دور قمر خوش نبشته اند
[M2]بر گرد عارض تو ز عنبر کتاب خوش
[B][M1]در چشمه ی عُذوبه ی لعلت نهفته اند
[M2]اندر سواد ظلمت زلف تو آب خوش
[B][M1]دوش از عتاب چشم تو کردم شکایتی
[M2]چشمت به غمزه گفت مرنج از عتاب خوش
[B][M1]چشم خراب کار تو کارم خراب کرد
[M2]خوش وقت آن خراب که باشد خراب خوش
[B][M1]ابن حسام ساقی دور الست ریخت
[M2]اندر مذاق جان تو جام شراب خوش
[B][M1]طبعم در این مقاله شکر ریخت تا مگر
[M2]طوطی مقالتی بنویسد جواب خوش
[A]
[B][M1]ساقی بیار لعل مذاب رحیق خاص
[M2]باشد که یابم از غم دل یک زمان خلاص
[B][M1]ما را به آب چشمه ی حیوان چه حاجتست
[M2]لعل لب تو چشمه ی نوش است در خواص
[B][M1]آنجا که قید زلف تو دام بلا نهد
[M2]لَیسَ المَفَرُّ منتفعاً مِنه و المَناص
[B][M1]قلب مرا رواج به اکسیر مهر توست
[M2]کز کیمیای آن زر خالص شود رصاص
[B][M1]ما را بکش به غمزه که مفتی درس عشق
[M2]بر خون عاشقان ندهد فتوی قصاص
[B][M1]ابن حسام طبع تو پرسیم کرد نیست
[M2]مَلاَّت فَاهشک لولایِیَ الخَصاص
[A]
[B][M1]به وقت فصل بهار از چمن مکن اعراض
[M2]جهان ز لاله و گل بین به رنگ و بوی ریاض
[B][M1]میان حوضه ی چشمم ز خون برست گیاه
[M2]چنانکه لاله ی سیراب بر کنار حیاض
[B][M1]شمامه ی سر زلفت که شام رعناییست
[M2]چو باد صبح فرح بخش و داف الاَمراض
[B][M1]ز هر خیال و تصور که غیر دوست بود
[M2]ضمیر صافی ابن حسام شد مرتاض
[B][M1]مرا ز کعبه و بتخانه کوی اوست غرض
[M2]همین وسیله تمامم ز جملگی اعراض
[A]
[B][M1]بر گل ترا که گفت ز سنبل برار خط
[M2]وز مشک ناب بر ورق گل نگار خط
[B][M1]بی خط به بندگی تو اقرار کرده ایم
[M2]آخر چه حاجتست خدا را میار خط
[B][M1]بر عارض چو آب تو حسن دگر فزود
[M2]تا سبز شد به دور رخت بر عذار خط
[B][M1]اندر میان خط بنشاند آفتاب را
[M2]تا بردمید بر رخت از هر کنار خط
[B][M1]دود دل من است که در عارضت گرفت
[M2]یا می کشد ز غالیه مشک تتار خط
[B][M1]خطّت که ناسخ لب یاقوت فام شد
[M2]ننوشت ابن مقله چنین آبدار خط
[B][M1]با لطف خط خوب به خطت کجا رسید
[M2]ابن حسام اگر بنگارد هزار خط
[A]
[B][M1]دل به ره باز نیامد به فسون وعّاظ
[M2]زان که چون خشم فسون خوان تواش نیست حفاظ
[B][M1]غمزه هر لحظه به خونریز دلم تیز مکن
[M2]قَد کَفانِی قَتَلتَنی زَمَراتِ الالحاظ
[B][M1]چشم خوش خواب تو شد راهزن بیداران
[M2]همچنان خواب خوشش باد و مبادش ایقاظ
[B][M1]گر تو نرمی کنی امروز و درشتی نکنی
[M2]لایضُرُّونک فی الحَشر شَدادُ و غَلاظ
[B][M1]شبه گر می طلبی بر سخن ابن حسام
[M2]اِنَّها خالیةُ عَن شُبهاتِ الاَلفاظ
[A]
[B][M1]تا شمع جمال تو بر افروخت به مَجمَع
[M2]بنشست شعاع نظر شمع مشعشع
[B][M1]خورشید ز رخسار تو در عین حجابست
[M2]تا باز شد از پرتو رخسار تو بُرقع
[B][M1]واعظ فزع روز قیامت که بیان کرد
[M2]گر بخت جوان بادی و از عمر تمتع
[B][M1]خاک در آنم که به روبند حواری
[M2]هِجرانُکَ ذا مِن فَزع الاَکبَرِ افزَع
[B][M1]در ره به ادب باش وتواضع که به هر گام
[M2]خاک در او را به سر ریشه ی مقنع
[B][M1]زاهد نفس سوختگان سرد نباشد
[M2]فرقیست به زیر پی و تاجیست مرصّع
[B][M1]هان ابن حسام این دو نفس فرصت ایام
[M2]پرهیز که آتش نزنندت به مرقع
[B][M1]برخور ز جوانی و تمتُّع طلب از عمر
[M2]در یاب و مکن تکیه برین عمر مودّع
[A]
[B][M1]بی تو حرامست تماشای باغ
[M2]با تو مرا از همه عالم فراغ
[B][M1]ای رخ تو شمع شب افروز من
[M2]خوش بنشین تا بنشیند چراغ
[B][M1]شیفته را به ز مُفَرِّح بود
[M2]بوی سر زلف تو اندر دماغ
[B][M1]ما به می لعل لبت قانعیم
[M2]ساقی مجلس بنه از کف ایاغ
[B][M1]در جگر غنچه ز درد تو خون
[M2]بر دل لاله ز جفای تو داغ
[B][M1]سر مکش از گفته ی ابن حسام
[M2]از تو پذیرفتن و از ما بلاغ
[B][M1]نکته مگو تا نبود نکته دار
[M2]کس ندهد طعمه ی طوطی به زاغ
[A]
[B][M1]غمزه ی تیز ترا سینه ی من شد هدف
[M2]خون دلم گو بریز اینت مرا صد شرف
[B][M1]در صف تو عاشقان جامه به خون شسته اند
[M2]تا که شود در میان یا که رود پیش صف
[B][M1]دل به کمند تو باز بسته از آن شد که هست
[M2]سایه ی موی ترا نور خدا در کنف
[B][M1]غرقه ی بحر عمیق از پی دُردانه ایم
[M2]یا برود سر ز دست یا گهر آید به کف
[B][M1]عمر که بی یاد دوست می گذرد عمر نیست
[M2]تا نکنی عمر من عمر گرامی تلف
[B][M1]جان ودل عارفان صید کمند تواند
[M2]کی بود آخر ترا میل به صید عجف
[B][M1]فتنه نشان می دهند رو به طلب شحنه ای
[M2]فتنه نشان تو بس شحنه ی دشت نجف
[B][M1]ابن حسام این سخن وسع بیان تو نیست
[M2]اَلهَمَنی مُلهَمٌ عَرَّفَنی مَن عَرف
[B][M1]لؤلؤ نظم خوشاب زاده ی طبع من است
[M2]دُرّ گرانمایه را پاک بباید صدف
[A]
[B][M1]به وقت گل چو به کف برنهی شراب رحیق
[M2]بنوش جام مروّق به یاد لعل رفیق
[B][M1]بیار ساقی گلرخ می خمار شکن
[M2]به بوی مشک و صفای گلاب و رنگ عقیق
[B][M1]صفای دل می صافیست بار ها گفتم
[M2]ولی چه سود که صوفی نمی کند تصدیق
[B][M1]مجاز،قنطره ی راه اهل تحقیق است
[M2]هزار بار من این نکته کرده ام تحقیق
[B][M1]چو یاد لعل تو در خاطرم خطور کند
[M2]به نکته خون بچکاند دلم به فکر دقیق
[B][M1]اسیر چاه زنخدان تست یوسف دل
[M2]مگر که زلف تواش برکند ز چاه عمیق
[B][M1]به یاد چشم تو چندان گریست ابن حسام
[M2]که گشت مردم چشمش در آب دیده غریق
[A]
[B][M1]الا یا ساقی البَزم الحَقیق
[M2]أدر کأسأ دهاقاً من رحیق
[B][M1]شرابٌ سائقٌ للشاربینا
[M2]تشابه لونها لون العقیق
[B][M1]وفکُر خیال لعلکَ لی دقیقً
[M2]دقیقُ الفکر فی فکر الدّقیق
[B][M1]مرادک واسعً فاطلب تَجدها
[M2]فإنَّ الکسل آتٍ باالمضیق
[B][M1]مشاهدهُ الحبیب مجاهدات
[M2]وصالُ الحلِّ فی فجٍ عمیق
[B][M1]عقیقی لیس فی الدنیا عتیق
[M2]فمالی لا اری فیها عنیق
[B][M1]رفیقی تطلب الدُّنیا و رفقاً
[M2]و لیس لها التَّرفق باالرَّفیق
[B][M1]تأملها و لا منها تألم
[M2]و کن فیها کأبناء الطَّریق
[B][M1]رجال ٌ أذ رؤا دنیا دَنیّا
[M2]تأمل کیف قنعوا بالسَّویق
[B][M1]فحاذر مکرها یابن الحسام
[M2]وکالحسَّان و واثقٌ بالوثیق
[A]
[B][M1]ای ملک طراوت به تو زیبنده ولایق
[M2]روی تو و گلبرگ طری هر دو مطابق
[B][M1]از طرّه ی تو بوی برد عنبر سارا
[M2]وز چهره ی تو رنگ برد برگ شقایق
[B][M1]وصف سر مویی ز میان تو نکردیم
[M2]چندانکه نمودیم بسی فکر دقایق
[B][M1]هر تیر که ابروی کمان تو بپیوست
[M2]بگشای و بزن بر هدف سینه ی عاشق
[B][M1]زاهد که جز ابروی تو اش قبله ی رازیست
[M2]بیچاره نکرده است یکی سجده ی لایق
[B][M1]خواهی که کنی دست بکش در کمر دوست
[M2]ای دوست بکش دست تعلُّق ز علایق
[B][M1]تا رنج تو اندر طلب راه مجاز است
[M2]کی راه دخندت به سر گنج حقایق
[B][M1]درد دلم از پیر خرابات بپرسید
[M2]زیرا که طبیب است درین مسئله حاذق
[B][M1]گر ابن حسامت به سر کوی مغان خواند
[M2]تا سر نکشی از سخن مرشد صادق
[A]
[B][M1]چو خاک تا نشود تخته ی من اندر خاک
[M2]ز لوح سینه نگردد رقوم عشق تو پاک
[B][M1]ز سوز سینه خبر می دهد به غمّازی
[M2]سرشک سرخ و رخ زرد و دیده ی نمناک
[B][M1]متاب رشته ی زلفت ز ما درین گرداب
[M2]که میل کشتی ما می کند نهنگ هلاک
[B][M1]چه غم ز طعنه ی دشمن اگر تو باشی دوست
[M2]که نیش همدم نوش است و زهر با تریاک
[B][M1]به زهر می کشدم عقل مفسد ابن حسام
[M2]خیال فاسدش از سر ببر به شیره ی تاک
[A]
[B][M1]حریف دلکش خوش طبع و ساقی گلرنگ
[M2]شراب و شاهد و شمع و شب و چغانه و چنگ
[B][M1]هوای معتدل نو بهار و موصم گل
[M2]طراوت چمن دلفریب و دلبر شنگ
[B][M1]نوای نغمه ی عشّاق و ساز پرده ی راست
[M2]مده به رغم مخالف چو می توان از چنگ
[B][M1]به صلح کوش که با روزگار عربده جوی
[M2]بسی به عربده رفتیم و بر نیامد جنگ
[B][M1]دلم چو شیشه شد و روزگار سنگین دل
[M2]کدام شیشه که نشکست روزگار به سنگ
[B][M1]غمت که جای نمی یافت در جهان فراخ
[M2]چگونه جای دهم در فضای سینه ی تنگ
[B][M1]گر آه غالیه گونم در آسمان گیرد
[M2]عذار آیینه ی اختران بگیرد زنگ
[B][M1]به وصل خویش برآر آرزوی ابن حسام
[M2]شتاب عمر گرانمایه بین چه جای درنگ
[A]
[B][M1]رخ زرد از آن روی شویم به اشک
[M2]که تا آبرویی بجویم به اشک
[B][M1]از آن مرد خواهم بر آن خاک کوی
[M2]که باشد کند شستو شویم به اشک
[B][M1]چو بر کشته ی خویشتن بگذری
[M2]بر آور یکی آرزویم به اشک
[B][M1]عبیری برآموی بر من به موی
[M2]گلابی بر افشان به رویم به اشک
[B][M1]بر آنم که بر ره نمانم غبار
[M2]که سقّای آن خاک کویم به اشک
[A]
[B][M1]ای قامت بلند تو ما را بلای دل
[M2]چون من که دیده ای که بود مبتلای دل
[B][M1]از دست دیده کار دل من به جان رسید
[M2]ای دیده ای که چه کردی به جای دل
[B][M1]خون دلم بریخت خیال لب تو دوش
[M2]آه از لب توام ندهد خونبهای دل
[B][M1]دل آرزوی لعل تو دارد به بوسه ای
[M2]گر وایه ی دلم نرسد از تو وای دل
[B][M1]دوش اندرون غنچه ی دلتنگ خون گرفت
[M2]از بس که گفت بلبلش از ماجرای دل
[B][M1]آیا کجا معالجه ی درد دل کنند
[M2]کانجا من از طبیب بپرسم دوای دل
[B][M1]ابن حسام مخزن گنج قناعت است
[M2]از لطف دوست کلبه ی احزان سرای دل
[A]
[B][M1]برفتی از نظر و از نظر نرفت خیال
[M2]به افتراق مبدّل شد اتفاق وصال
[B][M1]تصوری به صبوری خیال می بندم
[M2]زهی تصور باطل زهی خیال محال
[B][M1]به دست باد صبا بوی زلف خود بفرست
[M2]مگر به حال خود آید دل پریشان حال
[B][M1]مرا چه سود که دامن ز آب در چینم
[M2]که هست دامن من ز آب دیده مالامال
[B][M1]کبوتر حرم صدر سینه یعنی دل
[M2]به دام زلف تو آمد به میل دانه ی خال
[B][M1]مرا که صاحب حالم به معرفت بشناس
[M2]چرا که معرفه باید به واجبی ذوالحال
[B][M1]درون روزنه ی جان چو آفتاب بتاب
[M2]که در هوای تو سر گشته ایم ذره مثال
[B][M1]کمال حسن تو چون برق لُمعه ای بنمود
[M2]بسوخت ابن حسام از تجلّیات جمال
[B][M1]مرا رسد که کنم دعوی کمال سخن
[M2]از آن جهت که رسانم سخن به حدّ کمال
[A]
[B][M1]ایا ز تاب جمال تو آفتاب خجل
[M2]ز عطر سنبل زلف تو مشک ناب خجل
[B][M1]ز دانه های دهان تو در دهانه ی لعل
[M2]در اندرون صدف لؤلؤ خوشاب خجل
[B][M1]نقاب چهره برافکن که پرده دار چمن
[M2]ز شرم حسن تو مانده است در نقاب خجل
[B][M1]اگر ز عارض گلگون عرق بیفشانی
[M2]ز رنگ و بوی تو گردد گل و گلاب خجل
[B][M1]ز حسن خود ورقی می نگاشت گل در باغ
[M2]رخ تو دید و بماند اندر آن کتاب خجل
[B][M1]من از شراب خجالت نمی برم ساقی
[M2]بده که کس نشد از کرده ی صواب خجل
[B][M1]مقال ابن حسام ار به تربت حافظ
[M2]برند گردد ازین شعر همچو آب خجل
[A]
[B][M1]بگریست ابر نیسان والوَرد قَد تبَسَّم
[M2]خامش چنین چرایی؟والطَّیر قَد ترنَّم
[B][M1]کردند خانه رنگین عینای مِن دمُوعی
[M2]از بس که اشک خونین قَد فاضَ مِنهُما دم
[B][M1]دل کی رسد به جانان والحُزن لیسَ فیهِ
[M2]دعوی کنی محبَّت والقلب غَیر مُغتَم
[B][M1]ای باد عنبرین بوی یا مرحبا مَجِیک
[M2]جانم ترا فدا باد جِئتَ خَیر مَقدم
[B][M1]دل خست غمزه ی او لابدَّ من شفاءٍ
[M2]مرهم طلب ز لعلش ای والشِّفاهُ مَرهم
[B][M1]صد چشمه آب در چشم والنَّار فی فؤادی
[M2]من غرق آتش و آب یا ویلَنا ترحَّم
[B][M1]بیمار درد عشقم هیهات لَم تَعُدنی
[M2]باری چو مرده باشم زرنی ولا تَلَوَّم
[B][M1]راه صفا نپویی هذا طریق جَورٍ
[M2]مهر و وفا نجویی انَّی اخاف تَندم
[B][M1]ابن حسام دارد فی العیَنِ عین جارٍ
[M2]ای نور چشم فانظُر الیهِ وارحَم
[A]
[B][M1]تَعالِ مَن بِکَ وجدی که من هوای تو دارم
[M2]انیس قلب حزینی و جان برای تو دارم
[B][M1]کَفی بِخَدَّک وَردی چه جای لاله ی سیراب
[M2]کَذا و ایَّهُ وَردٍ که من به جای تو دارم
[B][M1]وَلی مُنیَ و هَواء طواف کعبه ی کویت
[M2]فَجِئتُ یابَک سَعیاً که من صفای تو دارم
[B][M1]إن اِبتَغَیتُ وَفاتی سر از وفات نپیچم
[M2]وإن رَضیِتَ بِرَاسی سر رضای تو دارم
[B][M1]وَ اِطَّلَعتُ بِحالی به های های بگریی
[M2]کما بِعِشقِکَ اَبکی و های های تو دارم
[B][M1]فَما تَطاوَلَ قلبی حدیث زلف درازت
[M2]وَ ما جَری بِدمُوعی ز ماجرای تو دارم
[B][M1]فِداکَ ابنِ حُسامٍ نثار کوی تو جانش
[M2]و کَیف اَقصِر عَنها که جان فدای تو دارم
[A]
[B][M1]ما به گلزار عذارت همه در بستانیم
[M2]از خیال می لعلت همه سر مستانیم
[B][M1]نیم جانیست که در پای تو انداخته ایم
[M2]نیست لایق چه توان کرد تهیدستانیم
[B][M1]چهره بنما که چو صبحم نفسی بیش نماند
[M2]کان نفس را ز سر صدق بر آن افشانیم
[B][M1]گر به سودای تو در پای بگردد سر ما
[M2]تو مپندار که از پای تو سر گردانیم
[B][M1]ما به امید تو از راه دراز آمده ایم
[M2]سر مگردان که چو زلفت همه سرگردانیم
[B][M1]شعله ی آتش دل هستی ما پست کند
[M2]گر نه هرلحظه به آب مژه اش بنشانیم
[B][M1]پیشتر زان که فلک داد ز ما بستاند
[M2]ساقیا باده که ما داد ازو بستانیم
[B][M1]ما که پیمان وفا با سر زلفت بستیم
[M2]به وفای تو که هم بر سر آن پیمانیم
[B][M1]حالیا در صفت حسن تو چون ابن حسام
[M2]در کتب خانه ی عشقت ورقی می خوانیم
[A]
[B][M1]بیا بیا که دل بسته را گشاد دهیم
[M2]بیار باده که غم های دل به باد دهیم
[B][M1]غمی که مونس دیرینه بود در دل ما
[M2]اگر ز یاد برفت آن غمش به یاد دهیم
[B][M1]به وقت نزع فریدون نگر به سام چه گفت
[M2]که وقت شد که قبادی به کیقباد دهیم
[B][M1]روان خفته ی نوشیروان چه می گوید
[M2]که بهتر است که انصاف و عدل و داد دهیم
[B][M1]زبان بسته ی طایی به رهروی خوش گفت
[M2]که توشه ای بطلب تا که مات زاد دهیم
[B][M1]سروش غیب ندا می کند به ابن حسام
[M2]که ناامید چرایی که ما مراد دهیم
[B][M1]همین کرشمه تمامم که دوش ساقی گفت
[M2]وظیفه ای است مقرر ترا زیاد دهیم
[A]
[B][M1]ما وصال تو به زاری و دعا می طلبیم
[M2]دردمندیم و ز لعل تو دوا می طلبیم
[B][M1]همچو حجّاج به احرام درت بسته میان
[M2]کعبه ی کوی تو از راه صفا می طلبیم
[B][M1]هر کسی از پی مقصود خود اندر طلبی است
[M2]حاصل آنست که ما از تو ترا می طلبیم
[B][M1]دیده هر سو نگران و تو به خلوتگه دل
[M2]تو کجایی و ترا ما به کجا می طلبیم
[B][M1]در نسیمی که ز زلف تو دمد موجودست
[M2]آنچه از رایحه ی باد صبا می طلبیم
[B][M1]نفحه ی مشک خطا در شکن طرّه ی تست
[M2]ما ز چین سر زلفت به خطا می طلبیم
[B][M1]غرض ابن حسام از رخ زیبای تو چیست
[M2]غالب آنست که ما صنع خدا می طلبیم
[A]
[B][M1]ما نیاریم که وصف تو کماهی بکنیم
[M2]شکر الطاف تو ای لطف الهی بکنیم
[B][M1]عذر خواهی قدوم تو گر امکان باشد
[M2]به دعای سحر و ورد پگاهی بکنیم
[B][M1]خواهش ار جان عزیزست بفرمای که ما
[M2]به دل و دیده و جان آنچه تو خواهی بکنیم
[B][M1]دوش خوش گفت مرا سابقه ی روز ازل
[M2]کای بسا لطف که ما نامتناهی بکنیم
[B][M1]نامه ی ابن حسام از چه سیه شد به گناه
[M2]ما به آب کرمش محو سیاهی بکنیم
[A]
[B][M1]ما نیاریم که سوی تو نگاهی بکنیم
[M2]تکیه بر لطف تو داریم که گاهی بکنیم
[B][M1]رویت آیینه ی روحست ز ما روی متاب
[M2]آه اگر در رخ آن آیینه آهی بکنیم
[B][M1]تکیه بر گردش دور قمری نتوان کرد
[M2]رخصتی ده که به روی تو نگاهی بکنیم
[B][M1]هر کجا راه روی روی به راهی دارند
[M2]ما هم اندر طلبت روی به راهی بکنیم
[B][M1]بنده وارم به گدایی در خودبپذیر
[M2]تا به جان بندگی همچو تو شاهی بکنیم
[B][M1]هاتف غیب چه خوش گفت مرا کابن حسام
[M2]عاقبت از کرمت عفو گناهی بکنیم
[A]
[B][M1]مقیم میکده و ساکن خراباتم
[M2]نه مرد صومعه و سمعه و مقاماتم
[B][M1]مرا به کعبه چه خوانی که طاق ابرویت
[M2]بس است روز دعا قبله ی مناجاتم
[B][M1]اگر نه بر سر کویت به طوع سجده کنیم
[M2]ملک گناه نویسد به جای طاعاتم
[B][M1]مقرّبان صوامع نشین لاهوتی
[M2]کنند ورد سحر نغمه ی مقالاتم
[B][M1]حدیث وجد من افسردگان کجا دانند
[M2]فلک به چرخ در آید ز شوق حالاتم
[B][M1]برفت عمر به زهد ریا و سالوسم
[M2]کجاست باده که ضایع گذشت اوقاتم
[B][M1]به باده خرقه ی ابن حسام رنگین کن
[M2]که دل ملول شد از رنگ زرق و طاماتم
[A]
[B][M1]دوش با زلفت به هم شوریده حالی داشتیم
[M2]در سر از سودای ابرویت خیالی داشتم
[B][M1]خط ابروی کجت در چشم من پیوسته بود
[M2]راست گویی در نظر شکل هلالی داشتم
[B][M1]گرچه با یاد دهانت عیش بر ما تنگ بود
[M2]هر دم از شوق لبت شیرین مقالی داشتم
[B][M1]چند روزی پای بند کلبه ی آب و گلم
[M2]من که همچون طایران سدره بالی داشتم
[B][M1]خرّما آن روز کان خورشید بر من تافتی
[M2]حبّذا آن شب که با آن مه وصالی داشتم
[B][M1]ای خوشا وقتی که ساقی وقت من خوش داشتی
[M2]وز کف او چون می کوثر زلالی داشتم
[B][M1]یاد باد آن روزگار خوش که چون ابن حسام
[M2]گاه گاهی بر سر کویت مجالی داشتم
[A]
[B][M1]آن کجا شد کز تو گه گه مرحبایی داشتم
[M2]در حریم کعبه ی کویت صفایی داشتم
[B][M1]دی گذشتی و نکردی التفاتی سوی من
[M2]خود نگفتی دردمند مبتلایی داشتم
[B][M1]دوش ز آب دیده و از آتش دل تا سحر
[M2]در میان آب و آتش ماجرایی داشتم
[B][M1]ناله ی شبگیر و آه سوزناکم نیم شب
[M2]این همه رنج و عنا آخر ز جایی داشتم
[B][M1]خوف گردابست و بیم موج و دریای عمیق
[M2]یار کشتیبان نگفتی کاشنایی داشتم
[B][M1]دست و پایی بایدم زد کابم از سر در گذشت
[M2]دست و پایی می زنم تا دست و پایی داشتم
[B][M1]ای طبیب دردمندان بر سر بالین من
[M2]یک قدم نه کز تو امید دوایی داشتم
[B][M1]معتکف در گوشه ی محراب ابروی تو دوش
[M2]تا سحر گه دست حاجت بر دعایی داشتم
[B][M1]بر گلستان جمالت دوش چون ابن حسام
[M2]همچو بلبل بر چمن برگ و نوایی داشتم
[A]
[B][M1]زلف آشفته همی تابی و من می تابم
[M2]آتش چهره میفروز که من در تابم
[B][M1]شب خیال تو به بالین من آمد گفتم
[M2]آه کامد به سرم عمر و من اندر خوابم
[B][M1]ما درین بحر به کشتی تو یابیم نجات
[M2]کششی کن که به ساحل کشی از گردابم
[B][M1]آن چنان تشنه ی لعل لب سیراب توام
[M2]کاب حیوان نتواند که کند سیرابم
[B][M1]طاق ابروی تو پیوسته مرا در نظرست
[M2]زان جهت سجده کنان معتکف محرابم
[B][M1]به چه باب از در محبوب بگردانم روی
[M2]روی فتحی ننمودند ز دیگر بابم
[B][M1]چنبر زلف تو شد سلسله ی ابن حسام
[M2]هر طرف می کشد آشفته بدان قلابم
[A]
[B][M1]مرا چه قرب که در انتظار روی تو باشم
[M2]همین تمام که بر رهگذار کوی تو باشم
[B][M1]مرا چه حدّ رسیدن بدان وصال همایون
[M2]همین بس است که دایم به جست و جوی تو باشم
[B][M1]کنون که جعد سر زلف تو به چنگ نیامد
[M2]روا بود که سراسیمه تر ز موی تو باشم
[B][M1]زبان مدام زیاد لب تو شهد نثارست
[M2]مگر به وقت شهادت به گفت و گوی تو باشم
[B][M1]در آن نفس که کند جان وداع قالب خاکی
[M2]هنوز با دل پر خون در آرزوی تو باشم
[B][M1]به آب دیده گلابی بریز بر کفن من
[M2]که تا به روز طهارت به شست و شوی تو باشم
[B][M1]چو چشم ابن حسام از نظر به مرگ ببندند
[M2]به چشم دل نگران همچنان به سوی تو باشم
[A]
[B][M1]گفتم از سلسله ی موی تو پرهیز کنم
[M2]چون کنم بسته ی آن حلقه ی مشکین رسنم
[B][M1]آتش چهر تو افروخته شد من چو سپند
[M2]جای آن هست اگر دیده بر آتش فکنم
[B][M1]جرعه ای یافتم از جام تو در روز ازل
[M2]من از آن دور سراسیمه و بی خویشتنم
[B][M1]زاهد از سیل سرشکم به سلامت مگذر
[M2]تا در این ورطه ی خوناب نیفتی که منم
[B][M1]ز آتش شوق تو هر جا برم نام لبت
[M2]نفس دود برآید به دماغ از دهنم
[B][M1]من که با داغ تو میرم چو سر از کنج لحد
[M2]بر کنم زآتش دل سوخته یابی کفنم
[B][M1]روز اول که مرا لطف تو با چندان عیب
[M2]بپذیرفت همانم به همان رد مکنم
[B][M1]دلم از غربت دیرین بگرفت ابن حسام
[M2]در سر افتاد ز سر باز هوای وطنم
[B][M1]طایر گلشن قدسم به نشیمنگه خاک
[M2]عاقبت زین قفس خاکی تن بر شکنم
[A]
[B][M1]روز الست جرعه عشقت چشیده ایم
[M2]قالو بلی به گوش ارادت شنیده ایم
[B][M1]ما شاهباز گلشن قدسیم و عمرهاست
[M2]با طایران عالم علوی پریده ایم
[B][M1]منزلگه خرابه نه ارامگاه ماست
[M2]اینجا مقیِّدیم از آن آرمیده ایم
[B][M1]هر دل هوای دانه و دامی دگر کنند
[M2]ما دام زلف و دانه خالت گزیده ایم
[B][M1]زآنجا که از کرام امید کرامت است
[M2]ما را عزیز دار که مهمان رسیده ایم
[B][M1]در پرده هوای تو بر کارگاه چشم
[M2]نقش خیال روی تو نیکو کشیده ایم
[B][M1]ما را ز دل چه جای شکایت که ما بلا
[M2]از دل ندیده ایم که از دیده دیده ایم
[B][M1]ابن حسام را به کمند بلای عشق
[M2]بر یاد زلف سرکشت اندر کشیده ایم
[A]
[B][M1]در سر هوس غمزه جادوی تو دارم
[M2]پیوسته نظر بر خم ابروی تو دارم
[B][M1]هر موی تو زنجیر من شیفته شاید
[M2]کاشفتگی از سلسله موی تو دارم
[B][M1]در حلقه سودازدگان جوی دلم را
[M2]کان غمزده را در خم گیسوی تو دارم
[B][M1]مرغان چمن میل بگلزار نمایند
[M2]من میل گل خوش نطر روی تو دارم
[B][M1]کوته نظران در طلب حور و قصورند
[M2]من روی توجُّه بسر کوی تو دارم
[B][M1]عمریست که از بیم رقیبان تو خود را
[M2]مشغول دگر جای و نظر سوی تو دارم
[B][M1]گر طبع مرا شعر بلند ست عجب نیست
[M2]آری سخن از قامت دلجوی تو دارم
[B][M1]گر تبغ تو در قصد سر ابن حسام است
[M2]فرمای که سر بر خط یرغوی تو دارم
[A]
[B][M1]بس که یاد آن لب و دندان چون دُر می کنم
[M2]دامن از اشک چو مروارید تر پُر می کنم
[B][M1]سالها سودای ابروی تو در سر داشتم
[M2]بار دیگر آن خیال کج تصور می کنم
[B][M1]از وجودم تا عدم مویی نماند در میان
[M2]در میانه چون بباریکی تفکُّر می کنم
[B][M1]باد را مگذار بر زلفت وزیدن زانکه گر
[M2]در سر زلف تو پیچد من تغیُّر می کنم
[B][M1]گر دهی فخرم به مقدار شگان کوی خویش
[M2]من بدین مقدار بسیاری تفاخُر می کنم
[B][M1]تا شود پروانه شمع رخت ابن حسام
[M2]روی سوی روشنایی چون سمندُر می کنم
[B][M1]جبرئیل از منتهای سدره آمین می کند
[M2]چون دعای شاه عادل بایسنقر می کنم
[A]
[B][M1]به رویت گر نظر کردیم ، کردیم 
[M2]بکویت گر گذر کردیم ، کردیم
[B][M1]چو گویند از دهانت تنگدستان
[M2]سخن گر مختصر کردیم ، کردیم
[B][M1]به امید لب شکر فشانت
[M2]تمنّا شکر کردیم ، کردیم
[B][M1]لبت در بوسه گر کامم روا کرد
[M2]تقاضای دگر کردیم ، کردیم
[B][M1]به رویت کان تماشاگاه جانست
[M2]تماشایی اگر کردیم ، کردیم
[B][M1]ز سودای پریشانی زلفت
[M2]صبا را گر خبر کردیم ، کردیم
[B][M1]به پیش ناوک دلدوز چشمت
[M2]اگر جان را سپر کردیم ، کردیم
[B][M1]جفای روی خوبت گر حوالت
[M2]به دوران قمر کردیم ، کردیم
[B][M1]من و ابن حسام از خاک پایت
[M2]چو سرمه در بصر کردیم ، کردیم
[A]
[B][M1]چو زلف خود فرو مگذار کارم 
[M2]که چون زلفت پریشان روزگارم
[B][M1]به یاد لعل شیرینت چو فرهاد
[M2]بتلخی روزگاری می گذارم
[B][M1]بجز نقش رخت نیکو نیاید
[M2]ز هر نقشی که نیکو می نگارم
[B][M1]نیارم بر زبان اورد نامت
[M2]که گر یارم بشب خفتن نیارم
[B][M1]درازی شب هجران ز من پرس
[M2]که شب تا روز اختر می شمارم
[B][M1]بسوزد مشعل تابنده ماه
[M2]گر از سوز درون آهی برآرم
[B][M1]ز تاب هجر زلفت چون بنفشه
[M2]سر از زانوی حسرت بر نیارم
[B][M1]بیا ساقی ز چشم نیمه مستم
[M2]قدح پر کن که در عین خمارم
[B][M1]نمی یابم ز گلزار تو بویی
[M2]ز غمزه می زنی بر دیده خارم
[B][M1]رخ ابن حسام و خاک راهت
[M2]که در راهت جز این رویی ندارم
[B][M1]مرا استاد عشقت نکته دان کرد
[M2]که رحمت باد بر آموزگارم
[A]
[B][M1]طرفه طوطی ّ شکَّرستانیم
[M2]عندلیب هزار دستانیم
[B][M1]طایر آشیان لاهوتیم
[M2]تو چه دانی که ما چو مرغانیم
[B][M1]در زوایای قدس معتکفیم
[M2]محرم بزم عیش سلطانیم
[B][M1]درد و درمان ما بجوی که ما 
[M2]گاه دردیم و گاه درمانیم
[B][M1]دیگران گو نبشته برخوانید
[M2]زان که ما نا نبشته می خوانیم
[B][M1]جان به ما شاد و ما بجانان شاد
[M2]جان جانیم و جان جانانیم
[B][M1]ما چو ابن حسام در رخ دوست
[M2]همچو گل تازه روی و خندانیم
[A]
[B][M1]بی نیازی تو و ما بهر نیاز آمده ایم
[M2]رفته بودیم ز کوی تو و باز آمده ایم
[B][M1]روی دل در طرف زاویه ی تحقیق است
[M2]ما بر این رو[ی] نه بر وجه مجاز آمده ایم
[B][M1]دوش الطاف تو چون بنده نوازی می کرد
[M2]گفت : باز آی که ما بنده نواز آمده ایم
[B][M1]بی جواز خط تو رفتن ما ممکن نیست
[M2]رقعه ای ده که به امید جواز آمده ایم
[B][M1]تا مگر سرو قدت سایه کشد بر سر ما
[M2]سر قدم ساخته از راه دراز آمده ایم
[B][M1]بسته احرام ره کعبه اقبال شما
[M2]بصفا سعی نموده به حجاز آمده ایم
[B][M1]طاق ابروی تو پیوسته مرا در نظرست
[M2]نظری کن که بمحراب نمازآمده ایم
[B][M1]مگذاریم به داغ از تو [چو] شمع از سر سوز
[M2]غالب آن است که با سوز و گذاز آمده ایم
[B][M1]تا که محمود شود عاقبتت ابن حسام
[M2]جان فدا کرده به دیدار ایاز آمده ایم
[A]
[B][M1]گر چه بس منفعل از شرم گناه آمده ایم
[M2]تکیه بر مرحمت لطف اله آمده ایم
[B][M1]دست در دامن ملاح عنایت زده ایم
[M2]ما بدین بحر نه از بحر شناه آمده ایم
[B][M1]رقم جرم و گناه از صفحات عملم
[M2]محو فرمای که بس نامه سیاه آمده ایم
[B][M1]دهن از سوز درون خشک و رخ از دیده پر آب
[M2]به انابت بدرت با دو گواه آمده ایم
[B][M1]تا به اعزازچو یوسف به عزیزی برسیم
[M2]ما بدین مصر به تاریکی چاه آمده ایم
[B][M1]جای آن هست که دریوزه کنیم ابن حسام
[M2]بر سر راه چو بی توشه ی راه آمده ایم
[A]
[B][M1]سرو دلجویست یا شمشاد یا بالاست آن
[M2]راست گویم هرچه من گویم از ان بالاست آن
[B][M1]ابرویت بر قامتت بالا نشینی می کند
[M2]راستی کج می نشیند ابرویت با راستان
[B][M1]گفتمش : رویت به زیبایی دل از ما می برد
[M2]گفت : هر چه روی زیبا می کند زیباست آن
[B][M1]گفت : بر خاک سر کویم چه ماوی کرده ای
[M2]گفتم : آری خاک کویت جنه المأواست آن
[B][M1]گفتمش : با عارضت زلفت تناسب از چه یافت
[M2]گفت :ماه روشن است این و شب یلداست آن
[B][M1]گفتمش : خواهم زدن در حلقه زلف تو چنگ
[M2]گفت : کوته کن سخن سر حلقه غوغاست آن
[B][M1]آنچه از عشق تو پنهان داشتی ابن حسام
[M2]این زمان بر چهره زردش همه پیداست آن
[A]
[B][M1]بی نیازی از نیاز ما چه استغناست این
[M2]جور کم کن بر دلم کآخر نه از خاراست این
[B][M1]گفتم ای سرو سهی بنشین که بنشیند بلا
[M2]گفت بنشینم ولیکن نه بلا بالاست این
[B][M1]گفت رنگت سرخ دیدم این نه رنگ عاشقی است
[M2]گفتمش فیض دموع چشم خون پالاست این
[B][M1]گفتم آن مشک سیه بر دامن خورشید چیست؟
[M2]گفت بر برگ گل تر عنبر سار است این
[B][M1]گفتم از خون دلم گلگونه رنگین کرده ای
[M2]گفت بر نسرین نشان لاله حمراست این
[B][M1]گفتمش چشمت برد از من دل و آرام و هوش
[M2]گفت ترک مست را اندیشه یغماست این
[B][M1]گفت کام از لعل من می بایدت ابن حسام
[M2]گفتم آری طعنه طوطی شکر خاست این
[A]
[B][M1]چه افتادت ای ترک خرگاه من
[M2]که بر من نمی تابی ای ماه من
[B][M1]بدین سر بلندی که در سرو تست
[M2]بدو کی رسد دست کوتاه من
[B][M1]ز وجهی که نیکوست روی تو خواست
[M2]دل رو شناس نکو خواه من
[B][M1]ره صومعه دوش دیدم به خواب
[M2]بیا مطرب امشب بزن راه من
[B][M1]چو آیینه گر نیستی سخت دل
[M2]اثر کردی اندر دلت آه من
[B][M1]به جز تو نخواهم من اندر دو کون
[M2]گواه سخن حسبی الله من
[B][M1]تویی هم حجاب تو ابن حسام
[M2]چرا بر نمی خیزی از راه من
[A]
[B][M1]ای قامت بلند تو عمر دراز من
[M2]محراب ابروی تو محل نماز من
[B][M1]هستم چو شمع شب همه شب در گداز و سوز
[M2]و آگه نیی ز گریه و سوز و گداز من
[B][M1]رازم به زیر پرده ز مردم نهفته بود
[M2]بر رو فکند اشک من از پرده راز من
[B][M1]گر قسمتم به کوی خرابات کرده اند
[M2]با قسمت ازل چه کند احتراز من
[B][M1]من کار خود چنان که بباید نساختم
[M2]باید که لطف دوست شود کارساز من
[B][M1]ای سرو خوش خرام بنه سرکشی ز سر
[M2]در ناز خود مبین و ببین در نیاز من
[B][M1]یا در کشم به دامن همت که عاقبت
[M2]سر بر کشد ز جیب حقیقت مجاز من
[B][M1]ابن حسام را چو محل پیش بار نیست
[M2]خیز ای نسیم و عرضه کن از من نیاز من
[B][M1]باشد به نیم جرعه کند کار من تمام
[M2]ساقی میر مجلس مسکین نواز من
[A]
[B][M1]رخسار تو بی نقاب دیدن
[M2]یک شب نتوان به خواب دیدن
[B][M1]رویی که حجاب آفتاب است
[M2]کی شاید بی حجاب دیدن
[B][M1]در دیده ی ما خیال رویت
[M2]چون مه بتوان در آب دیدن
[B][M1]در روی تو چشم خیره گردد
[M2]نتوان رخ آفتاب دیدن
[B][M1]چشم تو خراب کرده دل را
[M2]تا چند توان عتاب دیدن
[B][M1]آخر بتوان بعین رحمت
[M2]یکبار بدین خراب دیدن
[B][M1]باریک دقیقه ای ست اینجا
[M2]در موی تو پیچ و تاب دیدن
[A]
[B][M1]طراز طُّره مشکین پر شکن بشکن
[M2]دل شکسته مجروح صد چو من بشکن
[B][M1]ز چین زلف گرهگیر نافه ای بگشای
[M2]به بوی مشک خطا رونق ختن بشکن
[B][M1]بخنده زان لب شیرین عبارتی بگشای
[M2]به نکته منطق طوطی خوش سخن بشکن
[B][M1]چو لعبتان چمن باغ را بیارایند
[M2]به باغ بگذر و آرایش چمن بشکن
[B][M1]برنگ عارض گلرنگ ، آب لاله بریز
[M2]ببوی سنبل تر نکهت سمن بشکن
[B][M1]اگر ز پسته تنگ تو غنچه لاف زند
[M2]به دست باد صبا غنچه را دهن بشکن
[B][M1]ز گوی غبغبت ار سیب می زند ز نخی
[M2]چو وضع خویش نداند ورا ذقن بشکن
[B][M1]بیار لؤلؤ منظوم شعر ابن حسام
[M2]هزار در ثمین را ازو ثمن بشکن
[A]
[B][M1]ترا که گفت که بر برگ گل کلاله فکن
[M2]بنفشه تاب ده و بر رخ چو لاله فکن
[B][M1]به غمزه صید دل عاشقان کن و آنگه
[M2]بهانه بر نظر نرگس غزاله فکن
[B][M1]میار باده تلخم که عیش من تلخ است
[M2]ز لعل خویش می ناب در پیاله فکن
[B][M1]چو درد نامه عشاق خویشتن خوانی
[M2]کرشمه ای کن و چشمی برین رساله فکن
[B][M1]مقال ابن حسام آتشی دل آشوبست
[M2]ز دیده آب سرشکی بر بن مقاله فکن
[A]
[B][M1]دهانش آرزوی تنگدستان
[M2]عذارش قبله آتش پرستان
[B][M1]بجای پسته و شکر تمامست
[M2]دهان ساقی و لب نقل مستان
[B][M1]ز دیوان کمال از غایت لطف
[M2]بدست آوردم این معنی بدستان
[B][M1]دهانش هست میگویند آن نیست
[M2]میانش نیست ، می گویند و هست آن
[B][M1]دل ابن حسام آن غمزه گر خست
[M2]کدامین دل که آن غمزه نخست آن
[A]
[B][M1]بیا و معنی اسرار ما مشاهده کن
[M2]حیات جان ز لب یار ما مشاهده کن
[B][M1]طریق بنده نوازی و رسم دلداری
[M2]گرت دلیست ز دلدار ما مشاهده کن
[B][M1]به شهر ما بفروشند جان و غم نخرند
[M2]بیا و رونق بازار ما مشاهده کن
[B][M1]حدیث عقل نیابند در دفاتر ما
[M2]رموز عشق در اشعار ما مشاهده کن
[B][M1]ز مرهمی که رسد لطف دوست بر دل ریش
[M2]دوای سینه افگار ما مشاهده کن
[B][M1]هزار دانه که در گوش هوش باید کرد
[M2]ز عقد طبع دُرَربار ما مشاهده کن
[B][M1]شکر که طعمه به طوطی دهند ابن حسام
[M2]تو از مقاله گفتار ما مشاهده کن
[A]
[B][M1]ای خیال عارضت گلشن نگار چشم من
[M2]رُسته شمشاد قدت در چشمه سار چشم من
[B][M1]گر خیالت دامن آب روان می بایدش
[M2]گو بیا چون سرو بنشین بر کنار چشم من
[B][M1]چشم خوشخوابت به عیاری و شوخی می برد
[M2]صبر و آرام دل خواب و قرار چشم من
[B][M1]وعده دیدار خویشم داده بودی پیش ازین
[M2]آخر ای جان رحم کن بر انتظار چشم من
[B][M1]می خلد در دیده من خار مژگانت چو تیر
[M2]وه کز آن خارست دایم خار خار چشم من
[B][M1]با دل من هر چه رفت از اختیار دیده بود
[M2]آه دل کاین دل چه دید از اختیار چشم من
[B][M1]از غبار دامنت بر چشم من گردی فشان
[M2]کان جواهر سرمه بنشاند غبار چشم من
[B][M1]مقدمت را هر کسی آخر نثاری ساختند
[M2]دُرّ و مروارید غلطان بین نثار چشم من
[B][M1]رازت ای ابن حسام از پرده بیرون میکشد
[M2]مردم غمَّاز کامد پرده دار چشم من
[A]
[B][M1]آن سرو ناز کو که ببوسیم پای او
[M2]روشن کنیم دیده به خاک سرای او
[B][M1]او سر زناز خویش نیارد بما فرود
[M2]ما چون بنفشه سر بنهاده به پای او
[B][M1]او را به جای ما به غلط گر کسی بود
[M2]ما را کسی نبود و نباشد به جای او
[B][M1]او گر جفا و جور کند بر دلم چه باک
[M2]ما دل نهاده ای به جور و جفای او
[B][M1]او گر رضای خاطر ما را نگه نداشت
[M2]ما بنده ایم خاطر ما و رضای او
[B][M1]او گر گدای درگه خود را ز در براند
[M2]آیا کجا رود ز در او گدای او
[B][M1]او گلبنی است تازه ز گلشن سرای جان 
[M2]ابن حسام بلبل دستان سرای او
[A]
[B][M1]گران جانی مکن جانا و بشنو
[M2]مکن تکیه برین چرخ سبک رو
[B][M1]میفکن عشرت امشب به فردا
[M2]که روز نو بیارد روزی نو
[B][M1]چو نتوان خورد بیش از روزی خویش 
[M2]رها کن تا توانی این تک و دو
[B][M1]بقا و ملک اگر پاینده بودی 
[M2]که دادی تخت کیخسرو به خسرو
[B][M1]تو چون طبل تهی دایم بفریاد
[M2]زمانه می زند طبل روا رو
[B][M1]دلا بیرون شو ار کاری نداری 
[M2]برون شو بایدت از خود برون شو
[B][M1]غلام همت آنم که پیشش
[M2]نسنجد حشمت دنیا به یک جو
[B][M1]شب ار در زاویه نبود چراغت
[M2]بمان تا مشعل ماه افکند ضو
[B][M1]بس است ابن حسام اینک که افتاد
[M2]ز مهر ماه رویان بر تو پرتو
[A]
[B][M1]دل را حضور نیست دمی بی حضور او
[M2]خرم دلی که شاد بود با سرور او
[B][M1]پویندگان وادی ایمن توقُّفی
[M2]باشد که لمعه ای بدرخشید ز نور او
[B][M1]سالک به اهتمام ارادت وصال یافت
[M2]موسی و ذرّه ای ز تجلّی و طور او
[B][M1]درس زبور عشق به عشّاق می دهند
[M2]داوود را ترنّم زیر زبور او
[B][M1]آن را که در بهشت لقا وعده کرده اند
[M2]او را چه التفات به حور و قصور او
[B][M1]اسرار دنیوی چه متاعیست پر غرور
[M2]هان تا مگر نفریبد غرور او
[B][M1]ابن حسام تا نشوی ملتغت به غیر
[M2]پرهیز کن ز آتش قهر غیور او
[A]
[B][M1]دلم صید کردی بدان چشم آهو
[M2]گرفتار گشتم بدان جعد گیسو
[B][M1]قدم شد خمیده چو ابروی شوخت
[M2]نبد با کمال تواش زور بازو
[B][M1]دلم چون پریشان نباشد که باشد
[M2]چو زلف تو آشفته دایم برآن رو
[B][M1]تنم را ببستی دلم را بخستی
[M2]بدان زلف مشکین و آن چشم جادو
[B][M1]دلا راستی جو و آن سرو قامت
[M2]خیال کج ما و ان خط ابرو
[B][M1]چه باریک بینم خیال میانت
[M2]سخن در میانست و او به یک مو
[B][M1]چو زان سنبل تر نسیمی نیابیم
[M2]بسان بنفشه سر ما و زانو
[B][M1]چرا خال او می کند غارت دل 
[M2]که یغمای ترکان نبد رسم هندو
[B][M1]نکو دانم اوصاف رویش ولیکن
[M2]کما هی حسنش ندانم کما هو
[B][M1]به میدان کیّال روز قیامت
[M2]بود نامه عشقم اندر ترازو
[B][M1]بخوان شعر ابن حسام از سر سوز 
[M2]که از جان مستان برآرد هیاهو
[A]
[B][M1]من مرغ آشیانه قسدم به دام تو
[M2]ز آرامگه رمیده و یک چند رام تو
[B][M1]ای ساکنان کوی ترا چشم روشنی 
[M2]از خاک آستانه عرش احترام تو
[B][M1]روح ملک به جبهه بساید هزار بار
[M2]خاکی که بر کشند برو نقش نام تو
[B][M1]زنده شود به بوی تو عظم رمیم من
[M2]بر خاکم ار رسد قدم خوشخرام تو
[B][M1]روی تو روز روشن و زلفت شب سیاه
[M2]فرخنده باد روز و شب و صبح وشام تو
[B][M1]خوش می کشد به دایره خط زمرُّدی
[M2]برگرد شکَّرت لب یاقوت فام تو
[B][M1]تا نسخ کرد ثلث عذارت خط غبار 
[M2]نصفی خسوف یافت ز ماه تمام تو
[B][M1]باشد صباح دور قیامت صبوح من
[M2]آن شب که جرعه ای بدهندم ز جام تو
[B][M1]ابن حسام باده ی گلگون من ز دست
[M2]پاینده باد عشرت شرب مدام تو
[A]
[B][M1]چون بلا نیست بی مشیَّت او
[M2]دل نهادیم بر بلیَّت او
[B][M1]جلوه حسن یار بین و مبین
[M2]حال کیفیت و کمیَّت او
[B][M1]مفلسانیم و با هزار امید
[M2]دست در دامن عطیَّت او
[B][M1]غیر با دوست در نمی گنجد
[M2]بر حذر زآتش حمیَّت او
[B][M1]صوفی انکار دُرد نوش مکن
[M2]تو چه دانی صفای نیَّت او
[B][M1]های و هویی که از هوا داریم
[M2]آن هوی نیست بی هویَّت او
[B][M1]با قدشت راست گشت ابن حسام
[M2]آفرین باد بر سویَّت او
[A]
[B][M1]نگار من که میان بسته ام به خدمت او
[M2]هزار شکر که مستظهرم بهمَّت او
[B][M1]اگر چه در قدمش همچو سایه بی قدرم
[M2]ز فرق ما مرواد آفتاب دولت او
[B][M1]لبش به دور ازل جرعه ای به ما بخشد
[M2]نمی رود ز مذاقم هنوز لذت او
[B][M1]اگر چه در لبش آب حیات موجود است
[M2]بسوخت سینه من زآتش محبت او
[B][M1]بدین قدم نتوانم که راه او پویم
[M2]بدین زبان نتوانم شمرد نعمت او
[B][M1]کدام سر که توانم فکند در پایش
[M2]کدام دیده که بینا شود به طلعت او
[B][M1]حواله گر بسوی کعبه گر خرابات ست
[M2]تو دم مزن که برون نیست از مشیَّت او
[B][M1]مراد گوشه نشینان نعیم حور و قصور
[M2]مراد ما همه او هرکسی و نیّت او
[B][M1]ز یمن موکبش ابن حسام زنده شود
[M2]گر اتّفاق گذر افتدش بتربت او
[A]
[B][M1]بلبل از شاخ گل زند هوهو
[M2]نغمه کبک و بانگ تیهو هو
[B][M1]بگذر وقت گل به باغ بهار
[M2]بشنو از مرغزار آهو هو
[B][M1]در رخ و زلف آن نگار نگر
[M2]تا بگوین ترک و هندو هو
[B][M1]می نماید بعینه گویی 
[M2]زان میان دو چشم جادو هو
[B][M1]چشم و ابرو و غمزه دلجویند
[M2]فَتحا شَیت لَن یَضلُّوا هو
[B][M1]بنگر ابن حسام از چپ و راست
[M2]بِشِنو ، دم به دم ز هر سو هو
[B][M1]ما هم او و او همه ماییم
[M2]هو و هوهو و هو و هوهو
[A]
[B][M1]ای به جبین و هر دو رخ زهره یکی و ماه دو
[M2]بر دلم از قد و خدت خانه یکی و ماه دو
[B][M1]ریخت دو چشمت از دلم خون عذار عذر خواست
[M2]ای همه عذر تو نکو عذر یکی گناه دو
[B][M1]جان ز لبت دو بوسه خواست گفت بساز بر یکی
[M2]ای دهنت زما به تنگ خواه یکی و خواه دو
[B][M1]ملک دلم خراب کرد سوز درون و آب چشم
[M2]چون نشود خراب ملک ، ملک یکی و شاه دو
[B][M1]گه به پنای آن دو زلف گاه بسایه قدت
[M2]ابن حسام را نگر سایه یکی پناه دو
[A]
[B][M1]مپیچ در سر زلف و بنفشه تاب مده
[M2]حجاب ظلمت شب را به آفتاب مده
[B][M1] دل خراب به چشم تو حال خود می گفت
[M2]به غمزه گفت که افسانه را به خواب مده
[B][M1]به روز گریه دلم را شکیب می فرمود
[M2]به هایهای بگفتم سخن به آب مده
[B][M1]چو ما ز لعل تو آب حیات می جوییم
[M2]بجانبی دگرم وعده سراب مده
[B][M1]شراب ناب به افسردگان بده ساقی
[M2]چو من به بوی تو مستم مرا شراب مده
[B][M1]صبا شمامه خاک دیار یار بیار
[M2]دگر مشام مرا زحمت گلاب مده
[B][M1]بپوش سرّ حقایق ز سفله ، ابن حسام
[M2]خراج گنج معانی به هر خراب مده
[A]
[B][M1]شب است و خال تو اندر خیال چشم سیاه
[M2]کمند زلف تو دامست و بخت من گمراه
[B][M1]میان این همه ظلمت خیال سودایی
[M2]چگ.نه راه برد لا اله الا الله
[B][M1]دلم به زلف تو بسته است امید لیک چه سود
[M2]که آن امید دراز است و عمر من کوتاه
[B][M1]ز حصرت دهنت غنچه را جگر خون است
[M2]ز رشک زلف تو دارد بنفشه زلف دو تاه
[B][M1]بر آستان تو امشب ز آب دیده من
[M2]برست لاله رنگین و بر دمید گیاه
[B][M1]حدیث شوق تو پنهان نمی توانم کرد
[M2]که هست برزخ زردم سرشک سرخ گواه
[B][M1]ز آفتاب عذارت بسوخت ابن حسام
[M2]کنون به سایه سرو قد تو برد پناه
[A]
[B][M1]نظری سوی به ما کن صنما گاه به گاه
[M2]کان دو رخساره ببینیم مگر ماه به ماه
[B][M1]تا مگر ناله ام از رهگذری گوش کنی
[M2]می روم ناله کنان بر گذرت راه به راه
[B][M1]تا به آیینه رخسار تو زنگی نرسد
[M2]می نشیند شرر سینه من آه به آه
[B][M1]سایه سرو سهی زآن قد دلجوی بجوی
[M2]کام دل گر بدهد زآن لب دلخواه بخواه
[B][M1]صیت شعر تو در افواه جهان ابن حسام
[M2]منتشر گشت و به زودی برسد فاه به فاه
[A]
[B][M1]دلم به چشم تو آمد به دودمان سیاه
[M2]حذر نکرد همانا ز خان و مان سیاه
[B][M1]ز قید زلف تو پرهیز می کند دل من
[M2]چنانکه مار گزیده ز ریسمان سیاه
[B][M1]زبان برید قلم راز من هویدا کرد
[M2]سرش بریده که در من کشد زبان سیاه
[B][M1]فغان که صومعه گیران دورنگ و زّراقند
[M2]به درعه های سفید و به طیلسان سیاه
[B][M1]شبی دراز به باید که من بپردازم
[M2]شکایت سر زلف تو با شبان سیاه
[B][M1]چو خط سبز تو بگرفت طرف چشمه نوش
[M2]خضر به آب حیات امد از مکان سیاه
[B][M1]نشان خال تو بر دل نگاشت ابن حسام
[M2]که هرگزش مرواد از دل آن نشان سیاه
[A]
[B][M1]کَالبَدر مَحیَّاک مِن الحُسنِ تلآلآ
[M2]الله ُ مَعَک زادکَ حُسناً و جَمالا
[B][M1]هر کس به جهان در پی حالی و خیالیست
[M2]مائیم و خیال رخ زیبای تو حالا
[B][M1]مشتاق ترا حال چو زلف تو پریشان
[M2]عشاق ترا کار چو بالای تو بالا
[B][M1]آزادی قد تو کند سرو خرامان
[M2]ای سرو سهی بنده آن قامت و بالا
[B][M1]لعل لب دلجوی تو دُرجیست گهر پوش
[M2]یا حقه یاقوت پر از لؤلؤ لالا
[B][M1]خاک قدم از دیده اغیار نگهدار
[M2]شرط است که ندهند ره دزد بکالا
[B][M1]بر خاک درت ابن حسام از چه نشسته است
[M2]قَد کان لَه مِنک تمنَّی َ و مآلا
[A]
[B][M1]شبی به پیش تو خواهم نشست روی بروی
[M2]تطاول سر زلفت بگفت موی به موی
[B][M1]به بوی زلف تو آشفته حال می گردم
[M2]بسان باد صبا در ره تو کوی به کوی
[B][M1]بسوی صومعه گاهی ، گهی بسوی کنشت
[M2]همی روم به طلب در پی تو سوی به سوی
[B][M1]نشان سرو تو از جویبار می جویم
[M2]چو آب از این سببم سر نهاده جوی به جوی
[B][M1]ز گفت و گوی عواقب مگوی ابن حسام
[M2]بیاد غبغب جانان سخن ز گوی بگوی
[B][M1]شدن به جانب چین بهر مشک عین خطاست
[M2]بجای مشک تو ان زلف موشک بوی به بوی
[A]
[B][M1]بت گلعذار اگر ز ره کرمی بما گذری کنی
[M2]چه شود بجانب ما اگر به کرشمه ای نظری کنی
[B][M1]نه نسیم زلف عبیرسا دل خسته را مددی دهی
[M2]بوصال صبح رخ چو روز ، شب هجر ما سحری کنی
[B][M1]چو بنزد جوهری هنر زر ناسره نتوان نمود 
[M2]تو به کیمیای عنایتی مس قلب ما چو زری کنی
[B][M1]سر کوی او نرود کسی که نه سر در آن سر کو نهد
[M2]تو نه مرد این روشی اگر ز چنین بلا حذری کنی
[B][M1]ز کمینگه خم ابرویش چو به تیر غمزه کند گشاد
[M2]بر تیر او تو نه عاشقی که نه سینه را سپری کنی
[B][M1]نفس چو آتش گرم من تو در آن عذار چو آینه
[M2]نکنی که ناگه از آتشی دل سوخته اثری کنی
[B][M1]پسر حسام چو عندلیب ریاض گلشن قدسییی
[M2]بله وقت شده که بدان چمن سوی آشیان گذری کنی
[A]
[B][M1]تو را که درد نباشد به درد من نرسی
[M2]به اشک سرخ و به رخسار زرد من نرسی
[B][M1]تو گرم و سرد جهان چون ندیده ای چه عجب
[M2]اگر به سوز دل و آه سرد من نرسی
[B][M1]ز گرد چهره ی من آستین دریغ مدار
[M2]کز آستانه چو رفتم به گرد من نرسی
[B][M1]بخورد خاک درت روی خاک خورده من
[M2]چرا به غور رخ خاک خورد من نرسی
[B][M1]خبر نداری از اندوه و درد ابن حسام
[M2]به درد من نرسی تا به درد من نرسی
[A]
[B][M1]مباد دیده روشن چو در نظر تو نباشی
[M2]بصر مباد کسی را که در بصر تو نباشی
[B][M1]مباد پسته و شکر چو از دهان و لب خویش
[M2]درون مجلس دل پسته و شکر تو نباشی
[B][M1]مرا به مجلس مستان شراب ناب نباید
[M2]اگر ز چشم و ز لب نقل ماحضر تو نباشی
[B][M1]کجا علاج پذیرد جراحت دل ریشم
[M2]شفای سینه ی مجروح من اگر تو نباشی
[B][M1]طبیب کرد دوای مشام من به ریاحین
[M2]چه جای بوی سپر غم چو غم سپر تو نباشی
[B][M1]نیاز و زاری ابن حسام کی بپذیرند
[M2]گرم به شب غرض از ناله سحر تو نباشی
[A]
[B][M1]خوشا آن دل که جانانش تو باشی
[M2]خنک باغی که ریحانش تو باشی
[B][M1]به رشک آید قد طوبی در آن باغ
[M2]که سرو ناز پستانش تو باشی
[B][M1]علاج درد بی درمان نجوید
[M2]دوا جوئی که درمانش تو باشی
[B][M1]خبر ها می دهد هدهد دگر بار
[M2]سبا را تا سلیمانش تو باشی
[B][M1]در آن مجلس شکر ریزد به خروار
[M2]که طوطی سخن دانش تو باشی
[B][M1]مرا ابن احسام این مرتبت بس
[M2]که جانانش تو و جانش تو باشی
[B][M1]سزد گر بر همه خوبان کند ناز
[M2]بتی کالحق غزلخوانش تو باشی
[A]
[B][M1]چون ذرّه به خورشید تو داریم هوایی
[M2]در فهم نیازیم به جز روی تو رایی
[B][M1]از باغچه وصل تو بی برگ و نواییم
[M2]باشد که ز گلرنگ تو یابیم نوایی
[B][M1]آن غمزه که دی وعده وفا کرد به امروز
[M2]آه ار نکند عمر من امروز وفایی
[B][M1]ما عمر دراز قد چون سرو تو جوییم
[M2]گر چه نبد از جانب اوطال بقایی
[B][M1]در راه بسی دست زنان بی سر و پاییم
[M2]ما هم بزنیم آنچه توان دستی و پایی
[B][M1]با زلف تو حیف است که در بند خطاییم
[M2]چون چین سر زلف تو کو نافه گشایی
[B][M1]هجر تو کشیدیم به سودای وصالی
[M2]درد تو چشیدیم به امید دوایی
[B][M1]شب ناله من دامن افلاک بگیرد
[M2]آخر رسد این ناله شبگیر به جایی
[B][M1]در پای تو مردن هوس ابن حسام است
[M2]هیهات که شاهیست تمنَّای گدایی
[A]
[B][M1]شب وداع و غم هجر و درد تنهایی
[M2]دل شکسته و محزون کجا شکیبایی
[B][M1]سواد دیده ی من روشنی ز روی تو یافت
[M2]مرو مرو که ز چشمم برفت بینایی
[B][M1]چنان که عمر گرامی به کس نمی ماند
[M2]تو نیز عمر عزیزی از آن نمی پایی
[B][M1]حدیث قد تو نسبت به سرو ناید راست
[M2]و گر به سرو کنم نسبتش تو بالایی
[B][M1]دوای درد دل دردمند من لب توست
[M2]مفَّرَح است علاج مزاج سودایی
[B][M1]گره ز کار پریشان بسته بگشاید
[M2]اگر گزه ز سر زلف بسته بگشایی
[B][M1]به بوی زلف تو دل در پی صبا می رفت
[M2]بخنده گفت چه بر هرزه باد پیمایی
[B][M1]نگار کرده ام از خون خیال خانه چشم
[M2]مگر به خانه رنگین دمی فرود آیی
[B][M1]بیان حسن تو ابن حسام با گل گفت
[M2]که بلبلان به چمن واله اند و شیدایی
[A]
[B][M1]بر گرد مه ز غالیه پرگار می کشی
[M2]بر طرف روز نقش شب تار می کشی
[B][M1]آن روز شد که راز نهان داشتم که باز
[M2]رازم چو روز بر سر بازار می کشی
[B][M1]زنار زلف آتش عشقت بلا شدند 
[M2]زین باز می کُشی و به زنَّار می کَشی
[B][M1]دل چند گه ز فتنه چشم تو رسته بود
[M2]بازش بدام طُّره ی طَّرار می کشی
[B][M1]زآشوب چشم توست که ابن حسام را
[M2]از صومعه به خانه خمّار می کشی
[A]
[B][M1]از نرگس خوش خواب تو در عین سیاهی
[M2]ماه رخ تو آینه صنع الهی
[B][M1]سودا زده چشم تو صد جادوی بابل
[M2]در چاه زنخدان تو صد یوسف چاهی
[B][M1]در وصف تو هر کس به تصور سخنی گفت
[M2]اوصاف کمال تو نگفتند که ماهی
[B][M1]بخت من و زلف تو مرا کرده پریشان
[M2]ای بخت سیاه از من سرگشته چه خواهی
[B][M1]چون شمع بسوز تو همی کاهم و پیداست
[M2]زین اشک روان من و رخساره کاهی
[B][M1]از گریه این دیده خونبار ملولم
[M2]ترسم که ز چشمم ببرد رنگ سیاهی
[B][M1]گر محضر منشور جمالت بنمایند
[M2]خوبان همه بر وی بنویسند گواهی
[B][M1]با ابن حسام ار نظر لطف تو باشد
[M2]در ملک معانی بنهد مسند شاهی
[A]
[B][M1]آن زلف مشَّوش وش اندر خم و تاب اولی
[M2]وآن نرگس خوش منظر مخمور و خراب اولی
[B][M1]چون مشک و گل و نسرین خوش منظر و خوش بویند
[M2]بر عارض گلگونت بر مشک و نقاب اولی
[B][M1]در دیده من چهرت در سینه من مهرت
[M2]هم دیده و هم سینه بی این دو کباب اولی
[B][M1]چون فصل بهار آید گل در صف یار آید
[M2]خوش گوی غزل خواند در چنگ و رباب اولی
[B][M1]در وجه می صافی سجاده من بفروش
[M2]کاین خرقه که من دارم در رهن و شراب اولی
[B][M1]این نامه بی ناموس در خم می اندارید
[M2]کاین دفتر بی معنی غرق می ناب اولی
[B][M1]هان ابن حسام امشب خوش گفتی و دُر سفتی
[M2]شعر تر حافظ را اینگونه جواب اولی
[A]
[B][M1]ای روی تو آیینه انوار تجلّی
[M2]بنمای که یابد دل عشّاق تسلّی
[B][M1]در هر سری از عشق و تمنا و هوائیست
[M2]ماییم و هوای تو ز اسباب تمنَّی
[B][M1]از صورت خوب تو چه معنی بنماید
[M2]آن قوم که صورت نشناسد ز معنی
[B][M1]تا جر رخ زیبای تو صورت نپرستند
[M2]گو حسن تو بگشای نقاب از رخ دعوی 
[B][M1]مأوای حریفان اگر از جنَّة خلدست
[M2]ما را سر کوی تو به از جنَّت مأوی
[B][M1]بر خاک رهت ابن حسام ار ننشیند
[M2]در دیده غم دیده او خاک ره اولی
[A]
[B][M1]کدام زهد و چه تقوی که خالی از خللی
[M2]نکرده ام من مسکین به عمر خود عملی
[B][M1]عجب مدار ز لخشیدنم به حشر که من
[M2]نرفته ام قدمی بر بساط بی زللی
[B][M1]نَشُسته ام به همه عمر بر خلاف هوی
[M2]سواد خال خجالت ز چهره املی
[B][M1]به گرد موکب چابک رکاب ره نرسد
[M2]عنان به دست هوی داده ای چو من کِسِلی
[B][M1]نظر چگونه فتد بر تجلِّیات جلال
[M2]چو در مباصره باشد بهر طرف سبلی
[B][M1]عروس حسن عمل زینت آن زمان یابد
[M2]که هم ز کسوت تقوی درو کشی حللی
[B][M1]عنایت ار نبود دستگیر ابن حسام
[M2]چگونه راه رود پای بسته در وحلی
[END]