[START][A]
[B][M1]
می شود پردهٔ چشمم پر کاهی گاهی
[M2]
دیده ام هر دو جهان را به نگاهی گاهی
[B][M1]
وادی عشق بسی دور و درازست ولی
[M2]
طی شود جادهٔ صد ساله به آهی گاهی
[B][M1]
در طلب کوش و مده دامن امید زدست
[M2]
دولتی هست که یابی سر راهی گاهی
[A]
[B][M1]
ز برون در گذشتم ز درون خانه گفتم
[M2]
سخنی نگفته ئی را چه قلندرانه گفتم
[A]
[B][M1]
یارب درون سینه دل با خبر بده
[M2]
در باده نشهٔ را نگرم آن نظر بده
[B][M1]
این بنده را که با نفس دیگران نزیست
[M2]
یک آه خانه زاد مثال سحر بده
[B][M1]
سیلم ، مرا بجوی تنک مایه ئی مپیچ
[M2]
جولانگهی بوادی و کوه و کمر بده
[B][M1]
سازی اگر حریف یم بیکران مرا
[M2]
بااضطراب موج ، سکون گهر بده
[B][M1]
شاهین من بصید پلنگان گذاشتی
[M2]
همت بلند و چنگل ازین تیز تر بده
[B][M1]
رفتم که طایران حرم را کنم شکار
[M2]
تیری که نافکنده فتد کارگر بده
[B][M1]
خاکم به نور نغمهٔ داؤد بر فروز
[M2]
هر ذره مرا پر و بال شرر بده
[A]
[B][M1]
«عشق شور انگیز را هر جاده در کوی تو برد»
[M2]
«بر تلاش خود چه مینا زد که ره سوی تو برد»
[A]
[B][M1]
درون سینهٔ ما سوز آرزو ز کجاست؟
[M2]
سبو ز ماست ولی باده در سبو ز کجاست؟
[B][M1]
گرفتم اینکه جهان خاک و ما کف خاکیم
[M2]
به ذره ذره ما درد جستجو ز کجاست؟
[B][M1]
نگاه ما به گریبان کهکشان افتد
[M2]
جنون ما ز کجا شور های و هو ز کجاست؟
[A]
[B][M1]
غزل سرای و نواهای رفته باز آور
[M2]
به این فسرده دلان حرف دل نواز آور
[B][M1]
کنشت و کعبه و بتخانه و کلیسا را
[M2]
هزار فتنه از آن چشم نیم باز آور
[B][M1]
ز باده ئی که بخاک من آتشی آمیخت
[M2]
پیاله ئی بجوانان نو نیاز آور
[B][M1]
نئی که دل ز نوایش بسینه می رقصد
[M2]
مئی که شیشهٔ جان را دهد گداز آور
[B][M1]
به نیستان عجم باد صبحدم تیز است
[M2]
شراره ئی که فرو می چکد ز ساز آور
[A]
[B][M1]
ایکه ز من فزدوه ئی گرمی آه و ناله را
[M2]
زنده کن از صدای من خاک هزار ساله را
[B][M1]
با دل ما چها کنی تو که ببادهٔ حیات
[M2]
مستی شوق می دهی آب و گل پیاله را
[B][M1]
غنچهٔ دل گرفته را از نفسم گره گشای
[M2]
تازه کن از نسیم من داغ درون لاله را
[B][M1]
می گذرد خیال من از مه و مهر و مشتری
[M2]
تو بکمین چه خفته ای صید کن این غزاله را
[B][M1]
خواجهٔ من نگاه دار آبروی گدای خویش
[M2]
آنکه ز جوی دیگران پر نکند پیاله را
[A]
[B][M1]
از مشت غبار ما صد ناله برانگیزی
[M2]
نزدیک تر از جانی با خوی کم آمیزی
[B][M1]
در موج صبا پنهان دزدیده بباغ آئی
[M2]
در بوی گل آمیزی با غنچه در آویزی
[B][M1]
مغرب ز تو بیگانه مشرق همه افسانه
[M2]
وقت است که در عالم نقش دگر انگیزی
[B][M1]
آنکس که بسر دارد سودای جهانگیری
[M2]
تسکین جنونش کن با نشتر چنگیزی
[B][M1]
من بنده بی قیدم شاید که گریزم باز
[M2]
این طره پیچان را در گردنم آویزی
[B][M1]
جز ناله نمی دانم گویند غزل خوانم
[M2]
این چیست که چون شبنم بر سینهٔ من ریزی
[A]
[B][M1]
من اگرچه تیره خاکم دلکیست برگ و سازم
[M2]
به نظارهٔ جمالی چو ستاره دیده بازم
[B][M1]
بهوای زخمه تو همه نالهٔ خموشم
[M2]
تو باین گمان که شاید ز نوا فتاده سازم
[B][M1]
به ضمیرم آنچنان کن که ز شعلهٔ نوائی
[M2]
دل خاکیان فروزم دل نوریان گدازم
[B][M1]
تب و تاب فطرت ما ز نیازمندی ما
[M2]
تو خدای بی نیازی نرسی بسوز و سازم
[B][M1]
به کسی عیان نکردم ز کسی نهان نکردم
[M2]
غزل آنچنان سرودم که برون فتاد رازم
[A]
[B][M1]
بصدای درمندی بنوای دلپذیری
[M2]
خم زندگی گشادم بجهان تشنه میری
[B][M1]
تو بروی بینوائی در آن جهان گشادی
[M2]
که هنوز آرزویش ندمیده در ضمیری
[B][M1]
ز نگاه سرمه سائی بدل و جگر رسیدی
[M2]
چه نگاه سرمه سائی دو نشانه زد به تیری
[B][M1]
به نگاه نارسایم چه بهار جلوه دادی
[M2]
که بباغ و راغ نالم چو تذرو نو صفیری
[B][M1]
چه عجب اگر دو سلطان بولایتی نگنجند
[M2]
عجب اینکه می نگنجد بدو عالمی فقیری
[A]
[B][M1]
بر سر کفر و دین فشان رحمت عام خویش را
[M2]
بند نقاب بر گشا ماه تمام خویش را
[B][M1]
زمزمهٔ کهن سرای گردش باده تیز کن
[M2]
باز به بزم ما نگر ، آتش جام خویش را
[B][M1]
دام ز گیسوان بدوش زحمت گلستان بری
[M2]
صید چرا نمی کنی طایر بام خویش را
[B][M1]
ریگ عراق منتظر ، کشت حجاز تشنه کام
[M2]
خون حسین باز ده کوفه و شام خویش را
[B][M1]
دوش به راهبر زند ، راه یگانه طی کند
[M2]
می ندهد بدست کس عشق زمام خویش را
[B][M1]
ناله به آستان دیر بیخبرانه می زدم
[M2]
تا بحرم شناختم راه و مقام خویش را
[B][M1]
قافله بهار را طایر پیش رس نگر
[M2]
آنکه بخلوت قفس گفت پیام خویش را
[A]
[B][M1]
نوای من از آن پر سوز و بیباک و غم انگیزست
[M2]
بخاشاکم شرار افتاده باد صبحدم تیز است
[B][M1]
ندارد عشق سامانی ولیکن تیشه ئی دارد
[M2]
خراشد سینهٔ کهسار و پاک از خون پرویز است
[B][M1]
مرا در دل خلید این نکته از مرد ادا دانی
[M2]
ز معشوقان نگه کاری تر از حرف دلاویز است
[B][M1]
به بالینم بیا ، یکدم نشین ، کز درد مهجوری
[M2]
تهی پیمانه بزم ترا پیمانه لبریز است
[B][M1]
به بستان جلوه دادم آتش داغ جدائی را
[M2]
نسیمش تیز تر می سازد و شبنم غلط ریز است
[B][M1]
اشارتهای پنهان خانمان برهم زند لیکن
[M2]
مرا آن غمزه می باید که بیباک است و خونریز است
[B][M1]
نشیمن هر دو را در آب و گل لیکن چه رازست این
[M2]
خرد را صحبت گل خوشتر آید دل کم آمیز است
[B][M1]
مرا بنگر که در هندوستان دیگر نمی بینی
[M2]
برهمن زاده ئی رمز آشنای روم و تبریز است
[A]
[B][M1]
دل دیده ئی که دارم همه لذت نظاره
[M2]
چه گنه اگر تراشم صنمی ز سنگ خاره
[B][M1]
تو به جلوه در نقابی که نگاه بر نتابی
[M2]
مه من اگر ننالم تو بگو دگر چه چاره
[B][M1]
چه شود اگر خرامی به سرای کاروانی
[M2]
که متاع ناروانش دلکی است پاره پاره
[B][M1]
غزلی زدم که شاید به نوا قرارم آید
[M2]
تب شعله کم نگردد ز گسستن شراره
[B][M1]
دل زنده ئی که دادی به حجاب در نسازد
[M2]
نگهی بده که بیند شرری بسنگ خاره
[B][M1]
همه پارهٔ دلم را ز سرور او نصیبی
[M2]
غم خود چسان نهادی به دل هزار پاره
[B][M1]
نکشد سفینه کس به یمی بلند موجی
[M2]
خطری که عشق بیند بسلامت کناره
[B][M1]
به شکوه بی نیازی ز خدایگان گذشتم
[M2]
صفت مه تمامی که گذشت بر ستاره
[A]
[B][M1]
گرچه شاهین خرد بر سر پروازی هست
[M2]
اندرین بادیه پنهان قدر اندازی هست
[B][M1]
آنچه ازکار فروبسته گره بگشاید
[M2]
هست و در حوصلهٔ زمزمه پروازی هست
[B][M1]
تاب گفتار اگر هست شناسائی نیست
[M2]
وای آن بنده که در سینه او رازی هست
[B][M1]
گرچه صد گونه بصد سوز مرا سوخته اند
[M2]
ای خوشا لذت آن سوز که هم سازی هست
[B][M1]
مرده خاکیم و سزاوار دل زنده شدیم
[M2]
این دل زنده و ما ، کار خدا سازی هست
[B][M1]
شعلهٔ سینهٔ من خانه فروز است ولی
[M2]
شعله ئی هست که هم خانه براندازی هست
[B][M1]
تکیه بر عقل جهان بین فلاطون نکنم
[M2]
در کنارم دلکی شوخ و نظر بازی هست
[A]
[B][M1]
این جهان چیست صنم خانهٔ پندار من است
[M2]
جلوهٔ او گرو دیدهٔ بیدار من است
[B][M1]
همه آفاق که گیرم به نگاهی او را
[M2]
حلقه ئی هست که از گردش پرگار من است
[B][M1]
هستی و نیستی از دیدن و نا دیدن من
[M2]
چه زمان و چه مکان شوخی افکار من است
[B][M1]
از فسون کاری دل سیر و سکون غیب و حضور
[M2]
اینکه غماز و گشاینده اسرار من است
[B][M1]
آن جهانی که درو کاشته را می دروند
[M2]
نور و نارش همه از سبحه و زنار من است
[B][M1]
ساز تقدیرم و صد نغمهٔ پنهان دارم
[M2]
هر کجا زخمهٔ اندیشه رسد تار من است
[B2]
ای من از فیض تو پاینده نشان تو کجاست
این دو گیتی اثر ماست جهان تو کجاست
[A]
[B][M1]
فصل بهار این چنین بانگ هزار این چنین
[M2]
چهره گشا ، غزل سرا، باده بیار این چنین
[B][M1]
اشک چکیده ام ببین هم به نگاه خود نگر 
[M2]
ریز به نیستان من برق و شرار این چنین
[B][M1]
باد بهار را بگو پی به خیال من برد
[M2]
وادی و دشت را دهد نقش و نگار این چنین
[B][M1]
زادهٔ باغ و راغ را از نفسم طراوتی
[M2]
در چمن تو زیستم با گل و خار این چنین
[B][M1]
عالم آب و خاک را بر محک دلم بسای
[M2]
روشن و تار خویش را گیر عیار این چنین
[B][M1]
دل بکسی نباخته با دو جهان نساخته
[M2]
من بحضور تو رسم روز شمار این چنین
[B][M1]
فاخته کهن صفیر نالهٔ من شنید و گفت
[M2]
کس نسرود در چمن نغمهٔ پار این چنین
[A]
[B][M1]
برون کشید ز پیچاک هست و بود مرا
[M2]
چه عقده ها که مقام رضا گشود مرا
[B][M1]
تپید عشق و درین کشت نا بسامانی
[M2]
هزار دانه فرو کرد تا درود مرا
[B][M1]
ندانم اینکه نگاهش چه دید در خاکم
[M2]
نفس نفس به عیار زمانه سود مرا
[B][M1]
جهانی از خس و خاشاک در میان انداخت
[M2]
شرارهٔ دلکی داد و آزمود مرا
[B][M1]
پیاله گیرز دستم که رفت کار از دست
[M2]
کرشمه بازی ساقی ز من ربود مرا
[A]
[B][M1]
خیز و بخاک تشنه ئی بادهٔ زندگی فشان
[M2]
آتش خود بلند کن آتش ما فرونشان
[B][M1]
میکدهٔ تهی سبو حلقه خود فرامشان
[M2]
مدرسهٔ بلند بانگ بزم فسرده آتشان
[B][M1]
فکر گره گشا غلام دین بروایتی تمام
[M2]
زانکه درون سینه ها دل هدفی است بی نشان
[B][M1]
هر دو بمنزلی روان هر دو امیر کاروان
[M2]
عقل بحیله می برد ، عشق برد کشان کشان
[B][M1]
عشق ز پا در آورد خیمهٔ شش جهات را
[M2]
دست دراز می کند تا به طناب کهکشان
[A]
[B][M1]
تو باین گمان که شاید سر آستانه دارم
[M2]
به طواف خانه کاری بخدای خانه دارم
[B][M1]
شرر پریده رنگم مگذر ز جلوهٔ من
[M2]
که بتاب یک دو آنی تب جاودانه دارم
[B][M1]
نکنم دگر نگاهی به رهی که طی نمودم
[M2]
به سراغ صبح فردا روش زمانه دارم
[B][M1]
یم عشق کشتی من یم عشق ساحل من
[M2]
نه غم سفینه دارم نه سر کرانه دارم
[B][M1]
شرری فشان ولیکن شرری که وا نسوزد
[M2]
که هنوز نو نیازم غم آشیانه دارم
[B][M1]
«به امید اینکه روزی به شکار خواهی آمد» 
[M2]
ز کمند شهریاران رم آهوانه دارم
[B][M1]
تو اگر کرم نمائی بمعاشران ببخشم
[M2]
دو سه جام دلفروزی ز می شبانه دارم
[A]
[B][M1]
نظر به راه نشینان سواره می گذرد
[M2]
مرا بگیر که کارم ز چاره می گذرد
[B][M1]
به دیگران چه سخن گسترم ز جلوهٔ دوست
[M2]
بیک نگاه مثال شراره می گذرد
[B][M1]
رهی به منزل آن ماه سخت دشوار است
[M2]
چنانکه عشق بدوش ستاره می گذرد
[B][M1]
ز پرده بندی گردون چه جای نومیدیست
[M2]
که ناوک نظر ما ز خاره می گذرد
[B][M1]
یمی است شبنم ما کهکشان کنارهٔ اوست
[M2]
بیک شکستن موج از کناره می گذرد
[B][M1]
بخلوتش چو رسیدی نظر به او مگشا
[M2]
که آن دمی است که کار از نظاره می گذرد
[B][M1]
من از فراق چه نالم که از هجوم سرشک
[M2]
ز راه دیده دلم پاره پاره می گذرد
[A]
[B][M1]
بر عقل فلک پیما ترکانه شبیخون به
[M2]
یک ذره درد دل از علم فلاطون به
[B][M1]
دی مغبچه ئی با من اسرار محبت گفت
[M2]
اشکی که فرو خوردی از بادهٔ گلگون به
[B][M1]
آن فقر که بی تیغی صد کشور دل گیرد
[M2]
از شوکت دارا به از فر فریدون به
[B][M1]
در دیر مغان آئی مضمون بلند آور
[M2]
در خانقه صوفی افسانه و افسون به
[B][M1]
در جوی روان ما بی منت طوفانی
[M2]
یک موج اگر خیزد آن موج ز جیحون به
[B][M1]
سیلی که تو آوردی در شهر نمی گنجد
[M2]
این خانه بر اندازی در خلوت هامون به
[B][M1]
اقبال غزل خوان را کافر نتوان گفتن
[M2]
سودا بدماغش زد از مدرسه بیرون به
[A]
[B][M1]یا مسلمان را مده فرمان که جان بر کف بنه
[M2]یا درین فرسوده پیکر تازه جانی آفرین
[B2]یا چنان کن یا چنین
[B][M1]یا برهمن را بفرما نو خداوندی تراش
[M2]یا خود اندر سینهٔ زناریان خلوت گزین
[B2]یا چنان کن یا چنین
[B][M1]یا دگر آدم که از ابلیس باشد کمترک
[M2]یا دگر ابلیس بهر امتحان عقل و دین
[B2]یا چنان کن یا چنین
[B][M1]یا جهانی تازه ئی یا امتحانی تازه ئی
[M2]می کنی تا چند با ما آنچه کردی پیش ازین
[B2]یا چنان کن یا چنین
[B][M1]فقر بخشی؟ باشکوه خسرو پرویز بخش
[M2]یا عطا فرما خرد با فطرت روح الامین
[B2]یا چنان کن یا چنین
[B][M1]یا بکش در سینهٔ من آرزوی انقلاب
[M2]یا دگرگون کن نهاد این زمان و این زمین
[B2]یا چنان کن یا چنین
[A]
[B][M1]
عقل هم عشق است و از ذوق نگه بیگانه نیست
[M2]
لیکن این بیچاره را آن جرأت رندانه نیست
[B][M1]
گرچه می دانم خیال منزل ایجاد من است
[M2]
در سفر از پا نشستن همت مردانه نیست
[B][M1]
هر زمان یک تازه جولانگاه میخواهم ازو
[M2]
تا جنون فرمای من گوید دگر ویرانه نیست
[B][M1]
با چنین زور جنون پاس گریبان داشتم
[M2]
در جنون از خود نرفتن کار هر دیوانه نیست
[A]
[B][M1]
سوز و گداز زندگی لذت جستجوی تو
[M2]
راه چو مار می گزد گر نروم بسوی تو
[B][M1]
سینه گشاده جبرئیل از بر عاشقان گذشت
[M2]
تا شرری به او فتد ز آتش آرزوی تو
[B][M1]
هم بهوای جلوه ئی پاره کنم حجاب را
[M2]
هم به نگاه نارسا پرده کشم بروی تو
[B][M1]
من بتلاش تو روم یا به تلاش خود روم
[M2]
عقل و دل نظر همه گم شدگان کوی تو
[B][M1]
از چمن تو رسته ام قطرهٔ شبنمی ببخش
[M2]
خاطر غنچه وا شود کم نشود ز جوی تو
[A]
[B][M1]
درین محفل که کار او گذشت از باده و ساقی
[M2]
ندیمی کو که در جامش فرو ریزم می باقی
[B][M1]
کسی کو زهر شیرین میخورد از جام زرینی
[M2]
می تلخ از سفال من کجا گیرد به تریاقی
[B][M1]
شرار از خاک من خیزد کجا ریزم کرا سوزم
[M2]
غلط کردی که در جانم فکندی سوز مشتاقی
[B][M1]
مکدر کرد مغرب چشمه های علم و عرفان را
[M2]
جهان را تیره تر سازد چه مشائی چه اشراقی
[B][M1]
دل گیتی انا المسموم انا المسموم فریادش
[M2]
خرد نالان که ما عندی بتریاق و لا راقی
[B][M1]
چه ملائی چه درویشی چه سلطانی چه دربانی
[M2]
فروغ کار می جوید به سالوسی و زراقی
[B][M1]
ببازاری که چشم صیرفی شور است و کم نور است
[M2]
نگینم خوار تر گردد چو افزاید به براقی
[A]
[B][M1]
ساقیا بر جگرم شعلهٔ نمناک انداز
[M2]
دگر آشوب قیامت به کف خاک انداز
[B][M1]
او بیک دانهٔ گندم به زمینم انداخت
[M2]
تو بیک جرعه آب آنسوی افلاک انداز
[B][M1]
عشق را باده مرد افکن و پرزور بده
[M2]
لای این باده به پیمانه ادراک انداز
[B][M1]
حکمت و فلسفه کرد است گران خیز مرا
[M2]
خضر من از سرم این بار گران پاک انداز
[B][M1]
خرد از گرمی صهبا بگدازی نرسید
[M2]
چارهٔ کار به آن غمزه چالاک انداز
[B][M1]
بزم در کشمکش بیم و امید است هنوز
[M2]
همه را بی خبر از گردش افلاک انداز
[B][M1]
میتوان ریخت در آغوش خزان لاله و گل
[M2]
خیز و بر شاخ کهن خون رگ تاک انداز
[A]
[B][M1]
از آن آبی که در من لاله کارد ساتگینی ده
[M2]
کف خاک مرا ساقی بباد فرودینی ده
[B][M1]
ز مینائی که خوردم در فرنگ اندیشه تاریکست
[M2]
سفر ورزیدهٔ خود را نگاه راه بینی ده
[B][M1]
چو خس از موج هر بادی که می آید ز جا رفتم
[M2]
دل من از گمانها در خروش آمد یقینی ده
[B][M1]
بجانم آرزوها بود و نابود شرر دارد
[M2]
شبم را کوکبی از آرزوی دل نشینی ده
[B][M1]
بدستم خامه ئی دادی که نقش خسروی بندد
[M2]
رقم کش این چنینم کرده ئی لوح جبینی ده
[A]
[B][M1]
ز هر نقشی که دل از دیده گیرد پاک میآیم
[M2]
گدای معنی پاکم تهی ادراک می آیم
[B][M1]
گهی رسم و ره فرزانگی ذوق جنون بخشد
[M2]
من از درس خرد مندان گریبان چاک میآیم
[B][M1]
گهی پیچد جهان بر من گهیمن بر جهان پیچم
[M2]
بگردان باده تا بیرون ازین پیچاک میآیم
[B][M1]
نه اینجا چشمک ساقی نه آنجا حرف مشتاقی
[M2]
ز بزم صوفی و ملا بسی غمناک می آیم
[B][M1]
رسد وقتی که خاصان ترا با من فتدکاری
[M2]
که من صحرائیم پیش ملک بیباک می آیم
[A]
[B][M1]
دل بی قید من با نور ایمان کافری کرده
[M2]
حرم را سجده آورده بتان را چاکری کرده
[B][M1]
متاع طاقت خود را ترازوئی بر افروزد
[M2]
ببازار قیامت با خدا سوداگری کرده
[B][M1]
زمین و آسمان را بر مراد خویش می خواهد
[M2]
غبار راه و با تقدیر یزدان داوری کرده
[B][M1]
گهی با حق درآمیزد گهی با حق درآویزد
[M2]
زمانی حیدری کرده زمانی خیبری کرده
[B][M1]
باین بی رنگی جوهر ازو نیرنگ می ریزد
[M2]
کلیمی بین که هم پیغمبری هم ساحری کرده
[B][M1]
نگاهش عقل دور اندیش را ذوق جنون داده
[M2]
ولیکن با جنون فتنه سامان نشتری کرده
[B][M1]
بخود کی می رسد این راه پیمای تن آسانی
[M2]
هزاران سال منزل در مقام آزری کرده
[A]
[B][M1]
ز شاعر ناله مستانه در محشر چه می خواهی
[M2]
تو خود هنگامه ئی هنگامهٔ دیگر چه میخواهی
[B][M1]
به بحر نغمه کردی آشنا طبع روانم را
[M2]
ز چاک سینه ام دریا طلب گوهر چه میخواهی
[B][M1]
نماز بی حضور از من نمی آید نمی آید
[M2]
دلی آورده ام دیگر ازین کافر چه می خواهی
[A]
[B][M1]
نه در اندیشهٔ من کار زار کفر و ایمانی
[M2]
نه در جان غم اندوزم هوای باغ رضوانی
[B][M1]
اگر کاوی درونم را خیال خویش را یابی
[M2]
پریشان جلوه ئی چون ماهتاب اندر بیابانی
[A]
[B][M1]
مرغ خوش لهجه و شاهین شکاری از تست
[M2]
زندگی را روش نوری و ناری از تست
[B][M1]
دل بیدار و کف خاک و تماشای جهان
[M2]
سیر این ماه بشب گونه عماری از تست
[B][M1]
همه افکار من از تست چه در دل چه بلب
[M2]
گهر از بحر بر آری نه بر آری از تست
[B][M1]
من همان مشت غبارم که بجائی نرسد
[M2]
لاله از تست و نم ابر بهاری از تست
[B][M1]
نقش پرداز توئی ما قلم افشانیم
[M2]
حاضر آرائی و آینده نگاری از تست
[B][M1]
گله ها داشتم از دل به زبانم نرسید
[M2]
مهر و بی مهری و عیاری و یاری از تست
[A]
[B][M1]
خوشتر ز هزار پارسائی
[M2]
گامی به طریق آشنائی
[B][M1]
در سینهٔ من دمی بیاسای
[M2]
از محنت و کلفت خدائی
[B][M1]
ما را ز مقام ما خبر کن
[M2]
مائیم کجا و تو کجائی
[B][M1]
آن چشمک محرمانه یاد آر
[M2]
تا کی به تغافل آزمائی
[B][M1]
دی ماه تمام گفت با من
[M2]
در ساز به داغ نارسائی
[B][M1]
خوش گفت ولی حرام کردند
[M2]
در مذهب عاشقان جدائی
[B][M1]
پیش تو نهاده ام دل خویش
[M2]
شاید که تو این گره گشائی
[A]
[B][M1]
بر جهان دل من تاختنش را نگرید
[M2]
کشتن و سوختن و ساختنش را نگرید
[B][M1]
روشن از پرتو آن ماه دلی نیست که نیست
[M2]
با هزار آینه پرداختنش را نگرید
[B][M1]
آنکه یکدست برد ملک سلیمانی چند
[M2]
با فقیران دو جهان باختنش را نگرید
[B][M1]
آنکه شبخون بدل و دیدهٔ دانایان ریخت
[M2]
پیش نادان سپر انداختنش را نگرید
[A]
[B][M1]
مرا براه طلب بار در گل است هنوز
[M2]
که دل به قافله و رخت و منزل است هنوز
[B][M1]
کجا ست برق نگاهی که خانمان سوزد
[M2]
مرا با معامله با کشت و حاصل است هنوز
[B][M1]
یکی سفینهٔ این خام را به طوفان ده
[M2]
ز ترس موج نگاهم بساحل است هنوز
[B][M1]
تپیدن و نرسیدن چه عالمی دارد
[M2]
خوشا کسی که بدنبال محمل است هنوز
[B][M1]
کسی که از دو جهان خویش را برون نشناخت
[M2]
فریب خوردهٔ این نقش باطل است هنوز
[B][M1]
نگاه شوق تسلی به جلوه ئی نشود
[M2]
کجا برم خلشی را که در دل است هنوز
[B][M1]
حضور یار حکایت دراز تر گردید
[M2]
چنانکه این همه نا گفته در دل است هنوز
[A]
[B][M1]
زمستان را سرآمد روزگاران
[M2]
نواها زنده شد در شاخساران
[B][M1]
گلان را رنگ و نم بخشد هواها
[M2]
که می آید ز طرف جویباران
[B][M1]
چراغ لاله اندر دشت و صحرا
[M2]
شود روشن تر از باد بهاران
[B][M1]
دلم افسرده تر در صحبت گل
[M2]
گریزد این غزال از مرغزاران
[B][M1]
دمی آسوده با درد و غم خویش
[M2]
دمی نالان چو جوی کوهساران
[B][M1]
ز بیم اینکه ذوقش کم نگردد
[M2]
نگویم حال دل با رازداران
[A]
[B][M1]
هوای خانه و منزل ندارم
[M2]
سر راهم غریب هر دیارم
[B][M1]
سحر می گفت خاکستر صبا را
[M2]
«فسرد از باد این صحرا شرارم
[B][M1]
گذر نرمک ، پریشانم مگردان
[M2]
ز سوز کاروانی یادگارم»
[B][M1]
ز چشمم اشک چون شبنم فرو ریخت
[M2]
که من هم خاکم و در رهگذارم
[B][M1]
بگوش من رسید از دل سرودی
[M2]
که جوی روزگار از چشمه سارم
[B][M1]
ازل تاب و تب پیشنیهٔ من
[M2]
ابد از ذوق و شوق انتظارم
[B][M1]
میندیش از کف خاکی میندیش
[M2]
بجان تو که من پایان ندارم
[A]
[B][M1]
از چشم ساقی مست شرابم
[M2]
بی می خرابم بی می خرابم
[B][M1]
شوقم فزون تر از بی حجابی
[M2]
بینم نه بینم در پیچ و تابم
[B][M1]
چون رشتهٔ شمع آتش بگیرد
[M2]
از زخمهٔ من تار ربابم
[B][M1]
از من برون نیست منزلگه من
[M2]
من بی نصیبم ، راهی نیابم
[B][M1]
تا آفتابی خیزد ز خاور
[M2]
مانند انجم بستند خوابم
[A]
[B][M1]
شب من سحر نمودی که به طلعت آفتابی
[M2]
تو به طلعت آفتابی سزد اینکه بی حجابی
[B][M1]
تو بدرد من رسیدی بضمیرم آرمیدی
[M2]
ز نگاه من رمیدی به چنین گران رکابی
[B][M1]
تو عیار کم عیاران تو قرار بیقراران
[M2]
تو دوای دل فگاران مگر اینکه دیریابی
[B][M1]
غم و عشق و لذت او اثر دو گونه دارد
[M2]
گهی سوز و دردمندی گهی مستی و خرابی
[B][M1]
ز حکایت دل من تو بگو که خوب دانی
[M2]
دل من کجا که او را بکنار من نیابی
[B][M1]
به جلال تو که در دل دگر آرزو ندارم
[M2]
بجز این دعا که بخشی به کبوتران عقابی
[A]
[B][M1]
درین میخانه ای ساقی ندارم محرمی دیگر
[M2]
که من شاید نخستین آدمم از عالمی دیگر
[B][M1]
دمی این پیکر فرسوده را سازی کف خاکی
[M2]
فشانی آب و از خاک آتش انگیزی دمی دیگر
[B][M1]
بیار آن دولت بیدار و آن جام جهان بین را
[M2]
عجم را داده ئی هنگامهٔ بزم جمی دیگر
[A]
[B][M1]
بجهان دردمندان تو بگو چه کار داری
[M2]
تب و تاب ما شناسی دل بی قرار داری
[B][M1]
چه خبر ترا ز اشکی که فرو چکد ز چشمی
[M2]
تو ببرگ گل ز شبنم در شاهوار داری
[B][M1]
چه بگویمت ز جانی که نفس نفس شمارد
[M2]
دم مستعار داری غم روزگار داری
[A]
[B][M1]
اگر نظاره از خود رفتگی آرد حجاب اولی
[M2]
نگیرد با من این سودا بها از بس گران خواهی
[B][M1]
سخن بی پرده گو با ما شد آن روز کم آمیزی
[M2]
که می گفتند تو ما را چنین خواهی چنان خواهی
[B][M1]
نگاه بی ادب زد رخنه ها در چرخ مینائی
[M2]
دگر عالم بنا کن گر حجابی درمیان خواهی
[B][M1]
چنان خود را نگه داری که با این بی نیازی ها
[M2]
شهادت بر وجود خود ز خون دوستان خواهی
[B][M1]
مقام بندگی دیگر مقام عاشقی دیگر
[M2]
ز نوری سجده میخواهی ز خاکی بیش از آن خواهی
[B][M1]
مس خامی که دارم از محبت کیمیا سازم
[M2]
که فردا چون رسم پیش تو از من ارمغان خواهی
[A]
[B][M1]
نور تو وانمود سپید و سیاه را
[M2]
دریا و کوه و دشت و در و مهر و ماه را
[B][M1]
تو در هوای آنکه نگه آشنای اوست
[M2]
من در تلاش آنکه نتابد نگاه را
[A]
[B][M1]
بده آندل که مستی های او از بادهٔ خویش است
[M2]
بگیر آندل که از خود رفته و بیگانه اندیش است
[B][M1]
بده آندل بده آن دل که گیتی را فراگیرد
[M2]
بگیر این دل بگیر این دل که در بند کم و بیش است
[B][M1]
مرا ای صید گیر از ترکش تقدیر بیرون کش
[M2]
جگر دوزی چه می آید از آن تیری که در کیش است
[B][M1]
نگردد زندگانی خسته از کار جهان گیری
[M2]
جهانی در گره بستم جهانی دیگری پیش است
[A]
[B][M1]
کف خاکی برگ و سازم برهی فشانم او را
[M2]
به امید اینکه روزی بفلک رسانم او را
[B][M1]
چه کنم چه چاره گیرم که ز شاخ علم و دانش
[M2]
ندمیده هیچ خاری که بدل نشانم او را
[B][M1]
دهد آتش جدائی شرر مرا نمودی
[M2]
به همان نفس بمیرم که فرونشانم او را
[B][M1]
می عشق و مستی او نرود برون ز خونم
[M2]
که دل آنچنان ندادم که دگر ستانم او را
[B][M1]
تو به لوح سادهٔ من همه مدعا نوشتی
[M2]
دگر آنچنان ادب کن که غلط نخوانم او را
[B][M1]
بحضور تو اگر کس غزلی ز من سراید
[M2]
چه شود اگر نوازی به همین که دانم او را
[A]
[B][M1]
این دل که مرا دادی لبریز یقین بادا
[M2]
این جام جهان بینم روشن تر ازین بادا
[B][M1]
تلخی که فرو ریزد گردون به سفال من
[M2]
در کام کهن رندی آنهم شکرین بادا
[A]
[B][M1]
رمز عشق تو به ارباب هوس نتوان گفت
[M2]
سخن از تاب و تب شعله به خس نتوان گفت
[B][M1]
تو مرا ذوق بیان دادی و گفتی که بگوی
[M2]
هست در سینهٔ من آنچه بکس نتوان گفت
[B][M1]
از نهانخانهٔ دل خوش غزلی می خیزد
[M2]
سر شاخی همه گویم به قفس نتوان گفت
[B][M1]
شوق اگر زندهٔ جاوید نباشد عجب است
[M2]
که حدیث تو درین یک دو نفس نتوان گفت
[A]
[B][M1]
یاد ایامی که خوردم باده ها با چنگ و نی
[M2]
جام می در دست من مینای می در دست وی
[B][M1]
درکنار آئی خزان ما زند رنگ بهار
[M2]
ورنیا ئی فرودین افسرده تر گردد ز دی
[B][M1]
بیتو جان من چو آن سازی که تارش در گسست
[M2]
در حضور از سینهٔ من نغمه خیزد پی به پی
[B][M1]
آنچه من در بزم شوق آورده ام دانی که چیست؟
[M2]
یک چمن گل یک نیستان ناله یک خمخانه می
[B][M1]
زنده کن باز آن محبت را که از نیروی او
[M2]
بوریای ره نشینی در فتد با تخت کی
[B][M1]
دوستان خرم که بر منزل رسید آواره ئی
[M2]
من پریشان جاده های علم و دانش کرده طی
[A]
[B][M1]
انجم بگریبان ریخت این دیدهٔ تر ما را 
[M2]
بیرون ز سپهر انداخت این ذوق نظر ما را
[B][M1]
هر چند زمین سائیم برتر ز ثریانیم
[M2]
دانی که نمی زیبد عمری چو شرر ما را
[B][M1]
شام و سحر عالم از گردش ما خیزد
[M2]
دانی که نمی سازد این شام و سحر ما را
[B][M1]
این شیشهٔ گردون را از باده تهی کردیم
[M2]
کم کاسه مشو ساقی مینای دگر ما را
[B][M1]
شایان جنون ما پهنای دو گیتی نیست
[M2]
این راهگذر ما را آن راهگذر ما را
[A]
[B][M1]خاور که آسمان بکمند خیال اوست
[M2]از خویشتن گسسته و بی سوز آرزوست
[B][M1]در تیره خاک او تب و تاب حیات نیست
[M2]جولان موج را نگران از کنار جوست
[B][M1]بتخانه و حرم همه افسرده آتشی
[M2]پیر مغان شراب هوا خورده در سبوست
[B][M1]فکر فرنگ پیش مجاز آورد سجود
[M2]بینای کور و مست تماشای رنگ و بوست
[B][M1]گردنده تر ز چرخ و رباینده تر ز مرگ
[M2]از دست او به دامن ما چاک بی رفوست
[B][M1]خاکی نهاد و خو ز سپهر کهن گرفت
[M2]عیار و بی مدار و کلان کار و تو بتوست
[B][M1]مشرق خراب و مغرب از آن بیشتر خراب
[M2]عالم تمام مرده و بی ذوق جستجوست
[B2]ساقی بیار باده و بزم شبانه ساز
ما را خراب یک نگه محرمانه ساز
[A]
[B][M1]
فرصت کشمکش مده این دل بی قرار را
[M2]
یک دو شکن زیاده کن گیسوی تابدار را
[B][M1]
از تو درون سینه ام برق تجلئی که من
[M2]
با مه و مهر داده ام تلخی انتظار را
[B][M1]
ذوق حضور در جهان رسم صنم گری نهاد
[M2]
عشق فریب می دهد جان امیدوار را
[B][M1]
تا بفراغ خاطری نغمهٔ تازه ئی زنم
[M2]
باز به مرغزار ده طایر مرغزار را
[B][M1]
طبع بلند داده ئی بند ز پای من گشای
[M2]
تا به پلاس تو دهم خلعت شهریار را
[B][M1]
تیشه اگر بسنگ زد این چه مقام گفتگوست
[M2]
عشق بدوش می کشد این همه کوهسار را
[A]
[B][M1]
جانم در آویخت با روزگاران
[M2]
جوی است نالان در کوهساران
[B][M1]
پیدا ستیزد پنهان ستیزد
[M2]
ناپایداری با پایداران
[B][M1]
این کوه و صحرا این دشت و دریا
[M2]
نی راز داران نی غمگساران
[B][M1]
بیگانهٔ شوق بیگانهٔ شوق
[M2]
این جویباران این آبشاران
[B][M1]
فریاد بی سوز فریاد بی سوز
[M2]
بانگ هزاران در شاخساران
[B][M1]
داغی که سوزد در سینهٔ من
[M2]
آن داغ کم سوخت در لاله زاران
[B][M1]
محفل ندارد ساقی ندارد
[M2]
تلخی که سازد با بیقراران
[A]
[B][M1]
به تسلئی که دادی نگذاشت کار خود را
[M2]
بتو باز می سپارم دل بیقرار خود را
[B][M1]
چه دلی که محنت او ز نفس شماری او
[M2]
که بدست خود ندارد رگ روزگار خود را
[B][M1]
بضمیرت آرمیدم تو بجوش خود نمائی
[M2]
بکناره برفکندی در آبدار خود را
[B][M1]
مه و انجم از تو دارد گله ها شنیده باشی
[M2]
که بخاک تیره ما زده ئی شرار خود را
[B][M1]
خلشی به سینهٔ ما ز خدنگ او غنیمت
[M2]
که اگر بپایش افتد نبرد شکار خود را
[A]
[B][M1]
بحرفی می توان گفتن تمنای جهانی را
[M2]
من از ذوق حضوری طول دادم داستانی را
[B][M1]
ز مشتاقان اگر تاب سخن بردی نمیدانی
[M2]
محبت می کند گویا نگاه بی زبانی را
[B][M1]
کجا نوری که غیر از قاصدی چیزی نمیداند
[M2]
کجا خاکی که در آغوش دارد آسمانی را
[B][M1]
اگر یک ذره کم گردد ز انگیز وجود من
[M2]
باین قیمت نمی گیرم حیات جاودانی را
[B][M1]
من ای دریای بی پایان بموج تو در افتادم
[M2]
نه گوهر آرزو دارم نه می جویم کرانی را
[B][M1]
از آن معنی که چون شبنم بجان من فرو ریزی
[M2]
جهانی تازه پیدا کرده ام عرض فغانی را
[A]
[B][M1]
چند بروی خودکشی پردهٔ صبح و شام را
[M2]
چهره گشا تمام کن جلوهٔ ناتمام را
[B][M1]
سوز و گداز حالتی است باده ز من طلب کنی
[M2]
پیش تو گر بیان کنم مستی این مقام را
[B][M1]
من بسرود زندگی آتش او فزوده ام
[M2]
تو نم شبنمی بده لالهٔ تشنه کام را
[B][M1]
عقل ورق ورق بگشت عشق به نکته ئی رسید
[M2]
طایر زیرکی برد دانهٔ زیر دام را
[B][M1]
نغمه کجا و من کجا ساز سخن بهانه ایست
[M2]
سوی قطار می کشم ناقهٔ بی زمام را
[B][M1]
وقت برهنه گفتن است من به کنایه گفته ام
[M2]
خود تو بگو کجا برم هم نفسان خام را
[A]
[B][M1]
نفس شمار به پیچاک روزگار خودیم
[M2]
مثال بحر خروشیم و درکنار خودیم
[B][M1]
اگرچه سطوت دریا امان بکس ندهد
[M2]
بخلوت صدف او نگاهدار خودیم
[B][M1]
ز جوهری که نهان است در طبیعت ما
[M2]
مپرس صیرفیان را که ما عیار خودیم
[B][M1]
نه از خرابهٔ ما کس خراج می خواهد
[M2]
فقیر راه نشینیم و شهریار خودیم
[B][M1]
درون سینهٔ ما دیگری چه بوالعجبی است
[M2]
کرا خبر که توئی یا که ما دچار خودیم
[B][M1]
گشای پرده ز تقدیر آدم خاکی
[M2]
که ما به رهگذر تو در انتظار خودیم
[A]
[B][M1]
به فغان نه لب گشودم که فغان اثر ندارد
[M2]
غم دل نگفته بهتر همه کس جگر ندارد
[B][M1]
چه حرم چه دیر هر جا سخنی ز آشنائی
[M2]
مگر اینکه کس ز راز من و تو خبر ندارد
[B][M1]
چه ندیدنی است اینجا که شرر جهان ما را
[M2]
نفسی نگاه دارد، نفسی دگر ندارد
[B][M1]
تو ز راه دیدهٔ ما به ضمیر ما گذشتی
[M2]
مگر آنچنان گذشتی که نگه خبر ندارد
[B][M1]
کس ازین نگین شناسان نگذشت بر نگینم
[M2]
بتو می سپارم او را که جهان نظر ندارد
[B][M1]
قدح خرد فروزی که فرنگ داد ما را
[M2]
همه آفتاب لیکن اثر سحر ندارد
[A]
[B][M1]
ما که افتنده تر از پرتو ماه آمده ایم
[M2]
کس چه داند که چسان اینهمه راه آمده ایم
[B][M1]
با رقیبان سخن از درد دل ما گفتی
[M2]
شرمسار از اثر ناله و آه آمده ایم
[B][M1]
پرده از چهره بر افکن که چو خورشید سحر
[M2]
بهر دیدار تو لبریز نگاه آمده ایم
[B][M1]
عزم ما را به یقین پخته ترک ساز که ما
[M2]
اندرین معرکه بی خیل و سپاه آمده ایم
[B][M1]
تو ندانی که نگاهی سر راهی چه کند
[M2]
در حضور تو دعا گفته براه آمده ایم
[A]
[B][M1]
ای خدای مهر و مه خاک پریشانی نگر
[M2]
ذره ئی در خود فرو پیچد بیابانی نگر
[B][M1]
حسن بی پایان درون سینهٔ خلوت گرفت
[M2]
آفتاب خویش را زیر گریبانی نگر
[B][M1]
بر دل آدم زدی عشق بلاانگیز را
[M2]
آتش خود را به آغوش نیستانی نگر
[B][M1]
شوید از دامان هستی داغهای کهنه را
[M2]
سخت کوشیهای این آلوده دامانی نگر
[B][M1]
خاک ما خیزد که سازد آسمان دیگری
[M2]
ذره ناچیز و تعمیر بیابانی نگر
[A]
[B][M1]
’شاخ نهال سدره ئی خار و خس چمن مشو»
[M2]
«منکر او اگر شدی منکر خویشتن مشو»
[A]
[B][M1]
دو عالم را توان دیدن بمینائی که من دارم
[M2]
کجا چشمی که بیند آن تماشائی که من دارم
[B][M1]
دگر دیوانه ئی آید که در شهر افکند هوئی
[M2]
دو صد هنگامهٔ خیزد ز سودائی که من دارم
[B][M1]
مخور نادان غم از تاریکی شبها که میآید
[M2]
که چون انجم درخشد داغ سیمائی که من دارم
[B][M1]
ندیم خویش میسازی مرا لیکن از آن ترسم
[M2]
نداری تاب آن آشوب و غوغائی که من دارم
[A]
[B][M1]
بر خیز که آدم را هنگام نمود آمد
[M2]
این مشت غباری را انجم به سجود آمد
[B][M1]
آن راز که پوشیده در سینهٔ هستی بود
[M2]
از شوخی آب و گل در گفت و شنود آمد
[A]
[B][M1]
مه و ستاره که در راه شوق هم سفرند
[M2]
کرشمه سنج و ادا فهم و صاحب نظرند
[B][M1]
چه جلوه هاست که دیدند در کف خاکی
[M2]
قفا بجانب افلاک سوی ما نگرند
[A]
[B][M1]
درون لاله گذر چون صبا توانی کرد
[M2]
بیک نفس گره غنچه وا توانی کرد
[B][M1]
حیات چیست جهان را اسیر جان کردن
[M2]
تو خود اسیر جهانی کجا توانی کرد
[B][M1]
مقدر است که مسجود مهر و مه باشی
[M2]
ولی هنوز ندانی چها توانی کرد
[B][M1]
اگر ز میکدهٔ من پیاله ئی گیری
[M2]
ز مشت خاک جهانی بپا توانی کرد
[B][M1]
چسان به سینه چراغی فروختی اقبال
[M2]
به خویش آنچه توانی به ما توانی کرد
[A]
[B][M1]
اگر به بحر محبت کرانه می خواهی
[M2]
هزار شعله دهی یک زبانه میخواهی
[B][M1]
مرا ز لذت پرواز آشنا کردند
[M2]
تو در فضای چمن آشیانه میخواهی
[B][M1]
یکی به دامن مردان آشنا آویز
[M2]
ز یار اگر نگه محرمانه می خواهی
[B][M1]
جنون نداری و هوئی فکنده ئی در شهر
[M2]
سبو شکستی و بزم شبانه می خواهی
[B][M1]
تو هم به عشوه گری کوش و دلبری آموز
[M2]
اگر ز ما غزل عاشقانه می خواهی
[A]
[B][M1]
زمانه قاصد طیار آن دلآرام است
[M2]
چه قاصدی که وجودش تمام پیغام است
[B][M1]
گمان مبر که نصیب تو نیست جلوهٔ دوست
[M2]
درون سینه هنوز آرزوی تو خام است
[B][M1]
گرفتم این که چو شاهین بلند پروازی
[M2]
بهوش باش که صیاد ما کهن دام است
[B][M1]
به اوج مشت غباری کجا رسد جبریل
[M2]
بلند نامی او از بلندی بام است
[B][M1]
تو از شمار نفس زنده ئی نمیدانی
[M2]
که زندگی به شکست طلسم ایام است
[B][M1]
ز علم و دانش مغرب همین قدر گویم
[M2]
خوش است آه و فغان تا نگاه ناکام است
[B][M1]
من از هلال و چلیپا دگر نیندیشم
[M2]
که فتنهٔ دگری در ضمیر ایام است
[A]
[B][M1]
دگر ز ساده دلیهای یار نتوان گفت
[M2]
نشسته بر سر بالین من ز درمان گفت
[B][M1]
زبان اگرچه دلیر است و مدعا شیرین
[M2]
سخن ز عشق چه گویم جز اینکه نتوان گفت
[B][M1]
خوشا کسی که فرو رفت در ضمیر وجود
[M2]
سخن مثال گهر بر کشید و آسان گفت
[B][M1]
خراب لذت آنم که چون شناخت مرا
[M2]
عتاب زیر لبی کرد و خانه ویران گفت
[B][M1]
غمین مشو که جهان راز خود برون ندهد
[M2]
که آنچه گل نتوانست مرغ نالان گفت
[B][M1]
پیام شوق که من بی حجاب می گویم
[M2]
به لاله قطره شبنم رسید و پنهان گفت
[B][M1]
اگر سخن همه شوریده گفته ام چه عجب
[M2]
که هر که گفت ز گیسوی او پریشان گفت
[A]
[B][M1]
خرد از ذوق نگه گرم تماشا بود است
[M2]
این که جوینده و یابندهٔ هر موجود است
[B][M1]
جلوهٔ پاک طلب از مه و خورشید گذر
[M2]
زانکه هر جلوه درین دیر نگه آلود است
[A]
[B][M1]
غلام زنده دلانم که عاشق سره اند
[M2]
نه خانقاه نشینان که دل بکس ندهند
[B][M1]
به آن دلی که برنگ آشنا و بیرنگ است
[M2]
عیار مسجد و میخانه و صنم کده اند
[B][M1]
نگاه از مه و پروین بلند تر دارند
[M2]
که آشیان بگریبان کهکشان ننهند
[B][M1]
برون ز انجمنی در میان انجمنی
[M2]
بخلوت اند ولی آنچنان که با همه اند
[B][M1]
بچشم کم منگر عاشقان صادق را
[M2]
که این شکسته بهایان متاع قافله اند
[B][M1]
به بندگان خط آزادگی رقم کردند
[M2]
چنانکه شیخ و برهمن شبان بی رمه اند
[B][M1]
پیاله گیر که می را حلال می گویند
[M2]
حدیث اگرچه غریب است راویان ثقه اند
[A]
[B][M1]
لاله این چمن آلودهٔ رنگ است هنوز
[M2]
سپر از دست مینداز که جنگ است هنوز
[B][M1]
فتنه ئی را که دو صد فتنه با آغوشش بود
[M2]
دختری هست که در مهد فرنگ است هنوز
[B][M1]
ای که آسوده نشینی لب ساحل بر خیز
[M2]
که ترا کار بگرداب و نهنگ است هنوز
[B][M1]
از سر تیشه گذشتن ز خردمندی نیست
[M2]
ای بسا لعل که اندر دل سنگ است هنوز
[B][M1]
باش تا پرده گشایم ز مقام دگری
[M2]
چه دهم شرح نواها که بچنگ است هنوز
[B][M1]
نقش پرداز جهان چون بجنونم نگریست
[M2]
گفت ویرانه بسودای تو تنگ است هنوز
[A]
[B][M1]
تکیه بر حجت و اعجاز و بیان نیز کنند
[M2]
کار حق گاه به شمشیر و سنان نیز کنند
[B][M1]
گاه باشد که ته خرقه زره می پوشند
[M2]
عاشقان بندهٔ حال اندو چنان نیز کنند
[B][M1]
چون جهان کهنه شود پاک بسوزند او را
[M2]
و ز همان آب و گل ایجاد جهان نیز کنند
[B][M1]
همه سرمایهٔ خود را به نگاهی بدهند
[M2]
این چه قومی است که سودا بزیان نیز کنند
[B][M1]
آنچه از موج هوا با پرکاهی کردند
[M2]
عجبی نیست که با کوه گران نیز کنند
[B][M1]
عشق مانند متاعی است به بازار حیات
[M2]
گاه ارزان بفروشند و گران نیز کنند
[B][M1]
تا تو بیدار شوی ناله کشیدم ورنه
[M2]
عشق کاری است که بی آه و فغان نیز کنند
[A]
[B][M1]
چو موج مست خودی باش و سر بطوفان کش
[M2]
ترا که گفت که بنشین و پا بدامان کش
[B][M1]
بقصد صید پلنگ از چمن سرا برخیز
[M2]
بکوه رخت گشا خیمه در بیابان کش
[B][M1]
به مهر و ماه کمند گلو فشار انداز
[M2]
ستاره ر از فلک گیر و در گریبان کش
[B][M1]
گرفتم اینکه شراب خودی بسی تلخ است
[M2]
بدرد خویش نگر زهر ما بدرمان کش
[A]
[B][M1]
خضر وقت از خلوت دشت حجاز آید برون
[M2]
کاروان زین وادی دور و دراز آید برون
[B][M1]
من به سیمای غلامان فر سلطان دیده ام
[M2]
شعلهٔ محمود از خاک ایاز آید برون
[B][M1]
عمر ها در کعبه و بتخانه می نالد حیات
[M2]
تا ز بزم عشق یک دانای راز آید برون
[B][M1]
طرح نو می افکند اندر ضمیر کائنات
[M2]
ناله ها کز سینهٔ اهل نیاز آید برون
[B][M1]
چنگ را گیرید از دستم که کار از دست رفت
[M2]
نغمه ام خون گشت و از رگهای ساز آید برون
[A]
[B][M1]
ز سلطان کنم آرزوی نگاهی
[M2]
مسلمانم از گل نسازم الهی
[B][M1]
دل بی نیازی که در سینه دارم
[M2]
گدارا دهد شیوهٔ پادشاهی
[B][M1]
ز گردون فتد آنچه بر لالهٔ من
[M2]
فرو ریزم او را به برگ گیاهی
[B][M1]
چو پروین فرو ناید اندیشهٔ من
[M2]
به دریوزهٔ پرتو مهر و ماهی
[B][M1]
اگر آفتابی سوی من خرامد
[M2]
به شوخی بگردانم او را ز راهی
[B][M1]
به آن آب و تابی که فطرت ببخشد
[M2]
درخشم چو برقی به ابر سیاهی
[B][M1]
ره و رسم فرمانروایان شناسم
[M2]
خران بر سر بام و یوسف بچاهی
[A]
[B][M1]
با نشئه درویشی در ساز و دمادم زن
[M2]
چون پخته شوی خود را بر سلطنت جم زن
[B][M1]
گفتند جهان ما آیا بتو می سازد
[M2]
گفتم که نمی سازد گفتند که برهم زن
[B][M1]
در میکده ها دیدم شایسته حریفی نیست
[M2]
با رستم دستان زن با مغبچه ها کم زن
[B][M1]
ای لاله صحرائی تنها نتوانی سوخت
[M2]
این داغ جگر تابی بر سینه آدم زن
[B][M1]
تو سوز درون او ، تو گرمی خون او
[M2]
باور نکنی چاکی در پیکر عالم زن
[B][M1]
عقل است چراغ تو در راهگذاری نه
[M2]
عشق است ایاغ تو با بندهٔ محرم زن
[B][M1]
لخت دل پر خونی از دیده فرو ریزم
[M2]
لعلی ز بدخشانم بردار و بخاتم زن
[A]
[B][M1]
هوس هنوز تماشا گر جهانداری است
[M2]
دگر چه فتنه پس پرده های زنگاری است
[B][M1]
زمان زمان شکند آنچه می تراشد عقل
[M2]
بیا که عشق مسلمان و عقل زناری است
[B][M1]
امیر قافله ئی سخت کوش و پیهم کوش
[M2]
که در قبیلهٔ ما حیدری ز کراری است
[B][M1]
تو چشم بستی و گفتی که این جهان خوٍابست
[M2]
گشای چشم که این خواب خواب بیداری است
[B][M1]
بخلوت انجمنی آفرین که فطرت عشق
[M2]
یکی شناس و تماشا پسند بسیاری است
[B][M1]
تپید یک دم و کردند زیب فتراکش
[M2]
خوشا نصیب غزالی که زخم او کاری است
[B][M1]
بباغ و راغ گهر های نغمه می پاشم
[M2]
گران متاع و چه ارزان ز کند بازاری است
[A]
[B][M1]
فرشته گرچه برون از طلسم افلاک است
[M2]
نگاه او بتماشای این کف خاک است
[B][M1]
گمان مبر که بیک شیوه عشق می بازند
[M2]
قبا بدوش گل و لاله بی جنون چاک است
[B][M1]
حدیث شوق ادا میتوان بخلوت دوست
[M2]
به ناله ئی که ز آلایش نفس پاک است
[B][M1]
توان گرفت ز چشم ستاره مردم را
[M2]
خرد بدست تو شاهین تند و چالاک است
[B][M1]
گشای چهره که آنکس که لن ترانی گفت
[M2]
هنوز منتظر جلوهٔ کف خاک است
[B][M1]
درین چمن که سرود است و این نوا ز کجاست
[M2]
که غنچه سر بگریبان و گل عرقناک است
[A]
[B][M1]
عرب که باز دهد محفل شبانه کجاست
[M2]
عجم که زنده کند رود عاشقانه کجاست
[B][M1]
بزیر خرقهٔ پیران سبوها چه خالی است
[M2]
فغان که کس نشناسد می جوانه کجاست
[B][M1]
درین چمنکده هر کس نشیمنی سازد
[M2]
کسی که سازد و وا سوزد آشیانه کجاست
[B][M1]
هزار قافله بیگانه وار دید و گذشت
[M2]
دلی که دید به انداز محرمانه کجاست
[B][M1]
چو موج خیز و به یم جاودانه می آویز
[M2]
کرانه می طلبی؟ بی خبر کرانه کجاست
[B][M1]
بیا که در رگ تاک تو خون تازه دوید
[M2]
دگر مگوی که آن بادهٔ مغانه کجاست
[B][M1]
بیک نورد فرو پیچ روزگاران را
[M2]
ز دیر و زود گذشتی دگر زمانه کجاست
[A]
[B][M1]مانند صبا خیز و وزیدن دگر آموز
[M2]دامان گل و لاله کشیدن دگر آموز
[B2]اندر دلک غنچه خزیدن دگر آموز
[B][M1]موئینه به بر کردی و بی ذوق تپیدی
[M2]آنگونه تپیدی که بجائی نرسیدی
[B2]در انجمن شوق تپیدن دگر آموز
[B][M1]کافر دل آواره دگر باره به او بند
[M2]بر خویش گشا دیده و از غیر فروبند
[B2]دیدن دگر آموز و ندیدن دگر آموز
[B][M1]دم چیست پیام است شنیدی نشنیدی
[M2]در خاک تو یک جلوه عام است ندیدی
[B2]دیدن دگر آموز شنیدن دگر آموز
[B][M1]ما چشم عقاب و دل شهباز نداریم
[M2]چون مرغ سرا لذت پرواز نداریم
[B2]ای مرغ سرا خیز و پریدن دگر آموز
[B][M1]تخت جم و دارا سر راهی نفروشند
[M2]این کوه گران است بکاهی نفروشند
[B2]با خون دل خویش خریدن دگر آموز
[B][M1]نالیدی و تقدیر همان است که بود است
[M2]آن حلقهٔ زنجیر همان است که بود است
[B2]نومید مشو ناله کشیدن دگر آموز
[B][M1]وا سوخته ئی یک شرر از داغ جگر گیر
[M2]یک چند بخود پیچ و نیستان همه در گیر
[B2]چون شعله بخاشاک دویدن دگر آموز
[A]
[B][M1]ای غنچه خوابیده چو نرگس نگران خیز
[M2]کاشانهٔ ما رفت بتاراج غمان خیز
[B][M1]از ناله مرغ چمن از بانگ اذان خیز
[M2]از گرمی هنگامه آتش نفسان خیز
[B2]از خواب گران خواب گران خواب گران خیز
از خواب گران خیز
[B][M1]خورشید که پیرایه بسیمای سحر بست
[M2]آویزه بگوش سحر از خون جگر بست
[B][M1]از دشت و جبل قافله ها رخت سفر بست
[M2]ای چشم جهان بین بتماشای جهان خیز
[B2]از خواب گران خواب گران خواب گران خیز
از خواب گران خیز
[B][M1]خاور همه مانند غبار سر راهی است
[M2]یک ناله خاموش و اثر باخته آهی است
[B][M1]هر ذره این خاک گره خورده نگاهی است
[M2]از هند و سمرقند و عراق و همدان خیز
[B2]از خواب گران خواب گران خواب گران خیز
از خواب گران خیز
[B][M1]دریای تو دریاست که آسوده چو صحراست
[M2]دریای تو دریاست که افزون نشد و کاست
[B][M1]بیگانهٔ آشوب و نهنگ است چه دریاست
[M2]از سینه چاکش صفت موج روان خیز
[B2]از خواب گران خواب گران خواب گران خیز
از خواب گران خیز
[B][M1]این نکته گشاینده اسرار نهان است
[M2]ملک است تن خاکی و دین روح روان است
[B][M1]تن زنده و جان زنده ز ربط تن و جان است
[M2]با خرقه و سجاده و شمشیر و سنان خیز
[B2]از خواب گران خواب گران خواب گران خیز
از خواب گران خیز
[B][M1]ناموس ازل را تو امینی تو امینی
[M2]دارای جهان را تو یساری تو یمینی
[B][M1]ای بندهٔ خاکی تو زمانی تو زمینی
[M2]صهبای یقین در کش و از دیر گمان خیز
[B2]از خواب گران خواب گران خواب گران خیز
از خواب گران خیز
[B][M1]فریاد از افرنگ و دلآویزی افرنگ
[M2]فریاد ز شیرینی و پرویزی افرنگ
[B][M1]عالم همه ویرانه ز چنگیزی افرنگ
[M2]معمار حرم باز به تعمیر جهان خیز
[B2]از خواب گران خواب گران خواب گران خیز
از خواب گران خیز
[A]
[B][M1]
جهان ما همه خاک است و پی سپر گردد
[M2]
ندانم اینکه نفسهای رفته بر گردد
[B][M1]
شبی که گور غریبان نشیمن است او را
[M2]
مه و ستاره ندارد چسان سحر گردد
[B][M1]
دلی که تاب و تب لایزال می طلبد
[M2]
کرا خبر که شود برق یا شرر گردد
[B][M1]
نگاه شوق و خیال بلند و ذوق وجود
[M2]
مترس ازین که همه خاک رهگذر گردد
[B][M1]
چنان بزی که اگر مرگ ماست مرگ دوام
[M2]
خدا ز کردهٔ خود شرمسار تر گردد
[A]
[B][M1]
باز بر رفته و آینده نظر باید کرد
[M2]
هله برخیز که اندیشه دگر باید کرد
[B][M1]
عشق بر ناقهٔ ایام کشد محمل خویش
[M2]
عاشقی؟ راحله از شام و سحر باید کرد
[B][M1]
پیر ما گفت جهان بر روشی محکم نیست
[M2]
از خوش و ناخوش او قطع نظر باید کرد
[B][M1]
تو اگر ترک جهان کرده سر او داری
[M2]
پس نخستین ز سر خویش گذر باید کرد
[B][M1]
گفتمش در دل من لات و منات است بسی
[M2]
گفت این بتکده را زیر و زبر باید کرد
[A]
[B][M1]
خیال من به تماشای آسمان بود است
[M2]
بدوش ماه به آغوش کهکشان بود است
[B][M1]
گمان مبر که همین خاکدان نشیمن ماست
[M2]
که هر ستاره جهان است یا جهان بود است
[B][M1]
به چشم مور فرومایه آشکار آید
[M2]
هزار نکته که از چشم ما نهان بود است
[B][M1]
زمین به پشت خود الوند و بیستون دارد
[M2]
غبار ماست که بر دوش او گران بود است
[B][M1]
ز داغ لالهٔ خونین پیاله می بینم
[M2]
که این گسسته نفس صاحب فغان بود است
[A]
[B][M1]
از نوا بر من قیامت رفت و کس آگاه نیست
[M2]
پیش محفل جز بم و زیر و مقام و راه نیست
[B][M1]
در نهادم عشق با فکر بلند آمیختند
[M2]
ناتمام جاودانم کار من چون ماه نیست
[B][M1]
لب فروبند از فغان در ساز با درد فراق
[M2]
عشق تا آهی کشد از جذب خویش آگاه نیست
[B][M1]
شعله ئی میباش و خاشاکی که پیش آید بسوز
[M2]
خاکیان را در حریم زندگانی راه نیست
[B][M1]
جره شاهینی بمرغان سرا صحبت مگیر
[M2]
خیز و بال و پر گشا پرواز تو کوتاه نیست
[B][M1]
کرم شب تاب است شاعر در شبستان وجود
[M2]
در پر و بالش فروغی گاه هست و گاه نیست
[B][M1]
در غزل اقبال احوال خودی را فاش گفت
[M2]
زانکه این نو کافر از آئین دیر آگاه نیست
[A]
[B][M1]
شراب میکدهٔ من نه یادگار جم است
[M2]
فشردهٔ جگر من به شیشهٔ عجم است
[B][M1]
چو موج می تپد آدم به جستجوی وجود
[M2]
هنوز تا به کمر در میانهٔ عدم است
[B][M1]
بیا که مثل خلیل این طلسم در شکنیم
[M2]
که جز تو هر چه درین دیر دیده ام صنم است
[B][M1]
اگر به سینهٔ این کائنات در نروی
[M2]
نگاه را به تماشا گذاشتن ستم است
[B][M1]
غلط خرامی ما نیز لذتی دارد
[M2]
خوشم که منزل ما دور و راه خم بخم است
[B][M1]
تغافلی که مرا رخصت تماشا داد
[M2]
تغافل است به از التفات دمبدم است
[B][M1]
مرا اگرچه به بتخانه پرورش دادند
[M2]
چکید از لب من آنچه در دل حرم است
[A]
[B][M1]
لاله صحرایم از طرف خیابانم برید
[M2]
در هوای دشت و کهسار و بیابانم برید
[B][M1]
روبهی آموختم از خویش دور افتاده ام
[M2]
چاره پردازن به آغوش نیستانم برید
[B][M1]
در میان سینه حرفی داشتم گم کرده ام
[M2]
گرچه پیرم پیش ملای دبستانم برید
[B][M1]
ساز خاموشم نوای دیگری دارم هنوز
[M2]
آنکه بازم پرده گرداند پی آنم برید
[B][M1]
در شب من آفتاب آن کهن داغی بس است
[M2]
این چراغ زیر فانوس از شبستانم برید
[B][M1]
من که رمز شهریاری با غلامان گفته ام
[M2]
بندهٔ تقصیر وارم پیش سلطانم برید
[A]
[B][M1]
سخن تازه زدم کس بسخن وا نرسید
[M2]
جلوه خون گشت و نگاهی بتماشا نرسید
[B][M1]
سنگ می باش و درین کارگه شیشه گذر
[M2]
وای سنگی که صنم گشت و به مینا نرسید
[B][M1]
کهنه را در شکن و باز به تعمیر خرام
[M2]
هر که در ورطهٔ «لا» ماند به «الا‘ نرسید
[B][M1]
ایخوش آن جوی تنک مایه که از ذوق خودی
[M2]
در دل خاک فرو رفت و بدریا نرسید
[B][M1]
از کلیمی سبق آموز که دانای فرنگ
[M2]
جگر بحر شکافید و به سینا نرسید
[B][M1]
عشق انداز تپیدن ز دل ما آموخت
[M2]
شرر ماست که برجست و به پروانه رسید
[A]
[B][M1]
عاشق آن نیست که لب گرم فغانی دارد
[M2]
عاشق آنست که بر کف دو جهانی دارد
[B][M1]
عاشق آن است که تعمیر کند عالم خویش
[M2]
در نسازد به جهانی که کرانی دارد
[B][M1]
دل بیدار ندادند به دانای فرنگ
[M2]
این قدر هست که چشم نگرانی دارد
[B][M1]
عشق ناپید و خرد می گزدش صورت مار
[M2]
گرچه در کاسهٔ زر لعل روانی دارد
[B][M1]
درد من گیر که در میکدها پیدانیست
[M2]
پیر مردی که می تند و جوانی دارد
[A]
[B][M1]
درین چمن دل مرغان زمان زمان دگر است
[M2]
بشاخ گل دگر است و به آشیان دگر است
[B][M1]
بخود نگر گله های جهان چه میگوئی
[M2]
اگر نگاه تو دیگر شود جهان دگر است
[B][M1]
به هر زمانه اگر چشم تو نکو نگرد
[M2]
طریق میکده و شیوهٔ مغان دگر است
[B][M1]
به میر قافله از من دعا رسان و بگوی
[M2]
اگرچه راه همان است کاروان دگر است
[A]
[B][M1]
ما از خدای گم شده‌ایم او به جستجوست
[M2]
چون ما نیازمند و گرفتار آرزوست
[B][M1]
گاهی به برگ لاله نویسد پیام خویش
[M2]
گاهی درون سینه مرغان به های و هوست
[B][M1]
در نرگس آرمید که بیند جمال ما
[M2]
چندان کرشمه دان که نگاهش به گفتگوست
[B][M1]
آهی سحر گهی که زند در فراق ما
[M2]
بیرون و اندرون زبر و زیر و چار سوست
[B][M1]
هنگامه بست از پی دیدار خاکئی
[M2]
نظاره را بهانه تماشای رنگ و بوست
[B][M1]
پنهان به ذره ذره و ناآشنا هنوز
[M2]
پیدا چو ماهتاب و به آغوش کاخ و کوست
[B][M1]
در خاکدان ما گهر زندگی گم است
[M2]
این گوهری که گم شده مائیم یا که اوست
[A]
[B][M1]
خواجه از خون رگ مزدور سازد لعل ناب
[M2]
از جفای دهخدایان کشت دهقانان خراب
[B][M1]
انقلاب!
[M2]
انقلاب ای انقلاب
[B][M1]
شیخ شهر از رشته تسبیح صد مؤمن بدام
[M2]
کافران ساده دل را برهمن زنار تاب
[B][M1]
انقلاب!
[M2]
انقلاب ای انقلاب
[B][M1]
میر و سلطان نرد باز و کعبتین شان دغل
[M2]
جان محکومان ز تن بردند محکومان بخواب
[B][M1]
انقلاب!
[M2]
انقلاب ای انقلاب
[B][M1]
واعظ اندر مسجد و فرزند او در مدرسه
[M2]
آن به پیری کودکی این پیر در عهد شباب
[B][M1]
انقلاب!
[M2]
انقلاب ای انقلاب
[B][M1]
ای مسلمانان فغان از فتنه های علم و فن
[M2]
اهرمن اندر جهان ارزان و یزدان دیریاب
[B][M1]
انقلاب!
[M2]
انقلاب ای انقلاب
[B][M1]
شوخی باطل نگر اندر کمین حق نشست
[M2]
شپر از کوری شبیخونی زند بر آفتاب
[B][M1]
انقلاب!
[M2]
انقلاب ای انقلاب
[B][M1]
در کلیسا ابن مریم را بدار آویختند
[M2]
مصطفی از کعبه هجرت کرده با ام الکتاب
[B][M1]
انقلاب!
[M2]
انقلاب ای انقلاب
[B][M1]
من درون شیشه های عصر حاضر دیده ام
[M2]
آنچنان زهری که از وی مار ها در پیچ و تاب
[B][M1]
انقلاب!
[M2]
انقلاب ای انقلاب
[B][M1]
با ضعیفان گاه نیروی پلنگان می دهند
[M2]
شعله ئی شاید برون آید ز فانوس حباب
[B][M1]
انقلاب!
[M2]
انقلاب ای انقلاب
[A]
[B][M1]
گرچه می دانم که روزی بی نقاب آید برون
[M2]
تا نپنداری که جان از پیچ و تاب آید برون
[B][M1]
ضربتی باید که جان خفته برخیزد ز خاک
[M2]
ناله کی بی زخمه از تار رباب آید برون
[B][M1]
تاک خویش از گریه های نیمشب سیراب دار
[M2]
کز درون او شعاع آفتاب آید برون
[B][M1]
ذرهٔ بی مایه ئی ترسم که ناپیدا شوی
[M2]
پخته تر کن خویش را تا آفتاب آید برون
[B][M1]
در گذر از خاک و خود را پیکر خاکی مگیر
[M2]
چاک اگر در سینه ریزی ماهتاب آید برون
[B][M1]
گر بروی تو حریم خویش را در بسته اند
[M2]
سر بسنگ آستان زن لعل ناب آید برون
[A]
[B][M1]
گشاده رو ز خوش و ناخوش زمانه گذر
[M2]
ز گلشن و قفس و دام و آشیانه گذر
[B][M1]
گرفتم اینکه غریبی و ره شناس نئی
[M2]
بکوی دوست بانداز محرمانه گذر
[B][M1]
بهر نفس که بر آری جهان دگرگون کن
[M2]
درین رباط کهن صورت زمانه گذر
[B][M1]
اگر عنان تو جبریل و حور می گیرند
[M2]
کرشمه بر دلشان ریز و دلبرانه گذر
[A]
[B][M1]
زندگی در صدف خویش گهر ساختن است
[M2]
در دل شعله فرو رفتن و نگداختن است
[B][M1]
عشق ازین گنبد در بسته برون تاختن است
[M2]
شیشهٔ ماه ز طاق فلک انداختن است
[B][M1]
سلطنت نقد دل و دین ز کف انداختن است
[M2]
به یکی داد جهان بردن و جان باختن است
[B][M1]
حکمت و فلسفه را همت مردی باید
[M2]
تیغ اندیشه بروی دو جهان آختن است
[B][M1]
مذهب زنده دلان خواب پریشانی نیست
[M2]
از همین خاک جهان دگری ساختن است
[A]
[B][M1]
برون زین گنبد در بسته پیدا کرده ام راهی
[M2]
که از اندیشه برتر می پرد آه سحر گاهی
[B][M1]
تو ای شاهین نشیمن در چمن کردی از آن ترسم
[M2]
هوای او ببال تو دهد پرواز کوتاهی
[B][M1]
غباری گشته ئی آسوده نتوان زیستن اینجا
[M2]
بباد صبحدم در پیچ و منشین بر سر راهی
[B][M1]
ز جوی کهکشان بگذر ز نیل آسمان بگذر
[M2]
ز منزل دل بمیرد گرچه باشد منزل ماهی
[B][M1]
اگر زان برق بی پروا درون او تهی گردد
[M2]
به چشمم کوه سینا می نیرزد با پرکاهی
[B][M1]
چسان آداب محفل را نگه دارند و می سوزند
[M2]
مپرس از ما شهیدان نگاه بر سر راهی
[B][M1]
پس از من شعر من خوانند و دریابند و میگویند
[M2]
جهانی را دگرگون کرد یک مرد خود آگاهی
[A]
[B][M1]
گنهکار غیورم مزد بی خدمت نمی گیرم
[M2]
از آن داغم که بر تقدیر او بستند تقصیرم
[B][M1]
ز فیض عشق و مستی برده ام اندیشه را آنجا
[M2]
که از دنباله چشم مهر عالمتاب میگیرم
[B][M1]
من از صبح نخستین نقشبند موج و گردابم
[M2]
چو بحر آسوده میگردد ز طوفان چاره برگیرم
[B][M1]
جهان را پیش ازین صد بار آتش زیر پا کردم
[M2]
سکون و عافیت را پاک می سوزد بم و زیرم
[B][M1]
از آن پیش بتان رقصیدم و زنار بربستم
[M2]
که شیخ شهر مرد باخدا گردد ز تکفیرم
[B][M1]
زمانی رم کنند از من زمانی بامن آمیزند
[M2]
درین صحرا نمی دانند صیادم که نخچیرم
[B][M1]
دل بی سوز کم گیرد نصیب از صحبتمردی
[M2]
مس تابیده ئی آور که گیرد در تو اکسیرم
[A]
[B][M1]
جهان کورست و از آئینهٔ دل غافل افتاد است
[M2]
ولی چشمی که بینا شد نگاهش بر دل افتاد است
[B][M1]
شب تاریک و راه پیچ پیچ و بی یقین راهی
[M2]
دلیل کاروان را مشکل اندر مشکل افتاد است
[B][M1]
رقیب خام سودا مست و عاشق مست و قاصد مست
[M2]
که حرف دلبران دارای چندین محمل افتاد است
[B][M1]
یقین مؤمنی دارد گمان کافری دارد
[M2]
چه تدبیر ای مسلمانان که کارم با دل افتاد است
[B][M1]
گهی باشد که کار ناخدائی میکند طوفان
[M2]
که از طغیان موجی کشتیم بر ساحل افتاد است
[B][M1]
نمیدانم که داد این چشم بینا موج دریا را
[M2]
گهر در سینهٔ دریا خزف بر ساحل افتاد است
[B][M1]
نصیبی نیست از سوز درونم مرز و بومم را
[M2]
زدم اکسیر را بر خاک صحرا باطل افتاد است
[B][M1]
اگر در دل جهانی تازه ئی داری برون آور
[M2]
که افرنگ از جراحتهای پنهان بسمل افتاد است
[A]
[B][M1]
نیابی در جهان یاری که داند دلنوازی را
[M2]
بخود گم شو نگه دار آبروی عشق بازی را
[B][M1]
من از کار آفرین داغم که با این ذوق پیدائی
[M2]
ز ما پوشیده دارد شیوه های کار سازی را
[B][M1]
کسی این معنی نازک نداند جز ایاز اینجا
[M2]
که مهر غزنوی افزون کند درد ایازی را
[B][M1]
من آن علم و فراست با پر کاهی نمیگیرم
[M2]
که از تیغ و سپر بیگانه سازد مرد غازی را
[B][M1]
بهر نرخی که این کالا بگیری سود مند افتد
[M2]
بزور بازوی حیدر بده ادراک رازی را
[B][M1]
اگر یک قطره خون داری اگر مشت پری داری
[M2]
بیا من با تو آموزم طریق شاهبازی را
[B][M1]
اگر این کار را کار نفس دانی چه نادانی
[M2]
دم شمشیر اندر سینه باید نی نوازی را
[A]
[B][M1]
علمی که تو آموزی مشتاق نگاهی نیست
[M2]
واماندهٔ راهی هست آوارهٔ راهی نیست
[B][M1]
آدم که ضمیر او نقش دو جهان ریزد
[M2]
با لذت آهی هست بی لذت آهی نیست
[B][M1]
هر چند که عشق او آوارهٔ راهی کرد
[M2]
داغی که جگر سوزد در سینهٔ ماهی نیست
[B][M1]
من چشم نه بردارم از روی نگارینش
[M2]
آن مست تغافل را توفیق نگاهی نیست
[B][M1]
اقبال قبا پوشد در کار جهان کوشد
[M2]
دریاب که درویشی با دلق و کلاهی نیست
[A]
[B][M1]
چو خورشید سحر پیدا نگاهی می توان کردن
[M2]
همین خاک سیه را جلوه گاهی میتوان کردن
[B][M1]
نگاه خویش را از نوک سوزن تیز تر گردان
[M2]
چو جوهر در دل آئینه راهی میتوان کردن
[B][M1]
درین گلشن که بر مرغ چمن راه فغان تنگ است
[M2]
بانداز گشود غنچه آهی می توان کردن
[B][M1]
نه این عالم حجاب او را نه آن عالم نقاب او را
[M2]
اگر تاب نظر داری نگاهی میتوان کردن
[B][M1]
« تو در زیر درختان همچو طفلان آشیان بینی»
[M2]
به پرواز آکه صید مهر و ماهی میتوان کردن
[A]
[B][M1]
کشیدی باده ها در صحبت بیگانه پی در پی
[M2]
بنور دیگران افروختی پیمانه پی در پی
[B][M1]
ز دست ساقی خاور دو جام ارغوان در کش
[M2]
که از خاک تو خیزد نالهٔ مستانه پی در پی
[B][M1]
دلی کو از تب و تاب تمنا آشنا گردد
[M2]
زند بر شعله خود را صورت پروانه پی در پی 
[B][M1]
ز اشک صبحگاهی زندگی را برگ و ساز آور
[M2]
شود کشت تو ویران تا نریزی دانه پی در پی
[B][M1]
بگردان جام و از هنگامه افرنگ کمتر گوی
[M2]
هزاران کاروان بگذشت ازین ویرانه پی در پی
[A]
[B][M1]
عشق اندر جستجو افتاد آدم حاصل است
[M2]
جلوهٔ او آشکار از پردهٔ آب و گل است
[B][M1]
آفتاب و ماه و انجم میتوان دادن ز دست
[M2]
در بهای آن کف خاکی که دارای دل است
[A]
[B][M1]
بیا که خاوریان نقش تازه ئی بستند
[M2]
دگر مرو بطواف بتی که بشکستند
[B][M1]
چه جلوه ایست که دلها بلذت نگهی
[M2]
ز خاک راه مثال شراره بر جستند
[B][M1]
کجاست منزل تورانیان شهر آشوب
[M2]
که سینه های خود از تیزی نفس خستند
[B][M1]
تو هم بذوق خودی رس که صاحبان طریق
[M2]
بریده از همه عالم بخویش پیوستند
[B][M1]
بچشم مرده دلان کائنات زندانی است
[M2]
دو جام باده کشیدند و از جهان رستند
[B][M1]
غلام همت بیدار آن سوارانم
[M2]
ستاره را به سنان سفته در گره بستند
[B][M1]
فرشته را دگر آن فرصت سجود کجاست
[M2]
که نوریان بتماشای خاکیان مستند
[A]
[B][M1]
عشق را نازم که بودش را غم نابود نی
[M2]
کفر او زنار دار حاضر و موجود نی
[B][M1]
عشق اگر فرمان دهد از جان شیرین هم گذر
[M2]
عشق محبوب است و مقصود است و جان مقصود نی
[B][M1]
کافری را پخته تر سازدشکست سومنات
[M2]
گرمی بتخانه بی هنگامهٔ محمود نی
[B][M1]
مسجد و میخانه و دیر و کلیسا و کنشت
[M2]
صد فسون از بهر دل بستند و دل خوشنود نی
[B][M1]
نغمه پردازی ز جوی کوهسار آموختم
[M2]
در گلستان بوده ام یک ناله درد آلود نی
[B][M1]
پیش من آئی دم سردی دل گرمی بیار
[M2]
جنبش اندر تست اندر نغمهٔ داوود نی
[B][M1]
عیب من کم جوی و از جامم عیار خویش گیر
[M2]
لذت تلخاب من بی جان غم فرسود نی
[A]
[B][M1]
بر دل بیتاب من ساقی می نابی زند
[M2]
کیمیا ساز است و اکسیری بسیمابی زند
[B][M1]
من ندانم نور یا نار است اندر سینه ام
[M2]
این قدر دانم بیاض او به مهتابی زند
[B][M1]
بر دل من فطرت خاموش می آرد هجوم
[M2]
ساز از ذوق نوا خود را به مضرابی زند
[B][M1]
غم مخور نادان که گردون در بیابان کم آب
[M2]
چشمه ها دارد که شبخونی به سیلابی زند
[B][M1]
ایکه نوشم خورده ئی از تیزی نیشم مرنج
[M2]
نیش هم باید که آدم را رگ خوابی زند
[A]
[B][M1]
فروغ خاکیان از نوریان افزون شود روزی
[M2]
زمین از کوکب تقدیر ما گردون شود روزی
[B][M1]
خیال ما که او را پرورش دادند طوفانها
[M2]
ز گرداب سپهر نیلگون بیرون شود روزی
[B][M1]
یکی در معنی آدم نگر از من چه می پرسی
[M2]
هنوز اندر طبیعت می خلد موزون شود روزی
[B][M1]
چنان موزون شود این پیش پا افتاده مضمونی
[M2]
که یزدان را دل از تأثیر او پر خون شود روزی
[A]
[B][M1]
ز رسم و راه شریعت نکرده ام تحقیق
[M2]
جز اینکه منکر عشق است کافر و زندیق
[B][M1]
مقام آدم خاکی نهاد دریا بند
[M2]
مسافران حرم را خدا دهد توفیق
[B][M1]
من از طریق نپرسم ، رفیق می جویم
[M2]
که گفته اند نخستین رفیق و باز طریق
[B][M1]
کند تلافی ذوق آنچنان حکیم فرنگ
[M2]
فروغ باده فزون تر کند بجام عقیق
[B][M1]
هزار بار نکو تر متاع بی بصری
[M2]
ز دانشی که دل او را نمی کند تصدیق
[B][M1]
به پیچ و تاب خرد گرچه لذت دگر است
[M2]
یقین ساده دلان به ز نکته های دقیق
[B][M1]
کلام و فلسفه از لوح دل فروشستم
[M2]
ضمیر خویش گشادم به نشتر تحقیق 
[B][M1]
ز آستانهٔ سلطان کناره می گیرم
[M2]
نه کافرم که پرستم خدای بی توفیق
[A]
[B][M1]
از همه کس کناره گیر صحبت آشنا طلب
[M2]
هم ز خدا خودی طلب هم ز خودی خدا طلب
[B][M1]
از خلش کرشمه ئی کار نمی شود تمام
[M2]
عقل و دل و نگاه را جلوه جدا جدا طلب
[B][M1]
عشق بسر کشیدن است شیشه کائنات را
[M2]
جام جهان نما مجو دست جهان گشا طلب
[B][M1]
راهروانبرهنه پا راه تمام خار زار
[M2]
تا به مقام خود رسی راحله از رضا طلب
[B][M1]
چون بکمال میرسد فقر دلیل خسروی است
[M2]
مسند کیقباد را در ته بوریا طلب
[B][M1]
پیش نگر که زندگی راه بعالمی
[M2]
از سر آنچه بود و رفت در گذر انتها طلب
[B][M1]
ضربت روزگار اگر ناله چو نی دهد تو را
[M2]
بادهٔ من ز کف بنه چاره ز مومیا طلب
[A]
[B][M1]
بینی جهان را خود را نبینی
[M2]
تا چند نادان غافل نشینی
[B][M1]
نور قدیمی شب را بر افروز
[M2]
دست کلیمی در آستینی
[B][M1]
بیرون قدم نه از دور آفاق
[M2]
تو پیش ازینی تو بیش ازینی
[B][M1]
از مرگ ترسی ای زنده جاوید؟
[M2]
مرگ است صیدی تو در کمینی
[B][M1]
جانی که بخشد دیگر نگیرند
[M2]
آدم بمیرد از بی یقینی
[B][M1]
صورت گری را از من بیاموز
[M2]
شاید که خود را باز آفرینی
[A]
[B][M1]
من هیچ نمی ترسم از حادثهٔ شب ها
[M2]
شبها که سحر گردد از گردش کوکب ها
[B][M1]
نشناخت مقام خویش افتاد بدام خویش
[M2]
عشقی که نمودی خواست از شورش یارب ها
[B][M1]
آهی که ز دل خیزد از بهر جگر سوزی است
[M2]
در سینه شکن او را آلوده مکن لب ها
[B][M1]
در میکده باقی نیست از ساقی فطرت خواه
[M2]
آن می که نمی گنجد در شیشهٔ مشرب ها
[B][M1]
آسوده نمی گردد آندل که گسست از دوست
[M2]
با قرأت مسجد ها با دانش مکتب ها
[A]
[B][M1]
تو کیستی ز کجائی که آسمان کبود
[M2]
هزار چشم براه تو از ستاره گشود
[B][M1]
چه کویمت که چه بودی چه کرده ئی چه شدی
[M2]
که خون کند جگرم را ایازی محمود
[B][M1]
تو آن نئی که مصلی ز کهکشان میکرد
[M2]
شراب صوفی و شاعر تر از خویش ربود
[B][M1]
فرنگ اگرچه ز افکار تو گره بگشاد
[M2]
به جرعه دگری نشئه ترا افزود
[B][M1]
سخن ز نامه و میزان دراز تر گفتی
[M2]
به حیرتم که نبینی قیامت موجود
[B][M1]
خوشا کسی که حرم را درون سینه شناخت
[M2]
دمی تپید و گذشت از مقام گفت و شنود
[B][M1]
از آن بمکتب و میخانه اعتبارم نیست
[M2]
که سجده ئی نبرم بر در جبین فرسود
[A]
[B][M1]
دیار شوق که درد آشناست خاک آنجا
[M2]
به ذره ذره توان دیده جان پاک آنجا
[B][M1]
می مغانه ز مغ زادگان نمی گیرند
[M2]
نگاه می شکند شیشه های تاک آنجا
[B][M1]
به ضبط جوش جنون کوش در مقام نیاز
[M2]
بهوش باش و مرو با قبای چاک آنجا
[A]
[B][M1]
می دیرینه و معشوق جوان چیزی نیست
[M2]
پیش صاحب نظران حور و جنان چیزی نیست
[B][M1]
هرچه از محکم و پاینده شناسی گذرد
[M2]
کوه و صحرا و بر و بحر و کران چیزی نیست
[B][M1]
دانش مغربیان فلسفهٔ مشرقیان
[M2]
همه بتخانه و در طوف بتان چیزی نیست
[B][M1]
از خود اندیش و ازین بادیه ترسان مگذر
[M2]
که تو هستی و وجود دو جهان چیزی نیست
[B][M1]
در طریقی که بنوک مژه کاویدم من
[M2]
منزل و قافله و ریگ روان چیزی نیست
[A]
[B][M1]
قلندران که به تسخیر آب و گل کوشند
[M2]
ز شاه باج ستانند و خرقه می پوشند
[B][M1]
به جلوت اند و کمندی به مهر و مه پیچند
[M2]
به خلوت اند و زمان و مکان در آغوشند
[B][M1]
بروز بزم سراپا چو پرنیان و حریر
[M2]
بروز رزم خود آگاه و تن فراموشند
[B][M1]
نظام تازه بچرخ دو رنگ می بخشند
[M2]
ستاره های کهن را جنازه بر دوشند
[B][M1]
زمانه از رخ فردا گشود بند نقاب
[M2]
معاشران همه سر مست بادهٔ دوشند
[B][M1]
بلب رسید مرا آن سخن که نتوان گفت
[M2]
بحیرتم که فقیهان شهر خاموشند
[A]
[B][M1]
دو دسته تیغم و گردون برهنه ساخت مرا
[M2]
فسان کشیده بروی زمانه آخت مرا
[B][M1]
من آن جهان خیالم که فطرت ازلی
[M2]
جهان بلبل و گل را شکست و ساخت مرا
[B][M1]
می جوان که به پیمانه تو می ریزم
[M2]
ز راوقی است که جام و سبو گداخت مرا
[B][M1]
نفس به سینه گدازم که طایر حرمم
[M2]
توان ز گرمی آواز من شناخت مرا
[B][M1]
شکست کشتی ادراک مرشدان کهن
[M2]
خوشا کسی که به دریا سفینه ساخت مرا
[A]
[B][M1]
مثل شرر ذره را تن به تپیدن دهم
[M2]
تن به تپیدن دهم بال پریدن دهم
[B][M1]
سوز نوایم نگر ریزهٔ الماس را
[M2]
قطرهٔ شبنم کنم خوی چکیدن دهم
[B][M1]
چون ز مقام نمود نغمهٔ شیرین زنم
[M2]
نیم شبان صبح را میل دمیدن دهم
[B][M1]
یوسف گم گشته را باز گشودم نقاب
[M2]
تا به تنک مایگان ذوق خریدن دهم
[B][M1]
عشق شکیب آزما خاک ز خود رفته را
[M2]
چشم تری داد و من لذت دیدن دهم
[A]
[B][M1]
خودی را مردم آمیزی دلیل نارسائی ها
[M2]
تو ای درد آشنا بیگانه شو از آشنائی ها
[B][M1]
بدرگاه سلاطین تا کجا این چهره سائی ها
[M2]
بیاموز از خدای خویش ناز کبریائی ها
[B][M1]
محبت از جوانمردی بجائی میرسد روزی
[M2]
که افتد از نگاهش کاروبار دلربائی ها
[B][M1]
چنان پیش حریم او کشیدم نغمهٔ دردی
[M2]
که دادم محرمان را لذت سوز جدائی ها
[B][M1]
از آن بر خویش می بالم که چشم مشتری کور است
[M2]
متاع عشق نافرسوده ماند از کم روائی ها
[B][M1]
بیا بر لاله پا کوبیم و بیباکانه می نوشیم
[M2]
که عاشق را بحل کردند خون پارسائی ها
[B][M1]
برون آ از مسلمانان گریز اندر مسلمانی
[M2]
مسلمانان روا دارند کافر ماجرائی ها
[A]
[B][M1]
چون چراغ لاله سوزم در خیابان شما
[M2]
ای جوانان عجم جان من و جان شما
[B][M1]
غوطه ها زد در ضمیر زندگی اندیشه ام
[M2]
تا بدست آورده ام افکار پنهان شما
[B][M1]
مهر و مه دیدم نگاهم برتر از پروین گذشت
[M2]
ریختم طرح حرم در کافرستان شما
[B][M1]
تا سنانش تیز تر گردد فرو پیچیدمش
[M2]
شعله ئی آشفته بود اندر بیابان شما
[B][M1]
فکر رنگینم کند نذر تهی دستان شرق
[M2]
پارهٔ لعلی که دارم از بدخشان شما
[B][M1]
میرسد مردی که زنجیر غلامان بشکند
[M2]
دیده ام از روزن دیوار زندان شما
[B][M1]
حلقه گرد من زنید ای پیکران آب و گل
[M2]
آتشی در سینه دارم از نیاکان شما
[A]
[B][M1]
دم مرا صفت باد فرودین کردند
[M2]
گیاه را ز سرشکم چو یاسمین کردند
[B][M1]
نمود لالهٔ صحرا نشین ز خونابم
[M2]
چنانکه بادهٔ لعلی به ساتگین کردند
[B][M1]
بلند بال چنانم که بر سپهر برین
[M2]
هزار بار مرا نوریان کمین کردند
[B][M1]
فروغ آدم خاکی ز تازه کاریهاست
[M2]
مه و ستاره کنند آنچه پیش ازین کردند
[B][M1]
چراغ خویش بر افروختم که دست کلیم
[M2]
درین زمانه نهان زیر آستین کردند
[B][M1]
در آبسجده و یاری ز خسروان مطلب
[M2]
که روز فقر نیاکان ما چنین کردند
[A]
[B][M1]
گذر از آنکه ندیدست و جز خبر ندهد
[M2]
سخن دراز کند لذت نظر ندهد
[B][M1]
شنیده ام سخن شاعر و فقیه و حکیم
[M2]
اگرچه نخل بلند است برگ و بر ندهد
[B][M1]
تجلئی که برو پیر دیر می نازد
[M2]
هزار شب دهد و تاب یک سحر ندهد
[B][M1]
هم از خدا گله دارم که بر زبان نرسد
[M2]
متاع دل برد و یوسفی به بر ندهد
[B][M1]
نه در حرم نه به بتخانه یابم آن ساقی
[M2]
که شعله شعله ببخشد شرر شرر ندهد
[A]
[B][M1]
در این صحرا گذر افتاد شاید کاروانی را
[M2]
پس از مدت شنیدم نغمه های ساربانی را
[B][M1]
اگر یک یوسف از زندان فرعونی برون آید
[M2]
بغارت میتوان دادن متاع کاروانی را
[A]
[B][M1]
ترا نادان امید غمگساریها ز افرنگ است
[M2]
دل شاهین نسوزد بهر آن مرغی که در چنگ است
[B][M1]
پشیمان شو اگر لعلی ز میراث پدر خواهی
[M2]
کجا عیش برون آوردن لعلی که در سنگ است
[B][M1]
سخن از بود و نابود جهان با من چه میگوئی
[M2]
من این دانم که من هستم ندانم این چه نیرنگ است
[B][M1]
درین میخانه هر مینا ز بیم محتسب لرزد
[M2]
مگر یک شیشهٔ عاشق که از وی لرزه بر سنگ است
[B][M1]
خودی را پرده میگوئی بگو من با تو این گویم
[M2]
مزن این پرده را چاکی که دامان نگه تنگ است
[B][M1]
کهن شاخی که زیر سایه او پر بر آوردیی
[M2]
چو برگش ریخت از وی آشیان برداشتن ننگ است
[B][M1]
غزل آن گو که فطرت ساز خود را پرده گرداند
[M2]
چه آید زان غزل خوانی که با فطرت هماهنگ است
[A]
[B][M1]
بگذر از خاور و افسونی افرنگ مشو
[M2]
که نیرزد به جوی اینهمه دیرینه و نو
[B][M1]
چون پرکاه که در رهگذر باد افتاد
[M2]
رفت اسکندر و دارا و قباد و خسرو
[B][M1]
زندگی انجمن آرا و نگهدار خود است
[M2]
ایکه در قافله ئی بی همه شو با همه رو
[B][M1]
تو فروزنده تر از مهر منیر آمده ئی
[M2]
آنچنان زی که بهر ذره رسانی پرتو
[B][M1]
آن نگینی که تو با اهرمنان باخته ئی
[M2]
هم به جبریل امینی نتوان کرد گرو
[B][M1]
از تنک جامی ما میکده رسوا گردید
[M2]
شیشه ئی گیر و حکیمانه بیاشام و برو
[A]
[B][M1]
جهان رنگ و بو پیدا تو میگوئی که راز است این
[M2]
یکی خود را بتارش زن که تو مضراب و ساز است این
[B][M1]
نگاه جلوه بدمست از صفای جلوه می لغزد
[M2]
تو میگوئی حجابست این نقابست این مجاز است این
[B][M1]
بیا در کش طناب پرده های نیلگونش را
[M2]
که مثل شعله عریان بر نگاه پاکباز است این
[B][M1]
مرا این خاکدان من ز فردوس برین خوشتر
[M2]
مقام ذوق و شوقست این حریم سوز و ساز است این
[B][M1]
زمانی گم کنم خود را زمانی گم کنم او را
[M2]
زمانی هر دو را یابم چه رازست این چه رازست این
[A]
[B][M1]
از داغ فراق او در دل چمنی دارم
[M2]
ای لالهٔ صحرائی با تو سخنی دارم
[B][M1]
این آه جگر سوزی در خلوت صحرا به
[M2]
لیکن چکنم کاری با انجمنی دارم
[A]
[B][M1]به نگاه آشنائی چو درون لاله دیدم
[M2]همه ذوق و شوق دیدم همه آه و ناله دیدم
[B][M1]به بلند و پست عالم تپش حیات پیدا
[M2]چه دمن چه تل چه صحرا رم این غزاله دیدم
[B2]نه به ماست زندگانی نه ز ما ست زندگانی
همه جاست زندگانی ز کجا ست زندگانی
[A]
[B][M1]
این هم جهانی آن هم جهانی
[M2]
این بیکرانی آن بیکرانی
[B][M1]
هر دو خیالی هر دو گمانی
[M2]
از شعلهٔ من موج دخانی
[B][M1]
این یک دو آنی آن یک دو آنی
[M2]
من جاودانی من جاودانی
[B][M1]
این کم عیاری آن کم عیاری
[M2]
من پاک جانی نقد روانی
[B][M1]
اینجا مقامی آنجا مقامی
[M2]
اینجا زمانی آنجا زمانی
[B][M1]
اینجا چه کارم آنجا چه کارم
[M2]
آهی فغانی آهی فغانی
[B][M1]
این رهزن من آن رهزن من
[M2]
اینجا زیانی آنجا زیانی
[B][M1]
هر دو فروزم هر دو بسوزم
[M2]
این آشیانی آن آشیانی
[A]
[B][M1]
بهار آمد نگه می غلطد اندر آتش لاله
[M2]
هزاران ناله خیزد از دل پرکاله پرکاله
[B][M1]
فشان یک جرعه بر خاک چمن از بادهٔ لعلی
[M2]
که از بیم خزان بیگانه روید نرگس و لاله
[B][M1]
جهان رنگ و بو دانی ولی دل چیست میدانی
[M2]
مهی کز حلقهٔ آفاق سازد گرد خود هاله
[A]
[B][M1]
صورت گری که پیکر روز و شب آفرید
[M2]
از نقش این و آن بتماشای خود رسید
[B][M1]
صوفی! برون ز بنگه تاریک پا بنه
[M2]
فطرت متاع خویش به سوداگری کشید
[B][M1]
صبح و ستاره و شفق و ماه و آفتاب
[M2]
بی پرده جلوه ها به نگاهی توان خرید
[A]
[B][M1]
باز این عالم دیرینه جوان می بایست
[M2]
برگ کاهش صفت کوه گران می بایست
[B][M1]
کف خاکی که نگاه همه بین پیدا کرد
[M2]
در ضمیرش جگر آلوده فغان می بایست
[B][M1]
این مه و مهر کهن راه بجائی نبرند
[M2]
انجم تازه به تعمیر جهان می بایست
[B][M1]
هر نگاری که مرا پیش نظر می آید
[M2]
خوش نگاریست ولی خوشتر از آن می بایست
[B][M1]
گفت یزدان که چنین است و دگر هیچ مگو
[M2]
گفت آدم که چنین است چنان می بایست
[A]
[B][M1]
لاله این گلستان داغ تمنائی نداشت
[M2]
نرگس طناز او چشم تماشائی نداشت
[B][M1]
خاک را موج نفس بود و دلی پیدا نبود
[M2]
زندگانی کاروانی بود و کالائی نداشت
[B][M1]
روزگار از های و هوی میکشان بیگانه ئی
[M2]
باده در میناش بود و باده پیمائی نداشت
[B][M1]
برق سینا شکوه سنج از بی زبانیهای شوق
[M2]
هیچکس در وادی ایمن تقاضائی نداشت
[B][M1]
عشق از فریاد ما هنگامه ها تعمیر کرد
[M2]
ورنه این بزم خموشان هیچ غوغائی نداشت
[A]
[B][M1]
هنگامه را که بست درین دیر دیر پای
[M2]
زناریان او همه نالنده همچو نای
[B][M1]
در ’بنگه فقیر و به کاشانهٔ امیر
[M2]
غمها که پشت را به جوانی کند دو تای
[B][M1]
درمان کجا که درد بدرمان فزون شود
[M2]
دانش تمام حیله و نیرنگ و سیمیای
[B][M1]
بی زور سیل کشتی آدم نمی رود
[M2]
هر دل هزار عربده دارد به ناخدای
[B][M1]
از من حکایت سفر زندگی مپرس
[M2]
در ساختم بدرد و گذشتم غزل سرای
[B][M1]
آمیختم نفس به نسیم سحر گهی
[M2]
گشتم درین چمن به گلان نانهاده پای
[B][M1]
از کاخ و کو جدا و پریشان بکاخ و کوی
[M2]
کردم بچشم ماه تماشای این سرای
[A]
[B][M1]
ای لاله ای چراغ کهستان و باغ و راغ
[M2]
در من نگر که میدهم از زندگی سراغ
[B][M1]
ما رنگ شوخ و بوی پریشیده نیستیم
[M2]
مائیم آنچه می رود اندر دل و دماغ
[B][M1]
مستی ز باده میرسد و از ایاغ نیست
[M2]
هر چند باده را نتوان خورد بی ایاغ
[B][M1]
داغی به سینه سوز که اندر شب وجود
[M2]
خود را شناختن نتوان جز به این چراغ
[B][M1]
ای موج شعله سینه بباد صبا گشای
[M2]
شبنم مجو که میدهد از سوختن فراغ
[A]
[B][M1]
من بندهٔ آزادم عشق است امام من
[M2]
عشق است امام من عقل است غلام من
[B][M1]
هنگامهٔ این محفل از گردش جام من
[M2]
این کوکب شام من این ماه تمام من
[B][M1]
جان در عدم آسودهٔ بی ذوق تمنا بود
[M2]
مستانه نوا ها زد در حلقه دام من
[B][M1]
ای عالم رنگ و بو این صحبت ما تا چند
[M2]
مرگست دوام تو عشق است دوام من
[B][M1]
پیدا به ضمیرم او پنهان به ضمیرم او
[M2]
این است مقام او دریاب مقام من
[A]
[B][M1]
کم سخن غنچه که در پردهٔ دل رازی داشت
[M2]
در هجوم گل و ریحان غم دم سازی داشت
[B][M1]
محرمی خواست ز مرغ چمن و باد بهار
[M2]
تکیه بر صحبت آن کرد که پروازی داشت
[A]
[B][M1]
خود را کنم سجودی ، دیر و حرم نمانده
[M2]
این در عرب نمانده آن در عجم نمانده
[B][M1]
در برگ لاله و گل آن رنگ و نم نمانده
[M2]
در ناله های مرغان آن زیر و بم نمانده
[B][M1]
در کارگاه گیتی نقش نوی نبینم
[M2]
شاید که نقش دیگر اندر عدم نمانده
[B][M1]
سیاره های گردون بی ذوق انقلابی
[M2]
شاید که روز و شب را توفیق رم نمانده
[B][M1]
بی منزل آرمیدند پا از طلب کشیدند
[M2]
شاید که خاکیان را در سینه دم نمانده
[B][M1]
یا در بیاض امکان یکبرگ ساده ئی نیست
[M2]
یا خامهٔ قضا را تاب رقم نمانده
[A]
[B][M1]
به سواد دیدهٔ تو نظر آفریده ام من
[M2]
به ضمیر تو جهانی دگر آفریده ام من
[B][M1]
همه خاوران بخوابی که نهان ز چشم انجم
[M2]
به سرود زندگانی سحر آفریده ام من
[A]
[B][M1]
ز جان خاور آن سوز کهن رفت

[M2]
دمش واماند و جان او ز تن رفت

[B][M1]
چو تصویری که بی تار نفس زیست

[M2]
نمی داند که ذوق زندگی چیست

[B][M1]
دلش از مدعا بیگانه گردید

[M2]
نی او از نوا بیگانه گردید

[B][M1]
به طرز دیگر از مقصود گفتم

[M2]
جواب نامهٔ محمود گفتم

[B][M1]
ز عهد شیخ تا این روزگاری

[M2]
نزد مردی بجان ما شراری

[B][M1]
کفن در بر بخاکی آرمیدیم

[M2]
ولی یک فتنهٔ محشر ندیدیم

[B][M1]
گذشت از پیش آن دانای تبریز

[M2]
قیامتها که رست از کشت چنگیز

[B][M1]
نگاهم انقلابی دیگری دید

[M2]
طلوع آفتابی دیگری دید

[B][M1]
گشودم از رخ معنی نقابی

[M2]
بدست ذره دادم آفتابی

[B][M1]
نپنداری که من بی باده مستم

[M2]
مثال شاعران افسانه بستم

[B][M1]
نبینی خیر از آن مرد فرو دست

[M2]
که بر من تهمت شعر و سخن بست

[B][M1]
بکوی دلبران کاری ندارم

[M2]
دل زاری غم یاری ندارم

[B][M1]
نه خاک من غبار رهگذاری

[M2]
نه در خاکم دل بی اختیاری

[B][M1]
به جبریل امین همداستانم

[M2]
رقیب و قاصد و دربان ندانم

[B][M1]
مرا با فقر سامان کلیم است

[M2]
فر شاهنشهی زیر گلیم است

[B][M1]
اگر خاکم به صحرائی نگنجم

[M2]
اگر آبم به دریائی نگنجم

[B][M1]
دل سنگ از زجاج من بلرزد

[M2]
یم افکار من ساحل نورزد

[B][M1]
نهان تقدیر ها در پردهٔ من

[M2]
قیامت ها بغل پروردهٔ من

[B][M1]
دمی در خویشتن خلوت گزیدم

[M2]
جهانی لازوالی آفریدم

[B][M1]
«مرا زین شاعری خود عار ناید

[M2]
که در صد قرن یک عطار ناید» 

[B][M1]
بجانم رزم مرگ و زندگانی است

[M2]
نگاهم بر حیات جاودانی است

[B][M1]
ز جان خاک ترا بیگانه دیدم

[M2]
به اندام تو جان خود دمیدم

[B][M1]
از آن ناری که دارم داغ داغم

[M2]
شب خود را بیفروز از چراغم

[B][M1]
بخاک من دلی چون دانه کشتند

[M2]
به لوح من خط دیگر نوشتند

[B][M1]
مرا ذوق خودی چون انگبین است

[M2]
چه گویم واردات من همین است

[B][M1]
نخستین کیف او را آزمودم

[M2]
دگر بر خاوران قسمت نمودم

[B][M1]
اگر این نامه را جبریل خواند

[M2]
چو گرد آن نور ناب از خود فشاند

[B][M1]
بنالد از مقام و منزل خویش

[M2]
به یزدان گوید از حال دل خویش

[B][M1]
تجلی را چنان عریان نخواهم

[M2]
نخواهم جز غم پنهان نخواهم

[B][M1]
گذشم از وصال جاودانی

[M2]
که بینم لذت آه و فغانی

[B][M1]
مرا ناز و نیاز آدمی ده

[M2]
به جان من گداز آدمی ده

[B2]
سؤال اول 

[B][M1]
نخست از فکر خویشم در تحیر

[M2]
چه چیز است آنکه گویندش تفکر

[B][M1]
کدامین فکر ما را شرط راه است

[M2]
چرا گه طاعت و گاهی گناه است

[B2]
جواب 

[B][M1]
درون سینهٔ آدم چه نور است

[M2]
چه نور است این که غیب او حضور است

[B][M1]
من او را ثابت سیار دیدم

[M2]
من او را نور دیدم نار دیدم

[B][M1]
گهی نازش ز برهان و دلیل است

[M2]
گهی نورش ز جان جبرئیل است

[B][M1]
چه نوری جان فروزی سینه تابی

[M2]
نیرزد با شعاعش آفتابی

[B][M1]
بخاک آلوده و پاک از مکان است

[M2]
به بند روز و شب پاک از زمان است

[B][M1]
شمار روزگارش از نفس نیست

[M2]
چنین جوینده و یابنده کس نیست

[B][M1]
گهی وامانده و ساحل مقامش

[M2]
گهی دریای بی پایان بجامش

[B][M1]
همین دریا همین چوب کلیم است

[M2]
که از وی سینه دریا دو نیم است

[B][M1]
غزالی مرغزارش آسمانی

[M2]
خورد آبی ز جوی کهکشانی

[B][M1]
زمین و آسمان او را مقامی

[M2]
میان کاروان تنها خرامی

[B][M1]
ز احوالش جهان ظلمت و نور

[M2]
صدای صور و مرگ و جنت و حور

[B][M1]
ازو ابلیس و آدم را نمودی

[M2]
ازو ابلیس و آدم را گشودی

[B][M1]
نگه از جلوهٔ او ناشکیب است

[M2]
تجلی های او یزدان فریب است

[B][M1]
به چشمی خلوت خود را ببیند

[M2]
به چشمی جلوت خود را ببیند

[B][M1]
اگر یک چشم بر بندد گناهی است

[M2]
اگر با هر دو بیند شرط راهی است

[B][M1]
ز جوی خویش بحری آفریند

[M2]
گهر گردد به قعر خود نشیند

[B][M1]
همان دم صورت دیگر پذیرد

[M2]
شود غواص و خود را باز گیرد

[B][M1]
درو هنگامه های بی خروش است

[M2]
درو رنگ و صدا بی چشم و گوش است

[B][M1]
درون شیشهٔ او روزگار است

[M2]
ولی بر ما بتدریج آشکار است

[B][M1]
حیات از وی بر اندازد کمندی

[M2]
شود صیاد هر پست و بلندی

[B][M1]
ازو خود را به بند خود در آرد

[M2]
گلوی ماسوا را هم فشارد

[B][M1]
دو عالم می شود روزی شکارش

[M2]
فتد اندر کمند تابدارش

[B][M1]
اگر این هر دو عالم را بگیری

[M2]
همه آفاق میرد ، تو نمیری

[B][M1]
منه پا در بیابان طلب سست

[M2]
نخستین گیر آن عالم که در تست

[B][M1]
اگر زیری ز خود گیری زبر شو

[M2]
خدا خواهی بخود نزدیک تر شو

[B][M1]
به تسخیر خود افتادی اگر طاق

[M2]
ترا آسان شود تسخیر آفاق

[B][M1]
خنک روزی که گیری این جهان را

[M2]
شکافی سینه نه آسمان را

[B][M1]
گذارد ماه پیش تو سجودی

[M2]
برو پیچی کمند از موج دودی

[B][M1]
درین دیر کهن آزاد باشی

[M2]
بتان را بر مراد خود تراشی

[B][M1]
بکف بردن جهان چار سو را

[M2]
مقام نور و صوت و رنگ و بو را

[B][M1]
فزونش کم کم او بیش کردن

[M2]
دگرگون بر مراد خویش کردن

[B][M1]
به رنج و راحت او دل نبستن

[M2]
طلسم نه سپهر او شکستن

[B][M1]
فرورفتن چو پیکان در ضمیرش

[M2]
ندادن گندم خود با شعیرش

[B][M1]
شکوه خسروی این است این است

[M2]
همین ملک است کو توام بدین است

[B2]
سؤال دوم 

[B][M1]
چه بحر است این که علمش ساحل آمد

[M2]
ز قعر او چه گوهر حاصل آمد

[B2]
جواب 

[B][M1]
حیات پر نفس بحر روانی

[M2]
شعور آگهی او را کرانی

[B][M1]
چه دریائی که ژرف و موج داراست

[M2]
هزاران کوه و صحرا بر کنار است

[B][M1]
مپرس از موجهای بیقرارش

[M2]
که هر موجش برون جست از کنارش

[B][M1]
گذشت از بحر و صحرا را نمی داد

[M2]
نگه را لذت کیف و کمی داد

[B][M1]
هر آن چیزی که آید در حضورش

[M2]
منور گردد از فیض شعورش

[B][M1]
بخلوت مست و صحبت ناپذیر است

[M2]
ولی هر شی ز نورش مستنیر است

[B][M1]
نخستین می نماید مستنیرش

[M2]
کند آخر به آئینی اسیرش

[B][M1]
شعورش با جهان نزدیک تر کرد

[M2]
جهان او را ز راز او خبر کرد

[B][M1]
خرد بند نقاب از رخ گشودش

[M2]
ولیکن نطق عریان تر نمودش

[B][M1]
نگنجد اندرین دیر مکافات

[M2]
جهان او را مقامی از مقامات 

[B][M1]
برون از خویش می بینی جهانرا

[M2]
در و دشت و یم و صحرا و کان را

[B][M1]
جهان رنگ و بو گلدستهٔ ما

[M2]
ز ما آزاد و هم وابستهٔ ما

[B][M1]
خودی او را بیک تار نگه بست

[M2]
زمین و آسمان و مهر و مه بست

[B][M1]
دل ما را به او پوشیده راهی است

[M2]
که هر موجود ممنون نگاهی است

[B][M1]
گر او را کس نبیند زار گردد

[M2]
اگر بیند ، یم و کهسار گردد

[B][M1]
جهان را فربهی از دیدن ما

[M2]
نهالش رسته از بالیدن ما

[B][M1]
حدیث ناظر و منظور رازی است

[M2]
دل هر ذره در عرض نیازی است

[B2]
ق

[B][M1]
تو ای شاهد مرا مشهود گردان

[M2]
ز فیض یک نظر موجود گردان

[B][M1]
کمال ذات شی موجود بودن

[M2]
برای شاهدی مشهود بودن

[B][M1]
زوالش در حضور ما نبودن

[M2]
منور از شعور ما نبودن

[B][M1]
جهان غیر از تجلی های ما نیست

[M2]
که بی ما جلوهٔ نور و صدا نیست

[B][M1]
تو هم از صحبتش یاری طلب کن

[M2]
نگه را از خم و پیچش ادب کن

[B][M1]
«یقین میدان که شیران شکاری

[M2]
درین ره خواستند از مور یاری» 

[B][M1]
بیاری های او از خود خبر گیر

[M2]
تو جبریل امینی بال و پر گیر

[B][M1]
به بسیاری گشا چشم خرد را

[M2]
که دریابی تماشای احد را

[B][M1]
نصیبب خود ز بوی پیرهن گیر

[M2]
به کنعان نکهت از مصر و یمن گیر

[B][M1]
خودی صیاد و نخچیرش مه و مهر

[M2]
اسیر بند تدبیرش مه و مهر

[B][M1]
چو آتش خویش را اندر جهان زن

[M2]
شبیخون بر مکان و لامکان زن

[B2]
سؤال سوم 

[B][M1]
وصال ممکن و واجب بهم چیست؟

[M2]
حدیث قرب و بعد و بیش و کم چیست؟

[B2]
جواب 

[B][M1]
سه پهلو این جهان چون و چند است

[M2]
خرد کیف و کم او را کمند است

[B][M1]
جهان طوسی و اقلیدس است این

[M2]
پی عقل زمین فرسا بس است این

[B][M1]
زمانش هم مکانش اعتباری است

[M2]
زمین و آسمانش اعتباری است

[B][M1]
کمان را زه کن و آماج دریاب

[M2]
ز حرفم نکتهٔ معراج دریاب

[B][M1]
مجو مطلق درین دیر مکافات

[M2]
که مطلق نیست جز نورالسموات

[B][M1]
حقیقت لازوال و لامکان است

[M2]
مگو دیگر که عالم بیکران است

[B][M1]
کران او درون است و برون نیست

[M2]
درونش پست ، بالا کم فزون نیست

[B][M1]
درونش خالی از بالا و زیر است

[M2]
ولی بیرون او وسعت پذیر است

[B][M1]
ابد را عقل ما ناسازگار است

[M2]
«یکی» از گیر و دار او هزار است

[B][M1]
چو لنگ است او سکون را دوست دارد

[M2]
نبیند مغز و دل بر پوست دارد

[B][M1]
حقیقت را چو ما صد پاره کردیم

[M2]
تمیز ثابت و سیاره کردیم

[B][M1]
خرد در لامکان طرح مکان بست

[M2]
چو زناری زمان را بر میان بست

[B][M1]
زمان را در ضمیر خود ندیدم

[M2]
مه و سال و شب و روز آفریدم

[B][M1]
مه و سالت نمی ارزد بیک جو

[M2]
بحرف «کم لبثتم» غوطه زن شو

[B][M1]
بخود رس از سر هنگامه بر خیز

[M2]
تو خود را در ضمیر خود فرو ریز

[B][M1]
تن و جان را دو تا گفتن کلام است

[M2]
تن و جان را دو تا دیدن حرام است

[B][M1]
بجان پوشیده رمز کائنات است

[M2]
بدن خالی ز احوال حیات است

[B][M1]
عروس معنی از صورت حنا بست

[M2]
نمود خویش را پیرایه ها بست

[B][M1]
حقیقت روی خود را پرده باف است

[M2]
که او را لذتی در انکشاف است

[B][M1]
بدن را تا فرنگ از جان جدا دید

[M2]
نگاهش ملک و دین را هم دو تا دید

[B][M1]
کلیسا سبحهٔ پطرس شمارد

[M2]
که او با حاکمی کاری ندارد

[B][M1]
بکار حاکمی مکر و فنی بین

[M2]
تن بیجان و جان بی تنی بین

[B][M1]
خرد را با دل خود همسفر کن

[M2]
یکی بر ملت ترکان نظر کن

[B][M1]
به تقلید فرنگ از خود رمیدند

[M2]
میان ملک و دین ربطی ندیدند

[B][M1]
«یکی» را آنچنان صد پاره دیدیم

[M2]
عدد بهر شمارش آفریدیم

[B][M1]
کهن دیری که بینی مشت خاکست

[M2]
دمی از سر گذشت ذات پاکست

[B][M1]
حکیمان مرده را صورت نگارند

[M2]
ید موسی دم عیسی ندارند

[B][M1]
درین حکمت دلم چیزی ندید است

[M2]
برای حکمت دیگر تپید است

[B][M1]
من این گویم جهان در انقلابست

[M2]
درونش زنده و در پیچ و تابست

[B][M1]
ز اعداد و شمار خویش بگذر

[M2]
یکی در خود نظر کن پیش بگذر

[B][M1]
در آن عالم که جزو از کل فزون است

[M2]
قیاس رازی و طوسی جنون است

[B][M1]
زمانی با ارسطو آشنا باش

[M2]
دمی با ساز بیکن هم نوا باش

[B][M1]
و لیکن از مقامشان گذر کن

[M2]
مشو گم اندرین منزل سفر کن

[B][M1]
به آن عقلی که داند بیش و کم را

[M2]
شناسد اندرون کان و یم را

[B][M1]
جهان چند و چون زیر نگین کن

[M2]
بگردون ماه و پروین را کمین کن

[B][M1]
و لیکن حکمت دیگر بیاموز

[M2]
رهان خود را از این مکر شب و روز

[B][M1]
مقام تو برون از روزگار است

[M2]
طلب کن آن یمین کو بی یسار است

[B2]
سؤال چهارم 

[B][M1]
قدیم و محدث از هم چون جدا شد

[M2]
که این عالم شد آن دیگر خدا شد

[B][M1]
اگر معروف و عارف ذات پاکست

[M2]
چه سودا در سر این مشت خاکست

[B2]
جواب 

[B][M1]
خودی را زندگی ایجاد غیر است

[M2]
فراق عارف و معروف خیر است

[B][M1]
قدیم و محدث ما از شمار است

[M2]
شمار ما طلسم روزگار است

[B][M1]
دمادم دوش و فردا می شماریم

[M2]
به هست و بود و باشد کار داریم

[B][M1]
ازو خود را بریدن فطرت ماست

[M2]
تپیدن نارسیدن فطرت ماست

[B][M1]
نه ما را در فراق او عیاری

[M2]
نه او را بی وصال ما قراری

[B][M1]
نه او بی ما نه ، بی او چه حال است

[M2]
فراق ما فراق اندر وصال است

[B][M1]
جدائی خاک را بخشد نگاهی

[M2]
دهد سرمایه کوهی بکاهی

[B][M1]
جدائی عشق را آئینه دار است

[M2]
جدائی عاشقان را سازگار است

[B][M1]
اگر ما زنده ایم از دردمندی است

[M2]
وگر پاینده ایم از دردمندی است

[B][M1]
من و او چیست اسرار الهی است

[M2]
من و او بر دوام ما گواهی است

[B][M1]
بخلوت هم بجلوت نور ذات است

[M2]
میان انجمن بودن حیات است

[B][M1]
محبت دیده ور بی انجمن نیست

[M2]
محبت خود نگر بی انجمن نیست

[B][M1]
به بزم ما تجلی هاست بنگر

[M2]
جهان ناپید و او پیداست بنگر

[B][M1]
در و دیوار و شهر و کاخ و کو نیست

[M2]
که اینجا هیچکس جز ما و او نیست

[B][M1]
گهی خود را ز ما بیگانه سازد

[M2]
گهی ما را چو سازی می نوازد

[B][M1]
گهی از سنگ تصویرش تراشیم

[M2]
گهی نادیده بر وی سجده پاشیم

[B][M1]
گهی هر پردهٔ فطرت دریدیم

[M2]
جمال یار بیباکانه دیدیم

[B][M1]
چه سودا در سر این مشت خاکست

[M2]
ازین سودا درونش تابناکست

[B][M1]
چه خوش سودا که نالد از فراقش

[M2]
و لیکن هم ببالد از فراقش

[B][M1]
فراق او چنان صاحب نظر کرد

[M2]
که شام خویش را بر خود سحر کرد

[B][M1]
خودی را دردمندامتحان ساخت

[M2]
غم دیرینه را عیش جوان ساخت

[B][M1]
گهر ها سلک سلک از چشم تر برد

[M2]
ز نخل ماتمی شیرین ثمر برد

[B][M1]
خودی را تنگ در آغوش کردن

[M2]
فنا را با بقا هم دوش کردن

[B][M1]
محبت در گره بستن مقامات

[M2]
محبت در گذشتن از نهایات

[B][M1]
محبت ذوق انجامی ندارد 

[M2]
طلوع صبح او شامی ندارد

[B][M1]
براهش چون خرد پیچ و خمی هست

[M2]
جهانی در فروغ یکدمی هست

[B][M1]
هزاران عالم افتد در ره ما

[M2]
بپایان کی رسد جولانگه ما

[B][M1]
مسافر جاودان زی جاودان میر

[M2]
جهانی را که پیش آید فراگیر

[B][M1]
به بحرش گم شدن انجام ما نیست

[M2]
اگر او را تو در گیری فنا نیست

[B][M1]
خودی اندر خودی گنجد محال است

[M2]
خودی را عین خود بودن کمال است

[B2]
سؤال پنجم 

[B][M1]
که من باشم مرا از من خبر کن

[M2]
چه معنی دارد «اندر خود سفر کن»

[B2]
جواب 

[B][M1]
خودی تعویذ حفظ کائنات است

[M2]
نخستین پرتو ذاتش حیات است

[B][M1]
حیات از خواب خوش بیدار گردد

[M2]
درونش چون یکی بسیار گردد

[B][M1]
نه او را بی نمود ما گشودی

[M2]
نه ما را بی گشود او نمودی

[B][M1]
ضمیرش بحر ناپیدا کناری

[M2]
دل هر قطره موج بیقراری

[B][M1]
سر و برگ شکیبائی ندارد

[M2]
بجز افراد پیدائی ندارد

[B][M1]
حیات آتش خودیها چون شررها

[M2]
چو انجم ثابت و اندر سفر ها 

[B][M1]
ز خود نا رفته بیرون غیر بین است

[M2]
میان انجمن خلوت نشین است

[B][M1]
یکی بنگر بخود پیچیدن او

[M2]
ز خاک پی سپر بالیدن او

[B][M1]
نهان از دیده ها در های و هوئی

[M2]
دمادم جستجوی رنگ و بوئی

[B][M1]
ز سوز اندرون در جست و خیز است

[M2]
به آئینی که با خود در ستیز است

[B][M1]
جهان را از ستیز او نظامی

[M2]
کف خاک از ستیز آئینه فامی

[B][M1]
نریزد جز خودی از پرتو او

[M2]
نخیزد جز گهر اندر زو او

[B][M1]
خودی را پیکر خاکی حجاب است

[M2]
طلوع او مثال آفتاب است

[B][M1]
درون سینهٔ ما خاور او

[M2]
فروغ خاک ما از جوهر او

[B][M1]
تو میگوئی مرا از «من» خبر کن

[M2]
چه معنی دارد «اندر خود سفرکن»؟

[B][M1]
ترا گفتم که ربط جان و تن چیست

[M2]
سفر در خود کن و بنگر که «من »چیست

[B][M1]
سفر در خویش زادن بی اب و مام

[M2]
ثریا را گرفتن از لب بام

[B][M1]
ابد بردن بیک دم اضطرابی

[M2]
تماشا بی شعاع آفتابی

[B][M1]
ستردن نقش هر امید و بیمی

[M2]
زدن چاکی به دریا چون کلیمی

[B][M1]
شکستن این طلسم بحر و بر را

[M2]
ز انگشتی شکافیدن قمر را

[B][M1]
چنان باز آمدن از لامکانش

[M2]
درون سینه او در کف جهانش

[B][M1]
ولی این راز را گفتن محال است

[M2]
که دیدن شیشه و گفتن سفال است

[B][M1]
چه گویم از «من» و از توش و تابش

[M2]
کند« انا عرضنا» بی نقابش

[B][M1]
فلک را لرزه بر تن از فر او

[M2]
زمان و هم مکان اندر بر او

[B][M1]
نشیمن را دل آدم نهاد است

[M2]
نصیب مشت خاکی او فتاد است

[B][M1]
جدا از غیر و هم وابستهٔ غیر

[M2]
گم اندر خویش و هم پیوستهٔ غیر

[B][M1]
خیال اندر کف خاکی چسان است

[M2]
که سیرش بی مکان و بی زمان است

[B][M1]
بزندان است و آزاد است این چیست

[M2]
کمند و صید و صیاد است این چیست

[B][M1]
چراغی در میان سینهٔ تست

[M2]
چه نور است این که در آئینهٔ تست

[B][M1]
مشو غافل که تو او را امینی

[M2]
چه نادانی که سوی خود نبینی

[B2]
سؤال ششم

[B][M1]
چه جزو است آنکه او از کل فزون است

[M2]
طریق جستن آن جزو چون است

[B2]
جواب

[B][M1]
خودی ز اندازه های ما فزون است

[M2]
خودی زان کل که تو بینی فزون است

[B][M1]
ز گردون بار بار افتد که خیزد

[M2]
به بحر روزگار افتد که خیزد

[B][M1]
جز او در زیر گردون خود نگر کیست؟

[M2]
به بی بالی چنان پرواز گر کیست؟

[B][M1]
به ظلمت مانده و نوری در آغوش

[M2]
برون از جنت و حوری در آغوش

[B][M1]
به آن نطقی دل آویزی که دارد

[M2]
ز قعر زندگی گوهر بر آرد

[B][M1]
ضمیر زندگانی جاودانی است

[M2]
بچشم ظاهرش بینی زمانی است

[B][M1]
به تقدیرش مقام هست و بود است

[M2]
نمود خویش و حفظ این نمود است

[B][M1]
چه میپرسی چه گون است و چه گون نیست

[M2]
که تقدیر از نهاد او برون نیست

[B][M1]
چه گویم از چگون و بی چگونش

[M2]
برون مجبور و مختار اندرونش

[B][M1]
چنین فرمودهٔ سلطان بدر است

[M2]
که ایمان در میان جبر و قدر است

[B][M1]
تو هر مخلوق را مجبور گوئی

[M2]
اسیر بند نزد و دور گوئی

[B][M1]
ولی جان از دم جان آفرین است

[M2]
به چندین جلوه ها خلوت نشین است

[B][M1]
ز جبر او حدیثی در میان نیست

[M2]
که جان بی فطرت آزاد جان نیست

[B][M1]
شبیخون بر جهان کیف و کم زد

[M2]
ز مجبوری به مختاری قدم زد

[B][M1]
چو از خود گرد مجبوری فشاند

[M2]
جهان خویش را چون ناقه راند

[B][M1]
نگردد آسمان بی رخصت او

[M2]
نتابد اختری بی شفقت او

[B][M1]
کند بی پرده روزی مضمرش را

[M2]
بچشم خویش بیند جوهرش را

[B][M1]
قطار نوریان در رهگذار است

[M2]
پی دیدار او در انتظار است

[B][M1]
شراب افرشته از تاکش بگیرد

[M2]
عیار خویش از خاکش بگیرد

[B][M1]
چه پرسی از طریق جستجویش

[M2]
فرو آرد مقام های و هویش

[B][M1]
شب و روزی که داری بر ابد زن

[M2]
فغان صبحگاهی بر خرد زن

[B][M1]
خرد را از حواس آید متاعی

[M2]
فغان از عشق می گیرد شعاعی

[B][M1]
خرد جز را فغان کل را بگیرد

[M2]
خرد میرد فغان هرگز نمیرد

[B][M1]
خرد بهر ابد ظرفی ندارد

[M2]
نفس چون سوزن ساعت شمارد

[B][M1]
تراشد روز ها شب ها سحر ها

[M2]
نگیرد شعله و چیند شرر ها

[B][M1]
فغان عاشقان انجام کاریست

[M2]
نهان در یکدم او روزگاریست

[B][M1]
خودی تا ممکناتش وا نماید

[M2]
گره از اندرون خود گشاید

[B][M1]
از آن نوری که وا بیند نداری

[M2]
تو او را فانی و آنی شماری

[B][M1]
از آن مرگی که میآید چه باک است

[M2]
خودی چون پخته شد از مرگ پاک است

[B][M1]
ز مرگ دیگری لرزد دل من

[M2]
دل من جان من آب و گل من

[B][M1]
ز کار عشق و مستی برفتادن

[M2]
شرار خود به خاشاکی ندادن

[B][M1]
بدست خود کفن بر خود بریدن

[M2]
بچشم خویش مرگ خویش دیدن

[B][M1]
ترا این مرگ هر دم در کمین است

[M2]
بترس از وی که مرگ ما همین است

[B][M1]
کند گور تو اندر پیکر تو

[M2]
نکیر و منکر او در بر تو

[B2]
سؤال هفتم

[B][M1]
مسافر چون بود رهرو کدام است

[M2]
کرا گویم که او مرد تمام است

[B2]
جواب 

[B][M1]
اگرچه چشمی گشائی بر دل خویش

[M2]
درون سینه بینی منزل خویش

[B][M1]
سفر اندر حضر کردن چنین است

[M2]
سفر از خود بخود کردن همین است

[B][M1]
کسی اینجا نداند ما کجائیم

[M2]
که در چشم مه و اختر نیائیم

[B][M1]
مجو پایان که پایانی نداری

[M2]
بپایان تا رسی جانی نداری

[B][M1]
نه ما را پخته پنداری که خامیم

[M2]
بهر منزل تمام و ناتمامیم

[B][M1]
بپایان نارسیدن زندگانی است

[M2]
سفر ما را حیات جاودانی است

[B][M1]
ز ماهی تا به مه جولانگه ما

[M2]
مکان و هم زمان گرد ره ما

[B][M1]
بخود پیچیم و بیتاب نمودیم

[M2]
که ما موجیم و از قعر وجودیم

[B][M1]
دمادم خویش را اندر کمین باش

[M2]
گریزان از گمان سوی یقین باش

[B][M1]
تب و تاب محبت را فنا نیست

[M2]
یقین و دید را نیز انتها نیست

[B][M1]
کمال زندگی دیدار ذات است

[M2]
طریقش رستن از بند جهات است

[B][M1]
چنان با ذات حق خلوت گزینی

[M2]
ترا او بیند و او را تو بینی

[B][M1]
منور شو ز نور «من یرانی»

[M2]
مژه برهم مزن تو خود نمانی

[B][M1]
بخود محکم گذر اندر حضورش

[M2]
مشو ناپید اندر بحر نورش

[B][M1]
نصیب ذره کن آن اضطرابی

[M2]
که تابد در حریم آفتابی

[B][M1]
چنان در جلوه گاه یار میسوز

[M2]
عیان خود را نهان او را برافروز

[B][M1]
کسی کو دید عالم را امام است

[M2]
من تو ناتمامیم او تمام است

[B][M1]
اگر او را نیابی در طلب خیز

[M2]
اگر یابی به دامانش در آویز

[B][M1]
فقیه و شیخ و ملا را مده دست

[M2]
مرو مانند ماهی غافل از شست

[B][M1]
بکار ملک و دین او مرد راهی است

[M2]
که ما کوریم و او صاحب نگاهی است

[B][M1]
مثال آفتاب صبحگاهی 

[M2]
دمد از هر بن مویش نگاهی

[B][M1]
فرنگ آئین جمهوری نهاد ست

[M2]
رسن از گردن دیوی گشادست

[B][M1]
نوا بی زخمه و سازی ندارد

[M2]
ابی طیاره پروازی ندارد

[B][M1]
ز باغش کشت ویرانی نکوتر

[M2]
ز شهر او بیابانی نکوتر

[B][M1]
چو رهزن کاروانی در تک و تاز

[M2]
شکمها بهر نانی در تک و تاز

[B][M1]
روان خوابید و تن بیدار گردید

[M2]
هنر با دین و دانش خوار گردید

[B][M1]
خرد جز کافری کافر گری نیست

[M2]
فن افرنگ جز مردم دری نیست

[B][M1]
گروهی را گروهیدر کمین است

[M2]
خدایش یار اگر کارش چنین است

[B][M1]
ز من ده اهل مغرب را پیامی

[M2]
که جمهور است تیغ بی نیامی

[B][M1]
چه شمشیری که جانها می ستاند

[M2]
تمیز مسلم و کافر نداند

[B][M1]
نماند در غلاف خود زمانی

[M2]
برد جان خود و جان جهانی

[B2]
سؤال هشتم

[B][M1]
کدامی نکته را نطق است اناالحق

[M2]
چه گوئی هرزه بود آن ٓرمز مطلق

[B2]
جواب 

[B][M1]
من از رمز اناالحق باز گویم
[M2]
و گر با هند و ایران راز گویم
[B][M1]
مغی در حلقهٔ دیر این سخن گفت
[M2]
«حیات از خود فریبی خورد و من »گفت
[B][M1]
خدا خفت و وجود ما ز خوابش
[M2]
وجود ما نمود ما ز خوابش
[B][M1]
مقام تحت وفوق و چار سو خواب
[M2]
سکون و سیر و شوق و جستجو خواب
[B][M1]
دل بیدار و عقل نکته بین خواب
[M2]
گمان و فکر و تصدیق و یقین خواب
[B][M1]
ترا این چشم بیداری بخواب است
[M2]
ترا گفتار و کرداری بخواب است
[B][M1]
چو او بیدار گردد دیگری نیست
[M2]
متاع شوق را سوداگری نیست
[B][M1]
فروغ دانش ما از قیاس است
[M2]
قیاس ما ز تقدیر حواس است
[B][M1]
چو حس دیگر شد این عالم دگر شد
[M2]
سکون و سیر و کیف و کم دگر شد
[B][M1]
توان گفتن جهان رنگ و بو نیست
[M2]
زمین و آسمان و کاخ و کو نیست
[B][M1]
توان گفتن که خوابی یا فسونی است
[M2]
حجاب چهره آن بی چگونی است
[B][M1]
توان گفتن همه نیرنگ هوش است
[M2]
فریب پرده های چشم و گوش است
[B][M1]
خودی از کائنات رنگ و بو نیست
[M2]
حواس ما میان ما و او نیست
[B][M1]
نگه را در حریمش نیست راهی
[M2]
کنی خود را تماشا بی نگاهی
[B][M1]
حساب روزش از دور فلک نیست
[M2]
بخود بینی ظن و تخمین و شک نیست
[B][M1]
اگر کوئی که «من» وهم و گمان است
[M2]
نمودش چون نمود این و آن است
[B][M1]
بگو با من که دارای گمان کیست
[M2]
یکی در خود نگر آن بی نشان کیست
[B][M1]
جهان پیدا و محتاج دلیلی
[M2]
نمیآید به فکر جبرئیلی
[B][M1]
خودی پنهان ز حجت بی نیاز است
[M2]
یکی اندیش و دریاب این چه رازست
[B][M1]
خودی را حق بدان باطل مپندار
[M2]
خودی را کشت بی حاصل مپندار
[B][M1]
خودی چون پخته گردد لازوالست
[M2]
فراق عاشقان عین وصالست
[B][M1]
شرر را تیز بالی میتوان داد
[M2]
تپید لایزالی میتوان داد
[B][M1]
دوام حق جزای کار او نیست
[M2]
که او را این دوام از جستجو نیست
[B][M1]
دوام آن به که جان مستعاری
[M2]
شود از عشق و مستی پایداری
[B][M1]
وجود کوهسار و دشت و در هیچ
[M2]
جهان فانی خودی باقی دگر هیچ
[B][M1]
دگر از شنکر و منصور کم گوی
[M2]
خدا را هم براه خویشتن جوی
[B][M1]
بخود گم بهر تحقیق خودی شو
[M2]
انا الحق گوی و صدیق خودی شو

[B2]
سؤال نهم 

[B][M1]
که شد بر سر وحدت واقف آخر؟

[M2]
شناسای چه آمد عارف آخر؟

[B2]
جواب 

[B][M1]
ته گردون مقام دلپذیر است

[M2]
و لیکن مهر و ماهش زود میر است

[B][M1]
بدوش شام نعش آفتابی

[M2]
کواکب را کفن از ماهتابی

[B][M1]
پرد کهسار چون ریگ روانی

[M2]
دگرگون می شود دریا بآنی

[B][M1]
گلان را در کمین باد خزان است

[M2]
متاع کاروان از بیم جان است

[B][M1]
ز شبنم لاله را گوهر نماند

[M2]
دمی ماند دمی دیگر نماند

[B][M1]
نوا نشنیده در چنگی بمیرد

[M2]
شرر ناجسته در سنگی بمیرد

[B][M1]
مپرس از من ز عالمگیری مرگ

[M2]
من و تو از نفس زنجیری مرگ

[B2]
غزل 

[B][M1]
فنا را بادهٔ هر جام کردند

[M2]
چه بیدردانه او را عام کردند

[B][M1]
تماشا گاه مرگ ناگهان را

[M2]
جهان ماه و انجم نام کردند

[B][M1]
اگر یک زره اش خوی رم آموخت

[M2]
به افسون نگاهی رام کردند

[B][M1]
قرار از ما چه میجوئی که ما را

[M2]
اسیر گردش ایام کردند

[B][M1]
خودی در سینهٔ چاکی نگهدار

[M2]
ازین کوکب چراغ شام کردند

[B][M1]
جهان یکسر مقام آفلین است

[M2]
درین غربت سرا عرفان همین است

[B][M1]
دل ما در تلاش باطلی نیست

[M2]
نصیب ما غم بی حاصلی نیست

[B][M1]
نگه دارند اینجا آرزو را

[M2]
سرور ذوق و شوق جستجو را

[B][M1]
خودی را لازوالی میتوان کرد

[M2]
فراقی را وصالی میتوان کرد

[B][M1]
چراغی از دم گرمی توان سوخت

[M2]
به سوزن چاک گردون میتوان دوخت

[B][M1]
خدای زنده بی ذوق سخن نیست

[M2]
تجلی های او بی انجمن نیست

[B][M1]
که برق جلوهٔ او بر جگر زد؟

[M2]
که خورد آن باده و ساغر بسر زد

[B][M1]
عیار حسن و خوبی از دل کیست؟

[M2]
مه او در طواف منزل کیست؟

[B][M1]
«الست» از خلوت نازی که برخاست

[M2]
«بلی» از پردهٔ سازی که برخاست

[B][M1]
چه آتش عشق در خاکی بر افروخت

[M2]
هزاران پرده یک آواز ما سوخت

[B][M1]
اگر مائیم گردان جام ساقی است

[M2]
به بزمش گرمی هنگامه باقی است

[B][M1]
مرا دل سوخت بر تنهائی او

[M2]
کنم سامان بزم آرائی او

[B][M1]
مثال دانه می کارم خودی را

[M2]
برای او نگهدارم خودی را

[B2]
خاتمه

[B][M1]
تو شمشیری ز کام خود برون آ

[M2]
برون آ ، از نیام خود برون آ

[B][M1]
نقاب از ممکنات خویش برگیر

[M2]
مه و خورشید و انجم را به برگیر

[B][M1]
شب خود روشن از نور یقین کن

[M2]
ید بیضا برون از آستین کن

[B][M1]
کسی کو دیده را بر دل گشود است

[M2]
شراری کشت و پروینی درود است

[B][M1]
شراری جسته ئی گیر از درونم

[M2]
که من مانند رومی گرم خونم

[B][M1]
وگرنه آتش از تهذیب نوگیر

[M2]
برون خود بیفروز ، اندرون میر

[A]
[B][M1]
گفت با یزدان مه گیتی فروز
[M2]
تاب من شب را کند مانند روز
[B][M1]
یاد ایامی که بی لیل و نهار
[M2]
خفته بودم در ضمیر روزگار
[B][M1]
کوکبی اندر سواد من نبود
[M2]
گردشی اندر نهاد من نبود
[B][M1]
نی ز نورم دشت و در آئینه پوش
[M2]
نی به دریا از جمال من خروش
[B][M1]
آه زین نیرنگ و افسون وجود
[M2]
وای زین تابانی و ذوق نمود
[B][M1]
تافتن از آفتاب آموختم
[M2]
خاکدانی مرده ئی افروختم
[B][M1]
خاکدانی با فروغ و بی فراغ
[M2]
چهرهٔ او از غلامی داغ داغ
[B][M1]
آدم او صورت ماهی به شست
[M2]
آدمی یزدان کشی آدم پرست
[B][M1]
تا اسیر آب و گل کردی مرا
[M2]
از طواف او خجل کردی مرا
[B][M1]
این جهان از نور جان آگاه نیست
[M2]
این جهان شایان مهر و ماه نیست
[B][M1]
در فضای نیلگون او را بهل
[M2]
رشتهٔ ما نوریان از وی گسل
[B][M1]
یا مرا از خدمت او واگذار
[M2]
یا ز خاکش آدم دیگر بیار
[B][M1]
چشم بیدارم کبود و کور به
[M2]
ای خدا این خاکدان بی نور به
[B][M1]
از غلامی دل بمیرد در بدن
[M2]
از غلامی روح گردد بار تن
[B][M1]
از غلامی ضعف پیری در شباب
[M2]
از غلامی شیر غاب افکنده ناب
[B][M1]
از غلامی بزم ملت فرد فرد
[M2]
این و آن با این و آن اندر نبرد
[B][M1]
آن یکی اندر سجود این در قیام
[M2]
کاروبارش چون صلوة بی امام
[B][M1]
در فتد هر فرد با فردی دگر
[M2]
هر زمان هر فرد را دردی دگر
[B][M1]
از غلامی مرد حق زنار بند
[M2]
از غلامی گوهرش ناارجمند
[B][M1]
شاخ او بی مهرگان عریان ز برگ
[M2]
نیست اندر جان او جز بیم مرگ
[B][M1]
کور ذوق و نیش را دانسته نوش
[M2]
مرده ئی بی مرگ و نعش خود بدوش
[B][M1]
آبروی زندگی در باخته
[M2]
چون خران با کاه و جو در ساخته
[B][M1]
ممکنش بنگر محال او نگر
[M2]
رفت و بود ماه و سال او نگر
[B][M1]
روزها در ماتم یکدیگرند
[M2]
در خرام از ریگ ساعت کمترند
[B][M1]
شوره بوم از نیش کژدم خار خار
[M2]
مور او اژدر گز و عقرب شکار
[B][M1]
صرصر او آتش دوزخ نژاد
[M2]
زورق ابلیس را باد مراد
[B][M1]
آتشی اندر هوا غلطیده ئی
[M2]
شعله ئی در شعله ئی پیچیده ئی
[B][M1]
آتشی از دود پیچان تلخ پوش
[M2]
آتشی تندر غو و دریا خروش
[B][M1]
در کنارش مارها اندر ستیز
[M2]
مارها با کفچه های زهر ریز
[B][M1]
شعله اش گیرنده چون کلب عقور
[M2]
هولناک و زنده سوز و مرده نور
[B][M1]
در چنین دشت بلا صد روزگار
[M2]
خوشتر از محکومی یک دم شمار
[A]
[B][M1]مرگ ها اندر فنون بندگی
[M2]من چه گویم از فسون بندگی
[B][M1]نغمهٔ او خالی از نار حیات
[M2]همچو سیل افتد به دیوار حیات
[B][M1]چون دل او تیره سیمای غلام
[M2]پست چون طبعش نواهای غلام
[B][M1]از دل افسردهٔ او سوز رفت
[M2]ذوق فردا لذت امروز رفت
[B][M1]از نی او آشکارا راز او
[M2]مرگ یک شهر است اندر ساز او
[B][M1]ناتوان و زار می سازد ترا
[M2]از جهان بیزار می سازد ترا
[B][M1]چشم او را اشک پیهم سرمه ایست
[M2]تا توانی بر نوای او مایست
[B][M1]الحذر این نغمهٔ موت است و بس
[M2]نیستی در کسوت صوت است و بس
[B][M1]تشنه کامی ، این حرم بی زمزم است
[M2]در بم و زیرش هلاک آدم است
[B][M1]سوز دل از دل برد غم میدهد
[M2]زهر اندر ساغر جم می دهد
[B][M1]غم دو قسم است ای برادر گوش کن
[M2]شعلهٔ ما را چراغ هوش کن
[B][M1]یک غم است آن غم که آدم را خورد
[M2]آن غم دیگر که هر غم را خورد
[B][M1]آن غم دیگر که ما را همدم است
[M2]جان ما از صحبت او بی غم است
[B][M1]اندرو هنگامه های غرب و شرق
[M2]بحر و در وی جمله موجودات غرق
[B][M1]چون نشیمن می کند اندر دلی
[M2]دل ازو گردد یم بی ساحلی
[B][M1]بندگی از سر جان نا آگهی است
[M2]زان غم دیگر سرود او تهی است
[B][M1]من نمیگویم که آهنگش خطاست
[M2]بیوه زن را اینچنین شیون رواست
[B][M1]نغمه باید تند رو مانند سیل
[M2]تا برد از دل غمان را خیل خیل
[B][M1]نغمه می باید جنون پرورده ئی
[M2]آتشی در خون و دل حل کرده ئی
[B][M1]از نم او شعله پروردن توان
[M2]خامشی را جزو او کردن توان
[B][M1]می شناسی در سرود است آن مقام
[M2]«کاندرو بی حرف می روید کلام»
[B][M1]نغمهٔ روشن چراغ فطرت است
[M2]معنی او نقشبند صورت است
[B][M1]اصل معنی را ندانم از کجاست
[M2]صورتش پیدا و با ما آشناست
[B][M1]نغمه گر معنی ندارد مرده ایست
[M2]سوز او از آتش افسرده ایست
[B][M1]راز معنی مرشد رومی گشود
[M2]فکر من بر آستانش در سجود
[B][M1]«معنی آن باشد که بستاند ترا
[M2]بی نیاز از نقش گرداند ترا
[B][M1]معنی آن نبود که کور و کر کند
[M2]مرد را بر نقش عاشق تر کند»
[B][M1]مطرب ما جلوهٔ معنی ندید
[M2]دل بصورت بست و از معنی رمید
[B2]مصوری
[B][M1]همچنان دیدم فن صورت گری
[M2]نی براهیمی درو نی آزری
[B][M1]«راهبی در حلقهٔ دام هوس
[M2]دلبری با طایری اندر قفس
[B][M1]خسروی پیش فقیری خرقه پوش
[M2]مرد کوهستانیی هیزم بدوش
[B][M1]نازنینی در ره بتخانه ئی
[M2]جوگئی در خلوت ویرانه ئی
[B][M1]پیرکی از درد پیری داغ داغ
[M2]آنکه اندر دست او گل شد چراغ
[B][M1]مطربی از نغمهٔ بیگانه مست
[M2]بلبلی نالید و تار او گسست
[B][M1]نوجوانی از نگاهی خورده تیر
[M2]کودکی بر گردن بابای پیر»
[B][M1]می چکد از خامه ها مضمون موت
[M2]هر کجا افسانه و افسون موت
[B][M1]علم حاضر پیش آفل در سجود
[M2]شک بیفزود و یقین از دل ربود
[B][M1]بی یقین را لذت تحقیق نیست
[M2]بی یقین را قوت تخلیق نیست
[B][M1]بی یقین را رعشه ها اندر دل است
[M2]نقش نو آوردن او را مشکل است
[B][M1]از خودی دور است و رنجور است و بس
[M2]رهبر او ذوق جمهور است و بس
[B][M1]حسن را دریوزه از فطرت کند
[M2]رهزن و راه تهی دستی زند
[B][M1]حسن را از خود برون جستن خطاست
[M2]آنچه می بایست پیش ما کجاست
[B][M1]نقشگر خود را چو با فطرت سپرد
[M2]نقش او افکند و نقش خود سترد
[B][M1]یک زمان از خویشتن رنگی نزد
[M2]بر زجاج ما گهی سنگی نزد
[B][M1]فطرت اندر طیلسان هفت رنگ
[M2]مانده بر قرطاس او با پای لنگ
[B][M1]بی تپش پروانهٔ کم سوز او
[M2]عکس فردا نیست در امروز او
[B][M1]از نگاهش رخنه در افلاک نیست
[M2]زانکه اندر سینه دل بیباک نیست
[B][M1]خاکسار و بی حضور و شرمگین
[M2]بی نصیب از صحبت روح الامین
[B][M1]فکر او نادار و بی ذوق ستیز
[M2]بانگ اسرافیل او بی رستخیز
[B][M1]خویش را آدم اگر خاکی شمرد
[M2]نور یزدان در ضمیر او بمرد
[B][M1]چون کلیمی شد برون از خویشتن
[M2]دست او تاریک و چوب او رسن
[B][M1]زندگی بی قوت اعجاز نیست
[M2]هر کسی دانندهٔ این راز نیست
[B][M1]آن هنرمندیکه بر فطرت فزود
[M2]راز خود را بر نگاه ما گشود
[B][M1]گرچه بحر او ندارد احتیاج
[M2]میرسد از جوی ما او را خراج
[B][M1]چین رباید از بساط روزگار
[M2]هر نگاه از دست او گیرد عیار
[B][M1]حور او از حور جنت خوشتر است
[M2]منکر لات و مناتش کافر است
[B][M1]آفریند کائنات دیگری
[M2]قلب را بخشد حیات دیگری
[B][M1]بحر و موج خویش را بر خود زند
[M2]پیش ما موجش گهر می افکند
[B][M1]زان فراوانی که اندر جان اوست
[M2]هر تهی را پر نمودن شأن اوست
[B][M1]فطرت پاکش عیار خوب و زشت
[M2]صنعتش آئینه دار خوب و زشت
[B][M1]عین ابراهیم و عین آزر است
[M2]دست او هم بت شکن هم بتگر است
[B][M1]هر بنای کهنه را بر می کند
[M2]جمله موجودات را سوهان زند
[B][M1]در غلامی تن ز جان گردد تهی
[M2]از تن بی جان چه امید بهی
[B][M1]ذوق ایجاد و نمود از دل رود
[M2]آدمی از خویشتن غافل رود
[B][M1]جبرئیلی را اگر سازی غلام
[M2]بر فتد از گنبد آئینه فام
[B][M1]کیش او تقلید و کارش آزری ست
[M2]ندرت اندر مذهب او کافری ست
[B][M1]تازگیها وهم و شک افزایدش
[M2]کهنه و فرسوده خوش می آیدش
[B][M1]چشم او بر رفته از آینده کور
[M2]چون مجاور رزق او از خاک گور
[B][M1]گر هنر این است مرگ آرزوست
[M2]اندرونش زشت و بیرونش نکوست
[B][M1]طایر دانا نمیگردد اسیر
[M2]گرچه باشد دامی از تار حریر
[A]
[B][M1]
در غلامی عشق و مذهب را فراق
[M2]
انگبین زندگانی بد مذاق
[B][M1]
عاشقی ، توحید را بر دل زدن
[M2]
وانگهی خود را بهر مشکل زدن
[B][M1]
در غلامی عشق جز گفتار نیست
[M2]
کار ما گفتار ما را یار نیست
[B][M1]
کاروان شوق بی ذوق رحیل
[M2]
بی یقین و بی سبیل و بی دلیل
[B][M1]
دین و دانش را غلام ارزان دهد
[M2]
تا بدن را زنده دارد جان دهد
[B][M1]
گرچه بر لبهای او نام خداست
[M2]
قبلهٔ او طاقت فرمانرواست
[B][M1]
طاقتی نامش دروغ با فروغ
[M2]
از بطون او نزاید جز دروغ
[B][M1]
این صنم تا سجده اش کردی خداست
[M2]
چون یکی اندر قیام آئی فناست
[B][M1]
آن خدا نانی دهد جانی دهد
[M2]
این خدا جانی برد نانی دهد
[B][M1]
آن خدا یکتا ست این صد پاره ایست
[M2]
آن همه را چاره این بیچاره ایست
[B][M1]
آن خدا درمان آزار فراق
[M2]
این خدا اندر کلام او نفاق
[B][M1]
بنده را با خویشتن خوگر کند
[M2]
چشم و گوش و هوش را کافر کند
[B][M1]
چون بجان عبد خود راکب شود
[M2]
جان به تن لیکن ز تن غایب شود
[B][M1]
زنده و بیجان چه رازست این نگر
[M2]
با تو گویم معنی رنگین نگر
[B][M1]
مردن و هم زیستن ای نکته رس
[M2]
این همه از اعتبارات است و بس
[B][M1]
ماهیان را کوه و صحرا بی وجود
[M2]
بهر مرغان قعر دریا بی وجود
[B][M1]
مرد کر سوز نوا را مرده ئی
[M2]
لذت صوت و صدا را مرده ئی
[B][M1]
پیش چنگی مست و مسرور است کور
[M2]
پیش رنگی زنده در گور است کور
[B][M1]
روح با حق زنده و پاینده ایست
[M2]
ورنه این را مرده آن را زنده ایست
[B][M1]
آنکه حی لایموت آمد حق است
[M2]
زیستن باحق حیات مطلق است
[B][M1]
هر که بی حق زیست جز مردار نیست
[M2]
گرچه کس در ماتم او زار نیست
[B][M1]
از نگاهش دیدنی ها در حجاب
[M2]
قلب او بی ذوق و شوق انقلاب
[B][M1]
سوز مشتاقی به کردارش کجا
[M2]
نور آفاقی به گفتارش کجا
[B][M1]
مذهب او تنگ چون آفاق او
[M2]
از عشا تاریک تر اشراق او
[B][M1]
زندگی بار گران بر دوش او
[M2]
مرگ او پروردهٔ آغوش او
[B][M1]
عشق را از صحبتش آزار ها
[M2]
از دمش افسرده گردد نار ها
[B][M1]
نزد آن کرمی که از گل بر نخاست
[M2]
مهر و ماه و گنبد گردان کجاست
[B][M1]
از غلامی ذوق دیداری مجوی
[M2]
از غلامی جان بیداری مجوی
[B][M1]
دیدهٔ او محنت دیدن نبرد
[M2]
در جهان خورد و گران خوابید و مرد
[B][M1]
حکمران بگشایدش بندی اگر
[M2]
می نهد بر جان او بندی دگر
[B][M1]
سازد آئینی گره اندر گره
[M2]
گویدش می پوش ازین آئین زره
[B][M1]
ریز پیز قهر و کین بنمایدش
[M2]
بیم مرگ ناگهان افزایدش
[B][M1]
تا غلام از خویش گردد ناامید
[M2]
آرزو از سینه گردد ناپدید
[B][M1]
گاه او را خلعت زیبا دهد
[M2]
هم زمام کار در دستش نهد
[B][M1]
مهره را شاطر ز کف بیرون جهاند
[M2]
بیذق خود را به فرزینی رساند
[B][M1]
نعمت امروز را شیداش کرد
[M2]
تا به معنی منکر فرداش کرد
[B][M1]
تن ستبر از مستی مهر ملوک
[M2]
جان پاک از لاغری مانند دوک
[B][M1]
گردد ار زار و زبون یک جان پاک
[M2]
به که گردد قریهٔ تن ها هلاک
[B][M1]
بند بر پا نیست بر جان و دل است
[M2]
مشکل اندر مشکل اندر مشکل است
[A]
[B][M1]
یک زمان با رفتگان صحبت گزین
[M2]
صنعت آزاد مردان هم ببین
[B][M1]
خیز و کار ایبک و سوری نگر
[M2]
وا نما چشمی اگر داری جگر
[B][M1]
خویش را از خود برون آورده اند
[M2]
این چنین خود را تماشا کرده اند
[B][M1]
سنگها با سنگها پیوسته اند
[M2]
روزگاری را به آنی بسته اند
[B][M1]
دیدن او پخته تر سازد ترا
[M2]
در جهان دیگر اندازد ترا
[B][M1]
نقش سوی نقشگر می آورد
[M2]
از ضمیر او خبر می آورد
[B][M1]
همت مردانه و طبع بلند
[M2]
در دل سنگ این دو لعل ارجمند
[B][M1]
سجده گاه کیست این از من مپرس
[M2]
بی خبر روداد جان از تن مپرس
[B][M1]
وای من از خویشتن اندر حجاب
[M2]
از فرات زندگی ناخورده آب
[B][M1]
وای من از بیخ و بن بر کنده ئی
[M2]
از مقام خویش دور افکنده ئی
[B][M1]
محکمی ها از یقین محکم است
[M2]
وای من شاخ یقینم بی نم است
[B][M1]
در من آن نیروی الا الله نیست
[M2]
سجده ام شایان این درگاه نیست
[B][M1]
یک نظر آن گوهر نابی نگر
[M2]
تاج را در زیر مهتابی نگر
[B][M1]
مرمرش ز آب روان گردنده تر
[M2]
یک دم آنجا از ابد پاینده تر
[B][M1]
عشق مردان سر خود را گفته است
[M2]
سنگ را با نوک مژگان سفته است
[B][M1]
عشق مردان پاک و رنگین چون بهشت
[M2]
می گشاید نغمه ها از سنگ و خشت
[B][M1]
عشق مردان نقد خوبان را عیار
[M2]
حسن را هم پرده در هم پرده دار
[B][M1]
همت او آنسوی گردون گذشت
[M2]
از جهان چند و چون بیرون گذشت
[B][M1]
زانکه در گفتن نیاید آنچه دید
[M2]
از ضمیر خود نقابی بر کشید
[B][M1]
از محبت جذبه ها گردد بلند
[M2]
ارج می گیرد ازو ناارجمند
[B][M1]
بی محبت زندگی ماتم همه
[M2]
کاروبارش زشت و نامحکم همه
[B][M1]
عشق صیقل می زند فرهنگ را
[M2]
جوهر آئینه بخشد سنگ را
[B][M1]
اهل دل را سینهٔ سینا دهد
[M2]
با هنرمندان ید بیضا دهد
[B][M1]
پیش او هر ممکن و موجود مات
[M2]
جمله عالم تلخ و او شاخ نبات
[B][M1]
گرمی افکار ما از نار اوست
[M2]
آفریدن جان دمیدن کار اوست
[B][M1]
عشق مور و مرغ و آدم را بس است
[M2]
«عشق تنها هر دو عالم را بس است»
[B][M1]
دلبری بی قاهری جادوگری است
[M2]
دلبری با قاهری پیغمبری است
[B][M1]
هر دو را در کار ها آمیخت عشق
[M2]
عالمی در عالمی انگیخت عشق
[END]