[START][A]
[B][M1]ماییم و سرکویی، پر فتنهٔ ناپیدا[M2]آسوده درو والا، آهسته درو شیدا
[B][M1]در وی سر سرجویان گردان شده از گردن[M2]در وی دل جانبازان تنها شده از تنها
[B][M1]بر لالهٔ بستانش مجنون شده صد لیلی[M2]بر ماه شبستانش وامق شده صد عذرا
[B][M1]خوانیست درین خانه، گسترده به خون دل[M2]لوزینهٔ او وحشت، پالودهٔ او سودا
[B][M1]با نقد خریدارش آینده خه از رفته[M2]با نسیهٔ بازارش امروز پس از فردا
[B][M1]گر کوی مغانست این؟ چندین چه فغانست این؟[M2]زین چند و چرا بگذر، تا فرد شوی یکتا
[B][M1]رسوایی فرق خود در فوطهٔ زرق خود[M2]کم‌پوش، که خواهد شد پوشیدهٔ ما رسوا
[B][M1]گر زانکه ندانستی، برخیز و طلب می‌کن[M2]ور زانکه بدانستی، این راز مکن پیدا
[B][M1]ای اوحدی، ار دریا گردی، مکن این شورش[M2]زیرا که پس از شورش گوهر ندهد دریا
[A]
[B][M1]سلام علیک، ای نسیم صبا[M2]به لطف از کجا می‌رسی؟ مرحبا
[B][M1]نشانی ز بلقیس، اگر کرده‌ای[M2]چو مرغ سلیمان گذر بر سبا
[B][M1]نسیمی بیاور ز پیراهنش[M2]که شد پیرهن بر وجودم قبا
[B][M1]اگر یابم از بوی زلفش خبر[M2]نیابد وجودم گزند از وبا
[B][M1]به نزدیک آن دلربا گفتنیست[M2]که ما را کدر کرد سیل از ربا
[B][M1]ز دردش ببین این سرشک چو لعل[M2]روانم برین روی چون کهربا
[B][M1]همین حاصل است اوحدی را ز عشق[M2]که خونم هدر کرد و مالم هبا
[A]
[B][M1]گر تو طالب عشقی، غم دمادمست اینجا[M2]ور نشانه می‌پرسی، رشته سر گمست اینجا
[B][M1]چون درین مقام آیی گوش کن که: در راهت[M2]ز آب چشم مظلومان چاه زمزمست اینجا
[B][M1]چیست جرم ما؟ گویی کز حریف ناهمتا[M2]هر کجا که بنشینی گو کژدمست اینجا
[B][M1]جو فروش مفتی را از نماز و از روزه[M2]رنگ چهرهٔ کاهی بهر گندمست اینجا
[B][M1]گر حریف مایی تو، ما و کنج می‌خانه[M2]ور زعشق می‌پرسی، عشق در خمست اینجا
[B][M1]چونکه بنده فرمانی، پیش حاکم مطلق[M2]سربنه، که هر ساعت صدتحکمست اینجا
[B][M1]همچو دیو بگریزی،چون زمردت پرسم[M2]گر تو مردمی،بالله،خود چه مردمست اینجا
[B][M1]هم بسوزدت روزی، گرچه نیک خامی تو[M2]کین تنور چون پر شد سنگ هیزمست اینجا
[B][M1]اوحدی، ترا از چه نان نمی‌فروشد کس؟[M2]گرنه نام بوبکری با تو در قمت اینجا
[A]
[B][M1]قراری چون ندارد جانم اینجا[M2]دل خود را چه می‌رنجانم اینجا؟
[B][M1]سر عاشق کله‌داری نداند[M2]بنه کفشی، که من مهمانم اینجا
[B][M1]مرا گفتی: کز آنجا آگهی چیست؟[M2]چه می‌پرسی، که من حیرانم اینجا
[B][M1]نه او پنهان شد از چشمم، که من نیز[M2]ز چشم مدعی پنهانم اینجا
[B][M1]اگر بتوان حدیثی گوی از آن روی[M2]که من بی‌روی او نتوانم اینجا
[B][M1]نگارینی که سرگرداند از من[M2]نگردانی، که سرگردانم اینجا
[B][M1]مرا با دوست پیمانی قدیمست[M2]بدان پیوند و آن پیمانم اینجا
[B][M1]ز زلفش برد ما غم هست بویی[M2]چنین زنده به بوی آنم اینجا
[B][M1]به درد اوحدی دلشاد گشتم[M2]که آن لب می‌کند درمانم اینجا
[A]
[B][M1]شب و روز مونس من غم آن نگار بادا[M2]سر من بر آستان سر کوی یار بادا
[B][M1]دلش ارچه با دل من به وفا یکی نگردد[M2]به رخش تعلق من، نه یکی، هزار بادا
[B][M1]چو رضای او در آنست که دردمند باشم[M2]غم و درد او نصیب من دردخوار بادا
[B][M1]ز ملامت رقیبان نکند گذار بر من[M2]که بت من از رقیبان به منش گذار بادا
[B][M1]سخن کنار پر خون که مراست هم بگویم[M2]به میان لاغر او، که درین کنار بادا
[B][M1]چو باختیار کردم دل و جان فدای آن رخ[M2]گر ازو کنم جدایی نه باختیار بادا
[B][M1]به من، ای صبا، نسیمی ز بهار دولت او[M2]برسان، که سال و ماهت همه نو بهار بادا
[B][M1]چه کند مرا رقیبش همه سال دور از آن رخ؟[M2]که چو من بدرد دوری همه ساله زار بادا
[B][M1]لب او چو باز پرسد دل عاشقان خود را[M2]دل ریش اوحدی نیز در آن شمار بادا
[A]
[B][M1]پیر ریاضت ما عشق تو بود، یارا[M2]گر تو شکیب داری، طاقت نماند ما را
[B][M1]پنهان اگر چه داری چون من هزار مونس[M2]من جز تو کس ندارم پنهان و آشکارا
[B][M1]روزی حکایت ما ناگه به گفتن آید[M2]پوشیده چند داریم این درد بی‌دوا را؟
[B][M1]تا کی خلی درین دل پیوسته خار هجران؟[M2]مردم ز جورت، آخر مردم، نه سنگ خارا
[B][M1]آخر مرا ببینی در پای خویش مرده[M2]کاول ندیده بودم پایان این بلا را
[B][M1]باد صبا ندارد پیش تو راه، ورنه[M2]با نالهای خونین بفرستمی صبا را
[B][M1]چون اوحدی بنالد، گویی که: صبر می‌کن[M2]مشتاقی و صبوری از حد گذشت یارا
[A]
[B][M1]چگونه دل نسپارم به صورت تو، نگارا؟[M2]که در جمال تو دیدم کمال صنع خدا را
[B][M1]چه بر خورند ز بالای نازک تو؟ ندانم[M2]جماعتی که تحمل نمی‌کنند بلا را
[B][M1]نه رسم ماست بریدن ز دوستان قدیمی[M2]دین دیار ندانم که رسم چیست شما را
[B][M1]مرا که روی تو بینم به جاه و مال چه حاجت؟[M2]کسی که روی تو بیند به از خزینهٔ دارا
[B][M1]شبی به روز بگیرم کمند زلفت و گویم:[M2]بیار بوسه، که امروز نیست روز مدارا
[B][M1]جراحت دل عاشق دواپذیر نباشد[M2]چو درد دوست بیامد چه می‌کنیم دوا را؟
[B][M1]صبور باش درین غصه، اوحدی، که صبوران[M2]سخن ز خار برون آورند و سیم ز خارا
[A]
[B][M1]درد سری می‌دهیم باد صبا را[M2]تا برساند به دوست قصهٔ ما را
[B][M1]برسر کویش گذر کند به تانی[M2]با لب لعلش سخن کند به مدارا
[B][M1]پیرهن ما قبا کند به نسیمش[M2]برکند از ما دگر به مژده قبا را
[B][M1]مرهم این ریش کرد نیست، که عمری[M2]سینه سپر بوده‌ایم زخم بلا را
[B][M1]دنیی و دین کرده‌ایم در سر کارش[M2]گردن و سر می‌نهیم تیغ و قفا را
[B][M1]ای بت نامهربان، بیا و بیاموز[M2]از سخن من حدیث مهر و وفا را
[B][M1]پای چنین سرزنشت‌ها چو نداری[M2]دست مزن عاشقان بی سرو پارا
[B][M1]عیب زبونی نه لایقست،گر از خود[M2]دفع ندانست کرد تیغ قضا را
[B][M1]اوحدی، از من بدار دست ملامت[M2]من چه کنم؟ کین ارادتست خدا را
[A]
[B][M1]مبارک روز بود امروز، یارا[M2]که دیدار تو روزی گشت ما را
[B][M1]من آن دوزخ دلم، یارب، که دیدم[M2]به چشم خود بهشت آشکارا
[B][M1]نه مهرست این، که داغ دولتست این[M2]که بر دل بر ز دست این بی‌نوا را
[B][M1]ز یک نا گه چه گنج دولتست این؟[M2]که در دست اوفتاد این بی‌نوا را
[B][M1]درین حالت که من روی تو دیدم[M2]عنایت‌هاست با حالم خدا را
[B][M1]هم آه آتشینم کارگر بود[M2]که شد نرم آن دل چون سنگ خارا
[B][M1]مرا تشریف یک پرسیدنت به[M2]ز تخت کیقباد و تاج دارا
[B][M1]بکش زود اوحدی را، پس جدا شو[M2]که بی‌رویت نمی‌خواهد بقا را
[A]
[B][M1]در چرخ کن چو عیسی زین جا رخ طلب را[M2]و آنجا درست گردان پیوند ابن و اب را
[B][M1]گویا شود پیاپی با دل مسیح جانت[M2]چون مریم ار ببندی روزی دو کام و لب را
[B][M1]با چشم تو چو گردی رطل‌اللسان به یادش[M2]از چوب خشک برخود ریزان کنی رطب را
[B][M1]خواهی که جاودانت باشد تصرف اینجا[M2]از خویشتن جدا دار این شهوت و غضب را
[B][M1]داری دلی چو کعبه و ز جهل و از ضلالت[M2]در کعبه می‌گذاری بوجهل و بولهب را
[B][M1]ای تن، چو دل به خوبان دادی و من نگفتم[M2]بر ماهتاب خواهی افکند این قصب را
[B][M1]دل رای حقه بازی زد بر دهان تنگش[M2]ما عرضه بر که داریم این عشق بوالعجب را؟
[B][M1]گفتم: مگر به پایان آید شب فراقش[M2]در شهر عاشقان خود پایان نبود شب را
[B][M1]ای اوحدی، چو رویش دیدی بلا همی‌کش[M2]چون انگبین تو خوردی تاوان نبود تب را
[A]
[B][M1]بر قتل چون منی چه گماری رقیب را؟[M2]ای در جهان غریب، مسوز این غریب را
[B][M1]دورم همی کنند ادیبان ز پیش تو[M2]ای حورزاده، عشق بیاموز ادیب را
[B][M1]روی تو گر ز دور ببیند خطیب شهر[M2]دیگر حضور قلب نباشد خطیب را
[B][M1]ترسا گر آن دو زلف چو زنار بنگرد[M2]در حال همچو عود بسوزد صلیب را
[B][M1]ما دوست را به دنیی و عقبی نمی‌دهیم[M2]زنهار! کس چگونه فروشد حبیب را
[B][M1]از من مدار چشم خموشی، که وقت گل[M2]مشکل کسی خموش کند عندلیب را
[B][M1]همرنگ اوحدی شود اندر جهان به عشق[M2]هر کس که او نگه کند این رنگ و طیب را
[A]
[B][M1]چون ندیدم خبری زین دل رنجور ترا[M2]در سپردم به خدا، ای ز خدا دور، ترا
[B][M1]شاد نابوده ز وصل تو من و نابوده[M2]توجفا کرده و من داشته معذور ترا
[B][M1]صورت پاک ترا از نظر پاک مپوش[M2]که به جز دیدهٔ پاکان ندهد نور ترا
[B][M1]گر ز دیدار تو آگاه شوند اهل بهشت[M2]سر مویی نفروشند به صد حور ترا
[B][M1]ای که رنجی نکشیدی و ندیدی ستمی[M2]چه غم از حال ستم‌دیدهٔ رنجور ترا؟
[B][M1]تو که چون من ننشستی به غمی روز دراز[M2]سخت کوتاه نماید شب دیجور ترا
[B][M1]اوحدی را ز نظر دور مدار، ای دل و جان[M2]که دلارام ترا دارد و منظور ترا
[A]
[B][M1]من چه گویم جفا و جنگ ترا؟[M2]جرم رهوار و عذر لنگ ترا؟
[B][M1]ز دل و جان نشانه ساخته‌ام[M2]ناوک چشم شوخ شنگ ترا
[B][M1]ای نوازش کم و بهانه فراخ[M2]لب لعل و دهان تنگ ترا
[B][M1]صلح را خود ببین که ما چه کنیم؟[M2]که به جان می‌خریم جنگ ترا
[B][M1]دل بدزدی و زود بگریزی[M2]ما بدانسته‌ایم ننگ ترا
[B][M1]رنگ خوبان ز لوح فکر بشست[M2]اوحدی، تا بدید رنگ ترا
[A]
[B][M1]دلبرا، در دل سخت تو وفا نیست چرا؟[M2]کافران را دل نرمست و ترا نیست چرا؟
[B][M1]بر درت سگ وطنی دارد و ما را نه، که چه؟[M2]به سگانت نظری هست و بمانیست چرا؟
[B][M1]هر که قتلی بکند کشته بهایی بدهد[M2]تو مرا کشتی و امید بها نیست چرا؟
[B][M1]خون من ریزی و چشم تو روا می‌دارد[M2]بوسه‌ای خواهم و گویی که: روانیست، چرا؟
[B][M1]شهریان را به غریبان نظری باشد و من[M2]دیدم این قاعده در شهر شما نیست، چرا؟
[B][M1]من و زلف تو قرینیم به سرگردانی[M2]من ز تو دورم و او از تو جدا نیست چرا؟
[B][M1]دیگران را همه نزدیک تو را هست و قبول[M2]اوحدی را ز میان راه وفا نیست چرا؟
[A]
[B][M1]باز کی بینم رخ آن ماه مهر افروز را؟[M2]گل رخ سیمین بر دل دزد عاشق سوز را؟
[B][M1]دولت پیروز اگر بنشاندش بار دگر[M2]در بر من، شکر گویم دولت پیروز را
[B][M1]گر رسیدم از لبش روزی به کام دل، رواست[M2]زانکه شبها از خدا می‌خواستم این روز را
[B][M1]همچو فرهاد از غمش روزی به صحراها روم[M2]تا ببینند این جوانان عشق پیرآموز را
[B][M1]روز وصل از غمزهٔ او جان سر گردان من[M2]چون تحمل کرد چندان ناوک دلدوز را؟
[B][M1]با وصال او دلم را نیست پروای بهشت[M2]در چنان عیدی کسی یاد آورد نوروز را؟
[B][M1]دوش می‌آمد سوار از دور و من نزدیک بود[M2]کز سرشادی ببوسم پای اسب بوز را
[B][M1]مدعی را دل ببرد از چشم مست شیرگیر[M2]هر که باشد شیرگیر آسان بگیرد یوز را
[B][M1]اوحدی، گر قبلهٔ اقبال خواهی سجده کن[M2]آفتاب روی آن شمع جهان‌افروز را
[A]
[B][M1]مطرب، چو بر سماع تو کردیم گوش را[M2]راهی بزن، که ره بزند عقل و هوش را
[B][M1]ابریشمی بساز و ازین حلقه پنبه کن[M2]نقل حضور صوفی پشمینه پوش را
[B][M1]جامی بیار، ساقی، از آن بادهای خام[M2]وز عکس او بسوز من نیم جوش را
[B][M1]بر لوح دل نقوش پریشان کشیده‌ایم[M2]جامی بده، که محو کنیم این نقوش را
[B][M1]ما را به می بشوی، چنان کز صفای ما[M2]غیرت بود مشایخ طاعت فروش را
[B][M1]بر ما ملامت دگران از کدورتست[M2]صافی ملامتی نکند در نوش را
[B][M1]با مدعی بگوی که: ما را مگوی وعظ[M2]کاگنده‌ایم سمع نصیحت نیوش را
[B][M1]ای باد صبح، نیک خراشیده خاطریم[M2]لطفی بکن، به دوست رسان این خروش را
[B][M1]گرمی کند به خلوت ما آن پری گذر[M2]بگذار تا گذار نباشد سروش را
[B][M1]شد نوش ما چو زهر ز هجران او، ولی[M2]زهر آن چنان خوریم به یادش که نوش را
[B][M1]ای اوحدی، بگوی سخن، تا بداندت[M2]دشمن، که بی‌بصر نشناسد خموش را
[A]
[B][M1]پیش‌آر، ساقی، آن می چون زنگ را[M2]تا ما براندازیم نام و ننگ را
[B][M1]امشب زرنگ می برافروز آتشی[M2]تا رنگ پوش ما بسوزد رنگ را
[B][M1]بی‌روی او چون عود می‌سوزد تنم[M2]مطرب، تو نیز آخر بساز آن چنگ را
[B][M1]با فقیه از عقل می‌گوید سخن[M2]عقلی نبودست این فقیه دنگ را
[B][M1]بی‌او نباشد دور اگر گریان شوم[M2]دوری بگریاند کلوخ و سنگ را
[B][M1]ای همرهان، پیش دهان تنگ او[M2]یاد آورید این عاشق دلتنگ را
[B][M1]وی ساربان، طاقت نداری پای ما[M2]سرباز کش یک لحظه پیش آهنگ را
[B][M1]ناچار باشد هر فراقی را اثر[M2]وانگه فراق یار شوخ شنگ را
[B][M1]ای آنکه کردی رخ به جنگ اوحدی[M2]او صلح می‌جوید، رها کن جنگ را
[A]
[B][M1]اگر یک سو کنی زان رخ سر زلف چو سنبل را[M2]ز روی لاله رنگ خود خجالت‌ها دهی گل را
[B][M1]مرا پیش لب لعل تو سربازیست در خاطر[M2]اگر چه پیش روی تو سربازیست کاکل را
[B][M1]رخ و زلف تو بس باشد ز بهر حجت و برهان[M2]اگر دعوی کند وقتی کسی دور تسلسل را
[B][M1]تجمل روی خوبان را بیاراید ولیکن تو[M2]رخی داری که از خوبی بیاراید تجمل را
[B][M1]نباید گوش مالیدن مرا در عشق و نالیدن[M2]اگر گل زین صفت باشد غرامت نیست بلبل را
[B][M1]قرنفل در دهان داری، که هنگام سخن گفتن[M2]به صحرا می‌برد ز آن لب صبابوی قرنفل را
[B][M1]برآید نالهٔ «دل دل» ز هر سو چون برانگیزی[M2]به روز کشتن و غارت غبار نعل دلدل را
[B][M1]نمی‌گفتی: به فضل خود ببخشایم بسی بر تو؟[M2]کنون وقت آمد انعام و احسان و تفضل را
[B][M1]ز عشقش توبه بشکستم بگیر ای اوحدی، دستم[M2]و گر باور نمی‌داری بیار آن ساغر مل را
[B][M1]جمالش کرد حیرانم، چه ماهست آن؟ نمی‌دانم[M2]که چشم از کشف ماهیت نمی‌بندد تامل را
[B][M1]بهل، تا می‌کند خواری، که با او هم کند یاری[M2]چو جانم میل او دارد نهادم دل تحمل را
[A]
[B][M1]ای زیر زلف عنبرین پوشیده مشکین خال را[M2]فرخنده باشد دم بدم روی تو دیدن فال را
[B][M1]باری گر از درد تو من زاری کنم، عذرم بنه[M2]چون بار مستولی شود مسکین کند حمال را
[B][M1]روزی همی باید مرا، مانند ماهی، تا درآن[M2]پیش تو تقریری دهم شرح شب چون سال را
[B][M1]شاگرد عشقم، گر سخن گویم درین معنی سزد[M2]چون عشق استادی کند، در گفتن آرد لال را
[B][M1]در بازجست سر ما چندین مکوش، ای مدعی[M2]گر حالتی داری چون من، تا با تو گویم حال را
[B][M1]گر صرف مالی می‌کنی در پای او منت منه[M2]جایی که باشد جان فدا، قدری ندارد مال را
[B][M1]دل چو ببندم در رخش سر چون کشم؟ کان بی‌وفا[M2]دام دل من ساختست آن زلف همچون دال را
[B][M1]نشگفت اگر بال دلم، بشکست ازین سودا، که من[M2]مرغی نمی‌دانم که او این جا نریزد بال را
[B][M1]با او چو گفتم درد دل، گفت: اوحدی، این شیوه تو[M2]بسیار می‌دانی، ولی حدیست قیل و قال را
[A]
[B][M1]گر وصل آن نگار میسر شود مرا[M2]از عمر باک نیست، که در سر شود مرا
[B][M1]تسخیر روی او به دعا می‌کند دلم[M2]تا آفتاب و ماه مسخر شود مرا
[B][M1]روزی که کاسهٔ سرم از خاک پر کنند[M2]از بوی او دماغ معطر شود مرا
[B][M1]آن نور هر دودیده اگر می‌دهد رضا[M2]بگذار تا دودیده به خون تر شود مرا
[B][M1]هر ساعتم چنان کند از غصه پایمال[M2]کز دست او فعان به فلک بر شود مرا
[B][M1]مشکل شکفته گرددم از وصل او گلی[M2]لیکن چه خارها که به دل در شود مرا!
[B][M1]این درد سینه سوز، که در جان اوحدیست[M2]از تن شگفت نیست که لاغر شود مرا
[A]
[B][M1]به خرابات گرو شد سر و دستار مرا[M2]طلبم کن ز خرابات و به دست آر مرا
[B][M1]بفغانند مغان از من و از زاری من[M2]شاید از پیر مغان هم ندهد بار مرا
[B][M1]ساخت اندر دل ما یار خراباتی جای[M2]ز خرابات به جایی مبر، ای یار، مرا
[B][M1]اندر آمد شب و تا صومعه، زین جا که منم[M2]راه دورست، درین میکده بگذار مرا
[B][M1]مستم از عشق و خراب از می و بیهوش از دوست[M2]دستگیری کن و امروز نگه دار مرا
[B][M1]رندیی کان سبب کم زنی من باشد[M2]به ز زهدی که شود موجب پندار مرا
[B][M1]جای من دور کن از حلقهٔ این مدعیان[M2]که بدیشان نتوان دوخت به مسمار مرا
[B][M1]برتن از عشق چو پر فایده بندی دارم[M2]پند بی‌فایده در دل نکند کار مرا
[B][M1]گر از این کار زیانم برسد، باکی نیست[M2]اوحدی، سود ندارد، مکن انکار مرا
[A]
[B][M1]چون نیست یار در غم او هیچ کس مرا[M2]ای دل، تو دست گیر و به فریاد رس مرا
[B][M1]سیر آمدم ز عیش، که بی‌دوست میکنم[M2]بی او چه باشد؟ ازین عیش بس مرا
[B][M1]از روزگار غایت مطلوب من کسیست[M2]و آنگه کسی، که نیست جزو هیچ کس مرا
[B][M1]ای ساربان شبی که کنی عزم کوی او[M2]آگاه کن، یکی به صدای جرس مرا
[B][M1]یک بوسه دارم از لب شیرین او هوس[M2]وز دل برون نمی‌رود این هوس مرا
[B][M1]از عمر خود من آن نفسی شادمان شوم[M2]کز تن به یاد دوست برآید نفس مرا
[B][M1]باریک آن چنان شدم از غم، که گر شبی[M2]بیرون روم به شمع، نبیند عسس مرا
[B][M1]هر ساعتم به موج بلایی در افکند[M2]سیلاب ازین دو دیدهٔ همچون ارس مرا
[B][M1]یاری که اصل کار منست، ار به من رسد[M2]با اوحدی چه کار بود زین سپس مرا؟
[A]
[B][M1]حاشا! که جز هوای تو باشد هوس مرا[M2]یا پیش دل گذار کند جز تو کس مرا
[B][M1]در سینه بشکنم نفس خویش را به غم[M2]گر بی‌غمت ز سینه بر آید نفس مرا
[B][M1]فریاد من ز درد دل و درد دل ز تست[M2]دردم ببین وهم تو به فریاد رس مرا
[B][M1]گیرم نمی‌دهی به چومن طوطیی شکر[M2]از پیش قند خویش مران چون مگس مرا
[B][M1]زین سان که هست میل دل من به جانبت[M2]لیلی تو میل جانب من کن، که بس مرا
[B][M1]گفتم که: باز پس روم از پیش این بلا[M2]بگرفت سیل عشق تو از پیش و پس مرا
[B][M1]ای اوحدی، هوای رخ او مکن دلیر[M2]بنگر که: چون گداخته کرد این هوس مرا؟
[A]
[B][M1]دود از دلم برآمد، دادی بده دلم را[M2]در بر رخم چه بندی؟ بگشای مشکلم را
[B][M1]پایم به گل فروشد، تا چند سر کشیدن؟[M2]دستی بزن برآور این پای در گلم را
[B][M1]دستم چو شد حمایل در گردن خیالت[M2]پنهان کن از رقیبان دست حمایلم را
[B][M1]بردند پیش قاضی از قتل من حکایت[M2]او نیز داد رخصت، چون دید قاتلم را
[B][M1]جز مهر خود نبینی در استخوان و مغزم[M2]گر زانکه بر گشایی یک یک مفاصلم را
[B][M1]وقتی که مرده باشم، گر مهر مینمایی[M2]بر آستان خود نه تابوت و محملم را
[B][M1]تا نقش مهر خویشم بر لوح دل نوشتی[M2]یکسر به باد دادی تحصیل و حاصلم را
[B][M1]عیبم کنند یاران در عشقت ای پریرخ[M2]دیوانه ساز بر خود یاران عاقلم را
[B][M1]از غل و بند مجنون دیگر سخن نگفتی[M2]گر اوحدی بدیدی قید و سلاسلم را
[A]
[B][M1]به خرابات برید از در این خانه مرا[M2]که دگر یاد شراب آمد و پیمانه مرا
[B][M1]دل دیوانه به زنجیر نبستن عجبست[M2]که به زنجیر ببندد دل دیوانه مرا؟
[B][M1]می بیارید و تنم را بنشانید چو شمع[M2]پیش آن شمع و بسوزید چو ویرانه مرا
[B][M1]همچو گنجیست درین عالم ویران رخ او[M2]یاد آن گنج دوانید به ویرانه مرا
[B][M1]بر میان از سر زلفش کمری می‌بستم[M2]گر بدو دست رسیدی چو سرشانه مرا
[B][M1]هر که خواهد که به دامم کشد آسان آسان[M2]گو: مپندار به جز خال لبش دانه مرا
[B][M1]سرم از شوق و دل از عشق چنین شیفته شد[M2]تا که شد اوحدی شیفته هم خانه مرا
[A]
[B][M1]غم عشقت، ای پسر، بسوزد همی مرا[M2]ترا گر خبر شدی نبدی غمی مرا
[B][M1]دمم می‌دهی که: من بیابم دمی دگر[M2]گره بر دمم زدی، رها کن دمی مرا
[B][M1]به نام تو زیستم همه عمر و خود ز تو[M2]نه بر دست نامه‌ای، نه بر لب نمی‌مرا
[B][M1]مکن بیش ازین ستم، به نیکی گرای هم[M2]چو زخمم به دل رسید، بنه مرهمی مرا
[B][M1]مرا در فراق خود به پرسش عزیز کن[M2]که هرگز نیوفتاد چنین ماتمی مرا
[B][M1]نخواهم به عالمی غمت را فروختن[M2]کز آنجا میسرست چنین عالمی مرا
[B][M1]غم روز هجر تو بگویم یکان یکان[M2]اگر در کف او فتد شبی محرمی مرا
[B][M1]کم و بیش اوحدی چو اندر سر توشد[M2]تو نیز پرسشی بکن به بیش و کمی مرا
[A]
[B][M1]آخر، ای ماه پری پیکر، که چون جانی مرا[M2]در فراق خویشتن چندین چه رنجانی مرا؟
[B][M1]همچو الحمدم فکندی در زبان خاص و عام[M2]لیک خود روزی بحمدالله نمی‌خوانی مرا
[B][M1]ای که در خوبی به مه مانی چه کم گردد زتو[M2]گر بری نزدیک خود روزی به مهمانی مرا؟
[B][M1]دست خویش از بهر کشتن بر کسی دیگر منه[M2]می‌کشم در پای خود چندان که بتوانی مرا
[B][M1]با رقیبانت نکردم آنچه با من میکنند[M2]این زمان سودی نمی‌دارد پشیمانی مرا
[B][M1]زین جهان چیزی نخواهم خواستن جز وصل تو[M2]گر فلک یک روز بنشاند به سلطانی مرا
[B][M1]کس خریدارم نمیگردد، که دارم داغ تو[M2]زان همی آیم برت، چندانکه می‌رانی مرا
[B][M1]بر سر کوی تو دشواری کشیدم سالها[M2]دور ازین در چون توان کردن به آسانی مرا؟
[B][M1]در درون پرده‌ای با دشمنان من به کام[M2]وز برون مشغول می‌داری به دربانی مرا
[B][M1]گفته‌ای: در کار عشقم اوحدی دانا نبود[M2]چون توانم گفت؟ نه آنم که می‌دانی مرا
[A]
[B][M1]زخمی، که بر دل آید ، مرهم نباشد او را[M2]خامی که دل ندارد این غم نباشد او را
[B][M1]گفتی که: دل بدوده، من جان همی فرستم[M2]زیرا که با چنان رخ دل کم نباشد او را
[B][M1]عیسی مریم از تو گر باز گردد این دم[M2]این مرده زنده کردن دردم نباشد او را
[B][M1]گویند: ازو طلب دار آیین مهربانی[M2]نه نه، طلب ندارم، دانم نباشد او را
[B][M1]از پیش هیچ خوبی هرگز وفا نجستم[M2]زیرا وفا و خوبی باهم نباشد او را
[B][M1]از چشم من خجل شد ابر بهار صد پی[M2]او گر چه بربگرید، این نم نباشد او را
[B][M1]این گریه کاوحدی کرد از درد دوری او[M2]گر بعد ازین بمیرد ماتم نباشد او را
[A]
[B][M1]آن سیه چهره که خلقی نگرانند او را[M2]خوبرویان جهان بنده به جانند او را
[B][M1]دلبرانی که به خوبی بنشانند امروز[M2]جای آنست که بر دیده نشانند او را
[B][M1]دامنش پاک ز عارست و دلش پاک ز عیب[M2]پاکبازان جهان بنده از آنند او را
[B][M1]گر در افتد به کفم دامن وصلش روزی[M2]از کف من به جهانی نجهانند او را
[B][M1]نیست بی‌مصلحتی از بر او دوری من[M2]برمیدم ز برش، تا نرمانند او را
[B][M1]قیمت قامت او را من بیدل دانم[M2]ورنه این یک دوسه افسرده چه دانند او را؟
[B][M1]ای که گشت اوحدی از بهر تو بدنام جهان[M2]بندهٔ تست، نام که خوانند او را
[A]
[B][M1]نمیرد هر که در گیتی تو باشی یادگار او را[M2]چراغی کش تو باشی نور با مردن چه کار او را؟
[B][M1]اگر نه دامن از گوهر بریزد چون فلک شاید[M2]که هر صبحی تو برخیزی چو خورشید از کنار او را
[B][M1]دلم لعل لبت بر دست، اگر پوشیده می‌داری[M2]من اینک فاش می‌گویم! به نزدیک من آر او را
[B][M1]مجو آزار آن بیدل، که از سودای وصل تو[M2]دلش پیوسته در بندست و جان در زیر بار او را
[B][M1]سر زلفت پریشانی بسی کرد، از به چنک آید[M2]بده تا بی و بر بند و به دست من سپار او را
[B][M1]بحال اوحدی هرگز نکری التفات اکنون[M2]چو می‌گویی، غلام ماست، یاری نیک دار او را
[B][M1]نگاهی کن درو یک بار و او را بنده خود خوان[M2]گذاری کن برو یک روز و خاک خود شمار او را
[A]
[B][M1]چون کژ کنی به شیوه به سر بر کلاه را[M2]زلف و رخ تو طیره کند مشک و ماه را
[B][M1]یزدان هزار عذر بخواهد ز روی تو[M2]فردا که هیچ عذر نباشد گناه را
[B][M1]نشگفت پای ما که بر آید به سنگ غم[M2]زیرت که احتیاط نکردیم راه را
[B][M1]دارم گواه آنکه تو کشتی مرا، ولیک[M2]ترسم که: نرگست بفریبد گواه را
[B][M1]روزی چنان بگریم ازین غم، که اشک من[M2]ز آن خاک آستان بدماند گیاه را
[B][M1]گر بشنود جفا که تو در شهر می‌کنی[M2]خسرو بی‌اغیان نفرستد سپاه را
[B][M1]شد سالها که بندهٔ تست اوحدی، دریغ[M2]کز حال بندگان خبری نیست شاه را
[A]
[B][M1]با که گویم سرگذشت این دل سرگشته را؟[M2]راز سر گردان عاشق پیشهٔ غم کشته را؟
[B][M1]آب چشم من ز سر بگذشت و می‌گویی: بپوش[M2]چون توان پوشیدن این آب ز سر بگذشته را؟
[B][M1]جان شیرین منست آن لب، بهل تا می‌کشد[M2]در غم روی خود این فرهاد مجنون گشته را
[B][M1]آنکه روزی گر چمان اندر چمن رفتی برش[M2]باغبان از سرزنش می‌کشت سرو کشته را
[B][M1]خال او حال مرا برهم زد و خونم بریخت[M2]با که گویم حال این خال به خون آغشته را؟
[B][M1]آسمان برنامهٔ عمرم نبشتست این قضا[M2]در نمی‌شاید نوشتن نامهٔ بنوشته را
[B][M1]خاک کوی او بهشتم بود هشتم، لاجرم[M2]این زمان در خاک می‌جویم بهشت هشته را
[B][M1]کمتر از شمعی نشاید بود و گر سر می‌رود[M2]هم به پایان برد می‌باید سر این رشته را
[B][M1]اوحدی خواهی که چون عیسی به خورشیدی رسی[M2]آتشی درزن، بسوز این دلق مریم رشته را
[A]
[B][M1]دلم در دام عشق افتاد هیلا[M2]فتاده هر چه بادا باد هیلا
[B][M1]چو دل را در غمش فریادرس نیست[M2]مرا از دست دل فریاد هیلا
[B][M1]بر آب چشم من کشتی برانید[M2]که توفان در جهان افتاد هیلا
[B][M1]بده ساقی، چو کشتی ساغر می[M2]به یاد دجلهٔ بغداد هیلا
[B][M1]منم وامق، تویی عذرا وفا کن[M2]تویی شیرین منم فرهاد، هیلا
[B][M1]ز اشک و سوز و آه من حذر کن[M2]که بارانست و برق و باد هیلا
[B][M1]چو داد بیدلان دادی، نگارا[M2]مکن بر جان من بیداد هیلا
[B][M1]گر از جور تو روزی پیش سلطان[M2]چو مظلومان بخاهم داد هیلا
[B][M1]مگو از تلخ و شور، ای مطرب، امروز[M2]که خسرو دل به شیرین داد هیلا
[B][M1]ز قول اوحدی بر بیدلان خوان[M2]غزلهایی که داری یاد هیلا
[A]
[B][M1]دراز شد سفر یار دور گشتهٔ ما[M2]فغان ازین دلی بی‌او نفور گشته ما
[B][M1]به آن رسید که توفان بر آیدم بدو چشم[M2]ز سوز سینه همچون تنور کشته ما
[B][M1]بخواند راوی مستان به صوت داودی[M2]ز شوق او سخن چون زبور گشته ما؟
[B][M1]چه بودی آنکه چو حوری در آمدی هر دم[M2]به خانهٔ چو سرای سرور گشتهٔ ما؟
[B][M1]چه بودی ار خبر او همی رسانیدند[M2]به گوش خاطر از خود نفور گشته ما؟
[B][M1]ز حافظان وفا نیست مشفقی که کند[M2]ملامت دل از کار دور گشتهٔ ما
[B][M1]حدیث ما تو بگوی، اوحدی که مشغولست[M2]به یاد دوست دل با حضور گشتهٔ ما
[A]
[B][M1]نه هفته‌ایست، نه ماهی، که رفته‌ای زبر ما[M2]نهفته نیست کزین غم چه دیده چشم تر ما
[B][M1]زمان ما به سر آورد درد عشق تو، جانا[M2]هنوز تا غم هجران چه آورد به سر ما؟
[B][M1]بدان کمر نرسد دست من، ولی برساند[M2]محبت تو سرشک دو دیده بر کمر ما
[B][M1]لبت که از همه گیتی پسند ماست، نگه کن[M2]که راحت همه گشت و جراحت جگر ما
[B][M1]ز ظلمت شب هجران به زحمتیم، چه بودی[M2]کز آسمان وصالی بتافتی قمر ما؟
[B][M1]ز روی خوب شکیبم نبود و صورت خوبان[M2]تو از تامل ایشان بدوختی نظر ما
[B][M1]نموده‌ای که: چو غایب شوند مهر نماند[M2]بیا، که مهر تو غایب نمی‌شود زبر ما
[B][M1]ستم ببین تو که: دیگر ز گفت و گوی رقیبان[M2]بر آستان تو ممکن نمی‌شود گذر ما
[B][M1]عجب که یاد نکردی ز اوحدی و نگفتی[M2]که: چیست حال دل این غریب پی سپرما؟
[A]
[B][M1]ای چراغ چشم توفان بار ما[M2]بیش ازین غافل مباش از کار ما
[B][M1]هر زمانی در به روی ما مبند[M2]گر چه کوته دیده‌ای دیوار ما
[B][M1]شکر آن که خواب می‌گیرد به شب[M2]رحمتی بر دیدهٔ بیدار ما
[B][M1]ای که با هر کس چو گل بشکفته‌ای[M2]بیش ازین نتوان نهادن خار ما
[B][M1]کاشکی آن رخ نبودی در نقاب[M2]تا نکردی مدعی انکار ما
[B][M1]با چنان ساعد که بر بازوی اوست[M2]کس نپیچد پنجهٔ عیار ما
[B][M1]خلق عالم گر شوند اغیار و خصم[M2]نیست غم، گر یار باشد یار ما
[B][M1]اوحدی، می‌بوس خاک آستان[M2]کندر آن حضرت نباشد بار ما
[A]
[B][M1]ای غم عشق تو یار غار ما[M2]جز غمت خود کس نزیبد یار ما
[B][M1]کار ما با غم حوالت کرده‌ای[M2]نی، به این‌ها برنیاید کارما
[B][M1]در ازل جان دل به مهرت داد و این[M2]تا ابد مهریست بر رخسار ما
[B][M1]ما همان اقرار اول می‌کنیم[M2]گر دو گیتی می‌کنند انکار ما
[B][M1]ساقی، از رندان حریفی را بخوان[M2]تا به می بفروشد این دستار ما
[B][M1]می بیار و خرقهٔ ما را بکن[M2]تا ببیند مدعی زنار ما
[B][M1]علم نیک و بد چو جای دیگرست[M2]این تفاوت چیست در پندار ما؟
[B][M1]زاهدان فردا چه گویندار خدای؟[M2]سهل گیرد کار برخمار ما
[B][M1]تا رضای او نباشد، اوحدی[M2]توبه بی‌کارست و استغفار ما
[A]
[B][M1]تو مشغولی به حسن خود، چه غم داری ز کار ما؟[M2]که هجرانت چه می‌سازد همی با روزگار ما؟
[B][M1]چه ساغرها تهی کردیم بر یادت: که یک ذره[M2]نه ساکن گشت سوز دل، نه کمتر شد خمار ما
[B][M1]به هر جایی که مسکینی بیفتد دست گیرندش[M2]ولی این مردمی ها خود نباشد در دیار ما
[B][M1]ز رویت پردهٔ دوری زمانی گر برافتادی[M2]همانا بشکفانیدی گل وصلی ز خار ما
[B][M1]تو همچون خرمن حسنی و ما چون خوشه چینانت[M2]از آن خرمن چه کم گشتی که پر بودی کنار ما؟
[B][M1]ز دلبندان آن عالم دل ما هم ترا جوید[M2]که از خوبان این گیتی تو بودی اختیار ما
[B][M1]نمی‌باید دل ما را بهار و باغ و گل بی‌تو[M2]رخ و زلف و جبینت بس گل و باغ و بهار ما
[B][M1]ز مثل ما تهی‌دستان چه کار آید پسند تو؟[M2]تو سلطانی، ز لطف خود نظر می‌کن به کار ما
[B][M1]چه دلداری؟ که از هجران دل ما را بیازردی[M2]چه دمسازی؟ که از دوری بر آوردی دمار ما
[B][M1]به قول دشمنان از ما، خطا کردی که برگشتی[M2]کزان روی این ستمکاری نبود اندر شمار ما
[B][M1]ز هجرت گر چه ما را پر شکایتهاست در خاطر[M2]هنوزت شکرها گوییم، اگر کردی شکار ما
[B][M1]بگو تا: اوحدی زین پس نگرید در فراق تو[M2]که گر دریا فرو بارد بنفشاند غبار ما
[A]
[B][M1]چو آشفته دیدی که شد کار ما[M2]نگشتی دگر گرد بازار ما
[B][M1]میزار ما را، که کار خطاست[M2]دلیری نمودن به آزار ما
[B][M1]به فریاد ما گر چنین می‌رسی[M2]به گردون رسد نالهٔ زار ما
[B][M1]دل ما ننالیدی از چشم تو[M2]اگر جور کردی به مقدار ما
[B][M1]بجز ما نخواهد خریدن کسی[M2]متاعی که بستی تو در بار ما
[B][M1]چه خسبی؟ که شبهای تاریک خواب[M2]نیامد درین چشم بیدار ما
[B][M1]مریز اوحدی را نمک بر جگر[M2]که شوریده او می‌کند کار ما
[A]
[B][M1]از ما به فتنه سرمکش، ای ناگزیر ما[M2]که آمیزشیست مهر ترا با ضمیر ما
[B][M1]ما قصه‌ای که بود نمودیم و عرضه داشت[M2]تا خود جواب آن چه رساند بشیر ما
[B][M1]نی‌نی ، به پیک و نامه چه حاجت؟ که حال دل[M2]دانم که نانوشته بخواند مشیر ما
[B][M1]ای باد صبح‌دم خبر ما بپرس نیک[M2]کین نامها نه نیک نویسد دبیر ما
[B][M1]ای صوفی، ار تو منکر عشقی به زهد کوش[M2]ما را ز عشق توبه نفرمود پیر ما
[B][M1]بس قرنها سپهر بگردد بدین روش[M2]تا بر زمین عشق نیابد نظیر ما
[B][M1]پستان خود به مهر بیالود و دوستی[M2]روز نخست دایه که می‌داد شیر ما
[B][M1]در آب و گل ز آدم خاکی نشان نبود[M2]کغشته شد به آب محبت خمیر ما
[B][M1]دلبر ز آه و نالهٔ من هیچ غم نداشت[M2]دانست کان شکار نیفتد به تیر ما
[B][M1]زان دل شکسته‌ایم که بر دوست بسته‌ایم[M2]کز ما دل شکسته طلب کرد میر ما
[B][M1]سهلست دستگیری افتاد گان ولی[M2]وقتی بود که دوست شود دستگیر ما
[B][M1]با خار ساختیم، که گل دیر بردمد[M2]شاخ بلند دوست به دست قصیر ما
[B][M1]از جان برآمدست، نباشد شگفت اگر[M2]در دل نشیند این سخن دلپذیر ما
[B][M1]ای اوحدی، اگر ید بیضا بر آوری[M2]مشنو، کزان تنور برآید فطیر ما
[A]
[B][M1]ای پرتو روح‌القدس تابان ز رخسار شما[M2]نور مسیحا در خم زلف چو زنار شما
[B][M1]هم لفظتان انجیل خوان، هم لهجتان داودسان[M2]سر حواریون نهان در بحر گفتار شما
[B][M1]شماس ازان رخ جفت غم، مطران پریشان دم بدم[M2]قسیس دانا نیز هم بیچاره در کار شما
[B][M1]اعجاز عیسی در دو لب پنهان صلیب اندر سلب[M2]قندیل زهبان نیم شب تابان ز رخسار شما
[B][M1]از لعلتان کوثر نمی، وز لفظتان گردون خمی[M2]میلاد شادیها همی از روز دیدار شما
[B][M1]زان زلفهای جان گسل تسبیح یوحنا خجل[M2]صد جاثلیق زنده‌دل چون من خریدار شما
[B][M1]گردی ز عشق انگیخته، بر گبر و ترسا بیخته[M2]خون مسلمان ریخته در پای دیوار شما
[B][M1]ای عیدتان بر خام خم گوسالهٔ زرینه سم[M2]فسح نصاری گشته گم در عید بسیار شما
[B][M1]دیرش زمین بوسد به حد، رهبان از وجوید مدد[M2]چون اوحدی یوم‌الاحد آید به زنهار شما
[A]
[B][M1]مرادم ار چه نخواهد روا شدن ز شما[M2]به فال نیک ندارم جدا شدن ز شما
[B][M1]مگر اجل برهاند مرا ز عشق، ارنه[M2]به زندگی نتوانم رها شدن ز شما
[B][M1]اگر ز خوی شما داشتی خبر دل من[M2]عجب نداشتمی بی‌وفا شدن ز شما
[B][M1]ازین صفت که بی‌یگانگی همی کوشید[M2]کرا بود طمع آشنا شدن ز شما؟
[B][M1]دلم بدین صفت ار پایمال غصه شود[M2]گریختن زمن و در قفا شدن ز شما
[B][M1]غم شما گر ازین سان کشد گریبانم[M2]چه پیرهن که بخواهد قبا شدن ز شما
[B][M1]به اوحدی طمع پارسا شدن می‌کنید[M2]که بعد ازین نتوان پارسا شدن ز شما
[A]
[B][M1]پرده بر انداخت ز رخ یار نهان گشتهٔ ما[M2]نوبت اقبال برد بخت جوان گشتهٔ ما
[B][M1]تن همه جان گشت چو او باز به دل کرد نظر[M2]باخته شد در نظری آن تن جان گشتهٔ ما
[B][M1]گرچه گران بار شدیم از غم آن ماه ولی[M2]هم سبک انداخته شد بار گران گشتهٔ ما
[B][M1]دیدهٔ گریان به دلم فاش همی گفت خود این:[M2]کاتش غم زود کشد اشک روان گشتهٔ ما
[B][M1]پیر خرد گرد جهان گشت بسی در طلبش[M2]هم به کف آورد غرض پیر جهان گشتهٔ ما
[B][M1]نفس بفرمود بسی، من ننشستم نفسی[M2]تا همگی سود نشد سود زیان گشتهٔ ما
[B][M1]ضامن ما در غم او اوحدی شیفته بود[M2]این نفس از غم برهد مرد ضمان گشتهٔ ما
[A]
[B][M1]حلوای نباتست لبت، پسته دهانا[M2]در باغ گلی نیست به رخسار تو مانا
[B][M1]زیر لبت ازوسمه نقطهاست، چه روشن؟[M2]گرد رخت از مشک زقمهاست چه خوانا؟
[B][M1]گفتم: نتوانی دل شهری بربودن[M2]نی، چون نتوانی، که شگرفی و توانا؟
[B][M1]بس گوشه نشینی که ز هجر تو بنالد[M2]این ناله به گوشت نرسیدست همانا
[B][M1]مردم نه عجب صورت عشقم که بدانند[M2]بی‌عشق نشستن عجب از مردم دانا
[B][M1]هر لحظه زبان فاش کند سر دل من[M2]پیوسته ز دست تو برنجیم، زبانا
[B][M1]دلسوختهٔ عشق تو گردید به صد جان[M2]غافل مشو از اوحدی سوخته، جانا
[A]
[B][M1]ای نرگس تو فتنه و در فتنه خوابها[M2]زلف تو حلقه حلقه و در حلقه تابها
[B][M1]حوران جنت ار به کمالت نگه کنند[M2]در رو کشند جمله ز شرمت نقابها
[B][M1]دست قضا چو نسخهٔ خوبان همی نبشت[M2]روی تو اصل بود و دگر انتخابها
[B][M1]گر پرتوی ز روی تو در عالم اوفتد[M2]سر بر کند ز هر طرفی آفتابها
[B][M1]آخر زکوة این همه خوبی نه واجبست؟[M2]منعت که می‌کند که نکردی ثوابها؟
[B][M1]فردا مگر گناه نباشد مرا به حشر[M2]کامروز در فراق تو دیدم عذابها
[B][M1]من می‌کنم دعا و تو دشنام می‌دهی[M2]آری، بر تو کم نبود این جوابها
[B][M1]از اشک دیده بر ورق روی چون زرم[M2]گویی مگر به سیم کشیدند بابها
[B][M1]امشب چنان گریسته‌ام کاشک چشم من[M2]همسایه را به خانه در افکند آبها
[B][M1]برخوان سینه از دل بریان نهاده‌ام[M2]در رهگذار خیل خیالت کبابها
[B][M1]غیری در اشتیاق تو گر نامه‌ای نوشت[M2]شاید که اوحدی بنویسد کتابها
[A]
[B][M1]رخ خوب خویشتن را بچه پوشی از نظرها؟[M2]که به حسرت تو رفتن بدو دیده خاک درها
[B][M1]برت آمدیم یک دم، ز برای دست بوسی[M2]چو ملول گشتی از ما، ببریم درد سرها
[B][M1]تو به ناز خفته هرشب، ز منت خبر نباشد[M2]که زخون دیده گریم ز غمت به رهگذرها
[B][M1]عجب آمدم که: بعضی ز تو غافلند، مردم[M2]مگر از ره بصارت خللیست در بصرها؟
[B][M1]نتوانم از خجالت که: بر تو آورم جان[M2]که شنیدم: التفاتی نکنی به مختصرها
[B][M1]ز لبت نبات خیزد، چو خنده برگشایی[M2]بهل این شکر فروشی، که بسوختی جگرها
[B][M1]بر آن کمان ابرو دل اوحدی چه سنجد؟[M2]که به زخم تیر مژگان بشکافتی سپرها
[A]
[B][M1]باد سهند بین که : برین مرغزارها[M2]چون می‌کند ز نرگس و لاله نگارها؟
[B][M1]در باغ رو، که دست بهار از سر درخت[M2]بر فرقت از شکوفه بریزد نثارها
[B][M1]ساقی، میان ببند که هنگام عشرتست[M2]می در پیالها کن و گل در کنارها
[B][M1]نتوان شکایت ستم روزگار کرد[M2]گر من درین حدیث کنم روزگارها
[B][M1]وقتی من اختیار دلی داشتم به دست[M2]عشق آمد و ز دست ببرد اختیار ها
[B][M1]گر بر دل تو هست غباری ز داغ غم[M2]بنشین، که جام می بنشاند غبارها
[B][M1]تا این بهار نامه بود، هیچ مجلسی[M2]بی‌یاد اوحدی نبود در بهارها
[A]
[B][M1]ای سفر کرده، دلم بی‌تو بفرسود،بیا[M2]غمت از خاک درت بیشترم سود، بیا
[B][M1]سود من جمله ز هجر تو زیان خواهد شد[M2]گر زیانست درین آمدن از سود، بیا
[B][M1]مایهٔ راحت و آسایش دل بودی تو[M2]تا برفتی تو دلم هیچ نیاسود بیا
[B][M1]ز اشتیاق تو در افتاد به جانم آتش[M2]وز فراق تو در آمد به سرم دود، بیا
[B][M1]ریختم در طلبت هر چه دلم داشت، مرو[M2]باختم در هوست هر چه مرا بود، بیا
[B][M1]گر ز بهر دل دشمن نکنی چارهٔ من[M2]دشمنم بر دل بیچاره ببخشود، بیا
[B][M1]زود برگشتی و دیر آمده بودی به کفم[M2]دیر گشت آمدنت، دیر مکش، زود بیا
[B][M1]کم شود مهر ز دوری دگران را لیکن[M2]کم نشد مهر من از دوری و افزود، بیا
[B][M1]گر بپالودن خون دل من داری میل[M2]اوحدی خون دل از دیده بپالود، بیا
[A]
[B][M1]سخت به حالم از تو من، ای مدد حال بیا[M2]فال به نام تو زدم، ای تو مرا فال بیا
[B][M1]عهد من از یاد مهل، تا نشوم خوار و خجل[M2]نامه فرستادم و دل، بنگر و در حال بیا
[B][M1]عاشق دیوانه شدم، وز همه بیگانه شدم[M2]بر در می‌خانه شدم، خیز و به دنبال بیا
[B][M1]دور شدی، دیر مکش،بر مچشان زهر و مچش[M2]ای همه شغلی بتو خوش، با همه اشغال بیا
[B][M1]تا به رخت عید کنم، روی به توحید کنم[M2]آخر شعبان چو شدی، اول شوال بیا
[B][M1]پر می و نقلست سرا، با همه پیکار چرا؟[M2]شاهد مجلس، بنشین، زاهد بطال، بیا
[B][M1]می‌روم از دست دگر، واقعه‌ای هست دگر[M2]شد دل من مست دگر، ای تن حمال، بیا
[B][M1]بهمن غم کرد درون، دست به دستان و فسون[M2]رستم جان گشت زبون، ای خرد زال، بیا
[B][M1]عقل بینداخت قلم، شخص هنر ساخت به غم[M2]کفر برانداخت علم، مهدی دجال بیا
[B][M1]این بصر و طرف بهل، وین نظر ژرف بهل[M2]این ورق و حرف بهل، ای سخن لال بیا
[B][M1]روز وصالست مرا، صبح کمالست مرا[M2]غرهٔ سالست مرا، اوحدی، امسال بیا
[A]
[B][M1]نوبهارست و دل پر هوس و بادهٔ ناب[M2]حبذا روی نگار و لب کشت و سر آب
[B][M1]صبح برخیز و بر گل به صبوحی بنشین[M2]چون به آواز خوش مرغ درآیی از خواب
[B][M1]عیش نیکوست کسی را که تواند کردن[M2]ای توانای خردمند، چه داری؟ دریاب
[B][M1]اگر آن زلف تو در بردن عقل از همه روی[M2]وی لب تو در غارت دین از همه باب
[B][M1]کافران روی به محراب نکردند، ولی[M2]بکنند ار خم ابروی تو باشد محراب
[B][M1]اوحدی پیش تو صد نامه فرستاد از شوق[M2]که نه آثار وفا دید و نه ایثار جواب
[A]
[B][M1]نیست در آبگینه آتش و آب[M2]باده‌شان رنگ می‌دهد، دریاب
[B][M1]باده نیز اندر اصل خود آبیست[M2]کآفتابش فروغ بخشد و تاب
[B][M1]ز آب بی رنگ شد عنب موجود[M2]وز عنب شیره وز شیره شراب
[B][M1]زین منازل نکرده آب گذار[M2]هیچ کس را نکرد مست خراب
[B][M1]باش، تا رنگ و بوی برخیزد[M2]که همان آب صرف بینی، آب
[B][M1]هر کس از باده نسبتی دیدند[M2]جمله بین کس نشد ز روی صواب
[B][M1]چشم ازو رنگ برد و بینی بوی[M2]عاقلش سکر دید و غافل خواب
[B][M1]اگرت چشم دوربین باشد[M2]بر گرفتم ازان جمال نقاب
[B][M1]اوحدی، هرچه غیر او بینی[M2]نیست یک باره جز غرور سراب
[A]
[B][M1]هر بامداد روی تو دیدن چو آفتاب[M2]ما را رسد، که بی‌تو ندیدیم روی خواب
[B][M1]ما را دلیست گمشده در چین زلف تو[M2]اکنون که حال با تو بگفتیم، بازیاب
[B][M1]باریک تر ز موی سؤالیست در دلم[M2]شیرین‌تر از لب تو نگوید کسی جواب
[B][M1]رویت ز روشنی چو بهشتست و من ز درد[M2]در وی به حیرتم که: بهشتست یا عذاب؟
[B][M1]چشمم ز آب گریه به جوشست همچو دیگ[M2]عشق آتشی همی کند آهسته زیر آب
[B][M1]هر دل که دید آب دو چشمم کباب شد[M2]برآب دیده‌ای، که دل کس شود کباب؟
[B][M1]جز یک شراب هر دو نخوردیم، پس چرا[M2]چشم تو مست گشت و دل اوحدی خراب؟
[A]
[B][M1]یا بپوش آن روی زیبا در نقاب[M2]یا دگر بیرون مرو چون آفتاب
[B][M1]بند کن زلف جهان آشوب را[M2]گر نمی‌خواهی جهانی را خراب
[B][M1]رنج من زان چشم خواب‌آلود تست[M2]چون کنم، کندر نمی‌آید ز خواب؟
[B][M1]زلف را وقتی اگر تابی دهی[M2]آن تو دانی، روی را از من متاب
[B][M1]من که خود میمیرم از هجران تو[M2]بر هلاک من چه می‌جویی شتاب؟
[B][M1]تا نرفتی در نیامد تیره شب[M2]تا نیایی بر نیاید آفتاب
[B][M1]حال هجران تو من دانم، که من[M2]سینه‌ای دارم پر از آتش کباب
[B][M1]عاشقم، روزی بر آویزم بتو[M2]تشنه‌ام، خود را در اندازم به آب
[B][M1]اوحدی کامروز هجران تو دید[M2]ایزدش فردا نفرماید عذاب
[A]
[B][M1]امروز چون گذشتی برما؟ عجب، عجب![M2]ماه نوی که گشتی پیدا، عجب، عجب!
[B][M1]خوبت رخست و زیبا، بنشین، نکو، نکو[M2]شاد آمدی و خرم، فرما، عجب، عجب!
[B][M1]بخت من و من آسان با تو؟ بیا، بیا[M2]خوی تو و تو ساکن باما، عجب، عجب!
[B][M1]چونت ز دل برآمد، جانا که بی‌رقیب[M2]بر من گذار کردی تنها؟ عجب، عجب!
[B][M1]دری و دور گشته ز دریای چشم ما[M2]ای در باز گشته ز دریا، عجب، عجب
[B][M1]آگاه چون نکردی ما را ز آمدن[M2]ناگاه چون فتادی اینجا؟ عجب، عجب!
[B][M1]زینهاست کاوحدی به تو دادست دل چنین[M2]زان دل چگونه آمد اینها؟ عجب، عجب!
[A]
[B][M1]زان دوست که غمگینم، غم خوار کنش، یارب[M2]دشمن که نمی‌خواهد، هم‌خوار کنش، یارب
[B][M1]اندر دل سخت او کین پر شد و مهر اندک[M2]آن مهر که اندک شد، بسیار کنش، یارب
[B][M1]سر گشته و غم‌خوارم، آن کین غم ازو دارم[M2]همچون من سرگشته، بی‌یار کنش، یارب
[B][M1]کردست رقیبان را خار گل روی خود[M2]نازک شکفید آن گل، بی‌خار کنش، یارب
[B][M1]گر زلف چو ز نارش می‌رنجد ازین خرقه[M2]این خرقه که من دارم، زنار کنش، یارب
[B][M1]این سینه که شد سوزان از مهر جگر دوزان[M2]چون مهر بر افروزان، یا نار کنش، یارب
[B][M1]آن کو نکند باور بیماری و درد من[M2]یک چند به درد او، بیمار کنش، یارب
[B][M1]چشمش همه را خواند وز روی مرا راند[M2]مستست و نمی‌داند، هشیار کنش، یارب
[B][M1]هر دم به دل سختم، تاراج کند رختم[M2]در خواب شد این بختم، بیدار کنش، یارب
[B][M1]بی‌کار شد آه من، اندر دل ماه من[M2]منگر به گناه من، پر کار کنش، یارب
[B][M1]دل برد و ز درد دل می‌گریم و می‌گویم:[M2]کان کس که ببرد این دل، دلدار کنش، یارب
[B][M1]آن کش نشد آگاهی از غارت رخت من[M2]یک هفته اسیر این طرار کنش، یارب
[B][M1]گر زانکه بیازارد، سهلست، مرا آن بت[M2]از اوحدی آن آزار، بیزار کنش، یارب
[A]
[B][M1]بت خورشید رخ من به گذارست امشب[M2]شب روان را رخ او مشعله دارست امشب
[B][M1]خاک مشکست و زمین عنبر و دیوار عبیر[M2]باد گل بوی و هوا غالیه بارست امشب
[B][M1]دیدهٔ آن که نمی‌خفت و سعادت می‌جست[M2]گو: نگه کن، که سعادت بگذارست امشب
[B][M1]آن بهشتی، که ترا وعده به فردا دادند[M2]همه در حلقهٔ آن زلف چو مارست امشب
[B][M1]گل این باغچه بی‌خار نباشد فردا[M2]گل بچینید، که بی‌زحمت خارست امشب
[B][M1]عید را قدر نباشد بر شبهای چنین[M2]روز نوروز خود اندر چه شمارست امشب؟
[B][M1]تا قبولت نکند یار نیابی اقبال[M2]مقبل آنست که در صحبت یارست امشب
[B][M1]ماهرویی که ز ما پرده همی کرد و حجاب[M2]پرده از روی بر انداخت که: بارست امشب
[B][M1]دوست حاضر شده ناخوانده و دشمن غایب[M2]اوحدی، پرورش روح چه کارست امشب؟
[A]
[B][M1]پس از مشقت دوشین که داشت گوش امشب؟[M2]که من به کام رسم زان لب چو نوش امشب
[B][M1]کشیده‌ایم بسی‌بار چرخ، وقت آمد[M2]که چرخ غاشیهٔ ما کشد به دوش امشب
[B][M1]بیار، ساقی، از آن جام راوقی، تا من[M2]در افگنم به رواق فلک خروش امشب
[B][M1]خیال خوب مبند، ای دل امشبی و مخسب[M2]تو نیز جهد کن، ای دیده و بکوش امشب
[B][M1]ز خانقاه دلم سیر شد، برای خدای[M2]مرا مبر ز سرکوی می‌فروش امشب
[B][M1]شراب حاضر و معشوق مست و من عاشق[M2]ز من مدار توقع به عقل و هوش امشب
[B][M1]به ترک نام کن، ای اوحدی وخرمن ننگ[M2]بیار باده و بنشین و باده نوش امشب
[A]
[B][M1]بیار باده، که ما را به هیچ حال امشب[M2]برون نمی‌رود آن صورت از خیال امشب
[B][M1]به حکم آنکه ندارم حضور بی‌رخ دوست[M2]مرا نماز حرامست و می حلال امشب
[B][M1]ز باده خوردن اگر منع می‌کنندم خلق[M2]بدین سخن نتوان رفت در جوال امشب
[B][M1]ز عشرت و طرب و باده هیچ باقی نیست[M2]ولی چه سود؟ که دوریم از آن جمال امشب
[B][M1]گرم نه وعدهٔ دیدار باز دادی دل[M2]بلای هجر نمی‌کردم احتمال امشب
[B][M1]هلال، اگر نه چو ابروی یار من بودی[M2]نکردمی نظر مهر در هلال امشب
[B][M1]شینیده‌ای که: بنالند عاشقان بی‌دوست؟[M2]تو نیز عاشقی، ای اوحدی، بنال امشب
[A]
[B][M1]مکن از برم جدایی، مرو از کنارم امشب[M2]که نمی‌شکیبد از تو دل بی‌قرارم امشب
[B][M1]ز طرب نماند باقی، که مرا تو هم وثاقی[M2]چو لب تو گشت ساقی نکند خمارم امشب
[B][M1]چه زنی صلای رفتن؟چو نماند پای رفتن[M2]چه کنی هوای رفتن؟ که نمیگذارم امشب
[B][M1]به رخم چو بر گشادی در وعدها که دادی[M2]نه شگفت اگر به شادی نفسی برآرم امشب
[B][M1]چو شدم وصال روزی، به توقعم چه سوزی؟[M2]چه شود که بر فروزی دل سوکوارم امشب؟
[B][M1]گل بخت شد شکفته، که شوم چو بخت خفته[M2]که تو داده‌ای نهفته بر خویش بارم امشب
[B][M1]اگر از هزار دستم، بکشند خوار و پستم[M2]چو یکی همی پرستم، چه غم از هزارم امشب
[B][M1]دگر آرزو نجویم، پی آرزو نپویم[M2]همه از تو شکر گویم، که تویی شکارم امشب
[B][M1]دل اوحدی تو داری، چو نمی‌دهی بیاری[M2]نکنم به ترک زاری، که ز عشق زارم امشب
[A]
[B][M1]مهر گسل گشت یار، عهد شکن شد حبیب[M2]اصل خطر شد دوا، رای خطا زد صلیب
[B][M1]خوارم و بی‌وصل دوست خوار بود آدمی[M2]زارم و بی‌روی گل زار بود عندلیب
[B][M1]دیر کشید، ای نگار، سوختنم ز انتظار[M2]یا نظری بی‌ستیز، یا گذری بی‌رقیب
[B][M1]ما ز تو مهر و وفا خواسته‌ایم، ای صنم[M2]نی چو کسان دگر عاشق رنگیم و طیب
[B][M1]نیست ز خامان عجب عشق زنخدان و لب[M2]طبع چه جوید؟رطب، طفل چه جوید زبیب
[B][M1]ابروی محراب‌وش گر سوی مسجد بری[M2]نعره برآرد امام، در غلط افتد خطیب
[B][M1]گر بکشم خویش را در طلب وصل تو[M2]سود ندارد، که نیست کار برون از نصیب
[B][M1]چاره به جز صبر نیست، کان رخ چون آفتاب[M2]دل برباید، مگر دیده بدوزد لبیب
[B][M1]دل‌منه، ای اوحدی، زانکه به شهر کسان[M2]جور کشد بی‌سخن عاشق و آنگه غریب
[A]
[B][M1]اشک ما آبیست روشن در هوات[M2]خود به چشم اندر نیامد اشک مات
[B][M1]در طوافت سعی خواهم کرد از آنک[M2]سعی‌ها کردست گردون در صفات
[B][M1]خون من ریزی و دل گیری نوا[M2]بینوایی به دلم را از نوات
[B][M1]ای خط سبزت برات خون من[M2]کم نویس آن خط که مردیم از برات
[B][M1]دی دوایی می نبشتی از قلم[M2]حال من نشنید و دل خون شد دوات
[B][M1]ای به زلف و خال چون لیل دجا[M2]در دل و جانم غم لیلی دوجات
[B][M1]نزد ترکان ما ترا قدر ار چه نیست[M2]نزد ما، ای ترک، یک دم باش مات
[B][M1]دل بلات ار بت پرستان میدهند[M2]بت پرستم من، که دادم دل بلات
[B][M1]گر نجات از عشق جویی، اوحدی[M2]پیش او هم، نه رهت باشد، نه جات
[A]
[B][M1]تا قلندر نشوی راه نیابی به نجات[M2]در سیاهی شو، اگر می‌طلبی آب حیات
[B][M1]موی بتراش و کفن ساز تنت را از موی[M2]تا درین عرصه نگردی تو بهر مویی مات
[B][M1]به یلک هر دو جهان را یله کن، تا چو یلان[M2]نام مردیت برآید ز میان عرصات
[B][M1]کفش و دستار بینداز و تهی کن سر و پای[M2]تا چو ایشان همه تن گردی اندر حرکات
[B][M1]این گروهند همه ترک عرض کرده و باز[M2]همچو جوهر شده از نور یقین زنده به ذات
[B][M1]زندگی گر صفت روز و شب ایشانست[M2]زندگان دگر، انصاف، رمیم‌اند و رفات
[B][M1]نیست جز صدق دلیل ره ایشان به خدای[M2]گر کسی را به ازین هست دلیلی، قل: هات
[B][M1]اوحدی، رو مددی جوی ز خاک درشان[M2]تا گرفتار نگردی به هوا چون ذرات
[A]
[B][M1]حسن خود عرضه کن، ای ماه پسندیده صفات[M2]تا شود دیدهٔ ما روشن از آثار صفات
[B][M1]لب لعل و دهن تنگ و خط سبز تو برد[M2]در جهان آب رخ معدن و حیوان و نبات
[B][M1]چشمم از گریه فراتست و رخ از ناخن نیل[M2]تو توانی که به هم جمع کنی نیل و فرات
[B][M1]همچو فرهاد دگر کوه گرفتیم و کمر[M2]در فراق رخت، ای دلبر شیرین حرکات
[B][M1]جز وفاق تو حدیثم نبود وقت نشو[M2]جز وفای تو به یادم نبود روز وفات
[B][M1]سیم اشک من از آن نقد روانست، که گشت[M2]لب لعل تو محصل، خط سبز تو برات
[B][M1]هر چه گویی بتوانم، مگر از روی تو صبر[M2]و آنچه خواهی بکنم، جز به فراق تو ثبات
[B][M1]نیک درویشم و در حسن زکاتی هم همست[M2]بده، ای محتشم حسن، به درویش زکات
[B][M1]کردم اندیشه که آن روز کجا دانم رفت؟[M2]گر بیابم ز کمند سر زلف تو نجات
[B][M1]اوحدی داد تو از شاه بخواهد روزی[M2]که بگردد به فراق رخ زیبای تو مات
[A]
[B][M1]بگذاشته‌ام، تا چه کند نرگس مستت؟[M2]با یار پسندیده که پیمان نواستت
[B][M1]رای دو دلی کردن و آهنگ جدایی[M2]گفتی که: ندارم من و می‌بینم و هستت
[B][M1]پیوند تو افزون شو و بسیار بگفتند:[M2]عهدش بشکن زود، که پیمان بشکستت
[B][M1]تا جان ندهم جای جراحت ننماید[M2]تیری که کنون بر دلم افتاد ز دستت
[B][M1]از دست برفتم من و بر دست نه ای تو[M2]دیگر چه کنم، گر ندرم جامه ز دستت؟
[B][M1]بی‌یاد تو هرگز ننشینیم بر کس[M2]هر چند بر خویش ندیدیم نشستت
[B][M1]بس دام که در راه تو آهو بره کردند[M2]در دام نرفتی و کس از دام نرستت
[B][M1]گر بر سر ما تیغ زنی روی نپیچیم[M2]آن سست وفا بود که از دام بجستت
[B][M1]ای اوحدی، از عشق ندیدم که گشودی[M2]تا سحر که بود این که چنین دیده ببستت؟
[A]
[B][M1]روزگار از رخ تو شمعی ساخت[M2]آتشی در نهاد ما انداخت
[B][M1]ما طلب‌گار عافیت بودیم[M2]در کمین بود عشق، بیرون تاخت
[B][M1]سوختم در فراق و نیست کسی[M2]که مرا چاره‌ای تواند ساخت
[B][M1]مگر او رحمتی کند، ورنه[M2]هر کرا او بزد، کسی ننواخت
[B][M1]عاشقانش چرا کشند به دوش؟[M2]سر، که در پای دوست باید باخت
[B][M1]اوحدی آن چنان درو پیوست[M2]که نخواهد به خویشتن پرداخت
[B][M1]سخن او نمی‌توان گفتن[M2]دم نزد هر که این سخن بشناخت
[A]
[B][M1]ترک عجمی کاکل ترکانه برانداخت[M2]از خانه برون آمد و صد خانه برانداخت
[B][M1]در حلق دل شیفته شد حلقه به شوخی[M2]هر موی که زلفش ز سرشانه برانداخت
[B][M1]آه از جگر صورت دیوار برآمد[M2]چون عکس رخ خویش به کاشانه برانداخت
[B][M1]شوق لب چون جام عقیقش ز لطافت[M2]خون از دهن ساغر و پیمانه برانداخت
[B][M1]فریاد! که چشمم ز فراق لب لعلش[M2]مانندهٔ دریا در و دردانه برانداخت
[B][M1]دردا! که: فراق رخ آن ترک پریوش[M2]بنیاد من عاشق دیوانه بر انداخت
[B][M1]گر یاد کند زاوحدی آن ماه عجب نیست[M2]خورشید بسی سایه به ویرانه برانداخت
[A]
[B][M1]رخت تمکین مرا عشق به یک بار بسوخت[M2]آتشم در جگر خسته شد و زار بسوخت
[B][M1]بنشستم که: نویسم سخن عشق و ز دل[M2]شعله‌ای در قلم افتاد، که طومار بسوخت
[B][M1]دل یاران، تو نگفتی که بسوزد بر یار؟[M2]ما خود آن یار ندیدیم که بر یار بسوخت
[B][M1]چاره جز سوختن و ساختنم نیست کنون[M2]کاندکی کرد مرا چاره و بسیار بسوخت
[B][M1]گر ببینی تو طبیب دل مجروح مرا[M2]گو: گذر کن تو بدین گوشه که بیمار بسوخت
[B][M1]گفتم: از باغ رخش تازه گلی باز کنم[M2]نور رویش جگرم را بتر از خار بسوخت
[B][M1]سخن سوختن عشقت اگر باور نیست[M2]ز اوحدی پرس، که بیچاره درین کار بسوخت
[A]
[B][M1]جانا، دلم ز درد فراق تو کم نسوخت[M2]آخر چه شد، که هیچ دلت بر دلم نسوخت؟
[B][M1]نزد تو نامه‌ای ننوشتم، که سوز دل[M2]صد بار نامه در کف من با قلم نسوخت
[B][M1]بر من گذر نکرد شبی، کاشتیاق تو[M2]جان مرا به آتش ده گونه غم نسوخت
[B][M1]در روزگار حسن تو یک دل نشان که داد؟[M2]کو لحظه لحظه خون نشد و دم بدم نسوخت؟
[B][M1]یک دم به نور روی تو چشمم نگه نکرد[M2]کندر میان آن همه باران و نم نسوخت
[B][M1]شمع رخ تو از نظر من نشد نهان[M2]تا رخت عقل و خرمن صبرم به هم نسوخت
[B][M1]گفتی : در آتش غم خود سوختم ترا[M2]خود آتش غم تو کرا، ای صنم، نسوخت؟
[B][M1]کو در جهان دلی، که نگشت از غم تو زار؟[M2]یا سینه‌ای، کزان سر زلف به خم نسوخت؟
[B][M1]صد پی بر آتش ستمت سوخت اوحدی[M2]ویدون گمان بری تو که او را ستم نسوخت
[A]
[B][M1]تا دل ما با تو کرد روی ارادت[M2]هیچ نیاید ز ما مخالف عادت
[B][M1]گر چه کم ما گرفته‌ای تو ز شوخی[M2]عشق تو افزون شدست و مهر زیادت
[B][M1]رنگ سلامت ندیدم و رخ شادی[M2]از برمن تا برفته‌ای به سعادت
[B][M1]آنکه ز درد جدایی تو بمیرد[M2]زنده نداند شدن به حشر و اعادت
[B][M1]داروی رنج خود از طبیب نپرسم[M2]گر تو قدم رنجه می‌کنی به عیادت
[B][M1]همچو شهیدان تنش به خاک نپوسد[M2]هر که به تیغ غم تو یافت شهادت
[B][M1]دایه بهمهرت برید ناف دل من[M2]پس به کنارم گرفت روز ولادت
[B][M1]چشم تو آنجا که دست برد به دستان[M2]سر بنهادند زیرکان به بلادت
[B][M1]اوحدی از درد دوری تو بنالید[M2]با تو چو سودش نکرد صبر و جلادت
[B][M1]او نه به مهرت سری نهاد، که هرگز[M2]خود ز زمین بر نداشت روی ارادت
[A]
[B][M1]چون گشت با تو ما را پیوند دل زیادت[M2]گر هجر ما، گزینی، دوری ز حسن عادت
[B][M1]شبهاست تا دلم را تب دارد از غم تو[M2]آه! از تو، گر نیایی روزی بدین عیادت
[B][M1]طبعت به طالع ما شد تند و تیز، ارنه[M2]زین بیشتر نبودی بدمهر و بی‌ارادت
[B][M1]عشقی که نیست برتو، حربیست بی‌غنیمت[M2]عیشی که نیست با تو، دینیست بی‌شهادت
[B][M1]هر چند نیست با ما مهر تو در ترقی[M2]هر لحظه با تو ما را شوقیست در زیادت
[B][M1]شاگرد صورت تست آیینه در لطیفی[M2]کین می‌کند تجلی و آن میکند اعادت
[B][M1]چندان که جور خواهی بر جان من همی کن[M2]کز بندگان نیاید کاری به جز عبادت
[B][M1]باشد که: اوحدی را از غیب دست گیرد[M2]آن کس که واقفست او بر غیب و بر شهادت
[A]
[B][M1]ز پاسبانی همسایه گرد بام و درت[M2]بدان رسید که دزدیده می‌کنم نظرت
[B][M1]درون خانه چو ره نیست، چاره آن دانم[M2]که: آستانه پرستی کنم چو خاک درت
[B][M1]هزار بار گر از خدمتم برانی تو[M2]دگر بیایم و خدمت کنم به جان و سرت
[B][M1]گر التفات به زر دیدمی ترا روزی[M2]ز رنگ چهرهٔ خود در گرفتمی به زرت
[B][M1]تو بسته‌ای کمری بر میان به کینهٔ من[M2]مرا چه طرف ز مهر تو چشم بر کمرت؟
[B][M1]نداشت هیچ درخت این بر جوان، که تراست[M2]ولی چه چاره؟ که دستی نمیرسد به برت
[B][M1]خبر ز درد دل من به هر کسی برسید[M2]ولی چه سود؟ کزان کس نمیکند خبرت
[B][M1]گذر کنی تو به هر جانبی و نگذارد[M2]غرور حسن که: باشد بر اوحدی گذرت
[A]
[B][M1]گرچه صد بارم برانند از برت[M2]بر نمی‌دارم سر از خاک درت
[B][M1]تا ابد منظور جانی، زانکه دل[M2]در ازل کرد این نظر بر منظرت
[B][M1]زاهد از سر تو ز آن رو غافلست[M2]کو نمی‌بیند به محراب اندرت
[B][M1]هر صباحی تازه گردد جان ما[M2]از نسیم طرهٔ جان پرورت
[B][M1]همچو جان وصل تو ما را در خورست[M2]گر چه جان ما نباشد در خورت
[B][M1]هر چه بود اندر سر کار تو شد[M2]خود به چیزی در نمی‌آید سرت
[B][M1]شیر گیران پلنگ انداز را[M2]کرد عاجز پنجهٔ زور آورت
[B][M1]بر نگیرد سر ز خط امر تو[M2]هر که شد چون اوحدی فرمان برت
[A]
[B][M1]نیامد وقت آن کز من بخواهی عذرآزارت؟[M2]دلم را شربتی سازی ز لعل چاشنی دارت؟
[B][M1]دل از دستم برون بردی که با ما سر در آری تو[M2]بما سر در نیاوردی و سرها رفت در کارت
[B][M1]گمان بردم که: میجوید دلت وصل مرا، لیکن[M2]مرا کمتر بجویی تو، که میجویند بسیارت
[B][M1]هم امروز از جهان دیدن فرو بندم دو بینایی[M2]اگر دانم که: فردا من نخواهم دید دیدارت
[B][M1]سرم را می‌کنی پر شور و بردل می‌نهی منت[M2]دلم را میکشی در خون و برجان می‌نهم بارت
[B][M1]ز روی راستی با تو ندارد سرو مانندی[M2]که: گر در بوستان آیی، بمیرد پیش رخسارت
[B][M1]گل وصلی به دستم چون نمی‌آید چه بودی‌ار[M2]کسی بودی که برکندی ز پای اوحدی خارت؟
[A]
[B][M1]ای ز لعلت قیمت یاقوت پست[M2]سنبلت را دستهٔ گل زیر دست
[B][M1]راست کرد ایزد شکار عقل را[M2]از سر زلف کژت، پنجاه شست
[B][M1]سرو، با قدی که می‌بینی چنان[M2]ساعتی پیش تو نتواند نشست
[B][M1]گر جمالت را بدیدی بت ز دور[M2]سجده کردی پیش تو چون بت پرست
[B][M1]یک شبم پنهان پنهان آرزوست[M2]کندر آیی از در من مست مست
[B][M1]درد و چشم از خواب و سر مستی فتور[M2]در دو زلف از تاب و دلبندی شکست
[B][M1]یاد می‌دار این که: تا قد تو خاست[M2]چند خارم در دل شوریده خست
[B][M1]بر سر من نیست یک روزت گذار[M2]تا در اندازم به پایت هر چه هست
[B][M1]خاطر ما را به گفتاری بجوی[M2]ای که از دامت گرفتاری نجست
[B][M1]نیست باز ار چنگل سودای تو[M2]چون کبوتر مرغ دل را بازرست
[B][M1]چون کمر گردت بسی گشت اوحدی[M2]لیکن از چشم تو طرفی برنبست
[A]
[B][M1]بهار آمد و باغ پیرایه بست[M2]چمن سبز پوشید و در گل نشست
[B][M1]ز سرما زمین داغ بر چهره داشت[M2]چو سبزه برست از سیاهی برست
[B][M1]چو بلبل در آمد به دستان ز شوق[M2]برآید گل اکنون به هفتاد دست
[B][M1]بر گل بنفشه ز بیم قفا[M2]زبان در کشیدست و افتاده پست
[B][M1]به بزم چمن غنچه هشیار ماند[M2]نه چون نرگس و لاله مخمور و مست
[B][M1]نسیم گل از شرم بوی سمن[M2]سحر گه ز دیوار بستان بجست
[B][M1]درست گل سرخ اگر شد روان[M2]دل لاله چندین نباید شکست
[B][M1]یکی پنجه بگشاد بر شاخ بید[M2]که مرغش در آمد چو ماهی بشست
[B][M1]اگر خرده‌ای از گل آمد پدید[M2]به شکرانه در باخت برگی که هست
[B][M1]نهادیم سوسن صفت سر در آب[M2]که بودیم چون لاله دردی پرست
[B][M1]کنون اوحدی گر بنالد رواست[M2]که چون بلبلش دل به خاری بخست
[A]
[B][M1]بی تو نکردیم به جایی نشست[M2]با تو نشستیم به هر جا که هست
[B][M1]صورت خوب از چه به گیتی بسیست[M2]چشم مرا مثل تو صورت نبست
[B][M1]لاف نخستین «بلی» می‌زنم[M2]روز نخستین که تو گویی:«الست»
[B][M1]زلف سیه را به ازان می‌شکن[M2]ورنه بسی دل که بخواهد شکست
[B][M1]موی برست از کف امید ما[M2]وز کف موی تو نخواهیم رست
[B][M1]هر که کند گوش به گفتار تو[M2]بس که به گفتار بخواهد نشست
[B][M1]ای که ز من صبر طلب میکنی[M2]خود چو منی را چه بر آید ز دست؟
[B][M1]پند، که بی‌بادهٔ صافی دهی[M2]کی شنود عاشق دردی پرست؟
[B][M1]اوحدی از عشق تو دیوانه شد[M2]گر دگری می‌شود از عشق مست
[A]
[B][M1]ماهی، که لبش بجای جانست[M2]گر ناز کند،به جای آن است
[B][M1]از چشم دلم نمی‌شود دور[M2]هر چند ز چشم سرنهانست
[B][M1]گر در طلبت هزار باشند[M2]غیرت نبرم، که بی‌نشانست
[B][M1]آن کو به یقین نبیند او را[M2]چون نیک نگه کند گمانست
[B][M1]ای دیده من اول زمانت[M2]دریاب، که آخر زمانست
[B][M1]بر یاد تو جامه پاره کردم[M2]باز آی، که خرقه در میانست
[B][M1]تخمی که تو کاشتی نمو داد[M2]عهدی که گذاشتی همانست
[B][M1]این تن، که بر تو مرده، دل شد[M2]و آن دل، که غم تو خورد، جانست
[B][M1]نتوان ز تو روی در کشیدن[M2]بارت بکشیم، تا توانست
[B][M1]چشم سر ما غلط نبیند[M2]کش سرمه ز خاک اصفهانست
[B][M1]سرنامهٔ عشق خود ز ما پرس[M2]کین عشق نه کار دیگرانست
[B][M1]زود از در گوش باز گردد[M2]هر قصه، که بر سر زبانست
[B][M1]آنرا که خطیب سود خواند[M2]در مذهب اوحدی زیانست
[A]
[B][M1]آمد نسیم گل به دمیدن ز چپ و راست[M2]ساقی، می شبانه بیاور، که روز ماست
[B][M1]در باغ شد شکفته به هر جانبی گلی[M2]فریاد عندلیب ز هر جانبی بخاست
[B][M1]تا پیش شاخ گل ننشینی، قدح به دست[M2]آشوب بلبلان بندانی که: از کجاست؟
[B][M1]هر دم بنفشه‌وار فرو می‌روم به خود[M2]از فکر جام لاله که: خالی ز می چراست؟
[B][M1]شاهد، بسوز عود، که خواهیم عیش کرد[M2]مطرب، بساز عود، که خواهیم عذر خواست
[B][M1]جز عشق هر هوس که پزی زین سپس، هدر[M2]جز عیش هر عمل که کنی بعد ازین، هباست
[B][M1]من عمر خود به عمر گل اندر فزودمی[M2]گر راه بودمی به سر این فزود و کاست
[B][M1]چون گل کلاه‌داری خود ترک می‌کند[M2]بر ما عجب نباشد اگر پیرهن قباست
[B][M1]ای نو رسیده سبزه، که آبت ز سر گذشت[M2]گر سرگذشت خویش ز ما بشنوی رواست
[B][M1]تا ما قفای گل بنبینیم چون هلیم[M2]دست از می؟ ارچه سرزنش خلق در قفاست
[B][M1]جز یاد بید و سرو مکن پیش اوحدی[M2]کو نشنود به وقت گل الا حدیث راست
[A]
[B][M1]آن زخم، که از تو بر دل ماست[M2]مشنو که: به مرهمی توان کاست
[B][M1]کی وعده وفا کنی تو امروز؟[M2]کامروز ترا هزار فرداست
[B][M1]زلفت، که به کژ روی بر آمد[M2]با ما به وفا کجا شود راست؟
[B][M1]دریاب، که دست ما فرو بست[M2]این فتنه، که از سر تو برخاست
[B][M1]یک روز گرم به پرسش آیی[M2]عذرت نتوان به سالها خواست
[B][M1]عشق و لب لعلت، این چه سوزست[M2]عقل و سر زلفت، این چه سود است؟
[B][M1]آرایش عالم از رخ تست[M2]مشاطه رخت چه داند آراست؟
[B][M1]مطرب، بنواز نوبتی خوش[M2]کامروز زمانه نوبت ماست
[B][M1]قولی بزن از طریق عشاق[M2]یا خود غزلی که اوحدی راست
[A]
[B][M1]این همه پروانها، سوخته از چپ و راست[M2]شمع شب ما بود، راه شبستان کجاست؟
[B][M1]شحنه اگر دوست بود، این همه بیداد چیست؟[M2]وین همه آشوب چه؟ گر ملک از شهر ماست
[B][M1]چون نپسندد جفا نرگس سرمست یار؟[M2]کز قبل او ستم وز طرف ما رضاست
[B][M1]دلبر اگر می‌کند گوش به فریاد ما[M2]زین ستم و داوری داد نخواهیم خواست
[B][M1]مطرب مجلس بگفت از لب او نکته‌ای[M2]هوش حریفان ببرد، شور ز مستان بخاست
[B][M1]جمله به یاد رخش خرقه در انداختند[M2]گر چه ازان خرقها پیرهن ما قباست
[B][M1]در شب دیجور غم پرتو شمعی چنین[M2]چون همه عالم گرفت؟ گرنه ز نور خداست
[B][M1]گفت: به خاک درم چون گذری سر بنه[M2]من نتوانم نهاد سر، مگر آنجا که پاست
[B][M1]گر قدمی مینهد بر سر بیمار عشق[M2]آن کرم و لطف را عذر چه دانیم خواست؟
[B][M1]جنس من و نقد من در سر او رفت، لیک[M2]جنس ارادت فزود، نقد محبت بکاست
[B][M1]اوحدی، ار زانکه دوش از تو دلی برده‌اند[M2]در پی او غم مخور، کان که ببرد آشناست
[A]
[B][M1]پیراهن ار ز یاسمن و گل کند رواست[M2]آن سرو لاله چهره، که در غنچهٔ قباست
[B][M1]خلقی، چو طرف، بر کمرش بسته‌اند دل[M2]وین دولت از میانه ببینیم تا کراست؟
[B][M1]کرد از هوای خویش دلم گرم ذره‌وار[M2]آن آفتاب روی، که بر بام این سراست
[B][M1]بر خاک پای او چه غم؟ ار صد هزار پی[M2]آب رخم بریخت، که خون منش بهاست
[B][M1]چشمش چه ساحریست؟ که شرطی ز دشمنی[M2]با من رها نکرد و همان دوستی بجاست
[B][M1]با من، دلا، گر سخن آن دهان مگوی[M2]من بر شنیده‌ام سخن او، دهان کجاست؟
[B][M1]در جان اوحدی اگر او ناوکی نخست[M2]چندین فغان و ناله و فریادش از چه خاست؟
[A]
[B][M1]کار ما امروز زان رخ با نواست[M2]شکر ایزد کان مخالف گشت راست
[B][M1]گر چه یک چند از وفاداری بجست[M2]هم چنان وقت وفا داری بجاست
[B][M1]عارض او در خم زلف چو مار[M2]آرزویی در دهان اژدهاست
[B][M1]عیب نتوان کرد اگر روزی دو، دوست[M2]روی میپیچد، که دشمن در قفاست
[B][M1]نام او بیگانه قاصد کرده‌ام[M2]ورنه می‌دانم که با جان آشناست
[B][M1]یک دم از دستش نمی‌دانیم داد[M2]گر چه دستش دایم اندر خون ماست
[B][M1]آنکه او را دور کرد از من چه کرد؟[M2]چون ز مهر او سر مویی نکاست
[B][M1]عشقبازی را خطا نتوان شمرد[M2]عاشقان را کام دل جستن خطاست
[B][M1]رغبت بوس و تمنای کنار[M2]شهرتست، این عشق ورزیدن جداست
[B][M1]اوحدی، گر کشته گردی در غمش[M2]سهل باشد، چون غم او خون بهاست
[B][M1]عشق خوبان بی‌بلا هرگز که دید؟[M2]خوب نیز از حق خویش اندر بلاست
[A]
[B][M1]مدتی شد تا دل ما صورت آن سرو راست[M2]دوست میدارد، ولیکن زهرهٔ گفتن کراست؟
[B][M1]روی او در حسن چون ما هست، می‌گویم تمام[M2]قد او در لطف چون سروست، بنمودیم راست
[B][M1]گر زبان در کام من شیرین شود چون نام او[M2]بر زبانم رانم، سرم در معرض اندیشهاست
[B][M1]ای زبان، بگذر، که نام پاک او از بس شرف[M2]در ضمیرم گر بگردد، هم نپندارم رواست
[B][M1]اوحدی گر مهر او ورزی،بنه گردن به جور[M2]بیدقی را زودتر باید زدن کوشاه خواست
[B][M1]عاشق و درویشی اینجا، در دعا و صبر کوش[M2]چارهٔ عاشق صبوری، کار درویشان دعاست
[A]
[B][M1]باز مخمورم، کجا شد ساقی؟ آن ساغر کجاست؟[M2]تشنگان عشق را آن آب چون آذر کجاست؟
[B][M1]همچو چشم خویش ساقی مست می‌دارد مرا[M2]ما کجاییم، ای مسلمانان، و آن کافر کجاست؟
[B][M1]آن چنان خواهم درین مجلس ز مستی خویش را[M2]کز خرابی باز نشناسم که: راه در کجاست؟
[B][M1]خلق می‌گویند: زهد و عشق با هم راست نیست[M2]ما به ترک زهد گفتیم، این حکایت بر کجاست؟
[B][M1]ای که گفتی: از سر و سامان بیندیش و منوش[M2]باده، بادست این سخن، سامان چه باشد؟ سر کجاست؟
[B][M1]محتسب بر گاو مستان را فضیحت می‌کند[M2]ما به مستی خود فضیحت گشته‌ایم، آن خر کجاست؟
[B][M1]این مسلم، اوحدی، گر باده گفتی: شد حرام[M2]این که روی خوب دیدن شد حرام اندر کجاست؟
[A]
[B][M1]یارب، این مهمان چون ماه از کجاست؟[M2]وین سپاه کیست و آن شاه از کجاست؟
[B][M1]عکس خورشیدی چنان بالا بلند[M2]بر چنین دیوار کوتاه از کجاست؟
[B][M1]گر ز مرغ جان به شاخ دل رسید[M2]غلغل «انی انا الله» از کجاست؟
[B][M1]دل درین وادی ز تاریکی بسوخت[M2]سوی آن آتش بگو راه از کجاست؟
[B][M1]گرنه خونریزیست این فریاد چیست؟[M2]ورنه بیدادست این آه از کجاست؟
[B][M1]اندرین خرگاه می‌گویند: هست[M2]خوبرویی، راه خرگاه از کجاست؟
[B][M1]اوحدی را پادشاهی بنده خواند[M2]مفلسی را دیگر این جاه از کجاست؟
[A]
[B][M1]ای نسیم صبح دم، یارم کجاست؟[M2]غم ز حد بگذشت، غم‌خوارم کجاست؟
[B][M1]وقت کارست، ای نسیم، از کار او[M2]گر خبر داری، بگو دارم، کجاست؟
[B][M1]خواب در چشمم نمی‌آید به شب[M2]آن چراغ چشم بیدارم کجاست؟
[B][M1]بر در او از برای دیدنی[M2]بارها رفتم، ولی بارم کجاست؟
[B][M1]دوست گفت: آشفته گرد و زار باش[M2]دوستان آشفته و زارم، کجاست؟
[B][M1]نیستم آسوده از کارش دمی[M2]یارب، آن، آسوده از کارم کجاست؟
[B][M1]تا به گوش او رسانم حال خویش[M2]نالهای اوحدی‌وارم کجاست؟
[A]
[B][M1]نوبهارست و چمن خرم و گلزار اینجاست[M2]ارم دیده و آرام دل زار اینجاست
[B][M1]بر سر خار چمن روی بمالیم چو گل[M2]گر بدانیم که باز آن گل بی‌خار اینجاست
[B][M1]تن از آنجا نشکیبد، دلم اینجا چون نیست[M2]دلم آنجا ننشیند، که مرا یار اینجاست
[B][M1]عجب ار تا به ابد روی رهایی بیند[M2]این دل خسته که محبوس و گرفتار اینجاست
[B][M1]شکرم زان لب و سیب از رخ و نار از سینه[M2]نفرستاد، چو دانست که: بیمار اینجاست
[B][M1]اگرم نیز بگوید که: دل خویش ببر[M2]روی آوردن او نیست، که دلدار اینجاست
[B][M1]روی آن نیست که: این جا بنشیند بی‌کار[M2]دل آشفتهٔ ما را، که سر و کار اینجاست
[B][M1]از وجود من اگر اندک و بسیاری ماند[M2]اندک اینست که می‌بینی و بسیار اینجاست
[B][M1]بر من این جا تو اگر عرضه کنی هشت بهشت[M2]ندهم دل به بهشت تو، که دیدار اینجاست
[B][M1]می به دست من سر گشته اگر خواهی داد[M2]هم ازین میکده درخواه، که دستار اینجاست
[B][M1]هر چه در جملهٔ خوبان طلبیدی از حسن[M2]به رخ دوست نظر کن، که به یک بار اینجاست
[B][M1]پیش شکر دهنش بار شکر نگشایند[M2]چو ببینند که: آن قند به خروار اینجاست
[B][M1]بجز او کس نشناسم که بجوید دل ما[M2]بفرست، اوحدی، آن دل، که خریدار اینجاست
[A]
[B][M1]نهان از نهان کیست؟ دلدار ماست[M2]برون از جهان چیست؟ بازار ماست
[B][M1]به دستم ز باغ جهان گل مده[M2]که بی‌روی آن نازنین خار ماست
[B][M1]اگر مقبلی هست،در بند اوست[M2]وگر مشکلی هست، در کار ماست
[B][M1]بر ما به جز نام آن رخ مگوی[M2]که او قبلهٔ چشم بیدار ماست
[B][M1]ندیدی رخش را، ز ما هم مپرس[M2]بدیدی، چه حاجت به گفتار ماست؟
[B][M1]چو پندار باشی ز دلدار دور[M2]که دوری هم از پیش پندار ماست
[B][M1]در آن مصر اگر شرمساری بریم[M2]ازین صاع باشد، که دربار ماست
[B][M1]ز نار غم آن پری شعله‌ای[M2]باین خرقه در زن، که زنار ماست
[B][M1]میان من و او حجاب اوحدیست[M2]چو او رفع شد، روز دیدار ماست
[A]
[B][M1]روزه‌داران را هلال عید ابروی شماست[M2]شب نشینان را چراغ از پرتو روی شماست
[B][M1]ماه زنگی نسبت رومی رخ شاهی نسب[M2]بنده آن چشم ترک و زلف هندوی شماست
[B][M1]مشک چینی را ز غیرت بر نمی‌آید نفس[M2]زان دم عنبر، که در دام دو گیسوی شماست؟
[B][M1]این که می‌آید دم صبحست یا باد ختن؟[M2]یا نسیم روضهٔ فردوس؟ یا بوی شماست؟
[B][M1]از بهشت ار شاهدی خیزد شما خواهید بود[M2]در جهان ار جنتی باشد سر کوی شماست
[B][M1]سوختیم از مهرتان، هم سایه‌ای می‌افگنید[M2]کندرین همسایه میل خاطری سوی شماست
[B][M1]حال محنتهای من محتاج پرسیدن نبود[M2]محنت ما را، که خواهد بودن، از خوی شماست
[B][M1]تا ز دست آن سر زلف چو چوگان زخم خورد[M2]این دل آشفته سرگردان تراز گوی شماست
[B][M1]بر دو رویم سال و مه این اشک خون رفتن روان[M2]از دو رویی کردن دلهای چون روی شماست
[B][M1]گر کشیدم در کنار، از لاغری نتوان شناخت[M2]کین تن باریک من، یا حلقهٔ موی شماست
[B][M1]اوحدی را دل ز سنگ انداز دوری خسته شد[M2]باز پرسیدش، که آن مسکین دعاگوی شماست
[A]
[B][M1]تا زنده‌ایم، یاد لبش بر زبان ماست[M2]ذکرش دوای درد دل ناتوان ماست
[B][M1]گر فتنه می‌شویم بر آن روی، طرفه نیست[M2]زیرا که یار فتنهٔ آخر زمان ماست
[B][M1]گیرم که مهر او ز دل خود برون برم[M2]این درد را چه چاره؟ که در مغز جان ماست
[B][M1]از ما مپرس: کاتش دل تا چه غایتست؟[M2]از آب دیده پرس، که او ترجمان ماست
[B][M1]انصاف، حیف نیست که باری نمی‌دهد؟[M2]شاخی چنین شگرف، که در بوستان ماست
[B][M1]مشکل رها کند که : بگوییم حال خویش[M2]بندی، که از محبت او بر زبان ماست
[B][M1]ای اوحدی، ز غیر شکایت چه می‌کنی؟[M2]ما را شکایت از بت نامهربان ماست
[A]
[B][M1]لاله افیون در شراب انداختست[M2]نرگس و گل را خراب انداختست
[B][M1]از ریاحین چرخ در ناف زمین[M2]نافهای مشک ناب انداختست
[B][M1]نغمهٔ شیرین مرغان سحر[M2]شور در مستان خواب انداختست
[B][M1]عندلیب از عشق گل در بوستان[M2]نالهٔ چنگ و رباب انداختست
[B][M1]شرم بادا لاله را! تا از چه روی[M2]پیش ترک من نقاب انداختست؟
[B][M1]بر سر خوان غمش در هر طرف[M2]از دل بریان کباب انداختست
[B][M1]ترک من تیری نیندازد خطا[M2]خود چه گفتم؟ کی صواب انداختست؟
[B][M1]سرو مرد قامت او نیست، لیک[M2]خر بسی خر در خلاب انداختست
[B][M1]عشقبازان در بهشتند،اوحدی[M2]زهد ما را در عذاب انداختست
[B][M1]زود پوسد جامهٔ پرهیز ما[M2]کین قصب بر ماهتاب انداختست
[A]
[B][M1]آن ترک پری چهره، که مانند فرشتست[M2]یارب، گل پاکش ز چه ترکیب سرشتست؟
[B][M1]انصاف توان داد که: با لطف وجودش[M2]بنیاد وجود دگران از گل و خشتست
[B][M1]زین بیش مده وعده به فردای بهشتم[M2]کامروز به نقد از رخ او خانه بهشتست
[B][M1]با قامت او هر که نشاند پس ازین سرو[M2]بسیار کند سرزنش آن سرو که کشتست
[B][M1]گفتم که: بگویم به کسی درد دل خویش[M2]از خود به جهان یک دل بی‌درد نهشتست
[B][M1]جان را نبود قیمت و دل چیست بر او؟[M2]کس نام چنین ها نتوان برد، که زشتست
[B][M1]ای اوحدی، از سر بنهی بر خط او نه[M2]کامروز کسی بهتر ازین خط ننوشتست
[A]
[B][M1]آن فروغ لاله یا برگ سمن، یا روی تست؟[M2]آن بهشت عدن، یا باغ ارم، یا کوی تست؟
[B][M1]آن کمان چرخ، یا قوس و قزح، یا شکل نون[M2]یا مه نو، یا هلال وسمه، یا ابروی تست؟
[B][M1]آن بلای سینه، یا آشوب دل، یا رنج جان[M2]یا جفای چرخ، یا جور فلک، یا خوی تست؟
[B][M1]آن کمند مهر، یا زنجیر غم، یا بند عشق[M2]یا طناب شوق، یا دام بلا، یا بوی تست؟
[B][M1]آن تن من، یا وجود اوحدی ، یا خاک راه[M2]یا سگ در، یا غلام خواجه، یا هندوی تست؟
[A]
[B][M1]عالمی را دشمنی با من ز بهر روی تست[M2]لیکن از دشمن نمی‌ترسم، که میلم سوی تست
[B][M1]چارهٔ دل در فراقت جز جگر خوردن نبود[M2]وین جگر خوردن که می‌بینم هم از پهلوی تست
[B][M1]سال عمرم بر مهی شد صرف و آن مه عارضت[M2]روز عیشم بر شبی شد خرج و آن شب موی تست
[B][M1]بر نمی‌دارم ز زانو سر به حق دوستی[M2]تا نگه کردم سر زلفت که بر زانوی تست
[B][M1]گفته‌ای: مشکل برآید کام ازین طالع ترا[M2]مشکلی در طالع من نیست، مشکل خوی تست
[B][M1]بر دل بیچارگان امروز هر زخمی که هست[M2]زان کمان سخت می‌آید که بر بازوی تست
[B][M1]عالمی در گفت و گوی اوحدی زان رفته‌اند[M2]کو شب و روز اندرین عالم به گفت و گوی تست
[A]
[B][M1]دلم ز هر دو جهان مهر پروریدهٔ تست[M2]تنم به دست ستم پیرهن دریدهٔ تست
[B][M1]ز حسرت دهنت جان من رسید به لب[M2]خوشا کسی که دهانش به لب رسیدهٔ تست!
[B][M1]گزیدهٔ دو جهانی بسان طالع سعد[M2]غلام طالع آنم که بر گزیدهٔ تست
[B][M1]ز سرکشی غرضت گر همین ستمکاریست[M2]تو سرمکش، که دلم خود ستم کشیدهٔ تست
[B][M1]دلم چو خال تو در خون، چو زلفت اندر تاب[M2]ز بوی آن خط مشکین نودمیدهٔ تست
[B][M1]فغان این دل مجروح تیر خوردهٔ من[M2]ز دست غمزهٔ ترک کمان کشیدهٔ تست
[B][M1]بدیدمت: همه را کرده‌ای ز بند آزاد[M2]جز اوحدی، که غلام درم خریدهٔ تست
[A]
[B][M1]بنگرید این فتنه را کز نو پدیدار آمده‌ست[M2]خلق شهری از دل و جانش خریدار آمده‌ست
[B][M1]باغ رویش را ز چاه غبغبست امسال آب[M2]زان سبب سیب زنخدانش به از پار آمده‌ست
[B][M1]نقد هر خوبی که در گنج ملاحت جمع بود[M2]یک به یک در حلقهٔ آن زلف چون مار آمده‌ست
[B][M1]بارها جان عزیز خویش را در پای او[M2]پیشکش کردیم و اندر پیش او خوار آمده‌ست
[B][M1]بوسه‌ای زان لعل بربودیم و آسان گشت کار[M2]گر چه بر طبع حسودان نیک دشوار آمده‌ست
[B][M1]گر به کار ما نظر کرد او چه باشد؟ سالها[M2]خون دل خوردیم تا امروز در کار آمده‌ست
[B][M1]بندهٔ آن زلف سر بر دوش کرد از دوش باز[M2]اوحدی را کز کلاه خسروی عار آمده‌ست
[A]
[B][M1]این نوبت آب دیده ز هنجار دیگرست[M2]کار دلم نه بر نهج کار دیگرست
[B][M1]از هیچ یار بر دلم این بار غم نبود[M2]یاران، مدد، که این ستم از یار دیگرست
[B][M1]ای دردمند عشق، به درمان مدار گوش[M2]کامشب طبیب ما بر بیمار دیگرست
[B][M1]در خانه اوست چون نبود، ماه، گو: متاب[M2]وانگه به روزنی که ز دیوار دیگرست
[B][M1]بر عشق می‌زنم دگر و هر چه باد باد![M2]ای دل، به هوش باش، که این بار دیگرست
[B][M1]جز بهر عشق هر که کمر بست بر میان[M2]نزدیک من کمر نه، که زنار دیگرست
[B][M1]ای اوحدی، مجوی تو از عشق نام و ننگ[M2]بگذر، که آن متاع به بازار دیگرست
[A]
[B][M1]ترک گندم گون من هر دم به جنگی دیگرست[M2]روی او را هر زمان حسنی و رنگی دیگرست
[B][M1]تنگهای شکر مصری بسی دیدیم، لیک[M2]شکر شیرین دهان او ز تنگی دیگرست
[B][M1]از میان دلبران شنگ و گل رویان شوخ[M2]یار ما را می‌رسد، شوخی و شنگی دیگرست
[B][M1]بیدلان خسته را زان زلفهای چون رسن[M2]هر زمان در گردن دل پالهنگی دیگرست
[B][M1]بی‌وفا خواند مرا خود پیش ازین در عشق او[M2]نام من بد گشته بود، این نیز ننگی دیگرست
[B][M1]چون بگویم: صلح کن، گوید: بگیرم در کنار[M2]راستی صلحی چنین بنیاد جنگی دیگرست
[B][M1]ای نصیحت‌گو،دمی چنگ از گریبانم بدار[M2]کین زمانم دامن خاطر به چنگی دیگرست
[B][M1]از کمان ابروی آن تیر بالا هر نفس[M2]اوحدی را در دل مسکین خدنگی دیگرست
[B][M1]پیش ازین سنگی ز راه خویش اگر بر می‌گرفت[M2]این زمان نتوان، که دستش زیر سنگی دیگرست
[A]
[B][M1]دل به صحرا می‌رود، در خانه نتوانم نشست[M2]بوی گل برخاست، در کاشانه نتوانم نشست
[B][M1]گر کنم رندی، سزد، کندر جوانی وقت گل[M2]محتسب داند که: من پیرانه نتوانم نشست
[B][M1]عاقلی گر صبر آن دارد که بنشیند، رواست[M2]من که عاشق باشم و دیوانه نتوانم نشست
[B][M1]زان چنین در دانهای خال او دل بسته‌ام[M2]کندرین دام بلا بی‌دانه نتوانم نشست
[B][M1]هر کسی با آشنایی راه صحرایی گرفت[M2]من چنین در خانه‌ای بیگانه نتوانم نشست
[B][M1]من که از هستی چو فرزین رفته باشم بارها[M2]بر بساط بیدلی فرزانه نتوانم نشست
[B][M1]روی خود را بر کف پایش بمالم همچو سنگ[M2]بعد ازین با زلفش ار چون شانه نتوانم نشست
[B][M1]عقل عیبم می‌کند: کافسانه خواهی شد به عشق[M2]گو: همی کن، من بدین افسانه نتوانم نشست
[B][M1]گر کنم رندی، روا باشد، که در سن شباب[M2]محتسب داند که: سالوسانه نتوانم نشست
[B][M1]اوحدی، گو، زهد خود می‌ورز، من باری به نقد[M2]بشکنم پیمان، که بی‌پیمانه نتوانم نشست
[A]
[B][M1]صورت او را ز معنی آشنایی با دلست[M2]ورنه صورتها بسی دانم که از آب و گلست
[B][M1]صورت بت کافری باشد پرستیدن ولی[M2]بت پرست ار معنی بت بازیابد واصلست
[B][M1]هر که او را دیده‌ای باشد، شناسد صورتی[M2]کار صورت سهل باشد، ره به معنی مشکلست
[B][M1]ما نظر با روی او از راه معنی کرده‌ایم[M2]آنکه ما را بستهٔ صورت شناسد غافلست
[B][M1]چون دلی داری، به دلداری فرو بندش روان[M2]ور نداری، رو، که ما را این حکایت با دلست
[B][M1]گر فقیه از عشق منعت می‌کند،مشنو،که او[M2]سالها تحصیل کرد و هم چنان بی‌حاصلست
[B][M1]طالبان عشق را دیوانه می‌گویند خلق[M2]و آنکه در وی نیست عشقی، من نگویم: عاقلست
[B][M1]ترک عشق و باده خوردن چون توان کرد؟ ای سبک[M2]تا گرانی چند گویندم که: مردی فاضلست
[B][M1]اوحدی، اقبال می‌جویی، رخش را قبله ساز[M2]هر که او مقبول این درگاه گردد مقبلست
[A]
[B][M1]هم ز وصف لبت زبان خجلست[M2]هم ز زلف تو مشک و بان خجلست
[B][M1]تا دهان و رخ ترا دیدند[M2]غنچه دل تنگ و ارغوان خجلست
[B][M1]دل به جان از رخ تو بویی خواست[M2]سالها رفت و همچنان خجلست
[B][M1]دیده را با رخ تو کاری رفت[M2]دل بیچاره در میان خجلست
[B][M1]عذر مهمانم، ای صبا، تو بخواه[M2]که تو دانی که: میزبان خجلست
[B][M1]ای قلم، شرح حال من بنویس[M2]که ز بی خدمتی زبان خجلست
[B][M1]اوحدی کی به پیشگاه رسد؟[M2]آنکه از خاک آستان خجلست
[A]
[B][M1]انجمن شهر ملای گلست[M2]باده بیاور، که صلای گلست
[B][M1]نالهٔ مرغان سحرخوان به صبح[M2]از سر عشقت، نه برای گلست
[B][M1]بر رخ خوبان جهان خط کشید[M2]سبزه، که خاک کف پای گلست
[B][M1]باغ، که او خاک معنبر کند[M2]سنبل او خواجه سرای گلست
[B][M1]پیرهن یوسف مصری، که شهر[M2]پرصفت اوست، قبای گلست
[B][M1]سر به در دوست نهادند خلق[M2]در همه سرها چو هوای گلست
[B][M1]اوحدی، اینها همه گفتی، ولی[M2]با رخ آن ماه چه جای گلست؟
[A]
[B][M1]از جام عشق بین همه باغ و بهار مست[M2]دوران دهر عاشق و لیل و نهار مست
[B][M1]ناهید در هبوط و قمر در شرف خراب[M2]خورشید در طلوع و فلک ذره‌وار مست
[B][M1]مجنون و عشق خسته و ایوب و صبر زار[M2]توفان و نوح بیدل و منصور و دار مست
[B][M1]چندین پیاده بنگر و چندین سوار بین[M2]گاهی پیاده بیدل و گاهی سوار مست
[B][M1]معشوق پردگی و خر پرده‌دار و باز[M2]هم پردگی و پرده و هم پرده‌دار مست
[B][M1]آخر ز بهر کیست، نگویی، بدین صفت؟[M2]چندین هزار بیدل و چندین هزار مست
[B][M1]هشیار بود تا به کنون اوحدی ولی[M2]آمد زمان آن که شود هوشیار مست
[A]
[B][M1]دل مست و دیده مست و تن بی‌قرار مست[M2]جانی زبون چه چاره کند با سه چار مست؟
[B][M1]تلخست کام ما ز ستیز تو، ای فلک[M2]ما را شبی بر آن لب شیرین گمار، مست
[B][M1]یک شب صبح کرده بنالم بر آسمان[M2]با سوز دل ز دست تو، ای روزگار، مست
[B][M1]ای باد صبح، راز دل لاله عرضه دار[M2]روزی که باشد آن بت سوسن عذار مست
[B][M1]از درد هجر و رنج خمارش خبر دهم[M2]گر در شوم شبی به شبستان یار مست
[B][M1]سر در سرش کنم به وفا، گر به خلوتی[M2]در چنگم اوفتد سر زلف نگار، مست
[B][M1]لب برنگیرم از لب یار کناره گیر[M2]گر گیرمش به کام دل اندر کنار، مست
[B][M1]یکسو نهم رعونت و در پایش اوفتم[M2]روزی اگر ببینمش اندر کنار، مست
[B][M1]می‌خانه هست، از آن چه تفاوت که زاهدان[M2]ما را به خانقاه ندادند بار مست؟
[B][M1]ما را تو پنج بار به مسجد کجا بری؟[M2]اکنون که می‌شویم به روزی سه بار مست
[B][M1]از ما مدار چشم سلامت، که در جهان[M2]جز بهر کار عشق نیاید به کار مست
[B][M1]ای اوحدی، گرت هوس جنگ و فتنه نیست[M2]ما رای به کوی لاله‌رخان در می‌آرمست
[A]
[B][M1]روی تو، که قبلهٔ جهانست[M2]از دیدهٔ من چرا نهانست؟
[B][M1]جایی به جز از درت ندارم[M2]گر درنگری، بجای آنست
[B][M1]در دل زده‌ای تو آتش عشق[M2]وین آه، که می‌زنم، دخانست
[B][M1]دل یاد تو در ضمیر دارد[M2]آن نیست که بر سر زبانست
[B][M1]این سر، که به عاشقی سبک شد[M2]بی‌روی تو بر تنم گرانست
[B][M1]وصل تو بدین ودل خریدم[M2]گر سود کنیم و گر زیانست
[B][M1]یک بوسه اگر به جان فروشی[M2]منت می‌نه، که رایگانست
[B][M1]با من تن لاغر و دل تنگ[M2]از عشق تو کمترین نشانست
[B][M1]مار را ز غم تو اوحدی وار[M2]جان بر کف و خرقه در میانست
[A]
[B][M1]حسن خوبان عزیز چندانست[M2]که رخ یوسفم به زندانست
[B][M1]باش، تا او به تخت مصر آید[M2]که بخندد لبی که خندانست
[B][M1]بگذارد ز دل زلیخا را[M2]گر چه مانند سنگ و سندانست
[B][M1]گر چه باشد به شهر او راهت[M2]مرو آنجا، که شهر بندانست
[B][M1]آن یکی را، که وصف می‌گویم[M2]گر ببینی هزار چندانست
[B][M1]یاد آن زلف و یاد آن رخسار[M2]داروی جان دردمندانست
[B][M1]طلب او ز ما کنید، که او[M2]بعد ازین همنشین رندانست
[B][M1]مپسند آبروی خویش، که دوست[M2]دشمن خویشتن پسندانست
[B][M1]از لب دیگری حدیث مگوی[M2]کاوحدی را لبش بد ندانست
[A]
[B][M1]درد دلم را طبیب چاره ندانست[M2]مرهم این ریش پاره پاره ندانست
[B][M1]راز دلم را به صبر، گفت: بپوشان[M2]حال دل غرقه از کناره ندانست
[B][M1]طالع من خود چه شور بود؟ که هرگز[M2]هیچ منجم در آن ستاره ندانست
[B][M1]یار به یک بار میل سوی جفا کرد[M2]حق وفای هزار باره ندانست
[B][M1]برد گمانی که: ما به عشق اسیریم[M2]این که چه نامیم یا چه کاره؟ ندانست
[B][M1]خال بنا گوش اوز گوشه نشینان[M2]برد چنان دل، که گوشواره ندانست
[B][M1]قافلهٔ عقل را به ساعد سیمین[M2]راه ز جایی بزد که باره ندانست
[B][M1]دوش به خونی گریستم، که ز موجش[M2]عقل به اندیشها گذاره ندانست
[B][M1]سختی ازان دید، اوحدی، که به اول[M2]قاعدهٔ آن دل چو خاره ندانست
[A]
[B][M1]این باغ سراسر همه پر باد وزانست[M2]جنبیدن این شاخ درخشان همه زانست
[B][M1]او را نتوان دید، که صورت نپذیرد[M2]هر چند که صورتگر رخسار رزانست
[B][M1]بس رنگ بر آرد ز سر این خم پر از نیل[M2]آن خواجه، که سر جملهٔ این رنگ رزانست
[B][M1]آن عقل، که بر هر غلط انگشت نهادی[M2]در صنعت آن کار که انگشت گزانست
[B][M1]صد رنگ ببینیم درین باغ به سالی[M2]کین چیست؟ بهار آمد و این چیست؟ خزانست
[B][M1]هر لحظه برون آید ازین صفه نباتی[M2]کندر هوس او شکر انگشت گزانست
[B][M1]ای اوحدی، انگور خود از سایه نگه‌دار[M2]تا غوره نماند، که شب میوه پزانست
[A]
[B][M1]عشق روی تو نه در خورد دل خام منست[M2]کاول حسن تو و آخر ایام منست
[B][M1]از تو دارم هوسی در دل شوریده، ولی[M2]راه عشقت نه به پای دل در دام منست
[B][M1]مگرم عقل شکیبی دهد از عشق، ارنه[M2]بس خرابی کند این جرعه، که در جام منست
[B][M1]من حذر می‌کنم از عشق، ولی فایده نیست[M2]حذر از پیش بلایی، که سرانجام منست
[B][M1]آفت سیل به همسایه رساند روزی[M2]سخت باریدن این ابر که بر بام منست
[B][M1]روزگار از دل محنت کش من کم مکناد![M2]درد عشق تو، که قوت سحر و شام منست
[B][M1]تا قبای تو بر اندام تو دیدم، ز حسد[M2]خارشد هر سر مویی، که بر اندام منست
[B][M1]نامه سهلست نبشتن به تو، لیکن از کبر[M2]هرگز آن نامه نخوانی، که درو نام منست
[B][M1]گرد عاشق شدن و عشق نگردد دیگر[M2]اوحدی، گر بچشد زهر، که در کام منست
[A]
[B][M1]گر به دست آوریم دامن دوست[M2]همه او را شویم و خود همه اوست
[B][M1]آنکه او را در آب می‌جویی[M2]همچو آیینه با تو رو در روست
[B][M1]تو تویی خود از میان برگیر[M2]کز تویی تو رشته تو برتوست
[B][M1]گر شود کوزه کوزه گرنه شگفت[M2]که بسی کاسه سوده گشت و سبوست
[B][M1]همه از یک درخت هست این چوب[M2]که گهی صولجان و گاهی گوست
[B][M1]ها، که اسم اشارتست از اصل[M2]الفتش را چو واو کردی هوست
[B][M1]انقلاب ضرورتست این جا[M2]تا تو آن مغز بر کشی از پوست
[B][M1]مدتی توبه داشتیم، اکنون[M2]که خرابات عشق در پهلوست
[B][M1]منشین تشنه، اوحدی، که ترا[M2]پای در آب و جای بر لب جوست
[A]
[B][M1]سروی که ازو و حور و پری بار برند اوست[M2]ماهی که ازو خلق دل زار برند اوست
[B][M1]گرد دهن چون شکرش گرد، که امروز[M2]تنگی که ازو قند به خروار برند اوست
[B][M1]آن حور شکر خنده که از حقهٔ لعلش[M2]یک شهر شفای دل بیمار برند اوست
[B][M1]آن ماه که سجاده نشینان در او[M2]سجاده و تسبیح به خمار برند اوست
[B][M1]ترکی که ز چین سر زلف چو کمندش[M2]عشاق دل شیفته دشوار برند اوست
[B][M1]شوخی که ز سر پنجهٔ مستان دو چشمش[M2]خوبان جهان جور به ناچار برند اوست
[B][M1]اندر چمن دلبری، ای اوحدی، امروز[M2]سروی که ز رویش گل بی‌خار برند اوست
[A]
[B][M1]آن بت وفا نکرد، که دل در وفای اوست[M2]و آن یار سر کشید که تن خاک پای اوست
[B][M1]گر زانکه عاشقی به مثل خاک دوست شد[M2]ما خاک آن سگیم که پیش سرای اوست
[B][M1]سازی ندیده‌ایم و نوایی ازو، مگر[M2]ساز غمش، که خانهٔ ما پرنوای اوست
[B][M1]در دیده کس نیامد و دل یاد کس نگردد[M2]تا دل مقام او شد و تا دیده جای اوست
[B][M1]در عشق او چگونه توان داشت زر دریغ؟[M2]چون سر که می‌کشیم به دوش از برای اوست
[B][M1]ما را بدان مشاهده میل خطا نرفت[M2]آن کس که این مشاهده کرد این خطای اوست
[B][M1]دل رفته را به تیغ چه ترسانی؟ ای رقیب[M2]دردش پدید کن تو، که این خود دوای اوست
[B][M1]بگذار تا چو شمع بسوزد وجود من[M2]زیرا که روشنایی من در فنای اوست
[B][M1]یارب، مساز منزل او جز کنار من[M2]کان منزلت نه لایق بند قبای اوست
[B][M1]هر کس هوای خوبی و رای کسی کند[M2]ما را نبود رای، و گر بود رای اوست
[B][M1]تا اوحدی مجال سگ کوی دوست یافت[M2]در هر محلتی که رود ماجرای اوست
[A]
[B][M1]آنکه رخ عاشقان خاک کف پای اوست[M2]با رخ او جان ما، در دل ما جای اوست
[B][M1]او همه نورست، از آن شد همه چشمی برو[M2]او همه جانست، از آن در همه دل جای اوست
[B][M1]نیست به جز یاد او در دل ما جای گیر[M2]در سر ما هم مباد هر چه نه سودای اوست
[B][M1]صورت دست از ترنج فرق نکرد آنکه دید[M2]یوسف ما را، که مصر پر ز زلیخای اوست
[B][M1]نیست دلی کو نخورد غوطه به دریای عشق[M2]وین همه دریا که هست غرقهٔ دریای اوست
[B][M1]خواهش ما زان جمال نیست به جز یک نظر[M2]گر بکند بخت ما، ورنکند رای اوست
[B][M1]نیست سر و تن دریغ گو: بزن، آن دست تیغ[M2]کز تن ما دور به سر که نه در پای اوست
[B][M1]جز ورق ذکر او ورد نخواهیم ساخت[M2]چون همه طومار ما اسم و مسمای اوست
[B][M1]شیوهٔ شوخان شنگ، عربدهٔ رنگ رنگ[M2]غمزهٔ چشمان تنگ، جمله تقاضای اوست
[B][M1]با تو ز یکتا شدن عار ندارد، ولی[M2]گیر که یکتا شود، کیست که همتای اوست؟
[B][M1]کام که جست اوحدی از رخ او دور بود[M2]جامهٔ این آرزو چون نه به بالای اوست
[A]
[B][M1]مرا سر بلندی ز سودای اوست[M2]سری دوست دارم که در پای اوست
[B][M1]مزاج دلم گرم از آن می‌شود[M2]که بر مهر روی دلارای اوست
[B][M1]مرا زیبد ار لاف شاهی زنم[M2]که در سینه گنج تمنای اوست
[B][M1]نیابی در اجزای من دره‌ای[M2]که آن ذره خالی ز سودای اوست
[B][M1]سرم جای شور و تنم جای شوق[M2]لبم جای ذکر و دلم جای اوست
[B][M1]که نزدیک لیلی خبر می‌برد؟[M2]که: مجنون آشفته شیدای اوست
[B][M1]دل اوحدی کی برآید ز بند؟[M2]که در بند زلف سمن سای اوست
[A]
[B][M1]دل بسته شد به دام دو زلف چو دال دوست[M2]بر بوی دانها که بدیدم ز خال دوست
[B][M1]دل را چه قدر و قیمت و جان چیست؟ کین دو رفت[M2]وندر خجالتیم هنوز از جمال دوست
[B][M1]جانش چگونه تحفه فرستم؟ کزوست جان[M2]کس دوست را چگونه فریبد به مال دوست؟
[B][M1]مالم به دست نیست، که درپای او کنم[M2]زان زیر دست دشمنم و پایمال دوست
[B][M1]نی‌نی، ز دست تنگی و بیچارگی چه شک؟[M2]نقصان ما چه رنگ دهد با کمال دوست؟
[B][M1]ما را مجال بود بروبر، به دوستی[M2]دشمن رها نکرد که باشد مجال دوست
[B][M1]بیگانه را ز راز دل ما چه آگهی؟[M2]با آشنای دوست توان گفت حال دوست
[B][M1]زان سو گذر به جانب من کس نمی‌کند[M2]تا باز پرسمش خبری از مقال دوست
[B][M1]دانم که: از شکست دل من خجل شود[M2]کو میل خویش عرضه کند بر ملال دوست
[B][M1]بختم بخفت و بخت مرا چشم آن نبود[M2]کندر شود به خواب و ببیند خیال دوست
[B][M1]آن دوست را به هستی ما التفات نیست[M2]تا هست و نیست صرف شود بر سؤال دوست
[B][M1]امیدوارم از شب هجران که: عاقبت[M2]شادم کند به دولت صبح وصال دوست
[B][M1]اندر دمی دو عید، که گویند، اشارتیست[M2]بر دیدن دو ابروی همچون هلال دوست
[B][M1]آن ماهرخ به سال مرا وعده می‌دهد[M2]ای من غلام و چاکر آن ماه و سال دوست
[B][M1]ای اوحدی، مکن طلب او به پای فکر[M2]کندر تصور تو نگنجد جلال دوست
[B][M1]وقتی اگر هوای سر کوی او کنی[M2]گر مرغ زیرکی نپری جز به بال دوست
[A]
[B][M1]در گمانی که: به غیر از تو کسی یارم هست؟[M2]غلطست این، که به غیر از تو نپندارم هست
[B][M1]حیفت آمد که: دمی بی غم هجران باشم[M2]زانکه امید به وصل تو چه بسیارم هست!
[B][M1]آخر، ای باد، که داری خبر از من تو بگوی:[M2]گر شنیدی که به جز فکرت تو کارم هست؟
[B][M1]گر بغیر از کمر طاعت او می‌بندم[M2]بر میان کفر همی بندم و زنارم هست
[B][M1]در نهان چارهٔ بند غم او می‌سازم[M2]با کسی گر سخنی نیز به ناچارم هست
[B][M1]گفت: بیخت بکنم، گر گل وصلم جویی[M2]بکند بیخ من آن دلبر و اقرارم هست
[B][M1]زر طلب می‌کند آن ماه و ندارم زر، لیک[M2]تن بی‌زور و رخ زرد و دل زارم هست
[B][M1]گرچه از چشم بینداخت مرا یار، هنوز[M2]گوش بر مرحمت و چشم به دیدارم هست
[B][M1]نار آن سینه و سیب زنخ و غنچهٔ لب[M2]به من آور، که دلم خستهٔ بیمارم هست
[B][M1]سر آن نیست مر کز طلبش بنشینم[M2]تا توان قدم و قوت رفتارم هست
[B][M1]اوحدی وار ز دل بار جهان کردم دور[M2]به همین مایه که: پیش در او بارم هست
[A]
[B][M1]پیداست حال مردم رند، آن چنان که هست[M2]خرم دلی که فاش کند هر نهان که هست
[B][M1]می‌خواره گنج دارد و مردم بر آن که: نه[M2]زاهد نداشت چیزی و ما را گمان که هست
[B][M1]مؤمن ز دین برآمد و صوفی ز اعتقاد[M2]ترسا محمدی شد و عاشق همان که هست
[B][M1]سود جهان به مردم عاقل بده، که من[M2]از بهر عاشقی بکشم هر زیان که هست
[B][M1]خلقی نشان دوست طلب می‌کنند و باز[M2]از دوست غافلند به چندین نشان که هست
[B][M1]ای محتسب، تو دانی و شرع و اساس آن[M2]قانون عشق را بگذار آن چنان که هست
[B][M1]ای آنکه یاد من نرود بر زبان تو[M2]از بهر یاد تست مرا این زبان که هست
[B][M1]نامرد را مراد بهشتست ازان جهان[M2]ما را مراد روی تو از هر جهان که هست
[B][M1]گر گفته‌اند: نیست مرا با تو دوستی[M2]مشنو ز بهر من سخن دشمنان، که هست
[B][M1]بیچاره آنکه خاک کف پای دوست نیست[M2]ای من غلام خاک کف پای آن که هست
[B][M1]آشفته را گواه نباشد به عاشقی[M2]زنگ رخش ز دور ببین و بدان که هست
[B][M1]گر زانکه اوحدی سگ تست، از درش مران[M2]او را بهر لقب که تو دانی بخوان که هست
[A]
[B][M1]ماه کشمیری رخ من، از ستمکاری که هست[M2]می‌پسندد بر من بیچاره هر خواری که هست
[B][M1]چشم گریانم ز هجر عارض گل رنگ او[M2]ابر نیسان را همی ماند، ز خون باری که هست
[B][M1]ای که بر ما می‌پسندی سال و ماه و روز و شب[M2]هر بلا و محنت و درد دل و زاری که هست
[B][M1]نیست خواهد شد وجود دردمند ما ز غم[M2]گر وجود ما ازین ترتیب بگذاری که هست
[B][M1]محنت هجران و درد دوری و اندوه عشق[M2]در دل تنگم نمی‌گنجد، ز بسیاری که هست
[B][M1]بار دیگر در خریداری به شهر انداخت شور[M2]شوق این شیرین دهان از گرم بازاری که هست
[B][M1]ماهرویا، در فراق روی چون خورشید تو[M2]آهم از دل بر نمی‌آید، ز بیماری که هست
[B][M1]بار دیگر هجر با ما دشمنی از سر گرفت[M2]بس نبود این درد و رنج عشق هر باری که هست؟
[B][M1]بی‌لب جان پرور و روی جهان افروز تو[M2]نیست ما را هیچ عیبی، گر تو پنداری که هست
[B][M1]سر عشق و راز مهر و کار حسن آرای تو[M2]هیچ کس را حل نمی‌گردد، ز دشواری که هست
[B][M1]دیگری را کی خلاصی باشد از دستان تو؟[M2]کاوحدی را می‌کشی با این وفاداری که هست
[A]
[B][M1]ز عشق اگر چه به هر گوشه داستانی هست[M2]سری چنین نه همانا بر آستانی هست
[B][M1]بیا، که با گل رویت فراغتی دارم[M2]ز هر گلی که به باغی و بوستانی هست
[B][M1]اگر بخوان تو از لاغری نه در خوردیم[M2]هم از برای سگان تو استخوانی هست
[B][M1]بگوی تا: نزند تیر غمزه جز بر ما[M2]چو ابروی تو کسی را اگر کمانی هست
[B][M1]حدیث تلخ بهل، بعد ازین به شمشیرم[M2]بیزمای، اگرت رای امتحانی هست
[B][M1]کسی که وصل ترا می‌کند دو کون بها[M2]خبر نداشت که بالای او دکانی هست
[B][M1]خبر مکن بکس، ای مدعی، ازو، که هنوز[M2]رخش تمام ندیدی، گرت زیانی هست
[B][M1]گر آه و ناله کند اوحدی شگفت مدار[M2]هم آتشی زده باشند کش دخانی هست
[A]
[B][M1]هر کرا با تو نه پیوندی و پیمانی هست[M2]نتوان گفت که در قالب او جانی هست
[B][M1]باز جستیم و نشد روشن ازین چار کتاب[M2]آیت این نمک و لطف که در شانی هست
[B][M1]دیو را درد تو در کار کشد، زانکه به حسن[M2]تو پری داری، اگر مهر سلیمانی هست
[B][M1]تا جهان پرده برانداخت ز روی تو، بریخت[M2]زنگ هر نقش که بر صفهٔ ایوانی هست
[B][M1]هر طرف باغی و هر گوشه بهشتی باشد[M2]خانه‌ای را که در و مثل تو رضوانی هست
[B][M1]مدعی گر ز رخت معجزه خواهد، بنمای[M2]با که روشن‌تر ازین حجت و برهانی هست؟
[B][M1]هم تو باشی به تناسخ که: دگر باز آیی[M2]دیدن مثل ترا هیچ گر امکانی هست
[B][M1]بی‌خیال تو شبی دیدهٔ ما خواب نکرد[M2]با کسی گرچه نگفتیم که: مهمانی هست
[B][M1]از تنور دل ما دود برآید، بدو چشم[M2]مگر این نوح ندانست که: توفانی هست؟
[B][M1]اگر، ای سایهٔ رحمت، نظری خواهی کرد[M2]نقد را باش، که محتاجم و حرمانی هست
[B][M1]که پسندد که: به درد تو در آییم از پای؟[M2]دست ما گیر، اگرت مکنت درمانی هست
[B][M1]تو به دندان منی، از همه خوبان، گر چه[M2]اوحدی را نتوان گفت که: دندانی هست
[A]
[B][M1]دلبرا چندین عتاب و جنگ و خشم و ناز چیست؟[M2]از من مهجور سرگردان چه دیدی؟ باز چیست؟
[B][M1]ما خود از خواری و مسکینی بخاک افتاده‌ایم[M2]باز دیگر بر سر ما این کلوخ انداز چیست؟
[B][M1]اولم آرام دل بودی و آخر خصم جان[M2]من نمی‌دانم که: این انجام و این آغاز چیست؟
[B][M1]چون کسی هرگز ندید از خوان وصلت جز جگر[M2]بر سر کوی تو این هم کاسه و انباز چیست؟
[B][M1]گرنه دیگر دشمنان ما به دامت می‌کشند[M2]همچو مرغانت چنین از پیش ما پرواز چیست؟
[B][M1]بعد از آن بیداد و جور و سرکشی، یارب، مرا[M2]بر تو چندین دوستی و اشتیاق و آز چیست؟
[B][M1]کار ما سوز دلست و کار تو ساز جمال[M2]خود نمی‌گویی که: چندین سوز و چندان ساز چیست؟
[B][M1]ای که گفتی: ذوق دل پرداز مسکینان خوشست[M2]قصهٔ من با رخش بیرون ز دل‌پرداز چیست؟
[B][M1]اوحدی، گر حال دل پوشیده‌ای از خلق شهر[M2]بر سر هر کوچه این آوازه و آواز چیست؟
[A]
[B][M1]ای دل، از هجران او زارم همی باید گریست[M2]تر ک خفتن کن، که بیدارم همی باید گریست
[B][M1]در بلا پیوسته یارم بوده‌ای، امروز نیز[M2]یاریی‌ده، کز غم یارم همی باید گریست
[B][M1]بار دیگر بر دل ریش منست از هجر او[M2]آن چنان باری که صد بارم همی باید گریست
[B][M1]خار و خون می‌دارم اندر دل ز چشم مست او[M2]با دل پرخون و پرخارم همی باید گریست
[B][M1]چاره کردم تا: دلش بر من بسوزد ساعتی[M2]چون نمی‌سوزد، به ناچارم همی باید گریست
[B][M1]طالعی دارم، که بر من خار گرداند سمن[M2]بر چینین طالع، که من دارم، همی باید گریست
[B][M1]دوری از دلدار بد کارست و من خود کرده‌ام[M2]لاجرم هم خود بدین کارم همی باید گریست
[B][M1]آخر، ای چشم، این چه توفانست؟ خونم ریختی[M2]اندکی کمتر، که بسیارم همی باید گریست
[B][M1]چند شب چون دیگران نالیدم از هجرش، کنون[M2]چند روزی اوحدی‌وارم همی باید گریست
[A]
[B][M1]آنکه دل من ببرد، از همه خوبان، یکیست[M2]وآنکه مرا می‌کشد در غم خود، آن یکیست
[B][M1]نیست عدو را مجال، با مدد آن جمال[M2]آیت دردش پرست، نسخهٔ درمان یکیست
[B][M1]عاشق و معشوق و عشق، عاقل و معقول و عقل[M2]عالم و معلوم وعلم، دین و دل و جان یکیست
[B][M1]آنکه خلیل تو بود وین که حبیب منست[M2]دو بدور ار چه گشت، در همه دوران یکیست
[B][M1]سایه جدا می‌کند صورت هامون ز کوه[M2]ورنه بر آفتاب کوه و بیایان یکیست
[B][M1]گر چه بر آمد نقوش، چشم بخود دار و گوش[M2]سایه‌نشینان پرند، سایه سلطان یکیست
[B][M1]گشت کلام و نطق، مختلف اندر ورق[M2]ورنه خدای بحق، در همه ادیان یکیست
[B][M1]هم به کرامت فزود قدر سلیمان ز دیو[M2]گرنه کرامت بود، دیو و سلیمان یکیست
[B][M1]گرچه به حکم صروف، بر ورق این حروف[M2]پیش و پس آمد نقط ، نقطهٔ ایمان یکیست
[B][M1]از سخن اوحدی نامه تفاوت گرفت[M2]چون که به معنی رسی، آخر و عنوان یکیست
[A]
[B][M1]ز ما بودی، جدا بودن روا نیست[M2]یکی گفتی، دویی کردن سزا نیست
[B][M1]وجود خود ز ما خالی مپندار[M2]که نقش از نقشبند خود جدا نیست
[B][M1]سرایی ساختی اندر دماغت[M2]که غیر ار خواجه چیزی در سرا نیست
[B][M1]بنه تن بر هلاک، از خویش بینی[M2]که درد خویش بینی را دوا نیست
[B][M1]چو خودرایان به خود جستی تو، مارا[M2]غلط کردی که: بی ما رهنما نیست
[B][M1]کسی کو از هوای خویش بگذشت[M2]مبر نامش، که مرغ این هوا نیست
[B][M1]اگر زان بی‌نشان جویی نشانی[M2]به جایی بایدت رفتن که جا نیست
[B][M1]درین بستان ز بهر سایهٔ سرو[M2]طلب کن سدره‌ای، کش منتها نیست
[B][M1]مبین، ای اوحدی، غیر از خدا هیچ[M2]که چون واقف شوی غیر از خدا نیست
[A]
[B][M1]جز نقش تو در خیال ما نیست[M2]جز با غمت اتصال ما نیست
[B][M1]شد روز من از غمت چو سالی[M2]لیکن چه کنم؟ چو سال ما نیست
[B][M1]از زلف تو حلقه‌ای ندیدیم[M2]کو در پی گوشمال ما نیست
[B][M1]از روی تو کام دل چه جوییم؟[M2]گوش تو چو بر سؤال ما نیست
[B][M1]بار چو تو دلبری کشیدن[M2]در قوت احتمال ما نیست
[B][M1]از خیل که‌ای؟ که بر رخ تو[M2]زلفت همه هست و خال ما نیست
[B][M1]حال دل ما ز خویشتن پرس[M2]زیرا که کسی به حال ما نیست
[B][M1]دل مرغ هوای تست، لیکن[M2]راه هوست به بال ما نیست
[B][M1]گر سود کنم مرنج، کآخر[M2]نقصان تو در کمال ما نیست
[B][M1]پیش رخ اوحدی چه نالی؟[M2]کورا سر قیل و قال ما نیست
[A]
[B][M1]ای مدعی، دلت گر ازین باده مست نیست[M2]در عیب ما مرو، که ترا حق به دست نیست
[B][M1]بگشای دست و جان و دلت را بیه اد دوست[M2]ایثار کن روان، که درین راه پست نیست
[B][M1]با محتسب بگوی که: از قاضیان شهر[M2]رو، عذر ما بخواه، که او نیز مست نیست
[B][M1]تا صوفیان به بادهٔ صافی رسیده‌اند[M2]در خانقاه جز دو سه دردی پرست نیست
[B][M1]من عاشقم، مرا به ملامت خجل مکن[M2]کز عشق، تا اجل نرسد، بازرست نیست
[B][M1]در مهر او چو ذره هوا گیر شو بلند[M2]کین ره به پای سایه نشینان پست نیست
[B][M1]هر کس که نیست گشت به هستی رسید زود[M2]وآنکس که او گمان برد آنجا که هست نیست
[B][M1]یک ذره نیست در دل مجروح اوحدی[M2]کز ضرب تیر عشق برو صد شکست نیست
[A]
[B][M1]چه دستها، که ز دست غم تو بر سر نیست؟[M2]چه دیدها؟ که ز نادیدنت به خون تر نیست؟
[B][M1]کدام پشت، که در عهد زلف چون رسنت[M2]ز بس کشیدن بار بلا چو چنبر نیست؟
[B][M1]حکایتی که مرا از غم تو نقش دلست[M2]اگر قیاس کنی در هزار دفتر نیست
[B][M1]هزار جامهٔ پرهیز دوختیم و هنوز[M2]نظر ز روی تو بر دوختن میسر نیست
[B][M1]ز شام تا به سحر، غیر از آن که سجده کنم[M2]بر آستان تو هیچم نماز دیگر نیست
[B][M1]اگر تو روی بپیچی و گر ببندی در[M2]به هیچ روی مرا بازگشت ازین در نیست
[B][M1]ز چهره پرده برافکن، که با رخ تو مرا[M2]به شب چراغ و به روز آفتاب در خور نیست
[B][M1]بهر که بود بگفتم حدیث خویش تمام[M2]هنوز هیچ کسی را تمام باور نیست
[B][M1]ز دست زلف تو دل باز می‌توان آورد[M2]ولی چه فایده؟ چون اوحدی دلاور نیست
[A]
[B][M1]ای آنکه پیشهٔ تو به جز کبر و ناز نیست[M2]چون قامت تو سرو سهی سرفراز نیست
[B][M1]روشن دل کسی که تو باز آیی از درش[M2]تاریک دیده‌ای که بر وی تو باز نیست
[B][M1]راهی که سر به کوی تو دارد حقیقتست[M2]عشقی که مرد را به تو خواند مجاز نیست
[B][M1]هر خسته را که کعبهٔ دل خاک کوی تست[M2]گو: سعی کن، که حاجت راه حجاز نیست
[B][M1]تن در نماز و روی به محرابها چه سود؟[M2]چون روی دل به قبله و دل در نماز نیست
[B][M1]عیبم کنند مردم زاهد ز عشق، لیک[M2]در زاهدان صومعه چندین نیاز نیست
[B][M1]آنکس نریزد این همه اشک چو خون ز چشم[M2]رازش ز چشم خلق مپوشان، که راز نیست
[B][M1]ای اوحدی، مرو ز پی چشم مست او[M2]بنشین، که روز فتنه به از احتزاز نیست
[B][M1]گر بخت یار می‌شود از کس مدد مخواه[M2]بر خوان عشق حاجت دست دراز نیست
[A]
[B][M1]هم خانه‌ایم، روی گرفتن حلال نیست[M2]ناگفته پرسشی، که سخن را مجال نیست
[B][M1]گفتی: بسنده کن به خیالی ز وصل ما[M2]ما را بغیر ازین سخنی در خیال نیست
[B][M1]گر ماه صورت تو ببیند، به صدق دل[M2]خود معترف شود که: درو این کمال نیست
[B][M1]در پرده‌ای و بر همه کس پرده می‌دری[M2]با هر کسی و با تو کسی را وصال نیست
[B][M1]مشکل در آن که: وصل تو ممکن نمیشود[M2]ورنه به ممکنات رسیدن محال نیست
[B][M1]لالند عارفان تو از شرح چند و چون[M2]از معرفت خبر نشد آنرا که لال نیست
[B][M1]پرسیده‌ای که: آنچه طلب میکنی کجاست؟[M2]از من خبر مپرس، که جای سال نیست
[B][M1]ای اوحدی، چو این دگران سر دوستی[M2]با دیگری مگوی، که ما را به فال نیست
[B][M1]گر مدعی سماع حدیثت نمی‌کند[M2]دل مرده را سماع نباشد، که حال نیست
[A]
[B][M1]گر سری در سر کار تو شود چندان نیست[M2]با تو سختی به سری کار خردمندان نیست
[B][M1]گردن ما ز بسی دام برون جست و کنون[M2]سر نهادیم به بند تو، که این بند آن نیست
[B][M1]ای دل، از میل به چاه زنخ او داری[M2]به گنه کوش، که زیباتر ازین زندان نیست
[B][M1]شمس را دیدم و مثل قمرش نور نداشت[M2]پسته را دیدم و همچون شکرش خندان نیست
[B][M1]سنگ جانی، که به سیمین تن او دل ندهد[M2]بیش ازینش تو مخوان دل، که کم از سندان نیست
[B][M1]در جهان نوش لبی را نشناسم امروز[M2]که غلام دهن او ز بن دندان نیست
[B][M1]محتسب را اگر آن چهره در آید به نظر[M2]عذرها خواهد و گوید: گنه از رندان نیست
[B][M1]اوحدی شاد شو از دیدن این روی و مخور[M2]غم بی‌فایده چندین، که جهان چندان نیست
[A]
[B][M1]عاشقان صورت او را ز جان اندیشه نیست[M2]بیدلانش را ز آشوب جهان اندیشه نیست
[B][M1]از قضای آسمانی خلق را بیمست و باز[M2]آفتاب ار باز گشت از آسمان اندیشه نیست
[B][M1]پیش ازین ترسیدمی کز آب دامن‌تر شود[M2]از گریبان چون گذشت آب، این زمان اندیشه نیست
[B][M1]ما ازین دریا، که کشتی در میانش برده‌ایم[M2]گر به ساحل می‌رسیدیم، از میان اندیشه نیست
[B][M1]گر چه از رطل گران کار خرد گردد سبک[M2]چون سبک روحی دهد رطل‌گران، اندیشه نیست
[B][M1]ای که گل چیدی و شفتالو گزیدی، رخنه جو[M2]ما تفرج کرده‌ایم، از باغبان اندیشه نیست
[B][M1]پاسبان را گوش بر دزدست و دل با رخت و ما[M2]چون نمی‌دزدیم رخت، از پاسبان اندیشه نیست
[B][M1]از برای دوست شهری دشمن ماشد، ولی[M2]گر مسخر می‌کنیم، از این و آن اندیشه نیست
[B][M1]اوحدی، گر خلق تا قافت بکلی رد کنند[M2]چون قبول دوست داری هم‌چنان، اندیشه نیست
[A]
[B][M1]با من از شادی وصل تو اثر چیزی نیست[M2]دل ریشست و تن زار و دگر چیزی نیست
[B][M1]دل من بردی و گویی که: ندانم که کجاست؟[M2]از سر زلف سیاه تو به در چیزی نیست
[B][M1]سینه را ساخته بودم سپر تیر غمت[M2]دل نهادم به جراحت، که سپر چیزی نیست
[B][M1]بدو چشمت که: مرابی‌تو به شبهای دراز[M2]تا دم صبح به جز آه سحر چیزی نیست
[B][M1]گفته‌ای: درد ترا نیست نشانی پیدا[M2]اشک چون سیم ببین، روی چو زر چیزی نیست
[B][M1]آبرویی نبود پیش تو من بعد مرا[M2]که برین چهره به جز خون جگر چیزی نیست
[B][M1]دیگران را همه اسبابی و مالی باشد[M2]اوحدی را بجزین دیدهٔ تر چیزی نیست
[A]
[B][M1]جنبیدن این پرده دل افروز گواهیست[M2]کندر پس این پرده پر از عربده ماهیست
[B][M1]بر صورت این پرده بزرگان شده حیران[M2]وین خرده ندانسته که: در پرده چه شاهیست؟
[B][M1]این پرده به تلبیس کجا دور توان کرد؟[M2]هر موی برین پرده جهانی و سپاهیست
[B][M1]ای آنکه درین پرده شما راست مجالی[M2]زان پرده به در هیچ میابید، که چاهیست
[B][M1]این پرده نشین چیست؟ که ما را غرض امروز[M2]بر صورت بی‌صورت این پرده نگاهیست
[B][M1]ای کوه بلا بر دل عشاق نهاده[M2]آن پرده برانداز، که صد پرده به کاهیست
[B][M1]مطرب، تو بدین پرده که ما را بزدی راه[M2]بنواز دگر باره، که خوش پرده و راهیست
[B][M1]آواز کسی راه در این پرده ندارد[M2]هرگز،مگرآن نغمه که پشتی و پناهیست
[B][M1]زنهار!که تا دست طمع باز نگیری[M2]از دامن این پرده، که پشتی و پناهیست
[B][M1]ای اوحدی، از در طلب خط نجاتی[M2]روی از خط این پرده مپیچان، که گناهیست
[A]
[B][M1]عشرت خلوت و دیدار عزیزان شاهیست[M2]وین نداند، مگر آن دل که درو آگاهیست
[B][M1]آن شناسد که: چه بر یوسف مسکین آمد[M2]از غم روی زلیخا؟ که چو یوسف چاهیست
[B][M1]دست کوته مکن از باده و باقی مگذار[M2]چیزی از عشق، که در روز بقا کوتاهیست
[B][M1]دلم از هر دو جهان روی تو می‌خواهد و این[M2]چون ببینی تو، هم از غایت نیکو خواهیست
[B][M1]تا تو آهو بره را سر به کمند آوردیم[M2]پیش ما شیر فلک را هوس روباهیست
[B][M1]مطرب، امشب همه آوازهٔ خرگاهی زن[M2]اندرین خیمه، که معشوقهٔ ما خرگاهیست
[B][M1]فتنهٔ روی خود، ای ماه و دل سوختگان[M2]ز اوحدی پرس، که در شست تو همچون ماهیست
[A]
[B][M1]در خرابات عاشقان کوییست[M2]وندرو خانهٔ پریروییست
[B][M1]طوق‌داران چشم آن ماهند[M2]هر کجا بسته طاق ابروییست
[B][M1]به نفس چون نسیم جان بخشد[M2]هر کرا از نسیم او بوییست
[B][M1]ورقی باز کردم از سخنش[M2]زیر هر توی آن سخن توییست
[B][M1]من ازو دور و او به من نزدیک[M2]پرده اندر میان من و اوییست
[B][M1]سوی او راهبر ندانم شد[M2]تا مرا رخ به سایه و موییست
[B][M1]اوحدی، با کسی مگوی دگر[M2]نام آن بت، که نازکش خوییست
[A]
[B][M1]گو: هر که در جهان به تماشا روید و گشت[M2]ما را بس این قدر که: به ما دوست بر گذشت
[B][M1]تا او ز نقش چهرهٔ خود پرده بر گرفت[M2]ما نقش دیگران ز ورق کرده‌ایم گشت
[B][M1]وقتی ز خلق راز دل خود نهفتمی[M2]اکنون نمی‌توان، که ز بام او فتاد تشت
[B][M1]انصاف داد عقل که: در بوستان حسن[M2]دست زمانه بهتر ازین شاخ گل نکشت
[B][M1]با دوست هر کجا که نشینی تفرجست[M2]خواهی میان گلشن و خواهی کنار دشت
[B][M1]روزی شنیدمی به تکلف حدیث خلق[M2]عشق آمد، آن حدیث به یک باره در نوشت
[B][M1]آسان بود به سوی کسان رفتن، اوحدی[M2]اندیشه کن که: گم نشوی وقت بازگشت
[A]
[B][M1]دوش چون چشم او کمان برداشت[M2]دلم از درد او فغان برداشت
[B][M1]حیرت او زبان من در بست[M2]غیرتش بندم از زبان برداشت
[B][M1]بنشینم به ذکر او تا صبح[M2]صبح چون ظلمت از جهان برداشت
[B][M1]مطرب آن نغمهٔ سبک برزد[M2]ساقی آن ساغر گران برداشت
[B][M1]می و مطرب چو در میان آمد[M2]بت من پرده از میان برداشت
[B][M1]چون بدید این تن روان رفته[M2]بنشست و قلم روان برداشت
[B][M1]از تنم رسم آن کمر برزد[M2]وز دلم نسخهٔ دهان برداشت
[B][M1]جان و جانان چو هر دو دوست شدند[M2]تن آشفته دل ز جان برداشت
[B][M1]بر گرفت از لبش به زور و بزر[M2]همه کامی که می‌توان برداشت
[B][M1]اوحدی را چو زور و زر کم بود[M2]دست زاری بر آسمان برداشت
[A]
[B][M1]مگر پیر سجاده حالی نداشت؟[M2]کزین خلق و کثرت ملالی نداشت؟
[B][M1]ازین دام نام و ازین چاه جاه[M2]به بالا نیامد، که بالی نداشت
[B][M1]به آخر بداند خداوند لاف[M2]که: در سر بغیر از خیالی نداشت
[B][M1]چه گویی که: صوفی نخوردست می؟[M2]که از بیم مردم مجالی نداشت
[B][M1]خوشا! وقت آزادهٔ فارغی[M2]که با کس جواب و سؤالی نداشت
[B][M1]شکم بنده حال دهن بستگان[M2]چه داند؟ چو این روزه سالی نداشت
[B][M1]ز درد جدایی چه نالد کسی؟[M2]که با نازنینی وصالی نداشت
[B][M1]کمال خود آن کو ز صورت شناخت[M2]بر اهل معنی کمالی نداشت
[B][M1]دلی یافت خط نجات از بلا[M2]که بر چهره زین رنگ خالی نداشت
[B][M1]درین ملک مردی نشد پای بند[M2]که چون اوحدی ملک و مالی نداشت
[A]
[B][M1]نگر: مگرد گر آن سر و سیم بر بگذشت؟[M2]که: آب دیدهٔ نظارگان ز سر بگذشت
[B][M1]ز من چو زان رخ همچون قمر نشان پرسید[M2]رسید بر فلکم آه و از قمر بگذشت
[B][M1]تو بخت بین که: نخفتم شبی جزین ساعت[M2]که خفته بودم و دولت ز پیش در بگذشت
[B][M1]کدام پرده بماند درست و پوشیده؟[M2]بدین طریق که آن ترک پرده در بگذشت
[B][M1]دگر به پند پدر گوش برنکرد کسی[M2]که از مقابل او روی آن پسر بگذشت
[B][M1]مسافری، که به شهر آمد و بدید او را[M2]ندیده‌ایم کز آن آستان در بگذشت
[B][M1]چو دید آن سر زلف دراز در کمرش[M2]سرشک دیدهٔ خونریزم از کمر بگذشت
[B][M1]ز من بپرس گزند جراحت دل ریش[M2]که چند نوبتم این ناوک از جگر بگذشت
[B][M1]چو اوحدی نشدش دل به هیچ نوع درست[M2]هر آن شکسته که این تیرش از سپر بگذشت
[A]
[B][M1]تا لعل باده رنگ تو شکرفروش گشت[M2]باور مکن که: هیچ دلی گرد هوش گشت
[B][M1]برخاستی که: زهر جدایی دهی بما[M2]بنشین، که آن به یاد تو خوردیم و نوش گشت
[B][M1]دل خود تمام سوخته شد، جان خسته بود[M2]او نیز هم به آتش دل نیم جوش گشت
[B][M1]دیشب در اشتیاق تو، ای آفتاب رخ[M2]از غلغلم رواق فلک پر خروش گشت
[B][M1]از آب دیده راز دلم خواست فاش شد[M2]شب تیره بود، ظلمت او پرده پوش گشت
[B][M1]در آرزوی آنکه حدیث تو بشنود[M2]چشمی، که بی‌تو گریه همی کرد، گوش گشت
[B][M1]گر اوحدی به هوش نیاید، عجب مدار[M2]بلبل چو گل بدید نخواهد خموش گشت
[A]
[B][M1]ای حلقه کرده دلها در حلقهای گوشت[M2]چون موی گشته خلقی ز آن موی تا به دوشت
[B][M1]بر سر زند چلیپا از زلف پای بندت[M2]دم در کشد مسیحا از شکر خموشت
[B][M1]بگدازد از خجالت، حال، نبات مصری[M2]چون پسته گر بخندد لعل شکر فروشت
[B][M1]جان هزار بیدل در لعل آبدارت[M2]خون هزار عاشق در جزع فتنه کوشت
[B][M1]دلهای عاشقان را در حلقهٔ لب تو[M2]نیکو مفرحی شد ترکیب لعل نوشت
[B][M1]با عشقت اوحدی را دیدم حکایتی خوش[M2]لیکن حکایت او خود کی رسد به گوشت؟
[B][M1]فریاد دردناکش از سوز سینه می‌دان[M2]تا آتشی نباشد چون آورد به جوشت؟
[A]
[B][M1]دیگر آن حلقه و آن دانهٔ در در گوشت[M2]که ببیند، که نبخشد دل و دین و هوشت؟
[B][M1]پای بر گردن گردون نهم از روی شرف[M2]گر چو زلف تو شبی سر بنهم بر دوشت
[B][M1]طوطی چرب زبان، با همه شیرین سخنی[M2]دم نیارد که زند پیش لب خاموشت
[B][M1]شهر پر شور شد از پستهٔ شکر پاشت[M2]دهر پر فتنه شد از سنبل نسرین پوشت
[B][M1]ای بسا! نیش کزان غمزه فروشد به دلم[M2]خود به کامی نرسید از دهن چون نوشت
[B][M1]دارم اندیشه که: یک بوسه بخواهم ز لبت[M2]باز می‌ترسم از آن خوی ملامت کوشت
[B][M1]سخن اوحدی، از خود همه مرواریدست[M2]هیچ شک نیست که: بی‌زر نرود در گوشت
[A]
[B][M1]در فراق تو مرا هیچ نه خوردست و نه خفت[M2]تا تو بازآیی از آنجا که نمی‌یارم گفت
[B][M1]هیچ محتاج گرو نیست، که دل خواهد برد[M2]خم ابروی تو، گر طاق برآید، یا جفت
[B][M1]گر تو خواهی که بدانی: به چه روزیم از تو[M2]روزگاری به شب مات نمی‌باید خفت
[B][M1]ز تمنای تو برخار جفا می‌خفتیم[M2]تا چه گل بود که از هجر تو ما را بشکفت؟
[B][M1]در چنین روز بلا صبر بخواهیم نمود[M2]با چنین اشک روان راز چه دانیم نهفت؟
[B][M1]هر که بر خاک رهت آب رخی دارد چشم[M2]زان درش خاک به رخسار همی باید رفت
[B][M1]اوحدی تا که به کامی برسد، می‌دانی[M2]کش به وصف لب لعلت چه گهر باید سفت؟
[A]
[B][M1]تا بر دوست بار نتوان یافت[M2]دل بر ما قرار نتوان یافت
[B][M1]تا نیاید نگار ما در کار[M2]کار ما چون نگار نتوان یافت
[B][M1]بی‌دهان و لب چو شکر او[M2]عاشقان را شکار نتوان یافت
[B][M1]گر بپرسیدنم نهد گامی[M2]جز دل و جان نثار نتوان یافت
[B][M1]به جز اندر دهان و جز لب او[M2]زندگانی دوبار نتوان یافت
[B][M1]در جهان از شمار شوخی او[M2]تا به روز شمار نتوان یافت
[B][M1]بر وفا دل منه، که خوبان را[M2]به وفا استوار نتوان یافت
[B][M1]اوحدی، کار عشق کن، که به نقد[M2]به ازین هیچ کار نتوان یافت
[B][M1]پای‌دار، ار بگیردت غم عشق[M2]عشق بی‌گیر ودار نتوان یافت
[A]
[B][M1]آن ستمگر، که وفای منش از یاد برفت[M2]آتش اندر من مسکین زد و چون باد برفت
[B][M1]او به بغداد روان گشت و مرا در پی او[M2]آب چشمست که چون دجلهٔ بغداد برفت
[B][M1]گر چه می‌گفت که: از بند شما آزادم[M2]هم‌چنان بندهٔ آنیم، که آزاد برفت
[B][M1]او چو برخاست غم خود به نیابت بنشاند[M2]تا نگویی که: سپهر از بر بیداد برفت
[B][M1]از من خسته به شیرین که رساند خبری؟[M2]کز فراق تو چها بر سر فرهاد برفت!
[B][M1]پیش ازین در دل من هر هوسی بگذشتی[M2]دل بدو دادم و دانم همه از یاد برفت
[B][M1]اوحدی، از غم او ناله نمی‌باید کرد[M2]سهل کاریست غم ما، اگر او شاد برفت
[A]
[B][M1]چه شد آن سرو سهی؟ کز لب این بام برفت[M2]که به یک دیدن او از دلم آرام برفت
[B][M1]چه سخن کرد به چشم و چه شکر گفت ز لب؟[M2]که رواج شکر و قیمت بادام برفت
[B][M1]به دلش بر بنهادیم و به جان پرسیدیم[M2]تا نگویی تو که: بی پرسش و اکرام برفت
[B][M1]جام در دست گرفتیم به یاد دهنش[M2]می به شرم لب او چون عرق از جام برفت
[B][M1]نتوانم شدن از سایهٔ دیوارش دور[M2]که توانم ز تن و قوتم از کام برفت
[B][M1]ای صبا، از دهن او خبری بارسان[M2]که به امید تو ما را همه ایام برفت
[B][M1]دوست در ولولهٔ آن که: چو قاصد برسد[M2]دشمن اندر طلب آن که: چه پیغام برفت؟
[B][M1]دل ما را به چه پرسی که: چرا شد بر او؟[M2]حاجتش بود، به آوازهٔ انعام برفت
[B][M1]هر کرا بر سر ازین درد بلایی نرسید[M2]نتوان گفت که: او نیک سرانجام برفت
[B][M1]تن که از خنجر او کشته نشد، مردارست[M2]دل که بر آتش او پخته نشد، خام برفت
[B][M1]ما خود آن دانه ندیدیم که این مور برد[M2]بلکه مرغی نشنیدیم کزین دام برفت
[B][M1]گرچه سر گشته بسی دارد و عاشق بسیار[M2]ازمیان همه در عشق مرا نام برفت
[B][M1]اوحدی گر ز بر او برود معذورست[M2]کز لبش کام نمی‌دید و به ناکام برفت
[A]
[B][M1]دلم بر آتش هجران کباب کرد و برفت[M2]تنم به درد جدایی خراب کرد و برفت
[B][M1]مرا به وصل خود آهسته وعده‌ای می‌داد[M2]ولی چه سود؟ که ناگه شتاب کرد و برفت
[B][M1]بتی که دامن وصلش به چنگم آمده بود[M2]ز هجر نالهٔ من چون رباب کرد و برفت
[B][M1]دو چشم او چه خطاها که داشت اندر سر![M2]چو دید قامتش آنرا صواب کرد و برفت
[B][M1]در آرزوی نگاری گداختم چو نبات[M2]که شکرش نمکم بر کباب کرد و برفت
[B][M1]در آب و آتشم از هجر آنکه بی‌رخ خویش[M2]دلم پر آتش و چشمم پر آب کرد و برفت
[B][M1]چو اوحدی ز رخش بوسه خواستم بی‌زر[M2]لبش مرا به خموشی به خواب کرد و برفت
[A]
[B][M1]زلف ترا بدیدم و مشکم ز یاد رفت[M2]هر کو به دام زلف تو اندر فتاد رفت
[B][M1]بر بوی باد زلف تو شب روز می‌کنم[M2]دردا! کز اشتیاق تو عمرم به باد رفت
[B][M1]روزی اگر ز زلف تو بندی گشوده‌ام[M2]بر من مگیر، کان به طریق گشاد رفت
[B][M1]گفتی که: بامداد مراد تو می‌دهم[M2]زان روز می‌شمارم و صد بامداد رفت
[B][M1]دل را غم تو زهر جفا داد و نوش کرد[M2]جان از کف تو شربت غم خورد و شاد رفت
[B][M1]ظلمی که از غم تو گذشتت بر سرم[M2]رخ بازکن، که آن همه عدلست و داد رفت
[B][M1]گر اوحدی ز دست برفت ای، پسر، چه باک؟[M2]اندر زمانه هر که ز مادر بزاد رفت
[A]
[B][M1]به وقت گل پی معشوق و باده باید رفت[M2]سوار عیش تراند، پیاده باید رفت
[B][M1]چمن بسان بهشتی گشاده روی طرب[M2]در آن بهشت به روی گشاده باید رفت
[B][M1]بهشت خوش نبود بی‌جمال نازک یار[M2]یکی دو ره پی آن حورزاده باید رفت
[B][M1]ز سیب ساده بود شاخها به موسم گل[M2]به بوی آن رخ چون سیب ساده باید رفت
[B][M1]چون سر برون نهی از شهر و روی در صحرا[M2]بزرگ‌زادگی از سهر نهاده باید رفت
[B][M1]در آن زمان که به عزم طرب شوی بر پای[M2]نشاط باده به سر در فتاده باید رفت
[B][M1]برای کاسه گرفتن سبو چو زد زانو[M2]پیاله وار بر ایستاده باید رفت
[B][M1]ز باده پر قدحی چند نوش کرده دگر[M2]به دست بر قدحی پر ز باده باید رفت
[B][M1]ازین جهان چو همی باید، اوحدی، رفتن[M2]به کام داد دل خویش داده باید رفت
[A]
[B][M1]چندان نظر تمام، که دل نقش او گرفت[M2]از وی نظر بدوز چو دل را فرو گرفت
[B][M1]بیرون رو، ای خیال پراکنده، از دلم[M2]از دیگری مگوی، که این خانه او گرفت
[B][M1]ای پیرخرقه،یک نفس این دلق سینه‌پوش[M2]بر کن ز من، که آتش غم در کو گرفت
[B][M1]جانا، تو بر شکست دل ما مگیر عیب[M2]چون سنگ می‌زنی، نبود بر سبو گرفت
[B][M1]گویی که ناقه ختنی را گره گشود[M2]باد صبا، که از سر زلف تو برگرفت
[B][M1]سگ باشد ار به صحبت سلطان رضا دهد[M2]آشفته‌ای که با سگ آن کوی خو گرفت
[B][M1]دل را ز اشتیاق تو،ای سرو ماهرخ[M2]خون رگ برگ فروشد و غم تو به تو گرفت
[B][M1]هر زخم بد، که هست، برین سینه می‌زنی[M2]عشق تو، راستی، دل ما را نکو گرفت
[B][M1]یک شربت آب وصل فرو کن به حلق دل[M2]کو را دگر نوالهٔ غم در گلو گرفت
[B][M1]در صد هزار بند بماند چو موی تو[M2]آن خسته را که دست خیال تو مو گرفت
[B][M1]گوشی به اوحدی کن و چشمی برو گمار[M2]کافاق را به نقش تو در گفت و گو گرفت
[A]
[B][M1]ترک من ترک من خسته‌دل زار گرفت[M2]شد دگرگونه دگری یار گرفت
[B][M1]این که در کار بلای دل ما می‌کوشید[M2]اثر قول حسودست که برکار گرفت
[B][M1]دل من آینهٔ صورت او بود و ز غم[M2]آه می‌کردم و آن آینه زنگار گرفت
[B][M1]نه عجب خرقهٔ پرهیزم اگر پاره شود[M2]بدرد دامن هر گل که درین خار گرفت
[B][M1]گر ز خاک در او میل سفر می‌نکنم[M2]نبود بر من مسکین، که گرفتار گرفت
[B][M1]بوی این درد، که امسال به همسایه رسید[M2]ز آتشی بود که در خرمن من پار گرفت
[B][M1]ای صبا، از چمن وصل نسیمی برسان[M2]که ازین خانهٔ تنگم دل بیمار گرفت
[B][M1]با دل فارغ او زاری من سود نداشت[M2]گر چه سوز سخنم در در و دیوار گرفت
[B][M1]اوحدی خوار گرفت از غم و من می‌گفتم:[M2]خوار گردد که سخن‌های چنین خوار گرفت
[A]
[B][M1]از پیش دیده رفتی و نقش از نظر نرفت[M2]جان را خیال روی تو از دل به در نرفت
[B][M1]این آتش فراق، که بر می‌رود به سر[M2]از دیگ سینه در عجبم کو به سر نرفت!
[B][M1]آخر که دید روی تو، ای مشتری لقا[M2]کش در غم تو ناله به عیوق در نرفت
[B][M1]دوشم چه دود دل که ازین سینه برنخاست؟[M2]و امشب چه اشک خون که ازین چشم تر نرفت؟
[B][M1]پیغام ما کجا رسد آنجا؟ که نزد تو[M2]باد صبا نیامد و مرغ بپر نرفت
[B][M1]این جا که چشم ماست به جز سیم اشک نیست[M2]وآنجا که گوش تست به جز ذکر زر نرفت
[B][M1]شد مست و بی‌خبر دل ازین باده و هنوز[M2]این جا خبر نیامد و آنجا خبر نرفت
[B][M1]گفتی که: اوحدی به فریبی چرا بماند؟[M2]پیش تو آمد او، که بجای دگر نرفت
[A]
[B][M1]عمر به پایان رسید، راه به پایان نرفت[M2]کانچه مرا گفته‌اند دل ز پی آن نرفت
[B][M1]تن چو تحاشی فزود کار که بتوان نکرد[M2]دل چونه مرد تو بود راه که بتوان نرفت
[B][M1]دل همه پیمانه جست هیچ نیامد به هوش[M2]تن همه پیمان شکست بر سر پیمان نرفت
[B][M1]دیو چو در مغز بود جستم و بیرن نشد[M2]نقش چو بر سنگ بود شستم و آسان نرفت
[B][M1]روز مکافات و عرض جز ستم و جز جفا[M2]خواجه چه گوید؟ چو این بنده به فرمان نرفت
[B][M1]نقد که گم کرده‌ایم از چه از آن فارغیم؟[M2]خواجه که نقد آن اوست از سر تاوان نرفت
[B][M1]ره به خلاصی نبرد، هر که خلوصی نداشت[M2]روی امانی ندید، هر که به ایمان نرفت
[B][M1]گر دل ریشم ز درد پاره شود، گو: بشو[M2]پای روش داشت، چون در پی فرمان نرفت؟
[B][M1]هر سخنی کاوحدی گفت درآمد به دل[M2]آن سخن از دل مگر نیست که در جان نرفت
[A]
[B][M1]سری که دید؟ که در پای دلستانی رفت[M2]دلی، که ترک تنی کرد و پیش جانی رفت؟
[B][M1]از آن زمان که تو باغ مراد بشکفتی[M2]دگر کسی نشنیدم به بوستانی رفت
[B][M1]هزار نامه سیه شد به وصف صورت تو[M2]هنوز در سخنش مختصر زیانی رفت
[B][M1]کلاه بخت جوان بر سر آن کسی دارد[M2]که دست او چو کمر در چنین میانی رفت
[B][M1]حدیث بوسه رها کن، که در عقیدت من[M2]دریغ نام تو باشد که بر زبانی رفت
[B][M1]مگر به سختی گور از بدن برون آید[M2]وفا و مهر، که در مغز استخوانی رفت
[B][M1]بیا، که شیوهٔ سر باختن به آن برسید[M2]ز دست عشق تو کین جا سری بنانی رفت
[B][M1]به یاد آن قد چون تیر و ابروی چو کمان[M2]گذشت عمر چو تیری که از کمانی رفت
[B][M1]مرا معامله با آن دهان تنگ چه سود؟[M2]که هم ز جانب من گیرد، ارزیابی رفت
[B][M1]دلم نمی‌دهد از دوست بر گرفتن دل[M2]وگر نه مرغ تواند به آشیانی رفت
[B][M1]سفر کنیم ز کوی تو عاقبت روزی[M2]اگر به دزد نگویی که: کاروانی رفت
[B][M1]رخ از محبت او، اوحدی، نشاید تافت[M2]گرش ز جور و جفا با تو امتحانی رفت
[B][M1]سرت به تیغ غمش گر ز تن جدا گردد[M2]دریغ نیست، که در پای مهربانی رفت
[A]
[B][M1]مرا حدیث غم یار من بباید گفت[M2]گرم به ترک سر خویشتن بباید گفت
[B][M1]حکایتی که زن و مرد از آن همی ترسند[M2]ضرورتست که با مرد و زن بباید گفت
[B][M1]دل شکستهٔ من گم شد، این سخن روزی[M2]بدان دو زلف شکن بر شکن بباید گفت
[B][M1]حدیث دوستی و قصهٔ وفاداری[M2]به من چه سود؟ به دلدار من بباید گفت
[B][M1]ز درد دوری او تا بکی کشم خواری؟[M2]چو طاقتم به سر آمد سخن بباید گفت
[B][M1]نسیم صبح، اگر از یوسفم جدا گشتی[M2]بما حکایت آن پیرهن بباید گفت
[B][M1]دوای درد دل اوحدی به دست کنم[M2]گرم بهر که درین انجمن بباید گفت
[A]
[B][M1]شبی به ترک سر خویشتن بخواهم گفت[M2]حکایت تو به مرد و به زن بخواهم گفت
[B][M1]حدیث چهره و قد و رخ تو سر تاسر[M2]به پیش سوسن و سرو و سمن بخواهم گفت
[B][M1]ز چین زلف تو رمزی چو نافه سربسته[M2]درین دو روز به مشک ختن بخواهم گفت
[B][M1]حکایت زقن و زلف و عارضت، یعنی[M2]حدیث یوسف و جاه و رسن بخواهم گفت
[B][M1]به جان رسید درین پیرهن تنم بی‌تو[M2]به ترک صحبت این پیرهن بخواهم گفت
[B][M1]رقیب قصهٔ دردم که گفت می‌گویم[M2]رها مکن که بگوید، که من بخواهم گفت
[B][M1]جنایتی که تو بر جان اوحدی کردی[M2]گرم به گور بری در کفن بخواهم گفت
[A]
[B][M1]زمانی خاطرم خوش کن به وصل روی گل رنگت[M2]که دل تنگم ز سودای دهان کوچک تنگت
[B][M1]از آن چون مهر زر دایم فرو بستست کار من[M2]که مهر زر نمی‌ورزد دل بی‌مهر چون سنگت
[B][M1]اگر سالی نمی‌بینی نشان، هرگز نمی‌پرسی[M2]کجا پرسی نشان من؟ که هست از نام من ننگت
[B][M1]به حسن غمزه و قامت ببردی دل جهانی را[M2]فغان از قامت چالاک و آه از غمزهٔ شنگت!
[B][M1]گناه هر که در عالم، بیامرزد ز بهر تو[M2]اگر پیش خدا آرند فردا بر همین رنگت
[B][M1]مرا از رنگ و دستان تو بوی آن همی آید[M2]که هم دستان زبون گردد ز دستان و ز نیرنگت
[B][M1]مکن پنهان ز چشم من بیاض روز روی خود[M2]که ما را کرد سودایی سواد زلف شبرنگت
[B][M1]ترا با اوحدی جنگست و ما را فکر آن در دل[M2]که سر در پایت اندازیم،اگر باشد سر جنگت
[A]
[B][M1]ای عید روزه‌داران ابروی چون هلالت[M2]وی شام صبح خیزان زلف سیاه و خالت
[B][M1]خورشید چرخ خوبی عکس فلک نوردت[M2]ناهید برج شادی روی قمر مثالت
[B][M1]پشت فلک شکسته مهر قضا توانت[M2]روی زمین گرفته عشق قدر مجالت
[B][M1]عمر منی، وفا کن، تا برخوردم ز وصلت[M2]مرغ توام، رها کن، تا می‌پرم به بالت
[B][M1]دردا! که در فراقت خرمن به باد دادم[M2]وانگه ندیده یک جو از خرمن وصالت
[B][M1]گفتی مرا که: داری میلی به جانب من[M2]میلم بسیست لیکن، لیکن می‌ترسم از ملالت
[B][M1]کی چون خیال گشتی از ناخوشی تن او!؟[M2]گر اوحدی ندیدی در خواب خوش خیالت
[B][M1]بیچاره اوحدی را ملکی نبود و مالی[M2]ورنه هم از کناری بفریفتی به مالت
[A]
[B][M1]زهی! شب نسخه‌ای از زلف و خالت[M2]تراز کسوت خوبی جمالت
[B][M1]حروف نقش چین را نسخه کرده[M2]مسلسل گشتن زلف چو دالت
[B][M1]به نام ایزد، چه فرخ فالم امروز![M2]که دیدم طلعت فرخنده فالت
[B][M1]اگر بودی مرا در دست مالی[M2]نمی‌بودم بدین سان پایمالت
[B][M1]بسی گندم نمایی می کنی، لیک[M2]نشاید شد بدین‌ها در جوالت
[B][M1]تو می‌گوئی که که: من ما هم، ولیکن[M2]من مسکین ندیدم جز بسالت
[B][M1]نگشتی اوحدی همچون خیالی[M2]اگر در خواب می‌دیدی خیالت
[A]
[B][M1]سرشک دیده دلیلست و رنگ چهره علامت[M2]که در فراق تو جانم چه جور برد و ملامت!
[B][M1]بیا، که از سر رغبت به نام عشق تو کردم[M2]سرای سینه به کلی و ملک دل به تمامت
[B][M1]ز شرم خازن جنت در بهشت ببندد[M2]اگر تو روی چنان را در آوری به قیامت
[B][M1]دل امام به محراب ابروان بربودی[M2]که تا نظر به تو کرد او، بکرد ترک امامت
[B][M1]بکنیت و لقب ما چه التفات نمایی؟[M2]برای نام همین بس که: بنده‌ایم و غلامت
[B][M1]سزد که بانگ نگوید دگر مؤذن مسجد[M2]که در نماز نیارد مرا جز آن قد و قامت
[B][M1]چو سینه و جگر و دل مرا به جوش درآمد[M2]طبیب عشق تو فرمود داغ و فصد و حجامت
[B][M1]ز هیچ روی تو با من چو روی صلح نداری[M2]ستاده گیر به انصاف و داده گیر غرامت
[B][M1]مسافری و غریبی به این دیار نیامد[M2]که کاس حب تو خورد و نکوفت کوس اقامت
[B][M1]نه آن میان جفا بسته‌ای تو، شوخ حرامی[M2]که هیچ قافله‌ای را رها کنی به سلامت
[B][M1]جماعتی که نمردند روزها به غم تو[M2]چو اوحدی بنشینند سالها به غرامت
[A]
[B][M1]ای سر تو پیوسته با جان، ز که پرسیمت؟[M2]پیدا چو نمی‌گردی، پنهان ز که پرسیمت؟
[B][M1]از جمله بپرسیدم احوال نهان تو[M2]ای جمله ترا از هم‌پرستان، ز که پرسیمت؟
[B][M1]در جسم نمی‌گنجی وز جان نروی بیرون[M2]جسمی تو بدین خوبی؟ یا جان؟ زکه پرسیمت؟
[B][M1]ای رنج تن ما را راحت، زکه جوییمت؟[M2]وی درد دل ما را درمان، ز که پرسیمت؟
[B][M1]گفتی: نتوان پرسید احوال من از هر کس[M2]فی‌القصه اگر روزی بتوان، ز که پرسیمت
[B][M1]گفتی که: به آسانی پرسم سخنت، نی، نی[M2]دشوار حدیثست این، آسان ز که پرسیمت؟
[B][M1]گویی که: سراندازد پرسیدن سر من[M2]ما را چو بترسانی، ترسان ز که پرسیمت؟
[B][M1]بر اوحدی از دانش بردیم گمان، اکنون[M2]او نیز برون آمد نادان، ز که پرسیمت؟
[A]
[B][M1]هر کسی را می‌نوازد لطف و خاطر جستنت[M2]چون به نزد ما رسی، با خاطر آید جستنت
[B][M1]امشبم داغی نهادی از جفا بر دل، کزو[M2]سالها نتوان، اگر روزی بباید شستنت
[B][M1]من ترا میخواهم از دنیا، بهر منزل که هست[M2]ای که منزل در دلم داری ومن در جستنت
[B][M1]سرو بستانی دگر هرگز نرستی از زمین[M2]راستی را گر بدیدی اعتدال رستنت
[B][M1]با تو من عهد از میان جان شیرین کرده‌ام[M2]وه! کرا دل میدهد عهد چنان بشکستنت؟
[B][M1]گر نخواهی تا چو من مسکین و بی‌مسکن شوی[M2]خاطر مسکین مسکینان نباید خستنت
[B][M1]اوحدی، چون دانهٔ خالش دلت را صید کرد[M2]بعد ازین از دام او ممکن نباشد جستنت
[A]
[B][M1]گفته بودم با تو من: کان جا نباید رفتنت[M2]ور ضرورت می‌روی با ما نباید رفتنت
[B][M1]دشمن پر در کمین داری و دستی بر کمان[M2]گرنه تیری، ای پسر، تنها نباید رفتنت
[B][M1]راه پر چاهست و شب بیگاه و صحرا بی‌پناه[M2]بی‌دلیلی پر دل دانا نباید رفتنت
[B][M1]مشکل خود را ز رای خرده‌دانی بازپرس[M2]راه جویی، پیش نابینا نباید رفتنت
[B][M1]زین من و او دور شو، گز ز آن مایی کین طریق[M2]راه توحیدست، با غوغا نباید رفتنت
[B][M1]خود نمایی پیش ما عین ریا باشد، تو نیز[M2]گر مرایی نیستی، پیدا نباید رفتنت
[B][M1]اوحدی، چون جای خود زین پرده بیرون ساختی[M2]گر برآید فتنه‌ای، از جا نباید رفتنت
[A]
[B][M1]ای ماه سر نهاده از مهر بر زمینت[M2]صد مشتری درخشان از زهرهٔ جبینت
[B][M1]کار تو دل فروزی، شغل تو دیده دوزی[M2]دین تو بنده سوزی، ای من غلام دینت
[B][M1]هر چنبری چو ماری، هر شقه‌ای تتاری[M2]هر حلقه زنگباری، از طره بر جبینت
[B][M1]غم نیست گر شد آبم، یا هجر داد تابم[M2]از بوسه گر بیابم، دستی بر آستینت
[B][M1]سحرست و بی‌وفایی، این حسن و دلربایی[M2]ختم آن گر نمایی، بر خاتم جبینت
[B][M1]زان دست پاک طاهر، نور نگار ظاهر[M2]ای زینت جواهر، زان ساعد سمینت
[B][M1]خود را زمن چه پوشد؟ جام صفا چو نوشد؟[M2]در یاس من چه کوشد؟ روی چو یاسمینت
[B][M1]آشوب عقل و جانی، آرایش جهانی[M2]چون ماه آسمانی، ای آسمان زمینت
[B][M1]گر چه ز خوب چهری، چون اختر سپهری[M2]با دیگران به مهری، با اوحدیست کینت
[A]
[B][M1]ای طیرهٔ شب طرهٔ خورشید پناهت[M2]آرایش عالم رخ رنگین چو ماهت
[B][M1]تاب دل ناهید ز باد خم زلفت[M2]آ ب رخ خورشید ز خاک سر راهت
[B][M1]دیباچهٔ خوبی ورق روی منیرت[M2]عنوان شگرفی رقم خط سیاهت
[B][M1]بر رشتهٔ پروین زده صد سوزن طعنه[M2]تابیدن عکس گهر از بند کلاهت
[B][M1]از خاک فزون گشته سیاه تو، ولیکن[M2]آتش زده سودای تو بر قلب سپاهت
[B][M1]فردا به قیامت گر ازین گونه برآیی[M2]ایزد، نه همانا، که بپرسد ز گناهت
[B][M1]نزدیک شود با فلک از روی بلندی[M2]روزی که کند اوحدی از دور نگاهت
[A]
[B][M1]بد میکنند مردم زان بی‌وفا حکایت[M2]وانگه رسیده ما را دل دوستی به غایت
[B][M1]بنیاد عشق ویران، گر می‌زنم تظلم[M2]ترتیب عقل باطل، گر می‌کنم شکایت
[B][M1]صد مهر دیده از ما، ناداده نیم بوسه[M2]صد جور کرده بر ما، نادیده یک جنایت
[B][M1]آیا بر که گویم: این قصهٔ پریشان؟[M2]یا بر که عرضه دارم این رنج بنهایت؟
[B][M1]عقلم به عشق او، چون رخصت بداد، گفتم[M2]روزی به سر در آیم زین عقل بی‌کفایت
[B][M1]دل وصف او به نیکی کردی همیشه، آری[M2]چون عشق سخت گردد دل کژ کند روایت
[B][M1]بی‌غم کجا توان بود؟ آسوده کی توان شد؟[M2]نی زین طرف تحمل، نی زان جهت عنایت
[B][M1]در عشق او صبوری دل باز داد ما را[M2]ورنه که خواست کردن درویش را رعایت؟
[B][M1]ای اوحدی، غم او برخود مگیر آسان[M2]کین غصهٔ نهانی ناگه کند سرایت
[A]
[B][M1]ای شب تیره فرع گیسیویت[M2]اصل کفر از سیاهی مویت
[B][M1]مه ز دیوان مهر خواسته نور[M2]وجه آن گشته روشن از رویت
[B][M1]بی‌سخن دم ببسته طوطی را[M2]شیوهٔ شکر سخن گویت
[B][M1]مشک را در فکنده خون به جگر[M2]نکهت زلف عنبرین بویت
[B][M1]خورده چوگان طعنه سیب بهشت[M2]از زنخدان گرد چون گویت
[B][M1]از طراوت بیتر زده[M2]ماه نو را کمان ابرویت
[B][M1]اوحدی را ز زلف بشکسته[M2]تیزی چشم و تندی خویت
[A]
[B][M1]بیا، که دیدن رویت مبارکست صباح[M2]بیا، که زنده به بوی تو می‌شوند ارواح
[B][M1]تویی، که وصل تو هر درد را بود درمان[M2]تویی، که نام تو هر بند را بود مفتاح
[B][M1]فروغ روی تو بر جان چنان تجلی کرد[M2]که بر سواد شب تیره پرتو مصباح
[B][M1]به راستی که: نظیرت کجا به دست آرد؟[M2]هزار سال گر افاق طی کند سیاح
[B][M1]من از شریعت عشق تو دارم این فتوی[M2]که: می پرستی و رندی و عاشقیست مباح
[B][M1]صلاح ما همه در گوشهٔ خراباتست[M2]چرا ملامت ما می‌کنند اهل صلاح؟
[B][M1]سزد که: خار خورند از رخ تو گل رویان[M2]که بلبلیست ترا همچو اوحدی مداح
[A]
[B][M1]روزم خجسته بود، که دیدم ز بامداد[M2]آن ماه سرو قامت بر من سلام داد
[B][M1]ماهی فکند سایه؟ اقبال بر سرم[M2]کز نور روی خویش به خورشید وام داد
[B][M1]حوری که در مششدر خوبی جمال او[M2]نه خصل و پنج مهره به ماه تمام داد
[B][M1]چشمش مرا بکشت، چه آرم به زلف دست؟[M2]سلطان گناه کرد، چه خواهم ز عام داد؟
[B][M1]جایی که دام و دانه شود خال و زلف او[M2]آن مرغ زیرکست که خود را به دام داد
[B][M1]هر کس که کرد با سر زلفش تعلقی[M2]زحمت کشد ز دل، که به سودای خام داد
[B][M1]خاک کسی شدیم که بر خاک کوی خویش[M2]ما را رها نکرد و سگان را مقام داد
[B][M1]گفتم که: کام دل ز لبانش طلب کنم[M2]عقل این سخن شنید و برمن پیام داد:
[B][M1]کای اوحدی، به گرد چنین آرزو مگرد[M2]کان سنگدل بکس نشنیدم که: کام داد
[A]
[B][M1]باز بالای تو ما را در بلا خواهد نهاد[M2]دود زلفت آتشی در جان ما خواهد نهاد
[B][M1]دامنم پر خون دل گردد ز دست روزگار[M2]کان سزا در دامن هر ناسزا خواهد نهاد
[B][M1]از سر زلف دلاویز و لب شیرین تو[M2]آنکه بر گیرد دل خود در کجا خواهد نهاد؟
[B][M1]دست صبح از چین زلف عنبرآمیزت به لطف[M2]نافها در دامن باد صبا خواهد نهاد
[B][M1]چرخ را شرم آمدی کوکب نمایی با رخت[M2]گر بدانستی که: پروین درسها خواهد نهاد
[B][M1]گر سر زلف ترا دیگر جفایی در دلست[M2]گو: بیاور، کاوحدی تن در قضا خواهد نهاد
[A]
[B][M1]هیچ اربه صید دلها در زلف تابت افتد[M2]اول بکشتن من عزم شتابت افتد
[B][M1]بسیار وعده دادی ما را به روز وصلی[M2]چون روز وصل باشد، ترسم که خوابت افتد
[B][M1]چشمت خطا بسی کرد، ای ماهرخ چه باشد؟[M2]گر بعد ازین خطاها رای صوابت افتد
[B][M1]یک ذره گر دل تو میلی بما نماید[M2]از ذره‌ای چه نقصان در آفتابت افتد؟
[B][M1]در خواب اگر ببینی، ای مدعی، شب ما[M2]زود آن قصب که داری بر ماهتابت افتد
[B][M1]بس خون فرو چکانی از دیده در غم او[M2]مانند این نمکها گر در کبابت افتد
[B][M1]ای دل، مکن تو زان لب دیگر سال بوسه[M2]زیرا که آن نیرزی کو در جوابت افتد
[B][M1]جانا، مگر نبیند فردا عذاب دوزخ[M2]دل خسته‌ای که امروز اندر عذابت افتد
[B][M1]من قدر سگ ندارم، پیش تو، خرم آن کس[M2]کوهم نشینت آید، یا هم شرابت افتد
[B][M1]بار اوفتادگان را در سرزنش نگیری[M2]ناگاه اگر ز عشقی خر در خلابت افتد
[B][M1]گر اوحدی ازین پس بر خاک آستانت[M2]زین گونه اشک ریزد، کشتی در آبت افتد
[A]
[B][M1]ز هجر او دل من هر زمان به دست غم افتد[M2]تنم ز دوری او در شکنجهٔ ستم افتد
[B][M1]شبی که قصهٔ درد دل شکسته نویسم[M2]ز تاب سینه بسوزم که سوز در قلم افتد
[B][M1]قدم بپرسشم، ای بت، بنه، که چون تو بیایی[M2]زمن دریغ نیاید سری که در قدم افتد
[B][M1]رها مکن که: به یک بارگی ز پای درآیم[M2]که در کمند تو دیگر چو من شکار کم افتد
[B][M1]چو رشته شد تنم از هجر رشتهٔ زلفت[M2]چه خوش بود سر این رشتها، اگر به هم افتد!
[B][M1]اگر به دست من افتد ز طرهٔ تو شکنجی[M2]چنان شناس که: گنجی به دست بی‌درم افتد
[B][M1]چو اوحدی بوجود تو زنده شد به غم تو[M2]وجود او چه تفاوت کند که در عدم افتد
[A]
[B][M1]چون بگذری دلم به تپیدن در اوفتد[M2]دستم ز غم به جامه دریدن در اوفتد
[B][M1]گر پرتوی ز روی تو افتد بر آسمان[M2]ماهش چو مشتری به خریدن در اوفتد
[B][M1]ور قامتت به باغ درآید، ز شرم او[M2]حالی به قد سرو خمیدن در اوفتد
[B][M1]پرواز مرغ جان نبود جز به کوی تو[M2]روزی که اتفاق پریدن در اوفتد
[B][M1]جان کمترین نثار تو باشد ز دست ما[M2]آن ساعتی که فرصت دیدن در اوفتد
[B][M1]دانم که: بر حکایت من رحمت آوری[M2]وقتی گرت مجال شنیدن در اوفتد
[B][M1]خلوت نشین خیال تو گر در دل آورد[M2]چون اوحدی به کوچه دویدن در اوفتد
[A]
[B][M1]یاد تو ما را چو در خیال بگردد[M2]عقل پریشان شود، ز حال بگردد
[B][M1]چون تو پسر مادر سپهر نزاید[M2]گرد جهان گر هزار سال بگردد
[B][M1]ماه نبیند ستاره‌ای چو جبینت[M2]گر چه بسی بر سپهر زال بگردد
[B][M1]خط سیه می‌دمد ز رویت و زنهار![M2]تا نگذاری که: گرد خال بگردد
[B][M1]عقل ندارد، که ترک روی تو گوید[M2]چشم نباشد، کزان جمال بگردد
[B][M1]در هوس بوسهٔ توایم ولی نیست[M2]زهره که کس گرد این سؤال بگردد
[B][M1]تن بزن، ای اوحدی، سخن چه فروشی؟[M2]خوی بد نیکوان به مال بگردد
[A]
[B][M1]کجا شد ساربانش؟ تا دلم را تنگ در بندد[M2]چو روز کوچ او باشد به پیش آهنگ در بندد
[B][M1]گر او در پنج فرسنگی کند منزل چنان سازم[M2]کز آب چشم خود سیلی به ده فرسنگ دربندد
[B][M1]دلم آونگ آن زلفست و جان خسته می‌خواهد[M2]که: خود را نیز هم روزی بدان آونگ در بندد
[B][M1]همین بس خون بهای من که: روز کشتنم دستش[M2]نگار ساعد خود را به خونم رنگ در بندد
[B][M1]رخش ماه دو هفته است و دل ریشم ز بهر او[M2]سر هر هفته‌ای خود را به هفت اورنگ در بندد
[B][M1]ز سحر چشم مست آن پری ایمن کجا باشم؟[M2]که خواب دیدهٔ مردم به صد نیرنگ در بندد
[B][M1]اگر بالای او بامن کنار صلح بگشاید[M2]چو لعل او خبر یابد میان جنگ در بندد
[B][M1]وگر پیش لب لعلش حدیث بوسه‌ای گویم[M2]سر زلفش برآشوبد، دهان تنگ دربندد
[B][M1]به دست خویش بگشودم بلای بسته را، آری[M2]چنین باشد که بر شخصی دل فرهنگ دربندد
[B][M1]گر او را صد گنه باشد، چو بر یادش دهم حالی[M2]ز چستی هر گناهی را به عذر لنگ دربندد
[B][M1]ز چنگ زلفش ار ناگه فغانی برکشم چون دف[M2]به چین زلف دام او مرا چون چنگ دربندد
[B][M1]ز سنگ آستانش چون لبم بوسیدنی خواهد[M2]رقیب او ز بی‌سنگی به رویم سنگ دربندد
[B][M1]بسان اوحدی بر خود در بیداد بگشاید[M2]کسی کو دل بر وی یار شوخ شنگ در بندد
[A]
[B][M1]عشق و درویشی و تنهایی و درد[M2]با دل مجروح من کرد آنچه کرد
[B][M1]آه من شد سرد و دل گرم از فراق[M2]بر سر کس کی گذشت این گرم و سرد؟
[B][M1]مونسم مهرست و صحبت اشک سرخ[M2]علتم عشقست و برهان روی زرد
[B][M1]دیده‌ای دارم درو پیوسته آب[M2]چهره‌ای دارم برو همواره گرد
[B][M1]نازنینا، در فراق روی تو[M2]چند باید بودنم با سوز و درد؟
[B][M1]گفته بودی: غم خورم کار ترا[M2]غم نخوردی تا غمت خونم نخورد
[B][M1]حاکمی، گر نرم گویی ور درشت[M2]بنده‌ام، گر صلح جویی ور نبرد
[B][M1]مرد عشق از جان نترسد در غمش[M2]وآنکه از جانی بترسد نیست مرد
[B][M1]ای که بستی دستهٔ‌گل از رخش[M2]من به بویی قانعم زان روی ورد
[B][M1]اوحدی، یا ترک روی او بگوی[M2]یا بساط نیک نامی در نورد
[A]
[B][M1]هر دم از خانه رخ بدر دارد[M2]در پی عاشقی نظر دارد
[B][M1]هر زمان مست بر سر کویی[M2]با کسی دست در کمر دارد
[B][M1]یار آن کس شود، که مینوشد[M2]دست آن کس کشد، که زر دارد
[B][M1]دوست گیرد نهان و فاش کند[M2]مخلصان را درین خطر دارد
[B][M1]هر که قلاش‌تر ز مردم شهر[M2]پیش او راه بیشتر دارد
[B][M1]در خرابات ما شود عاشق[M2]هر که سودای درد سر دارد
[B][M1]یار ترسای ما، مترس از کس[M2]عاشقی خود همین هنر دارد
[B][M1]مزن، ای اوحدی، به جز در دوست[M2]کان دگر خانها دو در دارد
[A]
[B][M1]دلی، که میل به دیدار دوستان دارد[M2]فراغتی ز گل و باغ و بوستان دارد
[B][M1]کدام لاله به روی تو ماند؟ ای دلبند[M2]کدام سرو چنین قد دلستان دارد؟
[B][M1]گرت به جان بخرم بوسه‌ای، زیان نکنم[M2]که بوسه عاشق بدبخت را زیان دارد
[B][M1]کسی که چون تو پری چهره در کنار کشد[M2]اگر چه پیر بود، دولتی جوان دارد
[B][M1]به قصد کشتن من بست و باز نگشاید[M2]کمر، که قد بلند تو در میان دارد
[B][M1]به خاکپای تو آنرا که هست دست رسی[M2]چه غم ز سرزنش هر که در جهان دارد؟
[B][M1]چو کردی جای خیال تو اوحدی در دل[M2]به وصل خود برسانش، که جای آن دارد
[A]
[B][M1]شاهد من در جهان نظیر ندارد[M2]بوی سر زلف او عبیر ندارد
[B][M1]سرو بدین قد خوش خرام نروید[M2]ماه چنان طلعت منیر ندارد
[B][M1]ابروی همچون کمان بسیست ولیکن[M2]هیچ کس آن قامت چو تیر ندارد
[B][M1]مهر، که در حسن پادشاه نجومست[M2]هیات آن روی مستنیر ندارد
[B][M1]طفل چنین در کنار دایهٔ دنیا[M2]مادر دور سپهر پیر ندارد
[B][M1]عنبر سارا بهل، که نافهٔ چینی[M2]نکهت آن زلف همچو قیر ندارد
[B][M1]اوحدی اندر فراق عارض خوبش[M2]چاره به جز ناله و نفیر ندارد
[A]
[B][M1]حال دل پیش که گویم؟ که دل ریش ندارد[M2]کیست در عشق تو کو غصه ز من بیش ندارد
[B][M1]دوش گفتی که: فلان از سر تیغم نبرد جان[M2]بزن و مرد مخوانش که سری پیش ندارد
[B][M1]سر درویش فدا شد به وفا در قدم تو[M2]پادشه‌زادهٔ ما را سر درویش ندارد
[B][M1]قد او تیر بلا، غمزهٔ او ناوک فتنه[M2]یارب، این ترک چه تیریست که در کیش ندارد؟
[B][M1]واعظ شهر مرا گفت که: دل با سخنم ده[M2]چون دهد دل بتو بیچاره؟ که باخویش ندارد
[B][M1]همچو نارم بکفید از غم سیب ز نخش دل[M2]دل مخوانش تو، که او عقل به اندیش ندارد
[B][M1]اوحدی را چو تو باشی، چه غم از جور رقیبان؟[M2]زانکه از تیغ نترسیده غم از نیش ندارد
[A]
[B][M1]وجود حقیقت نشانی ندارد[M2]رموز طریقت بیانی ندارد
[B][M1]به صحرای معنی گذر، تا ببینی[M2]بهاری که بیم خزانی ندارد
[B][M1]جمال حقیقت کسی دیده باشد[M2]که در باز گفتن زبانی ندارد
[B][M1]درین دانه مرغی تواند رسیدن[M2]که جز نیستی آشیانی ندارد
[B][M1]تنی را، که در دل نباشد غم او[M2]رها کن حدیثش، که جانی ندارد
[B][M1]به چیزی توان برد چیزی که این جا[M2]به نانی نیرزد، که نانی ندارد
[B][M1]بگفت اوحدی هر چه دانست با تو[M2]گرش باز یابی زیانی ندارد
[A]
[B][M1]بمیرم چشم مستت را که جانم زنده می‌دارد[M2]دلم را با خیال خود به جان با زنده می‌دارد
[B][M1]به نقد اندر بهشتست آنکه در خلوت سرای خود[M2]چنان شاخ گل و سرو سهی نازنده می‌دارد
[B][M1]دعای عاشقان تست در شبهای تنهایی[M2]که روز دولت حسن ترا پاینده می‌دارد
[B][M1]ز چشمت مردمی دیدیم و از روی تو نیکویی[M2]ولی زلف سیه کار تو ما را زنده می‌دارد
[B][M1]مباد، ای اوحدی، هرگز ترا با خسروان کاری[M2]غلام لعل شیرین شو، که نیکو بنده می‌دارد
[B][M1]مرا بس باشد این دولت که آن مهروی هر صبحی[M2]دلم را همچو روی خویشتن فرخنده می‌دارد
[A]
[B][M1]نیشکر آن روز دل ز بند بر آرد[M2]کو چو لبت پسته‌ای به قند بر آرد
[B][M1]صید چو آن زلف چون کمند ببیند[M2]پیش رود، سر به آن کمند برآرد
[B][M1]بر چمن و سبزه آفتی مرسادش[M2]باغ، که سروی چنین بلند بر آرد
[B][M1]پیش من آن خاک پر ز لعل، که روزی[M2]گرد خود از نعل آن سمند بر آرد
[B][M1]سینه سپند تو گشت و آتش سودا[M2]تا به کجا بوی این سپند بر آرد؟
[B][M1]بر دل ریشم، شبی که دیده بگرید[M2]خط تو آن را به ریشخند بر آرد
[B][M1]جان مرا چون محبت تو پسندید[M2]گر ندهم، سر به ناپسند برآرد
[B][M1]بیخ که دست غمت به سینه فرو برد[M2]از دل من شاخ پر گزند بر آرد
[B][M1]اوحدی از بند هر دو کون برآید[M2]گر دل او را لبت ز بند برآرد
[A]
[B][M1]روی خود بنمود و هوش از ما ببرد[M2]طاقت و هوش از تن شیدا ببرد
[B][M1]دل شکیب از روی خوب او نداشت[M2]زان میان بگذاشتیمش تا ببرد
[B][M1]روی او چون دید نقش ما و من[M2]نام من گم کرد و رخت ما ببرد
[B][M1]زین جهان من داشتم جان و دلی[M2]این به دست آورد و آن در پا ببرد
[B][M1]من چنین در جوش و آتش ناپدید[M2]گر نهان آمد، مرا پیدا ببرد
[B][M1]دانش و دین مرا آن چشم ترک[M2]روز غارت بود، در یغما ببرد
[B][M1]از دل من بود هر غوغا که بود[M2]پیش او رفت آن دل و غوغا ببرد
[B][M1]راه فردا بر گرفت از امشبم[M2]کامشبم بگرفت و تا فردا ببرد
[B][M1]تا قیامت هر که گوید سرعشق[M2]قطره‌ای باشد، کزین دریا ببرد
[B][M1]جای آن هست ار کنی جوش و فغان[M2]اوحدی، کش عشق او از جا ببرد
[A]
[B][M1]موی فشانم دگر عشق به درها ببرد[M2]در همه عالم ز من ناله خبرها ببرد
[B][M1]روی چو گلبرگ تو اشک مرا سیم کرد[M2]مطرب ما این نوا برزد و زرها ببرد
[B][M1]من ز سفرهای خود سود بسی داشتم[M2]عشق تو در باختن سود سفرها ببرد
[B][M1]داشتم از شاخ عمر وعدهٔ برخوردنی[M2]باد فراقت به باغ بر زد و برها ببرد
[B][M1]باز نیاید به هوش عاشق رویت، که او[M2]توش ز تنها ربود، هوش ز سرما ببرد
[B][M1]زلف تو دل برد و هست در پی جان، ای عجب![M2]بار کجا می‌هلد، دوست، که خرها ببرد؟
[B][M1]داشت دلی اوحدی، نقد و دگر چیزها[M2]این دو بر آتش بسوخت عشق و دگرها ببرد
[A]
[B][M1]طراوت رخت آب سمن تمام ببرد[M2]رخت ز گل نم و از آفتاب نام ببرد
[B][M1]غلام کیستی، ای خواجهٔ پری‌رویان؟[M2]که دیدن تو دل از خواجه و غلام ببرد
[B][M1]همی گذشتی و برمن لبت سلامی کرد[M2]سلامت من مسکین بدان سلام ببرد
[B][M1]به هیچ چوب سرمن فرو نیامده بود[M2]غم تو آمد و از دست من زمام ببرد
[B][M1]چو آفتاب ترا از کنار بام بدید[M2]پگاه تر علم خویش را ز بام ببرد
[B][M1]نسیم صبح ز زلف تو نافه‌ای بگشود[M2]به نام تحفه فرو بست و تا به شام ببرد
[B][M1]ز رشک روی تو گل سرخ گشت و کرد عرق[M2]چو رنگ روی ترا باد صبح نام ببرد
[B][M1]امام شهر چو محراب ابروی تو بدید[M2]سجودکرد، که هوش از سر امام ببرد
[B][M1]حکایت من و زلف تو کی تمام شود؟[M2]که هر چه داشتم از دین و دل تمام ببرد
[B][M1]به عام و خاص بگفت اوحدی حدیث رخت[M2]به صورتی که دل خاص و عقل عام ببرد
[A]
[B][M1]از عشق تو جان نمی‌توان برد[M2]وز وصل نشان نمی‌توان برد
[B][M1]بر خوان رخت ز بیم آن زلف[M2]دستی به دهان نمی‌توان برد
[B][M1]دارم به لب تو حاجتی، لیک[M2]نامش به زبان نمی‌توان برد
[B][M1]داری دهنی، که از لطافت[M2]ره بر سر آن نمی‌توان برد
[B][M1]چون چشم تو پیش عارضت راه[M2]بی‌تیر و کمان نمی‌توان برد
[B][M1]گر چه کمر تو پیچ پیچست[M2]با او به زیان نمی‌توان برد
[B][M1]کاری که کمر کند چو زلفت[M2]هر سر به میان نمی‌توان برد
[B][M1]از غارت چشمت اندرین شهر[M2]رختی به دکان نمی‌توان برد
[B][M1]بر سینهٔ اوحدی ز عشقت[M2]داغیست، که آن نمی‌توان برد
[A]
[B][M1]دل باز در سودای او افتاد و باری می‌برد[M2]جوری که آن بت می‌کند بی‌اختیاری میبرد
[B][M1]چندیست تا بر روی او آشفته گشته این چنین[M2]نه سر به جایی می‌کشد، نه ره به کاری می‌برد
[B][M1]من در بلای هجر او زانم بتر کز هر طرف[M2]گویند: می‌چیند گلی، یا رنج خاری می‌برد
[B][M1]با دل بسی گفتم، کزو بگسل، چو نشیند این سخن[M2]من نیز هم بگذاشتم تا: روزگاری می‌برد
[B][M1]ای مدعی، گر پای ما در بند بینی شکر کن[M2]تا تو نپنداری کسی زین جا شکاری می‌برد
[B][M1]عشق ار نمی‌سازد مرا معذور باید داشتن[M2]کز تشنگی پنداشتم: آن می‌خماری می‌برد
[B][M1]تا چند گویی:اوحدی یاری نمی‌خواهد ز کس[M2]یارش که باشد؟ چون جفا از دست یاری می‌برد
[A]
[B][M1]خاک آن بادیم کو بر آستانت بگذرد[M2]یا شبی بر چین زلف دلستانت بگذرد
[B][M1]بعد ازین چون گرم شد بازار خورشید رخت[M2]مشتری مشنو که: از پیش دکانت بگذرد
[B][M1]ابروانی چون کمان داری و خلقی منتظر[M2]تا کرا دوزی؟ به تیری کز کمانت بگذرد
[B][M1]نام من فرهاد کردند از پریشانی، ولی[M2]در زمان شیرین شود گر بر زبانت بگذرد
[B][M1]پیش تیر غم نشان کردی دلم را وانگهی[M2]من در آن تشویش کان تیر از نشانت بگذرد
[B][M1]در ضمیر نازک اندیشت ز باریکی سخن[M2]پیکر مویی شود تا بر دهانت بگذرد
[B][M1]نیست در عشق اوحدی را جز به زاری دسترس[M2]وین نه پیکانیست کز برگستوانت بگذرد
[A]
[B][M1]به دشمنان نتوان رفت و این شکایت کرد[M2]که: دوست بر دل ما جور تا چه غایت کرد؟
[B][M1]لبش، که بر دل ما راه زد، جنایت نیست[M2]دلم که آه زد از دست او جنایت کرد
[B][M1]بیا، که درد ترا من به جان خریدارم[M2]اگر به سینه رسید، ار به جان سرایت کرد
[B][M1]لبت که آیت لطفست، قهر بر دل من[M2]روا بود، چو به حکم حدیث و آیت کرد
[B][M1]کمینه پرتوی از صورت تو بتواند[M2]هزار زهره و خورشید را حمایت کرد
[B][M1]کسی ندید رخت را، که وصف داند گفت[M2]قمر نشان تو از دیگری روایت کرد
[B][M1]مگر ز بام رخت را مجاوران فلک[M2]به آفتاب نمودند و او حکایت کرد
[B][M1]اگر به شحنه بگویند، شهر بگذارد[M2]ستم، که نرگس مست تو در ولایت کرد
[B][M1]به عشق سرزنش و منع دل کفایت نیست[M2]از آن که در همه عمر خود این کفایت کرد
[B][M1]نشان روی تو از هر که باز پرسیدم[M2]میان عالمیانم نشان و رایت کرد
[B][M1]بریخت خون من از چشم و مردم از چپ و راست[M2]درین حدیث که: با اوحدی عنایت کرد
[A]
[B][M1]ترکم به خنده چون دهن تنگ باز کرد[M2]دل را لبش ز تنگ شکر بی‌نیاز کرد
[B][M1]کافر، که رخ ز قبله بپیچیده بود و سر[M2]چون قامتش بدید به رغبت نماز کرد
[B][M1]ای دلبری که عارض چون آفتاب تو[M2]بر مشتری کرشمه و بر ماه ناز کرد
[B][M1]از درد دل چو مار بپیچید سالها[M2]هر بیدلی، که عقرب زلف تو گاز کرد
[B][M1]با صورت خیال تو دل خلوتی گزید[M2]وانگه بر وی این دگران در فراز کرد
[B][M1]پیوسته من ز عشق حذر کردمی، کنون[M2]آن چشمهای شوخ مرا عشقباز کرد
[B][M1]کوتاه گشته بود ز من دست حادثات[M2]زلف تو کار بر من مسکین دراز کرد
[B][M1]رفتی، پی تو پردهٔ خلقی دریده شد[M2]این پرده بین، که بار فراق تو ساز کرد
[B][M1]پنهان بر اوحدی زده‌ای تیر چشم مست[M2]نتوان ز پیش زخم چنین احتراز کرد
[A]
[B][M1]باد بویی از دو زلفت وام کرد[M2]سوی چین آورد و مشکش نام کرد
[B][M1]غمزهٔ آهووش گو افگنت[M2]تیر غم در دیدهٔ بهرام کرد
[B][M1]دانهٔ خالی، که بر رخسار تست[M2]پای ما را بستهٔ این دام کرد
[B][M1]قامت من چون الف بود از نشاط[M2]آن الف را دام زلفت لام کرد
[B][M1]نازنینا، صبح ما را همچو شام[M2]فتنهٔ‌آن لعل خون آشام کرد
[B][M1]توسن دل، گرچه تندی می‌نمود[M2]عاقبت چشم تو او را رام کرد
[B][M1]آتش روی تو ما را سخت سوخت[M2]گر چه کار اوحدی را خام کرد
[A]
[B][M1]هوست معتکف خانهٔ خمارم کرد[M2]عشقت از صومعه و مدرسه بیزارم کرد
[B][M1]خاطرم را ز حدیث دو جهان باز آورد[M2]لب لعل تو به یک عشوه، که در کارم کرد
[B][M1]شورها در سر و با خلق نمی‌یارم گفت[M2]زخمها بر دل و فریاد نمی‌یارم کرد
[B][M1]می‌شنیدم که: شود نیک به شربت بیمار[M2]شربتی داد خیال تو، که بیمارم کرد
[B][M1]من ندانم سبب گرم و گدازی که مراست[M2]تا چه زورست و تعدی که چنین زارم کرد؟
[B][M1]سایه‌ای بودم و عکس تو بپوشید مرا[M2]ذره‌ای بودم و نور تو پدیدارم کرد
[B][M1]دیده تا باز گشودم بتو، اندیشه ببست[M2]در بر وی همه و روی به دیوارم کرد
[B][M1]آنکه اندر عقب من به تعبد کوشید[M2]بعد ازین حال ندانست که انکارم کرد
[B][M1]مرده بودم، به سخن‌های تو گشتم زنده[M2]خفته بودم، صفت حسن تو بیدارم کرد
[B][M1]بادهٔ هر که چشیدم سبب مستی بود[M2]اوحدی زان قدحی داد، که هشیارم کرد
[A]
[B][M1]دل ببردی و یکی کار دگر خواهم کرد[M2]چیست آن؟ جان به سر کار تو در خواهم کرد
[B][M1]دگری روی ز تیر تو اگر می‌پیچید[M2]بمن انداز، که من دیده سپر خواهم کرد
[B][M1]خوبرویان همه گر در نظرم جمع شوند[M2]من ندانم که به غیر از تو نظر خواهم کرد
[B][M1]اگر انکار کنندم به محبت همه خلق[M2]تو مپندار کزین کار حذر خواهم کرد
[B][M1]پیش خورشید رخت غایت کوته نظریست[M2]گر به خوبی صفت روی قمر خواهم کرد
[B][M1]من چو از پستهٔ خندان تو کامی یابم[M2]طفل ره باشم، اگر یاد شکر خواهم کرد
[B][M1]اوحدی، عاشق اویی، ز سر جان برخیز[M2]ورنه بنشین، که من این کار به سر خواهم کرد
[A]
[B][M1]وصف روی آن پسر خواهیم کرد[M2]خدمت زلفش به سر خواهیم کرد
[B][M1]جای او را جان خود خواهیم ساخت[M2]هر چه هست از دل به در خواهیم کرد
[B][M1]پیش خورشید جمال روی او[M2]بعد ازین عیب قمر خواهیم کرد
[B][M1]شکر آن شیرین دهان خواهیم گفت[M2]عالمی را پر شکر خواهیم کرد
[B][M1]اوستاد مکتب فضلیم، لیک[M2]ابجد عقشش ز بر خواهیم کرد
[B][M1]از دهانش بوسه‌ای خواهیم خواست[M2]وین حکایت مختصر خواهیم کرد
[B][M1]اوحدی، پنهان مکن عشقش، که ما[M2]عالمی را زان خبر خواهیم کرد
[A]
[B][M1]چاره سگالیدنم فایده‌ای چون نکرد[M2]آتش هجران تو جز جگرم خون نکرد
[B][M1]نیست کسی در جهان کش چو من شیفته[M2]زلف چو مفتول تو عاشق و مفتون نکرد
[B][M1]سر و چمن، گر چه هست تازه، ولی همچو تو[M2]نکتهٔ شیرین نگفت، شیوهٔ موزون نکرد
[B][M1]درد نهان مرا هیچ علاجی نبود[M2]عقرب زلف ترا هیچ کس افسون نکرد
[B][M1]زخم که من می‌خورم، سینهٔ رامین نخورد[M2]گریه که من می‌کنم، دیدهٔ مجنون نکرد
[B][M1]عاشق صادق کسیست کو سخن و سر تو[M2]تن‌زد و باکس نگفت، خون شد و بیرون نکرد
[B][M1]روز نشد هیچ شب کاوحدی از هجر تو[M2]نعره دگر سان نداشت، ناله دگرگون نکرد
[A]
[B][M1]جز لبم شرح میان او نکرد[M2]جز دلم وصف دهان او نکرد
[B][M1]روی اقبالی ندید آن سر، که زود[M2]جای خود بر آستان او نکرد
[B][M1]راز دل زان فاش می‌گردد، که دوست[M2]چارهٔ درد نهان او نکرد
[B][M1]هر که قتل ما بدید آگاه شد:[M2]کان به جز تیر و کمان او نکرد
[B][M1]آنکه سر در پای عشق او نباخت[M2]دست وصل اندر میان او نکرد
[B][M1]خاطر آشفتهٔ ما کی کند؟[M2]عشرتی کندر زمان او نکرد
[B][M1]بر که نالد اوحدی زین پس، که دوست[M2]گوش بر آه و فغان او نکرد
[A]
[B][M1]دلم جز تو آهنگ یاری نکرد[M2]به غیر از تو میل کناری نکرد
[B][M1]به طرف چمن در خزانی نرفت[M2]تماشای گل در بهاری نکرد
[B][M1]به راه تو بر هیچ خاکی ندید[M2]که از اشک بر وی نثاری نکرد
[B][M1]کسی را که با رویت افتاد مهر[M2]چو مه را بدید، اعتباری نکرد
[B][M1]در آنها که دل مدخلی می‌کنند[M2]بجز دوستیت اختیاری نکرد
[B][M1]لبت پیش ما هیچ شغلی ندید[M2]که از محنتش پود و تاری نکرد
[B][M1]شبی در فراقت نکردیم روز[M2]که با ما جهان کار زاری نکرد
[B][M1]نمودی که: رویم چه کرد از جفا؟[M2]وفایی که جستیم باری نکرد
[B][M1]خرامنده قدی چنان دلنواز[M2]چه معنی که بر ما گذاری نکرد؟
[B][M1]نگوید کسی شکر ایام عمر[M2]کزان لعل شیرین شکاری نکرد
[B][M1]ز نوشیدنی‌ها می وصل تست[M2]که نوشندگان را خماری نکرد
[B][M1]خیال تو پیش من آمد شبی[M2]ولی نیم ساعت قراری نکرد
[B][M1]دل اوحدی تکیه بر عمر داشت[M2]خود او نیز بگذشت و کاری نکرد
[A]
[B][M1]به یک نظر دل شهری شکاردانی کرد[M2]همیشه جور کنی و آشکاردانی کرد
[B][M1]ز طره غالیه بر یاسمین توانی برد[M2]به شیوه معجزه با خنده یار دانی کرد
[B][M1]چو باد اگرچه گذر می‌کنی بهر سویی[M2]به سوی ما نه همانا گذار دانی کرد
[B][M1]اگر مراد دل خود طلب کنیم از تو[M2]مراد دشمن ما اختیار دانی کرد
[B][M1]تو این ستیزه و ناز و عتاب و شوخی را[M2]اگر به ترک بگویی چه کار دانی کرد؟
[B][M1]چه پرسمت ز وفا، گویی: آن نمی‌دانم[M2]ولی چو بوسه بخواهم کناردانی کرد
[B][M1]ستم که بر دل من کرده‌ای، عجب دارم[M2]که گر به یاد تو آرم شمار دانی کرد
[B][M1]اگر چه طفلی و خود را نهی به نادانی[M2]هنوز چارهٔ چون من هزار دانی کرد
[B][M1]نگار چهره بپوشی ز اوحدی، لیکن[M2]به خون دیده رخش را نگار دانی کرد
[A]
[B][M1]دوش بگذشت و دل از دور تماشایی کرد[M2]امشبم حسرت او دیده چو دریایی کرد
[B][M1]ز چنان غمزه، که او دارد و ابرو عجبست[M2]که التفاتی به چو من بی سر و بی‌پایی کرد
[B][M1]محتشم را نرسد سرزنش درویشی[M2]کو به عمری هوسی پخت و تمنایی کرد
[B][M1]صبر فرمود مرا در ستم خویش و دلم[M2]صبر پندار که امروزی و فردایی کرد
[B][M1]نیک خواهان به طبیبی که نشانم دادند[M2]درد دل را نتوان گفت مداوایی کرد
[B][M1]طمع از بوس و کنارش ببریدیم که آن[M2]نیست خوانی که توان غارت و یغمایی کرد
[B][M1]گر چه بر ما ستم او به هلاک انجامید[M2]هیچ زشتش نتوان گفت، که زیبایی کرد
[B][M1]عشق ورزند بتان، لیک چو من بیزوری[M2]پنجه سهلست که با دست توانایی کرد
[B][M1]دل که جاییش به درد آمده باشد داند[M2]کاوحدی این همه فریاد هم از جایی کرد
[A]
[B][M1]ای سنگدل، به حق وفا کز وفا مگرد[M2]عهدی بکن به وصل و از آن عهد وا مگرد
[B][M1]ما برگزیده‌ایم ترا از جهان، تو نیز[M2]پیوند ما گزین وز پیوند ما مگرد
[B][M1]در میغ خون دل شب هجر آشنای ما[M2]می‌بین و با مخالف ما آشنا مگرد
[B][M1]ای آنکه یک دم از دل ما نیستی جدا[M2]هر دم به شیوه‌ای دگر از ما جدا مگرد
[B][M1]گفتی: برو، که مهرهٔ مهرت بریختم[M2]خونم بریز و گرد چنین مهرها مگرد
[B][M1]دی دست در میان تو کردم، رخ تو گفت:[M2]بالای ما بلاست، به گرد بلا مگرد
[B][M1]ما را غرض روا شدن از وصل روی تست[M2]گو: کام اوحدی ز دو گیتی روا مگرد
[A]
[B][M1]عشق بی‌علت ترنج دوستی بار آورد[M2]گر به علت عشق ورزی رنج و تیمار آورد
[B][M1]چیست پیش پاکبازان کام دل جستن؟ غرض[M2]وین غرض در دوستی نقصان بسیار آورد
[B][M1]در میان مهربانان مهر دار و گو مباش[M2]همت ارباب دل خود سنگ در کار آورد
[B][M1]جذب مغناطیس بین کاهن به خود چون می‌کشد؟[M2]کم ز سنگی نیستی کاهن به رفتار آورد
[B][M1]گر دل اندر کافری بندد جوانی پاکباز[M2]در نهان او مسلمانی پدیدار آورد
[B][M1]یار گردن کش ز دامت گر چه سر بیرون برد[M2]این کمند آخر همش روزی گرفتار آورد
[B][M1]گر ز خوبان دوستی خواهی، به پاکی میل کن[M2]میل خوبان جنبش اندر نقش دیوار آورد
[B][M1]از برای عاشقست این ناز و غنج و چشم و روی[M2]خواجه بهر مشتری جوهر به بازار آورد
[B][M1]اوحدی، گر کژ روی انکار دشمن لازمست[M2]دوستی چون راست ورزی دشمن اقرار آورد
[A]
[B][M1]پیری که پریرم ز مناجات بر آورد[M2]دی مست و خرابم به خرابات برآورد
[B][M1]یک جرعه به ذات خود ازان بادهٔ صافی[M2]در داد که گرد از من و از ذات بر آورد
[B][M1]در بتکده‌ای برد مرا مست و بدیدم[M2]رویی، که خروش از جگر لات بر آورد
[B][M1]خورشید جبینی، که فروع رخش از دور[M2]چون شعله زد، آشوب ز ذرات بر آورد
[B][M1]چون در شدم، آن قامت رعنا به قیامی[M2]دل را ز مقام و ز مقامات برآورد
[B][M1]چون جان رخ او دید، پس دست گزیدن[M2]انگشت شهادت به تحیات برآورد
[B][M1]با اوحدی از راه کرامت سخنی گفت[M2]وز بحر دلش موج کرامات برآورد
[A]
[B][M1]هر کس که در محبت او دم برآورد[M2]پای دل از کمند بلاکم برآورد
[B][M1]خون جگر به حلق رسیدست وز هره نه[M2]دل را، که پیش عارض او دم برآورد
[B][M1]دل در جهان به حلقه ربایی علم شود[M2]گر سر در آن دو زلف چو پرچم بر آورد
[B][M1]گر دود زلف از آتش رویش جدا شود[M2]آتش ز خلق و دود ز عالم بر آورد
[B][M1]جان و دل مرا، که به هم انس یافتند[M2]هجرت، بسی نماند، که از هم برآورد
[B][M1]بعد از وفات بر سر خاکم چو بگذرد[M2]خاک لحد ز گریهٔ من غم برآورد
[B][M1]روزی که زد ز نقطهٔ خالش دم اوحدی[M2]گفتم که: سر به دایرهٔ نم بر آورد
[A]
[B][M1]سوز تو شبی بسازم آورد[M2]وندر سخنی درازم آورد
[B][M1]زان دم که تو روی باز کردی[M2]از هر چه به جز تو بازم آورد
[B][M1]گر تیغ زنند رخ نپیچیم[M2]زین قبله که در نمازم آورد
[B][M1]اقبال به کعبهٔ وصالت[M2]بی‌درد سر مجازم آورد
[B][M1]چون توبهٔ منزل امانی[M2]با بدرقه و جوازم آورد
[B][M1]لطف تو به مکهٔ حقیقت[M2]از بادیهٔ حجازم آورد
[B][M1]آن بخت که دل به خواب می‌جست[M2]بیدار ز در فرازم آورد
[B][M1]این قاعدهٔ نیازمندی[M2]در عهد تو بی‌نیازم آورد
[B][M1]چون دید که: شمع جمع عشقم[M2]اندوه تو در گدازم آورد
[B][M1]گستاخی اوحدی برتو[M2]در غارت و ترکتازم آورد
[A]
[B][M1]بی تو دل من دمی قرار نگیرد[M2]پند نصیحت کنان به کار نگیرد
[B][M1]هر چه در امکان عقل بود بگفتیم[M2]این دل شوریده اعتبار نگیرد
[B][M1]داد من امروز ده، که روز ضرورت[M2]یار نباشد که دست یار نگیرد
[B][M1]صید توام، ترک من مگیر، که دیگر[M2]صید چنین کس به روزگار نگیرد
[B][M1]روز نباشد که در فراق رخ تو[M2]روی من از خون دل نگار نگیرد
[B][M1]بر سر من گر تو خاک راه ببیزی[M2]از تو دلم ذره‌ای غبار نگیرد
[B][M1]هر چه بخواهی بکن، که بندهٔ منقاد[M2]حکم خداوند خویش خوار نگیرد
[B][M1]رنج کش، ای اوحدی، که بی‌المی کس[M2]آرزوی خویش در کنار نگیرد
[B][M1]طالب وصلی، که بردبار نباشد[M2]بوسه از آن لعل قند بار نگیرد
[A]
[B][M1]صفات قلندر نشان برنگیرد[M2]صفات تجرد بیان برنگیرد
[B][M1]عدم خانهٔ نیستی راست گنجی[M2]که وصلش وجود جهان برنگیرد
[B][M1]گشاد از دل تنگ درویش یابد[M2]خدنگی که هیچش کمان برنگیرد
[B][M1]من آن خاکسارم، که گر برگذاری[M2]بیفتم، کسم رایگان برنگیرد
[B][M1]به بالای من بر کشیدند دلقی[M2]که پهنای هفت آسمان برنگیرد
[B][M1]دل دین طلب تنگ تن برنتابد[M2]تن راهرو بار جان برنگیرد
[B][M1]مکن یاد دنیا، که اندیشهٔ ما[M2]هماییست کین استخوان برنگیرد
[B][M1]به ما گوهری داد دست عنایت[M2]که اندازهٔ بحر و کان برنگیرد
[B][M1]تو سرمایه بسیار گردان، که دل را[M2]چو سرمایه پر شد زیان برنگیرد
[B][M1]زبان درکش،ای اوحدی، زین حکایت[M2]که ناگه سرت با زبان برنگیرد
[B][M1]ازان یار بیگانگی دارد آن کس[M2]که پندار خویش از میان برنگیرد
[A]
[B][M1]چو دل شد زان او هرگز نمیرد[M2]چو خورد از خوان او هرگز نمیرد
[B][M1]به سر می‌گردم از عشقش، چو دانم[M2]که سرگردان او هرگز نمیرد
[B][M1]تن عاشق بمیرد در جدایی[M2]ولیکن جان او هرگز نمیرد
[B][M1]به دردش گر دلم زین پیش می‌مرد[M2]پس از درمان او هرگز نمیرد
[B][M1]تنم را پر شود پیمانهٔ عمر[M2]ولی پیمان او هرگز نمیرد
[B][M1]به زندان عزیزی در شد این دل[M2]که در زندان او هرگز نمیرد
[B][M1]روان اوحدی را هست حکمی[M2]که بی‌فرمان او هرگز نمیرد
[A]
[B][M1]تیر از کمان به من اندازد[M2]عشق از کمین چو برون تازد
[B][M1]درکس نیوفتد این آتش[M2]کو را چو موم بنگدازد
[B][M1]چون شاه ما سپه انگیزد[M2]چون ماه ما علم افرازد
[B][M1]از دست بنده چه کار آید؟[M2]جز سرکه در قدمش بازد؟
[B][M1]آن کس که غیر او داند[M2]هرگز بغیر نپردازد
[B][M1]در پرده راه ندارد کس[M2]و آنگاه پرده که او سازد
[B][M1]بنوازدم چو بخواهد زد[M2]پس بهتر آنکه بننوازد
[B][M1]بس فتنها که برانگیزد[M2]آن رخ چو پرده براندازد
[B][M1]با اوحدی غم او هر دم[M2]از گونهٔ دگر آغازد
[A]
[B][M1]رخش، روابود، ار اسب دلبری تازد[M2]که گوی سیم به چوگان مشک می‌بازد
[B][M1]ز ذره بیشترندش کنون هواداران[M2]سزا بود که دل از مهر ما بپردازد
[B][M1]چه پردها بدرانید عشق او برما![M2]نگه کنیم دگر تا: چه پرده میسازد؟
[B][M1]به دست کوته ما این گرو نشاید برد[M2]ز زلف او که درازست وتیر دریازد
[B][M1]میان ما سخنی چند اندرونی رفت[M2]زبان چو شمع ببر، تا برون نیندازد
[B][M1]بسی که از دهن او شکر شود در تنگ[M2]ز شرم او نه عجب گر نبات بگدازد
[B][M1]چه کم شود ز درخت بلند قامت دوست؟[M2]به کار اوحدی ار سایه‌ای بر اندازد
[A]
[B][M1]چون گره بر سر آن زلف دو تاه اندازد[M2]مشک را خوارتر از خاک به راه اندازد
[B][M1]اگر آن چاه زنخدان به سر کوچه برد[M2]ای بسا دل! که در آن کوچه به جاه اندازد
[B][M1]نظر زهره کند، خنجر مریخ زند[M2]نور خورشید دهد، پرتو ماه اندازد
[B][M1]چشم آن ترک سپاهی به هزیمت ببرد[M2]ناوک غمزه چو در قلب سپاه اندازد
[B][M1]گر گواهیش بیارم که: مرا زلف تو کشت[M2]حسن او لرزه بر اندام گواه اندازد
[B][M1]تیر هجرم به جگر در زد و اندیشه نکرد[M2]که دلم در پی او ناوک آه اندازد
[B][M1]اوحدی، دیده مدوز از رخ او، عیبی نیست[M2]گر گدایی نظری بر رخ شاه اندازد
[A]
[B][M1]دیگر مرا به ضربت شمشیر غم بزد[M2]فریاد ازین سوار، که صید حرم بزد!
[B][M1]عزلت گزیده بودم و کاری گرفته پیش[M2]یارم ز در درآمد و کارم به هم بزد
[B][M1]دم در کشیده بود دل من ز دیر باز[M2]آتش در اوفتاد به جانم، چو دم بزد
[B][M1]درویش را ز نوشت شاهی خبر نشد[M2]تا روزگاز نوبت این محتشم بزد
[B][M1]چون دیده بر طلایهٔ حسنش نظر فگند[M2]عشقش به دل در آمد و حالی علم بزد
[B][M1]هی نیزهٔ ستیزه که مریخ راست کرد[M2]شمشیر خوی او همه را چون قلم بزد
[B][M1]صد بار چین طرهٔ پستش ز بوی مشک[M2]بر دست باد قافلهٔ صبح دم بزد
[B][M1]آیینهٔ دو عارض او از شعاع نور[M2]بسیار سنگ طعنه که بر جام جم بزد
[B][M1]گفتم که: بر دلم نکند جور و هم بکرد[M2]گفتا: بر اوحدی نزنم زخم و هم بزد
[A]
[B][M1]زلف را تاب دام و خم برزد[M2]همه کار مرا بهم برزد
[B][M1]دفتر دوستان خود می‌خواند[M2]به سر نام من قلم برزد
[B][M1]صورت ماه را رقم بستر[M2]آنکه این چهره را رقم برزد
[B][M1]آتشی کندرین دل از غم اوست[M2]به سر شعلهای غم برزد
[B][M1]گلبن وصل او به طالع من[M2]سر به سر غنچهٔ ستم برزد
[B][M1]شد ز چشم ترم به خشم، چو دید[M2]لب خشک مرا، که نم برزد
[B][M1]آه کردم ز درد عشقش و گفت:[M2]اوحدی را ببین، که دم برزد
[A]
[B][M1]چو میل او کنم، از من به عشوه بگریزد[M2]دگر چو روی به پیچم به من در آویزد
[B][M1]اگر برابرش آیم به خشم برگردد[M2]وگر برش بنشینم به طیره برخیزد
[B][M1]به رغم من برود هر زمان، که در نظرم[M2]کسی بجوید و با مهر او در آمیزد
[B][M1]شبی که بر سر کویش گذر کنم چون باد[M2]رقیب او ز جفا خاک بر سرم بیزد
[B][M1]و گر به چشم نیازش نگه کنم روزی[M2]به خشم درشود و فتنه‌ای برانگیزد
[B][M1]در آتشم من و جز دیده کس نمی‌بینم[M2]که بی‌مضایقه آبی بر آتشم ریزد
[B][M1]نه کار ماست چنین دوستی، ولی چه کنم؟[M2]که اوحدی ز چنین کارها نپرهیزد
[A]
[B][M1]مرد این ره آن باشد کو به فرق سر خیزد[M2]با غمش چو بنشیند از دو کون برخیزد
[B][M1]من غلام رندی، کو، چون به باده بنشیند[M2]از خود و تو و من او جمله بی‌خبر خیزد
[B][M1]مرد راهبر باید پیر راهت، ای برنا[M2]ورنه گم شوی با او، گرنه راهبر خیزد
[B][M1]نقش طاعت خود را محو کن، که آن ساعت[M2]خویش بین طاعت بر پرگناه برخیزد
[B][M1]آن چنان که می‌بینی زاهد ریایی را[M2]گر کسی به دست افتد هم به گوشه درخیزد
[B][M1]با عصای ایمان رو راه وادی ایمن[M2]کندر آن چنان وادی نور ازین شجر خیزد
[B][M1]هر که او درین منزل، شد به خواب و خور قانع[M2]تا که هست و تا باشد خر بمرد و خر خیزد
[B][M1]اوحدی، حکایاتش تازه گوی و پرورده[M2]کز حدیث پوشیده زود دردسر خیزد
[A]
[B][M1]اگر جان را حجاب تن ز پیش کار برخیزد[M2]ز خواب هجر چشم دل به روی یار برخیزد
[B][M1]تنم برخیزد، ار گویی، ز بند جان به آسانی[M2]ولی از بند عشق او دلم دشوار برخیزد
[B][M1]به سر سیم طبیبانش فرستیم و به جان تحفه[M2]ز سرسام فراق او گر آن بیمار برخیزد
[B][M1]سرم بر آستان او ، چوبینی برمدار او را[M2]کزان خاک او ندارد سر که بی‌دیدار برخیزد
[B][M1]گلی بیخار میجستم ز باغ وصل او پنهان[M2]به قصد من چه دانستم که چندین خار برخیزد؟
[B][M1]به روی خود چو در بندم در آمد شد مردم[M2]دلم را فتنه و شور از در و دیوار برخیزد
[B][M1]اگر زاری کند جانم به عشق او، مرنجانم[M2]بنه عذری چو می‌دانی که عاشق‌وار برخیزد
[B][M1]خود از آیین بدمهران این منزل عجب دارم[M2]که بار افتاده‌ای این جا ز زیر بار برخیزد
[B][M1]میان این خریداران به دور عنبر زلفش[M2]ستم برنافه‌ای باشد که از تاتار برخیزد
[B][M1]اگر بر دستبوس او نباشد، اوحدی دستت[M2]ز پایش بوسه‌ای بستان، که کار از کار برخیزد
[A]
[B][M1]فتنه از چرخ و قیامت ز زمین برخیزد[M2]اگر آن چشم کمان کش به کمین برخیزد
[B][M1]ای بسا خانه! که بر اسب شود تنگ و سوار[M2]تا سواری چو تو از خانهٔ زین برخیزد
[B][M1]چشم و رخسار پریوش، که تو داری امروز[M2]روز فردا مگر از خلد برین برخیزد
[B][M1]باغبان قد ترا دید و همی گفت به خود:[M2]سرو دیگر چه نشانیم؟ گر این این برخیزد
[B][M1]بهر بوسیدن پای تو سر و روی مرا[M2]سر آن نیست که از روی زمین برخیزد
[B][M1]تخت ضحاک تو داری، که دو گیسوی دراز[M2]چون دو مارت ز یسار و ز یمین برخیزد
[B][M1]آنکه سرمست شبی پیش تو بتواند خفت[M2]نیست هشیار که تا روز پسین برخیزد
[B][M1]قد و بالای چنان راست مخالف ز چه شد؟[M2]با دل من که چو گویم: بنشین برخیزد
[B][M1]ماه تا روی ترا دید و برو دل بنهاد[M2]بیم آنست که با مهر به کین برخیزد
[B][M1]در سر زلف تو هر چینی شهری هندوست[M2]که شنید این همه هندو؟ که ز چین برخیزد
[B][M1]اوحدی را به رخت دل نه شگفت ار برخاست[M2]که به روی تو عجب نیست که دین برخیزد
[A]
[B][M1]تویی که از لب لعلت گلاب می‌ریزد[M2]ز زلف پرشکنت مشک ناب می‌ریزد
[B][M1]متاب زلف خود، ای آفتاب رخ، دیگر[M2]که فتنه زآن سر زلف به تاب می‌ریزد
[B][M1]به هر سخن، که لب همچو شکر تو کند[M2]مرا دگر نمکی بر کباب می‌ریزد
[B][M1]به یاد روی تو هر بامداد دیدهٔ من[M2]ستاره در قدم آفتاب می‌ریزد
[B][M1]مرا بر آتش هجرت جگر چنین خسته[M2]تو چشم خیرهٔ من بین که: آب می‌ریزد
[B][M1]ز خوی تند خود، ای ترک،بر حذر میباش[M2]که این غبار ستم بر خراب می‌ریزد
[B][M1]تو سیم خواسته‌ای ز اوحدی و دیدهٔ او[M2]ز مفلسی همه در در جواب می‌ریزد
[A]
[B][M1]هر سحرم ز هجر تو ناله بر آسمان رسد[M2]گر تو جفا چنین کنی، از تو دلم به جان رسد
[B][M1]مایهٔ روزگار خود در هوس تو باختم[M2]سود تو می‌بری، بهل کز تو مرا زیان رسد
[B][M1]تیر کمان ابروان بر سپرم مزن، که من[M2]در جگرش نهان کنم، تیر کزان کمان رسد
[B][M1]گر ز تو لاله‌رخ دلم ناله کند، روا بود[M2]دل چو شود ز غصه پر، هم به سر زبان رسد
[B][M1]رخت دل شکسته را پیش تو می‌هلم، ولی[M2]بدرقه گر تویی، سبک دزد به کاروان رسد
[B][M1]از ستمی منال، اگر عاشقی آن جمال را[M2]بار چنین بسی بری، تا فرحی چنان رسد
[B][M1]آخر کار عاشقان نیست به جز هلاک و خود[M2]بر دل ریش اوحدی، گر تو تویی، همان رسد
[A]
[B][M1]جان و دل را بوی وصل آن دل و جان کی رسد؟[M2]وین شب تنهای تاریکی به پایان کی رسد؟
[B][M1]ای صبا، باز آمدن دورست یوسف را ز مصر[M2]باز گو تا: بوی،پیراهن به کنعان کی رسد؟
[B][M1]حاصل عمر گرامی از جهان دیدار اوست[M2]من به امیدم کنون، تا فرصت آن کی رسد؟
[B][M1]روز و شب چون گوی دستش در گریبان منست[M2]دست من گویی: بدان گوی گریبان کی رسد؟
[B][M1]یار نارنجی قبا را من بنیر نجات آه[M2]تا نرنجانم شبی، در دم به درمان کی رسد؟
[B][M1]می‌نویسم قصه‌ها هر دم به خون دل، ولی[M2]قصهٔ چون من گدایی پیش سلطان کی رسد؟
[B][M1]چشم من چون دور گشت از روی گل رنگش کنون[M2]روی من بر پای آن سرو خرامان کی رسد؟
[B][M1]بنده فرمانم به هر چیزی که خاطر خواه اوست[M2]گوش بر ره، چشم بر در، تا که فرمان کی رسد؟
[B][M1]اوحدی را چند گویی: بی سر و سامان چراست؟[M2]زان ستمگر کار بی‌سامان به سامان کی رسد؟
[A]
[B][M1]با زلف او مردانگی باد صبا را می‌رسد[M2]وز روی او دیوانگی زلف دو تا را می‌رسد
[B][M1]هست از میان او کمر بر هیچ، آری در جهان[M2]بر خوردن از سیمین برش بند قبا را می‌رسد
[B][M1]با دشمنان هم خانگی زآن دوست میزیبد نکو[M2]از دوستان بیگانگی آن آشنا را می‌رسد
[B][M1]گر تیره طبعی دور گشت از مجلس ما، گو: برو[M2]کین رندی و دردی کشی اهل صفا را می‌رسد
[B][M1]آنرا که هست از عشق او رخ در سلامت بعد ازین[M2]گو: نام عشق او مبر، کین شیوه ما را می‌رسد
[B][M1]ما را بکشت آن بی‌وفا، بی‌موجب و ما شادمان[M2]بی‌موجبی عاشق کشی آن بی‌وفا را می‌رسد
[B][M1]گر اوحدی از نیستی در عشق او دم میزند[M2]ما نیستانیم، ای پسر، هستی خدا را می‌رسد
[A]
[B][M1]حدیث آرزومندی قلم دشوار بنویسد[M2]ز بهر آنکه اندک باشد، از بسیار بنویسد
[B][M1]ز کاردوست بسیارست گفتن قصه با دشمن[M2]به کار افتاده گویم: کز میان کار بنویسد
[B][M1]دلیل حرقت این سینهٔ رنجور بنماید[M2]حدیث رقت این دیدهٔ بیدار بنویسد
[B][M1]زمین بوس و سلام و اشتیاق و خدمتم یکسر[M2]بدان ابرو و چشم و قامت و رفتار بنویسد
[B][M1]حکایت ریزه‌ای زین عاشق دلخسته بر گوید[M2]شکایت گونه‌ای زان طرهٔ طرار بنویسد
[B][M1]کند در نامه یاد از عهد و از پیمان و من در پی[M2]نهم زنهار بر جانش، که صد زنهار بنویسد
[B][M1]سیاهی گر نماند در دوات، از خون چشم من[M2]به سرخی آنچه باقی مانده از طومار بنویسد
[B][M1]سخن‌هایی، که دارم از جفای چرخ، بنگارد[M2]ستم‌هایی، که دیدم از فراق یار،بنویسد
[B][M1]ازین بیچارگی شرحی دهد در نامه، کان دلبر[M2]چه برخواند جواب اوحدی ناچار بنویسد
[A]
[B][M1]آنکه دلم برد و جور کرد و جدا شد[M2]صید ندیدم ز بند او، که رها شد
[B][M1]با دگران سرکشی نمود و تکبر[M2]سرکش و بیدادگر به طالع ما شد
[B][M1]رنج که بردیم باد برد و تلف گشت[M2]سعی که کردیم هرزه بود و هبا شد
[B][M1]نوبت آن وصل را که وعده همی داد[M2]هیچ به فرصت نگه کرد و قضا شد
[B][M1]دل ز برم برد و زهره نیست که گویم:[M2]آن دل سرگشته را که برد و کجا شد؟
[B][M1]گر کندم قصد جان دریغ ندارم[M2]کام من آمد چو کام دوست روا شد
[B][M1]با همه جوری دلم نداد که گویم:[M2]اوحدی از هجر او شکسته چرا شد؟
[A]
[B][M1]تا رسم جگرخواری پیش تو روا باشد[M2]عشق ترا مشکل کاری به نوا باشد
[B][M1]شمشماد همی لرزد چون بید ز بالایت[M2]بالای چنین، رعنا در شهر بلا باشد
[B][M1]زین‌سان که گریبانم بگرفت غم عشقت[M2]این خرقه که می‌بینی یک روز قبا باشد
[B][M1]من میکنم آن طاعت کز بنده سزد، لیکن[M2]شرطست که نگریزی، گر روز جزا باشد
[B][M1]خلقی ز پیت پویان، مهر تو به جان جویان[M2]زین جمله دعا گویان تا بخت کرا باشد؟
[B][M1]آب غم عشق تو بگذشت ز سر ما را[M2]وآنگه تو ز بی‌رحمی بگذاشته تا: باشد
[B][M1]لعلت نکند سعیی در چارهٔ کار من[M2]بیچاره کسی کو را کاری به شما باشد
[B][M1]غم را که بها نبود در شهر کسان هرگز[M2]آن روز که من جویم شهریش بها باشد
[B][M1]گر خوب شود کاری، از طلعت خود گیری[M2]ور زشت شود، تاوان بر طالع ما باشد
[B][M1]گفتی که: روا گردد از من همه حاجت‌ها[M2]مرد اوحدی از عشقت، آخر چه روا باشد؟
[A]
[B][M1]پرسش خسته‌ای روا باشد[M2]که درین درد بی‌دوا باشد
[B][M1]بنماید ترا، چنانکه تویی[M2]اگر آیینه را صفا باشد
[B][M1]بی‌قفا روی نیست در خارج[M2]وندر آیینه بی‌قفا باشد
[B][M1]اندر آیینه هیچ ننماید[M2]که نه آیین شهر ما باشد
[B][M1]در صفا نیست صورت دوری[M2]دوری از ظلمت هوا باشد
[B][M1]این جدایی ز کندی روشست[M2]روش عارفان جدا باشد
[B][M1]از ختایی خطت اگر دویی است[M2]این دوبینی ازین خطا باشد
[B][M1]نشود اوحدی ز مهرش دور[M2]تا ازو ذره‌ای بجا باشد
[A]
[B][M1]دلی که با سر زلف تو آشنا باشد[M2]گمان مبر که ز خاک درت جدا باشد
[B][M1]اگر تو همچو جهان خرمی،ولیک جهان[M2]تو خود معاینه دانی که بی‌وفا باشد
[B][M1]به گوشهٔ نظری کار خستگان فراق[M2]بساز، از آنکه ترا نیز کارها باشد
[B][M1]در آرزوی نسیمی ز زلف تو جانم[M2]همیشه منتظر موکب صبا باشد
[B][M1]ولیک زلف ترا، با همه پریشانی[M2]نظر به حال پریشان ما کجا باشد؟
[B][M1]چه طالعست دل اوحدی مسکین را؟[M2]که دایما به غم عشق، مبتلا باشد
[A]
[B][M1]نمی‌بینم بت خود را، نمی‌دانم کجا باشد؟[M2]دلم آرام چون گیرد؟ که جان از وی جدا باشد
[B][M1]کسی حال دل مجروح من داندکه: همچون من[M2]به سودایی گرفتار و به دردی مبتلا باشد
[B][M1]من اندر مذهب عشقش بزرگین طاعت آن دانم[M2]که سر بر آستان او و دستم بر دعا باشد
[B][M1]چو روی او نمی‌بینم نباشد دیده را سودی[M2]وگر خود خاک کوی او سراسر توتیا باشد
[B][M1]به گرد دانهٔ خالش کسی گردد که روز و شب[M2]در آب دیده سرگردان بسان آسیا باشد
[B][M1]نگارا، از وصال خویش ما را شادمان گردان[M2]اگر چه منصب وصل تو بیش از حدما باشد
[B][M1]مراد اوحدی یکشب ز وصل خود روا گردان[M2]وزان پس گر دل او را برنجانی روا باشد
[A]
[B][M1]تا دلم بر رخ چون ماه تمامت باشد[M2]ناله و زاری من بر در و بامت باشد
[B][M1]در قیامت همه را چشم بسویی و مرا[M2]چشم سوی تو و گوشم به سلامت باشد
[B][M1]وصل روی تو جهانی ز خدا میخواهند[M2]تا کرا خواهی و پروای کدامت باشد؟
[B][M1]تو، که از ناز و تکبر بر خود خاصان را[M2]ندهی بار، کجا میل به عامت باشد؟
[B][M1]بر من خسته چو وصل تو بگردید حلال[M2]مرو اندر پی خونم، که حرامت باشد
[B][M1]ز آتش و آب مکن چشم و دلم را ویران[M2]تا چو تشریف دهی جا و مقامت باشد
[B][M1]رایگان بنده بسی داری و چاکر بیحد[M2]اوحدی، نیز رها کن، که غلامت باشد
[A]
[B][M1]بهار و بوستان ما سر کوی تو بس باشد[M2]چراغ مجلس ما پرتو روی تو بس باشد
[B][M1]برای نزهت ار وقتی بیارایند جنت را[M2]مرا از هر که در جنت نظر سوی تو بس باشد
[B][M1]به خون خوردن میموزان دل ما را به خوان غم[M2]که ما را خود جگر خوردن ز پهلوی تو بس باشد
[B][M1]اگر خواهی که: جفت غم کنی خلق جهانی را[M2]اشارت گونه‌ای از طاق ابروی تو بس باشد
[B][M1]گرت سودای آن دارد که: که ملک چین به دست آری[M2]سوادی از سر آن زلف هندوی تو بس باشد
[B][M1]ز شوق کعبه گو: حاجی، بیابان گیر و زحمت کش[M2]طواف عاشقان گرد سر کوی تو بس باشد
[B][M1]به خون اوحدی دست نگارین را چه رنجانی؟[M2]که او را شیوه‌ای از چشم جادوی تو بس باشد
[A]
[B][M1]هر که آن قامت و بالای بلندش باشد[M2]چه نظر بر دل بیمار نژندش باشد؟
[B][M1]اندر آیینهٔ او روی کسی ننماید[M2]مگر آن روی که بر پای سمندش باشد
[B][M1]مجمر سینه به عود جگر آراسته‌ام[M2]تا چو آتش کند از عشق سپندش باشد
[B][M1]پسته از لب همه کس خواهد و بادام از چشم[M2]خاصه آن پسته و بادام که قندش باشد
[B][M1]روی در خاک درش کرده جهانی زن و مرد[M2]تا که در خورد بود؟ یا که پسندش باشد؟
[B][M1]دل من صبر به هر حال تواند، لیکن[M2]دور ازو صبر پدیدست که چندش باشد؟
[B][M1]از دلم در عجبی: کین همه غم دید و نرفت[M2]چون رود پای دل خسته؟ که بندش باشد
[B][M1]اوحدی پند نکو خواه شنیدی، لیکن[M2]پیش آن رخ عجب ار گوش به پندش باشد!
[A]
[B][M1]بهار و باغ با ترکان گل رخسار خوش باشد[M2]شراب تلخ با خوبان شیرین کار خوش باشد
[B][M1]برون شهر، با یاران، شب مهتاب در صحرا[M2]قدح در دست و مطرب مست و ساقی یار خوش باشد
[B][M1]میان باغ و طرف جوی و پای سرو و پیش گل[M2]طرب در جان و می در جام و گل بر بار خوش باشد
[B][M1]سماع مطرب اندر گوش و دست یار در گردن[M2]چمان اندر چمن مستانه فرزین‌وار خوش باشد
[B][M1]دمادم بادهای لعل کردن نوش و نقلش را[M2]پیاپی بوسهازان لعل شکر بار خوش باشد
[B][M1]چنین شب ، گر مجال افتد که با دلدار بنشینی[M2]شب قدرست و شبهای چنین بیدار خوش باشد
[B][M1]رفیقانم به صحرا می‌برند از شهر و می‌دانم[M2]که صحرا نیز هم با یاد آن دلدار خوش باشد
[B][M1]چو باشد باده و مطرب، پریرویی به دست آور[M2]که هر جایی که این حاضر بود ناچار خوش باشد
[B][M1]کرا پروای باغ امروز؟ بی‌دیدار روی او[M2]که فردا باغ جنت نیز با دیدار خوش باشد
[B][M1]مگو، ای اوحدی، جز وصف عشق و قصهٔ مستی[M2]که هر کو شعر میگوید بدین هنجار خوش باشد
[B][M1]می و معشوقه و گل را چه داند قدر؟ هر خامی[M2]که این معنی به چشم عاشقان زار خوش باشد
[A]
[B][M1]مستیم و مستی ما از جام عشق باشد[M2]وین نام اگر بر آریم، از نام عشق باشد
[B][M1]خوابی دگر ببینیم هر شب هلاک خود را[M2]وین شیوه دلنوازی پیغام عشق باشد
[B][M1]بی‌درد عشق منشین، کندر چنین بیابان[M2]آن کس رود به منزل کش کام عشق باشد
[B][M1]درمان دل نخواهم، تا درد مهر هستم[M2]صبح خرد نجویم، تا شام عشق باشد
[B][M1]نشکفت اگر ز عشقش لاغر شویم و خسته[M2]کین شیوه لاغریها در یام عشق باشد
[B][M1]بیش از اجل نبیند روی خلاص و رستن[M2]در گردنی، که بندی از دام عشق باشد
[B][M1]روزی که کشته گردم بر آستانهٔ او[M2]تاریخ بهترینم ایام عشق باشد
[B][M1]مشنو که: باز داند سر نیازمندان[M2]الا کسی که پایش در دام عشق باشد
[B][M1]از چشم اوحدی من خفتن طمع ندارم[M2]تا پاسبان زاری بر بام عشق باشد
[A]
[B][M1]گدایی را که دل در بند یار محتشم باشد[M2]دلش هم‌خوابهٔ اندوه و جانش جفت غم باشد
[B][M1]حرامست ار کند روزی دلش میلی به بستانی[M2]همایون دولتی کش چون تو باغی در حرم باشد
[B][M1]ز چشم لطف بر احوال مسکینان نظر میکن[M2]که سلطان دولتی گردد، چو میلش بر حشم باشد
[B][M1]به غیر از نم نمیبیند ز دست گریه چشم من[M2]بصر مشکل ببیند چونکه غرق آب و نم باشد
[B][M1]مکن دعوت به شیرینی مرا ز آن لب که در جنت[M2]خسیسی گوید از حلوا، که در بند شکم باشد
[B][M1]چو بر جانم زدی زخمی، به لطفش مرهمی می‌نه[M2]ز بهر این دل خسته نکو بنگر که هم باشد
[B][M1]چنین معشوقه‌ای در شهر و آنگه دیدنش مشکل[M2]کسی کز پای بنشیند به غایت بی‌قدم باشد
[B][M1]بساز، ای اوحدی، چون زر نداری، در جفای او[M2]که اندر کشور خوبان جفا بر بی‌درم باشد
[A]
[B][M1]روزی که از لب تو بر ما سلام باشد[M2]شادی قرار گیرد، عشرت مدام باشد
[B][M1]گر جان من بخواهی، کردم حلال بر تو[M2]چیزی که دوست خواهد، بر ما حرام باشد
[B][M1]گفتی که: در فراقم زحمت کشیده‌ای تو[M2]مردم هزار نوبت، زحمت کدام باشد؟
[B][M1]در هر دو هفته بینم روی ترا، ولیکن[M2]آن دم که بینم او را، ماهی تمام باشد
[B][M1]احوال قید چون من سرگشته‌ای چه داند؟[M2]جز بیدلی که او را پایی به دام باشد
[B][M1]گویی که: من ببینم روزی به دیدهٔ خود[M2]کان رفته باز گردد و آن تند رام باشد؟
[B][M1]نشگفت اگر بسوزد دلها به گفتهٔ خود[M2]چون اوحدی کسی کو شیرین کلام باشد
[A]
[B][M1]معشوقه پی وفا نباشد[M2]ور بود، به عهد ما نباشد
[B][M1]هرگز سر کوی خوبرویان[M2]بی‌فتنه و ماجرا نباشد
[B][M1]هر چند که یار ما ختاییست[M2]ما را نظر خطا نباشد
[B][M1]ای با همه طلعت تو نیکو[M2]با طالع ما چرا نباشد؟
[B][M1]دعوی چه کنی بر وی پوشی؟[M2]پوشیدن مه روا نباشد
[B][M1]خوبی که ندید روی او کس[M2]امروز به جز خدا نباشد
[B][M1]عشق تو قضای آسمانیست[M2]کس را گذر از قضا نباشد
[B][M1]من عاشقم و لبت ببوسم[M2]عاشق همه پارسا نباشد
[B][M1]گفتی که: ترا دوا صبوریست[M2]این درد بود، دوا نباشد
[B][M1]آن غم که تو ریختی درین دل[M2]جایی برسد، که جا نباشد
[B][M1]زیر قدمت ببوسم ایرا[M2]بالای تو بی‌بلا نباشد
[B][M1]زر میخواهی ز من، ترا خود[M2]یک بوسهٔ بی‌بها نباشد
[B][M1]زر پر مطلب، که اوحدی را[M2]در دست به جز دعا نباشد
[A]
[B][M1]اگر گوش بر دشمنانت نباشد[M2]لب من دمی بی‌دهانت نباشد
[B][M1]ترا حسن و مالست و خوبی، ولیکن[M2]چه سودست ازین‌ها؟ چو آنت نباشد
[B][M1]نشینی تو با هر کسی وز کسی من[M2]چو پرسم نشانی، نشانت نباشد
[B][M1]چه نخجیر کندر کمندت نیفتد؟[M2]چه ناچخ که اندر کمانت نباشد؟
[B][M1]نجویم طریقی، نپویم به راهی[M2]که آمد شد کاروانت نباشد
[B][M1]سری را، که پیوسته بر دوش دارم[M2]نخواهم که بر آستانت نباشد
[B][M1]لب خود بنه بر لب من، که سهلست[M2]اگر نام من بر زبانت نباشد
[B][M1]من از غصه صد پی دل خویشتن را[M2]بسوزم، که از بهر جانت نباشد
[B][M1]اگر اوحدی را ز وصل رخ خود[M2]بسودی رسانی، زیانت نباشد
[A]
[B][M1]هر که صید او شود با دیگری کارش نباشد[M2]وانکه داغ او گرفت از بندگی عارش نباشد
[B][M1]نیست عیبی اندرین گوهر،ولیکن من شکستش[M2]می‌کنم، تاهیچ کس جز من خریدارش نباشد
[B][M1]طالب مقصود را از در نشاید باز گشتن[M2]آستان را بوسه باید داد، اگر بارش نباشد
[B][M1]دوستان گویند: کز دردش به غایت می‌گدازی[M2]چون کند بیچاره رنجوری؟ که تیمارش نباشد
[B][M1]هر که عاشق باشد او را، می‌نپندارم، که در دل[M2]حرقتی، یا رقتی در چشم بیدارش نباشد
[B][M1]عشق و مستوری بهم دورند و راه پاکبازی[M2]آن کسی آسان رود کین شیشه در بارش نباشد
[B][M1]در خرابات امشبم رندی به مستی دید و گفتا:[M2]این چنین صوفی، عجب دارم، که زنارش نباشد
[B][M1]فکرتم هر لحظه میگوید که: جان در پایش افشان[M2]کار جان سهلست، می‌ترسم سزاوارش نباشد
[B][M1]گر مسلمانی، نگه کن در گرفتاران به رحمت[M2]کافرست آن کس که رحمی بر گرفتارش نباشد
[B][M1]راه عشق و سر درد و وصف مهر ماهرویان[M2]هر کسی گوید، ولی این نالهٔ زارش نباشد
[B][M1]اوحدی امیدوار تست و دارد چشم یاری[M2]گر تو یار او نباشی، هیچ کس یارش نباشد
[A]
[B][M1]باید که مال دنیا مسمار دل نباشد[M2]کین مارها که بینی، جز مار دل نباشد
[B][M1]بیمار جهل گردد روزی هزار نوبت[M2]از عقل اگر زمانی تیمار دل نباشد
[B][M1]وقتی که حرص و شهوت خواری کنند بر دل[M2]آه! ار عنایت او غم خوار دل نباشد
[B][M1]سودی ندارد از کس یاری نمودن دل[M2]نور هدایت او تا یار دل نباشد
[B][M1]نزد خداپرستان دانی که: چیست طاعت؟[M2]آن سیرتی که در وی آزار دل نباشد
[B][M1]یک بار اگر ببینی دل را، یقین بدانی[M2]کین آبگینه هرگز در بار دل نباشد
[B][M1]بر قول اوحدی کن گوش، ار نجات خواهی[M2]زیرا که قول او جز مسمار دل نباشد
[A]
[B][M1]چون قد تو در چمن نباشد[M2]چون روی تو یاسمن نباشد
[B][M1]اندر همه تنگهای شکر[M2]شیرین تر از آن دهن نباشد
[B][M1]ای باغ، مشو غلط ز رویش[M2]کین لاله در آن چمن نباشد
[B][M1]ای باد، مده به زلف او دل[M2]کان قاعده بی‌شکن نباشد
[B][M1]جانا، ستمی که می‌کنی تو[M2]گر فاش کنم، ز من نباشد
[B][M1]فردا سر گورم ار بکاوی[M2]جز داغ تو بر کفن نباشد
[B][M1]پیوند که با تو کرد جانم[M2]وقتی بینی، که تن نباشد
[B][M1]پیراهن وصل چون تو جانی[M2]بر قامت هر بدن نباشد
[B][M1]دوری مگزین، که اوحدی را[M2]جز خاک درت وطن نباشد
[A]
[B][M1]رنگین‌تر از رخ تو گل در چمن نباشد[M2]چون عارض تو ماهی در انجمن نباشد
[B][M1]پوشیده هر کسی را پیراهنیست، لیکن[M2]آب حیات کس را در پیرهن نباشد
[B][M1]فرهادوار بی‌تو جان می‌کنم، نگارا[M2]فرهاد نیست عیبی،گر کوهکن نباشد
[B][M1]چون وقت بوسه دادن گویی که: بی‌دهانم[M2]دشنام نیز دادن بر بی‌دهن نباشد
[B][M1]زر خواستی و جان هم، زر کمترست، لیکن[M2]در جان که می‌فرستم باری سخن نباشد
[B][M1]چون وصل جویم از تو، گویی: نبینی، آری[M2]دیدار خوب رویان بی لا و لن نباشد
[B][M1]چون استوار باشم در عهد و وعدهٔ تو؟[M2]کین بی‌خلاف نبود و آن بی‌شکن نباشد
[B][M1]امشب چو پیش دیده خون ریختی دلم را[M2]گر زانکه باز گوید فردا، ز من نباشد
[B][M1]جانا، کجا نشیند بی‌صحبت تو یک دم؟[M2]روزی که اوحدی را تشویش تن نباشد
[A]
[B][M1]سر عشق از خرد برون باشد[M2]عشق را پیشرو جنون باشد
[B][M1]چند گویی که: عشق بدبختیست؟[M2]پس تو پنداشتی که چون باشد؟
[B][M1]گر تو بر خوان عشق خواهی بود[M2]خورشت خاک و باده خون باشد
[B][M1]رقت چشم آرزومندان[M2]اثر حرقت درون باشد
[B][M1]به نصیحت قرار کی گیرد؟[M2]دل ، که از عشق بی‌سکون باشد
[B][M1]کی به شاخ غمش رسد دستی؟[M2]که نه در زیر این ستون باشد
[B][M1]اوحدی، گر تو صد زبان داری[M2]عاشق بی‌درم زبون باشد
[A]
[B][M1]بیدلان را چاره از روی دلارامی نباشد[M2]هر که عاشق گردد، او را در دل آرامی نباشد
[B][M1]پخته‌ای باید که: داند سوختن در عشق خوبان[M2]بر چنین آتش گذشتن کار هر خامی نباشد
[B][M1]از سر کوی تو راه باز گشتن نیست ما را[M2]وین کجا داند کسی کش پای در دامی نباشد؟
[B][M1]سر که من دارم به نام تست هم پیش تو روزی[M2]صرف خواهم کرد، تا بر گردنم وامی نباشد
[B][M1]زندگانی خوش کجا باشد؟ که از لعل تو ما را[M2]پرسشی هرگز نخواهد بود و پیغامی نباشد
[B][M1]تا چه منظوری؟ که چیزی در نظر هرگز نیاری[M2]تا چه معشوقی؟ که کس را از لبت کامی نباشد
[B][M1]عذر خاموشی چه دارم؟ هم بباید گفت چیزی[M2]گر نمی‌گویی دعایی، کم ز دشنامی نباشد
[B][M1]گر چه بر ما حکم داری، جور کمتر کن، که هرگز[M2]شاه را بر بندگان بهتر ز انعامی نباشد
[B][M1]اوحدی را بنده کردی نام، ازین ننگی ندارد[M2]بنده را گر راست می‌پرسی تو خود نامی نباشد
[A]
[B][M1]هر نقش که پیش آید گویم: مگر او باشد[M2]چون او برود، گویم: آن دگر او باشد
[B][M1]بی‌او نبود هرگز چیزی که شود زایل[M2]زیرا نشود زایل آن چیز اگر او باشد
[B][M1]از خصم نمی‌نالم وز تیغ نمی‌ترسم[M2]از تیغ کجا ترسد؟ آن کش سپر او باشد
[B][M1]روزی که به قتل من شمشیر کشد دشمن[M2]بر هم نزنم دیده گر در نظر او باشد
[B][M1]گر راست رود سالک، در هر قدمی او را[M2]هر چیز که پیش آید زان پیشتر او باشد
[B][M1]جز صدق مبر با خود در راه، که تا منزل[M2]هم بدرقه او گردد، هم راهبر او باشد
[B][M1]روزی که تو برگیری دست غلط از دیده[M2]این جمله که می‌بینی خود سر بسر او باشد
[B][M1]زو گر خبری خواهی، با راهروی بنشین[M2]تا چون خبرت گوید، عین خبر او باشد
[B][M1]چون اوحدی ار خواهی کردن سفر علوی[M2]آنجا نرسی، الا کت بال و پر او باشد
[A]
[B][M1]با عارض و زلفت قمر و قیر چه باشد؟[M2]پیش لب و رویت شکر و شیر چه باشد؟
[B][M1]در خواب سر زلف تو می‌بینم و این را[M2]جز رنج دل شیفته تعبیر چه باشد؟
[B][M1]گویند که: آشفته و زنجیر ولی ما[M2]آشفته چنانیم که زنجیر چه باشد؟
[B][M1]صوفی اگر آن روی نبیند بگذارش[M2]کان مرغ ندانست که: انجیر چه باشد؟
[B][M1]گفتی: دل خود را سپر تیر غمم کن[M2]شمشیر بیاور، سپر و تیر چه باشد؟
[B][M1]ما را غم هجران تو بد واقعه‌ای بود[M2]این واقعه را چاره و تدبیر چه باشد
[B][M1]گویی که: به تقصیر ز ما کام نیابی[M2]جان می‌دهم از عشق تو، تقصیر چه باشد؟
[B][M1]ای اوحدی، از خوان غم عشق دلت را[M2]غیر از جگر سوخته توفیر چه باشد؟
[B][M1]معشوقه به زر نرم شود، گر تو نداری[M2]خاموش نشین، این همه تقریر چه باشد؟
[A]
[B][M1]دوشت به خواب دیدم، تعبیر این چه باشد؟[M2]با من به خشم بودی، تاثیر این چه باشد
[B][M1]گفتم که: بوسه‌ای ده، انگشت را به طیره[M2]بر هر دو لب نهادی، تقریر این چه باشد؟
[B][M1]چون مشرف غم خود کردی دل مرا تو[M2]با من یکی نگویی: توفیر این چه باشد؟
[B][M1]گفتم: وصال، گفتی:« هذا فراق بینی»[M2]بس مشکل آیتست این، تفسیر این چه باشد؟
[B][M1]خطیست بر لب تو بس دلپذیر و بر من[M2]روشن نگشت، گویی: تحریر این چه باشد؟
[B][M1]گفتی: دل تو با من تقصیر کرد، جانا[M2]زین دل چه گرد خیزد؟ تقصیر این چه باشد؟
[B][M1]از دردت اوحدی را آرام نیست یک دم[M2]درمان او چه سازم؟ تدبیر این چه باشد؟
[A]
[B][M1]آن کس که دلیش بوده باشد[M2]و آن دل صنمی ربوده باشد
[B][M1]آن ساده چه داند این حکایت؟[M2]کو را ستمی نسوده باشد
[B][M1]دود دل ما کسی ببیند[M2]کش آینهٔ زدوده باشد
[B][M1]ای مدعی، از نکوهش ما[M2]بگذر تو، که ناستوده باشد
[B][M1]آن روز بیا و دیده دربند[M2]کو پرده ز رخ گشوده باشد
[B][M1]آن یار که در وفاش تا روز[M2]بیدارم و او غنوده باشد
[B][M1]گفتی: سرفتنه‌ایش بودست[M2]جز کشتن ما چه بوده باشد؟
[B][M1]قاصد، که ببرد نامهٔ من[M2]چون نامه بدو نموده باشد؟
[B][M1]دانم که: به وصف من رقیبش[M2]عیبی دو سه در ربوده باشد
[B][M1]گو: قصهٔ دوستان خود دوست[M2]از بدگویان شنوده باشد
[B][M1]تا گندم اوحدی رسیدن[M2]دشمن چو خورد دروده باشد
[A]
[B][M1]او همانا نابهٔ شبهای من نشنیده باشد[M2]ورنه هم بر گریهای زار من بخشیده باشد
[B][M1]نی، چه باک از نالهٔ من لاله‌رویی را؟ که صد پی[M2]همچو گل برگریهٔ شبگیر من خندیده باشد
[B][M1]ماه گردون از برای گرد خاک آستانش[M2]ای بسا شبها که گرد کوی او گردیده باشد
[B][M1]گفتمش: بر روی خاک‌آلود من نه پای، گفتا:[M2]چون نهم بر خاک پایی را که جایش دیده باشد؟
[B][M1]بارها پیچیده باشد بر سرم سودا و رفته[M2]پیش آن بدمهر و از من روی بر پیچیده باشد
[B][M1]او مرا خاطر برنجاند، من او را عذر خواهم[M2]همچنان گویم: مبادا خاطرش رنجیده باشد
[B][M1]اوحدی را ناپسندی گفت و هر کس کان حکایت[M2]کرده باشد گوش، می‌دانم که نپسندیده باشد
[A]
[B][M1]چون من سر تو دارم سامانم از که باشد؟[M2]دردم تو می‌فرستی، درمانم از که باشد؟
[B][M1]گفتی: برو ز پیشم، خود می‌روم، ولیکن[M2]زین غصه گر بمیرم تاوانم از که باشد؟
[B][M1]چون در فراق خویشم زار و ضعیف کردی[M2]گر بار غم کشیدن نتوانم، از که باشد؟
[B][M1]دردم همی فرستی هر ساعت از برخود[M2]باز آر به درد دوری درمانم، از که باشد؟
[B][M1]چون بوسه‌ای به زاری هرگز نمی‌دهی تو[M2]گر بعد ازین به زورت بستانم، از که باشد؟
[B][M1]دوشم به طنز گفتی: کز کیست این فغانت؟[M2]زخم تو می‌خورم من، افغانم از که باشد؟
[B][M1]جوری که می‌پسندی بر اوحدی نهانی[M2]گر در میان مردم برخوانم، از که باشد؟
[A]
[B][M1]بی‌روی تو جان در تن بیمار همی باشد[M2]دل شیفته می‌گردد، تن زار همی باشد
[B][M1]خو کرد دل ریشم با روی تو وین ساعت[M2]روزی که نمی‌بیند بیمار همی باشد
[B][M1]در کار سر زلفت یک لحظه که می‌پیچم[M2]دست و دل من سالی از کار همی باشد
[B][M1]اول بتو دادم دل آسان و ندانستم[M2]کین کار به آخر در، دشوار همی باشد
[B][M1]از عشق حذر کردن سودی نکند، زیرا[M2]کاری که بخواهد شد، ناچار همی باشد
[B][M1]اندک نشمارم من سودای تو گر اندک[M2]چندی چو فراهم شد بسیار همی باشد
[B][M1]چون اوحدی از دیده خوابم نبرد کلی[M2]گر فتنه چشم تو بیدار همی باشد
[A]
[B][M1]ز بلبل بوستان پر ناله و فریاد خواهد شد[M2]که صحرا سبز و گلها سرخ و دلها شاد خواهد شد
[B][M1]عروس گل ز اطراف چمن در جلوه می‌آید[M2]بیا، گو: بلبل مشتاق اگر داماد خواهد شد
[B][M1]ز بس کالحان داودی ز مرغان عزیمت خوان[M2]به گوش من رسید، امشب زبورم یاد خواهد شد
[B][M1]چنان می‌نالم از سودای آن گل‌چهره هر صبحی[M2]که از نالیدن من عندلیب استاد خواهد شد
[B][M1]ز عشق روی آن لیلی من ار مجنون شوم شاید[M2]که گر شیرین ببیند روی او فرهاد خواهد شد
[B][M1]نه تنها آبرویم برد و در جانم فگند آتش[M2]که خاکم کرد و خاکم نیز هم بر باد خواهد شد
[B][M1]گرفتم کاوحدی آزاد گشت از هر که در عالم[M2]ز بند او نمی‌دانم که چون آزاد خواهد شد؟
[A]
[B][M1]موسم گل دو سه روزست ،به سر خواهد شد[M2]می درآید، که گل زرد به در خواهد شد
[B][M1]چون فلک روی زمین از سمن و سوسن و گل[M2]همه پر زهره و برجیس و قمر خواهد شد
[B][M1]غنچه چون با لب خشک آمده بود از اول[M2]غالب آنست که با دیدهٔ‌تر خواهد شد
[B][M1]غصه چون دست برآرد تو به می دست گرای[M2]که چو سرمست شوی غصه به سر خواهد شد
[B][M1]دیگر از بهر جهان حال دگر گونه مکن[M2]که جهان دیگر و این حال دگر خواهد شد
[B][M1]مدعی، تا دل ما عشق نورزد پس ازین[M2]گو: مده پند که این رنج بتر خواهد شد
[B][M1]تیر عشق از چپ و از راست روانست هنوز[M2]گو: بنه تن به هلاک، آنکه سپر خواهد شد
[B][M1]اوحدی، نام طلب کن تو، که این قالب و قلب[M2]وقت آنست که بی‌عین و اثر خواهد شد
[B][M1]رندی و عاشقی، از خلق چه پوشانی حال؟[M2]که جهان را هم ازین حال خبر خواهد شد
[A]
[B][M1]حسن بدکان نشست، عشق پدیدار شد[M2]حسن فروشنده گشت، عشق خریدار شد
[B][M1]خلوت دل چون ز دوست پر شد و پر کرد پوست[M2]واقعه انبوه گشت داعیه بسیار شد
[B][M1]آمد و شد در گرفت از چپ و از راست دوست[M2]دل به تماشای او بر در و دیوار شد
[B][M1]پرده ز رخ دور کرد، شهر پر از نور کرد[M2]دیدن او سهل گشت، دادن جان خوار شد
[B][M1]در دو جهان ذره‌ای بی‌هوس او نماند[M2]از همه ذرات کون او چو خریدار شد
[B][M1]حسن که شایسته بود بر زد و بر تخت رفت[M2]عشق که دیوانه بود سر زد و بردار شد
[B][M1]بر تن من بار بست حسن چو نیرو گرفت[M2]بر دل من زور کرد عشق چو در کار شد
[B][M1]صورت لیلی‌رخی صبح چو در دادمی[M2]فتنه در آمد ز خواب، عربده بیدار شد
[B][M1]دل در غارت گرفت، ترک عمارت گرفت[M2]تا چه خرابی کند؟ عشق چو معمار شد
[B][M1]هر چه به جز یاد او قیمت و قدری نیافت[M2]هر چه به جز عشق او پست و نگونسار شد
[B][M1]از دل من عشق جست نقش دویی چون بشست[M2]شب همه معراج گشت، رخ همه دیدار شد
[B][M1]من چو ز من گم شدم، غرق ترحم شدم[M2]دوست مرا دوست داشت، یار مرا یار شد
[B][M1]گر چه جزین چند بار فتنهٔ او دیده‌ام[M2]بندهٔ این بار من، کین همه انبار شد
[B][M1]اوحدی از دست عشق تا قدحی نوش کرد[M2]رخ به خرابات کرد، رخت به خمار شد
[A]
[B][M1]گل ز روی او شرمسار شد[M2]دل چو موی او بی‌قرار شد
[B][M1]ماه بر زمینش نهاده رخ[M2]چون بر اسب خوبی سوار شد
[B][M1]وانکه دید روی نگار من[M2]ز اشک دیده رویش نگار شد
[B][M1]سر به خاک پایش در افکنم[M2]چون که دست عقلم ز کار شد
[B][M1]می که نوشیدم، آتشی بر زد[M2]غم که پوشیدم، آشکار شد
[B][M1]همرهان من، گو: سفر کنید[M2]کاوحدی به دامی شکار شد
[A]
[B][M1]خواهم شبی بر آن دهن تنگ میر شد[M2]کامشب مرا تعلق او در ضمیر شد
[B][M1]این باد زلف اوست که باد بنفشه برد[M2]وین خاک کوی او که نسیمش عبیر شد
[B][M1]از هجر آن پری که خمیرم ز خاک اوست[M2]خاک جهان ز خون دو چشمم خمیر شد
[B][M1]مهر خود از دلم، دگران گو: برون برید[M2]کم در درون محبت او جایگیر شد
[B][M1]در جان دوست هیچ اثر خود نمی‌کند[M2]آن نالها که از دل من بر اثیر شد
[B][M1]ای مدعی، دگر به خلاصش نظر مدار[M2]مرغی، که صید آن صنم بی‌نظیر شد
[B][M1]گر زخم تیر غمزهٔ خوبان ندیده‌ای[M2]از اوحدی شنو، که درین درد پیر شد
[A]
[B][M1]دل اسیر حلقهٔ آن زلف چون زنحیر شد[M2]تن ز استیلای هجر آن پریرخ پیر شد
[B][M1]چون کمان بشکست پشت عالیم را در فراق[M2]نوک مژگانش ز بهر کشتن من تیر شد
[B][M1]نیست جز سودای زلف همچو قیرش در سرم[M2]از برای آن تنم چون موی و دل چون قیر شد
[B][M1]دوش می‌گفتم: برون آیم، بگیرم دامنش[M2]آب چشم من روانی رفت و دامن گیر شد
[B][M1]یک شب از شبهای هجران زلف او دیدم به خواب[M2]بعد از آن عمر درازم در سر تعبیر شد
[B][M1]چون غلامان جان من بر لب ز تلخی می‌رسید[M2]دشمن من بر لب شیرین او چون میر شد
[B][M1]همچو زر شد کار بسیاران ز لعل او ولی[M2]اوحدی را ناله از سودای او چون زیر شد
[A]
[B][M1]کمان مهر ترا چرخ چنبری نکشد[M2]فروغ روی ترا جرم مشتری نکشد
[B][M1]چنین که چشم تو آهنگ دین من دارد[M2]حدیث من چه کند؟ گر به کافری نکشد
[B][M1]به گرد کوی تو دیوانه‌وار کی گردم[M2]گرم کمند دو زلف تو، ای پری، نکشد
[B][M1]بدان صفت که کمر در میان کشید ترا[M2]میان ما عجبست ار به داوری نکشد!
[B][M1]گرم چو عود نخواهی نشاند بر آتش[M2]به باد گوی که: آن زلف عنبری نکشد
[B][M1]دلم به جان غم عشق تو میکشد، تا هست[M2]ولی تنم ز ضعیفی و لاغری نکشد
[B][M1]به وصف روی منیر تو اوحدی پس ازین[M2]سفینها بنویسد، که انوری نکشد
[A]
[B][M1]یار ز پیمان ما گر چه سری می‌کشد[M2]بار غمش را دلم بی‌جگری می‌کشد
[B][M1]آن بر و آن دوش را هم به کنار آورم[M2]گر چه به ناز از برم دوش و بری می‌کشد
[B][M1]گر چه دلیلیم نیست در شب تاریک هجر[M2]می‌روم این راه، کو هم به دری می‌کشد
[B][M1]سینه سپر کرده خلق تیر غمش را و او[M2]دم بدم آن تیر هم بر سپری می‌کشد
[B][M1]گرچه نداریم هیچ دل به سر کوی او[M2]از لب و از چشم مات خشک و تری می‌کشد
[B][M1]تن چو خیالی شدست، زانکه به روزی چنین[M2]دل به خیال رخش دردسری می‌کشد
[B][M1]بر دلم اندیشهاست ساکن و سنگین چو کوه[M2]کو به میانی چو موی چون کمری می‌کشد
[B][M1]از خبر وصل او تا دل ما خوش کند[M2]باد ز هر گوشه‌ای هم خبری می‌کشد
[B][M1]جز غمش، ای اوحدی، بر دل و برجان منه[M2]محنت گیتی بهل، تا دگری می‌کشد
[A]
[B][M1]دی رفتم اندر کوی او سرمست، ناگه جنگ شد[M2]امروز زانم تنگدل کان جای بر وی تنگ شد
[B][M1]گوید به مستی: سوی من، منگر، مرو در کوی من[M2]باز آن بت دلجوی من، بنگر: چه شوخ و شنگ شد؟
[B][M1]هر دم چو ازینگی دگر خواهد دل ما سوختن[M2]منشان بر آتش خویش را، ایدل، که کار ازینگ شد
[B][M1]پندی که نیکو خواه من، می‌داد بد پنداشتم[M2]تا لاجرم در عشق او نامی که دیدی ننگ شد
[B][M1]رفت آن نگار خانگی در پردهٔ بیگانگی[M2]ای ناله، بر خرچنگ شو، کان ماه در خرچنگ شد
[B][M1]از بس که کردم سرزنش دل را به یاد آوردنش[M2]بیچاره از سرکوب پر حیران و گیج و دنگ شد
[B][M1]جام دلم بر سنگ زد، چون بر دو زلفش چنگ زد[M2]چشمم به خونش رنگ زد، چون روی من بی‌رنگ شد
[B][M1]دارم خیال او به شب، زان بادهٔ رنگین لب[M2]جانم چو زنگی در طرب، زان بادهٔ چون زنگ شد
[B][M1]ای اوحدی، عیبش مکن، گر دل پریشانی کند[M2]کی بی‌پریشانی بود، دل، کو به زلف آونگ شد؟
[A]
[B][M1]چه عشقست این که در دل شد؟[M2]کزو پایم درین گل شد
[B][M1]به بند او در افتادم[M2]کشیدم بند و مشکل شد
[B][M1]چه شربت بود عشق او؟[M2]که جان را زهر قاتل شد
[B][M1]قیامت بیند آن دستی[M2]کز آن قامت حمایل شد
[B][M1]چو با آیینهٔ خاطر[M2]جمال او مقابل شد
[B][M1]هر آن نقشی که بر دل بد[M2]نهفته گشت و باطل شد
[B][M1]ازو من سایه‌ای بودم[M2]به نور آن سایه زایل شد
[B][M1]مریدی را مرادی بد[M2]ازان دلدار حاصل شد
[B][M1]ریاضت اوحدی می‌برد[M2]که این درویش واصل شد
[A]
[B][M1]جهان از باد نوروزی جوان شد[M2]زمین در سایهٔ سنبل نهان شد
[B][M1]قیامت می‌کند بلبل سحرگاه[M2]مگر گل فتنهٔ آخر زمان شد؟
[B][M1]ز رنگ سبزه و شکل ریاحین[M2]زمین گویی به صورت آسمان شد
[B][M1]صبا در طرهٔ شمشاد پیچید[M2]بنفشه خاک پای ارغوان شد
[B][M1]بهار آمد، بیا و توبه بشکن[M2]که در وقتی دگر صوفی توان شد
[B][M1]ز رنگ و بوی گل اطراف بستان[M2]تو پنداری بهشت جاودان شد
[B][M1]ولیکن اوحدی را برگ گل نیست[M2]که او آشفتهٔ روی فلان شد
[A]
[B][M1]عشق را پا و سر پدید نشد[M2]زین بیابان خبر پدید نشد
[B][M1]جز دل دردمند مسکینان[M2]ناوکت را سپر پدید نشد
[B][M1]همه چیز از تو بود و در همه چیز[M2]جز تو چیزی دگر پدید نشد
[B][M1]خبری شد عیان من از فکر[M2]وز عنایت خبر پدید نشد
[B][M1]هر که پیش تو جان نکرد ایثار[M2]از وجودش اثر پدید نشد
[B][M1]تا تو منظور بیدلان نشدی[M2]هیچ صاحب نظر پدید نشد
[B][M1]اوحدی، چاره‌ای بکن خود را[M2]کز تو بیچاره‌تر پدید نشد
[A]
[B][M1]هرگز از عشقی مرا پایی چنین در گل نشد[M2]هیچ سال این دردم اندر جان وغم در دل نشد
[B][M1]نیست سنگی کان ز آه آتشین من نسوخت[M2]نیست خاکی کان ز آب دیدهٔ من گل نشد
[B][M1]هیچ سعیی در جهان چون سعی من ضایع نگشت[M2]هیچ رنجی در وفا چون رنج من باطل نشد
[B][M1]بر تن شوریده باری این چنین سنگین نبود[M2]بر دل آشفته کاری این چنین مشکل نشد
[B][M1]ضربتی چون ضربت سودای او دستی نزد[M2]شربتی چون شربت هجران او قاتل نشد
[B][M1]اوحدی، دل در وفا و عهد این خوبان مبند[M2]کز غم خوبان به جز بی‌حاصلی حاصل نشد
[B][M1]گر ندیدی صورت لیلی، که مجنون را بکشت[M2]قصهٔ مجنون نگه کن: کو دگر عاقل نشد
[A]
[B][M1]هیچ روز آن رخ به فرمانم نشد[M2]درد دل برداد و درمانم نشد
[B][M1]دوش راز عشق او بر مرد و زن[M2]قصد آن کردم که برخوانم، نشد
[B][M1]صبر از آن دلدار و دوری زان نگار[M2]گر چه می‌گفتم که: بتوانم، نشد
[B][M1]از شکایت‌ها که هست این بنده را[M2]یک سخن در گوش سلطانم نشد
[B][M1]نیست یک شب، کز غم آن ماهرخ[M2]ناله و زاری به کیوانم نشد
[B][M1]کی فراموشم شود یادش ز دل؟[M2]نقش او چون هرگز از جانم نشد
[B][M1]خود نه او پیشم نمی‌آید به روز[M2]شب خیالش نیز مهمانم نشد
[B][M1]بارها گفتم که: گر دستم دهد[M2]داد ازان دلدار بستانم، نشد
[B][M1]اوحدی گفت: آن پری در عشق ما[M2]نرم شد خیلی، ولی دانم نشد
[A]
[B][M1]کسی که چشمهٔ چشمش چنین ز گریه بجوشد[M2]چگونه راز دل خود ز چشم خلق بپوشد؟
[B][M1]دلی که این همه آتش درو زنند بنالد[M2]تنی که این همه گرمی درو کنند بخوشد
[B][M1]حدیث ماه رخش آن چنان که هست نگویم[M2]مرا مجال نماند، ز مشتری، که بجوشد
[B][M1]به کوشش از متصور شود وصال رخ تو[M2]به دوستی، که پشیمان شود کسی که نکوشد
[B][M1]ستمگرا، ز غمت گر دلم خروش برآرد[M2]عجب مدار، که سنگ از چنین غمی بخروشد
[B][M1]ترا به دل ز که جویم؟ گرت به ترک بگویم[M2]بدان درم چه ستاند؟ کسی که جان بفروشد
[B][M1]مرا نصیحت بسیار می‌کنند، ولیکن[M2]چه سود پند رفیقان؟ چو اوحدی ننیوشد
[A]
[B][M1]تا دل مجروح من عاشق زار تو شد[M2]هیچ ندیدیم و عمر در سر کار تو شد
[B][M1]لعل تو روزی مرا وعدهٔ وصلی بداد[M2]فکرم ازان روز باز روز شمار تو شد
[B][M1]زنده بود عاشقی، کز هوس روی تو[M2]بر سر کوی تو مرد، خاک دیار تو شد
[B][M1]صبح چو حسن تو کرد روی به باغ آفتاب[M2]مشغله از ره براند، مشعله‌دار تو شد
[B][M1]از سر خاک درت دوش غباری بخاست[M2]باد بهشت آن بدید، خاک غبار تو شد
[B][M1]طعنه زند سرمه را، چشم چو خاک تو دید[M2]شکر کند زخم را، دل که شکار تو شد
[B][M1]زمرهٔ عشاق را در شب دیدار قرب[M2]هر دل و جانی که بود، جمله نثار توشد
[B][M1]شاکرم از دل، که او گشت شکارت، بلی[M2]شکر کند زخم را، دل که شکار تو شد
[B][M1]از همه گنجی سعید وز همه رنجی بعید[M2]گر تو ندانی که کیست؟ اوست که یار تو شد
[B][M1]زندهٔ جاوید ماند، سکهٔ اقبال یافت[M2]سر که فدای تو گشت، زر که نثار تو شد
[B][M1]سر ز خط اوحدی بر نگرفت آفتاب[M2]تا قلم فکر او وصف نگار تو شد
[A]
[B][M1]نه آخر دل من خراب از تو شد؟[M2]نه آخر دو چشمم پرآب از تو شد؟
[B][M1]نه آخر تن ناز پرورد من[M2]گرفتار چندین عذاب از تو شد؟
[B][M1]مکن خواب و چشم مرا غم بخور[M2]کزین گونه بی‌خورد و خواب از تو شد
[B][M1]ز لب آب وصلی بدین سینه ریز[M2]که برآتش غم کباب از تو شد
[B][M1]چو چنگم به گفتار خوش می‌نواز[M2]که فریاد من چون رباب از تو شد
[B][M1]به یاقوت خود حال اشکم بپرس[M2]که بر چهره چون لعل ناب از تو شد
[B][M1]متاب از بر اوحدی روی خویش[M2]که بیچاره در تنگ و تاب از تو شد
[A]
[B][M1]گر به کام دل رسید از یار خود یاری چه شد؟[M2]ور به وصلش شادمان گردید غم‌خواری چه شد؟
[B][M1]عاشقی گر کامیاب آمد ز معشوقی چه گشت؟[M2]بیدلی گر بوسه‌ای بستد ز دلداری چه شد؟
[B][M1]خار غم چون در دل من می‌خلید از دیر باز[M2]این زمانم گر برون آمد گل از خاری چه شد؟
[B][M1]عمر خود در کار او کردم به امید دمی[M2]گر پس از عمری میسر شد مرا کاری چه شد؟
[B][M1]ای رقیب، از عشق او تا کی شوی مانع مرا؟[M2]بار او من می‌برم بر دل، ترا باری چه شد؟
[B][M1]تشنه‌ام، گر خوردم اندر منزلی آبی چه بود؟[M2]کافرم، گر بستم اندر عشق زناری چه شد؟
[B][M1]اوحدی گر ماجرای عشق گوید عیب نیست[M2]بلبلی گر ناله کرد از طرف گلزاری چه شد؟
[A]
[B][M1]به من از دولت وصل تو مقرر می‌شد[M2]کارم از لعل گهربار تو چون زر می‌شد
[B][M1]دوش گفتم: بتوان دید به خوابت، لیکن[M2]با فراق تو کرا خواب میسر می‌شد؟
[B][M1]بارها شمع بکشتم که نشینم تاریک[M2]خانه دیگر ز خیال تو منور می‌شد
[B][M1]عقل دل را ز تمنای تو سعیی می‌کرد[M2]عشق می‌آمد و او نیز مسخر می‌شد
[B][M1]گر چه بسیار بگفتیم نیامد در گوش[M2]خوشتر از نام تو، با آنکه مکرر می‌شد
[B][M1]شرح هجران تو گفتم: بنویسم، لیکن[M2]ننوشتم ، که همه عمر در آن سر می‌شد
[B][M1]اوحدی را غزل امروز روانست، که شب[M2]صفت خط تو می‌کرد و سخن تر می‌شد
[A]
[B][M1]هزار قطرهٔ خونم ز چشم تر بچکد[M2]ز شرم چون عرق از روی آن پسر بچکد
[B][M1]سرشک چیست؟ که در پای او شدن حیفست[M2]سواد مردمک دیده کز بصر بچکد
[B][M1]خیال اوست درین آب چشم و می‌ترسم[M2]که وقت گریه مبادا به یک دگر بچکد!
[B][M1]مرا که سینه کبابست و دل بر آتش او[M2]عجب نباشد اگر خونم از جگر بچکد
[B][M1]یقین که خانهٔ چشمم شود خراب شبی[M2]اگر بدین صفت از شام تا سحر بچکد
[B][M1]حلال می‌کنم، ار خون می بریزد خصم[M2]به شرط آنکه بر آن آستان و در بچکد
[B][M1]به صورت آب حیاتی، که مرده زنده کند[M2]ز گوشهٔ لب شیرین او مگر بچکد
[B][M1]گر از لبش بچشی شربتی، نگه نکنی[M2]به شربت عرق بید کز شکر بچکد
[B][M1]به بوی آنکه گلی چون رخش به دست آرد[M2]چه خون که از دل گرم گلاب گر بچکد؟
[B][M1]برابر رخش ار شمع را برافروزد[M2]ز شرم عارضش از پای تا به سر بچکد
[B][M1]قباش بر تن نازک چو بید می‌لرزد[M2]ز بیم لعل لب آن پری گهر بچکد
[B][M1]حدیث خوبی این دلبران آتش‌روی[M2]مرا رواست، که آتش ز شعر تر بچکد
[A]
[B][M1]عرق چو از رخت، ای سرو دلستان، بچکد[M2]ز خاک لاله برآید، ز لاله جان بچکد
[B][M1]هزار سال پس از مرگ زنده شاید بود[M2]به بوی آب حیاتی کزان دهان بچکد
[B][M1]ازان حدیث لبت بر زبان نمی‌رانم[M2]که نازکست، مبادا که از زبان بچکد
[B][M1]ز شرم روی تو در باغ وقت گل چیدن[M2]گل آب گردد و از دست باغبان بچکد
[B][M1]به حسرت رخ چون آفتابت اندر صبح[M2]ستاره گردد و از چشم آسمان بچکد
[B][M1]مرا تنیست که گویی، همین نفس برود[M2]ترا رخیست که پنداری: این زمان بچکد
[B][M1]معلقست دل من به طاعت تو چنان[M2]که گر به خونش اشارت کنی روان بچکد
[B][M1]به دست خویش بیند ای بام چشم مرا[M2]که او خراب شود گر بدین نشان بچکد
[B][M1]چه سود چاه زنخدان سرنگون که تراست؟[M2]چو قطره‌ای نگذاری که رایگان بچکد
[B][M1]زمان زمان به زلال لب تو تشنه ترم[M2]اگر چه شعر بگویم، که آب از آن بچکد
[B][M1]نگاه داشته‌ام خون اوحدی، تا تو[M2]رها کنی که: بر آن خاک آستان بچکد
[A]
[B][M1]زین بیش نباید خفت، ای یار که دزد آمد[M2]رخت خود ازین منزل بردار، که دزد آمد
[B][M1]دزدست و شب تیره، چشم همگان خیره[M2]گفتیم: مشوطیره، زنهار، که دزد آمد
[B][M1]این دزد عسس جامه، در گرمی هنگامه[M2]می‌دزدد و می‌گوید: هشدار، که دزد آمد
[B][M1]دزدان جهان گشته، در خرقه نهان گشته[M2]تا نیک بنشناسد عیار، که دزد آمد
[B][M1]این طرفه که: دزد آمد، در خرقه به مزد آمد[M2]مزدی بده، از گفتم: بیدار، که دزد آمد
[B][M1]ای اوحدی، ار با تو نقدیست، به خلوت بر[M2]پس بر درخلوت زن مسمار، که دزد آمد
[A]
[B][M1]بید بشکفت و گل به بار آمد[M2]لاله بر طرف جویبار آمد
[B][M1]گربهٔ بید بر دریچهٔ شاخ[M2]پنجه بگشود و در شکار آمد
[B][M1]علم خسرو چمن بزدند[M2]یزک لشکر بهار آمد
[B][M1]زان طرف لالهای سرخ برست[M2]زین طرف نالهای زار آمد
[B][M1]سرو آزاد بر یمین افتاد[M2]نرگس مست بر یسار آمد
[B][M1]رفت قمری چو بلبل آمد و گل[M2]که یکی گر بشد هزار آمد
[B][M1]از چمن نکهت صبا بدمید[M2]ز صبا بوی زلف یار آمد
[B][M1]بید بنشست و جام باده نهاد[M2]باد برجست و در نثار آمد
[B][M1]گل رعنا به خانه باز رسید[M2]بلبل مست با قرار آمد
[B][M1]ز سخن ها که هر کسی گفتند[M2]غزل اوحدی بکار آمد
[A]
[B][M1]سرم در عهد ترسایی شبی مهمان عشق آمد[M2]دلم با راهب دیرش جرس جنبان عشق آمد
[B][M1]بز ناری میان بستم که هرگز باز نگشایم[M2]که دست من درین میثاق در پیمان عشق آمد
[B][M1]دلم شهری به سامان بود و در وی عقل را شاهی[M2]چو شاه عقل بیرون شد درو سلطان عشق آمد
[B][M1]ازان گاهی که کرد آن مه نگاهی در وجود من[M2]تن من سر به سر دل شد، دل من جان عشق آمد
[B][M1]اگر زندان عشقش را بدیدی با گنه‌کاران[M2]من از اول گنه‌کارم، که در زندان عشق آمد
[B][M1]نبوت می‌کنم دعوی به عشق او، که در خلوت[M2]ز دست جبرئیل غم به من قرآن عشق آمد
[B][M1]مرا هر کس که می‌بیند خود و این بارهای غم[M2]به خلق شهر می‌گوید که: بازرگان عشق آمد
[B][M1]مکن عیب من، ای صوفی، به مهر او، که از با بال[M2]ترا فرمان قرایی، مرا فرمان عشق آمد
[B][M1]ز بیراهی که من هستم به راهم هر که پیش آید[M2]ز راهم سر بگرداند، که سرگردان عشق آمد
[B][M1]از آنم شیر مست غم که از طفلی به مهداندر[M2]به من دادند سر شیری که در پستان عشق آمد
[B][M1]مرا پرسی که: درعشق و طریق او چه گویی تو؟[M2]چو پرسیدی من آن گویم که در چوگان عشق آمد
[B][M1]اگر بر دامن دوران غباری یابی از معنی[M2]غبار اوحدی باشد که در میدان عشق آمد
[A]
[B][M1]هزار نامه نوشتم، یکی جواب نیامد[M2]به سوی ما خبر او به هیچ باب نیامد
[B][M1]دلم کباب شد از هجر آن دهان چو شکر[M2]ز شکرش چه نمکها که بر کباب نیامد؟
[B][M1]بیار من که رساند؟ که: بی‌جمال تو، یارا[M2]نظر به زهره و رغبت به آفتاب نیامد
[B][M1]شبی چو باد به ما بر گذار کردی و زان شب[M2]دو ماه رفت که در چشم ما جز آب نیامد
[B][M1]محبت تو، نگارا، چه گنج بود؟ ندانم[M2]که جای او بجزین سینهٔ خراب نیامد
[B][M1]خیال روی تو گفتم: شبی به خواب ببینم[M2]گذشت صد شب و در دیده هیچ خواب نیامد
[B][M1]هزار فکر بکرد اوحدی شکار لبت را[M2]ولی چه سود؟ که آن فکرها صواب نیامد
[A]
[B][M1]عمری که نه با تست کسش عمر نخواند[M2]آنرا که تو در دام کشی کس نرهاند
[B][M1]گر بر تن مجنون تو صد سلسله باشد[M2]چون رخ بنمایی همه در هم گسلاند
[B][M1]زین دل مطلب صبر، که از روی تو دوری[M2]مشکل بتوان کردن و او خود نتواند
[B][M1]از طالع خود بر سرگنجی بنشینم[M2]روزی اگرم با تو به کنجی بنشاند
[B][M1]دادم دل خود را بدو چشم تو ولیکن[M2]کس نیست که از چشم تو دادم بستاند
[B][M1]از گردش ایام توقع نه چنین بود[M2]کم زهر فراق تو چنین زود چشاند
[B][M1]دل بود که از واقعهٔ‌من خبری داشت[M2]و آن به که خود این واقعه دل نیز نداند
[B][M1]از غم نتوانم که نویسم سخن خود[M2]ور نیز نویسم سخن خود، که رساند؟
[B][M1]پندار که: صد نامه و قاصد بفرستم[M2]در شهر شما قصهٔ درویش که خواند؟
[B][M1]دل در لب شیرین تو بست اوحدی، ای جان[M2]مگذار که ایام به تلخی گذراند
[A]
[B][M1]هر که او عاشق آن روی بود صبر نداند[M2]عاشق خویشتنست آنکه ازو صبر تواند
[B][M1]گر ببینند رخ و قد ترا بید گل، ای بت[M2]گل خجالت برد و بید عرقها بچکاند
[B][M1]بیم آنست که: یاد لب شیرین تو روزی[M2]همچو فرهاد به صحرا و به کوهم بدواند
[B][M1]شربت وصل تو هرکس بچشیدند ولیکن[M2]سر آن نیست که یک قطره بما نیز چشاند
[B][M1]بر رخم عشق تو نقشیست به خونابه نوشته[M2]وین چنین نقش که داند؟ که چو آبش بنخواند
[B][M1]گر کسی باز کند پیرهن از شخص ضعیفم[M2]در میان من و موی تو تفاوت بنداند
[B][M1]از سر طرهٔ شبرنگ تو، روزی که بمیرم[M2]گر نسیمی بدمد، از گل من گل بدماند
[B][M1]چشم من در غم دیدار تو از گریه چنان شد[M2]که گرش نیم شبی راه دهم سیل براند
[B][M1]نامهٔ درد دل و قصهٔ اندوه فراقم[M2]خود گرفتم که نویسم،که به عرض تو رساند؟
[B][M1]می‌روی خرم و همراه تو دلهاست ولیکن[M2]گر بدین شیوه دوانی تو، بسی دل که نماند
[B][M1]اوحدی را تو ز بند خود اگر باز رهانی[M2]نه همانا که: سر خود ز کمندت برهاند
[A]
[B][M1]صبا، رمزی بگو از من به دلداری که خود داند[M2]و گر گوید: کدامست این؟ بگو: یاری که خود داند
[B][M1]مگو: از فرقتت چونست شیدایی که خود بیند؟[M2]مگو: از حسرتت چون شد گرفتاری که خود داند
[B][M1]اگر چشمش ترا گوید: ز عشق کیست درد او؟[M2]بگو: رنجور بود از بهر بیماری که خود داند
[B][M1]حدیثی گر دراندازد که: بی‌من چون همی سازد؟[M2]بگو: بی‌دوست چون سازد؟ طلب‌کاری که خود داند
[B][M1]ز رویش گر خطاب آید که: هستش میل من یا نه؟[M2]تو پیش زلف غمازش بگو :آری ،که خود داند
[B][M1]دهانش گر نهان گوید که:من با او چه کردم؟ گو[M2]بزیر لب: بیازردیش یک باری که خود داند
[B][M1]و گر پرسد لبم: یاری چه بااو کرد؟ در گوشش[M2]بگو: تقصیر کرد او نیز در کاری که خود داند
[B][M1]وگر گوید: جفا کارم، که من زو به بسی دارم[M2]بگو: چون اوحدی داری وفاداری، که خود داند
[A]
[B][M1]سر نگردانم ازو، گر به سرم گرداند[M2]بنهم گردن، اگر خاک درم گرداند
[B][M1]نه چنان بستهٔ مهرم که بپیچانم رخ[M2]وقت شمشیر زدن گر سپرم گرداند
[B][M1]روی بنمود و چو مشتاق شدم، بار دگر[M2]باز پوشید، که مشتاق ترم گرداند
[B][M1]گاه آنست که: یاد لب شیرینش باز[M2]همچو فرهاد به کوه و کمرم گرداند
[B][M1]ای نسیم سحر، از خود به فغانم، برسان[M2]خبر او، که ز خود بی‌خبرم گرداند
[B][M1]پیش ازینم خبر از پا و سر خود می‌بود[M2]وقت آنست که بی‌پا و سرم گرداند
[B][M1]اوحدی در غمش ار ناله چنین خواهد کرد[M2]زود باشد که به گیتی سمرم گرداند
[A]
[B][M1]رخ تو به جز جور و خواری نداند[M2]دل من به جز بردباری نداند
[B][M1]ز بی یارمندی بنالند مردم[M2]من از یارمندی، که یاری نداند
[B][M1]ز روزم چه پرسی؟ که چشم ترمن[M2]بجز رنگ شبهای تاری نداند
[B][M1]من از داغ هجر تو هردم به نوعی[M2]بگریم، که ابر بهاری نداند
[B][M1]چنان نقش رویت گرفتست چشمم[M2]که نقش منش پیش داری نداند
[B][M1]ز پیش دلم شادمانی چه جویی؟[M2]که غم دید و جز سوگواری نداند
[B][M1]دلم دانشی کز جهان کرد حاصل[M2]گران نیز یادش نیاری نداند
[B][M1]ز عشق تو زارند خلقی ولیکن[M2]کس این شیوه فریاد و زاری نداند
[B][M1]روانم ز جور لبت چون نسوزد؟[M2]که با اوحدی سازگاری نداند
[A]
[B][M1]کیست کز آن بت بمن خبر برساند؟[M2]گر نبود نامه‌ای، زبر برساند
[B][M1]گرم روی کو؟ که پیش این نفس سرد[M2]خشک سلامی به چشم تر برساند
[B][M1]بوسه دهم آستین آنکه سر من[M2]باز بر آن آستان در برساند
[B][M1]باد تواند درو رسید، سلامش[M2]من برسانم به باد، اگر برساند
[B][M1]زان سر زلف، ار چه نشنود سخن من[M2]هر چه شنیدست سر به سر برساند
[B][M1]حال بنا گوش او به شرح بگوید[M2]چونکه به گوشم رسد، دگر برساند
[B][M1]بر در شیرین، چو دید حالت فرهاد[M2]قصهٔ افتادن از کمر برساند
[B][M1]کیست که مشتاق را دو دست بگیرد؟[M2]وز پی هجران به یک دگر برساند
[B][M1]دل به صبا دادم و نبرد سلامی[M2]جان بدهم، تا که بی‌جگر برساند
[B][M1]از لبش آن بوی دل شکر چو رسانید[M2]از دهنش نیز گل شکر برساند
[B][M1]باد صبا را هزار بار چو گفتم:[M2]یک سخن اوحدی مگر برساند
[A]
[B][M1]هر که در حلقهٔ زلف تو گرفتار بماند[M2]همچو من سوخته و خسته دل و زار بماند
[B][M1]دل من، کو گرو مهر ببرد از همه کس[M2]از دغا باختن چشم تو عیار بماند
[B][M1]عمر من در سرکار تو رود، می‌دانم[M2]خود پدیدست که: از عمر چه مقدار بماند؟
[B][M1]اگر از پای در آییم به سر باید رفت[M2]ننشینیم که دست طلب از کار بماند
[B][M1]خرقه پوشیده که زنار بیندازد گبر[M2]من به می خرقه گرو کردم و زنار بماند
[B][M1]هیچ شک نیست که: بسیار بماند سخنم[M2]سخن سوختگان بود که بسیار بماند
[B][M1]اوحدی، خون دلت گر بخورد دوست مرنج[M2]تا نگویند که: از یار دل یار بماند
[A]
[B][M1]از در ما چو در آمد، اثر ما بنماند[M2]این دل و دین و تن و جان و سر و پا بنماند
[B][M1]چشم آن فتنهٔ پیدا به دلم پوشیده[M2]نظری کرد، که پوشیده و پیدا بنماند
[B][M1]سخن عشق، که عقلم به معما می‌خواند[M2]بر دلم کشف چنان شد که معما بنماند
[B][M1]حیلت ما همه حالت شد و حیلتها سوخت[M2]حالت ما همه معنی شد و اسما بنماند
[B][M1]تا دو می‌دید دلم در کف یغما بودم[M2]چون برستم ز دویی زحمت یغما بنماند
[B][M1]دل من دردی آن درد به دریا نوشید[M2]به طریقی که نم در همه دریا بنماند
[B][M1]ای تمنای دل من ز دو گیتی نظرت[M2]نظری کن، که دگر هیچ تمنا بنماند
[B][M1]گر چه از هر جهتم سری و سودایی بود[M2]جهت سر تو بگرفتم و سودا بنماند
[B][M1]دوش با درد تو گقتم که: محابا کن، گفت:[M2]اوحدی، تن به قضاده، که محابا بنماند
[A]
[B][M1]چون عشق در آید، قدم سر بنماند[M2]عشقت به بر آید، چو ترا بر بنماند
[B][M1]توحید به جایی برساند قدمت را[M2]کش نیک و بد و مؤمن و کافر بنماند
[B][M1]آنست ریاضت که: چو زان بوته برآیی[M2]از ذات تو جز روح مصور بنماند
[B][M1]چندین به میسر شدن کار چه نازی؟[M2]آنست میسر که: میسر بنماند
[B][M1]ای سر بگریبان هوس بر زده، می‌کوش[M2]کان دامن آلوده چنان تر بنماند
[B][M1]روح تو چو مرغیست درین راه،چنان کن[M2]کندر گل تشویر تو چون خر بنماند
[B][M1]در حلقهٔ عشق ار نبود نفس ترا راه[M2]هش‌دار! که چون حلقه بر آن در بنماند
[B][M1]آن کس که به زر فخر کند خاک به از وی[M2]آن روز که در کیسه او زر بنماند
[B][M1]ای اوحدی، آن نام طلب دار، که او را[M2]بر جان بنویسند چو دفتر بنماند
[A]
[B][M1]خانه خالی شد و در کوی دل اغیار نماند[M2]همه غم رفت و ه بغیر از غم آن یار نماند
[B][M1]گر چه در پای دلم خار جفا بود، دگر[M2]گل به دست آمد و در پای دلم خار نماند
[B][M1]آن گروهی که به آزار دلم کوشیدند[M2]چون برفتند دگر هیچ دلازار نماند
[B][M1]دشمن از غصهٔ من علت بیماری داشت[M2]دوستان مژده، که آن ناخوش بیمار نماند
[B][M1]چشم من بر سر خاک درش از شوق امشب[M2]سیل خونین صفتی ریخت، که دیوار نماند
[B][M1]ناله میکردم و گفت: اوحدی، این روزی دو[M2]قصه بسیار نگوییم، که بسیار نماند
[A]
[B][M1]دلبران جمله غلام لب چون نوش تواند[M2]بندهٔ حلقهٔ زلفین و بنا گوش تواند
[B][M1]وانکه بردند به گردون ز کله داری سر[M2]هم کمر بستهٔ آن قد قباپوش تواند
[B][M1]بر سر ناله و فریاد جهانی زن و مرد[M2]سال و ماه از غم لعل لب خاموش تواند
[B][M1]باده نوشان لبت جمله خرابند امروز[M2]تا چه در ساغرشان بود؟ که بی‌هوش تواند
[B][M1]پردلانی، که ز سر پنجه سخن می‌گفتند[M2]همه بی‌توش و تن از هجر تن و توش تواند
[B][M1]بس درون سوخته کندر شب هجران چون دیگ[M2]بر سر آتش سودای جگر جوش تواند
[B][M1]اوحدی دوش به کف جان و دلی داشت، کنون[M2]هر دو در بند سر گیسوی بر دوش تواند
[A]
[B][M1]نقش لب تو از شکر و پسته بسته‌اند[M2]زلف و رخت ز نسترن و لاله رسته‌اند
[B][M1]چشمان ناتوان تو، از بس خمار و خواب[M2]گویی که از شکار رسیده‌اند و خسته‌اند
[B][M1]دل چون بدید موی میان تو در کمر[M2]گفت: این دروغ بین که بر آن راست بسته‌اند
[B][M1]سر در نیاورند ز اغلال در سعیر[M2]آنها که از سلاسل زلف تو جسته‌اند
[B][M1]در حلقه‌ای که عشق رخت نیست فارغند[M2]در رسته‌ای که راه غمت نیست رسته‌اند
[B][M1]روزی به پای خویش بیا و نگاه کن[M2]دلهای ما، که چون سر زلفت شکسته‌اند
[B][M1]چون اوحدی به بوی وصال تو عالمی[M2]در خاک و خون ز خفت و خواری نشسته‌اند
[A]
[B][M1]اول فطرت که نقش صورت چین بسته‌اند[M2]مهر رویت در میان جان شیرین بسته‌اند
[B][M1]زان نمکدان لب شیرین شورانگیز تو[M2]دانهٔ خال سیه بر قرص سیمین بسته‌اند
[B][M1]تا کسی از باغ حسنت شاخ سنبل نشکند[M2]زنگیان زلف تو بر ماه پرچین بسته‌اند
[B][M1]جز به چشم ترک مستت خون مردم کس نریخت[M2]تا بنای کفر را در چین و ماچین بسته‌اند
[B][M1]عندلیبان چمن را تا کند زار و نزار[M2]چاوشان چشم مستت بر گل آذین بسته‌اند
[B][M1]بر امید خواب مستی دوش بر طرف چمن[M2]بلبلان بوستان از غنچه بالین بسته‌اند
[B][M1]تا نقاب از آفتاب طلعتت بر داشتند[M2]اوحدی را خواب خوش از چشم غمگین بسته‌اند
[A]
[B][M1]فرش زمردین به زمین در کشیده‌اند[M2]و آنگه برو، ز گل، علم زر کشیده‌اند
[B][M1]دوشیزگان باغ طبقهای سیم و زر[M2]بر سر نهاده، پیش صنوبر کشیده‌اند
[B][M1]آن سبزهای سایه نشین بین، که پیش گل[M2]دامن ز ماهتاب وز خور در کشیده‌اند
[B][M1]گلها به دستیاری نم شاخ سبزه را[M2]از خاک بر گرفته و در بر کشیده‌اند
[B][M1]بر لوح خاک صورت کرسی لاله را[M2]گویی که عرشیان به قلم بر کشیده‌اند
[B][M1]خط بنفشه گرد رخ شاهدان باغ[M2]هم تازه نقش بسته و هم تر کشیده‌اند
[B][M1]شب را و روز را به ترازوی مهر و ماه[M2]دریاب تا: چگونه برابر کشیده‌اند؟
[B][M1]مرغان صبح خیز چو عشاق اشک ریز[M2]در پرده‌های تیز فغان در کشیده‌اند
[B][M1]ترکان گل ز راوق شبنم شراب صرف[M2]در جام لاله کرده و اندر کشیده‌اند
[B][M1]بر روی سوسن از خط رنگین نگاه کن[M2]کز سیم و لاجورد و معصفر کشیده‌اند؟
[B][M1]با سروشان اگر نه خلافیست در ضمیر[M2]این بیدها ز بهر چه خنجر کشیده‌اند؟
[B][M1]ای باغبان، به سرزنش بید و سرو کوش[M2]تا خود چرا ز خط چمن سر کشیده اند
[B][M1]خرم دل آن کسان که درین دم به یاد دوست[M2]چون اوحدی نشسته و ساغر کشیده‌اند
[A]
[B][M1]دشمنان گویی دگر در کار ما کوشیده‌اند[M2]کان پری رخ را چنین از چشم ما پوشیده‌اند
[B][M1]زاهدان از چشم تو ما را ملامت می‌کنند[M2]جرعه‌ای در کار ایشان کن، که بس خوشیده‌اند
[B][M1]نیک خواها، عاشقان را وصف مستوری مکن[M2]کین حریفان پند نیکوه خواه ننیوشیده‌اند
[B][M1]نیست ما را هیچ عیب از عشق بازی، کندرین[M2]ما همی کوشیم و پیش از ما همی کوشیده‌اند
[B][M1]رند را با زاهد خشک ار نمی‌آید چه شد؟[M2]این جماعت خود نگویی: کی به هم جوشیده‌اند؟
[B][M1]اهل تقوی را زدرد ما نخواهد شد خبر[M2]کین چنین دردی که ما داریم کم نوشیده‌اند
[B][M1]اوحدی، از جور آن مهربانت ناله چیست؟[M2]مهربانان زخمها خوردند و نخروشیده‌اند
[A]
[B][M1]باز شادروان گل بر روی خار انداختند[M2]زلف سنبل بر بنا گوش بهار انداختند
[B][M1]دختران گل به وقت صبح‌دم در پای سرو[M2]از سر شادی طبقهای نثار انداختند
[B][M1]شاهدان سوسن از بهر تماشا در چمن[M2]لاله را با سنبل اندر کارزار انداختند
[B][M1]بلبل شیرین سخن شکر فشانی پیشه کرد[M2]تا بساط فستقی بر جویبار انداختند
[B][M1]گرم تازان صبا از گرد عنبر وقت صبح[M2]موکب سلطان گل را در غبار انداختند
[B][M1]غنچگان را گر چه بر گل پرده پوشی عادتست[M2]عاقبت هم بخیه‌ای بر روی کار انداختند
[B][M1]به ز مستی در شکوفه است و گل اندر خفت و خیز[M2]نرگس بیچاره را چون در خمار انداختند؟
[B][M1]وقت صبح آهنگران باد ز آب پیچ پیچ[M2]بی‌گنه زنجیر بر پای چنار انداختند
[B][M1]در دماغ بید گویی هم خلافی دیده‌اند[M2]کز میان بوستانش بر کنار انداختند
[B][M1]سبزه‌ها را گرچه بر بالای گل دستی بود[M2]هم ز گیسوها کمندش بر حصار انداختند
[B][M1]گر چمن را نیست در سر خاطر سوری دگر[M2]از چه بر دست عروسانش نگار انداختند؟
[B][M1]صبح دم بزم چمن گرمست، زیرا کندرو[M2]نالهٔ موسیچه و قمری و سار انداختند
[B][M1]راویان نظم ز اشعار بدیع اوحدی[M2]بار دیگر فتنه‌ای در روزگار انداختند
[A]
[B][M1]یوسف ما را به چاه انداختند[M2]گرگ او را در گناه انداختند
[B][M1]و آنگه از بهر برون آوردنش[M2]کاروانی را به راه انداختند
[B][M1]از فراق روی او یعقوب را[M2]سالها در آه آه انداختند
[B][M1]چون خریداران بدیدندش ز جهل[M2]در بها سیم سیاه انداختند
[B][M1]شد به مصر و از زلیخا دیدنش[M2]باز در زندان شاه انداختند
[B][M1]خواب زندان را چو معنی باز یافت[M2]تختش اندر بارگاه انداختند
[B][M1]شد پس از خواری عزیز و در برش[M2]خلعت« ثم اجتباه» انداختند
[B][M1]تا نبیند هر کسی آن ماه را[M2]برقعی بر روی ماه انداختند
[B][M1]چون گواه انگشت بر حرفش نهاد[M2]زخم بر دست گواه انداختند
[B][M1]حال سلطانیش چون مشهور شد[M2]جست و جویی در سپاه انداختند
[B][M1]دشمنش را از هوای سرزنش[M2]صاع در آب و گیاه انداختند
[B][M1]قرعهٔ خط بشارت بردنش[M2]بر بشیر نیک خواه انداختند
[B][M1]باز با قوم خودش کردند جمع[M2]جمله را در عزو جاه انداختند
[B][M1]این حکایت سر گذشت روح تست[M2]کش درین زندان و چاه انداختند
[B][M1]اوحدی چون باز دید این سرو گفت[M2]سر او را با اله انداختند
[A]
[B][M1]دوشم از کوی مغان دست به دست آوردند[M2]از خرابات سوی صومعه مست آوردند
[B][M1]هیچ می‌خواره ندارد طمع حور و بهشت[M2]این بشارت به من باده پرست آوردند
[B][M1]ساقیانش، ز می عشق چو گردیدم مست[M2]به می دیگرم از نیست به هست آوردند
[B][M1]زلف و خال و خط خوبان همه رنجست، آنها[M2]از کجا این همه تشویش به دست آوردند؟
[B][M1]این شگرفان که نگنجند در آفاق از حسن[M2]در چنین سینهٔ تنگ از چه نشست آوردند؟
[B][M1]قلب سالوس و ریا را نشکستند درست[M2]مگر این قوم که در زلف شکست آوردند
[B][M1]اوحدی را چو ازین دایره دیدند برون[M2]زود در حلقهٔ آن زلف چو شست آوردند
[A]
[B][M1]تو آفتابی و خلقت چو سایه بر اثرند[M2]کز آستان تو چون سایه در نمی‌گذرند
[B][M1]چو تیر غمزه زنی بر برابرند آماج[M2]چو تیغ فتنه کشی در مقابلش سپرند
[B][M1]غم تو قوت دل خویش ساختند چنان[M2]که گردمی نبود خون خویشتن بخورند
[B][M1]هزار قافله سر گشته شد ز هر جانب[M2]بدان امید که راهی به جانب تو برند
[B][M1]به بوی آنکه ببینند سایهٔ تو ز دور[M2]چو سایه کوی به کوی و چو باد در بدرند
[B][M1]چو دامن تو نیاید به دست درمان چیست[M2]به غیر از آنکه گریبان خویشتن بدرند
[B][M1]اگر تو قصد دل اوحدی کنی دل چیست؟[M2]سزد که جان بفروشند و چون تویی بخرند
[A]
[B][M1]کی مرا نزد تو همچون دگران بگذارند؟[M2]این قدر بس که ز دورم نگران بگذارند
[B][M1]هیچ شک نیست که ما هم به نصیبی برسیم[M2]از وصال تو، گرین جمله بران بگذارند
[B][M1]در جهان کار رخ و قد تو بالا گیرد[M2]اگر این کار به صاحب نظران بگذارند
[B][M1]صورتی را که ازو نور بصیرت خیزد[M2]حیف باشد که بدین بی‌بصران بگذارند
[B][M1]ما به پند پدران از پی خوبان روزی[M2]بنشینیم گرین خوش پسران بگذارند
[B][M1]ای که از دام من شیفته بگریخته‌ای[M2]دگرت صید کنم گرد گران بگذارند
[B][M1]اوحدی، گر چه ترا هم خبری چندان نیست[M2]با تو سهلست گرین بی‌خبران بگذارند
[A]
[B][M1]آن نه من باشم که چون میرم به تابوتم برند[M2]یا به دوش و سر خراب و مست و مبهوتم برند
[B][M1]مثل زر خالص برون آیم ز آتش، گردرو[M2]از برای آزمایش همچو یاقوتم برند
[B][M1]مشتری قوسی نهادست از برای بزم من[M2]تا بسان آفتاب از دلو در حوتم برند
[B][M1]از جوان بختی که هستم وقت پیوستن به حق[M2]ننگ دارم گر ز راه چرخ فرتوتم برند
[B][M1]بر فلک بینی صعود روح پاکم، زهره وار[M2]فی‌المثل صد نوبت ار در چاه هاروتم برند
[B][M1]چون اله خویش را تقدیس کردم سالها[M2]پس مرا می‌زیبد ار بر قدس لاهوتم برند
[B][M1]نیستم ز آنها در آن گیتی که بر کاخ بهشت[M2]چون طفیلی از برای خرقه و قوتم برند
[B][M1]هر کجا من خوان معنی گسترم، کروبیان[M2]طرفه نبود گر به میکائیل سرغوتم برند
[B][M1]ایهاالناس، اوحدی وار الوداعی می‌زنم[M2]زانکه وقت آمد کزین زندان ناسوتم برند
[A]
[B][M1]چون ز بغداد و لب دجله دلم یاد کند[M2]دامنم را چو لب دجلهٔ بغداد کند
[B][M1]هیچ کس نیست که از یار سفر کردهٔ من[M2]برساند خبری خیر و دلم شاد کند
[B][M1]هرگز از یاد من خسته فراموش نشد[M2]آنکه هرگز نتواند که مرا یاد کند
[B][M1]هجر داغیست که گر بر جگر کوه نهند[M2]سنگ بر سینه زنان آید و فریاد کند
[B][M1]خانهٔ عمر مرا عشق ز بنیاد بکند[M2]عشق باشد که چنین کار به بنیاد کند
[B][M1]آنکه خون دل من ریخت ز بیداد و برفت[M2]کاج باز آید و خون ریزد و بیداد کند
[B][M1]چه غم از شاه و چه اندیشه ز خسرو باشد؟[M2]گر به شیرین رسد آن ناله که فرهاد کند
[B][M1]باد بر گلبن این باغ گلی را نگذاشت[M2]کز نسیمش دلم از بند غم آزاد کند
[B][M1]اوحدی چون که از آن خرمن گل دورافتاد[M2]خرمن عمر، ضروریست، که بر باد کند
[A]
[B][M1]جرعه مده، که وقت شد اشتر من که عف کند[M2]نقل منه، که او دگر کم سخن علف کند
[B][M1]اشتر من به ناخوشی سر ننهد گرش کشی[M2]ای که مهار می‌کشی، عفو کنش چو عف کند
[B][M1]شور سرست و خیره سر، خار گرست و شیره خور[M2]محو شوند شور و شر، آتش او چو تف کند
[B][M1]گر به گزش در افگنی، سنگ و گزت بهم زند[M2]ور به رزش در آوری، غوره و رز تلف کند
[B][M1]کار دلم ز دست شد، می‌خور و می‌پرست شد[M2]ناخردی که مست شد، کی خردش خلف کند؟
[B][M1]بر شترست رخت من، ای دل نیک بخت من[M2]ایست مکن، چو قافله روی در آنطرف کند
[B][M1]آن عربی سوار ما، گر طلبد شکار ما[M2]تن بر تیر و شست او دیده و جان هدف کند
[B][M1]تا ز پی این پیادگان، باز جهند و مادگان[M2]بانگ زن آن دلیل را، تا صفت نجف کند
[B][M1]آن صنم قریش کو؟ مایهٔ کام و عیش کو؟[M2]تا من خوف دیده را،دعوت « لاتخف» کند
[B][M1]بر عرفات حضرتش، من چو وقوف یافتم[M2]کیست که در حضور من دعوی« من عرف» کند؟
[B][M1]مطرب اوحدی، بخوان این غزل از زبان او[M2]تا دل و جان خویش را بر سر نای و دف کند
[A]
[B][M1]کرا بر تو فرستم که شرح حال کند؟[M2]به نام من ز لبت بوسه‌ای سؤال کند؟
[B][M1]دلم قرین غم و درد و رنج و غصه شود[M2]چو یاد آن لب و رخسار و زلف و خال کند
[B][M1]نه محرمی که لبم نامهٔ بلا خواند[M2]نه همدمی که دلم قصهٔ وصال کند
[B][M1]نیامدست مرا در خیال جز رخ تو[M2]اگر چه نرگس مستت جزین خیال کند
[B][M1]مرا دلیست سراسیمه در ارادت تو[M2]که از سماع حدیث تو وجد و حال کند
[B][M1]به گرد روی چو ماهت ز زلف می‌بینم[M2]شبی دراز، که روز مرا چو سال کند
[B][M1]اگر چه بار غم خود تو سهل پنداری[M2]نه هم‌دلیش بیاید که احتمال کند؟
[B][M1]ز سیم اشک مرا دامنیست مالامال[M2]ولی رخ تو کجا التفات مال کند؟
[B][M1]به دیدنی ز تو راضی شدیم و غمزهٔ تو[M2]امید نیست که آن نیز را حلال کند
[B][M1]ز بار هجر تو گشت اوحدی شکسته، مگر[M2]دوای خویش به دیدار آن جمال کند
[A]
[B][M1]هر زمان آشفته‌دل نامم کند[M2]با دل آشفته در دامم کند
[B][M1]چون شود راز دل من آشکار[M2]بعد ازان پوشیده پیغامم کند
[B][M1]گر به بزم عشق بنشاند مرا[M2]پاسبان خویش بر بامم کند
[B][M1]تا نبیند دیدهٔ من روی غیر[M2]بادهٔ توحید در کامم کند
[B][M1]تا نبینم نیز روی او به خواب[M2]سالها بی‌خواب و آرامم کند
[B][M1]از برای وصف روی خویشتن[M2]شهرهٔ آفاق و ایامم کند
[B][M1]گاه بهتر دارد از خاصان مرا[M2]گاه سرگردان‌تر از عامم کند
[B][M1]گر بخواهد تا: بگردد رای من[M2]روی در لوح الف لامم کند
[B][M1]تا که ننشیند زمانی آتشم[M2]هم نشین بادهٔ خامم کند
[B][M1]چون شود کم عشق من، عشقی دگر[M2]با شراب لعل در جامم کند
[B][M1]از برای آنکه بفریبد مرا[M2]پیش خلق اعزاز و اکرامم کند
[B][M1]چون بخواهد سوختن در دوستی[M2]آزمایشها به دشنامم کند
[B][M1]چشم را گر حیرتی آرد به روی[M2]گوش بر آواز الهامم کند
[B][M1]چون نماند قوتم در پای و گام[M2]دست گیرد زود و در گامم کند
[B][M1]تا نباشم بی‌حدیث آن غزال[M2]در غرلها اوحدی نامم کند
[A]
[B][M1]هر نفسی عشق او بی‌دل و دینم کند[M2]آتش سودای او خاک زمینم کند
[B][M1]نور بپاشد ز روی، باز بپوشد به موی[M2]بیدل از آن می‌شوم، عاشق ازینم کند
[B][M1]تا بگشایم به دم، بند طلسم قدم[M2]نام بزرگین خود نقش نگینم کند
[B][M1]گر بگزیند مرا از پی کشتن بود[M2]زان نشود شادمان دل که گزینم کند
[B][M1]گر بگشایم ز لب مهر خموشی دمی[M2]روی چو مهرش سبک میل به کینم کند
[B][M1]رخ چو به کار آورم، طاق دو ابروی او[M2]با غم و با درد خود جفت و قرینم کند
[B][M1]هر غم و رنجی که هست بر دل من مینهد[M2]این همه دانی که چه؟ تا همه بینم کند
[B][M1]هم شب اول که دل طرهٔ او دید ، گفت:[M2]زلف کمند افگنش قصد کمینم کند
[B][M1]چون به کمان غمش دست کشیدن برم[M2]آخر کار، اوحدی، در پی اینم کند
[A]
[B][M1]دل به کسی سپرده‌ام کو همه قصد جان کند[M2]کام کسی روا نکرد، اشک بسی روان کند
[B][M1]هر که بدید کار ما وین رخ زرد زار ما[M2]گفت که: در دیار ما جور چنین فلان کند
[B][M1]حجت بندگی بدو، دارم از اعتراف خود[M2]بی‌خبرست مدعی، هر چه جزین بیان کند
[B][M1]گفت:وفا کنم، دلا، هر چه بگوید آن پری[M2]بر همه گوش کن ولی این مشنو که آن کند
[B][M1]زلف دراز دست را بند نهاد چند پی[M2]ور بخودش فرو هلد بار دگر چنان کند
[B][M1]من سخن جفای او با همه گفته‌ام، ولی[M2]پند نگیرد اوحدی، تا دل و دین در آن کند
[A]
[B][M1]مطرب، مهل که محنت و غم قصد جان کند[M2]راهی سبک بیار، که رطلم گران کند
[B][M1]گیر و گرفت چیست؟ چو با عشق ساختیم[M2]بر ما گرفته گیر که وصلی زیان کند
[B][M1]گر مهر و ماه را به در او برم شفیع[M2]بر من به جهد اگر دل او مهربان کند
[B][M1]جز دیده و دلم نپسندد نشانه‌ای[M2]تیری که چشم و ابرویش اندر کمان کند
[B][M1]دیدیم سروها که نشانند در چمن[M2]لیکن کسی ندید که سروی روان کند
[B][M1]صورت کشند و نقش بر ایوان، نه این چنین[M2]کش نوش در لب و گهر اندر دهان کند
[B][M1]شاید که اوحدی: بنویسد حدیث خویش[M2]با دوستان حکایت ازین داستان کند
[A]
[B][M1]دلم از لعل تو یک بوسه تمنا نکند[M2]که جفای تو مرا دیده چو دریا نکند
[B][M1]این چنین بیدل و بیچاره که ماییم امروز[M2]کس ندانم که جفا داند و بر ما نکند
[B][M1]بوسه‌ای گر بربودم ز لبت طیره مشو[M2]چون کسی تنگ شکر یابد و یغما نکند؟
[B][M1]نیست تشویشم از آن کس که کند خو و اتو[M2]همه تشویشم از آنست که خووا نکند
[B][M1]در غمت زانکه شکایت کند اندیشه مدار[M2]زان بیندیش که غم بیند و پیدا نکند
[B][M1]چشم ترک تو همان روز که من دیدم عقل[M2]گفت بگریز، که مستست و محابا نکند
[B][M1]دوش گفتم که: بیوشم غم عشقت، دل گفت:[M2]اوحدی،گریه نگه‌دار، که رسوا نکند
[A]
[B][M1]در آن شمایل موزون چو دل نگاه کند[M2]هزار نامه به نقش هوس سیاه کند
[B][M1]ز حسرت رسن زلف و چاه غبغب او[M2]نه طرفه گر دل من رغبت گناه کند
[B][M1]به هجراو دل من غیر ازین نمی‌داند[M2]که روز و شب بنشیند، فغان و آه کند
[B][M1]برفت و در پی او آن چنان گریسته‌ام[M2]کز آب دیدهٔ من کاروان شناه کند
[B][M1]دلم کجا طمع وصل او کند؟ هیهات![M2]مگر ز دور به خاک درش نگاه کند
[B][M1]اگر ز طلعت او مشتری خبر یابد[M2]کجا ملازمت آفتاب و ماه کند؟
[B][M1]ز فخر سر به فلک برکشد ستاره صفت[M2]چو اوحدی ز سر زلف او پناه کند
[A]
[B][M1]یار آن کسی بود که به کارت نگه کند[M2]باری نگه کنی، دوسه بارت نگه کند
[B][M1]گاه دعا به نالهٔ زیرت چو گوش کرد[M2]روز بلا به گریهٔ زارت نگه کند
[B][M1]روزی اگر ترا به میان در کشد غمی[M2]دستی بگیرد و ز کنارت نگه کند
[B][M1]بار کسی بکش، که ز پای ار بیوفتی[M2]باری به اوفتادن بارت نگه کند
[B][M1]چون مست شد ز بادهٔ اندوه او سرت[M2]جامی دو کم دهد، به خمارت نگه کند
[B][M1]از مهر دوستی چه کنی فخر؟ کو ز کبر[M2]هر ساعتی به دیدهٔ عارت نگه کند
[B][M1]اغیارات ار نگه نکند هیچ باک نیست[M2]چون اوحدی بکوش، که یارت نگه کند
[A]
[B][M1]نگار من به یکی لحظه صد بهانه کند[M2]وگر به جان طلبم بوسه‌ای رهانه کند
[B][M1]به سنگ خویش بریزد ز طره عنبر و مشک[M2]هر آنگهی که سر زلف را به شانه کند
[B][M1]ز چشم من پس ازین گر چنین رود سیلاب[M2]درین دیار کسی را مهل که خانه کند
[B][M1]به وقت مرگ وصیت کنم رفیقی را[M2]که گور من هم از آن خاک آستانه کند
[B][M1]به زلف او دلم از بهر خال شد بسته[M2]که مرغ میل به دام از برای دانه کند
[B][M1]زمانه مایهٔ بیداد بود و طرهٔ او[M2]بدان رسید که بیداد بر زمانه کند
[B][M1]به شیوه گوشهٔ چشمش چو ناوک اندازد[M2]ز گوشهٔ جگر اوحدی نشانه کند
[A]
[B][M1]عاشق کسی بود که چو عشقش ندی کند[M2]اول قدم ز روی وفا جان فدی کند
[B][M1]دلبر، که دستگیری عاشق کند ز لطف[M2]گر جان کنند در سر کارش کری کند
[B][M1]زهری که دشمنی دهد از بهر رنج، تو[M2]بستان به یاد دوست بخور، تا شفی کند
[B][M1]بستم دکان مشغله را در به روی خلق[M2]تا عشق او در آید و بیع و شری کند
[B][M1]از آستان نمی‌گذرم تا جفای او[M2]خاکم وظیفه سازد و خونم جری کند
[B][M1]بر کشتگان تیغ غم او کفن مپوش[M2]کان به شهید عشق که از خون ردی کند
[B][M1]مجنون که شب رود بر لیلی، شگفت نیست[M2]روز از تحملی ز سگان حمی کند
[B][M1]باد هواست، چار حد آن خراب کن[M2]هر خانه را که جز هوس او بنی کند
[B][M1]ای اوحدی، ز هر چه کنی کار عشق به[M2]آیا کسی که عشق ندارد چه می‌کند؟
[A]
[B][M1]ترک ستم پرست من ترک جفا نمی‌کند[M2]عهد به سر نمی‌برد، وعده وفا نمی‌کند
[B][M1]هندوی ترک آن صنم کرد بسی خطا ولیک[M2]ناوک چشم مست او هیچ خطا نمی‌کند
[B][M1]گر به وصال او رسم، هم بربایم از لبش[M2]یک دو سه بوسه ناگهان، گر چه رها نمیکند
[B][M1]بوس به جان بها کنیم، ار بفروخت خود نکو[M2]ور نفروخت میبریم آنچه بها نمی‌کند
[B][M1]چارهٔ من خدا کند در غم روی او مگر[M2]خود نکند به جای کس هر چه خدا نمیکند
[B][M1]در غم او بسوختند اهل جهان،حسود من[M2]خام نشسته پیش او شکر چرا نمیکند؟
[B][M1]دست بدار، اوحدی، یار دگر به دست کن[M2]کو غم ما نمی‌خورد، چارهٔ ما نمی‌کند
[A]
[B][M1]صبری کنیم تا ستم او چه می‌کند؟[M2]با این دل شکسته غم او چه می‌کند؟
[B][M1]هر کس علاج درد دلی می‌کنند و ما[M2]دم در کشیده تا الم او چه می‌کند؟
[B][M1]در دست ما چو نیست عنان ارادتی[M2]بگذاشتیم تا کرم او چه می‌کند؟
[B][M1]ای بخت من، به دست من انداز دامنش[M2]وین سر ببین که: در قدم او چه می‌کند؟
[B][M1]عیسی دمست یار، مرا پیش او بکش[M2]وآنگه نگاه کن که: دم او چه می‌کند؟
[B][M1]یک ره به پیش دیدهٔ من نام او ببر[M2]وز گریه بین که اشک و نم او چه میکند
[B][M1]در حیرتم ز مدعی نادرست مهر[M2]تا مهر عشق بر درم او چه می‌کند؟
[B][M1]خورشید را چو نیست در آن آستانه بار[M2]گویی نسیم در حرم او چه می‌کند؟
[B][M1]این دوستان نگر که: نگفتند:اوحدی[M2]با هجر بیش و وصل کم او چه می‌کند؟
[A]
[B][M1]دلدار دل ببرد و زما پرده می‌کند[M2]ما را ز هجر خویشتن آزرده می‌کند
[B][M1]دل برد و جان اگر ببرد نیز ظلم نیست[M2]شاهست و حکم بر خدم و برده می‌کند
[B][M1]ما را ز هجر خویش بده گونه مرده کرد[M2]اکنون عتاب و عربده ده مرده می‌کند
[B][M1]یکتایی دلم ز جفا هر دمی دو تا[M2]آن طرهٔ دراز دو تا کرده می‌کند
[B][M1]طفلان دیدگان مرا دایهٔ غمش[M2]از خون دل برای چه پرورده می‌کند؟
[B][M1]چشمش ز پیش زلف سیه دل نمی‌رود[M2]وین نازنیست خود که پس پرده می‌کند
[B][M1]گلگون اشک دیده ز درد فراق او[M2]بر روی اوحدی گذر آزرده می‌کند
[A]
[B][M1]نی بین که چون به درد فغانی همی کند؟[M2]هر دم ز عشق ناله بسانی همی کند
[B][M1]او را همی زنند به صد دست در جهان[M2]وز زیر لب دعای جهانی همی کند
[B][M1]سر بسته سر سینهٔ عشق بی‌نوا[M2]از نی شنو، که راست بیانی همی کند
[B][M1]بادیش در سرست و هوایی همی پزد[M2]دستیش بر دلست و فغانی همی کند
[B][M1]راهی همی زند دل عشاق را وزان[M2]بر چهره‌شان ز اشک نشانی همی کند
[B][M1]گاه از گرفت و گیر بلایی همی کشد[M2]گه با گشاد و بست قرانی همی کند
[B][M1]هر ساعتیش راه روان می‌دهند و او[M2]دم در کشیده جذب روانی همی کند
[B][M1]آن بی‌زبان پردهن ساده بین که چون[M2]هر دم حکایتی به زبانی همی کند؟
[B][M1]دف هر زمان چو نی سرانگشت می‌گزد[M2]زان فتنها که نی به زمانی همی کند
[B][M1]در جان نشست هر چه ز دل گفت دم بدم[M2]صید دلی و غارت جانی همی کند
[B][M1]چون اوحدی ز زخم پراگنده پیر شد[M2]و آن پیر بین که کار جوانی همی کند
[A]
[B][M1]گر کسی در عشق آهی می‌کند[M2]تا نپنداری گناهی می‌کند
[B][M1]بیدلی گر می‌کند جایی نظر[M2]صنع یزدان را نگاهی می‌کند
[B][M1]با دم صاحبدلان خواری مکن[M2]کان نفس کار سپاهی می‌کند
[B][M1]آنکه سنگی می‌نهد در راه ما[M2]از برای خویش چاهی می‌کند
[B][M1]گر بنالد خسته‌ای معذور دار[M2]زحمتی دارد، که آهی می‌کند
[B][M1]عشق را آن کو سپه سازد به عقل[M2]دفع کوهی را به کاهی می‌کند
[B][M1]گر کند رندی نظر بازی، رواست[M2]محتسب هم گاه‌گاهی می‌کند
[B][M1]یک دم از خاطر فراموشم نشد[M2]آنکه یادم هر به ماهی می‌کند
[B][M1]چند نالیدم و آن بت خود نگفت:[M2]کین تضرع دادخواهی می‌کند
[B][M1]اوحدی را گر چه از غم بیمهاست[M2]هم به امیدش پناهی می‌کند
[B][M1]اشتر حاجی نمی‌داند که چیست؟[M2]بار بر پشتست و راهی می‌کند
[A]
[B][M1]جماعتی که مرا توبه کار می‌خوانند[M2]ز عشق توبه بکردم، بگوی: تا دانند
[B][M1]به بند عشق چو شد پای تا سرم بسته[M2]به پند عقلم ازین کار منع نتوانند
[B][M1]ولایتیست دل و عشق آن صنم سلطان[M2]در آن ولایت باقی گدای سلطانند
[B][M1]مکونات جهان را تو قطرها پندار[M2]که آب خویش به دریای عشق می‌رانند
[B][M1]مجاهدان طلب را چو کاروان سلوک[M2]به کوی عشق درآید، شتر بخوابانند
[B][M1]اگر نه سلسله جنبانشان بود شوقی[M2]ستارگان سپهر از روش فرو مانند
[B][M1]خبر ز عشق ندارد وجود مدعیان[M2]همیشه در پی انکار اوحدی زانند
[A]
[B][M1]قلندران تهی سر کلاه دارانند[M2]به ترک یار بگفتند و بربارانند
[B][M1]نظر به صورت ایشان ز روی معنی کن[M2]که پشت لشکر معنی چنین سوارانند
[B][M1]تو در پلاس سیه‌شان نظر مکن به خطا[M2]که در میان سیاهی سپید کارانند
[B][M1]چو برق همتشان شعله بر تو اندازد[M2]به پیششان چو زمین خاک شو، که بارانند
[B][M1]درین دیار اگر از شهرشان کنند برون[M2]به هر دیار که رفتند شهریارانند
[B][M1]مرو به جانب اغیار، اگر مدد خواهی[M2]بیا و یاری ازیشان طلب، که یارانند
[B][M1]چنان لگام ریاضت کنند بر سر نفس[M2]که سرکشی نتواند به هر کجا رانند
[B][M1]ز فقر شبلی معروف چند لاف زنی؟[M2]درین جوال که بینی از آن هزارانند
[B][M1]چو اوحدی ز خلایق بریده‌اند امید[M2]ولی به رحمت خالق امیدوارانند
[A]
[B][M1]در بند غم عشق تو بسیار کسانند[M2]تنها نه منم خود، که درین غصه بسانند
[B][M1]در خاک به امید تو خلقیست نشسته[M2]یک روز برون آی و ببین تا به چه سانند؟
[B][M1]عشاق تو در پیش گرفتند بیابان[M2]کان طایفه ده را پس ازین هیچ کسانند
[B][M1]کو محرم رازی؟ که اسیران محبت[M2]حالی بنویسند و سلامی برسانند
[B][M1]با محتسب شهر بگویید که: امشب[M2]دستار نگه‌دار، که بیرون عسسانند
[B][M1]ای دانهٔ در، عشق تو دریاست ولیکن[M2]افسوس ! که نزدیک کنار تو خسانند
[B][M1]شاید که ز مصرت به هوس مرد بیاید[M2]خود مردم این شهر مگر بی‌هوسانند
[B][M1]با جور رقیبان ز لبت کام که یابد؟[M2]من ترک بگفتم که عسل را مگسانند
[B][M1]ای اوحدی، از لاشهٔ لنگ تو چه خیزد؟[M2]کندر طلب او همه تازی فرسانند
[B][M1]افسوس! که در پای تو این تندسواران[M2]بسیار دویدند و همان باز پسانند
[A]
[B][M1]خوبرویان جفا پیشه وفا نیز کنند[M2]به کسان درد فرستند و دوا نیز کنند
[B][M1]پادشاهان ولایت چو به نخجیر روند[M2]صید را گر چه بگیرند رها نیز کنند
[B][M1]نظری کن به من، ای دوست، که ارباب کرم[M2]به ضعیفان نظر از بهر خدا نیز کنند
[B][M1]بوسه‌ای زان دهن تنگ بده، یا بفروش[M2]کین متاعیست که بخشند و بها نیز کنند
[B][M1]عاشقان را زبر خویش مران، تا بر تو[M2]زر و سر هر دو ببازند و دعا نیز کنند
[B][M1]گر کند میل به خوبان دل من، عیب مکن[M2]کین گناهیست که در شهر شما نیز کنند
[B][M1]بر زبان گر برود یاد منت باکی نیست[M2]پادشاهان به غلط یاد گدا نیز کنند
[B][M1]توختایی بچه‌ای، در تو خطا نیست عجب[M2]کانچه بر راه صوابند خطا نیز کنند
[B][M1]اوحدی، گر نکند یار ز ما یاد، مرنج[M2]ما که باشیم که اندیشهٔ ما نیز کنند؟
[A]
[B][M1]گر نقش روی خوب تو بر منظری کنند[M2]او را چو قبله کعبهٔ هر کشوری کنند
[B][M1]از حیرت جمال تو در چشم عاشقان[M2]چندان نظر نماند، که بر دیگری کنند
[B][M1]بی‌زیوری چو فتنهٔ شهرست روی تو[M2]خود رستخیز باشد ارش زیوری کنند
[B][M1]برگشتن از حضور تو ممکن نمی‌شود[M2]بگذار تا بکشتن من محضری کنند
[B][M1]من دور ازین طرف نتوانم شدن به قصد[M2]بر قصد من به هر طرف ار لشگری کنند
[B][M1]گر نقش چینیان بدو پیکر رسد ز چین[M2]مشکل گمان برم که چنین پیکری کنند
[B][M1]خاک در تو بر سر من کن، که عار نیست[M2]هم خاک کوی دوست اگر بر سری کنند
[B][M1]این جورها، اگر تو مسلمانی، ای پسر[M2]هرگز روا مدار که: بر کافری کنند
[B][M1]از من مپیچ روی، که عیبی نداشتند[M2]شاهان، گر التفات سوی چاکری کنند
[B][M1]ای اوحدی، گرت هوس دلبران کند[M2]دل برجفا بنه، که وفا کمتری کنند
[A]
[B][M1]مردم شهرم به می‌خوردن ملامت می‌کنند[M2]ساقیا، می ده، بهل، کایشان قیامت می‌کنند
[B][M1]روی در محراب و دل پیش تو دارند، ای پسر[M2]پیشوایانی که مردم را امامت می‌کنند
[B][M1]هر مقامی را بگردیدند سیاحان، کنون[M2]بر سر کوی تو آهنگ اقامت می‌کنند
[B][M1]بر در مسجد گذاری کن، که پیش قامتت[M2]در نماز آیند آنهایی که قامت می‌کنند
[B][M1]صوفیان کز حلقهٔ زلفت بجستند، این زمان[M2]داده‌اند انصاف و ترتیب غرامت می‌کنند
[B][M1]باغبانان خدمت سرو و گل اندر بوستان[M2]سال و مه بر یاد آن رخسار و قامت می‌کنند
[B][M1]هم بزیر لب به دشنامی جوابی می‌فرست[M2]عاشقانی را که زیر لب سلامت می‌کنند
[B][M1]مردم چشمت به نشترهای مژگان چو تیر[M2]سینهٔ ما را چرا چندین حجامت می‌کنند
[B][M1]اوحدی را از جهان چشم سلامت بود، لیک[M2]خال و زلفت خاک در چشم سلامت می‌کنند
[A]
[B][M1]آنرا که جام صافی صهباش می‌دهند[M2]می‌دان که: در حریم حرم جاش می‌دهند
[B][M1]صوفی، مباش منکر مردان که سرعشق[M2]روز ازل به مردم قلاش می‌دهند
[B][M1]از لذت حیات ندارد تمتعی[M2]امروز، هر که وعدهٔ فرداش می‌دهند
[B][M1]ساقی، بیار بادهٔ گل رنگ مشک بوی[M2]کار باب عقل زحمت اوباش می‌دهند
[B][M1]خوش باش، اوحدی، که حریفان دردنوش[M2]جام مطرب به عاشق خوش باش می‌دهند
[A]
[B][M1]چون دو زلفش سر بر آن رخسار گلگون می‌نهند[M2]آه و اشک من سر اندر کوه و هامون می‌نهند
[B][M1]از لب چون خون و آن روی چو آتش هر دمی[M2]این دل شوریده را در آتش و خون می‌نهند
[B][M1]دور بینانی که دیدند آب خیز چشم من[M2]دامنم را چون کنار آب جیحون می‌نهند
[B][M1]ساقیان مجلس عشق از برای قتل ما[M2]در لب خود نوش و اندر باده افیون می‌نهند
[B][M1]در دل ما جای دارند این شگرفان روز و شب[M2]گر چه ما را از میان کار بیرون می‌نهند
[B][M1]مدعی گفت: اوحدی باز آمدست از عشق او[M2]زیر دیگ عشق او خود آتش اکنون می‌نهند
[B][M1]قصهٔ دلسوز ما قومی که دیدند، ای عجب![M2]بر دل ما تهمت آسودگی چون می‌نهند؟
[A]
[B][M1]ز دور ار ترا ناتوانی ببیند[M2]تنی مرده باشد، که جانی ببیند
[B][M1]کجا گنجد اندر زمین؟ عاشقی کو[M2]رخت را به شادی زمانی ببیند
[B][M1]کسی را رسد لاف گردن کشیدن[M2]که سر بر چنان آستانی ببیند
[B][M1]غریبی که شد شهر بند غم تو[M2]عجب گرد گر خان و مانی ببیند!
[B][M1]دل من سبک چون نگردد ز غیرت؟[M2]که هر دم ترا با گرانی ببیند
[B][M1]سر باغ و بستان نباشد کسی را[M2]که همچون تو سرو روانی ببیند
[B][M1]مران اوحدی را ز پیشت چه باشد؟[M2]که او هم ز وصلت نشانی ببیند
[A]
[B][M1]آنرا که چون تو لاله رخی در سرا بود[M2]میلش به دیدن گل و سوسن چرا بود؟
[B][M1]سرو و سمن به قد تو مانند و روی تو[M2]گر سرو با کلاه و سمن در قبا بود
[B][M1]در پای خود کشی به ستم هر دمی مرا[M2]بیچاره عاشقی که به دست شما بود
[B][M1]با این کمان و دست که ما راست، پیش تو[M2]گر تیر بر نشانه زنیم از قضا بود
[B][M1]باری روا کن از دهن خویش کام من[M2]زان پس گرم به جور بسوزی روا بود
[B][M1]یا زلف را مهل که کند قصد خون من[M2]یا بوسه‌ای بده که مرا خون بها بود
[B][M1]یک دم دلم ز درد تو خالی نمی‌شود[M2]من دل ندیده‌ام که چنین مبتلا بود
[B][M1]گویی: به صبر چاره کن این روز عشق را[M2]آخر به روز عشق صبوری کجا بود؟
[B][M1]نام دوا مبر بر عاشق، که مرگ به[M2]رنجور عشق را که نظر بر دوا بود
[B][M1]گفتی: شنیده‌ام سخن اوحدی، عجب![M2]کس چشم آن نداشت که گوشت به ما بود
[B][M1]گر زانکه خون من بخوری از تو طرفه نیست[M2]کان کو غم شما خورد اینش سزا بود
[A]
[B][M1]دل از فراق شما دردمند خواهد بود[M2]زمان هجر ندانم که چند خواهد بود؟
[B][M1]دریغم آید از آن، گوهر پسندیده[M2]که در تصرف هر ناپسند خواهد بود
[B][M1]بیار بندی از آن زلف عنبرین، کامروز[M2]دوای این دل دیوانه بند خواهد بود
[B][M1]دلم چو ناله کند رستخیز خواهد کرد[M2]لبم چو خنده کند زهر خند خواهد بود
[B][M1]به جستن تو سر اندر جهان نهم روزی[M2]و گر سرم به مثل در کمند خواهد بود
[B][M1]چو از مقام تو چشمم به راه باید داشت[M2]گمان مبر تو که گوشم به پند خواهد بود
[B][M1]به اوحدی سخنی چند نقد تلخ بگوی[M2]که به ز شربت شیرین قند خواهد بود
[A]
[B][M1]همیشه تا تن من برقرار خواهد بود[M2]به کوی عشق دلم را گذار خواهد بود
[B][M1]سرم به خاک بپوسید و آتش غم دوست[M2]در استخوان تن من به کار خواهد بود
[B][M1]بتا، بدور غم خویش کشته گیر مرا[M2]جنایت تو اگر زین شمار خواهد بود
[B][M1]ز بهر کشتن من چرخ تیز می‌بینم[M2]که باستیزهٔ چشم تو یار خواهد بود
[B][M1]بلای عشق تو خوش کرده‌ایم با دل خود[M2]به بوی آنکه خزان را بهار خواهد بود
[B][M1]دلم ز هجر تو اندر حساب داشت غمی[M2]گمان که برد که چندین هزار خواهد بود؟
[B][M1]بیا، که تا نبود پیشت اوحدی را باز[M2]همیشه دیدهٔ او اشکبار خواهد بود
[A]
[B][M1]تا کی از هجر تو بی‌خواب و خورم باید بود؟[M2]به تو مشغول وز خود بی‌خبرم باید بود؟
[B][M1]چاره کردم که مگر درد تو بهتر گردد[M2]چو بتر شد، به ازین چاره گرم باید بود
[B][M1]در میان بندم ازان زلف سیه زناری[M2]اگر از دایره دین بدرم باید بود
[B][M1]دوستی کم نکنم، با تو پسر، ور به مثل[M2]دشمن مادر و خصم پدرم باید بود
[B][M1]نگذارم که به خورشید کنندت مانند[M2]ور به جان منکر شمس و قمرم باید بود
[B][M1]نه به مهری که بریدی تو، ز دستت بدهم[M2]که گرم سر ببری سر به سرم باید بود
[B][M1]من که جز قصهٔ عشق تو ندانم سمری[M2]اوحدی وار به عالم سمرم باید بود
[A]
[B][M1]دوشم از وصل کار چون زر بود[M2]تا به روز آن نگار در بر بود
[B][M1]جام در دست و یار در پهلو[M2]عشق در جان و شور در سر بود
[B][M1]گل و شکر بهم فرو کرده[M2]وز دگر چیزها که در خور بود
[B][M1]با چنان رخ ز گل که گوید باز؟[M2]با چنان لب چه جای شکر بود؟
[B][M1]زلف مشکین بر آتش رخ او[M2]خوشتر از صد هزار عنبر بود
[B][M1]من و دلدار و مطربی سه به سه[M2]چارمی حارسی که بردر بود
[B][M1]شب کوتاه روز ما بر کرد[M2]ور نه بس کار ها میسر بود
[B][M1]مطرب از شعرها که میپرداخت[M2]سخن اوحدی عجب تر بود
[B][M1]گر چه عیسی دمی نمود او نیز[M2]نیم شب در میانه سر خر بود
[A]
[B][M1]نازنینا، حسن و خوبی با وفا بهتر بود[M2]گر وفا ورزی بهر حالی ترا بهتر بود
[B][M1]گر نباشد لطف طبع و حسن خلق و عز نفس[M2]نقش دیواری ز صد ترک ختا بهتر بود
[B][M1]تکیه بر خوبی نشاید کرد کان ده روزه‌ایست[M2]وندران ده روز اگر باشد وفا بهتر بود
[B][M1]گر بهای خون ما خاک تو باشد عیب نیست[M2]زانکه خاک چون تویی از خون ما بهتر بود
[B][M1]پارسایان را نظر کردن به خوبان باک نیست[M2]وان نظر بر روی یار پارسا بهتر بود
[B][M1]من دعا گویم تو دشنامی که خواهی میفرست[M2]پیش ما دشنام یاران از دعا بهتر بود
[B][M1]گر هلاک اوحدی خواهی، بکش،تاخیر چیست؟[M2]در بلا افتادن از بیم بلا بهتر بود
[A]
[B][M1]آن روز کو که روی غم اندر زوال بود؟[M2]با او مرا به بوسه جواب و سؤال بود
[B][M1]با آن رخ چو ماه و جبین چو مشتری[M2]هر ساعتم ز روی وفا اتصال بود
[B][M1]از روز وصل در شب هجر او فتاده‌ام[M2]آه! آن زمان کجا شد و باز این چه حال بود؟
[B][M1]بر من چه شب گذشت ز هجران یار دوش؟[M2]نه‌نه، شبش چگونه توان گفت؟سال بود
[B][M1]گفتم که: بی رخش بتوان بود مدتی[M2]خود بی‌رخش بدیدم و بودن محال بود
[B][M1]آن بی‌وفا نگر که: جدا گشت و خود نگفت[M2]روزی دلی ربودهٔ این زلف و خال بود
[B][M1]ای اوحدی، بریدن ازان زلف همچو جیم[M2]دیدی که بر بلای دل خسته دال بود؟
[A]
[B][M1]دیگی که پار پختم چون ناتمام بود[M2]باز آمدم که پخته شود هر چه خام بود
[B][M1]امسال نام خویش بشویم به آب می[M2]کان زهدهای پار من از بهر نام بود
[B][M1]بسیار سالهاست که دل راه می‌رود[M2]وانگه بدان که: منزل اول کدام بود؟
[B][M1]چون آمدم به تفرقه از جمع او، مگر[M2]آن بار خاص باشد و این بار عام بود
[B][M1]بر دل شبی ز روزن جان پرتوی بتافت[M2]گفتم که: صبح باشد و آن نیز شام بود
[B][M1]وقتی سلام او ز صبا می‌شنید گوش[M2]در ورطها سلامت ما زان سلام بود
[B][M1]زین پس مگر به مصلحت خود نظر کنیم[M2]کین چند گاه گردن ما زیر وام بود
[B][M1]دل زین سفر کشید به هر گام زحمتی[M2]من بعد کام باشد، کان جمله گام بود
[B][M1]وقت این دمست اگر ز دم غول می‌رهیم[M2]کان چند ساله راه پراز دیو و هام بود
[B][M1]در افت و خیز برده‌ام این راه را به سر[M2]کان بار بس گران و شتر بس حمام بود
[B][M1]بر آسمان عشق وجود هلال من[M2]صد بار بدر گشت ولی در غمام بود
[B][M1]جوهر نمی‌نمود ز زنگار نام وننگ[M2]شمشیر ما که تا به کنون در نیام بود
[B][M1]اکنون درست گشت: جز احرام عشق او[M2]در بند هر کمر که شد این دل حرام بود
[B][M1]گر دیرتر به خانه رسد زین سفر که کرد[M2]تاوان بر اوحدی نبود، کو غلام بود
[A]
[B][M1]تو را که گفت که من بی‌تو می‌توانم بود[M2]که مرگ بادا گر بی‌تو زنده دانم بود
[B][M1]اگر به پیش کسی جز تو بسته‌ام کمری[M2]گواه باش که: زنار در میانم بود
[B][M1]درون خویش بپرداختم ز هر نقشی[M2]مگر وفای تو کندر میان جانم بود
[B][M1]هزار بار مرا سوختی و دم نزدم[M2]که مهر در جگر و مهر بر زبانم بود
[B][M1]سکونت از من دل خسته در جدایی خود[M2]طلب مدار، که ساکن نمی‌توانم بود
[B][M1]بگفت راز دل اوحدی به مرد و به زن[M2]سرشک دیده، که در عشق ترجمانم بود
[A]
[B][M1]میان ما و تو دوری به اختیار نبود[M2]مرا زمان فراق تو در شمار نبود
[B][M1]گذار بود مرا با تو هر دمی ز هوس[M2]به منزلی، که هوا را در آن گذار نبود
[B][M1]حدیث گفتن و اندیشه از رقیبی نه[M2]بهم رسیدن و تشویش انتظار نبود
[B][M1]به چند گونه مرا از تو بوسه بود و کنار[M2]که هیچ گونه ترا از برم کنار نبود
[B][M1]کنون ز هجر به روزی فتاده‌ام، که درو[M2]گمان می‌برم که خود آن روز و روزگار نبود
[B][M1]هزار یار فزون داشتم، که هیچ مدد[M2]ز هیچ یار ندیدم، چو بخت یار نبود
[B][M1]نظر به کار دل او حدیث بود ولی[M2]چه سود از آن؟ چو دل ساده مرد کار نبود
[A]
[B][M1]سر دردم بر طبیب آسان نبود[M2]گفت: تب داری، غلط کرد، آن نبود
[B][M1]نوش دارو داد و آن سودی نداشت[M2]گل شکر فرمود و آن درمان نبود
[B][M1]بر طبیبم سوز دل پوشیده ماند[M2]ورنه اشک دیده‌ام پنهان نبود
[B][M1]من بکوشیدم که: گویم حال خویش[M2]دل به دست و نطق در فرمان نبود
[B][M1]عشق را هم عاشقی داند که: چیست؟[M2]عشق دانستن چنین آسان نبود
[B][M1]از دلیل این درد را نتوان شناخت[M2]در کتاب این نکته را برهان نبود
[B][M1]گر چه آهم برده بود از چهره رنگ[M2]اشک چشمم کمتر از باران نبود
[B][M1]جان به یاد دوست می‌رفت از تنم[M2]این چنین جان دادنی ارزان نبود
[B][M1]از فراق اندیشه‌ای می‌کرد دل[M2]ورنه، بالله، کم سخن در جان نبود
[B][M1]ای که گفتی: چاره می‌دانم ترا[M2]اوحدی نیز این چنین نادان نبود
[B][M1]چارهٔ من وصل بود، اما چه سود؟[M2]کان ستمگر بر سر پیمان نبود
[A]
[B][M1]این چنین نقشی اگر در چین بود[M2]قبلهٔ خوبان آن ملک این بود
[B][M1]این چنین رخسار و دندان و جبین[M2]مشتری، یا زهره، یا پروین بود؟
[B][M1]گر دهی دشنام ازان لبها دعاست[M2]هر چه حلوایی دهد شیرین بود
[B][M1]گر دلت سیر آید از من طرفه نیست[M2]عهد خوبان را بقا چندین بود
[B][M1]گوش بر گفتار ما کمتر کنی[M2]فی‌المثل گر سورهٔ یاسین بود
[B][M1]ز آشنایان همچو فرزین بگذری[M2]با غریبان اسب لطفت زین بود
[B][M1]چون به بخت اوحدی آید سخن[M2]جمله صلحت خشم و مهرت کین بود
[A]
[B][M1]روز هجران آن نگار این بود[M2]منتهای وصال یار این بود
[B][M1]روی او لالهٔ بهارم بود[M2]عمر آن لالهٔ بهار این بود
[B][M1]هست از اندیشه در کنارم خون[M2]بحر اندیشه را کنار این بود
[B][M1]کرده بودم ز وصل جامی نوش[M2]می‌آن جام را خمار این بود
[B][M1]جان سفر کرد و بر قرار خودی[M2]ای دل بی‌وفا، قرار این بود؟
[B][M1]بار غم بر دلم همی بینی[M2]آخر، ای چشم اشکبار، این بود؟
[B][M1]منم، ای چرخ، زینهاری تو[M2]آن همه عهد و زینهار این بود؟
[B][M1]اختیاری دگر نشاید کرد[M2]چرخ را چون که اختیار این بود
[B][M1]خار و گل با همند، می‌دیدم[M2]گل ز دستم برفت و خار این بود
[B][M1]مرگ ازین دیدها نهان آید[M2]پیش من مرگ آشکار این بود
[B][M1]دل ما از فراق می‌ترسید[M2]چون بدیدیم، ختم کار این بود
[B][M1]اوحدی، بر تو گر جفایی رفت[M2]چه کنی؟ حکم کردگار این بود
[A]
[B][M1]دوش بی‌روی تو باغ عیش را آبی نبود[M2]مرغ و ماهی خواب کردند و مرا خوابی نبود
[B][M1]در کتاب طالع شوریده می‌کردم نظر[M2]بهتر از خاک درت روی مرا آبی نبود
[B][M1]با خیال پرتو رخسار چون خورشید تو[M2]چشم دل را حاجب شمعی و مهتابی نبود
[B][M1]چشم من توفان همی بارید در پای غمت[M2]گر چه از گرمی دلم را در جگر آبی نبود
[B][M1]در نماز از دل بهر جانب که می‌کردم نگاه[M2]عقل را جز طاق ابروی تو محرابی نبود
[B][M1]جز لب خوشیده و چشم تر اندر هجر تو[M2]از تر و خشک جهانم برگ و اسبابی نبود
[B][M1]اوحدی را دامن اندر دوستی شد غرق خون[M2]زانکه بحر دوستی را هیچ پایابی نبود
[A]
[B][M1]من از آن که شوم کو نه ازان تو بود؟[M2]یا چه گویم که نه در لوح و بیان تو بود؟
[B][M1]سخن لب، که تو داری، نتوانم گفتن[M2]ور بگویم سخنی هم ز زبان تو بود
[B][M1]هر زمانم به جهانی دگر اندازی، لیک[M2]نروم جز به جهانی که جهان تو بود
[B][M1]تن و دل گر به فدای تو کند چندان نیست[M2]خاصه آن کش دل و تن زنده به جان تو بود
[B][M1]نگذاری که ببوسد لبم آن پای و رکاب[M2]ای خوش آن بوسه که بر دست و عنان تو بود!
[B][M1]چون نشانی بنماند ز تن من بر خاک[M2]دل تنگم به همان مهر و نشان تو بود
[B][M1]جان خود را سپر تیر بلا خواهم ساخت[M2]اگر آن تیر، که آید ز کمان تو بود
[B][M1]چون بپوسد تن من گوش و روانی که مراست[M2]بر ورود خبر و حکم روان تو بود
[B][M1]هر چه آرند به بازار دو کون، از نیکی[M2]همه، چون نیک ببنینی، ز دکان تو بود
[B][M1]دیده در کل مکان گر چه ترا می‌بیند[M2]من نخواهم که به جز دیده مکان تو بود
[B][M1]می‌کنم ذکر تو پیوسته به قلب و به لسان[M2]خنک آن قلب که مذکور لسان تو بود
[B][M1]نیست غم سر دل اوحدی ار گردد فاش[M2]چو دلش حافظ اسرار نهان تو بود
[A]
[B][M1]دل به خیالی دگر خانه جدا کرده بود[M2]ورنه چنان منزلی از چه رها کرده بود؟
[B][M1]رفت ز پند خرد در وطن دام و دد[M2]تا بنماید به خود هر چه خدا کرده بود
[B][M1]معنی خود عرضه کرد بر من و دیدم درو[M2]صورت هر نقش کو بود و مرا کرده بود
[B][M1]در سفر هجر او تا نشود دل ملول[M2]باز ز هر جانبی روی فرا کرده بود
[B][M1]شد دل ما زین سفر کار کن و کارگر[M2]ورنه به جایی دگر کار کجا کرده بود؟
[B][M1]گر چه به هر باغ بس لاله و گل ریخته[M2]ور چه به هر خانه پر برگ و نوا کرده بود
[B][M1]دیده ز خاک درش هیچ هوایی نکرد[M2]دید که جز باد نیست هر چه هوا کرده بود
[B][M1]این خرد ناسزا راه ندانست برد[M2]ورنه رخش، هر چه کرد بس بسزا کرده بود
[B][M1]گر چه به نقدی که هست سود نکردم به دست[M2]خواجه، کرم کار تست، بنده خطا کرده بود
[B][M1]هیچ گرفتی نکرد بر غلط فعل ما[M2]نسبت این فعلها گر چه بما کرده بود
[B][M1]کرد به طاعت بها: جنت وصل و لقا[M2]لیک ببخشید باز، هر چه بها کرده بود
[B][M1]روی دل ما ندید، هیچ نیاورد یاد[M2]زانچه تن ناخلف فوت و فنا کرده بود
[B][M1]عاشق دل خرقه‌ای داشت ز سر ازل[M2]چون به ابد باز شد خرقه قبا کرده بود
[B][M1]عشق درآمد به کار و آخر و برداشت بار[M2]ورنه خرد رنج تن جمله هبا کرده بود
[B][M1]مادر دوران به ما شربت مهری نداد[M2]تا پدر از بهر ما خود چه دعا کرده بود؟
[B][M1]میوهٔ دلها نشد جز سخن اوحدی[M2]کز همه باغ این درخت نشو و نما کرده بود
[A]
[B][M1]هر که با عارض زیبای تو خو کرده بود[M2]گر دمی با تو برآرد نه نکو کرده بود
[B][M1]گر به مشک ختنی میل کند عین خطاست[M2]هر که او چین سر زلف تو بو کرده بود
[B][M1]پیش چو گان سر زلف تو آن یارد گشت[M2]که بر زخم جفا صبر چو گو کرده بود
[B][M1]بارها زلف تو، دانم، که بر روی تو خود[M2]شرح سودای مرا موی به مو کرده بود
[B][M1]کاسهٔ سر ز تمنای تو خالی نکنم[M2]و گرم کوزه‌گر از خاک سبو کرده بود
[B][M1]هر دلی کان نشود نرم بسوز غم تو[M2]نه دلست آن، مگر از آهن و رو کرده بود
[B][M1]اوحدی گر ز فراق تو ننالد چه کند؟[M2]در همه عمر چو با وصل تو خو کرده بود
[A]
[B][M1]به سر زلف سیه دوش گره برزده بود[M2]خلق را آتش سوزنده به دل در زده بود
[B][M1]مرد را مردمک دیده به خون تر می‌کرد[M2]عنبرین خال که بر برگ گل تر زده بود
[B][M1]حسن بالای چو سروش ز خرامیدن و خواب[M2]طعنه بر قامت شمشاد و صنوبر زده بود
[B][M1]سرو را پای فروشد به زمین همچون میخ[M2]پیش بالاش، ز بس دست که بر سر زده بود
[B][M1]بر گذشت از من و سر چون به سوی من نگریست[M2]خونم از دل بچکانید، که نشتر زده بود
[B][M1]ناوک غمزه، که چشمش به من انداخت ز دور[M2]بر دل آمد سر پیکان، که برابر زده بود
[B][M1]چون کبوتر بتپیدم، که مرا غمزهٔ او[M2]به گمان مهرهٔ ابرو چو کبوتر زده بود
[B][M1]هر شکاری که بینداخت، به نرمی برداشت[M2]مگر این صید سراسیمه، که لاغر زده بود
[B][M1]ما خود آن زخم که بر سینهٔ مجروح آمد[M2]به مسلمان ننمودیم، که کافر زده بود
[B][M1]نه شگفت از سر مجنون که فرو ریخت به خاک[M2]پیش ازاین بر دل لیلی که همین در زده بود؟
[B][M1]اشک سرخم مددی داد به هر وجه، ارنی[M2]غم او چهرهٔ زردم همه وا زر زده بود
[B][M1]طوطی عقل مرا بال به یک بار بریخت[M2]بس که اندر هوس شکر او پر زده بود
[B][M1]گر بهم بر زده بینی سخنم، عیب مکن[M2]کاوحدی را غم دوشینه بهم برزده بود
[A]
[B][M1]خسروم با لب شیرین به شکار آمده بود[M2]از پی کشتن فرهاد به غار آمده بود
[B][M1]باده نوشیده شب و خفته سحرگاه به خواب[M2]روز برخاسته از خواب و خمار آمده بود
[B][M1]زلف بگشود،بر آشفته،کله کج کرده[M2]تیغ در دست،کمر بسته،سوار آمده بود
[B][M1]بوسه‌ای خواستمش، کرد کنار ارچه چنان[M2]پای تا سر ز در بوس و کنار آمده بود
[B][M1]بی‌رقیبان ز در وصل درآمد، یعنی[M2]گل نو خاسته، بی‌زحمت خار آمده بود
[B][M1]شاد بنشست و بپرسید و شمردم بروی[M2]غصهایی که ز هجرش به شمار آمده بود
[B][M1]عارض نازک او را ز لطافت گفتی[M2]گل خودروست، که آن لحظه به بار آمده بود
[B][M1]کار خود، گر چه بپوشیده به شوخی از من[M2]باز دانست دلم کو به چه کار آمده بود؟
[B][M1]پرسش زاری من هیچ نفرمود، ولی[M2]هم به پرسیدن این عاشق زار آمده بود
[B][M1]خلق گویند: برفت اوحدی از دست، آری[M2]او همان دم بشد از دست، که یار آمده بود
[A]
[B][M1]روز وداع گریه نه در حد دیده بود[M2]توفان اشک تا به گریبان رسیده بود
[B][M1]نزدیک بود کز غم من ناله برکشد[M2]از دور هر که نالهٔ زارم شنیده بود
[B][M1]دیدی که: چون به خون دلم تیغ برکشید؟[M2]آن کس که جان به خون دلش پروریده بود
[B][M1]آن سست عهد سرکش بدمهر سنگدل[M2]ما را به هیچ داد، که ارزان خریده بود
[B][M1]چون مرغ وحشی از قفس تن رمیده شد[M2]آن دل، که در پناه رخش آرمیده بود
[B][M1]زان دردمند شد تن مسکین، که مدتی[M2]دل درد آن دو نرگس بیمار چیده بود
[B][M1]روز وداع دل بشد از دست و حیف نیست[M2]کان روز اوحدی طمع از جان بریده بود
[A]
[B][M1]عشق همان به که به زاری بود[M2]عزت عشق از در خواری بود
[B][M1]دست بگیرد دل درویش را[M2]دوست که در مهد و عماری بود
[B][M1]هم نکند صید چنان آهویی[M2]گر سگ ما شیر شکاری بود
[B][M1]از گل و باغش نبود چاره‌ای[M2]دیده که چون ابر بهاری بود
[B][M1]یار مرا می‌کشد از عشق خود[M2]کشتن عشاق چه یاری بود؟
[B][M1]روز که بی‌وصل بر آید ز کوه[M2]در نظر من شب تاری بود
[B][M1]هم بکند چارهٔ او اوحدی[M2]چون شب رندی و سواری بود
[A]
[B][M1]غیر ازو هر چه هست بازی بود[M2]ما و من قصهٔ مجازی بود
[B][M1]زود بگذر، که اصل ذات یکیست[M2]وین صفت‌ها بهانه‌سازی بود
[B][M1]تو ز دستش بداده‌ای، ورنه[M2]دوست در عین دلنوازی بود
[B][M1]نفس کافر ترا ازو ببرید[M2]هر که او نفس کشت غازی بود
[B][M1]عشق خود با تو فاش می‌گوید[M2]که: بما اول او نیازی بود
[B][M1]حدث از تست ورنه پیش از تو[M2]همه روی زمین نمازی بود
[B][M1]اوحدی، گر شناختی خاموش![M2]کین حدیث از زبان‌درازی بود
[A]
[B][M1]روزی کنی به سنگ فراقم جدا ز خود[M2]روزی چنان شوی که ندانم ترا ز خود
[B][M1]من آشنای روی تو بودم، مرا ز چه[M2]بیگانه می‌کنی دگر، ای آشنا، ز خود؟
[B][M1]هر گه که پر شود ز خیالت ضمیر من[M2]پر بینم این محله و شهر و سرا ز خود
[B][M1]وقتی به حال خود نظرم بود و این زمان[M2]گشتم چنان، که یاد نیاید مرا ز خود
[B][M1]چون عاشق توام، چه برم نام خویشتن؟[M2]چون درد من ز تست، چه جویم دوا ز خود؟
[B][M1]ای اوحدی، اگر نه جدایی ز سر کار[M2]او را بکوش تا نشناسی جدا ز خود
[B][M1]غیر از تو هیچ کس نشناسم بلای تو[M2]سعیی بکن، که دور کنی این بلا ز خود
[A]
[B][M1]ای کون و مکان از تو، اندر چه مکانی خود؟[M2]مثل تو نمی‌یابم، آخر به چه مانی خود؟
[B][M1]هر کس که تو می‌بینی حالی بتو می‌گوید:[M2]من هیچ نمی‌گویم، دانم که تو دانی خود
[B][M1]چون ز آتش آن شادی رنگیم نیفزودی[M2]زین دود که بر کردی رنگی برسانی خود
[B][M1]من فاش همی دیدم روی تو ز هر رویی[M2]اکنون چو نظر کردم از دیده نهانی خود
[B][M1]کس را چو نمی‌خواهی کاگه شود از حالت[M2]خواهی که نماند کس، تا شاد بمانی خود
[B][M1]همراه شوی با ما و آنگاه چو کار افتاد[M2]در غم بهلی مار را، تنها بدوانی خود
[B][M1]چون اوحدی از بیشی عذر تو همی خواهد[M2]دانم که بهر جرمش از پیش نرانی خود
[A]
[B][M1]در هر ولایتی ز شرف نام ما رود[M2]گر دوست بر متابعت کام ما رود
[B][M1]ای باد صبح دم، خبر او بیار تو[M2]آنجا مجال نیست که پیغام ما رود
[B][M1]هر حاصلی که داد به عمر دراز دست[M2]ترسم که در سر هوس خام ما رود
[B][M1]هر لحظه نامه‌ای بنویسم به مجلسی[M2]روزی مگر به مجلس او نام ما رود
[B][M1]دل را گر آرزوست که یابد مراد خود[M2]ناچار بر مراد دلارام ما رود
[B][M1]زین سان که کم نمی‌کند آن شوخ سرکشی[M2]بسیار فتنها که در ایام ما رود
[B][M1]ای اوحدی،مریز دگر دانهٔ سخن[M2]کان مرغ نیست یار که در دام ما رود
[A]
[B][M1]آن فروغ دیده و آن راحت دل می‌رود[M2]رخت بردارید، همراهان، که محمل می‌رود
[B][M1]کاروان مشکل رود بیرون، کز آب چشم من[M2]جمله را خر در خلاب و بار در گل می‌رود
[B][M1]ای که دیدی قتل من در پای آن سرو سهی[M2]شحنه را ز این فتنه واقف کن که: قاتل می‌رود
[B][M1]مردمان گویند: هرچه از دیده رفت از دل برفت[M2]نی، که بر جایست نقش یار و مشکل می‌رود
[B][M1]حق به دست ماست گر بر نیکوان عاشق شویم[M2]و آنکه این را حق نمی‌داند به باطل می‌رود
[B][M1]منزل اندر جان ما دارد غم او بعد ازین[M2]خرم آن جانی که با جانان به منزل می‌رود
[B][M1]در غمش دیوانه خواهد شد ز فردا زودتر[M2]آنکه امروزش همی بینم که عاقل می‌رود
[B][M1]باز گردیدم که بنشینم به هجر او، ولی[M2]هر کجا می‌آیم آن صورت مقابل می‌رود
[B][M1]آشکارا آب چشم اوحدی دیدی که رفت[M2]این زمان بینش که پنهان خونش از دل می‌رود
[A]
[B][M1]گفتم: که: بی‌وصال تو ما را به سر شود[M2]گر صبر صبر ماست عجب دارم ار شود
[B][M1]مهر تو بر صحیفهٔ جان نقش کرده‌ایم[M2]مشکل خیال روی تو از دل بدر شود
[B][M1]گفتی که: مختصر بکنیم این سخن، ولی[M2]گر بر لبم نهی لب خود، مختصر شود
[B][M1]غیر از دو بوسه هر چه به بیمار خود دهی[M2]گر آب زندگیست، که بیمارتر شود
[B][M1]گر ما بلا کشیم ز بالات، عیب نیست[M2]کار دلست و راست به خون جگر شود
[B][M1]از فرق آسمان برباید کلاه مهر[M2]دستی که در میان تو روزی کمر شود
[B][M1]روزی به آستانهٔ وصلی برون خرام[M2]تا اوحدی به جان و دلت خاک در شود
[A]
[B][M1]ترا چه تحفه فرستم که دلپذیر شود؟[M2]مگر همین دل مسکین چو ناگزیر شود
[B][M1]به بوی زلف تو، از نو، جوان شوم هر بار[M2]هزار بار تنم گر ز غصه پیر شود
[B][M1]گرم تمامت خوبان خلد پیش آرند[M2]گمان مبر که مرا جز تو در ضمیر شود
[B][M1]بدان صفت که تو آن زلف می‌کشی در پای[M2]بهر زمین که رسی خاک او عبیر شود
[B][M1]عجب که بوی لب و ذوق بوسهٔ تو دهد[M2]به آب زندگی ار گل شکر خمیر شود
[B][M1]نبیند این همه خواری که از تو من دیدم[M2]مجاهدی که به شهر فرنگ اسیر شود
[B][M1]خدنگ غمزهٔ شوخت ز جوشن دل من[M2]گذار کرد چو سوزن که در حریر شود
[B][M1]گرش ز ابرو و مژگان حیات بارد و نوش[M2]چو نوبتش به من آید کمان و تیر شود
[B][M1]در آن دلی که تو داری اثر نخواهد کرد[M2]هزار بار گرم ناله بر اثیر شود
[B][M1]مرا که شوخی چشمت ز پا چنین انداخت[M2]چه باشد از سر زلف تو دستگیر شود؟
[B][M1]ضرورتست که هم سایه‌ای بر اندازند[M2]در آن دیار که همسایه‌ای فقیر شود
[B][M1]چنین که گشت به عشق تو اوحدی مشهور[M2]عجب مدار که بر عاشقان امیر شود
[B][M1]کسی که صرف کند عمر خویش در کاری[M2]شگفت نیست که در کار خود بصیر شود
[A]
[B][M1]رخت دل بدزدد نهان شود[M2]دلم بر تو زین بد گمان شود
[B][M1]چو زلف تو جستم کمند شد[M2]گر ابروت جویم کمان شود
[B][M1]به وصل تو تعجیل کرد نیست[M2]مبادا کزین پس گران شود
[B][M1]دلت می‌دهم، بوسه‌ای بده[M2]کزان بوسه دل جفت جان شود
[B][M1]وگر نیستت بر من ایمنی[M2]بیارم کسی، تا ضمان شود
[B][M1]نتانم که وصف لبت کنم[M2]گرم موی بر تن زبان شود
[B][M1]سرم پیر شد ور رسم بتو[M2]ز سر بار دیگر جوان شود
[B][M1]نگوید به ترک تو اوحدی[M2]گرش دین و دنیا زیان شود
[B][M1]ازو به نیابی معاملی[M2]که گویی چنین کس چنان شود
[A]
[B][M1]هر که او بیدق این عرصه شود شاه شود[M2]وانکه دور افتد ازین دایره گمراه شود
[B][M1]راز خود با دل هر ذره همی گوید دوست[M2]تا ازین واقعه خود جان که آگاه شود؟
[B][M1]به حقیقت همه پروانهٔ‌شمع رخ اوست[M2]روی خوبان جهان، گر به مثل ماه شود
[B][M1]گر چه بر راه دلم دام نهد از سر زلف[M2]زان رسنها، دلم آن نیست، که در چاه شود
[B][M1]لبش از کام دلی دور نباشد، لیکن[M2]نادر آید به کف آن دولت و ناگاه شود
[B][M1]حیرتش هر نفس آهیم بر آرد ز جگر[M2]ترسم آیینهٔ دل در سر این آه شود
[B][M1]با مراد دل معشوق همی باید ساخت[M2]کار عاشق، به نوا، خواه نشد، خواه شود
[B][M1]کاه باید که بنازد که خریداری یافت[M2]کهربا را چه تفاخر که پی کاه شود
[B][M1]هر که دانست حکایت نتوانست از وی[M2]عارفان را سخن اینجاست که کوتاه شود
[B][M1]اوحدی، بر درش افتادگی از دست مده[M2]زانکه افتادگی اینجا مدد جاه شود
[A]
[B][M1]در عشق اگر زبان تو با دل یکی شود[M2]راه ترا هزار و دو منزل یکی شود
[B][M1]زین آب و گل گذر کن و مشنو که: در وجود[M2]آن کو گل آفریند با گل یکی شود
[B][M1]یک اصل حاصل آید و آن اصل نام او[M2]روزی که اصل و فرع مسایل یکی شود
[B][M1]جز در طریق عشق ندیدم که: هیچ وقت[M2]مقتول با ارادت قاتل یکی شود
[B][M1]آنکش گشاده شد نظری بر جمال حق[M2]مشنو که: با مزخرف باطل یکی شود
[B][M1]گر صد هزار نقش بداری مقابلش[M2]با او مگر حقیقت قابل یکی شود
[B][M1]راه ار برد به حلقهٔ ابداعیان دلت[M2]پست و بلند و خارج و داخل یکی شود
[B][M1]بسیار شد عجایب این بحر و چون ز موج[M2]کشتی بر آوریم به ساحل یکی شود
[B][M1]زین لا و لم به عالم توحید راه تو[M2]وقتی بری، که سامع و قایل یکی شود
[B][M1]تا در میان حدیث من و اوحدی بود[M2]این داوری دو باشد و مشکل یکی شود
[A]
[B][M1]بی تو دل و جان من زیر و زبر میشود[M2]دم به دمم درد دل بیش و بتر می‌شود
[B][M1]عمر به سر شد مرا در غم هجران تو[M2]تا تو نگویی: مرا بی‌تو به سر می‌شود
[B][M1]از رخ چون شمع خود روشنییی پیش تو[M2]کین شب تاریک ما دیر سحر می‌شود
[B][M1]چند بپوشیدم این راز دل و خلق را[M2]از سخن عاشقان زود خبر می‌شود
[B][M1]هر چه تو خواهی بگوی، کین همه دشنام تلخ[M2]چون به لبت می‌رسد شهد و شکر می‌شود
[B][M1]گر نه دل اوحدی سوخته‌ای، هر دمش[M2]سینه چه جان می‌کند، دیده چه تر می‌شود؟
[A]
[B][M1]فتنه بود آن چشم و ابرو نیز یارش میشود[M2]شکرست آن لعل و دلها زان شکارش میشود
[B][M1]گنج حسن و دلبری زیر نگین لعل اوست[M2]لا جرم دل در سر زلف چو مارش میشود
[B][M1]بارها از بند او آزاد کردم خویش را[M2]باز دل در بند زلف تابدارش میشود
[B][M1]بیدلی را عیب کردم در غم او، عقل گفت:[M2]چون کند مسکین؟ که از دست اختیارش میشود
[B][M1]طالب گل مدعی باشد که رخ درهم کشد[M2]ورنه وقت چیدن اندر دیده خارش میشود
[B][M1]عاشق بیچاره راز خویش میپوشد، ولی[M2]راز دل پیدا ز چشم اشکبارش میشود
[B][M1]اوحدی آشفته شد تا آن نگار از دست رفت[M2]رخ به خون دل ز بهر آن نگارش میشود
[A]
[B][M1]کو دیده‌ای که بی‌تو به خون تر نمی‌شود؟[M2]یا رخ که از فراق تو چون زر نمی‌شود؟
[B][M1]زان طره باد نیست که نگرفت بوی مشک[M2]زان زلف خاک نیست که عنبر نمی‌شود
[B][M1]پیوسته با منی و مرا با تو هیچ وقت[M2]وصلی به کام خویش میسر نمی‌شود
[B][M1]ذکر تو می‌کنیم و به پایان نمی‌رسد[M2]وصف تو می‌کنیم و مکرر نمی‌شود
[B][M1]از خانقاه و مدرسه تحصیل چون کنیم؟[M2]ما را که جز حدیث تو از بر نمی‌شود
[B][M1]زان سنگ آستانه به دانش فرو تریم[M2]کز آستانهٔ تو فراتر نمی‌شود
[B][M1]از مال حیف نیست که اندر سر تو رفت[M2]از جان اوحدیست، که در سر نمی‌شود
[A]
[B][M1]شبم ز شهر برون برد و راه خانه نمود[M2]چو وقت آمدنم دیر شد بهانه نمود
[B][M1]به خشم رفت و درین گردش زمانم بست[M2]چه رنجها که به من گردش زمانه نمود
[B][M1]گهی ز چشمهٔ جنت مرا شرابی داد[M2]گهی ز آتش دوزخ به من زبانه نمود
[B][M1]چو مرغ خانه گرفتم درین دیار وطن[M2]که این دیار به چشمم چو آشیانه نمود
[B][M1]اگر چه این همه فانیست کور گشت دلم[M2]چنانکه این همه فانیم جاودانه نمود
[B][M1]شبی به مجلس رندان شدم به می خوردن[M2]چه حالها که مرا آن می شبانه نمود!
[B][M1]در آن میانه نشانی ز دوست پرسیدم[M2]مرا معاینه پیری از آن میانه نمود
[B][M1]چو روز شد همه شکر مغان همی گفتم[M2]که این فتوحم از آن بادهٔ مغانه نمود
[B][M1]گناه داشتم، اما چو پیش دوست شدم[M2]به کوی خویشتنم برد وآشیانه نمود
[B][M1]به استانش چو گفتم که: در میان آرم[M2]کرانه کرد و رخ خویشم از کرانه نمود
[B][M1]رخش ز دیدهٔ معنی به صورتی دیدم[M2]که صورت دگران بازی و بهانه نمود
[B][M1]چو پیش رفتم و گفتم که: من یگانه شدم[M2]به طنز گفت: مرا اوحدی یگانه نمود
[B][M1]از آن غزال شنیدم به راستی غزلی[M2]که بر دلم غزل هر کسی ترانه نمود
[A]
[B][M1]بریدن حیفم آید بعد از آن عهد[M2]چنین رویی نشاید آن چنان عهد
[B][M1]گرفتم عهد ازین بهتر نداری[M2]به زودی تازه کن باری همان عهد
[B][M1]چو گل عهد تو بس ناپایدارست[M2]از آنم پیر کردی، ای جوان عهد
[B][M1]به عهدت دست میگیری، چه سودست؟[M2]چو یک ساعت نمی‌پایی بر آن عهد
[B][M1]چو فرمانت روان گردید بر من[M2]برون رفتی و بشکستی روان عهد
[B][M1]میان بستی به خون ریزم دگر بار[M2]تو پنداری نبود اندر میان عهد
[B][M1]دریغ، ای تیر بالا، ار نبودی[M2]ترا با اوحدی همچون کمان عهد
[A]
[B][M1]گفتی: ز عشق بازی کاری نمی‌گشاید[M2]تدبیر ما چه باشد؟ کار آن چنان که باید
[B][M1]از بند اگر کسی را کاری گشاد روزی[M2]باری ز بند خوبان ما را نمی‌گشاید
[B][M1]او شاه و ما غلامان، بر وی که عیب گیرد؟[M2]گر مهر ما نورزد، یا عهد ما نپاید
[B][M1]زان لب طمع نباید کردن به جز سلامی[M2]ما را که جز دعایی از دست برنیاید
[B][M1]او گر سلام ما را زان لب جواب گوید[M2]اینست کامرانی، دیگر مرا چه باید؟
[B][M1]بر آسمان بساید فرقش کلاه دولت[M2]آن کس که فرق خود را در پای او بساید
[B][M1]ور غیر ازو دل من یاری به دست گیرد[M2]من دست ازو بشویم، کان دل مرا نشاید
[B][M1]دردی اگر فرستد هر ساعتی دلم را[M2]درمان چو نیست گویی: دردم چه میفزاید؟
[B][M1]گفتم به فال‌گیری: فالی ببین از آن رخ[M2]زلفش بدید و گفتا: تشویق می‌نماید
[B][M1]گویند: چون بگفتی ترک دل خود آخر[M2]ما ترک دل نگفتیم آن ترک می‌رباید
[B][M1]در عشقش اوحدی را کار دو گونه باید[M2]یا لعل او ببوسد، یا دست خود بخاید
[A]
[B][M1]تو آن گم کرده را مشنو که بی‌زاری پدید آید[M2]چو پیدا شد ز غیر اوت بیزاری پدید آید
[B][M1]به اول فارغ فارغ نماید خویش را از تو[M2]به آخر اندک اندک زو طلب‌گاری پدید آید
[B][M1]شبی گر با خیال او بخوابی، آشنا گردی[M2]جهانی را از آن خواب تو بیداری پدید آید
[B][M1]از آن مستی به هشیاری رسی لیکن به شرط آن[M2]که مستان را نیازاری چو هشیاری پدید آید
[B][M1]دلیل صحت دعوی به عشق اندر چنان باشد[M2]که در صحت علامتهای بیماری پدید آید
[B][M1]به رنگ شب شود روزت ز عشق او پس آنگاهی[M2]نشان روز روشن در شب تاری پدید آید
[B][M1]ز پیش آفتاب رخ چو آن بت پرده برگیرد[M2]ترا چون ذره اندر دل سبکساری پدید آید
[B][M1]اگر نزدیک خود بارت دهد چون اوحدی روزی[M2]ترا بر پادشاهان نیز جباری پدید آید
[B][M1]چو این نقدت به دست افتد، مکن در گفتنش چاره[M2]که هر جایی که نقدی هست ناچاری پدید آید
[A]
[B][M1]برین دل هر دم از هجر تو دیگر گونه خار آید[M2]ولی امید می‌دارم که روزی گل به بار آید
[B][M1]رفیقان هر زمان گویند: عاقل باش و کاری کن[M2]خود از آشفته‌ای چون من نمیدانم چه کار آید؟
[B][M1]ز تیر خسروان مجروح گردند آهوان، لیکن[M2]بدین قوت نپندارم که زخمی بر شکار آید
[B][M1]ز سودای کنار او کنارم شد چو دریایی[M2]نه دریایی که رخت من ز موجش با کنار آید
[B][M1]گر او صدبار بر خاطر پسندد، راضیم لیکن[M2]بدان خاطر نمیباید پسندیدن که بار آید
[B][M1]همه شب ز انتظار او دو چشمم باز و می‌ترسم[M2]که خوابم گیرد آن ساعت که دولت در گذار آید
[B][M1]بکوش ای اوحدی یک چند، اگر مقصود میجویی[M2]کسی کش پای رفتن هست ننشیند که یار آید
[A]
[B][M1]سر زلف خود بگیری همه پیچ و خم برآید[M2]دل ریش من بکاوی همه درد و غم برآید
[B][M1]تو ازآن سخن که گویی و از آن میان که داری[M2]به میان خوب رویان سخن از عدم برآید
[B][M1]چو جهانیان به زلف توسپرده‌اند خاطر[M2]سر زلف خود مشوران، که جهان بهم برآید
[B][M1]ز غم تو در لحد من به مثابتی بگریم[M2]که ز خاک من بروید گل سرخ و نم برآید
[B][M1]چو حدیث بوسه گویم نبود یکی به سالی[M2]چو سخن ز غصه رانم دو به یک شکم برآید
[B][M1]به مخالفم خبر کن که: مقیم این درم، تا[M2]نکند شکار صیدی که ازین حرم برآید
[B][M1]مکن، اوحدی، شکایت، که نمیرسی به کامی[M2]تو مرید درد او شو، که مراد کم برآید
[A]
[B][M1]گر آن کاری که من دانم بر آید[M2]بهل تا در وفا جانم برآید
[B][M1]من آن ایام دولت را چه گویم؟[M2]که گوی او به چوگانم برآید
[B][M1]کدامین مور باشم من؟ که روزی[M2]سخن پیش سلیمانم برآید
[B][M1]شکار آهویی زان گونه وحشی[M2]عجب کز شست و پیکانم برآید!
[B][M1]چنان گریم ز هجرانش، که کشتی[M2]به آب چشم گریانم برآید
[B][M1]برآرد غنچهٔ مهر آن گیاهی[M2]کز اشک همچو بارانم برآید
[B][M1]رسانم اوحدی را دل به کامی[M2]لب او گر بدندانم برآید
[A]
[B][M1]مرا از بخت اگر کاری برآید[M2]به وصل روی دلداری برآید
[B][M1]ولیکن دور گردون خود نخواهد[M2]که کام یاری از یاری برآید
[B][M1]اگر خوبان گیتی را کنی جمع[M2]به نام من ستمگاری برآید
[B][M1]و گر من طالب اندوه گردم[M2]ز هر سویش طلبکاری برآید
[B][M1]دل من گر بکارد دانهٔ غم[M2]ازان یک دانه انباری برآید
[B][M1]ز دلتنگی اگر رمزی بگویم[M2]ازان تنگی به خرواری برآید
[B][M1]گلی را گر برون ارم ز خاری[M2]ز هر برگش سر خاری برآید
[B][M1]ز زلف یار اگر مویی بجویم[M2]بهر مویش خریداری برآید
[B][M1]ز بهر تخت اگر شاهی نشانم[M2]به نام اوحدی داری برآید
[A]
[B][M1]مرا گر ز وصل تو رنگی برآید[M2]رها کن، که نامم به ننگی برآید
[B][M1]عجب دان که از کارگاه ملاحت[M2]جهان را بینگ توینگی برآید
[B][M1]بسی قرن باید که از باغ خوبی[M2]نهالی چنین شوخ شنگی برآید
[B][M1]چنان شکری، کز دهان تو خیزد[M2]مپندار کز هیچ تنگی برآید
[B][M1]از آن زلف مشکین اگر دام سازی[M2]ز هر حلقه‌ای پالهنگی برآید
[B][M1]به امید صلح و کنار تو خواهم[M2]که هر شب مرا با تو جنگی برآید
[B][M1]ز چنگت غمت هر دمی نالهٔ من[M2]به زاری چو آواز چنگی برآید
[B][M1]کمان جفا میکشی سخت و ترسم[M2]گریزان شوی چون خدنگی برآید
[B][M1]بدو نام قربان من کرده باشی[M2]گر از کیش جورت ترنگی برآید
[B][M1]سراسیمه، گفتی: ندانم چرایی؟[M2]بدانی، چو پایت به سنگی برآید
[B][M1]صبوری کند اوحدی، کین تمنا[M2]از آن نیست کو بی‌درنگی برآید
[A]
[B][M1]هر که مشغول تو گشت از دگران باز آید[M2]وانکه در پای تو افتاد سرافراز آید
[B][M1]هر کبوتر که ز دام سر زلفت بجهد[M2]به سر دانهٔ خال تو سبک باز آید
[B][M1]وقت جان دادن اگر بر رخت افتد نظرم[M2]چشم من تا به لب گور نظر باز آید
[B][M1]ور سگ کوی تو در گور من آواز دهد[M2]استخوانم ز نشاط تو به آواز آید
[B][M1]مفلسی را که خیال تو در افتد به دماغ[M2]گر صدش غم بود اندر طرب و ناز آید
[B][M1]آنکه با واقعهٔ عشق تو پرداخت چو من[M2]چه عجب! اگر به سخن واقعه پرداز آید
[B][M1]خود گرفتم ز غم خویش بسوزی تو مرا[M2]چون من امروز که داری که سخن ساز آید؟
[B][M1]قصهٔ اوحدی از راه سپاهان بشنو[M2]همچو آوازهٔ سعدی که ز شیراز آید
[A]
[B][M1]هر کرا چون تو پریزاده ز در باز آید[M2]به سرش سایهٔ اقبال و ظفر باز آید
[B][M1]کور اگر خاک سر کوی تو درد دیده کشد[M2]هیچ شک نیست که نورش به بصر باز آید
[B][M1]کافر، از بهر چنین بت که تویی؛ نیست عجب[M2]کز پرستیدن خورشید و قمر باز آید
[B][M1]هر که دیدار ترا دید و سفر کرد از شهر[M2]هیچ سودش نکند تا ز سفر باز آید
[B][M1]آفتاب از سر هر کوچه که بیند رویت[M2]شرمش آید که بدان کوچه دگر بازآید
[B][M1]عاشقی را که برانند ز پیشت به قفا[M2]راستی بی‌قدمست ار نه به سر باز آید
[B][M1]نه هوای لب و چشم تو مرا صید تو کرد[M2]طفل باشد که به بادام و شکر باز آید
[B][M1]بیدلی را که ز پیوند رخت منع کنند[M2]در چه بندد دل خویش؟ از تو اگر باز آید
[B][M1]زین جهان اوحدی ار رخت بقا دربندد[M2]زان جهانش، چو بپرسی تو خبر، باز آید
[A]
[B][M1]دل سرمست من آن نیست که باهوش آید[M2]مگر آن لحظه کش آواز تو در گوش آید
[B][M1]رخت این آتش سوزنده که در سینه نهاد[M2]عجب از دیگ هوس نیست که در جوش آید
[B][M1]بجز آن کایم و در پای غلامان افتم[M2]چه غلامی ز من بی‌تن و بی‌توش آید؟
[B][M1]شربت قند رها کن، که از آن ساعد و دست[M2]اگرم زهر دهی بر دل من نوش آید
[B][M1]مگرم داعیهٔ لطف تو بگشاید چشم[M2]ورنه از من چه سکون و ادب و هوش آید؟
[B][M1]حسن پنهان تو بر خاطر من سهل کند[M2]هر چه از جور رقیبان جفا کوش آید
[B][M1]بر نیازست و دعا دست جهانی زن و مرد[M2]تا کرا گوهر آن گنج در آغوش آید؟
[B][M1]بیم آنست که: از فکرت و اندیشهٔ تو[M2]همه تحصیل که کردیم فراموش آید
[B][M1]بید با قامت رعنای چنان شرط آنست[M2]که به سر پیش تو، ای سرو قباپوش، آید
[B][M1]عجب از طالع خود دارم و دوران فلک[M2]کان چنان صید به دام من مدهوش آید
[B][M1]اوحدی وقت سخن گر چه گهر بارد و در[M2]پیش لعل لب گویای تو خاموش آید
[A]
[B][M1]مرا کجا سر زلفت به زیر چنگ آید؟[M2]که خاک پای ترا از سپهر ننگ آید
[B][M1]بکن ز جور و جفا هر چه ممکنست امروز[M2]که هر چه صورت زیبا کند بینگ آید
[B][M1]به زور بازوی مردی برون نشاید برد[M2]بر آستان تو دستی که زیر سنگ آید
[B][M1]اگر چه شد ز روانی چو آب گفتهٔ ما[M2]ز وصف قد تو چون بگذریم تنگ آید
[B][M1]چو میل سوی تو کردم به دوستی، دل گفت:[M2]مکن، که جامهٔ این کار بر تو ننگ آید
[B][M1]ز رنگ ناخنت، ای ماه چهره،می‌نالم[M2]به ناله‌ای، که چنان نالها ز چنگ آید
[B][M1]به صبغ مهر تو چون اوحدی دگر باره[M2]در افکنیم شبی خرقه تا چه رنگ آید؟
[A]
[B][M1]سحر گه چون نسیم زلف آن دلدار می‌آید[M2]درخت شوقم از برگش به برگ و بار می‌آید
[B][M1]ز توفان خفتگان کوچه را آگاه دار امشب[M2]که سیل گریهٔ این دیدهٔ بیدار می‌آید
[B][M1]حروف نامه‌ام بی‌نقطه آن بهتر که از چشمم[M2]بسست این قطره‌های خون که بر طومار می‌آید
[B][M1]نمی‌آید ز من کاری درین اندوه و سهلست این[M2]گر آن دلدار شهر آشوب من در کار می‌آید
[B][M1]نگارینا، به خاک آستانت فخرها دارم[M2]نمیدانم چرا از من چنینت عار می‌آید؟
[B][M1]اگر بیچاره‌ای نزد تو می‌آید، مکن عیبش[M2]کمندش چون تو در خود میکشی ناچار می‌آید
[B][M1]مپرس از اوحدی حال نماز و صوم و قرایی[M2]که مسکین این زمان از خانهٔ خمار می‌آید
[A]
[B][M1]دیریست که یار ما نمی‌آید[M2]پیغام به کار ما نمی‌آید
[B][M1]هر کس به تفرجی و صحرایی[M2]خود بوی بهار ما نمی‌آید
[B][M1]ما را به دیار او نباشد ره[M2]او خود به دیار ما نمی‌آید
[B][M1]کمتر ز سگیم در شمار او[M2]زیرا به شمار ما نمی‌آید
[B][M1]ای دل، بتو پیش ازین همی گفتم:[M2]کین عشق به کار ما نمی‌آید
[B][M1]دولت همه جا برفت و باز آمد[M2]هرگز بگذار ما نمی‌آید
[B][M1]یک دم نرود که یاد او صد پی[M2]اندر دل زار ما نمی‌آید
[B][M1]آن دام که ما نهاده‌ایم، ای دل[M2]در چشم شکار ما نمی‌آید
[B][M1]ای اوحدی، از خوشی کناری کن[M2]کان بت به کنار ما نمی‌آید
[A]
[B][M1]دلی که در سر زلف شما همی آید[M2]به پای خویش به دام بلا همی آید
[B][M1]بر آستان تو موقوفم، ای سعادت آن[M2]کز آستان تو اندر سرا همی آید
[B][M1]نشانه جز دل ما نیست تیر چشم ترا[M2]اگر صواب رود ور خطا همی آید
[B][M1]اگر بر تو به پا آمدم مرنج، که زود[M2]به سر برون رود آن کو به پا همی آید
[B][M1]به دست حیلت و افسون سپر نشاید ساخت[M2]بر آن رمیده که تیر قضا همی آید
[B][M1]دلم شکایت بیگانگان چگونه کند؟[M2]چو بر من این همه از آشنا همی آید
[B][M1]هم آتشیست که در جان اوحدی زده‌ای[M2]و گرنه این همه دود از کجا همی آید؟
[A]
[B][M1]دل می‌برد امشب ز من آن ماه، بگیرید[M2]دزدست و شب تیره، برو راه بگیرید
[B][M1]اندر پی او آه منست آتش سوزان[M2]گر شمع فرو میرد، ازین آه، بگیرید
[B][M1]گردن نکند نرم به فریاد و به زاری[M2]او را ز چپ و راست با کراه بگیرید
[B][M1]ناگه دل من برد، چو آگه شدم، او را[M2]آگاه کنید از من و ناگاه بگیرید
[B][M1]این قصه درازست، مگویید: چه کرد او؟[M2]گویید: دلی گم شد و کوتاه بگیرید
[B][M1]گر زلف چو شستش به کف افتد ز رخ و لب[M2]یک بوسه و ده بوسه، نه، پنجاه بگیرید
[B][M1]تا زنده‌ام او را برسانید به من باز[M2]چون مرده شوم، خواه بشد، خواه بگیرید
[B][M1]زندان دل ما همه چاه زنخ اوست[M2]دلهای گریزنده در آن چاه بگیرید
[B][M1]او گر ندهد داد دل اوحدی امشب[M2]فردا به در آیید و در شاه بگیرید
[A]
[B][M1]باز پیوند، که دوری به نهایت برسید[M2]چارهٔ درد دلم کن، که به غایت برسید
[B][M1]هیچ بر من نکنی چشم عنایت از خشم[M2]تا دگر بار به گوشت چه حکایت برسید؟
[B][M1]رحمتی کن، که ز هجران تو حال دل من[M2]قصه‌ای شد، که به هر شهر و ولایت برسید
[B][M1]جان همی دادم اگر زانکه خیال تو نه زود[M2]یاد می‌داد دل من که عنایت برسید
[B][M1]خط سبز تو مرا در خطر انداخته بود[M2]بوی آن زلف سیاهم به حمایت برسید
[B][M1]خبرت نیست که در عشق تو از دشمن و دوست[M2]بر من خسته چه بیداد و جنایت برسید؟
[B][M1]اوحدی راز دل خویش بپوشید ولی[M2]همه آفاق حدیثش به روایت برسید
[A]
[B][M1]نالهٔ بلبل شوریده به جایی برسید[M2]گل به باغ آمد و دردش به دوایی برسید
[B][M1]عمر بلبل چو وفا کرد به دوری بنمرد[M2]تا ز پیوستن گل بوی وفایی برسید
[B][M1]گل چه پیراهن زر دوخته بر داد بباد؟[M2]کز میان غنچهٔ مسکین به قبایی برسید
[B][M1]هر که بر بوی گل و نالهٔ بلبل سحری[M2]در چمن رفت، به برگی و نوایی برسید
[B][M1]طالب گل ز چمن پای مکن، گو: کوتاه[M2]که به دستش ز سر خار جفایی برسید
[B][M1]پی همراهی این قافله بودم عمری[M2]تا به گوش دلم آواز درایی برسید
[B][M1]قصهٔ مور پریشان به سلیمان گفتند[M2]اثر نعمت سلطان به گدایی برسید
[B][M1]آفتابی ز سر منظره بنمود جمال[M2]ذره‌ای در هوس او به هوایی برسید
[B][M1]اوحدی دست به وصلش نرسانید آسان[M2]درد سر برد و به خاک کف پایی برسید
[A]
[B][M1]من کشتهٔ عشقم،خبرم هیچ مپرسید[M2]گم شد اثر من،اثرم هیچ مپرسید
[B][M1]گفتند که: چونی؟ نتوانم که بگویم[M2]این بود که گفتم، دگرم هیچ مپرسید
[B][M1]فردا سر خود می‌کنم اندر سر و کارش[M2]امروز که با درد سرم هیچ مپرسید
[B][M1]وقتی که نبینم رخش احوال توان گفت[M2]این دم که درو می‌نگرم هیچ مپرسید
[B][M1]بی‌عارضش این قصهٔ روزست که دیدید[M2]از گریهٔ شام و سحرم هیچ مپرسید
[B][M1]خون جگرم بر رخ و پرسیدن احوال؟[M2]دیدید که: خونین جگرم، هیچ مپرسید
[B][M1]از دوست به جز یک نظرم چون غرضی نیست[M2]زان دوست به جز یک نظرم هیچ مپرسید
[B][M1]از دست شما جامه دو صد بار دریدم[M2]خواهید که بازش بدرم هیچ مپرسید
[B][M1]با اوحدی این دیدهٔ‌تر بیش ندیدیم[M2]بالله ! که ازین بیشترم هیچ مپرسید
[A]
[B][M1]دوشم فغان و ناله به هفت آسمان رسید[M2]دو دم به دل برآمد و آتش به جان رسید
[B][M1]بر تن شنیده‌ای چه رسید از فراق جان؟[M2]از درد دوری تو دلم را همان رسید
[B][M1]هرگز جفا نبرده و دوری ندیده‌ام[M2]بر من جفا و جور تو نامهربان رسید
[B][M1]انصاف من بده: که کجا گویم این سخن؟[M2]کز یار برگزیده به یاران زیان رسید
[B][M1]دوشم رقیب بر سر کوی تو دید و گفت:[M2]باز این ستم رسیدهٔ فریادخوان رسید
[B][M1]ما را مگر به پیش تولطف تو آورد[M2]ورنه به سعی ما به کجا می‌توان رسید؟
[B][M1]حال من و تو فاش چنان شد، که سالها[M2]زین دوستی بهر طرفی داستان رسید
[B][M1]یک روز بشنوی که: تن اوحدی ز غم[M2]خاک در تو گشت و بدان آستان رسید
[B][M1]من بلبلم ز درد بنالم، علی‌الخصوص[M2]فصلی که گل شکفته شد و ارغوان رسید
[A]
[B][M1]ای مردم کور، این چه بهارست ببینید[M2]گلبن نه و گلهاش ببارست ببینید
[B][M1]فردا همه یک رنگ شود طالب و مطلوب[M2]امروز یکی را که هزارست ببینید
[B][M1]آن ماه که دل می‌برد از ما رخ و زلفش[M2]بر منظرهٔ لیل و نهارست ببینید
[B][M1]ماییم به بار آمده در گلشن هستی[M2]یا اوست که بر صفهٔ بارست؟ ببینید
[B][M1]بر گرد زمین این چه سپاهست؟ بجویید[M2]در گرد زمان آن چه سوارست؟ ببینید
[B][M1]ما میوهٔ شیرین درخت دو جهانیم[M2]باز این چه درخت و چه بهارست؟ ببینید
[B][M1]بس نسخه گرفتند ز هر شیوه و هر شکل[M2]این نسخه که از صورت یارست ببینید
[B][M1]درجیست برو غیب نگارنده طلسمات[M2]این خود چه طلسم و چه نگارست؟ ببینید
[B][M1]این طرز که از کارگه کون در آمد[M2]هم اول و هم آخر کارست ببینید
[B][M1]بر دامن هستی شما هست غباری[M2]هستی چه بود؟ وین چه غبارست؟ ببینید
[B][M1]بعد از شب تار آمدن روز توان دید[M2]این روز که اندر شب تارست ببینید
[B][M1]گر چشم خدایی بگشایید هم این‌جا[M2]هم محشر و هم روز شمارست، ببینید
[B][M1]شرح سخن اوحدی آسان نتوان گفت[M2]شعرش بهلید، این چه شعارست؟ ببینید
[A]
[B][M1]هر که از برگ و از نوا گوید[M2]مشنو: کز زبان ما گوید
[B][M1]بندهٔ خانه‌زاد باید جست[M2]کو ترا سر این سرا گوید
[B][M1]آنکه از کوی آشنایی نیست[M2]کی سخن‌های آشنا گوید؟
[B][M1]چو مقامیست هر کسی را خاص[M2]از مقامی که هست وا گوید
[B][M1]دم ز چرخ فلک زند خورشید[M2]ذره از خاک و از هوا گوید
[B][M1]مرد را در سلوک مرقاتیست[M2]راز بر حسب ارتقا گوید
[B][M1]آنچه در خرقه گفته بود آن پیر[M2]طفل باشد که در قبا گوید
[B][M1]سخن از نیک می‌رود، بنویس[M2]بچه پرسی که از کجا گوید؟
[B][M1]چه غم از جبرییل دارد دل؟[M2]که ز پیغمبر و خدا گوید
[B][M1]تا تو باشی و او به وقت سخن[M2]تو جدا گویی، او جدا گوید
[B][M1]این دویی از میان چو برخیزد[M2]همه او گوید و سزا گوید
[B][M1]اوحدی پیش او چه داند گفت؟[M2]رخ او را هم او ثنا گوید
[A]
[B][M1]به حسن عارض چون ماه و زیب چهرهٔ‌چون خور[M2]ببردی از بر من دل، بخوردی از دل من بر
[B][M1]ز رشک طلعت خوبت بریزد اختر گردون[M2]ز اشک چشمهٔ چشمم بمیرد آتش اختر
[B][M1]به صید عاشق بیدل گشاده زلف تو چنگل[M2]به صید بیدل مسکین کشیده چشم تو خنجر
[B][M1]شکنج سنبل پست تو گنج صورت و معنی[M2]فریب نرگس مست تو زیب جامه و زیور
[B][M1]ز جام حقهٔ لعلت گشوده چشمهٔ حیوان[M2]ز دام حلقهٔ زلفت دمیده نکهت عنبر
[B][M1]نهاده نرگس شنگت تراز کسوت شوخی[M2]گشاده پستهٔ تنگت کساد کیسهٔ شکر
[B][M1]ز رنگ پنجهٔ نازک نموده دست تو گل رخ[M2]بر آب چهرهٔ رنگین نهاده حسن تو دلبر:
[B][M1]بیاض ساعد سیمین به خون این دل خسته[M2]سواد طرهٔ مشکین به قتل این تن لاغر
[B][M1]به عیب من مکن آهنگ و جیب و دامن من بین:[M2]چو روی اوحدی از غم به خون دیده و دل تر
[A]
[B][M1]وقت گلست، ای غلام، روز می است، ای پسر[M2]شیشه بیار و قدح، پسته بریز و شکر
[B][M1]جامهٔ زهدی، که بود بر تن ما، تنگ شد[M2]بادهٔ صافی بیار، جامهٔ صوفی ببر
[B][M1]ای صنم چنگ ساز، تن چه زنی؟ رود زن[M2]ای بت عاشق‌نواز، غم چه خوری؟ باده خور
[B][M1]می که تو داری به کف روزی و مقسوم تست[M2]تا نخوری قسم خود وعده نیاید به سر
[B][M1]چون به یقین خورد نیست روزی خود را، تو نیز[M2]دیر چه پایی؟ بنوش، تا برسی زودتر
[B][M1]ای که میان بسته‌ای باز به خون‌ریز ما[M2]چند ز مسکین کشی؟ کار نداری دگر؟
[B][M1]بار تو من برده‌ام، بر دگری می‌خورد[M2]رنج زیادت ببین، کار سعادت نگر
[B][M1]روز و شبم بردرت، دیده به امید تو[M2]از در وصلی درآی، تا ندوم دربدر
[B][M1]در دل من سوز عشق شعله زن آمد و لیک[M2]زانچه مرا در دلست هیچ نداری خبر
[B][M1]باده بیاور، که هیچ توبه نخواهند کرد[M2]مدعی از وعظ خشک، اوحدی از شعر تر
[A]
[B][M1]بگشای ز رخ نقاب دیدار[M2]تا نگذرد از درت خریدار
[B][M1]این پرده که بر درست بردر[M2]وین سایه که بر سرست بردار
[B][M1]گفتی: بنشین که من بیایم[M2]بنشینم و نیستی تو آن یار
[B][M1]کز یاری من نیایدت ننگ[M2]وز صحبت من نباشدت عار
[B][M1]زین قاعده و خلاف بگذر[M2]و آن داعیه در غلاف بگذار
[B][M1]تا کی باشیم پس بر در؟[M2]وز هجر تو کرده رخ به دیوار
[B][M1]هر کس به حساب تار و پودست[M2]ما با سخن تو در شب تار
[B][M1]پنداشتمت که: مهربانی[M2]و آن نیز خیال بود و پندار
[B][M1]سر در سر کار عشق کردیم[M2]و اگه نشدی، زهی سر و کار؟
[B][M1]هر لحظه مکن بکشتنم زور[M2]هر روز مکن بهشتنم زار
[B][M1]یا آن دل برده باز پس ده[M2]یا این تن مرده نیز بگذار
[B][M1]مپسند که از فراق رویت[M2]فریاد برآرم اوحدی‌وار
[A]
[B][M1]ما بغیر از یار اول کس نمیگیریم یار[M2]اختیار اولین یارست و کردیم اختیار
[B][M1]هر زمان مهری و پیوندی نباشد سودمند[M2]هر زمان عهدی و پیمانی نیاید سازگار
[B][M1]سر یکی داریم و دریک تن نمیباید دو سر[M2]دل یکی داریم و در یکدل نمی‌گنجد دو یار
[B][M1]دل چه باشد؟ عشق میباید که باشد بر مزید[M2]سر چه باشد؟ مهر میباید که باشد برقرار
[B][M1]ای نصیحت کن، ملامت چند و چند؟ از دست تو[M2]صد گریبان پاره کردم، دستم از دامن بدار
[B][M1]گر تو هم در سینه داری غیرتی، رشکی ببر[M2]ور تو هم در دیده داری حیرتی اشکم ببار
[B][M1]عاشقم، گر عاشقی شوریده بینی در گذر[M2]بیدلم، گر بیدلی آشفته بینی در گذار
[B][M1]دامنم را چون تهی دیدی ز گل، خاری منه[M2]دلبرم را چون بری دیدی ز من، خوارم مدار
[B][M1]اوحدی، از یار هر جایی چه نالی بیش ازین؟[M2]با تو میگفتم که: این کارت نمی‌آید به کار
[A]
[B][M1]مگذر، ای ساربان، ز منزل یار[M2]تا دمی در غمش بگریم زار
[B][M1]از برای کدام روز بود؟[M2]اشک خونین و دیدهٔ‌خونبار
[B][M1]گر قیامت کنیم، شاید، از آنک[M2]با قیامت فتادمان دیدار
[B][M1]پار با دوست بوده‌ایم این جا[M2]آه ازین پیش دوست بودن پار!
[B][M1]ساقی، از جام باده‌ای داری[M2]به چنین فرصتی بیا و بیار
[B][M1]مطرب، ار مانعی و عذری نیست[M2]نفسی وقت عاشقان خوش دار
[B][M1]غزلی ز اوحدی گرت یادست[M2]بر منش خوان به یاد آن دلدار
[A]
[B][M1]هر دم برم به گریه پناه از فراق یار[M2]آه! از جفای دشمن و آه از فراق یار!
[B][M1]نشگفت! اگر شکسته شوم در غمش، که هست[M2]بارم چو کوه و روی چو کاه از فراق یار
[B][M1]تا آن دو هفته ماه ز من دور شد، شدست[M2]روزم چو هفته، هفته چو ماه از فراق یار
[B][M1]چون جان به لب رسید و دل از غم خراب شد[M2]تن نیز گو: ممان و بکاه از فراق یار
[B][M1]باری، به هیچ نوع خلاصم ز رنج نیست[M2]گاه از فلک برنجم و گاه از فراق یار
[B][M1]چشمم چو صبح گشت سپید از جفای چرخ[M2]صبحم چو شام گشت سیاه از فراق یار
[B][M1]هر لحظه آتشی به جگر می‌رسد مرا[M2]خواه از وصال دشمن و خواه از فراق یار
[B][M1]تا کی نشیند آخر ازین گونه اوحدی؟[M2]دل در خیال و چشم به راه از فراق یار
[B][M1]ای دل، تو روز وصل همین نوحه می‌کنی[M2]معلوم شد که نیست گناه از فراق یار
[A]
[B][M1]تن به تو دادم، دل و جانش مبر[M2]دل برت آمد، ز جهانش مبر
[B][M1]از دل من گرچه گرو می‌بری[M2]اول بازیست، روانش مبر
[B][M1]دشمن من بر دهنت سود لب[M2]او چه شناسد؟ به زبانش مبر
[B][M1]گر سرم از پای تو دوری کند[M2]باز به جز موی کشانش مبر
[B][M1]گفت: شبی دست بگیرم ترا[M2]زلف تو، باز از سر آنش مبر
[B][M1]روی نهان کردی و بردی دلم[M2]گرنه ببازیست، نهانش مبر
[B][M1]عقل، که شاگرد سر زلف تست[M2]او بگریزد، به دکانش مبر
[B][M1]تا کمر زر ندهد دست من[M2]دست بگیر و به میانش مبر
[B][M1]اوحدی ار بندهٔ روی تو نیست[M2]بند کن و جز به سگانش مبر
[A]
[B][M1]از باده در فصل خزان افتان و خیزان نیک‌تر[M2]ور یار دلداری دهد خود چون بود زان نیک‌تر؟
[B][M1]شد باغ پرینگی دگر، هر برگی از رنگی دگر[M2]در زیرش آونگی دگر از لعل و مرجان نیک‌تر
[B][M1]صرصر غبار انگیخته، در شاخسار آویخته[M2]بر ما نثاری ریخته، از صد زرافشان نیک‌تر
[B][M1]شاخ رزان،در گشت رز، پوشیده رنگارنگ خز[M2]هر گوشه شادروانی از تخت سلیمان نیک‌تر
[B][M1]بر شاخساران سور بین، و آن سیبها چون نور بین[M2]سیبی به چشم دور بین، از روی جانان نیک‌تر
[B][M1]فصلی چنین، می‌خواه، می، برکش نوای چنگ ونی[M2]ور گم توانی کرد پی، گم کن، که پنهان نیک‌تر
[B][M1]بی‌اوحدی مستی مکن، با نیستان هستی مکن[M2]چندین سبک دستی مکن، ای وصلت از جان نیک‌تر
[A]
[B][M1]زلف مشکینت چو دامست، ای پسر[M2]عارضت ماه تمامست، ای پسر
[B][M1]در فروغ روی و چین زلف تو[M2]مایهٔ صد صبح و شامست، ای پسر
[B][M1]تا بود بر دیگری وصلت حلال[M2]بر من آسایش حرامست، ای پسر
[B][M1]زان دهان تنگ شیرینم بده[M2]بوسه‌ای، گر خود به وامست، ای پسر
[B][M1]هر زمان گویی که: فردای دگر[M2]سوختم، فردا کدامست؟ ای پسر
[B][M1]گر تو صد بارم بسوزی در فراق[M2]تا نسازی، کار خامست، ای پسر
[B][M1]در غمت گر نشکنم خود را، مرنج[M2]آدمی را ننگ و نامست، ای پسر
[B][M1]عالمی را بندهٔ خود کرده‌ای[M2]اوحدی نیزت غلامست، ای پسر
[A]
[B][M1]یک شبم دادی به عمری پیش خود بار، ای پسر[M2]بعد از آن یادم نکردی، یاد می‌دار، ای پسر
[B][M1]نیک بد حالم ز دست هجر حال آشوب تو[M2]لطف کن،ما را به حال خویش مگذار، ای پسر
[B][M1]کشتهٔ چشم توام، غافل مباش از حال من[M2]گوشمالم بر مده، گوشی به من دار، ای پسر
[B][M1]نالهٔ من در غم هجر تو شد زیر، ای نگار[M2]رحمتی کن، کز غم هجر توام زار، ای پسر
[B][M1]چون گل وصلی نخواهی هرگزم دادن به دست[M2]خارم از پای دل حیران برون آر، ای پسر
[B][M1]گفته‌ای: در کار عشق من بباید باخت جان[M2]خود ندارم در دو گیتی غیر ازین کار، ای پسر
[B][M1]گفتمش: بوسی بده، گفتا که: پر بشمار زر[M2]زر ندارم، چون شمارم؟ بوسه بشمار، ای پسر
[B][M1]دیگران را چون به وصل خویشتن کردی عزیز[M2]اوحدی را همچو خاک ره مکن خوار، ای پسر
[A]
[B][M1]هیچ نقاشی نیامیزد چنین رنگ، ای پسر[M2]از تو باطل شد نگارستان ارژنگ، ای پسر
[B][M1]روی سبز ارنگت اندر حلقهٔ زلف سیاه[M2]سرخ رویان را ببرد از چهره‌ها رنگ، ای پسر
[B][M1]زخم تیر غمزهٔ آهن شکافت را هدف[M2]سینه‌ای می‌باید از فولاد، یا سنگ، ای پسر
[B][M1]گر چه می‌دانم که: حوران بهشتی چابکند[M2]هم نپندارم که باشند این چنین شنگ، ای پسر
[B][M1]هم به چنگت کردمی سازی، گرم بودی ولی[M2]بر نمی‌آید مرا جز ناله از چنگ، ای پسر
[B][M1]طاقت جنگت نداریم، آشتی کن بعد ازین[M2]آشتی گر می‌توان کردن، مکن جنگ، ای پسر
[B][M1]هر سواری زان لب شیرین شکاری می‌کند[M2]اسب بخت ما، دریغ، ار نیستی بنگ، ای پسر
[B][M1]با جفا دیگر چرا تنگ اندر آوردی عنان؟[M2]رحم کن بر ما، که مسکینیم و دل‌تنگ، ای پسر
[B][M1]هر غمی را چاره‌ای کردم به فرهنگی،ولی[M2]با فراقت بر نمی‌آیم به فرهنگ، ای پسر
[B][M1]اوحدی را در غمت ینگی به جز مردن نماند[M2]گر بمانی مدتی دیگر برین ینگ، ای پسر
[A]
[B][M1]من که خمارم، به مسجدها مده را هم دگر[M2]کین زمان میخوردم و در حال می‌خواهم دگر
[B][M1]محنت من جمله از عشقست و رنج از آگهی[M2]باده‌ای در ده، که عقلم هست و آگاهم دگر
[B][M1]رحم بر گمراه و سرگردان نگفتی: واجبست؟[M2]رحمتی بر من، که سرگردان و گمراهم دگر
[B][M1]مدتی در بسته بودم دیده از دیدار خواب[M2]صورت او در خیال آمد ز ناگاهم دگر
[B][M1]روی گندم‌گون او با من نمی‌دانم چه کرد؟[M2]این همی دانم که: همچون کاه می‌کاهم دگر
[B][M1]با زنخدانش مرا میلیست، می‌دانم که: زود[M2]خواهد افگندن به بازی اندر آن چاهم دگر
[B][M1]هم ببخشیدی دلش بر نالهٔ شبهای من[M2]گر به گوش او رسیدی ناله و آهم دگر
[B][M1]من که بر عشقم بریدستند ناف از کودکی[M2]چون توان از عشق ببریدن با کراهم دگر؟
[B][M1]اوحدی امسال اگر آهنگ رفتن می‌کند[M2]گو: سفر می‌کن، که من حیران آن ماهم دگر
[A]
[B][M1]دلبر من بر گذشت همچو بهاری دگر[M2]بر رخش از هفت ونه، نقش و نگاری دگر
[B][M1]گفتمش: ای جان، بیا، دست به یاری بده[M2]گفت: نیارم، که هست به ز تو یاری دگر
[B][M1]گفتمش: آخر مکن بیش کنار از برم[M2]گفت: دلم می‌کند میل کناری دگر
[B][M1]گفتمش: از هجر تو گشت نهارم چو لیل[M2]گفت: ازین پیش بود لیل و نهاری دگر
[B][M1]گفتمش: از وصل تو آن من خسته کو؟[M2]گفت که: فردا کنم بر تو گذاری دگر
[B][M1]گفتمش: امروز کن، گر گذری میکنی[M2]گفت که: فردا کنم بر تو گذاری دگر
[B][M1]گفتمش: از کار تو نیک فرو مانده‌ام[M2]گفت: برو بعد ازین در پی کاری دگر
[B][M1]گفتمش: ای بی‌وفا، عهد همین بود و مهر؟[M2]گفت که: می‌آورند چند قطاری دگر
[B][M1]گفتمش: آن دل که من پیش تو دارم، بده[M2]گفت: به از من ببین مظلمه‌داری دگر
[B][M1]گفتمش: ار دیگری عاشق زارم کند؟[M2]گفت: به دست آورم عاشق زاری دگر
[B][M1]گفتمش: ار اوحدی نیست شود در غمت[M2]گفت: به از اوحدی هست هزاری دگر
[A]
[B][M1]نیک میخواهی که: از خود دورم اندازی دگر[M2]و آن دل سنگین ز مهر من بپردازی دگر
[B][M1]آتشی در من زدی از هجر و میگویی: مسوز[M2]با من مسکین سر گردان نمیسازی دگر
[B][M1]دل ز من بردی و گویی: با تو بازی میکنم[M2]راست میپرسی؟ به خون من همی بازی دگر
[B][M1]پرده‌ای انداختی بر روی و سیلی در گذار[M2]تا مرا در آتش اندوه نگدازی دگر
[B][M1]زان همی ترسم که: چون فارغ شوی از قتل من[M2]روی را رنگین کنی و زلف بترازی دگر
[B][M1]بسته‌ای بر دیگرانم باز و می‌دانم که چیست؟[M2]ایمنم کردی که پنهان بر سرم تازی دگر
[B][M1]سختم از حضرت جدا کردی و از درگاه دور[M2]آه! اگر بر حال من چشمی بیندازی دگر
[B][M1]مفلس و بیمایه مگذارم چنین، گر هیچ وقت[M2]تازه خواهی کرد با من عهد انبازی دگر
[B][M1]اوحدی را خون همی ریزی، که دورش میکنی[M2]صوفی کافر نخواهی کشتن، ای غازی، دگر
[A]
[B][M1]جانا، ضمیرت حال ما نیکو نمیداند مگر؟[M2]یا آن ضرورت نامها خود بر نمیخواند مگر؟
[B][M1]رفتی و شهری مرد و زن بر خاک راهت منتظر[M2]قلاب چندین دل ترا هم باز گرداند مگر
[B][M1]روز وداع آن اشک خون کز دیدها پالوده شد[M2]گفتم که: در وی کاروان رفتار نتواند مگر
[B][M1]چشمت ز بهر دیگران چون کرد یاری، سعی کن[M2]کز بهر ما هم گوشهٔ ابرو بجنباند مگر
[B][M1]دشمن که دورت میکند، تا من فرومانم به غم[M2]روزی به درد بیدلی او هم فرو ماند مگر
[B][M1]روزی که بیرون آوریم از قید مهرت پای دل[M2]دلهای ما را محنتی دیگر نترساند مگر
[B][M1]دل را خبر کن ز آمدن، روزی که آیی، تا منت[M2]چون زر بریزم در قدم، او جان برافشاند مگر
[B][M1]لعلت چو در باز آمدن بر درد ما واقف شود[M2]دیگر به داغ هجر خود ما را نرنجاند مگر
[B][M1]ای اوحدی، گر خاک شد زین غم تنت، صبری، که او[M2]از گرد ره چون در رسید این گرد بنشاند مگر
[B][M1]از چشم او شد فتنها بیدار و در ایام ما[M2]هم چشم او این فتنه را دیگر بخواباند مگر
[A]
[B][M1]کاکل کافرانه بین، زیور گوش او نگر[M2]و آن مغلی مغولها بر سر و دوش او نگر
[B][M1]رنگ قمر کجا بری؟ روی چو ماه او ببین[M2]تنگ شکر چه میکنی؟ لعل خموش او نگر
[B][M1]شیوه کنان چو بگذرد بر سر اسب گوی زن[M2]تندی مرکبش ببین، گرمی و جوش او نگر
[B][M1]در عجبی ز حیرتم، در رخ چون نگار او؟[M2]حیرت من چه میکنی؟ بردن هوش او نگر
[B][M1]گر به رخش نگه کنم، بهر نگاه کردنی[M2]زهر مریز بر دلم، چشمهٔ نوش او نگر
[B][M1]مست شبانه بامداد، آمد و کرد قتل ما[M2]فتنهٔ روز ما ببین، مستی دوش او نگر
[B][M1]ای که به وقت تاختن غارت او ندیده‌ای[M2]حجرهٔ اوحدی ببین، خانه فروش او نگر
[A]
[B][M1]ای دل، بیا و در رخ آن حور می‌نگر[M2]بفگن حجاب ظلمت و در نور می‌نگر
[B][M1]برخیز و از شراب غمش مست گرد و باز[M2]بنشین، در آن دو نرگس مخمور می‌نگر
[B][M1]یاری که دل ز دیدن او تازه می‌شود[M2]مستورگو: مباش، مستور می‌نگر
[B][M1]بر خوان عشق حاجت دست دراز نیست[M2]کوته نظر مباش و بهمنشور می‌نگر
[B][M1]وقتی که انگبین وصالش کنند بخش[M2]خوی مگس مگیر و چو زنبور می‌نگر
[B][M1]تنگ شکر به سرد مزاجان بمان و تو[M2]از گوشه‌ای چو مردم محرور می‌نگر
[B][M1]همچون سگ حریص مکن قصد گردران[M2]قصاب را ببین و به ساطور می‌نگر
[B][M1]علت حجاب می‌شود اندر میان خلق[M2]دست از طمع بدار و به فغفور می‌نگر
[B][M1]نزدیک بار اگر ندهندت مجال قرب[M2]بنشین و همچو اوحدی از دور می‌نگر
[A]
[B][M1]دل من فتنه شد بر یار دیگر[M2]چه خواهی کردن، ای دل، بار دیگر؟
[B][M1]ندیدم در تو چندان کاردانی[M2]که اندر پیش گیری کار دیگر
[B][M1]بهل، تا بر سرما پاره گردد[M2]به نام نیک یک دستار دیگر
[B][M1]ازان زاری نه بیزاری، همانا[M2]که از نو می‌نهی بازار دیگر
[B][M1]میانت را نبود آن بند غم بس؟[M2]که می‌بندی بدو زنار دیگر
[B][M1]چنان زان رخنها نیکت نیامد[M2]که خواهی جستن از دیوار دیگر
[B][M1]مرا گویی: کزین یک برخوری تو[M2]چه برخوردم ز پنج و چار دیگر؟
[B][M1]چرا دلدار نو می‌آزمایی؟[M2]چو دیدی جور آن دلدار دیگر
[B][M1]چو آسانت نشد دشوار، بنشین[M2]چو افتادی درین دشوار دیگر؟
[B][M1]گرین برق آن چنان سوزد، که دیدم[M2]که دارد طاقت دیدار دیگر؟
[B][M1]تو آن افسانه و افسون ندانی[M2]کزین سوراخ گیری مار دیگر
[B][M1]مکن دعوی به عشق شاهدان پر[M2]که موقوفی به این اقرار دیگر
[B][M1]بهل عشقی که کشتست اوحدی را[M2]بسان اوحدی بسیار دیگر
[A]
[B][M1]تو از دست که می‌خوردی؟ که خشم آلوده‌ای دیگر[M2]مگر با دشمنان ما قدح پیموده‌ای دیگر؟
[B][M1]ز شادیها چه بنشستی؟ به عزتها چه برجستی؟[M2]اگر دشمن ندانستی که بی ما بوده‌ای دیگر
[B][M1]میان دربسته بودی تو که با اغیار بنشینی[M2]میان خویش و اشک ما چرا بگشوده‌ای دیگر؟
[B][M1]دلم را سوده‌ای صدبار و چون از عاشقان خود[M2]کم از من کس نمی‌بینی، چرا فرسوده‌ای دیگر؟
[B][M1]مرا چون زان لب شیرین ندادی هیچ حلوایی[M2]نمیدانم که خونم را چرا پیموده‌ای دیگر؟
[B][M1]مقابل در حضور خود جفا زین پیش میگفتی[M2]شنیدم زان که: در غیبت کرم فرموده‌ای دیگر
[B][M1]دلم را مینماید رخ که: قصد خون من داری[M2]پس از ماهی که روی خود به من بنموده‌ای دیگر
[B][M1]مرا آسوده پنداری که هستم در فراق تو[M2]زهی! از جست و جوی من، که چون آسوده‌ای دیگر!
[B][M1]دلت بر اوحدی هرگز نمی‌سوزد به دلداری[M2]فغان و نالهای او مگر نشنوده‌ای دیگر؟
[A]
[B][M1]ای ساربان، که رنج کشیدی ز راه دور[M2]آمد شتر به منزل لیلی، مکن عبور
[B][M1]اینست خارها که ازو چیده‌ایم گل[M2]وین جای خیمها که درو دیده‌ایم حور
[B][M1]این لحظه آتشست به جایی که بود آب[M2]و امروز ماتمست به جایی که بود سور
[B][M1]آن شب چه شد؟ که بی‌رخ لیلی نبود حی[M2]و آن روز کو؟ که موقف دیدار بود طور
[B][M1]خون جگر بریخت دل من به یاد دوست[M2]ای چشم اشکبار، چرایی چنین صبور؟
[B][M1]زین پیش بود نفرتم از دور از زمان[M2]دردم چنان گداخت که هستم ز خود نفور
[B][M1]جز دستبوس دوست نباشد مراد من[M2]روزی که سر ز خاک بر آرم به نفخ صور
[B][M1]ای اوحدی، چو روی کنی در نماز تو[M2]بی روی او مکن، که نمازیست بی‌حضور
[A]
[B][M1]همه عالم پرست ازین منظور[M2]همه آفاق را گرفت این نور
[B][M1]حاصل شهر عاشقان سریست[M2]گرد بر گرد آن هزاران سور
[B][M1]گر چه پر آفتاب گشت این شهر[M2]زان میان نیست جز یکی مشهور
[B][M1]گنج در پیش چشم و ما مفلس[M2]دوست بر دستگاه و ما مهجور
[B][M1]اصل این کل و جز و یک کلمه است[M2]خواه تورات خوان و خواه زبور
[B][M1]هر کس از جانبیش می‌جویند[M2]مصطفی از حری، کلیم از طور
[B][M1]اوحدی، رخ درو کن و بگذار[M2]آرزوی بهشت و حور و قصور
[A]
[B][M1]باد بهار می‌دمد و من ز یار دور[M2]با غم نشسته دایم و از غمگسار دور
[B][M1]آنرا که در کنار به خون پروریده‌ایم[M2]خون در کنار دارم و او از کنار دور
[B][M1]کارم ز دست رفت، چه معنی که دوستان[M2]یادم نمی‌کنند بر آن نگار دور
[B][M1]دیدی تو کارمن چو نگار، این زمان ببین[M2]رویم به خون نگار وز دستم نگار دور
[B][M1]ای باد صبح، اگر بر منظور ما رسی[M2]آن بی‌نظیر گو: نظر از ما مدار دور
[B][M1]صد بار جور کردی و تندی نمود، لیک[M2]چندین نگشته‌ای به جفا هیچ بار دور
[B][M1]ای اوحدی، برو تو، که عهد وفای دوست[M2]بازم نمی‌هلد که :شوم زین دیار دور
[A]
[B][M1]شهر بگرفت آن کمان ابرو به بالای چو تیر[M2]خسروان را جای تشویشست ازان اقلیم گیر
[B][M1]بردمش پیش امیری، تا بخواهم داد ازو[M2]چون بدید او را، ز من آشفته دل‌تر شد امیر
[B][M1]هر دبیری را که فرمایم نبشتن نامه‌ای[M2]پیش او جز شرح حال خویش ننویسد دبیر
[B][M1]آن تن همچون خمیر سیم و آن موی دراز[M2]کرد باریکم چو مویی کش برآرند از خمیر
[B][M1]میل عاشق چون کند دلبر؟ چو نپسندد ر قیب[M2]داد مسکین کی دهد سلطان؟ چو نگذارد وزیر
[B][M1]در دل او عاقبت یک روز تاثیری کند[M2]ناله و آهی که هر شب میرسانم تا اثیر
[B][M1]هر که همچون اوحدی خود را نخواهد مبتلا[M2]گو: نظر کمتر فکن بر روی یار بی‌نظیر
[A]
[B][M1]گر چه دورم، نه صبورم ز تو، ای بدر منیر[M2]دور بادا! که کند صبر ز یاد تو ضمیر
[B][M1]دلم آخر ز تو چون صبر تواند؟ کاول[M2]گلم از خاک سر کوی تو کردند خمیر
[B][M1]چشم ازان غمزه و رخسار بنتوانم دوخت[M2]اگرم غمزه و چشم تو بدوزند به تیر
[B][M1]سر فدا کردم و جان می‌دهم و دل برتست[M2]جگرم نیز مکن خون، که نکردم تقصیر
[B][M1]نکنم قصهٔ زلفت،که حدیثیست دراز[M2]نبرم نام فراقت، که گناهیست کبیر
[B][M1]بارها پیش تو این نامه فرستادم، لیک[M2]دیرها شد که جواب تو نیاور بشیر
[B][M1]چون رسد نامهٔ وصل تو به من؟ چونکه ز کبر[M2]نام من خود ننویسی و نگویی به دبیر
[B][M1]گوش بر نالهٔ من دار و ببین حال دلم[M2]تا ننالم به خدایی ،که سمیعست و بصیر
[B][M1]ناگزیرست که با خولی تو درسازد دل[M2]که ندارد نظر از دیدن روی تو گزیر
[B][M1]فاش کرد اوحدی این واقعه بر پیر و جوان[M2]که: تو معشوق جوانی و منت عاشق پیر
[A]
[B][M1]صنما، بی‌تو مرا کار به جان آمده گیر[M2]دلم از درد فراقت به فغان آمده گیر
[B][M1]دل شوریده ز هجر تو به جان می‌آید[M2]جان سرگشته ز هجرت به دهان آمده گیر
[B][M1]زان زنخدان چو سیب تو بده یک بوسه[M2]وآنگه از باغ تو سیبی به زیان آمده گیر
[B][M1]خلق گویند که: حال تو بر دوست بگوی[M2]حال خود گفته و بر دوست گران آمده گیر
[B][M1]آرزوی تو گر آنست که: من کشته شوم[M2]آن چنان کارزوی تست چنان آمده گیر
[B][M1]گفته‌ای: اوحدی آن به که ز پیشم برود[M2]رفته از پیش تو و باز دوان آمده گیر
[A]
[B][M1]پاکبازان را چه خارا و چه خز؟[M2]گر به رنگی قانعی در خرقه خز
[B][M1]جامه گه ازرق کنی، گاهی سیاه[M2]جامه خود دانی، تو مردم را مرز
[B][M1]آخرت زندان تن خواهد شدن[M2]این که بر خود می‌تنی چون کرم قز
[B][M1]گر تو ایزد را بدین خواهی شناخت[M2]نیک دور افتاده‌ای، سودا مپز
[B][M1]چون نخواهی فهم کردن، زان چه سود؟[M2]گر منت مشروح گویم، یا لغز
[B][M1]محتسب گو: در پی رندان مرو[M2]کین جماعت را نباشد سنگ و گز
[B][M1]عیب مستان کم کن و در مجلس آی[M2]گر ننوشی باده‌ای، سیبی بگز
[B][M1]باده خوردن در بهار ار ظلم بود[M2]در زمستان خود نمی‌جوشید رز
[B][M1]گوش داری گفتهای اوحدی[M2]تا که لؤلؤ را بدانی از خرز
[A]
[B][M1]صاحب روی خوب و زلف دراز[M2]نه عجب گر به عشوه کوشد و ناز
[B][M1]آنکه زلفش به بردن دل خلق[M2]دام سازد، کجا شود دمساز؟
[B][M1]خفته در خواب خوش کجا داند؟[M2]که شب ما چه تیره بود و دراز!
[B][M1]آتش دل، که من بپوشیدم[M2]فاش کرد آب دیدهٔ غماز
[B][M1]دل سوزان اگر چه صبر کند[M2]اشک ریزان به خلق گوید راز
[B][M1]هر که او گفت: دل به خوبان ده[M2]گفته باشد که: دل به چاه انداز
[B][M1]چه دل نازنین بدین ره رفت[M2]که ازیشان یکی نیامد باز؟
[B][M1]ای که جمعی، ترا چه سوز بود؟[M2]شمع داند حدیث گرم و گداز
[B][M1]صنما، قبلهٔ منی به درست[M2]دلبرا، عاشق توام به نیاز
[B][M1]زان ما شو، که درد دل باشد[M2]هجر تنها و وصل با انباز
[B][M1]زاغ ما در چمن شود، مشنو[M2]که: برآید ز بلبلی آواز
[B][M1]نیست جز آتش دل محمود[M2]گذر باد بر وجود ایاز
[B][M1]گر تو محراب هر کسی باشی[M2]ما به جای دگر بریم نماز
[B][M1]ناتوان توایم و می‌دانی[M2]ساعتی، گر توان، بما پرداز
[B][M1]دولتی چند روزه باشد حسن[M2]تو بدین حسن چند روزه مناز
[B][M1]دل ما را به وصل خود خوش کن[M2]اوحدی را به لطف خود بنواز
[A]
[B][M1]من بدین خواری و این غربت از آن راه دراز[M2]به تمنای تو افتاده‌ام، ای شمع طراز
[B][M1]آمدم تا به در خانه سلامت گویم[M2]به ملامت ز سر کوچه کجا گردم باز؟
[B][M1]گر چه در شهر ترا هم نفسان بسیارند[M2]نفسی نیز به احوال غریبان پرداز
[B][M1]آز بسیار به دیدار تو دارد دل ما[M2]تا بر ما ننشینی ننشیند آن آز
[B][M1]نازنینا، رخ خوبت به دعا خواسته‌ام[M2]می‌نمای آن رخ آراسته و می‌کن ناز
[B][M1]سر مپیچان، که به رخسار تو داریم امید[M2]رخ مپوشان، که به دیدار تو داریم نیاز
[B][M1]در نماز همه گر زانکه حضوری شرطست[M2]بی‌حضور تو نشاید که گزارند نماز
[B][M1]مشکل اینست که: هر موی تو در دست دلیست[M2]ورنه چون موی تو این کار نمی‌گشت دراز
[B][M1]راز شبهات بکس چون بتوان گفت؟ که ما[M2]روزها شد که بخود نیز نگفتیم این راز
[B][M1]من خود از دام تو دل را برهانم روزی[M2]گر تو در دام من افتی نرهانندت باز
[B][M1]مردمان گر چه درین شهر فراوان داری[M2]اوحدی را به خداوندی خود هم بنواز
[A]
[B][M1]منم غریب دیار تو، ای غریب‌نواز[M2]دمی به حال غریب دیار خود پرداز
[B][M1]بهر کمند که خواهی بگیر و بازم بند[M2]به شرط آنکه ز کارم نظر نگیری باز
[B][M1]گرم چو خاک زمین خوار می‌کنی سهلست[M2]چو خاک می‌کن و بر خاک سایه می‌انداز
[B][M1]درون سینه دلم چون کبوتران بتپد[M2]چه آتشست که در جان من نهادی باز؟
[B][M1]هوای قد بلند تو می‌کند دل من[M2]تو دست کوته من بین و آرزوی دراز!
[B][M1]بر آستین خیالت همی دهم بوسه[M2]بر آستان وصالت مرا چو نیست جواز
[B][M1]هزار دیده به روی تو ناظرند و تو خود[M2]نظر به روی کسی بر نمی‌کنی از ناز
[B][M1]اگر بسوزدت، ای دل، ز درد ناله مکن[M2]دم از محبت او می‌زنی، بسوز و بساز
[B][M1]حدیث درد من، ای مدعی، نه امروزست[M2]که اوحدی ز ازل بود رند و شاهد باز
[A]
[B][M1]آن سست عهد سخت کمان اوفتاد باز[M2]گفتم که: عاشقم، به گمان اوفتاد باز
[B][M1]گفتم: ز پرده روی نماید، نمود، لیک[M2]اندر درون پردهٔ جان اوفتاد باز
[B][M1]چون بوسه خواهمش به زبان، قصد سر کند[M2]سر در بلا ز دست زبان اوفتاد باز
[B][M1]خالی نمی‌شود دلم از درد ساعتی[M2]دل در غمش ببین به چه سان اوفتاد باز؟
[B][M1]نشگفت سر عشق من ار آشکار شد[M2]کان صورتم ز دیده نهان اوفتاد باز
[B][M1]چشمش بسوخت جان و رخ او ببرد دل[M2]غارت ببین که در دل و جان اوفتاد باز
[B][M1]از شوق زلف و قامت و رویش زبان من[M2]در ناله و نفیر و فغان اوفتاد باز
[B][M1]او می‌رود سوار و سراسیمه در پیش[M2]دل می‌رود پیاده، ازان اوفتاد باز
[B][M1]گویند: کاوحدی، ز غم او چنین بسوز[M2]بیچاره اوحدی، نه چنان اوفتاد باز
[A]
[B][M1]یار ار نمی‌کند به حدیث تو گوش باز[M2]عیبی نباشد، ای دل مسکین، بکوش باز
[B][M1]چون پیش او ز جور بنالی و نشنود[M2]درمانت آن بود که بر آری خروش باز
[B][M1]هر گه که پیش دوست مجال سخن بود[M2]رمزی سبک در افکن و می‌شو خموش باز
[B][M1]ای باد صبح، اگر بر آن بت گذر کنی[M2]گو: آتشم منه، که در آیم به جوش باز
[B][M1]حیران از آن جمال چنانم که بعد ازین[M2]گر زهر می‌دهی نشناسم ز نوش باز
[B][M1]گفتی به دل که: صبر کن، او بی‌قرار شد[M2]دل را خوشست با سخنانت به گوش باز
[B][M1]خواهم بر آستان تو یک شب نهاد سر[M2]آن امشبست گر نبرندم به دوش باز
[B][M1]چون سعی ما به صومعه سودی نمی‌کند[M2]زین پس طواف ما و در می‌فروش باز
[B][M1]گر اوحدی به هوش نیاید شگفت نیست[M2]مست غم تو دیرتر آید به هوش باز
[A]
[B][M1]ما در به روی خلق فرو بسته‌ایم باز[M2]در شاهد خیال تو پیوسته‌ایم باز
[B][M1]دل جوش می‌زند ز تمنای وصل تو[M2]ما را مبین که ساکن و آهسته‌ایم باز
[B][M1]با هجر و درد و محنت و اندوه عشق تو[M2]یک اتفاق کرده و نگسسته‌ایم باز
[B][M1]رنگ ریا و زنگ نفاق و نشان کبر[M2]از خود به خون دیده فرو شسته‌ایم باز
[B][M1]ای سنگدل، که تیغ جفا بر کشیده‌ای[M2]رو مرهمی بساز که دل خسته‌ایم باز
[B][M1]گفتی: به راستی دلت از ما شکسته شد[M2]خود کی درست بود؟ که بشکسته‌ایم باز
[B][M1]ما را تویی ر هر دو جهان و بیاد تو[M2]چون اوحدی ز هر دو جهان رسته‌ایم باز
[A]
[B][M1]اگر نوبهاری ببینیم باز[M2]که بر سبزه زاری نشینیم باز
[B][M1]به شادی بسی می‌بنوشیم خوش[M2]به مستی بسی گل بچینیم باز
[B][M1]سر از پوست چون گل برون آوریم[M2]که چون غنچه در پوستینیم باز
[B][M1]زمستان هجران به پایان بریم[M2]بهار وصالی ببینیم باز
[B][M1]چو دیوانگان رخ به عشق آوریم[M2]پری چهره‌ای بر گزینیم باز
[B][M1]بگو محتسب را که: بر نام ما[M2]قلم کش، که بی‌عقل و دینیم باز
[B][M1]نبودست ما را ز عشقی گزیر[M2]برین بوده‌ایم و برینیم باز
[B][M1]که آن بی‌قرین را خبر می‌برد؟[M2]که با درد عشقت قرینیم باز
[B][M1]بسی آفرین بر من و اوحدی[M2]که نیکو حدیث آفرینیم باز
[A]
[B][M1]عنایتیست خدا را به حال ما امروز[M2]که شد خجسته از آن چهره فال ما امروز
[B][M1]شبی چو سال ببینم و گرنه نتوان گفت[M2]حکایت شب هجر چو سال ما امروز
[B][M1]فراقنامه که دی دل به خون دیده نوشت[M2]سپرده‌ایم به باد شمال ما امروز
[B][M1]کجا خلاص شوند از وبال ما فردا؟[M2]جماعتی که شکستند بال ما امروز
[B][M1]از آن لب و رخ حاضر جواب شرط آنست[M2]که بوسه بیش نباشد سؤال ما امروز
[B][M1]ز سیم اشک و زر چهره وجه آن بنهیم[M2]گر التفات نماید به حال ما امروز
[B][M1]خیال را بفرستد دگر به شب جایی[M2]گرش وقوف دهند از خیال ما امروز
[B][M1]به زلف او دهم این نیم جان که من دارم[M2]و گرنه دل ننهد بر وصال ما امروز
[B][M1]به خواب شب مگر آن روی را توان دیدن[M2]که پیش دوست نباشد مجال ما امروز
[B][M1]چو باد صبح کنون قابلی نمی‌یابد[M2]که بشنود سخنی از مقال ما امروز
[B][M1]صبا، برابر رخسار آن غزال بهشت[M2]اداکن این غزل از حسب حال ما امروز
[B][M1]اگر کند طلب اوحدی ز لطف بگوی[M2]که: بیش ازین نکنی احتمال ما امروز
[A]
[B][M1]گر تو گل چهره در آیی به چمن مست امروز[M2]ما بدانیم که در باغ گلی هست امروز
[B][M1]گفته‌ای: بر سر آنم که بگیرم دستت[M2]نقد را باش، که من می‌روم از دست امروز
[B][M1]با چنان دانهٔ خالی که تو بر لب زده‌ای[M2]من بر آنم که ز دامت نتوان جست امروز
[B][M1]رخ گل رنگ تو بس خون که بریزد فردا[M2]دهن تنگ تو بس توبه که بشکست امروز
[B][M1]چشم ترکت همه بر سینهٔ من خواهد زد[M2]هر خدنگی که رها می‌کنی از شست امروز
[B][M1]دل من گر به گلستان نرود معذرست[M2]که بسی خار جفا در جگرم خست امروز
[B][M1]دی چو زلف تو گر آشفته شدم نیست عجب[M2]عجب آنست که چون خاک شوم پست امروز
[B][M1]گر بدانم که تو بر من گذری خواهی کرد[M2]بر سر راه تو چون خاک شوم پست امروز
[B][M1]اوحدی گر به سخن دست فصیحان بربست[M2]شد به زنجیر سر زلف تو پابست امروز
[A]
[B][M1]هر چه گویم من، ای دبیر، امروز[M2]نه به هوشم، ز من مگیر امروز
[B][M1]قلم نیستی به من در کش[M2]که گرفتارم و اسیر امروز
[B][M1]سالها در کمین نشستم تا[M2]در کمانم کشد چو تیر امروز
[B][M1]رو بشارت زنان، که گشت یکی[M2]با غلام خود آن امیر امروز
[B][M1]پرده بر من مدر، که نتوان دوخت[M2]نظر از یار بی‌نظیر امروز
[B][M1]میل یار قدیم دارد دل[M2]تن ازین غصه، گو: بمیر امروز
[B][M1]اوحدی، جز حدیث دوست مگوی[M2]که جزو نیست در ضمیر امروز
[A]
[B][M1]کام دلم نشد ز دهانت روا هنوز[M2]و آن درد را که بود نکردم دوا هنوز
[B][M1]بیگانه گشتم از همه خوبان به مهر تو[M2]وآن ماه شوخ دیده نگشت آشنا هنوز
[B][M1]عالم ز ماجرای دل ریش من پرست[M2]با هیچ کس نگفته من این ماجرا هنوز
[B][M1]ای دل، منال در قدم اول از گزند[M2]از راه عشق او تو چه دیدی؟ بیا هنوز
[B][M1]ما را خدای در ازال از مهر او سرشت[M2]ناکرده هیچ نسبت حسی بما هنوز
[B][M1]هر شب وصال او به دعا خواهم از خدا[M2]دردا! که مستجاب نگشت این دعا هنوز
[B][M1]او گر قفا زنان ز در خود براندم[M2]چشمم به راه باشد و رو از قفا هنوز
[B][M1]روزی نسیم بر سر زلفش گذار کرد[M2]زان روز بوی غالیه دارد صبا هنوز
[B][M1]یک ذره مهر او به دل آسمان رسید[M2]چون ذره رقص می‌کند اندر هوا هنوز
[B][M1]چشمم بر آستان در او شبی گریست[M2]خون می‌دمد ز خاک در آن سرا هنوز
[B][M1]ای اوحدی، تو حال دل من ز من مپرس[M2]کان دل برفت و باز نیامد بجا هنوز
[A]
[B][M1]گلت بنده گردید و شمشاد نیز[M2]غلام تو شد سرو آزاد نیز
[B][M1]که صد رحمت ایزدی بر رخت[M2]هزار آفرین بر لبت باد نیز
[B][M1]ز مهر تو بگریست چشمم به خون[M2]ز عشقت به نالم به فریاد نیز
[B][M1]چو دیدی که چشم تو آبم ببرد[M2]کنون می‌دهی زلف را باد نیز
[B][M1]نباشد ترا بعد ازین برگ من[M2]که بیخم بکندی و بنیاد نیز
[B][M1]به لطف و نوازش بده داد ما[M2]که جور تو دیدیم و بیداد نیز
[B][M1]نه مثل تو آمد ز پشت پدر[M2]نه مانندت از مادری زاد نیز
[B][M1]پریر از لبت بوسه‌ای خواستیم[M2]نداد آن و دشنامها داد نیز
[B][M1]نبود اوحدی را توقع ز تو[M2]که او را کنی در جهان یاد نیز
[A]
[B][M1]در وفا داری نکردی آنچه می‌گفتی تو نیز[M2]تا به نوک ناوک هجران دلم سفتی تو نیز
[B][M1]یاد می‌دار که: در خوبی چو دوران تو بود[M2]همچو دوران با من مسکین برآشفتی تو نیز
[B][M1]چون دل ما از دو گیتی روی در روی تو کرد[M2]پشت بر کردی و از ما روی بنهفتی تو نیز
[B][M1]در چنین وقتی که شد بیدار هر جا فتنه‌ای[M2]اعتمادم بر تو بود، ای بخت، چون خفتی تو نیز؟
[B][M1]ای که می‌گویی ز خوبان جهان طاقم به مهر[M2]این کجا گویم که: با بدخواه ما جفتی تو نیز؟
[B][M1]می‌کنی دعوی که: در باغ لطافت گل منم[M2]راست می‌گویی، ولی بی‌خار نشکفتی تو نیز
[B][M1]چون به کین اوحدی دیدی که دشمن چیره شد[M2]خانهٔ دل را ز مهر او فرو رفتی تو نیز
[A]
[B][M1]در ضمیر ما نمیگنجد بغیر از دوست کس[M2]هر دو عالم را به دشمن ده، که ما را دوست بس
[B][M1]یاد میدار آنکه: هستی هر نفس با دیگری[M2]ای که بی‌یاد تو هرگز بر نیاوردم نفس
[B][M1]میروی چون شمع و خلقی از پس و پیشت روان[M2]نی غلط گفتم، نباشد شمع را خود پیش و پس
[B][M1]غافلست آنکو به شمشیر از تو می‌پیچد عنان[M2]قندرا لذت مگر نیکو نمیداند مگس؟
[B][M1]کویت از اشکم چو دریا گشت و میترسم از آنک[M2]بر سر ایند این رقیبان سبکبارت چو خس
[B][M1]یار گندم گون بما گر میل کردی نیم جو[M2]هر دو عالم پیش چشم ما نمودی یک عدس
[B][M1]خاطرم وقتی هوس کردی که: بیند چیزها[M2]تا ترا دیدم، نکردم جز به دیدارت هوس
[B][M1]دیگران را از عسس گر شب خیالی در سرست[M2]من چنانم کز خیالم باز نشناسد عسس
[B][M1]اوحدی، راهش به پای لاشهٔ لنگ تو نیست[M2]بعد ازین بنشین که گردی بر نخیزد زین فرس
[A]
[B][M1]بیا، که صفهٔ ما بوریای میکده بس[M2]بخور خانه نسیم هوای میکده بس
[B][M1]ز میر و خواجه ملولیم، بعد ازین همه عمر[M2]حضور و صحبت رند و گدای میکده بس
[B][M1]به منعمان بهل آواز چنگ رندان را[M2]ترانهٔ سبک از جار تای میکده بس
[B][M1]ز قلیه‌های بزرگان سر که پیشانی[M2]مرا سه جرعهٔ بر ناشتای میکده بس
[B][M1]گرم به صفهٔ صدر ملک نباشد بار[M2]نشستنم به میان سرای میکده بس
[B][M1]مرا به صومعه، گو: شیخ شهریار مده[M2]سر مرا به جهان خشت‌های میکده بس
[B][M1]گر اوحدی دگری را دعا کند گو: کن[M2]مرا دعای مغان و ثنای میکده بس
[A]
[B][M1]به رخ شمع شبستانم تویی بس[M2]به قامت سرو بستانم تویی بس
[B][M1]نهان بودی زما، پیداستی باز[M2]کنون پیدا و پنهانم تویی بس
[B][M1]من و ما و دل و جان و سر و مال[M2]همه کفرست، ایمانم تویی بس
[B][M1]اگر در دل کسی بود، آن ندانم[M2]میان نقطهٔ جانم تویی بس
[B][M1]گر از خود دیگری گوید، من از تو[M2]همی گویم، که برهانم تویی بس
[B][M1]مرا پرسند: کز دانش چه دانی؟[M2]چه دانم؟ هر چه میدانم تویی بس
[B][M1]ز گل رویان این عالم که هستند[M2]من آن می‌جویم و آنم تویی بس
[B][M1]نمیدانم که دردم را سبب چیست؟[M2]همی دانم که: درمانم تویی بس
[B][M1]درین راه اوحدی را رهبری نیست[M2]دلیل این بیابانم تویی بس
[A]
[B][M1]ای صبا، یار مرا از من بی‌یار بپرس[M2]زارم، او را ز من شیفتهٔ زار بپرس
[B][M1]پرسش دل چو به زلفش برسانی، پس از آن[M2]پیش آن نرگس جادو رو و بیمار بپرس
[B][M1]چشم او را نبود با تو سر گفت و شنید[M2]حال او یکسر از آن لعل گهر بار بپرس
[B][M1]چون بدان قامت نازک رسی آهسته ز دور[M2]خدمتی کن، سخن وصل به هنجار بپرس
[B][M1]در میان سخن ار حال دل من پرسد[M2]عرضه کن حال دلم، اندک و بسیار بپرس
[B][M1]و گرش قصهٔ سرمستی من باور نیست[M2]گو: بیا و خبر از مردم هشیار بپرس
[B][M1]اوحدی گم شد، اگر منزل او می‌پرسی[M2]به خرابات رو و خانهٔ خمار بپرس
[A]
[B][M1]ای صبا، از من آشفته فلان را میپرس[M2]می‌نشان جان و دل و آن دل و جان را میپرس
[B][M1]در جهان هم نفسی جز تو ندارد جانم[M2]هر نفس میرو و آن جان جهان را میپرس
[B][M1]زلف او را ز رخ او به کناری می‌کش[M2]غافلش می‌کن و آن چشم و دهان را میپرس
[B][M1]در چمن می‌شو و بر یاد گلش می مینوش[M2]وز چمن می‌رو و آن سرو روان را میپرس
[B][M1]گر چه او را سر مویی خبر از حالم نیست[M2]هر دم آن بی‌خبر موی میان را میپرس
[B][M1]گر چه من پیر شدم در هوس دیدن او[M2]تو گذر می‌کن و آن بخت جوان را میپرس
[B][M1]اوحدی عاشق آن عارض و زلفست، تو نیز[M2]از سر لطف همین را و همان را میپرس
[A]
[B][M1]عشرت بهار کن، که شود روزگار خوش[M2]می‌در بهار خور، که بود بی غبار و غش
[B][M1]گفتی: به روز شش همه گیتی تمام شد[M2]می‌به، که او تمام نشد جز به ماه شش
[B][M1]بر خیز و زین قیاس دو شش ساله‌ای ببین[M2]کز حسن او کند دل ماه دو هفته غش
[B][M1]دست ار به وصل موی میانی رسد به روز[M2]اندر میانش آر و شب اندر کنار کش
[B][M1]زان پیش کت کشد لحد گور در کنار[M2]خالی نباید از تن خوبان کنار و کش
[B][M1]اینجا که نقل بوسه بود زان دهان و لب[M2]دندان کس به میوه نیالاید و نمش
[B][M1]چون دستگاه و مکنت آن هست می‌بنوش[M2]با مطربان فاخر و با شاهدان کش
[B][M1]کز روی همچو ماه و جبینی چو مشتری[M2]جام آفتاب رخ شود و باده زهره وش
[B][M1]ور نیست دسترس، سر دستار پاره کن[M2]دستار رند میکده را گو: مدار فش
[B][M1]ریزنده کرد جنبش باد مسیح دم[M2]برگ گل از درخت چو موسی به چوب هش
[B][M1]وقت سحر ز شاخ چمن گل چو بشکفد[M2]گویی به سحر ماه بر آمد ز چاه کش
[B][M1]مانند آنکه بر رخ زیبا عرق چکد[M2]بر روی سرخ لاله ز شبنم فتاده رش
[B][M1]آشفته‌ایم و دلشده، یا مطرب «السماع»[M2]آتش‌دلیم و غمزده، یا ساقی، «العطش»
[B][M1]می‌صیقلیست در کف رندان که میبرد[M2]از سینه‌ها کدورت و از دیده‌ها غمش
[B][M1]صوفی، بیا و در می صافی نگاه کن[M2]ور جام اوحدی نخوری، قطره‌ای بچش
[B][M1]بر طور بزم ما دل و جانها ببین بلاش[M2]وز برق نور باده بهم بر فتاده بش
[A]
[B][M1]دمشق فتنه شد بغداد و توفان بلا آبش[M2]به چشم من ز هجر آنکه بی‌ما میبرد خوابش
[B][M1]مگر باد صبا گوید نشان آتشین رویی[M2]که گه در خاک میجویم نشان و گاه در آبش
[B][M1]کسی را گر به اسبابی و ملکی دسترس باشد[M2]چو دور از دوستان باشد نه ملکست آن، نه اسبابش
[B][M1]نمیگفتی که: پایانیست هر موج بلایی را؟[M2]چه توفان بلا بود اینکه پیدا نیست پایابش
[B][M1]شبی بوسیدم آن لبها، نخفتم بعد از آن شبها[M2]نگریم تا نپنداری که: بی‌زهرست جلابش
[B][M1]گر این شبهای تاریکم دعایی مستجاب افتد[M2]شبی بنشانم آن مه را و می‌بینم به مهتابش
[B][M1]گذشت آن کز شبستانش نمی‌بودم شبی خالی[M2]که نتوانم گذشت اکنون به روز از پیش بوابش
[B][M1]تنم عزم سفر دارد ولی از خاک کوی او[M2]دلم بیرون نخواهد شد، که در جانست قلابش
[B][M1]اگر مهدی به عهد او فرود آید، نپندارم[M2]که ما را رخ بگرداند ز ابروی چو محرابش
[B][M1]به محروران آتش دل نبایست آن شکر دادن[M2]طبیبی را که خون ما همی جوشد ز عنابش
[B][M1]نباید پند گویان را برین دل رنج بر بودن[M2]که نزدیکان به خلوتها بسی گفتند ازین بابش
[B][M1]خلاص از صحبت این درد پنهانم کجا باشد؟[M2]چو حسن عهد نگذارد که بنمایم به اصحابش
[B][M1]صبا، گر بگذری روزی به آن ترک ختا، ناگه[M2]بیاور نامهٔ ما را ز چین زلف پرتابش
[B][M1]ور آن دلدار سنگین دل ز حال اوحدی پرسد[M2]بگو: ار دست میگیری کنون وقتست، در یابش
[A]
[B][M1]نسپردم از خرابی دل خود به چشم مستش[M2]ور زانکه می‌سپردم در حال می‌شکستش
[B][M1]نقاش دوربین را از دست بر نیاید[M2]نقش دگر نهادن پیش نگار دستش
[B][M1]کی در کنارم آید؟ چو زان میان لاغر[M2]در چشم من نیاید غیر از کمر، که بستش
[B][M1]هر کس که دید روزی از دور صورت او[M2]نزدیک دوربینان دورست باز رستش
[B][M1]در سالها نیاید روزی به پرسش ما[M2]ور ساعتی بیاید یک دم بود نشستش
[B][M1]جز روی او نباشد قندیل شب نشینان[M2]جز کوی او نباشد محراب بت پرستش
[B][M1]نی، پای بر نیاورد از دامش اوحدی، کو[M2]سر نیز بر نیاورد از نیستی که هستش
[A]
[B][M1]سخت زیبا دلبرست او، چشم بد دور از رخش[M2]ماه را ماند که می‌تابد همی نور از رخش
[B][M1]این پریوش را اگر فردا به فردوس آورند[M2]رخ چو بنماید، خجل گردد بسی حور از رخش
[B][M1]گر به بستان آید آن گل‌چهر با این غنج و ناز[M2]گل بماند در حجاب و غنچه مستور از رخش
[B][M1]آیت نصرة بسی خوانم، که از راه وصال[M2]باز گردد لشکر امید منصور از رخش
[B][M1]همچو من در هجر جانان دور باد از کام دل[M2]آنکه می‌دارد مرا بی‌موجبی دور از رخش
[B][M1]آنچه مقدور من بیچاره بود، از جان و دل[M2]رفت بر باد و نشد یک بوسه مقدور از رخش
[B][M1]دست گیرد اوحدی را بی‌شک، ار دستان او[M2]داستانی باز گوید پیش دستور از رخش
[A]
[B][M1]جفت شادیست بعید، آنکه تو داری شادش[M2]مقبل آنست که آیی به مبار کبادش
[B][M1]دلم از شوق تو شب تا به سحر نعره زنان[M2]تو چنان خفته که واقف نه‌ای از فریادش
[B][M1]از من خسته لب لعل تو دل خواسته بود[M2]کام دل تا ندهد دل نتوانم دادش
[B][M1]آدمی باید و حوای دگر دوران را[M2]که دگر مثل تو فرزند بباید زادش
[B][M1]تن من شد ز تمنای سر کوت چو خاک[M2]وقت آنست که همراه کنم با بادش
[B][M1]دوستی را که مه وصال به اندیشهٔ تست[M2]کی توان گفت که: یک روز می‌آور یادش؟
[B][M1]در دل آن خانه که کردم به وفای تو بنا[M2]موج توفان قیامت نکند بنیادش
[B][M1]اوحدی، با غم شیرین‌دهنان زور مکن[M2]کین نه کوهیست که سوراخ کند فرهادش
[B][M1]آهنین پنجه اگر کوه ز جا برگیرد[M2]نکند فایده بر سنگدلان پولادش
[A]
[B][M1]چنین که بسته شدم باز من به زلف چو بندش[M2]خلاص من متصور کجا شود ز کمندش؟
[B][M1]به رنگ چهرهٔ او گر نگه کند گل سوری[M2]ز شرم سرخ برآید، ز خوی گلاب برندش
[B][M1]چه آب در دهن آید نبات را ز لب او؟[M2]اگر به کام رسد ذوق آن لبان چو قندش
[B][M1]ز بهر چشم بدانش به نیک خواه بگویم[M2]که: بامداد بخوری بکن ز عود و سپندش
[B][M1]ستمگرا، دل هر کس که مبتلای تو گردد[M2]به عقل باز نیارد دگر نصیحت و پندش
[B][M1]فگنده‌ام دل خود را چو خاک بر سر راهت[M2]که بگذری و مشرف کنی به نعل سمندش
[B][M1]ز دور می‌نگر، ای اوحدی، که دیرتر افتد[M2]به دست کوته ماه میوهٔ درخت بلندش
[A]
[B][M1]درین همسایه شمعی هست و جمعی عاشق از دورش[M2]که ما صد بار گم گشتیم همچون سایه در نورش
[B][M1]وجود بیدلان پست از سواد چین زلف او[M2]روان عاشقان مست از فریب چشم مخمورش
[B][M1]به ایامی نمی‌شاید ز بامی روی او دیدن[M2]خنک چشمی که می‌بیند دمادم روی منظورش!
[B][M1]بهشتی را که میگویند باور میکنم، لیکن[M2]دلم باور نمی‌دارد کزو بهتر بود حورش
[B][M1]سرایی کین چنین یاری درو یابند، صد جنت[M2]غلام سقف مرفوعست و خاک بیت معمورش
[B][M1]به جور حاسدان نتوان حذر کردن ز عشق او[M2]کسی کو انگبین جوید، چه باک از بیم زنبورش؟
[B][M1]ز عشق آن پری بر من چو رحمت میبری زین پس[M2]گرت حلوا به دست افتد بیاور پیش محرورش
[B][M1]کلام اوحدی سریست روحانی، که در عالم[M2]بخواهد ماند جاویدان سواد رق منشورش
[B][M1]ز راز عاشقی دورند و رمز عاشقی غافل[M2]گروهی کندرین معنی نمی‌دارند معذورش
[A]
[B][M1]چو نام او همی گویی به نام خود قلم در کش[M2]ورش دانسته‌ای، زنهار! خامش باش و دم درکش
[B][M1]ازآن بی‌چون و چند ار تو نشانی یافتی این جا[M2]ز کوی چند و چون بگذر، زبان از بیش و کم در کش
[B][M1]فراغی گر همی خواهی، چراغی از وفا بر کن[M2]به باغ آن پری نه روی و داغ آن صنم در کش
[B][M1]چو با زنار عشق او صبوحی کرد روح تو[M2]دلت را خاجها بر رخ ز نیل درد و غم در کش
[B][M1]ز دست عشق شهر آشوب اگر دادی همیخواهی[M2]سر آشفتهٔ خود را به پای آن علم درکش
[B][M1]چو در وصل می‌جویی در صحبت ببند اول[M2]پس آنگه کشتی حاجت به دریای کرم درکش
[B][M1]ترا وقتی که او خواند، به راهی رو که او داند[M2]چو رفتی دامن اخفا به آثار قدم درکش
[B][M1]از آن و این چه می‌لافی؟ طلب کن شربت شافی[M2]ز کفر و دین می‌صافی، بیامیز و بهم در کش
[B][M1]به بوی جام یکرنگی، چو شد دور از تو دلتنگی[M2]ازل را با ابد ضم کن، حدث را با قدم درکش
[B][M1]ز تلخ یار شیرین لب نشاید رخ ترش کردن[M2]گرت جام شفا بخشند و کرکاس الم، در کش
[B][M1]اگر گوش تو می‌خواهد نوای خسروانیها[M2]به بزم اوحدی آی و شراب از جام جم در کش
[A]
[B][M1]دلا، دگر قدم از کوی دوست بازمکش[M2]کنون که قبله گرفتی سر از نماز مکش
[B][M1]بر آستانهٔ معشوق اگر دهندت بار[M2]طواف خانه کن و زحمت حجاز مکش
[B][M1]ز ناز کردن او ناله چیست؟ شرمت باد[M2]ترا که گفت: کزو کام جوی و ناز مکش؟
[B][M1]نسیم باد، بده بوی آن نگار و دگر[M2]مرا در آتش اندوه در گداز مکش
[B][M1]ز من به حلقهٔ آن قبلهٔ طراز بگوی[M2]که: بیش بر رخم از خون دل تراز مکش
[B][M1]چو بوسه نمی‌دهی رخ به عاشقان منمای[M2]چو دانه نیست درین عرصه دام باز مکش
[B][M1]ازین سپس که ببینم بخواهمش گفتن[M2]که: پرده بر رخت، ای یار دلنواز مکش
[B][M1]کشیدم آن سر زلف دراز را روزی[M2]به طیره گفت که: اوحدی، دراز مکش
[B][M1]گرت خزینهٔ محمود نیست درست طمع[M2]دلیر در شکن طرهٔ ایاز مکش
[A]
[B][M1]که میبرد خبر عاشقان شیفته حالش؟[M2]ز سجده گاه عبادت به پیش صدر جلالش
[B][M1]هزار دیده بر آن چهره ناظرند ولیکن[M2]نمی‌رسد نظر هیچکس به کنه کمالش
[B][M1]مرا دلیست به حال از فراق صورت آن بت[M2]که هیچ چاره ندانم به جز نهفتن حالش
[B][M1]سیاه شد چو شب تیره روز روشن بختم[M2]ز محنت شب هجران دیر باز چو سالش
[B][M1]چه جای وصل؟ که بر آسمان رسم ز تفاخر[M2]گرم به خواب میسر شود حضور خیالش
[B][M1]هزار فال گرفتم من از صحیفهٔ ایام[M2]چو نام دوست نیامد، نداشتیم به فالش
[B][M1]به یاد دوست قناعت کن، اوحدی، که دل تو[M2]به روز وصل ندیدیم و نیست مرد وصالش
[A]
[B][M1]دیده گر لایق آن نیست که منزل کنمش[M2]چاره‌ای نیست به جز جای که در دل کنمش
[B][M1]ساربانا، شتر دوست کدامست؟ بدار[M2]تا زمین بوس رخ و سجدهٔ محمل کنمش
[B][M1]آفتاب ار چه به رخسار جهانگیری کرد[M2]نتوانم که بدان چهره مقابل کنمش
[B][M1]می‌زنم بر سر خود دست به خون آلوده[M2]چون مدد نیست که در گردن قاتل کنمش
[B][M1]دلبرا، مهر تو چون در دل من مهر گرفت[M2]چون توانم که بر اندازم و باطل کنمش؟
[B][M1]مشکلاتی که ز زلف تو مرا پیش آمد[M2]تو مپندار که تا حل نکنی حل کنمش
[B][M1]دست خود میگزم از حیف و ببوسم بسیار[M2]گر شبی در بر و دوش تو حمایل کنمش
[B][M1]دل، که دیوانهٔ زنجیر سر زلف تو شد[M2]ای پریچهره، نگویی: به چه عاقل کنمش؟
[B][M1]اوحدی گر ز تو رنجی بکشد باکی نیست[M2]تا ریاضت نکشد چون به تو واصل کنمش؟
[A]
[B][M1]گر دستها چو زلف در آرم به گردنش[M2]کس را بدین قدر نتوان کرد سرزنش
[B][M1]دیگر بر آتش غم او گرم شد دلم[M2]آن کو خبر ندارد ازین غم خنک تنش!
[B][M1]دستم نمی‌رسد که: کنم دستبوس او[M2]ای باد صبحدم، برسان خدمت منش
[B][M1]آن کو دلیل گشت دلم را به عشق او[M2]خون من شکستهٔ بیدل به گردنش
[B][M1]گر خون دیدها به گریبان رسد مرا[M2]آن نیستم که دست بدارم ز دامنش
[B][M1]دانم که باد را بر او خود گذار نیست[M2]ترسم که: آفتاب ببیند ز روزنش
[B][M1]گر جز به دوست باز کند دیده اوحدی[M2]چون دیدهای باز بدوزم به سوزنش
[A]
[B][M1]نیست عیب ار دوست می‌دارم منش[M2]با چنان رویی که دارد دشمنش؟
[B][M1]دشمن از دستم گریبان گو: بدر[M2]من نخواهم داشت دست از دامنش
[B][M1]از دری کندر شود ماهی چنین[M2]مهر گو: هرگز متاب از روزنش
[B][M1]کس نمیخواهم که گردد گرد او[M2]تا گذار باد بر پیراهنش
[B][M1]آه من گر خود بسوزد سنگ را[M2]باد باشد با دل چون آهنش
[B][M1]عشق را با عقل اگر جمع آورند[M2]سالها با هم نکوبد هاونش
[B][M1]آنکه جز گردنکشی با من نکرد[M2]گر بمیرم خون من در گردنش
[B][M1]گر نسوزد بر منش دل عیب نیست[M2]مردهٔ ما خود نیرزد شیونش
[B][M1]اوحدی، با یار گندم گون اگر[M2]میل داری، خوشه چین از خرمنش
[A]
[B][M1]امروز گم شدم: تو بر آهم مدار گوش[M2]فردا طلب مرا به سر کوی می‌فروش
[B][M1]دوش آن صنم به ساغر و رطلم خراب کرد[M2]و امشب نگاه کن که: دگر میدوم به دوش
[B][M1]رندم، تو پر غرامت رندی چو من بکش[M2]مستم، تو بر سلامت مستی چو من بکوش
[B][M1]ای هوشیار، پند مده پر مرا، که من[M2]زان باده خورده‌ام که نیایم دگر به هوش
[B][M1]ما عاشقیم زار و ز ما پرده بر مدار[M2]بر زار و عاشق ار بتوان پرده‌ای بپوش
[B][M1]زاهد چراست خشک و چنین آبها روان؟[M2]صوفی چراست سرد و چنین بادها به جوش؟
[B][M1]ساقی، میار جز قدح آن شراب صرف[M2]مطرب، مگوی جز سخن آن لب خموش
[B][M1]گویند: پیش او سخن خویشتن بگوی[M2]گفتن چه سود؟ چونکه نباشد سخن نیوش
[B][M1]گوشی نمیکنی تو بدین جانب، ای نگار[M2]تا بر کشم ز دل، که خراشیده‌ای، خروش
[B][M1]چون اوحدی به روی تو مینوشم این شراب[M2]نقلم ده از لب و به زبانم بگوی: نوش
[A]
[B][M1]بباد صبا گفتم از شوق دوش[M2]که: درکارم، ار میتوانی، بکوش
[B][M1]نشانی از آن نوشدارو بیار[M2]که سودای او بردم از مغز هوش
[B][M1]نه زان گونه تلخست کام دلم[M2]که شیرین توان کردن او را بنوش
[B][M1]رفیقا، مکن پر نصیحت، که من[M2]ندارم دماغ نصیحت نیوش
[B][M1]مرا آتش عشق در اندرون[M2]ز خامی بود گر نیایم به جوش
[B][M1]مکن دورم از باده خوردن، که باز[M2]مرا تازه عهدیست با می‌فروش
[B][M1]دو چشم من از عشق او چون پرست[M2]لبم گر بخوشد ز غم، گو: بخوش
[B][M1]چو آگه شوی از شب بیدلی[M2]به روزش مرنجان و رازش بپوش
[B][M1]بهل، تا روم بر سر عشق من[M2]چو من رفتم، آنگه ز پی می‌خروش
[B][M1]به کام بداندیش گشت اوحدی[M2]که بر نیک خواهان نمیکرد گوش
[A]
[B][M1]پستهٔ آن ماه مروارید گوش[M2]چون بخندد بشکند بازار نوش
[B][M1]صورت او مایهٔ لطفست و ناز[M2]پیکر او سایهٔ عقلست و هوش
[B][M1]نرگس جادو فریبش سحر پاش[M2]سنبل هاروت بندش لاله پوش
[B][M1]چون مگس برسر نهد هر لحظه دست[M2]از لب چون لعل او شکر فروش
[B][M1]در غم او باز دیگ سینه را[M2]آتشی کردم، که ننشیند ز جوش
[B][M1]خاطر ما کی خراشیدی چنین؟[M2]گر به گوش او رسیدی این خروش
[B][M1]دوش آب دیده از سر می‌گذشت[M2]در غم آن زلفهای تا به دوش
[B][M1]اوحدی، تا کی کشی بار غمش؟[M2]از کشش چون نیست سودی، پس مکوش
[B][M1]گر به قولت گوش میدارد، بنال[M2]ور سخن در وی نمی‌گیرد، خموش
[A]
[B][M1]دو هفتهٔ دگر از بوی باد مشک فروش[M2]شود چو باغ بهشت این زمین دیبا پوش
[B][M1]درخت غنچه کند، غنچه پیرهن بدرد[M2]به وقت صبح چو مرغان برآورند خروش
[B][M1]شود چو روی فلک پرستاره روی زمین[M2]ز سوسن و سمن و یاسمین و مرزنگوش
[B][M1]چمن ز شکل ریاحین و رنگ سبزهٔ تر[M2]چنان شود که تو گویی در آمدست به جوش
[B][M1]ز جویبار به گردون رسد غریو طیور[M2]ز کوهسار به صحرا رود فغان وحوش
[B][M1]ز بهر جلوه عروس چمن در آویزد[M2]ز ژاله عقد جواهر به روی گردن و گوش
[B][M1]روند در سر گل در چمن پری رویان[M2]بدان صفت که رود بر سر ستاره سروش
[B][M1]علم زنند گل سرخ و زرد بر سبزی[M2]چو بر صحیفهٔ مینا ز زر تخته نقوش
[B][M1]به بام شاخ برآید گل از سراچهٔ باغ[M2]چنانکه بر افق چرخ زهره و زاوش
[B][M1]میان باغ ز هر گونه عاشقی سرمست[M2]چنانکه مردم هشیار سر کشند به دوش
[B][M1]طمع مدار خموشی ز اوحدی پس ازین[M2]که در بهار نباشند بلبلان خاموش
[B][M1]تو نیز عمر خود، ای هوشمند، خوش گذران[M2]که عمر خوش گذراند همیشه صاحب هوش
[B][M1]بهار تازه در آمد، غم کهن بگذار[M2]ز باغ سبزه بر آمد، شراب سرخ بنوش
[B][M1]درخت و چوب که دیدی چه تر شود به بهار؟[M2]نه کم ز چوب و درختی، تو در بهار مخوش
[B][M1]گرت هواست که عشرت کنی، به دانش کن[M2]ورت رضاست که سیکی خوری، به نیکی کوش
[B][M1]مگر در پی آزرم و قول من بشنو[M2]مباش بر سر آزار و پند من بنیوش
[A]
[B][M1]ای رخت خرم و دهانت خوش[M2]وآن نظر کردن نهانت خوش
[B][M1]روش قد نازنینت خوب[M2]شیوهٔ چشم ناتوانت خوش
[B][M1]وصل آن رخ به جان همی طلبم[M2]به رخم در نگر که جانت خوش!
[B][M1]یارب، آن پرده کی براندازی؟[M2]تا ببینیم جاودانت خوش
[B][M1]به دهن میوهٔ بهشتی تو[M2]میوه شیرین و استخوانت خوش
[B][M1]چند گویی: زیان کنی از من؟[M2]سود کی کردم؟ ای زیانت خوش
[B][M1]کی ببینیم تنگ چون کمرت؟[M2]دست خود کرده در میانت خوش
[B][M1]باز ما را دلیست آشفته[M2]با سر زلف دلستانت خوش
[B][M1]اوحدی را شبی ببینی تو[M2]مرده بر خاک آستانت خوش
[A]
[B][M1]دشمن بی‌حاصلم را شرم باد از کار خویش[M2]تا چرا این خسته‌دل را دور کرد از یار خویش؟
[B][M1]حیف می‌داند که بعد از چند مدت بیدلی[M2]شاد گردد یک زمان از دیدن دلدار خویش
[B][M1]هر کسی را میل با چیزی و خاطر با کسیست[M2]مؤمنو سجادهٔ خود، کافر و زنار خویش
[B][M1]آن که هر ساعت به نوعی صاع در بارم نهد[M2]شرمسارش کردمی گر باز کردی بار خویش
[B][M1]گفت و گوی عیب جویانم به وجهی سود داشت[M2]کان طبیب آگاه گشت از محنت بیمار خویش
[B][M1]حاجت اینها نبود، از حال من پرسد رقیب[M2]گو: بیا، تا من بخوانم پیش او طومار خویش
[B][M1]کیسهٔ خویش ار به طراری کسی دیگر نهفت[M2]من نمی‌دانم نهفتن کیسه از طرار خویش
[B][M1]ماجرای عشق را روزی بگویم پیش خلق[M2]ور نگویم، عاشقی خود میکند اظهار خویش
[B][M1]من که بر اقرار عشق خود گرفتم صد گواه[M2]باز منکر چون توانم گشت بر اقرار خویش؟
[B][M1]دشمنان را گر خوش آید ورنه، میدانم که دوست[M2]عاقبت رحمت کند بر عاشقان زار خویش
[B][M1]ای که از من کار خود را چاره می‌جویی که چیست؟[M2]این مجوی از من، که من خود عاجزم از کار خویش
[B][M1]هر چه گویی بعد ازین از عشق گوی! ای اوحدی[M2]تا پشیمانی نباید خوردن از گفتار خویش
[A]
[B][M1]با یار بی‌وفا نتوان گفت حال خویش[M2]آن به که دم فرو کشم از قیل و قال خویش
[B][M1]من شرح حال خویش ندانم که چیست خود؟[M2]زیرا که یک دمم نگذارد به حال خویش
[B][M1]آنرا که هست طالع ازین کار، گو: بکوش[M2]ما را نبود بخت و گرفتیم فال خویش
[B][M1]ای دل، نگفتمت که: مخواه از لبش مراد؟[M2]دیدی که: چون شکسته شدی از سؤال خویش؟
[B][M1]ای بی‌وفا، ز عشق منت گر خبر شود[M2]دانم که شرمسار شوی از فعال خویش
[B][M1]چندان مرو، که من به تامل ز راه فکر[M2]نقش تو استوار کنم در خیال خویش
[B][M1]جد ترا، اگر ز جمالت خبر شود[M2]ای بس درودها که فرستد به آل خویش!
[B][M1]ما را به خویش خوان و بر خویش بارده[M2]باشد که بعد ازین برهیم از ضلال خویش
[B][M1]ای اوحدی، مقیم سر کوی یار باش[M2]گر در سرای دوست نیابی مجال خویش
[A]
[B][M1]باشد آن روز که گویم به تو راز دل خویش؟[M2]یا کنم بر تو بیان شرح نیاز دل خویش؟
[B][M1]دوستی کو و مجالی؟ که برو عرضه کنم[M2]قصهٔ درد و غم دور و دراز دل خویش
[B][M1]چشم بربستم و از دیده و دل دور نه‌ای[M2]چون ببندم به حیل دیدهٔ باز دل خویش؟
[B][M1]گر شبی پیش خودم بار دهی بی‌اغیار[M2]بر تو خوانم همه تحقیق و مجاز دل خویش
[B][M1]از سر عربده برخیز و بر من بنشین[M2]تا زمانی بنشانم بتو آز دل خویش
[B][M1]کس چه داند که چه بر سینهٔ من می‌گذرد؟[M2]من شناسم اثر گرم و گداز دل خویش
[B][M1]اوحدی تا روش قامت زیبای تو دید[M2]جز به سوی تو ندیدست نیاز دل خویش
[A]
[B][M1]گر بنگری در آینه روزی صفای خویش[M2]ای بس که بی‌خبر بدوی در قفای خویش
[B][M1]ما را زبان ز وصف و ثنای تو کند شد[M2]دم در کشیم، تا تو بگویی ثنای خویش
[B][M1]منگر در آب و آینه زنهار! بعد ازین[M2]تا نازنین دلت نشود مبتلای خویش
[B][M1]معذور دار، اگر قمرت گفته‌ام، که من[M2]مستم، حدیث مست نباشد بجای خویش
[B][M1]ما را تویی ز هر دو جهان خویش و آشنا[M2]بیگانگی چنین مکن، ای آشنای خویش
[B][M1]یک روز پیرهن ز فراقت قبا کنم[M2]وانگه به قاصدان تو بخشم قبای خویش
[B][M1]چون گشت اوحدی ز دل و جان گدای تو[M2]ای محتشم، نگاه کن اندر گدای خویش
[A]
[B][M1]مردی به هوش بودم و خاطر بجای خویش[M2]ناگاه در کمند تو رفتم به پای خویش
[B][M1]صدبار گفته‌ام دل خود را بدین هوس:[M2]کای دل به قتل خویشتنی رهنمای خویش
[B][M1]وقتی علاج مردم بیمار کردمی[M2]اکنون چنان شدم که ندانم دوای خویش
[B][M1]باشد بجای خویش اگرم سرزنش کنی[M2]تا پیش ازین چرا ننشستم بجای خویش؟
[B][M1]پیش تو نیست روی سخن گفتنم، مگر[M2]بر دست قاصدی بفرستم دعای خویش
[B][M1]گو: بوسه‌ای بده، لبت ار می‌کشد مرا[M2]باری گرفته باشم ازو خون بهای خویش
[B][M1]ای اوحدی، چو همت او بر هلاک تست[M2]شرط آن بود که سعی کنی در فنای خویش
[A]
[B][M1]گفتم: به چابکی ببرم جان ز دست عشق[M2]خود هیچ یاد و هوش نیاورد مست عشق
[B][M1]صد گونه مرهم ار بنهی سودمند نیست[M2]آنرا که زخم بر جگر آمد ز شست عشق
[B][M1]گفتیم: دل ز عشق بپرداختیم و خود[M2]هر روز بیش می‌شود این جا نشست عشق
[B][M1]هر چند سر کشیدم ازین عشق سالها[M2]هم زیر پای کرده مرا زور دست عشق
[B][M1]ایزد مگر به لطف خلاصی دهد، که راه[M2]بیرون نمی‌بریم ز دیوار بست عشق
[B][M1]ای نیک‌خواه عافیت اندیش خیر گوی،[M2]زین پس مکن نصیحت محنت پرست عشق
[B][M1]پرسیده‌ای که: باده خورد اوحدی؟ بلی[M2]خوردست باده، لیک ز جام الست عشق
[A]
[B][M1]
دلم خرقه‌ای دارد از پیر عشق
[M2]
که گردن نپیچد ز زنجیر عشق

[B][M1]
حلالست مالم به فتوای شوق
[M2]
مباحست خونم به تقریر عشق

[B][M1]
هزیمت همان روز شد شاه عقل
[M2]
که در شهر تن خیمه زد میر عشق

[B][M1]
اگر عاشقی ترک ایمان بگوی
[M2]
که جز کافری نیست توفیر عشق

[B][M1]
درین باغ اگر لاله چینی و گل
[M2]
نخواهی شدن مرغ انجیر عشق

[B][M1]
اگر نیستی چون کمان بر کژی
[M2]
دل خود سپر کن بر تیر عشق

[B][M1]
به معقول مگرو، که ما را حدیث
[M2]
ز قرآن شوق است و تفسیر عشق

[B][M1]
خرد را رها کن، که خواب خرد
[M2]
پراکنده باشد به تعبیر عشق

[B][M1]
من و اوحدی در ازل خورده‌ایم
[M2]
ز بستان «قالوابلی» شیر عشق

[A]
[B][M1]ز حسن تو پیدا شد آیین عشق[M2]خرد را لبت کرد تلقین عشق
[B][M1]برین رقعه ننهاد شاهی قدم[M2]که ماتش نکردی به فرزین عشق
[B][M1]ازین بیشه شیری نیامد برون[M2]که او را نکشتی به زوبین عشق
[B][M1]ز بهر شکاردل خستگان[M2]بر اسب بلا بسته‌ای زین عشق
[B][M1]کسی با خیالت نخسبد دمی[M2]که بر وی نخوانند یاسین عشق
[B][M1]برین آستان دعوت هیچ کس[M2]نگررد روا جز به آیین عشق
[B][M1]من آن باد را خاک خواهم شدن[M2]که بوی تو می‌آرد از چین عشق
[B][M1]تو ای عالم شهر، اگر عاقلی[M2]سکونت مجوی از مجانین عشق
[B][M1]گر این خلق هر کس به دینی روند[M2]مباد اوحدی را به جز دین عشق
[A]
[B][M1]ای پیکر خجسته، چه نامی؟ فدیت لک[M2]دیگر سیاه چرده ندیدم بدین نمک
[B][M1]خوبان سزد که بر درت آیند سر به سر[M2]وانگاه خاک پای تو بوسند یک به یک
[B][M1]هم ظاهر از دو چشم تو گردیده مردمی[M2]هم روشن از دو لعل تو در دیده مردمک
[B][M1]آدم ز حسن روی تو گر بهره داشتی[M2]از دیدنش به سجده بپرداختی ملک
[B][M1]صورتگران چین اگر آن چهره بنگرند[M2]نقش نگارخانهٔ چین را کنند حک
[B][M1]گر چهرهٔ چو ماه به بامی برآوری[M2]خورشید را ز شرم تو پنهان کند فلک
[B][M1]تنها نه اوحدیست به دام تو مبتلا[M2]کین حال نیز در همه جایست مشترک
[B][M1]گر در وفای من بگمانی، بیازمای[M2]زر خالصست و باک نمی‌دارد از محک
[A]
[B][M1]زاهدان را گذاشتیم به جنگ[M2]ما و جام شراب و نغمهٔ چنگ
[B][M1]نه پی مال می‌رویم و نه جاه[M2]نی غم می خوریم و نه ننگ
[B][M1]نه به اقرار دوستان شادیم[M2]نه به انکار دشمنان دلتنگ
[B][M1]نه به شاهیم طامع و نه به میر[M2]نه به بویم غره و نه برنگ
[B][M1]سر مظلوم و آرمان در پیش[M2]تیغ ظالم شکارشان در چنگ
[B][M1]کرده از ما کسان به کیسه شکر[M2]خورده از ما خسان، به کاسه شرنگ
[B][M1]آنکه ما را نمی‌هلد در شهر[M2]سر، بهل تا همی زند بر سنگ
[B][M1]ننیوشیم پند زاهد خشک[M2]جان دهیم از برای شاهد شنگ
[B][M1]نه به مال کسی بریم آشوب[M2]نه به خون کسی کنیم آهنگ
[B][M1]نه به آیین ما کسی را راه[M2]نه بر ایینهٔ کس از ما زنگ
[B][M1]بر سریر سخن نشسته به کام[M2]اوحدی فر و اوحدی فرهنگ
[A]
[B][M1]ما به ابد می‌بریم عشق ترا از ازل[M2]در همه عالم که دید عشق چنین بی‌خلل؟
[B][M1]از سر من شور تو هیچ نیاید برون[M2]گر چه سر آید زمان ور چه در آید اجل
[B][M1]هیچ کسم، گر بدل بر تو گزینم به دل[M2]هیچ کسی خود بدل بر تو گزیند بدل؟
[B][M1]شمع لبت را بدید، مهر گرفت از عقیق[M2]موم دهانت بدید مهر گرفت از عسل
[B][M1]راهرو عقل را زلف تو دارالامان[M2]کار کن روح را لطف تو بیت‌العمل
[B][M1]بوده ز جور تو ما در همه وقتی زبون[M2]گشته به مهر تو ما در همه گیتی مثل
[B][M1]ماه شبستان تو مورچهٔ وتخت جم[M2]وصل تو و جان ما یوسف و سیم دغل
[B][M1]زلف تو تن را نوشت سورهٔ نون بر ورق[M2]قد تو دل را نهاد لوح الف در بغل
[B][M1]چشم مرا از لبت نیست گزیری که، هست[M2]لعل لبت را شکر، چشم سرم را سبل
[B][M1]فوت نشد نکته‌ای از کشش و از جسش[M2]با لب و زلف ترا مرتبهٔ عقد و حل
[B][M1]اوحدی از دیر باز فتنهٔ تست، ای غزال[M2]تا نشود ناامید زود نیوش این غزل
[A]
[B][M1]که رساند به من شیفتهٔ مسکین حال؟[M2]خبری زان صنم ماهرخ مشکین خال
[B][M1]هر سحر زلف چو شامش، که دلم در کف اوست[M2]در کف باد شمالست، خنک باد شمال!
[B][M1]نیست میلی به من آن را که ز میل رخ اوست[M2]میل در میل ز خون دل من مالامال
[B][M1]دل آشفته بجای کس دیگر بستم[M2]که نه اندیشهٔ قربست و نه امید زوال
[B][M1]شوق بوسیدن دستش اگرم پیش برد[M2]به غلط پای بیرون می‌نهم از صف نعال
[B][M1]پیش ازین دیده به امید وصالی میخفت[M2]باز چندیست که در خواب نرفتم ز خیال
[B][M1]بی‌رخ دوست نگوییم که: ماهی سالیست[M2]کانچه بیدوست گذارند نه ماهست و نه سال
[B][M1]حالتی هست دلم را که نمی‌یارم گفت[M2]به ازین کشف نشاید که کنم صورت حال
[B][M1]صبر فرمودی و فرمان تو مقدورم نیست[M2]مطلب صبر جمیل از من مشتاق جمال
[B][M1]اوحدی، نالهٔ بی‌فایده سودی نکند[M2]دوست چون گوش بر احوال تو کردست مثال
[A]
[B][M1]گفتم: ز درد عشق تو گشتم چنین به حال[M2]گفتا: منم دوای تو از درد من منال
[B][M1]گفتم: شبم چو سال شد از بار هجر تو[M2]گفتا: به وصل روز کنم این شب چو سال
[B][M1]گفتم که: با تو نیست مجال حکایتی[M2]گفتا: چو من رضا دهم آسان شود مجال
[B][M1]گفتم: دلم به وصل تو تعجیل می‌کند[M2]گفتا: ز من به صبر توان یافتن وصال
[B][M1]گفتم: به شام روی تو دیدن مبارکست[M2]گفتا که: بامداد مبارک ترم به فال
[B][M1]گفتم که: هیچ گوش نکردی به قول من[M2]گفتا که: هیچ کار نیاید ز قیل و قال
[B][M1]گفتم که: ابروی تو نشان می‌دهد بعید[M2]گفتا: نشان عید بود دیدن هلال
[B][M1]گفتم: چه دامها که تو داری ز بهر من![M2]گفتا که: دام من نه که زلفست و دانه خال؟
[B][M1]گفتم که: بوسه‌ای دوسه بر من حلال کن[M2]گفتا که: بی‌بها نتواند شدن حلال
[B][M1]گفتم: ز مویه شد تن مسکین من چو موی[M2]گفتا: ز ناله نیز بخواهی شدن چو نال
[B][M1]گفتم که: پایمال فراق توام چرا؟[M2]گفتا: ازان سبب که نداری به دست مال
[B][M1]گفتم: ترا نیافت به شوخی کسی نظیر[M2]گفتا: مرا ندید به خوبی کسی مثال
[B][M1]گفتم: سال من به جهان وصل روی تست[M2]گفتا که: نیست ممکن ازین خوبتر سال
[B][M1]گفتم که: چاره نیست مرا در فراق تو[M2]گفتا که: چارهٔ تو شکیبست و احتمال
[B][M1]گفتم: شبی خیال تو نزدیک من رسید؟[M2]گفت: اوحدی، به خواب توان دیدن این خیال
[A]
[B][M1]من نخواهم برد جان از دست دل[M2]ای مسلمانان، فغان از دست دل
[B][M1]سینه میسوزد نهان از جور چشم[M2]دیده میگرید روان از دست دل
[B][M1]ای رفیقان، چون ننالم؟وانگهی[M2]بر تنم باری چنان از دست دل
[B][M1]هر که از دستان دل غافل شود[M2]زود گردد داستان از دست دل
[B][M1]جاودانی دیده‌ای باید مرا[M2]تا بگریم جاودان از دست دل
[B][M1]جانم اندر تاب و دل در تب فتاد[M2]این ز دست چشم و آن از دست دل
[B][M1]گفته بودم: پای در دامن کشم[M2]وین حکایت کی توان؟ از دست دل
[B][M1]قوت پایی ندارد اوحدی[M2]تا نهد سر در جهان از دست دل
[A]
[B][M1]نگفتم: کین چنین زودت به جان اندر بکارم دل؟[M2]کشی از خط مهرم سر، کنی از غم فگارم دل
[B][M1]دلم ار خواستی، جانا، به حجت میدهم خطی[M2]کزان تست جان من، گرت فردا نیارم دل
[B][M1]نهم جان بر سر دل، چون دلم را یاد فرمودی[M2]که تا در تحفه آوردن نباشد شرمسارم دل
[B][M1]دلم تنگست، از آن چندین تعاون میکنم، ورنه[M2]فدای خاک پای تست، اگر باشد هزارم دل
[B][M1]اگر چشم تو این معنی به زاری گوش میکردی[M2]برین صورت چرا بودی نزارم چشم و زارم دل؟
[B][M1]چو گفتم: در میان تو بپیچم چو کمر دستی[M2]شدی در تاب و دربستی به زلف تابدارم دل
[B][M1]دلم را پار برد آن زلف و زان امسال واقف شد[M2]چون امسال آشنا میشد، چرا میبرد پارم دل؟
[B][M1]چو در سیل زنخدانت کشیدم دست بوسیدن[M2]کشیدی از کفم دست و کفایندی چو مارم دل
[B][M1]اگر بر آسمان باشی بزیر آرم چو مهتابت[M2]دمی کندر دعای شب بر آن بالا گمارم دل
[B][M1]نخواهی یاد فرمودن ز حال اوحدی، لیکن[M2]ز من یاد آوری، دانم، که پیشت میگذارم دل
[B][M1]به جان پرورده‌ام دل را ز بهر کار عشق تو[M2]چو گشتی فارغ از کارش نمی‌آید به کارم دل
[A]
[B][M1]دیوانه می‌شد از غم او گاه گاه دل[M2]زان بستم اندر آن سر زلف سیاه دل
[B][M1]دل را درین حدیث ملامت نمی‌کنم[M2]این جرم دیده بود،ندارد گناه دل
[B][M1]دل خسته‌ام ولی نتوان رفت هر نفس[M2]پیش رخ چو آینهٔ او؟ که: آه دل!
[B][M1]بسیار می‌کشد به زنخدان او دلم[M2]ای سینه، همتی، که نیفتد به چاه دل
[B][M1]ای دیده، مردمی کن و چشمی به راه دار[M2]آخر نه هم به قول تو گم کرده راه دل؟
[B][M1]جانا، چو زلف با دل شوریده بد مشو[M2]دانی که: هست روی ترا نیک خواه دل؟
[B][M1]گر شمع صورت تو نگشتی دلیل جان[M2]هرگز به کوی عشق نمی‌برد راه دل
[B][M1]در جهان نهاد مهر ترا اوحدی، مگر[M2]ترسد از آنکه راز ندارد نگاه دل؟
[A]
[B][M1]ای به خار هجر ما را سفته دل[M2]رحمتی کن بر من آشفته دل
[B][M1]رنگ رویم سربسر کرد آشکار[M2]سر اندر سالها بنهفته دل
[B][M1]قصهٔ آتش، که در جان منست[M2]بر زبان آب چشمم گفته دل
[B][M1]بر امید آنکه او را غم خوری[M2]پیش خار غم چو گل بشکفته دل
[B][M1]سینهٔ ما را، که خلوتگاه تست[M2]از غبار هر خیالی رفته دل
[B][M1]پیش ازینم هر کسی می‌داد پند[M2]لیک از کس پند ناپذرفته دل
[B][M1]شرح بیداری و شبهای ترا[M2]اوحدی، زین پس مگو با خفته دل
[A]
[B][M1]
نازنین، عیب نباشد، که کند ناز ای دل
[M2]
او همی سوزدت از عشق و تو می‌ساز ای دل

[B][M1]
اگرت میل به خورشید رخش خواهد بود
[M2]
بر حدیث دگران سایه بینداز ای دل

[B][M1]
او به آواز تو چون گوش نخواهد کردن
[M2]
هیچ سودت نکند ناله به آواز ای دل

[B][M1]
چونکه پیوسته دل سوخته میخواهد دوست
[M2]
گر نه قلبی تو، در آتش رو و بگداز ای دل

[B][M1]
با درون تو غمش چون سرخویشی دارد
[M2]
خانه از مردم بیگانه بپرداز ای دل

[B][M1]
چشم آن ترک عجب تیر و کمانی دارد!
[M2]
پیش آن تیر سپر زود بینداز ای دل

[B][M1]
باز بر دست همی گیرد و دل می‌شکرد
[M2]
گوش می‌دار که: صیدت نکند باز ای دل

[B][M1]
اوحدی، بشنو اگر عافیتی می‌خواهی
[M2]
به چنین روی نکو دیده مکن باز ای دل

[A]
[B][M1]سودای عشق خوبان از سربدر کن، ای دل[M2]در کوی نیک نامی لختی گذر کن، ای دل
[B][M1]دنیی و دین و دانش در کار عشق کردی[M2]زین کار غصه بینی، کار دگر کن، ای دل
[B][M1]زود این درست قلبت رسوا کند به عالم[M2]چست این درست بشکن وین قلب زر کن، ای دل
[B][M1]مستی ز سر فرونه و ز پای کبر بنشین[M2]پس دست وصل با او خوش در کمر کن، ای دل
[B][M1]در باز جان شیرین، تر کن ز خون دو دیده[M2]یعنی که: عشق بازی شیرین و تر کن، ای دل
[B][M1]این جا به دیدهٔ جان بینی جمال او را[M2]گر مرد این حدیثی، آندیده بر کن، ای دل
[B][M1]از خلق بی‌نظیری، گفتی: بیار، گیرم[M2]گر بی‌نظیر خواهی، به زین نظر کن، ای دل
[B][M1]بار طلب چو بستی، بنشین که خسته گشتم[M2]گر پای خسته گردد رفتن بسر کن، ای دل
[B][M1]در خلوت وصالش روزی که بار یابی[M2]بیچاره اوحدی را آنجا خبر کن، ای دل
[A]
[B][M1]نه به اندازهٔ خود یار گزیدی، ای دل[M2]تا رسیدی به بلایی که شنیدی، ای دل
[B][M1]سپر ناوک آن غمزه چرا گشتی باز؟[M2]که به زخمی چو کبوتر برمیدی، ای دل
[B][M1]صفت بار بلایی، که کنون بر دل ماست[M2]بارها گفتم و از من نشنیدی، ای دل
[B][M1]بی‌دلی رفتی و خود را بشکستی، ای تن[M2]ترک سر گفتی و پشتم بخمیدی، ای دل
[B][M1]پیرهن چند کنم پاره ز سودای تو من؟[M2]بس کن این پرده که بر من بدریدی، ای دل
[B][M1]هر دم از غصه جهانی بفروشی بر ما[M2]سر خود گیر، که ما را نخریدی، ای دل
[B][M1]گرد این درد مپوی و سخن درد مگوی[M2]که ازین باغ به جز درد نچیدی، ای دل
[B][M1]گر ز قدش نتوان جست کنار، از لب او[M2]گوشه‌ای گیر، که بسیار دویدی، ای دل
[B][M1]اوحدی در کشد از دست تو دامن روزی[M2]کین فضیحت به سر او تو کشیدی، ای دل
[A]
[B][M1]زهی! ز دست رقیبان گذر به کوی تو مشکل[M2]ز بس جمال که داری، نظر به روی تو مشکل
[B][M1]مرا ز بار فراقت حکایتیست مطول[M2]چو چین زلف تو در هم، چو بند موی تو مشکل
[B][M1]به خوابگاه قیامت گذشتگان غمت را[M2]ز خواب خوش شدن آگاه جز به بوی تو مشکل
[B][M1]بر آستان تو از دست منکران محبت[M2]گذار عاشق مسکین به جستجوی تو مشکل
[B][M1]به رغم خوی تو گردن هزار نقش برآرد[M2]که آن هزار نباشد یکی چو خوی تو مشکل
[B][M1]ز غصها که تو دانی کدام ازین بتر آخر؟[M2]که میل سوی تو داریم و ره به سوی تو مشکل
[B][M1]بر اوحدی شده آسان بر تو مردن و بازش[M2]ز دور زنده نشستن به آرزوی تو مشکل
[A]
[B][M1]خیز، که در میرسد موکب سلطان گل[M2]چارهٔ بزمی بساز، تا بنهی خوان گل
[B][M1]گل دو سه روزی مقام بیش نگیرد به باغ[M2]این دو سه روزی که هست جان تو و جان گل
[B][M1]طفل ریاحین مکید شیر ز پستان ابر[M2]بلبل شوریده دل شد به شبستان گل
[B][M1]زود ببینی چو من فاخته را در چمن[M2]ساخته آوازها بر لب خندان گل
[B][M1]در بن بیدار فگند مسند جمشید می[M2]بر سر باد آورند تخت سلیمان گل
[B][M1]ساغر و پیمانه‌ای چند پر از می بیار[M2]زود، که ما داده‌ایم دست به پیمان گل
[B][M1]خار چمن را بگو: کز سر شاخ درخت[M2]تیغ میفگن، که شد قلعه به فرمان گل
[B][M1]غنچه گریبان خود تا بن دندان درید[M2]نالهٔ بلبل مگر نیست به دندان گل؟
[B][M1]دست صبا غنچه را بار دهد بر شجر[M2]تا بنماید به خلق قصهٔ پنهان گل
[B][M1]از سخن اوحدی پرورقی زن، که آن[M2]هر ورقی آیتیست آمده در شان گل
[A]
[B][M1]بنمای روی خویش، که غیر از تو هر چه هست[M2]دیدیم و بی‌غروب نبودند و بی‌افول
[B][M1]یا یک زمان به جانب ما نیز میل کن[M2]یا خود جواب ما بده ار گشته‌ای ملول
[B][M1]ترسم رسول دین تو گیرد، بدین سبب[M2]تقصیر میکنم ز فرستادن رسول
[B][M1]تا شد به عشق روی تو مشهور نام من[M2]اندر زمانه فارغم از شهرت و خمول
[B][M1]گر عدل بینم از تو و گرنه نمی‌توان[M2]از بندگی تجاوز و از چاکری عدول
[B][M1]در جانم آتشیست ز هجر تو ورنه چیست؟[M2]این آه سرد و سوز دل و ناله و غول
[B][M1]در وصف قد و زلف تو هر چند سالهاست[M2]کاهل حدیث عرض سخن میدهند و طول
[B][M1]از آسمان عشق تو قرآن فارسی[M2]امروز می‌کند به دل اوحدی نزول
[A]
[B][M1]ای سحری دعای من، در دلش آن جفا مهل[M2]یار خطاپرست را بر سر آن خطا مهل
[B][M1]خستهٔ هر ستم شدم، ای قدم بلا برو[M2]سخرهٔ هر دغل شدم، ای فلک دغا مهل
[B][M1]خاک زمین او شدم، آتش ما فرو نشان[M2]آب ز کار ما بشد، باد در آن سرا مهل
[B][M1]ایکه نهاده‌ای مرا بر سر دل کلاه غم[M2]لطف کن و به دست خود پیرهنم قبا مهل
[B][M1]چند کنی به جنگ من روی جفا؟ که رای زن؟[M2]این که تو جای آشتی، در دل ما بجا مهل
[B][M1]با همه خلق سر خوشی وز من خسته سرکشی[M2]با تو که گفت در جهان: هیچ خوشی بما مهل؟
[B][M1]اوحدی از جفای تو دور شد از کنار تو[M2]مدت انتظار تو دیر شد ای خدا مهل
[A]
[B][M1]مستم از بادهٔ مهر تو، مرا مست مهل[M2]رفتم از دست، دمی دست من از دست مهل
[B][M1]دل ز شوق می لعل توچو خون شد مپسند[M2]پشتم از بار غم هجر تو بشکست، مهل
[B][M1]باز می‌بینم همدست رقیبان شده‌ای[M2]گر از آن دست نه‌ای کارم ازین دست مهل
[B][M1]چون نداری گل وصلم، به کفم خار جفا[M2]گر غم هجر تو اندر جگرم خست، مهل
[B][M1]گر خدنگی زند آن غمزهٔ جادو مگذار[M2]ور خطایی کند آن نرگس سرمست مهل
[B][M1]دل به نزد تو فرستادم و گفتی: بس نیست[M2]اوحدی را ز جفا همچو زمین پست مهل
[A]
[B][M1]گر درد سر نباشدت، ای باد صبحدم[M2]روزی به دستگیری ما رنجه کن قدم
[B][M1]پیش آی و تازه کن به سر آهنگ آن سرا[M2]بر خیز و بسته کن به دل احرام آن حرم
[B][M1]او را یکی ببین و چو بینی « و ان یکاد»[M2]بر خوان و چون بخوانی بر روی او بدم
[B][M1]گو: ای شکسته خاطر ما را به دست هجر[M2]گو: ای سپرده سینهٔ ما را به پای غم
[B][M1]ما را به پیش ناوک هجران مکن هدف[M2]ما را میان لشکر خواری مکن علم
[B][M1]زر خواستی به عشوه و سر می‌نهیم نیز[M2]دل میبری به غارت و جان می‌دهیم هم
[B][M1]اینجا که خط تست بدان می‌نهیم سر[M2]و آنجاکه نام ماست بر آن می‌کشی قلم
[B][M1]آهیست در فراقت و پنجاه شعله نار[M2]چشمیست ز اشتیاقت و پنجاه کاسه نم
[B][M1]گاهی تنم چو رعد بنالد ز هجر پر[M2]گاهی دلم چو برق بسوزد ز وصل کم
[B][M1]بر بیدلی، که عهد تو دارد مگیر خشم[M2]بر عاشقی، که مهر تو ورزد، مکن ستم
[B][M1]پیش آر جوشنی، که ز پشتم گذشت تیر[M2]بفرست مرهمی، که به جانم رسید الم
[B][M1]چون صید هر کسی شدی از بی‌کسان مگرد[M2]چون رام دیگران شدی از اوحدی مرم
[A]
[B][M1]توبه کردم ز توبه کردن خام[M2]ببر این جامه و بیار آن جام
[B][M1]چون بپوشیم راز؟ کاوردیم[M2]طبل در کوچه و علم بر بام
[B][M1]پیر ما را چگونه توبه دهد؟[M2]که جوانی نکرده‌ایم تمام
[B][M1]زاهد خام اگر زند طعنی[M2]بگذاریم تا بجوشد خام
[B][M1]نیست از یک دگر پدید هنوز[M2]صالح و فاسق و حلال و حرام
[B][M1]تا نجوشیم در نیاید عشق[M2]تا نکوشیم بر نیاید کام
[B][M1]گر ترا نیست آتشی در دل[M2]از دل اوحدی بخواه به وام
[A]
[B][M1]قاصرات الطرف فی حجب الخیام[M2]حال ترکانست گویی والسلام
[B][M1]عکس کین و مهر ایشان کفر و دین[M2]رنگ روی و زلف ایشان صبح و شام
[B][M1]هم به معنی زهره را نایب مناب[M2]هم به صورت ماه را قایم مقام
[B][M1]همچو دولت، گاه دشمن، گاه دوست[M2]همچو گردون، گاه تند و گاه رام
[B][M1]بر ثوابت جزع ایشان را ستم[M2]از کواکب اسب ایشان را ستام
[B][M1]کوچ ایشان رحلت صیف و شتا[M2]خوی ایشان جنبش شمس و غمام
[B][M1]روز نرمی همچو سوسن خوش نسیم[M2]وقت تندی همچو توسن بد لگام
[B][M1]تنگ چشمانند، لیکن دوربین[M2]خوبرویانند، لیکن خویش کام
[B][M1]صحن لشکر گاهشان چرخ و نجوم[M2]هیات خرگاهشان رکن و مقام
[B][M1]روی ایشان در کله خورشید و ماه[M2]چشم ایشان در قبا ماهی و دام
[B][M1]رونق بعظاق رنگ آمیز شان[M2]جلوهٔ طاوس را ماند مدام
[B][M1]میل ترکان کن، که یابی برقرار[M2]نزد ترکان رو، که بینی بر دوام
[B][M1]ساقیان بربری از پیش و پس[M2]بادهای کوثری از کاس و جام
[B][M1]دلبران کاسه گیر بوسه ده[M2]دلبران عشقبار نیک نام
[B][M1]گر مرادی هست اینست، ای پسر[M2]ور بهشتی هست اینست،ای غلام
[B][M1]اوحدی را با چنین قوم اوفتاد[M2]راه سلطانیه و دارالسلام
[A]
[B][M1]من که باشم؟ که به من نامه فرستند و سلام[M2]گو: به دشنام ز من یاد کن از لب، که تمام
[B][M1]از کجا میرسد این نامه فرو بسته به مهر؟[M2]کز نسیمش نفس مشک بر آید به مشام
[B][M1]نامهٔ دوست همی خوانم و در تشویشم[M2]که جوابش چه نویسم من آشفته پیام؟
[B][M1]می‌نویسم سخن مهر و قلم می‌گوید:[M2]عجب ار نامه نسوزد! که بسوزست کلام
[B][M1]بنوشتم غرض، اما ننمودم بکسی[M2]قصهٔ خاص نشاید که نمایند به عام
[B][M1]دلبرا، می‌کنم از دور سلامت، گرچه[M2]دشمنانم نگذارند که: آیم به سلام
[B][M1]به نصیحت گر خود گوش نکردم، زانست[M2]دلم امروز چنین سوخته و کارم خام
[B][M1]پادشاهی، تو به درویش کجا دل بنهی؟[M2]این قدر بس که نظر باز نگیری ز غلام
[B][M1]اوحدی، با تو گر ایام به کینست مترس[M2]جهد آن کن که به مهری گذرانی ایام
[A]
[B][M1]من درین شهر پای بند توام[M2]عاشق قامت بلند توام
[B][M1]مردهٔ آن دهان چون پسته[M2]کشتهٔ آن لب چو قند توام
[B][M1]می‌دوانی و می‌کشی زارم[M2]چون بدیدی که در کمند توام
[B][M1]ای هلاک دلم پسندیده[M2]دولتی باشد از پسند توام
[B][M1]گذری می‌کن، ار طبیب منی[M2]آتشی می‌نه، ار سپند توام
[B][M1]گو: رفیقان سفر کنند که من[M2]نتوانم، که پای بند توام
[B][M1]ز اوحدی باز پرس حال، که من[M2]تا چه غایت نیازمند توام؟
[A]
[B][M1]ماهرویا، عاشق آن صورت پاک توام[M2]بندهٔ قد خوش و رفتار چالاک توام
[B][M1]قرص خورشیدی، که چون بر رویت اندازم نظر[M2]روشنایی باز می‌دارد ز ادراک توام
[B][M1]فارغ از حال دل آشفتهٔ‌زار منی[M2]فتنهٔ خال رخ خوب طربناک توام
[B][M1]بر سر کوی تمنای تو از نزدیک و دور[M2]هر کسی را آبرویی هست و من خاک توام
[B][M1]مار زلفت بر دلم هر لحظه نیشی می‌زند[M2]شربتی بفرست از آن لعل چو تریاک توام
[B][M1]سرمه سازم دیدهای پاک بین خویش را[M2]گر به دست آید غبار دامن پاک توام
[B][M1]اوحدی را در کمند آور، چو صیدی میکنی[M2]ورنه من خود روز و شب دربند فتراک توام
[A]
[B][M1]من چو همین حرف الف دیده‌ام[M2]حرف دگر زان نپسندیده‌ام
[B][M1]هر چه نه از پیش الف شد روان[M2]همچو الف بر همه خندیده‌ام
[B][M1]هیچ ندارد الف عاشقان[M2]هیچ ندارم، که نترسیده‌ام
[B][M1]چون ز الف شد همه حرفی پدید[M2]من همه دیدم، چو الف دیده‌ام
[B][M1]چون بهم آمد الفی، راست شد[M2]هر نقطی کز همگان چیده‌ام
[B][M1]پیش الف بسکه فتادم چو با[M2]ها شدم، از بسکه بغلتیده‌ام
[B][M1]ها چو شود راست چه باشد؟ الف[M2]گفته شد آن حرف که پوشیده‌ام
[B][M1]بوسه زدم پای الف را ولی[M2]دست خودم بود که بوسیده‌ام
[B][M1]من الف وصلم و جز نام وصل[M2]هر چه بگفتند بنشنیده‌ام
[B][M1]پر بنوشتند ولی یاد من[M2]هیچ نکردند و نرنجیده‌ام
[B][M1]زان خط و زان نقطه نشان کس نداد[M2]جز الف، از هر که بپرسیده‌ام
[B][M1]پای و سرم در حرکت گم که شد[M2]هم به سکونیست که ورزیده‌ام
[B][M1]چون الف از عشق بگشتم به سر[M2]وز سر این عشق نگردیده‌ام
[B][M1]گر نه غلام الفم، همچو لام[M2]در الف از بهر چه پیچیده‌ام؟
[B][M1]چون الف صدر نشین اوحدیست[M2]بی‌سخن او به چه ارزیده‌ام؟
[A]
[B][M1]فاش گشت آن ماجری، کز مرد و زن پوشیده‌ام[M2]سر به سر گفتند آن کو تن به تن پوشیده‌ام
[B][M1]دوست تا احوال ما بشنید رحمت کرد و لطف[M2]خود حدیثی گفتنی بود این که من پوشیده‌ام
[B][M1]چون مرا خاموش بینی از شکیبایی، بدانک[M2]نالهای سر به مهر اندر دهن پوشیده‌ام
[B][M1]قالب و قلبم خیالی در خیالی بیش نیست[M2]خود ندانم بر چه چیز این پیرهن پوشیده‌ام؟
[B][M1]یاد او را بر دل و دل را به جان پیوسته‌ام[M2]مهر او در جان و جان اندر بدن پوشیده‌ام
[B][M1]من که از دشمن سخن گویم، تامل کن که چون[M2]ماجرای دوست را زیر سخن پوشیده‌ام؟
[B][M1]اوحدی، گر دوست خنجر میکشد دستش مگیر[M2]گو: بزن، کز بهر شمشیرش کفن پوشیده‌ام
[A]
[B][M1]به مسجد ره نمی‌دانم، گرفتار خراباتم[M2]جزین کاری نمی‌دانم که: در کار خراباتم
[B][M1]خراب افتاد کار من، خرابات اختیار من[M2]خراباتیست یار من، از آن یار خراباتم
[B][M1]ز دام زاهدی جستم، به قلاشی کمر بستم[M2]ز بهر آن چنین مستم، که هشیار خراباتم
[B][M1]بگردان باده، ای ساقی، چو اندر خیل عشاقی[M2]به من ده شربت باقی، که بیمار خراباتم
[B][M1]خرد می‌داشت در بندم، پدر می‌داد سوگندم[M2]چو بار از خر بیفگندم، سبکبار خراباتم
[B][M1]تو گر جویای تمکینی، سزد با من که ننشینی[M2]که گر در مسجدم بینی، طلب‌گار خراباتم
[B][M1]به گرد کویش از زاری، چو مستان در شب تاری[M2]به سر می‌گردم از خواری، که پرگار خراباتم
[B][M1]دلم را زین گرانان چه؟ وزین بیهوده خوانان چه؟[M2]مرا از پاسبانان چه؟ که بیدار خراباتم
[B][M1]چو جام بیخودی نوشم، بسان اوحدی جوشم[M2]کنون چون مست و بی‌هوشم، سزاوار خراباتم
[A]
[B][M1]تا دل اندر پیچ آن زلف به تاب انداختم[M2]جان خود در آتش و تن در عذاب انداختم
[B][M1]خود زمانی نیست پیش دیدهٔ من راه خواب[M2]بس که این توفان خون در راه خواب انداختم
[B][M1]تا نپنداری که دیدم تا برفتی روی ماه[M2]یا به مهر دل نظر بر آفتاب انداختم
[B][M1]از شتاب عمر می‌ترسد دل من، خویش را[M2]زان بجست و جوی وصل اندر شتاب انداختم
[B][M1]بود خود در عشق تو هم سینه ریش و دل کباب[M2]دیگر از هجرت نمکها بر کباب انداختم
[B][M1]شکر کردم تا در آتش دیدم این دل را چنین[M2]زانکه می‌پنداشتم کین دل به آب انداختم
[B][M1]چون نه مرد آن دهانم، با لب شیرین تو[M2]اوحدی را در سؤال و در جواب انداختم
[A]
[B][M1]اگر به مجلس قاضی نموده‌اند که: مستم[M2]مرا ازان چه تفاوت؟ که رند بودم و هستم
[B][M1]مرا چه سود ملامت؟ به یاد بادهٔ روشن[M2]که پند کس ننیوشم کنون که توبه شکستم
[B][M1]اگر چه گوشه گرفتم ز خلق و روی نهفتم[M2]گمان مبر که ز دام تو شوخ دیده برستم
[B][M1]گمان مبر که بدوزم نظر ز روی تو هرگز[M2]که من چو صنع ببینم خدای را بپرستم
[B][M1]شکایت تو به دیوار می‌کنم به ضرورت[M2]چو اعتماد ندارم که: قاصدی بفرستم
[B][M1]دلم تعلق اگر با دهان تنگ تو دارد[M2]روا بود که بگویم که: دل به هیچ ببستم
[B][M1]دل ببردی و جانم در اوفتاد به آتش[M2]کناره کردی و من در میان خاک نشستم
[B][M1]هزار بار دلم را شکسته‌ای به جفاها[M2]که هیچ بار نگفتی: دل که بود؟ که خستم
[B][M1]چو محتسب پی رندان رود ز بهر ملامت[M2]مکن حمایت من پیش او، که صوفی و مستم
[B][M1]ستمگرا، چه بر آید ز دست من که نبردی؟[M2]قرار و صبر و دل و دین و هر چه بود به دستم
[B][M1]به اوحدی دل من پای بند بود همیشه[M2]ترا بدیدم و از بند او تمام برستم
[A]
[B][M1]ای زاهد مستور، زمن دور، که مستم[M2]با توبهٔ خود باش، که من توبه شکستم
[B][M1]زنار ببندی تو و پس خرقه بپوشی[M2]من خرقهٔ پوشیده به زنار ببستم
[B][M1]همتای بت من به جهان هیچ بتی نیست[M2]هر بت که بدین نقش بود من بپرستم
[B][M1]فردای قیامت که سر از خاک برآرم[M2]جز خاک در او نبود جای نشستم
[B][M1]دست من و دامان شما، هر چه ببینید[M2]جز حلقهٔ آن در، بستانید ز دستم
[B][M1]بر گرد من ار دانه و دامیست عجب نیست[M2]روزی دو، که مرغ قفس و ماهی شستم
[B][M1]در سر هوس اوست، به هر گوشه که باشم[M2]در دل طرب اوست، به هر گونه که هستم
[B][M1]بارم نتوان برد، که مسکین و غریبم[M2]خوارم نتوان کرد که افتاده و پستم
[B][M1]باشد سخنم حلقه به گوش همه دلها[M2]چون حلقه به گوش سخن روز الستم
[B][M1]پنهان شدم از خلق وز خلق خلق او[M2]خلقم چو بدیدند و بجستند بجستم
[B][M1]دوش اوحدی از زهد سخت گفت و من از عشق[M2]القصه، من از غصهٔ او نیز برستم
[A]
[B][M1]صنما، به دلنوازی نفسی بگیر دستم[M2]که ز دیدن تو بی‌هوش و ز گفتن تو مستم
[B][M1]دل من به دام عشق تو کنون فتاد و آنگه[M2]تو در آن، گمان که: من خود ز کمند عشق جستم
[B][M1]دل تنگ خویشتن را به تو می‌دهم، نگارا[M2]بپذیر تحفهٔ من، که عظیم تنگ دستم
[B][M1]خجلم که بر گذشتی تو و من نشسته، یارب[M2]چو تو ایستاده بودی، به چه روی می‌نشستم؟
[B][M1]به مؤذن محلت خبری فرست امشب[M2]که به مسجدم نخواند، چو ترا همی پرستم
[B][M1]چه سلامها نبشتم بتو از نیازمندی![M2]مگرت نمی‌رسانند چنانکه می‌فرستم؟
[B][M1]اگرت رمیده گفتم، نشدم خجل، که بودی[M2]و گرم ربوده گفتی، نشدی غلط که هستم
[B][M1]به دو دیده خاک پای تو اگر کسی بروید[M2]به نیاز من نباشد، که برت چو خاک پستم
[B][M1]تو به دیگران کنی میل، چو من چگونه باشی؟[M2]که ز دیگران بدیدم دل خویش و در تو بستم
[B][M1]دلم از شکست خویشت خبری چو داد، گفتی؟[M2]دل اوحدی چه باشد؟ که هزار ازین شکستم
[A]
[B][M1]گر یار بلند آمد، من پستم و من پستم[M2]ور کار ببند آمد، من جستم و من جستم
[B][M1]من حاکم این شهرم، هم نوشم و هم زهرم[M2]گر خصم بود پنجه، من شستم و من شستم
[B][M1]ای هر سخنت کامی، در ده ز لبت جامی[M2]کان توبه که دیدی تو، بشکستم و بشکستم
[B][M1]هر چند به حالم من، از دست که نالم من؟[M2]زیرا که دل خود را، من خستم و من خستم
[B][M1]ای مطرب درویشان، کم کن سخن خویشان[M2]گو نیست شوند ایشان، من هستم و من هستم
[B][M1]هر کس به گمان خود، گوید سخنان خود[M2]من یافتم آن خود، وارستم و وارستم
[B][M1]ای اوحدی، ار باری، دادی خبر یاری[M2]در یار که می‌گفتم، پیوستم و پیوستم
[A]
[B][M1]من از دیوانگی خالی نخواهم بود تا هستم[M2]که رویت میکند هشیار و بویت میکند مستم
[B][M1]صدم دشمن به شمشیر ملامت خون همی ریزد[M2]کدامین را توانم زد؟ که نه تیرست و نه شستم
[B][M1]سر خود را فدا کردم گل یک وصل ناچیده[M2]نمیدانم چه خارست این که من در پای خود جستم؟
[B][M1]غم و اندوه در عشقش فراوانم به دست آید[M2]همین صبرست و تن داری، که کمتر می‌دهد دستم
[B][M1]خبر دارم: نیاید گفت از آیین وفاداری[M2]اگر با یاد روی او خبر دارم که من هستم
[B][M1]به عهد دست سیمینش تو خاموشی مجوی از من[M2]کزین دستم که می‌بینی به صد فریاد از آن دستم
[B][M1]بسان اوحدی روزی در آویزم به زلف او[M2]گرش بوسیدم آسودم، ورم کشتند خود رستم
[A]
[B][M1]دلبرا، قیمت وصل تو کنون دانستم[M2]که فراوان طلبت کردم و نتوانستم
[B][M1]خلق گویند: سخن‌های پریشان بگذار[M2]چه کنم؟ چون دل شوریده پریشانستم
[B][M1]گر چه از خاک سر کوی تو دورم کردند[M2]هم‌چنان آتش سودای تو در جانستم
[B][M1]گفته بودم که: بترک تو بگویم پس ازین[M2]باز می‌گویم و از گفته پشیمانستم
[B][M1]گر به درد من سرگشته ترا خرسندیست[M2]بکشم درد تو ناچار، چو درمانستم
[B][M1]آنچه از هجر تو بر خاطر من می‌گذرد[M2]گر به کفار پسندم نه مسلمانستم
[B][M1]اوحدی،عیب من خسته مکن در غم او[M2]چون کنم؟ کین دل مسکین نه به فرمانستم
[A]
[B][M1]چو بر سفینهٔ دل نقش صورت تو نبشتم[M2]حکایت دگران سر به سر زیاد بهشتم
[B][M1]اگر چه نام مرا دور کرده‌ای تو ز دفتر[M2]به نام روی تو صد دفتر نیاز نبشتم
[B][M1]ز شاخ وصل تو دستم نداد میوهٔ‌شیرین[M2]مگر که دانهٔ این میوه تلخ بود، که کشتم
[B][M1]اگر چه موی شکافی همی کنم ز معانی[M2]به اعتماد تو یکسر پلاس بود،که رشتم
[B][M1]به خاک پای تو کز دامن تو دست ندارم[M2]و گر ز قالب پوسیده کوزه سازی و خشتم
[B][M1]اگر تو روی نخواهی نمود روز قیامت[M2]به دوزخم بر ازین ره، که من نه مرد بهشتم
[B][M1]سرشک دیده چنان ریخت اوحدی ز فراقت[M2]کز آب دیدهٔ او خاک ره به خون بسرشتم
[A]
[B][M1]پیشتر از عاشقی عافیتی داشتم[M2]بر تو چو عاشق شدم آن همه بگذاشتم
[B][M1]نقش بسی دیدم از دفتر خوبی ولی[M2]بر ورق سینه جز نقش تو ننگاشتم
[B][M1]تا بتو پرداختم خلوت دل را تمام[M2]سایهٔ خود نیز را مشغله پنداشتم
[B][M1]چاه که می‌ساختند بر ره من دلبران[M2]پیش زنخدان تو جمله بینباشتم
[B][M1]شد ز جفای تو دل پرخلل و خون، ولی[M2]من ز جفا هر چه شد ناشده انگاشتم
[B][M1]تشنهٔ لعل توام دیگر ازان می‌دهد[M2]زلف چو شام تو از خون جگر چاشتم
[B][M1]من بتو امیدوار، تا بر شادی خورم[M2]خود همه اندوه بود، تخم که من کاشتم
[B][M1]گر چه برافراشتم سر به هنر در جهان[M2]در قدمت می‌نهم سر که برافراشتم
[B][M1]گوش دلم تا شنید نام ترا کافرم[M2]از سخن اوحدی گر خبری داشتم
[A]
[B][M1]تو دامن از کف من دوش در کشیدی و گفتم[M2]که: آستین تو بوسم، بر آستان تو افتم
[B][M1]دلم چو غنچه سحرگاه تنگ بود و به مهرت[M2]ز دیده اشک ببارید و من چو گل بشکفتم
[B][M1]ز طیره بر نظرم نیز راه خواب ببستی[M2]چو یک دو روز بدیدی که با خیال تو جفتم
[B][M1]هزار تلخ بگویی مرا و چون بر مردم[M2]فغان کنم ز تو،منکر شوی که: هیچ نگفتم
[B][M1]ز رنگ گونهٔ زردم چو روز گشت هویدا[M2]اگر چه راز دل خود ز چند گونه نهفتم
[B][M1]درین فراق چه شبها که مردمان محلت[M2]ز نالهٔ من مسکین نخفته‌اند و نخفتم!
[B][M1]چه قصها که گذشت از فراق روی تو بر من[M2]عجب! که این همه بگذشت و عبرتی نگرفتم!
[B][M1]دل مرا به سر زلف تابدار مشوران[M2]که چون ز پای در آیم دگر به دست نیفتم
[B][M1]ز اوحدی گل رخسار خود نهفته چه داری؟[M2]بیا، که مهرهٔ دل را به خار هجر تو سفتم
[A]
[B][M1]شب دوشینه در سودای او خفتم[M2]از آن امروز با تیمار و غم جفتم
[B][M1]زمن هر چند سر می‌پیچد آن دلبر[M2]اگر دستم رسد در پای او افتم
[B][M1]چو چین زلف او آشفته شد حالم[M2]خطا کردم که: با زلفش برآشفتم
[B][M1]ازان کرد آشکارا دیده راز من[M2]که راز خویش را از دیده ننهفتم
[B][M1]ببیند بد سگالان اندر افتادم[M2]که پند نیک خواه خویش نشنفتم
[B][M1]به بوی آنکه چشمم روی او بیند[M2]به مژگانهاش خاک آستان رفتم
[B][M1]دل او باد پندارد حکایت‌ها[M2]کز آب دیده با باد صبا گفتم
[B][M1]ازان روزی که دیدم زلف شبرنگش[M2]حرامست ار شبی بی‌یاد او خفتم
[B][M1]چو چشم اوحدی زان گوهر افشان شد[M2]زبان او، که در وصل او سفتم
[A]
[B][M1]نبض دل شوریدهٔ محرور گرفتم[M2]دامن ز هوی و هوسش دور گرفتم
[B][M1]زین حجرهٔ ویرانه چو شد سیر دل ما[M2]راه در آن خانهٔ معمور گرفتم
[B][M1]گر راه درازست، چه اندیشه؟ که پنهان[M2]ره توشه ازان منظر منظور گرفتم
[B][M1]در صورت حورا صفتی نیست ز حسنش[M2]من دیده ز دیدار چنان حور گرفتم
[B][M1]تا مرده دلان را ز کف غم برهانم[M2]چون روح نفس در نفس صور گرفتم
[B][M1]در حضرت سلطان معانی به حقیقت[M2]بردیم مثال خود و منشور گرفتم
[B][M1]ای اوحدی، آن نور که پروانهٔ اویی[M2]چون رفت؟ که این تابش از آن نور گرفتم
[A]
[B][M1]چو دل در دیگری بستی نگاهش دار، من رفتم[M2]چو رفتی در پی دشمن، مرا بگذار، من رفتم
[B][M1]پس از صد بار جانم را که سوزانیده‌ای از غم[M2]چو با من در نمیسازی، مساز، اینبار من رفتم
[B][M1]کشیدم جور و میگفتم: ز وصلت برخورم روزی[M2]چو از وصل تو دشمن بود برخوردار، من رفتم
[B][M1]ز پیش دوستان رفتن نباشد اختیار دل[M2]بنالم، تا بداند خصم: کز ناچار من رفتم
[B][M1]چو دل پیش تو میماند گواهی چند برگیرم:[M2]کزین پس با دل گمره ندارم کار، من رفتم
[B][M1]ترا چندین که با من بود یاری، بندگی کردم[M2]چو دانستم که غیر از من گرفتی یار، من رفتم
[B][M1]بخواهم رفتن از جور تو من امسال و می‌دانم[M2]که از شوخی چنان دانی که از پیرار من رفتم
[B][M1]مرا گفتی که: غمخوار تو خواهم شد بدلداری[M2]نگارا، بعد ازینم گر تویی غمخوار، من رفتم
[B][M1]ندارد اوحدی با من سر رفتن ز کوی تو[M2]تو او را یادگار من نگه می‌دار، من رفتم
[A]
[B][M1]خود را ز بد و نیک جدا کردم و رفتم[M2]رستم ز خودی، رخ به خدا کردم و رفتم
[B][M1]آن نفس به همی، که گرفتار علف بود[M2]او را چو خران سر به چرا کردم و رفتم
[B][M1]کام همگان محنت و ناکامی من بود[M2]کم گفتم و آن کام فدا کردم و رفتم
[B][M1]هر فرض که از من به همه عمر قضا شد[M2]در یک رکعت جمله قضا کردم و رفتم
[B][M1]هر قرض که در گردن من بود ز غیری[M2]از خون دل و دیده ادا کردم و رفتم
[B][M1]روی همگان چونکه به محراب ریا بود[M2]من پشت برین روی و ریا کردم و رفتم
[B][M1]پای دلم از هر هوسی سلسله‌ای داشت[M2]از پای دل آن سلسله وا کردم و ر فتم
[B][M1]تن را به نم چشم فرو شستم و شد پاک[M2]دل را به غم عشق دوا کردم و رفتم
[B][M1]دیدم که: دل اوحدی این جا بگرو بود[M2]او را به دل خویش رها کردم و رفتم
[A]
[B][M1]مسلمانان، سلامت به، چو بتوانید، من گفتم[M2]دل بیچارگان از خود مرنجانید، من گفتم
[B][M1]به مال و جاه چندینی نباید غره گردیدن[M2]ز گرد این و آن دامن بیفشانید، من گفتم
[B][M1]درین بستان که دل بستید اگرتان دسترس باشد[M2]برای خود درختی نیک بنشانید، من گفتم
[B][M1]بگردد حال ازین سامان و این آیین که می‌بینید[M2]شما هم حالیا بر خود بگردانید، من گفتم
[B][M1]پی نام کسان رفتن به عیب، انصاف چون باشد؟[M2]نخستین نامهٔ خود را فرو خوانید، من گفتم
[B][M1]دل درماندگان خستن خطا باشد، که هم در پی[M2]شما نیز این چنین یک روز درمانید، من گفتم
[B][M1]حدیث اوحدی این بود و تدبیری که میدانست[M2]تمامست این قدر، باقی شما دانید، من گفتم
[A]
[B][M1]ای که رفتی و نرفتی نفسی از یادم[M2]خاک پای تو چو گشتم چه دهی بر بادم؟
[B][M1]پس ازین پیش من از جور مکن یاد، که من[M2]تا غلام تو شدم زین دگران آزادم
[B][M1]چند پرسی تو که: از عشق منت حاصل چیست؟[M2]حاصل آنست که از تخت به خاک افتادم
[B][M1]کردم اندیشهٔ خود: مصلحت آنست که من[M2]بر کنم دل ز تو، ورنه بکنی بنیادم
[B][M1]آهنینست دلت ورنه ببخشی بر من[M2]چون ببینی که ز غم در قفس فولادم
[B][M1]از دل سخت تو آن روز من آگاه شدم[M2]که جگر خسته بدیدی و ندادی دادم
[B][M1]مکن، ای ماه، جفا بر تن من، کز غم تو[M2]اوحدی‌وار به خورشید رسد فریادم
[A]
[B][M1]دگر رخت ازین خانه بر در نهادم[M2]دگر خاک آن کوچه بر سر نهادم
[B][M1]دگر پای صبر از زمین برگرفتم[M2]دگر دست غارت به دل در نهادم
[B][M1]دگر عهد با نیستی تازه کردم[M2]دگر بار هستی به خر بر نهادم
[B][M1]به بوی گل عارض او دل خود[M2]در آن زلف چون سنبل تر نهادم
[B][M1]چنان دل به شمع رخ او سپردم[M2]که با نور چشمش برابر نهادم
[B][M1]ز اشک چو خون بر رخ زعفرانی[M2]چو لعل بدخشی به زر بر نهادم
[B][M1]مسلمان کنون ساختم اوحدی را[M2]که در دست آن چشم کافر نهادم
[A]
[B][M1]معراج ما به روح و روان بود صبح دم[M2]دیدار ما به دیدهٔ جان بود صبح دم
[B][M1]آن دلفروز پرده برانداخت همچو روز[M2]از چشم غیر اگرچه نهان بود صبح دم
[B][M1]چون فکرتم ز انفس و آفاق در گذشت[M2]پرواز من برون ز جهان بود صبح‌دم
[B][M1]با جبرئیل عقل روانم، که شاد باد،[M2]از رفرف دماغ روان بود صبح دم
[B][M1]جایی رسید فکرم و بگذشت، کندرو[M2]روح‌القدس کشیده عنان بود صبح دم
[B][M1]طاوس جانم از هوس منتهای وصل[M2]بر شاخ سدره جلوه کنان بود صبح دم
[B][M1]دریافتم ز قرب مکانی و منزلی[M2]کان جانه منزل و نه مکان بود صبح دم
[B][M1]اندیشها که وهم هراسنده کرده بود[M2]با شوق گفتنم نه چنان بود صبح‌دم
[B][M1]و آن سودها که نفس هوس پیشه جمع داشت[M2]در کوی عشق جمله زیان بود صبح دم
[B][M1]او خود ثنای خود به خودی گفت: کاوحدی[M2]از وصف حال کند زبان بود صبح‌دم
[A]
[B][M1]اگر آن یار سیه چرده ببیند رخ زردم[M2]هم به نوعی که تواند بکند چارهٔ دردم
[B][M1]پیش ازینم دل دیوانه بده جای گرو بود[M2]این زمان دل به یکی دادم و ترک همه کردم
[B][M1]شرم دارم ز سگان درو سکان محلت[M2]بر سر کوچهٔ او روز و شب از بس که بگردم
[B][M1]آ ستین گر چه به خون ریختنم باز نوردد[M2]تا اجل در نرسد دامن ازو در ننوردم
[B][M1]خاک کوی توام، ای یار و پس از مرگ به زاری[M2]هم به کوی تو برد باد محبت همه گردم
[B][M1]همه عالم به جمالت نگرانند وز غیرت[M2]من آشفته کنون با همه عالم به نبردم
[B][M1]اوحدی را بر خود راه ده، ای فرد به خوبی[M2]تا تفاخر کند اندر همه آفاق که: فردم
[A]
[B][M1]غافل چرایی؟ جانا، ز دردم[M2]رحمت کن آخر بر روی زردم
[B][M1]خونم بریزی هر روز، چون من[M2]داد از تو خواهم، گویی چه کردم؟
[B][M1]در دام حسنت جز دم ندیدم[M2]وز خوان عشقت جز خون نخوردم
[B][M1]نقش غمم چون بر دل نوشتی[M2]من نامهٔ خود در می‌نوردم
[B][M1]خاک نسیمت گردم به زاری[M2]باشد که آرد پیش تو گردم
[B][M1]ای باد مشکین، گر می‌توانی[M2]بویی بیاور زان باغ وردم
[B][M1]تا دیدهٔ من دید آن صنم را[M2]گر اوحدی را، دیدم نه مردم
[A]
[B][M1]هر چند به کوی او دیرست که پی بردم[M2]بسیار بگردیدم تا راه بوی بردم
[B][M1]تا خلق ندانندم وز چشم نرانندم[M2]صد بار سر خود را از رشد به غی بردم
[B][M1]گو: دست فرو شویید از من دو جهان، زیرا[M2]دست از دو جهان شستم، تا دست به می‌بردم
[B][M1]مجنون ز رخ لیلی از مرگ نیندیشد[M2]از خویش به مردم من، پس رخت بحی بردم
[B][M1]با شاه به شهریور تقریر توان کردن[M2]این زحمت دم سردی کز بهمن و دی بردم
[B][M1]زین سایه توان گشتن همسایهٔ نور او[M2]زیرا که به خورشیدش من راه به فی بردم
[B][M1]خدمت چو نکو کردم، از خدمت آن سلطان[M2]هم جام به جم دادم، هم تاج زکی بردم
[B][M1]دل در پی «لا» و «هو» گم گشت، دل خود را[M2]از«لا» چو طلب کردم، «هو» گفت که، هی بردم!
[B][M1]گر محتسب شهرم تعزیر کند، شاید[M2]اکنون که به باغستان چنگ و دف و نی بردم
[B][M1]بهرام و زحل بگذار، از جدی و حمل بگذر[M2]کامشب علم قطبی بر بام جدی بردم
[B][M1]آن بار چو اصفاهان از اوحدی آسودم[M2]کان بار ز اصفاهان تا خانهٔ جی بردم
[A]
[B][M1]من بادهٔ عشق نوش کردم[M2]چون مست شدم خروش کردم
[B][M1]هر عربده‌ای که باده انگیخت[M2]با زاهد خرقه‌پوش کردم
[B][M1]هر کس که زما و من سخن گفت[M2]او را به دو می خموش کردم
[B][M1]چون هوش برفت از رقیبان[M2]این بار حدیث هوش کردم
[B][M1]پندم مده، ای رفیق، بسیار[M2]انگار که: پند گوش کردم
[B][M1]بگذار، که من نماز خود را[M2]در خانهٔ می فروش کردم
[B][M1]بر آتش عشق اوحدی را[M2]امروز تمام جوش کردم
[A]
[B][M1]ز عشقت روز اول من به شهر اندر ندی کردم[M2]به آخر چون در افتادم سر خود را فدی کردم
[B][M1]به خاکم چون رسی، شاید زمانی گر فرود آیی[M2]که خانی بر سر راهت ز خون دل بنی کردم
[B][M1]به خون من علمها را چه سود اکنون به پا کردن؟[M2]چو از خاک سر کویت تن خود را ردی کردم
[B][M1]اگر بر جان شیرینم فرستی رحمتی، شاید[M2]که اندر راه جان بازی به فرهاد اقتدی کردم
[B][M1]ندادی کام در عشقت، بدادم جان خود، لیکن[M2]پشیمانی چه سود اکنون؟ من اینبیع و شری کردم
[B][M1]طبیبانم خطا کردند و عین درد شد درمان[M2]دریغ آن رنجهای من! که چندین احتمی کردم
[B][M1]تن خود را فدا کردم به عشق و دل ملازم شد[M2]دلم ذوق این زمان یابد که بار تن کسی کردم
[B][M1]رقیبان در لیلی چرا کردند قصد من؟[M2]به جرم آنکه چون مجنون گذاری برحمی کردم
[B][M1]به قتل من چرا دادند یارانم چنین رخصت؟[M2]درین گیتی نه آخر من بدین کار ابتدی کردم
[B][M1]نشاید سرزنش کردن مرا در عاشقی چندین[M2]جوانی بود و کار دل، مسلمانان، چه میکردم؟
[B][M1]درین درد اوحدی را من ندیدم را تبی دیگر[M2]جزین خون جگر چیزی، که هر روزش جری کردم
[A]
[B][M1]بیا، بیا که ز مهرت به جان همی گردم[M2]به بوی وصل تو گرد جهان همی گردم
[B][M1]تو خفته‌ای، خبرت کی بود؟ که من هر شب[M2]به گرد کوی تو چون پاسبان همی گردم
[B][M1]ملامت من بیدل مکن درین غرقاب[M2]تو بر کناری و من و در میان همی گردم
[B][M1]به پیشگاه قبول تو راه نیست، مگر[M2]رها کنی، که برین آستان همی گردم
[B][M1]هزار بار شدم در غم تو پیر، ولی[M2]دگر به بوی وصالت جوان همی گردم
[B][M1]قدم به پرسش من رنجه کن، که هر ساعت[M2]بسان چشم خوشت ناتوان همی گردم
[B][M1]لبت بشارت کامی به اوحدی دادست[M2]درین دیار به امید آن همی گردم
[A]
[B][M1]می‌خانه را بگشای در، کامروز مخمور آمدم[M2]نزدیک من نه جام می، کز منزل دور آمدم
[B][M1]شهر پدر بگذاشتم، نقشی دگر برداشتم[M2]خود را چو ماتم داشتم، بیخود درین سور آمدم
[B][M1]بودم قدیمی خویش تو، از مذهب و از کیش تو[M2]منزل به منزل پیش تو، زان شاد و مسرور آمدم
[B][M1]درگاه و در بیگاه من، دانم بریدن راه من[M2]کز حضرت آن شاه من، با خط و دستور آمدم
[B][M1]بازم جفا چندین مکن، مسکین مدان، مسکنین مکن[M2]ابرو ز من پر چین مکن، کز پیش فغفور آمدم
[B][M1]هر چند بینی جوش من، فریاد نوشانوش من[M2]یکسو منه سر پوش من، کز خلق مستور آمدم
[B][M1]من بر جهودان دغل، مشکل توانم کرد حل[M2]زیرا که لوح اندر بغل، این ساعت از طور آمدم
[B][M1]با آنکه کرد این منزلم، هم صحبت آب و گلم[M2]از نار کی ترسد دلم؟ کز عالم نور آمدم
[B][M1]ره پیش آن خوانم بده، آبم مبر، نانم بده[M2]دارو و درمانم بده، زیرا که رنجور آمدم
[B][M1]با او روم در پیرهن، بی او نیابم در کفن[M2]تا تو نپنداری که: من از دوست مهجور آمدم
[B][M1]خواهد ز روی ارتقا، رفتن برین بام بقا[M2]میدان که: میخواهم لقا، چون فارغ از حور آمدم
[B][M1]ببریدم از ماهی چنان، با ناله و آهی چنان[M2]وانگاه من راهی چنان، شبهای دیجور آمدم
[B][M1]چون اوحدی در کوی دل، تامن شنیدم بوی دل[M2]هر جا که کردم روی دل، فیروز و منصور آمدم
[A]
[B][M1]از آن لب چون به یک بوسه من بیمار خرسندم[M2]نخواهم شیشهٔ نوش و نباید شربت قندم
[B][M1]مگر یزدان به روی من در وصل تو بگشاید[M2]و گرنه من در گیتی به روی خود فرو بندم
[B][M1]نشان مهر ورزیدن همان باشد که: هر ساعت[M2]مرا چون شمع می‌سوزی و من چون گل همی خندم
[B][M1]حدیث محنت فرهاد و کوه بیستون کندن[M2]به کار من چه می‌ماند؟ که در عشق تو جان کندم
[B][M1]به دست دیگران مالست و اسبابست و سیم و زر[M2]من مسکین سری دارم که در پای تو افگندم
[B][M1]پسند من نخواهد بود در عقبی بغیر از تو[M2]ازین دنیا و مافیها به جز روی تو نپسندم
[B][M1]سگم گفتی و دلشادم بدین تشریفها، لیکن[M2]به شرط آنکه از کویت بگویی تا: نرانندم
[B][M1]ز روی همچو ماه خود مده کام دلم هرگز[M2]اگر با دیگری بینی ز روی مهر پیوندم
[B][M1]نه چشم و سر بپیچیدی، ز من حالم بپرسیدی[M2]اگر گوش تو بشنیدی که: چونت آرزومندم؟
[B][M1]نبینی بعد ازین روزی، مرا بی‌عشق دلسوزی[M2]گذشت آن کز پری رویان فراغت بود یک چندم
[B][M1]بیاور نای و چنگ و دف، می‌صافم بنه بر کف[M2]نشاید شد برون زین صف، که صوفی می‌دهد پندم
[B][M1]به همراه سفر گویند تا: موقوف ننشیند[M2]که ایشان بار می‌بندد و من در بار و دربندم
[B][M1]مرا گر اوحدی زین پس ملامت کم کند شاید[M2]که من تا عاشقم گوش از نصیحت‌ها بیا گندم
[A]
[B][M1]چو چشمش راه دل می‌زد من بیدل کجا بودم؟[M2]ز خود بیزار چون گشتم؟ برو ایمن چرا بودم؟
[B][M1]رفیقان گر زمن پرسند حال او که: چون گم شد؟[M2]بغیر از من کرا گیرند؟ چون من در سرا بودم
[B][M1]معاذالله! کجا خواهم که: گم گردد دلم؟ لیکن[M2]سخن بر من همین باشد که: با دزد آشنا بودم
[B][M1]دلم خود رفت و این ساعت دو چشم شوخ این خوبان[M2]بجای دل مرا سوزد که: در دل من بجا بودم
[B][M1]به دست دیده بود آن دل، کنون گم گشت و چندین شد[M2]که من با دیده در دعوی و با تن در قضا بودم
[B][M1]دل خود چون گذارد کس به دست چشم سرگردان؟[M2]گر ازمن راست می‌پرسی، به صد چندین سزا بودم
[B][M1]به بالایی چنان دادن دل آشفته را هر دم[M2]ز گمراهیست ورنه من چه مرد این بلا بودم؟
[B][M1]بریزد خون من هر لحظه، پس گوید: وفا بود این[M2]گر این‌ها را وفا خوانند، پس من بی‌وفا بودم
[B][M1]مرنجانید، هشیاران، من مست پریشان را[M2]که من پیش از پریشانی هم از جمع شما بودم
[B][M1]هوای عشق و آب چشم کی سازد غریبان را؟[M2]ز من پرس این، که من عمری درین آب و هوا بودم
[B][M1]به ناچارست ازو دوری مرا این شیوه مستوری[M2]نه خود را دور کردم یا تو گویی: پارسا بودم
[B][M1]نه امروزینه بود این مهر و امسالینه این سودا[M2]که کار من به رسوایی بدین سان بود تا بودم
[B][M1]بسر برد اوحدی مردانه راه خویش و من مانده[M2]که رد شهر زبون گیران به دامی مبتلا بودم
[A]
[B][M1]مدتی من به کار خود بودم[M2]با خود و روزگار خود بودم
[B][M1]صورتی چند نقش می‌بستم[M2]گر چه صورت نگار خود بودم
[B][M1]به دیدار کسان شدم ناگاه[M2]گر چه هم در دیار خود بودم
[B][M1]بدر هر حصار می‌گشتم[M2]نه که من در حصار خود بودم؟
[B][M1]سالها یار،یار، می‌گفتم[M2]خود به تحقیق یار خود بودم
[B][M1]یک شبم یار در کنار کشید[M2]روز شد، در کنار خود بودم
[B][M1]اوحدی پیش من حجاب نشد[M2]زانکه خود پرده‌دار خود بودم
[A]
[B][M1]نه پیش ازین من بیگانه آشنای تو بودم؟[M2]چه جرم رفت؟ که مستوجب جفای تو بودم
[B][M1]نهان شدی ز من، ای آفتاب چهره، همانا[M2]چو ذره شیفته عمری نه در هوای تو بودم؟
[B][M1]غریب شهر توام، بر غریب خود گذری کن[M2]چنان شناس که: خاک در سرای تو بودم
[B][M1]به شهر خویش چو بیگانگان مرا ز در خود[M2]مدار دور، که دیرینه آشنای تو بودم
[B][M1]ز دیدنت همه را کار با نوا و مرانه[M2]که سالهاست که من نیز بی‌نوای تو بودم
[B][M1]مرا لب تو به دشنام یاد کرد همیشه[M2]جزای آنکه شب و روز در دعای تو بودم
[B][M1]من از کجا و غریبی و عاشقی و غم دل؟[M2]غریب و عاشق و غم‌خوار از برای تو بودم
[B][M1]هر آنکه سیم سرشکم بدید زود بداند[M2]که این عطای تو باشد، چو من گدای تو بودم
[B][M1]به قول اوحدی از دست داده‌ام دل، اگر نه[M2]چه مرد چشم خوش و زلف دلربای تو بودم؟
[A]
[B][M1]آن تخم، که در باغ وفا کاشته بودم[M2]شد خار دلم، گر چه گل انگاشته بودم
[B][M1]خون جگرم خورد و بلای دل من شد[M2]یاری که به خون جگرش داشته بودم
[B][M1]پنداشتم آن یار به جز مهر نورزد[M2]او خود به جز آنست که پنداشته بودم
[B][M1]گستاخ منش کرده‌ام، اکنون چه توان کرد؟[M2]من بدروم آن تخم که خود کاشته بودم
[B][M1]چاهی که هوس بر گذرم کند ز سودا[M2]شاید که درافتم، که نینباشته بودم
[B][M1]هر حرفی از آن دیدم و خطیست به خونم[M2]بر لوح دل آن نقش که بنگاشته بودم
[B][M1]سیلاب فراق آمد و نگذاشت که باشد[M2]از اوحدی آن مایه که بگذاشته بودم
[A]
[B][M1]دی ره می‌خانه باز یافته بودم[M2]کار طرب را بساز یافته بودم
[B][M1]جمله به می‌دادم و به مطرب و ساقی[M2]هر چه به عمری دراز یافته بودم
[B][M1]آنچه نه عشق تو بود و رندی و مستی[M2]عین دروغ و مجاز یافته بودم
[B][M1]راه دل رازدار بسته زبان را[M2]در حرم اهل راز یافته بودم
[B][M1]نه پدر و چار مادر و سه پسر را[M2]پیش خود اندر نماز یافته بودم
[B][M1]با همه پستی بلند همت خود را[M2]از دو جهان بی‌نیاز یافته بودم
[B][M1]سایهٔ دربان نگشت زحمت راهم[M2]زانکه ز سلطان جواز یافته بودم
[B][M1]هر هوس و آرزو، که بود دلم را[M2]در رخ آن دلنواز یافته بودم
[B][M1]در نظر اوحدی ز راه حقیقت[M2]نه در افلاک باز یافته بودم
[A]
[B][M1]من دلداده از آنروز که دیدار تو دیدم[M2]در تو پیوستم و از هر چه مرا بود بریدم
[B][M1]بی‌خبر بودم و از دور کمان مهرهٔ مهرت[M2]ناگهان بر دلم افتاد و چو مرغان بتپیدم
[B][M1]سر انگشت نگارین تو آسوده دلم را[M2]آنچنان برد، که انگشت تحیر بگزیدم
[B][M1]منزوی بودم و با خود، که ز ناگاه خیالت[M2]در ضمیر آمد و بی‌خود به سر کوچه دویدم
[B][M1]تا تویی، زارتر از حال دلم حال ندیدی[M2]تا منم، صعب‌تر از درد تو دردی نکشیدم
[B][M1]گر به بازار برآیم ز ضعیفی چو نشانم[M2]باز پرسی ز خلایق، همه گویند: ندیدم
[B][M1]اوحدی را نکند عیب ز دیوانه شدن کس[M2]گر تو گویی که: من این بنده بدین عیب خریدم
[A]
[B][M1]تو چیزی دیگری، ور نه بسی خوبان که من دیدم[M2]کسی دیگر نبیند اندر آنرو، آنکه من دیدم
[B][M1]نه امکان آنچه من دیدم که در تقریر کس گنجد[M2]ستم چندان که من بردم، بلا چندانکه من دیدم
[B][M1]مگو از جنت و رضوان حکایت بیش ازین با من[M2]که حیرانست صد جنت در آن رضوان که من دیدم
[B][M1]چو جویم میوهٔ وصلی ز روی او، خرد گوید:[M2]عجب! گر میوه بتوان چید ازین بستان که من دیدم
[B][M1]زهی! در هجر آن جانان عذاب تن که من دارم[M2]زهی! در عشق آن دلبر بلای جان که من دیدم
[B][M1]به جان می‌ماند از پاکی لب دلبر که من دارم[M2]به مه می‌ماند از خوبی رخ جانان که من دیدم
[B][M1]مبند، ای اوحدی، زنهار! در پویند آن مه دل[M2]که نقصان زود خواهد یافت آن پیمان که من دیدم
[A]
[B][M1]به یک نظر چو ببردی دل زبون ز برم[M2]چرا به دیدهٔ رحمت نمی‌کنی نظرم؟
[B][M1]به تن ز پیش تو دورم، ولی دلم بر تست[M2]نگاه دار دلم را، که سوختی جگرم
[B][M1]روا مدار که: با دشمنان من شب و روز[M2]تو جام بر لب و من بی‌لب تو جامه درم
[B][M1]بدان صفت زده‌ای خیمه بر دلم شب و روز[M2]که سال و ماه تو گویی به خیمهٔ تو درم
[B][M1]ز هر چه خلق بگویند و هر سخن که رود[M2]به جز حدیث تو چیزی نمی‌کند اثرم
[B][M1]به ترک آینه گفتم چو عاشق تو شدم[M2]ز بیم آنکه مبادا به خویشتن نگرم
[B][M1]شنیده‌ام که: ترا با شکستگان کاریست[M2]بدان نشاط و هوس دم بدم شکسته‌ترم
[B][M1]خیال بود که: وقتی به رغم بدگویان[M2]شب فراق به پرسش در آمدی ز درم
[B][M1]کنون ز نیمه ره او نیز باز می‌گردد[M2]که راه سیل گرفتست از آب چشم ترم
[B][M1]چه جور ازین بتر آخر؟ که از برای یکی[M2]به پیش تیر جفای هزار کس سپرم
[B][M1]دلت ببخشد و بر حال من نبخشی تو[M2]ز آه اوحدی ار بشنوی شبی خبرم
[A]
[B][M1]چو تیغ بر کشد آن بی‌وفا به قصد سرم[M2]دلم چو تیر برابر رود که: من سپرم
[B][M1]به کوی او خبر من که می‌برد؟ که دگر[M2]غم تو کوی به کویم ببرد و دربدرم
[B][M1]به یاد روی تو مشغولم آن چنان، که نماند[M2]مجال آنکه به خود، یا به دیگری، نگرم
[B][M1]فراق آن رخ آبی به کار باز آورد[M2]که هم نشان وجودم ببرد و هم اثرم
[B][M1]هزار دوزخ و دریا برون توان آورد[M2]ز آتش دل سوزان و آب چشم ترم
[B][M1]به مرد و زن خبر درد من رسید، ولی[M2]تو آن دماغ نداری که بشنوی خبرم
[B][M1]غم تو کرد پراگنده کار ما آخر[M2]نگفته‌ای که: غم کار اوحدی بخورم؟
[A]
[B][M1]عمریست تا ز دست غمت جامه می‌درم[M2]دستم بگیر، تا مگر از عمر برخورم
[B][M1]یادم نمی‌کنی تو به عمر و نمی‌رود[M2]یاد تو از خیال و خیال تو از سرم
[B][M1]رفت از فراق روی تو عمرم به سر، ولی[M2]پایم نمی‌رود که ز پیش تو بگذرم
[B][M1]می‌بایدم خزینهٔ قارون و عمر نوح[M2]تا دولت وصال تو گردد میسرم
[B][M1]چون عمر گل دو هفته وفای تو بیش نیست[M2]ای گل، تو این دو هفته مبر سایه از سرم
[B][M1]عمر عزیز و جان گرامی تویی مرا[M2]ای عمر و جان، تو دور چرا باشی از برم؟
[B][M1]گیتی بسان عمر مرا گو: فرو نورد[M2]گر در بسیط خاک بغیر تو بنگرم
[B][M1]عمری دگر بباید و شلتاق عالمی[M2]تا گنج غارتی چو تو باز آید از درم
[B][M1]شیرین‌تری ز عمر و من اندر فراق تو[M2]فرهادوار محنت و تلخی همی برم
[B][M1]ای عمر عاریت، مکن از پیش من کنار[M2]تا در کنار خویش چو جانت بپرورم
[B][M1]گر اوحدی به سیم سخن عمر می‌خرد[M2]من عمر می‌فروشم و وصل تو می‌خرم
[A]
[B][M1]همه کامیم برآید، چو در آیی ز درم[M2]که مرید توام و نیست مراد دگرم
[B][M1]بر سر من بنهد دست سعادت تاجی[M2]اگر آن ساعد و دست تو بسازد کمرم
[B][M1]پیش دل داشته بودم ز صبوری سپری[M2]مرهمی ساز، که تیر تو گذشت از سپرم
[B][M1]رشته‌ای نیست نصیحت، که ببندد پایم[M2]سوزنی نیست ملامت، که بدوزد نظرم
[B][M1]فال می‌گیرم وزین جا سفری نیست مرا[M2]ور بود هم بسر کوی تو باشد سفرم
[B][M1]هیچ جایی ز تو خالی چو نمی‌شاید دید[M2]غرضم جمله تو باشی، چو به جایی نگرم
[B][M1]راز عشق تو ببیگانه نمی‌شاید گفت[M2]اشک با دیده همی گوید و خون با جگرم
[B][M1]هر شبی پیش خیال تو بمیرم چون شمع[M2]تا کند زنده به بوی تو نسیم سحرم
[B][M1]بوی پیراهنت آورد مرا باز پدید[M2]ورنه در پیرهن امروز که دیدی اثرم؟
[B][M1]بر من سوخته یک روز به پایان نرسید[M2]که نیاورد فراق تو بلایی به سرم
[B][M1]هر چه جز روی تو، زو دیده بدوزم، که خطاست[M2]هر چه جز نام تو، زان گوش ببندم، که کرم
[B][M1]گم شدم در غمت، ار حال دل من پرسی[M2]ز اوحدی پرس، که او با تو بگوید خبرم
[A]
[B][M1]به دکان می‌فروشان گروست هر چه دارم[M2]همه خنب‌ها تهی گشت و هنوز در خمارم
[B][M1]ز گریزپایی من چو خبر به خانه آمد[M2]نتوان به خانه رفتن، که ز خواجه شرم دارم
[B][M1]ز جهانیان برآمد خبرم به می‌پرستی[M2]کس ازین خبر ندارد که چه رند خاکسارم؟
[B][M1]سر بد پسندم آخر که چه فتنه کرد، دیدی[M2]دل کژ گمان من بین که: هنوز امیدوارم
[B][M1]دل و دین و دانشی را، که به عمر حاصل آمد[M2]همه کردم اندرین کار و بدان که: در چه کارم؟
[B][M1]مگرم دهند راهی به کلیسای گبران[M2]که به خانقاه رفتم شب و کس نداد بارم
[B][M1]خبر عنایت او ز کسی شبی شنیدم[M2]به امید آن عنایت شب و روز می‌گذارم
[B][M1]به قیامت ار برآید تن من ز خاک محشر[M2]دل من ز شرمساری نهلد که: سر برآرم
[B][M1]بر اوحدی مگویید دگر حکایت من[M2]چو نماند رخت و باری که به اوحدی سپارم
[A]
[B][M1]تا میسر گشت در گرمابه وصل آن نگارم[M2]در دل و چشم آتش و آب دوصد گرمابه دارم
[B][M1]بر سرش تا گل بدیدم پای صبر خویشتن را[M2]در گلی دیدم، کزان گل راه بیرون شد ندارم
[B][M1]سنگ چون بر پای او زد بوسه رفت از دست هوشم[M2]شانه چون در زلف او زد دست برد از دل قرارم
[B][M1]دست من چون شانه در زلفش نخواهد رفت، لیکن[M2]گر چو سنگ از پای او سرباز گیرم سنگسارم
[B][M1]خون من می‌ریخت همچون آب حوض آن ماه و دیگر[M2]گرد پای حوض می‌کشت این دل مجروح زارم
[B][M1]بر تن چون گل همی پوشیده مشکین زلف، یعنی[M2]خرمنی گل در میان تودهٔ مشک تتارم
[B][M1]ناخنش در خون خود می‌دیدم و در ناخن خود[M2]آن قدر قوت نمی‌دیدم که پشت خود بخارم
[B][M1]بر سر من آب می‌کردند و می‌گفتم: رها کن[M2]تا به آب دیدهٔ‌خود پیش او غسلی بر آرم
[B][M1]عکس طاس و نور تشتش تا به چشم من درآمد[M2]شد ز خون دل چو طاسی چشم و چون تشتی کنارم
[B][M1]بی‌جمال او دو طاس خون شد ستم چشم و هر دم[M2]چون بگریم زین دو طاس خون کم از تشتی نبارم
[B][M1]این دو طاس خون ز چشم خلق پنهان می‌کنم من[M2]تا بدانی کز غمش جز طاس بازی نیست کارم
[B][M1]عزم حمامش کدامین روز خواهد بود دیگر؟[M2]این بمن گویید، تا من نیز روزی می‌شمارم
[B][M1]گر کند نقاش بر گرمابه نقش صورت او[M2]سالها چون نقش از آن گرمابه سر بیرون نیارم
[B][M1]من فقاع از عشق آن رخ بعد ازین خواهم گشودن[M2]چون فقاعم عیب نتوان کرد اگر جوشی برآرم
[B][M1]اوحدی، تا دل به حمام در آوردست ازین پی[M2]بار دیگر چون برآیم دل به حمامی سپارم
[A]
[B][M1]درون خود نپسندم که از تو باز آرم[M2]بدین قدر که: تو بیرون کنی به آزارم
[B][M1]مرا به عمر خود امید نیم ساعت نیست[M2]به بوی تست شبی گر به روز می‌آرم
[B][M1]حکایت شب هجران و روز تنهایی[M2]زمن بپرس، که شب تا بروز بیدارم
[B][M1]ز شهر نیز بدر می‌روم، که خانهٔ خلق[M2]خراب می‌شود از آب چشم خونبارم
[B][M1]میان ما و تو جز گرد این وجود نماند[M2]بدان رسید که این گرد نیز نگذارم
[B][M1]ز سینه بوی کسی جز تو گر بمن برسد[M2]خراب کرده بهخون دلش بینبارم
[B][M1]مرا بلاله طمع بود و گل ز چهرهٔ تو[M2]گلم نداد، ولی تنگ می‌نهد خارم
[B][M1]اگر تو زهره جبین می‌خری به بوسه مرا[M2]بخر وگرنه رها کن، که مشتری دارم
[B][M1]محبت تو همی ورزم، ای پری، مگذار[M2]که محنت تو بسوزاند اوحدی‌وارم
[A]
[B][M1]سرم سودای او دارد، زهی سودا که من دارم![M2]از آن سر گشته می‌باشم که این سوداست در بارم
[B][M1]سرم در دام این سودا بهل، تا بسته می‌باشد[M2]اگر زین بند نتوانم که: پای خود برون آرم
[B][M1]حدیث آن لب شیرین رها کردیم و بوسیدن[M2]چو یاد رخ خوبش ز دور آسایشی دارم
[B][M1]ز کار عشق او ما را نشاید بود بی‌کاری[M2]که تا بودیم کار این بود و تا باشم درین کارم
[B][M1]نشان دانهٔ خالش ز هر مرغی چه می‌پرسی؟[M2]ز من پرس این حکایت را، که در دامش گرفتارم
[B][M1]رفیقان راز عشق او ز من بیزار نتوان شد[M2]اگر زاری کنم وقتی، چه باشد؟ عاشق زارم
[B][M1]نه نیکست این که: خود روزی ز بد حالان نمی‌پرسی[M2]مگر نیکو نمی‌دانی، طبیب من، که: بیدارم؟
[B][M1]تو پنداری که: او با تو وفا ورزد، دلا، مشنو[M2]جمال خوب و مال پر،وفا ورزد؟ نپندارم
[B][M1]ازین سودا که می‌ورزد نخواهد شد دلم خالی[M2]اگر در پای او صد پی بسوزند اوحدی دارم
[A]
[B][M1]گر او پیدا شود بر من به شیدایی کشد کارم[M2]و گر من زو شوم پنهان به پیدایی کشد زارم
[B][M1]دو رنگی در میان ما به یک بار آن چنان کم شد[M2]که غیر از نقش یک رنگی، نه او دارد، نه من دارم
[B][M1]دلم گر چشم اقراری براندازد بغیر او[M2]دو چشم او برانگیزد جهانی را به انکارم
[B][M1]مرا از بس که او دم داد و دل غم دید در عشقش[M2]غمش بگسیخت تسبیحم، دمش دربست زنارم
[B][M1]میان خواب و بیداری شبی دیدم خیال او[M2]از آن شب واله و حیران، نه در خوابم، نه بیدارم
[B][M1]تو از هر چاردیواری نشان من چه می‌پرسی؟[M2]که یار از شش جهت بیرون و من در صحبت یارم
[B][M1]کسی کو جان من باشد چه با او دوستی ورزم؟[M2]نباشد دوستی با او که خود را دوست میدارم
[B][M1]ز باغ ورد او دوری نخواهم کرد تا هستم[M2]بهل، تا داغ ورد او بسوزد اوحدی‌وارم
[A]
[B][M1]منازل سفرت پیش دیده می‌آرم[M2]اگر چه هیچ به منزل نمی‌رسد بارم
[B][M1]گیاه مهر بروید ز خاک منزل تو[M2]که من ز دیده برو آب مهر می‌بارم
[B][M1]از آن به روز وداعت نهان شدم ز نظر[M2]کز آب چشم روان فاش میشد اسرارم
[B][M1]مجال آمدن و پای راه رفتن نیست[M2]که رخت خویش بر آن خاک آستان دارم
[B][M1]به روز گویمت: امشب به خواب خواهم دید[M2]چو شب شود همه شب تا به روز بیدارم
[B][M1]گرم به روز قرارست یا به شب بی‌تو[M2]ز روز وصل و شب صحبت تو بیزارم
[B][M1]به جای آنم، اگر بر دلم ببخشایند[M2]که دل بدادم و از درد بیدلی زارم
[B][M1]مرا به خوان وز درد فراق هیچ مپرس[M2]که آب دیده نیابت کند ز گفتارم
[B][M1]ببر ز من طمع طوع و بندگی، که هنوز[M2]بدان کمند که افگنده‌ای گرفتارم
[B][M1]بتاب دوزخ هجران تمام خواهم سوخت[M2]اگر سبک نبدی در بهشت دیدارم
[B][M1]تویی ز مردم چشمم عزیزتر، گر چه[M2]من از برای تو در چشم مردمان خوارم
[B][M1]دل از رکاب تو خالی نمی‌شود باری[M2]اگر چه نیست بر آن در چو اوحدی بارم
[A]
[B][M1]من همان داغ محبت که تو دیدی دارم[M2]هم چنان در هوست زرد وز عشقت زارم
[B][M1]قصهٔ درد فراق تو مپندار، ای دوست[M2]که به پایان رسد، ار عمر به پایان آرم
[B][M1]خار در پای چو از دست غمت رفت مرا[M2]گل به دستم ده و از پای درآور خارم
[B][M1]بر دلم بار گران شد چو ز من دور شدی[M2]بار ده پیش خود و دور کن از دل بارم
[B][M1]تا بدان روز تو گویی: اجلم بگذارد[M2]که تو در گردنم آویزی و من بگذارم؟
[B][M1]ز آتش سینهٔ ریشم خبرت شد گویی[M2]که چو خاک از بر خود دور فگندی خوارم
[B][M1]اوحدی گر گنهی کرد، چو پایت برسید[M2]دست گیرش تو، که من بر سر استغفارم
[A]
[B][M1]گمان مبر که ز مهر تو دست وادارم[M2]که گر چه خاک زمینم کنی، هوا دارم
[B][M1]اگر جهان همه دشمن شوند باکی نیست[M2]مرا ز غیر چه اندیشه؟ چون ترا دارم
[B][M1]مرا که روز و شب اندیشهٔ تو باید کرد[M2]نظر به مصلحت کار خود کجا دارم؟
[B][M1]به وصل روی تو ایمن کجا توانم بود؟[M2]که دشمنی چو فراق تو در قفا دارم
[B][M1]دلم شکستی و مهرت وفا نکرد، که من[M2]به خردهای چنان با تو ماجرا دارم
[B][M1]ز آشنا دل مردم درست گردد و من[M2]شکسته دل شدن از یار آشنا دارم
[B][M1]قبول کن ز من، ای اوحدی و قصهٔ عقل[M2]به من مگوی، که من درد بی‌دوا دارم
[A]
[B][M1]من از پیوستگان دل غریبی در سفر دارم[M2]که بی‌او آتش اندر جان و ناوک در جگر دارم
[B][M1]ز حال خود خبر دارم نکرد آن ماه و زین غصه[M2]حرامست ار ز حال خود سر مویی خبر دارم
[B][M1]مرا تا او برفت از در نیامد در نظر چیزی[M2]بجز عکس خیال او، که پیش چشم تر دارم
[B][M1]ز بیم آنکه چشم من ببیند روی غیر او[M2]نمی‌یارم که از خلوت زمانی سر بدر دارم
[B][M1]به حکم آنکه جای او قمر می‌بیند از گردون[M2]من محروم سر گردان عداوت با قمر دارم
[B][M1]مرا امروز بگذارید همراهان، درین منزل[M2]که من، حال، ز آب دیده سیلی بر گذر دارم
[B][M1]مپرس، ای اوحدی، کز چه دلت عاقل نمیگردد؟[M2]حدیث عقل فردا کن: که امشب دردسر دارم
[A]
[B][M1]ز داغ و درد تو بر جان و دل نشان دارم[M2]خیال روی تو در چشم در فشان دارم
[B][M1]تو آب دیدهٔ پیدا بهل، که پوشیده[M2]ز سوز مهر تو آتش در استخوان دارم
[B][M1]بپرس ز ابرو و مژگان خویش قصهٔ من[M2]که این جراحت از آن تیر و آن کمان دارم
[B][M1]شدم چو خاک زمین خوار و روی آنم نیست[M2]که از جفای تو دستی بر آسمان دارم
[B][M1]چنان مکن که به زنار در حساب آید[M2]همین کمر که ز بهر تو در میان دارم
[B][M1]مرا به عشق تو چون آب در گذشت از سر[M2]چه غم ز سرزنش هر که در جهان دارم؟
[B][M1]باو حدیث به یک بوسه اعتماد ار نیست[M2]بمن فروش، که هم سیم و هم ضمان دارم
[A]
[B][M1]صنمی که مهر او را ز جهان گزیده دارم[M2]به زرش کجا فروشم؟ که به جان خریده دارم
[B][M1]دگران نهند خاک در او چو تاج بر سر[M2]نه چو من که خاک آن در ز برای دیده دارم
[B][M1]من دل رمیده حیران شده زان جمال و آنگه[M2]تو در آن گمان که: من خود دل آرمیده دارم
[B][M1]مکن، ای پسر، ز خوبان طلب وفا به جانت[M2]که من این حدیث روز ز پدر شنیده دارم
[B][M1]به فسانه دوش گفتی که: فراق تلخ باشد[M2]صفتش بمن چه گویی؟ که بسی چشیده دارم
[B][M1]خبرم ز مرگ دادند که: چون بود؟ گر آن هم[M2]به فراق دوست ماند، چه خبر؟ که دیده دارم
[B][M1]نه عجب که نالهٔ من برسد به گوش آن مه[M2]که چو اوحدی فغانی به فلک رسیده دارم
[A]
[B][M1]چشم جان بر اثرت می‌دارم[M2]گوش دل بر خبرت می‌دارم
[B][M1]میکنم جای تو در جان، گر چه[M2]گفتی: از دل بدرت می‌دارم
[B][M1]همچو خاکم بدر افگندی و من[M2]روی بر خاک درت می‌دارم
[B][M1]دوش گفتی که: نداری سر من[M2]به سر تو که سرت می‌دارم
[B][M1]به جفا خونم ازین بیش مریز[M2]که به خون جگرت می‌دارم
[B][M1]دل ترا دوست‌تر از جان دارد[M2]من از آن دوست‌ترت می‌دارم
[B][M1]سپری شد دلم، از بس که درو[M2]ناوک دل سپرت می‌دارم
[B][M1]در تو بستم چو کمر دل، گفتی[M2]کز میان زودترت می‌دارم
[B][M1]اوحدی وار در آیینهٔ دل[M2]همچو نقش حجرت می‌دارم
[A]
[B][M1]صد بار ز مهرت ار بمیرم[M2]یک ذره دل از تو بر نگیرم
[B][M1]از شهرم اگر برون کنی سهل[M2]بیرون مگذار از ضمیرم
[B][M1]از من نسزد شکایت تو[M2]گر خار نهی و گر حریرم
[B][M1]ای کاج! مرا نسوختی هجر[M2]دانند که بندهٔ اسیرم
[B][M1]یاد از تن همچو شیرش، ای دل[M2]کم کن، که نه یوز این پنیرم
[B][M1]من نشکنم این خمار هرگز[M2]کز عشق سرشته شد خمیرم
[B][M1]چون درد تو نیست هیچ دردی[M2]زان هیچ دوا نمی‌پذیرم
[B][M1]بر گور من ار گذر کنی تو[M2]برخیزم و دامنت بگیرم
[B][M1]دوشم به فلک رسید ناله[M2]و امروز به چرخ شد نفیرم
[B][M1]گر پیر شود سرم چه سودست؟[M2]چون دل نشود مرید پیرم
[B][M1]حال دل من بکس مگویید[M2]کین نامه غلط کند دبیرم
[B][M1]از مهر تو بست چرخ نقشم[M2]با عشق تو داد دایه شیرم
[B][M1]بگذار به محنت اوحدی را[M2]گو من ز محبتت بمیرم
[A]
[B][M1]گر چه در پای هوی و هوست می‌میرم[M2]دسترس نیست که روزی سر زلفت گیرم
[B][M1]گر تو پای دل دیوانهٔ ما خواهی بست[M2]هم به زلف تو، که دیوانهٔ آن زنجیرم
[B][M1]کشتن ما چو به تیغ هوسی خواهد بود[M2]هم به شمشیر تو روزی به شهادت میرم
[B][M1]صد گریبان بدریدیم ز شوق تو و نیست[M2]قوت آن که گریبان مرادی گیرم
[B][M1]صوفیان را خبر از عشق جوانی چون نیست[M2]در گمانند که: من نیز مریدی پیرم
[B][M1]گر سری در سر او رفت چه چیزست هنوز؟[M2]بسر دوست، که مستوجب صد تشویرم
[B][M1]اوحدی پند لطیفست و نصیحت، لیکن[M2]با حریفان ، عجب، ار پند کسی بپذیرم!
[A]
[B][M1]مست آمدم امشب، که سر راه بگیرم[M2]یک بوسه به زور از لب آن ماه بگیرم
[B][M1]دانم که: دهد عقل نکوخواه مرا پند[M2]لیکن عجب ارپند نکوخواه بگیرم
[B][M1]تا هیچ کسم راز دل ریش نداند[M2]این اشک روان بر رخ چون کاه بگیرم
[B][M1]هر چند بکوشید که بیگاه بیاید[M2]من نیز بکوشم که ز ناگاه بگیرم
[B][M1]گر زانکه به بالای بلندش نرسد دست[M2]در دست کنم زلفش و کوتاه بگیرم
[B][M1]از چاه ز نخ گر ندهد آب، چو دزدان[M2]بر قافلهٔ عشق سر چاه بگیرم
[B][M1]دست ار به رکابش نتوانیم رسانید[M2]باشد که عنان دل گمراه بگیرم
[B][M1]زان ساعد و زلف ار کمری سازم و طوقی[M2]تاج از ملک و باج سر از شاه بگیرم
[B][M1]با اوحدی ار حیلت روباه کند خصم[M2]من نیستم آن شیر که روباه بگیرم
[A]
[B][M1]به غم خویش چنان شیفته کردی بازم[M2]کز خیال تو به خود نیز نمی‌پردازم
[B][M1]هر که از نالهٔ شبگیر من آگاه شود[M2]هیچ شک نیست که چون روز بداند رازم
[B][M1]گفته بودی: خبری ده، که ز هجرم چونی؟[M2]آن چنانم که ببینی و ندانی بازم
[B][M1]عهد کردی که: نسوزی به غم خویش مرا[M2]هیچ غم نیست، تو می‌سوز، که من میسازم
[B][M1]بعد ازین با رخ خوب تو نظر خواهم باخت[M2]گو: همه شهر بدانند که: شاهد بازم
[B][M1]آن چنان بر دل من ناز تو خوش می‌آید[M2]که حلالت نکنم گر نکشی از نازم
[B][M1]اگر از دام خودم نیز خلاصی بخشی[M2]هم به خاک سر کوی تو بود پروازم
[B][M1]اوحدی گر نه چو پروانه بسوزد روزی[M2]پیش روی تو چو شمعش به شبی بگدازم
[A]
[B][M1]نگشتی روز من تیره، ندانستی کسی رازم[M2]اگر دردت رها کردی که من درمان خود سازم
[B][M1]مکن جور، ای بت سرکش، مزن در جان من آتش[M2]که گر سنگم به تنگ آیم و گر پولاد بگدازم
[B][M1]تنم خستی و دل بستی و اندر بند جان هستی[M2]کنون با غیر بنشستی و من سر نیز در بازم
[B][M1]نخستم دانه می‌دادی که: در دام آوری ناگه[M2]به سنگم می‌زنی اکنون که ممکن نیست پروازم
[B][M1]به خاک من ترا روزی پس از مرگ ار گداز افتد[M2]به عذر خاک پای تو کفن بر گردن اندازم
[B][M1]به صد چستی دلم جستی که: بازش خسته گردانی[M2]گرم زین گونه دل جویی، نبینی بعد ازین بازم
[B][M1]به عیب حال من چندین، تو ای زاهد، چه می‌کوشی؟[M2]ترا زهدست، می‌ورزی، مرا عشقست، می‌بازم
[B][M1]تنم را گر بپردازی ز جان در عشق او چندی[M2]بپردازم تن از جان و دل از مهرش نپردازم
[B][M1]مرا پرسی که: در گیتی چه بازی؟ نیک دانی تو[M2]شکار دلبران گیرم، چو پرسیدی من این بازم
[B][M1]به راه اوحدی انداز، اگر خار جفا داری[M2]مرا گل چهره‌ای باید، که مرغ بلبل آوازم
[A]
[B][M1]
برخیزم و دلها را در ولوله اندازم
[M2]
بر ظلمتیان نوری زین مشعله اندازم

[B][M1]
ارکان سلامت را بر باد دهم خرمن
[M2]
ارباب ملامت را خر در کله اندازم

[B][M1]
گر دام نهد غولی، در رهگذر گولی
[M2]
آوازهٔ « دزد آمد» در قافله اندازم

[B][M1]
آن بادهٔ صافی را در شیشهٔ جان ریزم
[M2]
وین جیفهٔ‌خاکی را در مزبله اندازم

[B][M1]
یا زلف مسلسل را در بند کند لیلی
[M2]
یا من دل مجنون را در سلسله اندازم

[B][M1]
از خال سیاه او بر دام زنم رسمی
[M2]
وین دانه پرستان را سر درغله اندازم

[B][M1]
گر چرخ، نه چون جوزا، بندد کمر مهرم
[M2]
ثور و حمل او را در سنبله اندازم

[B][M1]
بر دوست به نزدیکی زنهار نهم چندان
[M2]
کز باغ و ز دشت او را در هروله اندازم

[B][M1]
پروردهٔ عشقم من ، بسیار همی باید
[M2]
تا دوستی مادر بر قابله اندازم

[B][M1]
کو مستمعی طالب؟ تا وقت سخن گفتن
[M2]
اندر سرا و سری زین مسئله اندازم

[B][M1]
از بیضهٔ این مرغان یک بچه نشد حاصل
[M2]
تا زقهٔ این زهرش در حوصله اندازم

[B][M1]
چون اوحدی از مستی سر بر نکنی ار من
[M2]
در جام تو زین افیون یک خردله اندازم

[B][M1]
سر بر خط من بینی دیوان قوی دل را
[M2]
چون دخنهٔ این افیون بر مندله اندازم

[A]
[B][M1]بیار آن، باده، تا دل را به نور او بر افروزم[M2]که بوی دوست می‌آرد نسیم باد نوروزم
[B][M1]به عشقم سرزنش کردی ،ببین آن روی را امشب[M2]که عذرم خود ترا گوید که: من روشن‌تر از روزم
[B][M1]مگو احوال درد من به پیش هر هوسبازی[M2]که جز عاشق نمی‌داند حکایت‌های مرموزم
[B][M1]رها کن، تا بمیرد شمع پیش او ز رشک امشب[M2]که چون باید ز عکس او دگر بارش بر افروزم
[B][M1]رقیب از رشک من هر دم گریبان گو: بدر بر خود[M2]که من چشم از جمال او نمی‌دانم که: بردوزم
[B][M1]من مفلس نمی‌خواهم جلوس تخت فیروزه[M2]که از رخسار او، حالی، جلیس بخت پیروزم
[B][M1]نگارینا، چه بد کردم؟ که نیک از من شدی غافل[M2]نه نیکست این که آزردی به گفتار بد آموزم
[B][M1]من از حیرت نمی‌دانم حدیث خویشتن گفتن[M2]ز قول اوحدی بشنو سخن‌های جگر سوزم
[A]
[B][M1]گر مرغ این هوایی، بال و پرت بسوزم[M2]ور حال دل نمایی، دل در برت بسوزم
[B][M1]من شمع گشتم و تو پروانه، تا به زاری[M2]در پای من بمیری، من در برت بسوزم
[B][M1]چون ز آتشت بسوزم دیگر بشارت آرم[M2]تا بنگرم که هستی، زان بهترت بسوزم
[B][M1]خاکسترت کنم من روزی در آتش خود[M2]وز دستم ار بنالی خاکسترت بسوزم
[B][M1]چون عودت ار بسازم، ایمن مشو، که من گر[M2]در پرده‌ات بسازم، در دیگرت بسوزم
[B][M1]تا غرق عشق گردی در بحر بی‌نشانی[M2]هم بادبان ببرم، هم لنگرت بسوزم
[B][M1]وقتی که نام خود را مؤمن کنی ز طاعت[M2]مؤمن کنی، ولیکن چون کافرت بسوزم
[B][M1]زان رنگ و بوی چندین چون گل مخند، کین جا[M2]گر زانکه عود خامی بر مجمرت بسوزم
[B][M1]گفتی: خلاص یابد، هر زر که خالص آید[M2]من در خلاص غیرت سیم و زرت بسوزم
[B][M1]هان! تا چو اوحدی تو بر هر دری نگردی[M2]ورنه چو خاک کوچه بر هر درت بسوزم
[A]
[B][M1]روزی بر آن شمع چو پروانه بسوزم[M2]در خویش زنم آتش و مردانه بسوزم
[B][M1]چون با من بیگانه غمش را سر خویشست[M2]با خویش در آمیزم و بیگانه بسوزم
[B][M1]دیوانه شوم، سر به خرابات برآرم[M2]بر خویش دل عاقل و دیوانه بسوزم
[B][M1]گر آتش اندوه برین آب بماند[M2]هم رخت براندازم و هم خانه بسوزم
[B][M1]در وصل دلم را نه به پیمانه دهد می[M2]در می‌فگنم آتش و پیمانه بسوزم
[B][M1]یاران همه در گلشن وصلند به شادی[M2]من چند درین گلخن ویرانه بسوزم؟
[B][M1]گر بر گذرم دام نهد، اوحدی، این بار[M2]هم دام بدرانم و همه دانه بسوزم
[A]
[B][M1]گمان مبر که: به جور از بر تو برخیزم[M2]به اختیار ز خاک در تو برخیزم
[B][M1]نه چون کلاه توام، کین چنین بهر بادی[M2]چو ترک من بکنی از سر تو برخیزم
[B][M1]چونی گرم بکنی بندبند، نیستم آنک[M2]ز بند آن لب چون شکر تو برخیزم
[B][M1]اگر بکشتنم آیی ز راستی چون تیر[M2]بیاری مدد خنجر تو برخیزم
[B][M1]سپند آتش غم کرده‌ای مرا، ای دوست[M2]مکن، که سوخته از مجمر تو برخیزم
[B][M1]شبی دراز چو زلف تو آرزوست مرا[M2]که با تو باشم و شاد از بر تو برخیزم
[B][M1]خوشا دمی! که به مستی چو اوحدی از خواب[M2]به بوی طرهٔ چون عنبر تو برخیزم
[A]
[B][M1]من مستم و ز مستی در یار می‌گریزم[M2]زنار بسته محکم، زین نار میگریزم
[B][M1]هر چند بادهٔ او مرد افگنست و قاتل[M2]من جای خویش دیدم، هشیار میگریزم
[B][M1]بر خار می‌نشینم، گل را ز دور بینم[M2]تا دشمنم نگوید: کز خار می‌گریزم
[B][M1]چون ماهی به شستم، در دامم و به دستم[M2]با آنکه از کف او بسیار می‌گریزم
[B][M1]با یار بود میلم وقتی به غار بودن[M2]اکنون که یار برگشت از غار می‌گریزم
[B][M1]بار و خری که با من دیدی بسان عیسی[M2]زان خر بیوفتادم، زان بار می‌گریزم
[B][M1]ماهی که دور بودی وز ما نفور بودی[M2]چون یار اوحدی شد ز اغیار می‌گریزم
[A]
[B][M1]مرا مجال نباشد که: یار او باشم[M2]مگر همین که: به دل دوستار او باشم
[B][M1]اگر بهر دو جهانش بها کنم یک موی[M2]هنوز در دو جهان شرمسار او باشم
[B][M1]مرا به زهد و نماز و ورع چه میخوانی؟[M2]بهل، که عاشق مسکین زار او باشم
[B][M1]چو خاک بر درش افتاده‌ام بدان امید[M2]که: او گذر کند و در گذار او باشم
[B][M1]گمان مبر که: کنم رغبت بهشت مگر[M2]به شرط آنکه هم اندر جوار او باشم
[B][M1]ز خون دیده کنارم پرست هر دم و نیست[M2]امید آنکه دمی در کنار او باشم
[B][M1]دیار خویش رها کرده‌ام بدان سودا[M2]که چون اجل برسد در دیار او باشم
[B][M1]کفن سیاه کنم روز مرگ، تا باری[M2]پس از وفات همان سوکوار او باشم
[B][M1]کجا به اوحدی امید در توانم بست؟[M2]من شکسته که امیدوار او باشم
[A]
[B][M1]سخن بگوی چو من در سخن نمی‌باشم[M2]که در حضور تو با خویشتن نمی‌باشم
[B][M1]چو بوی پیرهنت بشنوم ز خود بروم[M2]چنان که گویی در پیرهن نمی‌باشم
[B][M1]به وقت دیدنت ار در دعا کنم تقصیر[M2]ز من مگیر، که آن لحظه من نمی‌باشم
[B][M1]مرا اگر چه بسی عیب هست، شکر کنم[M2]که در وفا چو تو پیمان‌شکن نمی‌باشم
[B][M1]دلم به شکل دهان تو زان سبب تنگست[M2]که هیچ بی‌سخن آن دهن نمی‌باشم
[B][M1]من از برای تو گشتم مقیم، تا دانی[M2]که بر گزاف درین انجمن نمی‌باشم
[B][M1]به روز مردنم ار با جنازه خواهی بود[M2]در انتظار حنوط و کفن نمی‌باشم
[B][M1]برای مصلحت ار گفتم: از تو سیر شدم[M2]از آن مرنج، که بر یک سخن نمی‌باشم
[B][M1]اگر تو قصد تن و جان اوحدی داری[M2]بیا، که زنده بدین جان و تن نمی‌باشم
[A]
[B][M1]عیب من نیست که: در عشق تو تیمار کشم[M2]بار بر گردن من چون تو نهی بار کشم
[B][M1]بر سر خاک درت گر بودم راه شبی[M2]سرمه‌وارش همه در دیدهٔ بیدار کشم
[B][M1]دلم آن نیست که من بعد به کاری آید[M2]مگرش من به تمنای تو در کار کشم
[B][M1]به دهان تو، که از وی شکر اندر تنگست[M2]اگرم دست دهد قند به خروار کشم
[B][M1]هر که گل چیند از خار نباید نالید[M2]من که دل بر تو نهم جور به ناچار کشم
[B][M1]با سر زلف تو خود دست درازی نه رواست[M2]به ازآن نیست که پای بمقدار کشم؟
[B][M1]اوحدی، قصهٔ بیگانه بر یار برند[M2]من به پیش که بر جور که از یار کشم؟
[A]
[B][M1]یارب، تو حاضری که ز دستش چه میکشم؟[M2]وز عشوه‌های نرگس مستش چه میکشم؟
[B][M1]صد نوبت آزمودم و جز بند دل نبود[M2]دیگر کمند زلف چو شستش چه میکشم؟
[B][M1]چون آهوان به حکم خطا حلق خویشتن[M2]در حلقه‌های سنبل پستش چه میکشم؟
[B][M1]گفتم: به دامنش بکشم گرد از آسمان[M2]چون گرد بر ضمیر نشستش چه می‌کشم؟
[B][M1]چندین هزار جو و جفا زان دهن، که نیست[M2]از بهر یک دو بوسه که هستش، چه میکشم؟
[B][M1]خونم ز دل گشود و برویم ببست در[M2]بنگر که: از گشاد وز بستش چه میکشم؟
[B][M1]ایدل، ندیده‌ای، برو از اوحدی بپرس[M2]تا از دو لعل کینه پرستش چه میکشم؟
[A]
[B][M1]دست عشقت قدحی داد و ببرد از هوشم[M2]خم می گو: سر خود گیر، که من در جوشم
[B][M1]بر رخ من در می‌خانه ببندید امشب[M2]که کسی نیست که: هر روز برد بر دوشم
[B][M1]من که سجاده به می دادم و تسبیح به نقل[M2]مطربم کی بهلد خرقه که من در پوشم؟
[B][M1]چوب خشک از طرب باده جوان گردد و تر[M2]باده دارم، چه ضرورت که به حسرت خوشم؟
[B][M1]اندرین شهر دلم بستهٔ گندم گونیست[M2]ورنه صد شهر چنین را به جوی نفروشم
[B][M1]ای که بی‌زهر ندادی قدح نوش بکس[M2]بنده فرمانم، اگر زهر دهی، یا نوشم
[B][M1]در و دیوار ز جور تو به فریاد آمد[M2]حسن عهد تو بنگذاشت که من بخروشم
[B][M1]موی بر موی تنم بر تو دعا می‌گوید[M2]تا نگویی که: ز اوراد و دعا خاموشم
[B][M1]بلبان شکرین خودم از دور بپرس[M2]که نگنجد تن و اندام تو در آغوشم
[B][M1]هر سخن کز لب لعل تو نیاید بیرون[M2]نرود، گر همه گوهر بود، اندر گوشم
[B][M1]دوش منظور خودم گفتی و دادم دل و دین[M2]امشبم بندهٔ خود خوان، که از آن به کوشم
[B][M1]اوحدی هر چه مرا گفت شنیدم زین پیش[M2]پس ازین گر به سخن سحر کند ننیوشم
[A]
[B][M1]عشقت چو ستم کرد و جفا بر تن و توشم[M2]از ناله و زاری نتوان کرد خموشم
[B][M1]من عاشق آن گوشهٔ چشمم، به رفیقان[M2]پیغام بده تا: ننشینند به گوشم
[B][M1]ساقی، بده آن جام و ز من جامه برافگن[M2]تا خرقه دگر بر سر زنار نپوشم
[B][M1]بادم مده، ای یار، چنان ورنه بیفتم[M2]آتش منه، ای دوست چنین ور نه بجوشم
[B][M1]چون بوی تو مستم نکند در همه عالم[M2]هر می که به دست آرم و هر باده که نوشم
[B][M1]بر پای غلامان تو گر روی نمالد[M2]این سر، نگذارم که بود بر سر دوشم
[B][M1]با دست حدیث دگران پیش دل من[M2]تا باد حدیث تو رسانید به گوشم
[B][M1]بر فرق من ار تیغ نهد دست تو صد بار[M2]یک موی ز فرقت به جهانی نفروشم
[B][M1]ای اوحدی، از بی‌ادبیها که ببینی[M2]فردا خبرم گوی، که امشب نه به هوشم
[A]
[B][M1]ای چاه زنخدانت زندان دل ریشم[M2]از نوش دهان تو چندین چه زنی نیشم؟
[B][M1]گر زانکه سری دارم در پای تو، ای دلبر[M2]کس را چه سخن با من؟ من مرد سر خویشم
[B][M1]پیش تو کشم هر دم دست و کف محتاجی[M2]ای محتشم کوچه، دریاب، که درویشم
[B][M1]گاهم سگ درخوانی، گه ننگ مسلمانی[M2]از هر چه تو میدانی، از ناخلفی، بیشم
[B][M1]یک دم نرود بی‌تو، کین دیدهٔ سرگردان[M2]از خون دل خسته خوانی ننهد پیشم
[B][M1]با من نکند خویشی بیگانهٔ خوی تو[M2]کین بخت که من دارم بیگانه کند خویشم
[B][M1]ای اوحدی، این دل را درمان چه کنی چندین؟[M2]من ناوک او دارم مرهم نبرد ریشم
[A]
[B][M1]به تازه باد جدایی گلی ببرد ز باغم[M2]که همچو بلبل مسکین از آن به درد و به داغم
[B][M1]اگر حدیث مشوش کنم بدیع نباشد[M2]که از فراق عزیزان مشوشست دماغم
[B][M1]مرا مبر به تفرج، مکن حدیث تماشا[M2]که بر جمال رخ او، نه مرد گلشن و راغم
[B][M1]چراغ خویش به آتش گرفتمی همه وقتی[M2]چه آتشست جدایی؟ کزان بمرد چراغم
[B][M1]از آنزمان که ببستند باغ وصل ترا در[M2]نه میل بود به صحرا، نه دل کشید به باغم
[B][M1]همیشه با دل فارغ نشستمی من و اکنون[M2]خیال روی تو فرصت نمی‌دهد به فراغم
[B][M1]چو اوحدی گرو از بلبلان اگر چه ببردم[M2]ز هجرت، ای گل رنگین، زبان گرفته چو زاغم
[A]
[B][M1]من دل به ننگ دارم و از نام فارغم[M2]ترک مراد کردم و از کام فارغم
[B][M1]خلق از برای دانه به دام اوفتاده، من[M2]در دانه دل نبستم و از دام فارغم
[B][M1]دربان اگر نمی‌دهدم بار، دل خوشم[M2]سلطان اگر نمی‌کند اکرام فارغم
[B][M1]فارغ نشستن تو به ایام ساعتیست[M2]آن کس منم که در همه ایام فارغم
[B][M1]خامی اگر ز دور خیالی همی پزد[M2]من سوختم ز پخته و از خام فارغم
[B][M1]کس چون کند ز بهر سرانجام ترک جام؟[M2]جامی بده، که من ز سرانجام فارغم
[B][M1]ای باد صبح‌دم، ز سر کوی آن نگار[M2]بویی به من رسان، که ز پیغام فارغم
[B][M1]گر می‌زند معاینه شمشیر، حاکمست[M2]ور می‌دهد مکابره دشنام، فارغم
[B][M1]گر اوحدی ز سرزنش عام خسته شد[M2]من خاص دوست گشتم و از عام فارغم
[A]
[B][M1]صبا، چو برگذری سوی غمگسار دلم[M2]خبر کنش که: زهی بیخبر ز کار دلم!
[B][M1]شکستهٔ غم عشقت ز روزگار، ای دوست[M2]دل منست، که شادی به روزگار دلم
[B][M1]کنون که در پی آزار من کمر بستی[M2]مباش بی‌خبر از ناله‌های زار دلم
[B][M1]برین صفت که دلم را نگاهبان غم تست[M2]به منجنیق نگیرد کسی حصار دلم
[B][M1]دل مرا ز برت راه باز گشت نماند[M2]ز سیل گریه، که افتاد در گذار دلم
[B][M1]بیا و سر دل من ز اوحدی بشنو[M2]که اوست درهمه گیتی خزینه‌دار دلم
[A]
[B][M1]وه! که امروز چه آشفته و بی‌خویشتنم[M2]دشمنم باد بدین شیوه که امروز منم
[B][M1]شد چو مویی تنم از غصهٔ نادیدن تو[M2]رحمتی کن، که ز هجر تو چو موییست تنم
[B][M1]اثری نیست درین پیرهن از هستی من[M2]وین تو باور نکنی، تا نکنی پیرهنم
[B][M1]دهنت دیدم و تنگ شکرم یاد آمد[M2]سخنی گفتی و از یاد برفت آن سخنم
[B][M1]از دهان تو چو خواهم که حدیثی گویم[M2]یاوه گردد سخن از نازکی اندر دهنم
[B][M1]گر بمیرم من و آیی به نمازم بیرون[M2]تا لب گور به ده جای بسوزد کفنم
[B][M1]آتش عشق تو از سینهٔ من ننشیند[M2]مگر آن روز که در خاک نشانی بدنم
[B][M1]خلق گویند: برو توبه کن از شیوهٔ عشق[M2]می‌کنم توبه ولی بار دگر می‌شکنم
[B][M1]گر زند بر جگرم چشم تو هر دم تیری[M2]اوحدی نیستم، ار پیش رخت دم بزنم
[A]
[B][M1]آن دوست که می‌بینم، آن دوست که می‌دانم[M2]تا آنکه رخش دیدم، او من شد و من آنم
[B][M1]در آینه جز رویی ننمود مرا، زین رو[M2]ای کاج! بدانم تا: بر روی که حیرانم؟
[B][M1]هر چند که میران را از مورچه عار اید[M2]او گوید و من گویم، چون مور سلیمانم
[B][M1]چون شست به یکی رنگی نقش سبک و سنگی[M2]حکمی و من حکمی او، میراند و میرانم
[B][M1]جانانم اگر خواهد هرگز بنمیرم من[M2]نه زنده بن جانان، نه زنده باین جانم
[B][M1]دوری اگر او جوید شاید که توان کردن[M2]گر من کنم این دوری دورست که نتوانم
[B][M1]گفتا: بتو میمانم، در خود چو نظر کردم[M2]جز دوست نمیماند، گویی: به که میمانم؟
[B][M1]این زهره کرا باشد؟ جز من، که بگستاخی[M2]برخواند و ننیوشم، بفروشد و نستانم
[B][M1]تا از دگری گویم، درویشم و او سلطان[M2]چون بر در او پویم، درویشم و سلطانم
[B][M1]گر زانکه کسی دیگر زین قصه به مستوری[M2]خاموش تواند شد، من مستم و نتوانم
[B][M1]ای اوحدی، او را گر یابی، طلب آن کن[M2]کو را بنداند کس، زین گونه که من دانم
[B][M1]آن صید که میجستم، هر چند به دام آمد[M2]دیگر بدواند پر در کوه و بیابانم
[A]
[B][M1]درهجر تو درمان دل خسته ندانم[M2]زان پیش که روزی به غمت می‌گذرانم
[B][M1]گفتی که: به وصلم برسی زود، مخور غم[M2]آری، برسم، گر ز غمت زنده بمانم
[B][M1]بر من ز دلست این همه، کو قوت پایی؟[M2]تا دل بتو بگذارم و خود را برهانم
[B][M1]جانا، چو به نقد از بر من دل بربودی[M2]همنقد بده بوسه، که من وعده ندانم
[B][M1]دیدی که: چو دادم دل خود را بتو آسان[M2]بگذشتی و بگذاشتی از پی نگرانم؟
[B][M1]جان از کف اندوه تو آسان نتوان برد[M2]اینست که از روی تو دوری نتوانم
[B][M1]دی با من آسوده دلی دیدی و دینی[M2]امروز نگه کن که: نه اینست و نه آنم
[B][M1]ای مسکن من خاک درت، بر من مسکین[M2]بیداد مکن پر، که جوانی و جوانم
[B][M1]از پای دلم اوحدی ار دست بدارد[M2]خود را به سر کوی تو روزی برسانم
[A]
[B][M1]دلم زندان عشق تست و زندانی درو جانم[M2]چو زندانی شدم،دیگر چه میخواهی؟ مرنجانم
[B][M1]مرا خوان، ای پریچهره، که گر صدبار در روزی[M2]سگم خوانی دعا گویم، بدم گویی ثنا خوانم
[B][M1]گر امیدی که من دارم روا گردد ز وصل تو[M2]به دربانیت بنشینم، به سلطانیت بنشانم
[B][M1]مرا از روی خود دوری چه فرمایی و مهجوری؟[M2]اگر حکمی کنی بر من، به چیزی کن که بتوانم
[B][M1]دلم بردی و میدانم که: پیش تست و میدانی[M2]تو هم لیکن نمیگویی، که میگویی: نمی‌دانم
[B][M1]مرا دیوانه میدارد سر زلف پریرویی[M2]که گر با من در آرد سر، کند حالی سلیمانم
[B][M1]ازین اندیشه در دامن کشیدم پای صد نوبت[M2]اگر یاد سر زلفش نمی‌گیرد گریبانم
[B][M1]نگارینا، چرا کردی تو با همچون منی سختی؟[M2]که اندر عهد خود هرگز ندیدی سست پیمانم
[B][M1]به هر حکمی که فرمایی، مکن تقصیر، کز خوبان[M2]ترا بر اوحدی حکمست و من هم بنده فرمانم
[A]
[B][M1]نبودم مرد این میدان و آورد او به میدانم[M2]چو گویم کرد سرگردان و می‌بازد به چوگانم
[B][M1]بنازم در بغل گیرد، چو جان خویشتن، لیگن[M2]بیندازد دگر بار و کند در خاک غلتانم
[B][M1]چو مستان بر در و دیوار می‌افتم ز دست او[M2]که خویش کرد سرگردان و رویش کرد حیرانم
[B][M1]ز دستش زان نمینالم که بر میگرید از خاکم[M2]به پایش زان در افتادم که می‌آرد به پایانم
[B][M1]جهانی در تماشای من و او رفته و آن بت[M2]همی تازد بهر سوی و همی بازد بهرسانم
[B][M1]ازو پی گم کنم هر دم، ولی زودم رسد در پی[M2]که رای او طلب‌گارست و روی او نگهبانم
[B][M1]وجودم آن نمی‌ارزد که: آن بت بر سرم لرزد[M2]دلم زان عشق می‌ورزد که: دلدارست جانانم
[B][M1]تند من زو روان گردید و قالب جان و پیکر دل[M2]به یک بازیچه زین بهتر چه خواهم شد؟نمیدانم
[B][M1]درین رفتن به همراهی مرا او دست میگیرد[M2]و گر نه پای ره رفتن ندارم هیچ و نتوانم
[B][M1]بیفتم، لیک دیگر پی برافرازد به افسونم[M2]براند لیک دیگر بار و باز آرد به دستانم
[B][M1]ز هر کس می‌کشم صد طعنه وز عشقش نمی‌گردم[M2]ز دستش میخورم صد زخم و از پایش نمی‌مانم
[B][M1]کشیدم پای در دامن، مگر مجموع دانم شد[M2]کنون خود را همی بینم که: مجموعی پریشانم
[B][M1]شدم با این سبک روحی به غایت سخت جان، ورنه[M2]که دارد طاقت زخمی که من در معرض آنم؟
[B][M1]زمانی نیست بی‌دولت چو کار من به دور او[M2]از آن چون صورت دولت چنین افتان و خیزانم
[B][M1]به جانم گر چه هر ساعت زند چون اوحدی زخمی[M2]هم از من بر منست این زخم، از آن منقاد فرمانم
[A]
[B][M1]پر از دل مپرس، ای پری، من چه دانم؟[M2]ز مردم تو دل می‌بری، من چه دانم؟
[B][M1]چه گویی: بدان تا کجا شد دل تو؟[M2]ز من چون تو داناتری، من چه دانم؟
[B][M1]مرا چند پرسی که: لاغر چرایی؟[M2]تو این بنده می‌پروری، من چه دانم؟
[B][M1]ز من صبر جستی و عقل و سکونت[M2]پریشانم، این داوری من چه دانم؟
[B][M1]نمودی که: چون فاش گردید رازت؟[M2]تو این پرده‌ها میدری، من چه دانم؟
[B][M1]مپرس اینکه: دیوانه چون شد دل تو؟[M2]به دست تو بود، ای پری، من چه دانم؟
[B][M1]مگو: کاوحدی چون خریدار من شد؟[M2]تویی ماه و او مشتری، من چه دانم؟
[A]
[B][M1]دل خود را به دیدار تو حاجت‌مند میدانم[M2]غم هجر تو بنیادم بخواهد کند، میدانم
[B][M1]مرا گویی: سر خود گیر و پایم بسته‌ای محکم[M2]عظیم آشفته‌ام، لیکن خلاص از بند میدانم
[B][M1]لبت پوشیده برد از من دل گمراه و من هرگز[M2]حدیث او نمیگویم بکس، هر چند میدانم
[B][M1]شبم یک بوسه فرمودی که: خواهم داد، لیکن من[M2]به بوسی زان دهن مشکل شوم خرسند، میدانم
[B][M1]مرا هر دم ز پیش خود برانی چون مگس، لیکن[M2]نخواهم رفتن از پیشت، که قدر قند میدانم
[B][M1]تو می‌گویی: کزین پس من وفا ورزم، بلی خوبان[M2]بگویند این حکایت‌ها و نتوانند ، میدانم
[B][M1]همه دم، اوحدی، زین پس مده پند و ببین او را[M2]که چونش عاشقم با آنکه خیلی پند میدانم
[A]
[B][M1]چو بدیدی که: ز غشقت به چه شکل و به چه سانم[M2]نپسندم که: فریبی به فسون و به فسانم
[B][M1]مکن از غصه زبونم، که نه بی‌دانش و دونم[M2]تو مرا گر نشانسی بشناسد کسانم
[B][M1]ز رخت عهد نجویم، ز لبت شهد نجویم[M2]کارزوی عسلت کرد شریک مگسانم
[B][M1]کس ندانم که تواند که: ز دردم برهاند[M2]تو کس شهر خودم کن، که نه از شهر خسانم
[B][M1]در سر هر که ببینی، هوسی هست و هوایی[M2]در سر من هوس آن که: به پای تو رسانم
[B][M1]به جز آن یاد نخواهم که در آید به ضمیرم[M2]به جز آن نام نشاید که بر آید به لسانم
[B][M1]اوحدی رسم تو دانست و بدو میل نمودی[M2]به منت میل نباشد که نه رسمست و نه سانم
[A]
[B][M1]زلف مشکینت چو دامست، ای صنم[M2]عارضت ماه تمامست، ای صنم
[B][M1]تا بود بر دیگران وصلت حلال[M2]بر من اسایش حرامست، ای صنم
[B][M1]زان دهان تنگ شیرینم بده[M2]بوسه‌ای، گر خود به وامست، ای صنم
[B][M1]هر زمان گویی که: فردایی دگر[M2]سوختم، فردا کدامست؟ ای صنم
[B][M1]در غمت گر نشکنم خود را، مرنج[M2]آدمی را ننگ و نامست ، ای صنم
[B][M1]عالمی را بندهٔ خود کرده‌ای[M2]اوحدی نیزت غلامست، ای صنم
[A]
[B][M1]تختگاه حسن را قد تو شاهست، ای صنم[M2]آسمان لطف را روی تو ماهست، ای صنم
[B][M1]زان رخ آیینه‌فام اندر دل ریش منست[M2]زخمها، لیکن کرا یارای آهست؟ ای صنم
[B][M1]دل ز روی راستی مهر تو دعوی می‌کند[M2]رنگ روی من بدین دعوی گواهست، ای صنم
[B][M1]بی‌شب زلف درازت بر من آشفته دل[M2]لحظه روز و روزو هفته، هفته ماهست، ای صنم
[B][M1]گر ترا من دوست می‌دارم بدین جرمم مکش[M2]هر که جان را دوست دارد بی‌گناهست، ای صنم
[B][M1]بنده فرمانند گرد بارگاهت خسروان[M2]اوحدی نیزت گدای بارگاهست، ای صنم
[B][M1]گر منت امیدوارم نیست نقصانی درین[M2]سال و ماه امید درویشان به شاهست، ای صنم
[A]
[B][M1]تو گلشن حسنی و ما چون خار و خاشاک، ای صنم[M2]از ما چرا رنجیده‌ای؟ حاشاک، حاشاک! ای صنم
[B][M1]آثار خشم و چشم تو کفرست و ایمان، ای پری[M2]گفتار تلخ و لعل تو زهرست و تریاک، ای صنم
[B][M1]از دردمندان چنین در دل کدورت داشتن[M2]ما را شگفت آید همی زان گوهر پاک، ای صنم
[B][M1]وقت گلست، ای ماهوش، در وقت گل خوش باش، خوش[M2]از دوستان اندر مکش روی طربناک، ای صنم
[B][M1]زلفت به صید انگیختن دامیست دیگر، ای پسر[M2]چشمت به تیر انداختن ترکیست بی‌باک، ای صنم
[B][M1]کز سر به شمشیرم دهی، یا بند بر پایم نهی[M2]هرگز نخواهم داشتن دستت ز فتراک، ای صنم
[B][M1]دیشب مبارکباد من کردی به عشق خویشتن[M2]یارب! که باد این جان و تن، آن باد را خاک، ای صنم
[B][M1]من شوق وحشی ناظری یبکی بدمع سایری[M2]ماکان یصبوا خاطری ما یحب لولاک، ای صنم
[B][M1]دوشم چو می‌گفتی که: تو در غم نمانی، اوحدی[M2]از آسمان آمد ندا: آمین و ایاک، ای صنم
[A]
[B][M1]گر شبی چارهٔ این درد جدایی بکنم[M2]از شب طرهٔ او روز نمایی بکنم
[B][M1]ور به دست آورم از شام دو زلفش گرهی[M2]تا سحر بر رخ او غالیه سایی بکنم
[B][M1]سرزنش می‌کندم عقل که: در عشق مپیچ[M2]بروم چارهٔ این عقل ریایی بکنم
[B][M1]از برای سخن عقل خطایی باشد[M2]که به ترک رخ آن ترک ختایی بکنم
[B][M1]گر مسخر شود آن روی چو خورشید مرا[M2]پادشاهی چه؟ که دعوی خدایی بکنم
[B][M1]هر چه باشد، ز دل و دانش و دین، گر خواهد[M2]بدهم و آنچه مرا نیست گدایی بکنم
[B][M1]از جدایی شدم آشفتهٔ و اندر همه شهر[M2]مددی نیست که تدبیر جدایی بکنم
[B][M1]صبر گویند: بکن، صبر به دل شاید کرد[M2]چون مرا نیست دلی، صبر کجایی بکنم؟
[B][M1]اوحدی وار اگر آن زلف دو تا بگذارد[M2]زود یکتا شوم و ترک دوتایی بکنم
[A]
[B][M1]به آن سرم که: سر خود ز می چو مست کنم[M2]گذر به کوچهٔ آن ترک می‌پرست کنم
[B][M1]به خیره سوختنم دست یافت دوست، مگر[M2]به چاره ساختن آن دوست را به دست کنم
[B][M1]به گردن دلم از نو درافگند بندی[M2]از آن کمند چو آهنگ بازرست کنم
[B][M1]دلم به دام بالها در اوفتد چون صید[M2]چو یاد صید که از دام من بجست کنم
[B][M1]هوای قد بلندش مرا چو پست کند[M2]نوای گفتهٔ خود را بلند و پست کنم
[B][M1]دلم به تیر غمش خسته گشت و می‌خواهم[M2]که جان خود هدف آن کمان و شست کنم
[B][M1]گرم طلب کنی، ای اوحدی، ازان درجوی[M2]که من به خاک سر کوی او نشست کنم
[A]
[B][M1]بسیار بد کردی ولی نیکو سرانجامت کنم[M2]گر زین شراب صرف من یک جرعه در جامت کنم
[B][M1]شب‌خیز کردی نام خود، تا صبح سازی شام خود[M2]هر شام سازم صبح تو، تا دردی آشامت کنم
[B][M1]در خلوت ار رایی زنی، تا پای برجایی زنی[M2]هم من ز نزدیکان تو جاسوس بر بامت کنم
[B][M1]در آب من چون شیر شو، تا آتشت کمتر شود[M2]در قوس من چون تیر شو، تا تیر و بهرامت کنم
[B][M1]با آنکه کردم یاوری، کردی فراوان داوری[M2]هر کرده را عذر آوری، اعزاز و اکرامت کنم
[B][M1]گر در خور سازم شوی پنهان بسازم کار تو[M2]ور لایق رازم شوی پوشیده پیغامت کنم
[B][M1]گفتم: چه باشد رای تو؟ گفتی: سر و سودای تو[M2]سودا بسی پختی ولی با پختها خامت کنم
[B][M1]بار امانت می‌کشی وز بار آن ایمن وشی[M2]ترسم که نتوانی ادا روزی که الزامت کنم
[B][M1]برخویش بندی نام من، گردی به گرد دام من[M2]تا خلق گوید: خاص شد، من شهرهٔ عامت کنم
[B][M1]روزی که گویی: از خطر، کلی رهایی یافتم[M2]من زان رهایی یافتن چون مرغ در دامت کنم
[B][M1]از خویشتن بار دگر باید به زاییدن ترا[M2]چون زاده باشی عشق خود چون شیر در کامت کنم
[B][M1]در راحت تن دیده‌ای اقبال و بخت خود، ولی[M2]روزی شوی مقبل که من بی‌خواب و آرامت کنم
[B][M1]چون داغ من بر رخ زدی زین پس یقین می‌دان که من[M2]کندی کنی چوبت زنم، تندی کنی رامت کنم
[B][M1]تا کی در آب و گل شوی؟ وقتست اگر مقبل شوی[M2]تا چون تو یکتا دل شوی، من اوحدی نامت کنم
[A]
[B][M1]جای آن دارد که: من بر دیدها جایت کنم[M2]رایگان باشی اگر، جان در کف پایت کنم
[B][M1]پسته حیران آید و شکر به تنگ آید ز شرم[M2]چون حدیث پستهٔ تنگ شکر خایت کنم
[B][M1]گر چه شد فرسوده عقل من ز دست زلف تو[M2]آفرین بر دست زلف عقل فرسایت کنم
[B][M1]بر دل و بر دیدهٔ من گر کنی حکم، ای پسر[M2]دیده را مزدور و دل را کارفرمایت کنم
[B][M1]خویش را دیوانه سازم، تا بدین صحبت مگر[M2]خلق را در حلقهٔ زلف سمن سایت کنم
[B][M1]رای رای تست، هر حکمی که می‌خواهی بکن[M2]چون مرا روی تو باید، خدمت رایت کنم
[B][M1]اوحدی گر دل به دست چشم مستت داد، من[M2]جان فدای حسن روی عالم آرایت کنم
[A]
[B][M1]آمده‌ام که صف این صفهٔ بار بشکنم[M2]صدرنشین صفه را رونق کار بشکنم
[B][M1]روی به سنت آورم، میوهٔ جنت آورم[M2]صورت حور بشکنم، سورهٔ نار بشکنم
[B][M1]غول دلیل راه شد، دیو سر سپاه شد[M2]دیو و طلسم هر دو را از بن و بار بشکنم
[B][M1]شهر خطیب کشته منبر و خطبه نو کنم[M2]دیر بلند گشته را برج و حصار بشکنم
[B][M1]راهب دیر اگر مرا ره به کلیسا دهد[M2]خنب و قدح تهی کنم، دیک و تغار بشکنم
[B][M1]روز مصاف یک تنه، این همه قلب و میمنه[M2]گاه پیاده رد کنم، گاه سوار بشکنم
[B][M1]من ز کنار در کمین، تا چو مخالفی به کین[M2]سر ز میان برآورد، من به کنار بشکنم
[B][M1]با لب لعل یار خود، عیش کنم به غار خود[M2]دشمن کور گشته را، بر در غار بشکنم
[B][M1]گر به دیار خویشتن یار طلب کند مرا[M2]رخت سفر برون برم، عهد دیار بشکنم
[B][M1]آنکه غبار او منم، گرد بر آرد از تنم[M2]از دل نازنین او گرنه غبار بشکنم
[B][M1]گر چه فزودم آن پسر، اینهمه رنج و دردسر[M2]از می وصلش این قدر، بس که خمار بشکنم
[B][M1]سختی روز هجر را سهل کنم بر اوحدی[M2]گر شب وصل بوسه‌ای از لب یار بشکنم
[A]
[B][M1]شد زنده جان من به می، زان یاد بسیارش کنم[M2]انگور اگر منت نهد، من زنده بر دارش کنم
[B][M1]من مستم از جای دگر، افتاده در دامی دگر[M2]هر کس که آید سوی من، چون خود گرفتارش کنم
[B][M1]جان نیک ناهموار شد، تا با سر و تن یار شد[M2]بر می‌زنم آبی ز می، باشد که هموارش کنم
[B][M1]سجاده گر مانع شود، حالیش بفروشم به می[M2]تسبیح اگر زحمت دهد، در حال زنارش کنم
[B][M1]دیریست تا در خواب شد بخت من آشفته دل[M2]من هم خروشی می‌زنم، باشد که بیدارش کنم
[B][M1]دل در غمش بیمار شد وانگه من از دل بی‌خبر[M2]اکنون که با خویش آمدم زان شد که بیمارش کنم
[B][M1]در شمع رویش جان من، گم گشت و میگوید که؟ نه[M2]کو زان دهن پروانه‌ای؟ تامن پدیدارش کنم
[B][M1]گر سر ز خاک پای او گردن بپیچد یک زمان[M2]نالایقست ار بعد ازین بر دوش خود بارش کنم
[B][M1]گویند: وصف عشق او، تا چند گویی؟ اوحدی[M2]پیوسته گویم، اوحدی، تا نیک بر کارش کنم
[A]
[B][M1]نظر چو بر لب و دندان یار خویش کنم[M2]طویلهٔ گهر اندر کنار خویش کنم
[B][M1]مرا ز خاک درش شرمسار باید بود[M2]اگر نظر به تن خاکسار خویش کنم
[B][M1]حساب من چه کند یار؟ آن چنان بهتر[M2]که او شمار خود و من شمار خویش کنم
[B][M1]رقیب اگر چه بر آن در ملازمست ولی[M2]سگ استخوان خورد و من شکار خویش کنم
[B][M1]چو نیست جای ملامت، بهل، که مدعیان[M2]فغان کنند و من آهسته کار خویش کنم
[B][M1]گرم نهی چو کله تیغ تیز بر تارک[M2]گمان مبر تو که: من ترک یار خویش کنم
[B][M1]مرا ز دوست خویش اعتماد آنم نیست[M2]که پنجه با سر و دست نگار خویش کنم
[B][M1]چو اوحدی سخن از لعل آن صنم راند[M2]هزار دامن گوهر نثار خویش کنم
[A]
[B][M1]فراق روی تو می‌سوزدم جگر، چه کنم؟[M2]ز کوی عافیت افتاده‌ام بدر، چه کنم؟
[B][M1]به دل کنند صبوری چو کار سخت شود[M2]دلم نماند، ز هجر تو صبر بر چه کنم؟
[B][M1]مرا سریست به دست از جهان و آنرا نیز[M2]برای پای تو دارم، وگرنه سر چه کنم؟
[B][M1]دلی که بود، به زلف تو داده‌ام، دیرست[M2]کنون ز هجر تو جان می‌کنم، دگر چه کنم؟
[B][M1]ز چشم خلق، گرفتم، بپوشم آتش دل[M2]مرا بگوی که: با آب چشم تر چه کنم؟
[B][M1]چو گویمت که: غم اوحدی بخور، گویی:[M2]منال گو: ز غم ما و غم مخور، چه کنم؟
[A]
[B][M1]تیر تدبیر تو در کیش ندارم، چه کنم؟[M2]سپر جور تو با خویش ندارم، چه کنم؟
[B][M1]خلق گویند که: ترکش کن و عهدش بشکن[M2]ای عزیزان، چو من این کیش ندارم چه کنم؟
[B][M1]بزنی ناوک و دل شکر نگوید چه کند؟[M2]بزنی خنجر و سر پیش ندارم چه کنم؟
[B][M1]طبعم اندیشهٔ سودای تو کردست و خطاست[M2]چارهٔ طبع بداندیش ندارم چه کنم؟
[B][M1]طاقت ناوک چشم تو مرا نیست ولیک[M2]چون زدی درد جگر ریش ندارم چه کنم؟
[B][M1]جان فدا کردم و گفتی که: نه اندر خور ماست[M2]در جهان چون من ازین بیش ندارم چه کنم؟
[B][M1]هر کرا دولت وصل تو بود محتشمست[M2]این سعادت من درویش ندارم چه کنم؟
[B][M1]دی غمت گفت که: بیگانه مشو با خویشان[M2]من بیگانه سر خویش ندارم چه کنم؟
[B][M1]گشت قربان غمت اوحدی و می‌گوید:[M2]تیر تدبیر تو در کیش ندارم چه کنم؟
[A]
[B][M1]درمان درد دوری آن یار می‌کنم[M2]وقتی که میل سبزه و گلزار میکنم
[B][M1]چون شد شکسته کشتی صبرم در آب عشق[M2]خود را بهرچه هست گرفتار میکنم
[B][M1]گر غنچه را ببویم و گیرم گلی به دست[M2]بی‌او قناعتیست که با خار میکنم
[B][M1]جانا، دوای این دل مسکین به دست تست[M2]زان بر تو روز خویش پدیدار میکنم
[B][M1]گفتم که: چاره‌ای بود این درد عشق را[M2]چون چاره نیست صبر به ناچار میکنم
[B][M1]گفتی که: حجتی به غلامیم باز ده[M2]بر من گواه باش، که اقرار میکنم
[B][M1]ای هم‌نشین آن رخ زیبا،مرا ز دور[M2]بگذار، تا تفرج گلزار میکنم
[B][M1]از من بپرس راز محبت، که روز و شب[M2]این قصه می‌نویسم و تکرار میکنم
[B][M1]غیر از حدیث دوست چو گویم حکایتی[M2]از خود خجل شوم که: چه گفتار میکنم؟
[B][M1]این مایه خواجگی ز جهان بس مرا، که باز[M2]خود را به بندگی تو بر کار میکنم
[B][M1]پیش رقیب او غزل اوحدی بخوان[M2]تا بشنود که: من طلب یار میکنم
[A]
[B][M1]به ذکر تو من شادمانی کنم[M2]به یاد لبت کامرانی کنم
[B][M1]منت عاشق و عاشقت را رقیب[M2]که هم گرگم و هم شبانی کنم
[B][M1]به شمشیر عشقم سبک‌تر بکش[M2]که گرد زنده مانم، گرانی کنم
[B][M1]کسی کت به سالی ببیند دمی[M2]به عمر درازش ضمانی کنم
[B][M1]چو در خانه آیی، شوم خاک تو[M2]چو بیرون روی، پاسبانی کنم
[B][M1]به امید بوسیدنت هر شبی[M2]تبم گیرد و ناتوانی کنم
[B][M1]تو جان منی، چون ز من بگسلی[M2]کجا بی‌تو من زندگانی کنم؟
[B][M1]به پیرانه سر گر ببوسم لبت[M2]دگر نوبت از نوجوانی کنم
[B][M1]ز لعل تو یک بوسه در کار کن[M2]که چون اوحدی درفشانی کنم
[A]
[B][M1]ای نرگست به شوخی صدبار خورده خونم[M2]بر من ترحمی کن،بنگر: که بی‌تو چونم؟
[B][M1]غافل شدی ز حالم، با آنکه دور بینی[M2]عاجز شدم ز دستت، با آنکه ذوفنونم
[B][M1]تریاک زهر خوبان سیمست و من ندارم[M2]درمان درد عاشق صبرست و من زبونم
[B][M1]هر کس گرفت با خویش از ظاهرم قیاسی[M2]بگذار تا ندانند احوال اندرونم
[B][M1]گر خون خود بریزم صدبار در غم تو[M2]دانم که: بار دیگر رخصت دهی به خونم
[B][M1]دل خواستی تو از من، تشریف ده زمانی[M2]گر جان دریغ بینی، از عاشقان دونم
[B][M1]از بس فسون که کردم افسانه شد دل من[M2]خود در تو نیست گیرا افسانه و فسونم
[B][M1]میم دهان خود را از من نهان چه کردی؟[M2]باری، نگاه می‌کن در قامت چو نونم
[B][M1]گر اوحدی سکونی دارد، صبور باشد[M2]من چون کنم صبوری آخر؟ که بی‌سکونم
[A]
[B][M1]درد تو برآورد ز دنیا و ز دینم[M2]با مایهٔ عشق تو آن نه باد و نه اینم
[B][M1]چشم همه آفاق به دیدار تو بینند[M2]تا پردهٔ ز رخ برنکنی هیچ نبینم
[B][M1]تحصیل تو مقدور و من آسوده روا نیست[M2]از خرمن اقبال چرا خوشه نچینم؟
[B][M1]اندیشهٔ مستوری و دین داشتنم بود[M2]سودای تو نگذاشت که مستور نشینم
[B][M1]از گنج وصالت به سعادت برسد زود[M2]گر خاتم لعل تو شود ملک نگینم
[B][M1]تا ماه تشبه به رخت کرد ز خوبی[M2]با ماه به پیکارم و با مهر به کینم
[B][M1]گر نور تو در خلق نبینم ز دو گیتی[M2]هم گوش فروبندم و هم گوشه نشینم
[B][M1]پایی به کرم بررخ من نیز همی نه[M2]کندر سر کویت نه کم از خاک زمینم
[B][M1]چون اوحدی از وصل به شاهی برسم زود[M2]گر خاتم لعل توشود ملک یمینم
[A]
[B][M1]دشمن از بهر تو گر طعنه زند بر دل و دینم[M2]دل من دوست ندارد که کسی بر تو گزینم
[B][M1]گر چه با من نفسی از سر مهری ننشینی[M2]اگرم بر سر آتش بنشانی بنشینم
[B][M1]من به صدق آمده‌ام پیش تو، بی‌رغبت از آنی[M2]تو نداری خبر از حال من، آشفته ازینم
[B][M1]گر در افتد به کمندم، صنما، چون تو غزالی[M2]کاروانها رود از نافهٔ اشعار به چینم
[B][M1]در گلستان جمال تو گر آیم به تماشا[M2]باغبان گو: مکن اندیشه، که من میوه نچینم
[B][M1]گرم از خاک لحد کلهٔ پوسیده برآری[M2]آیت مهر تو باشد رقم مهر جبینم
[B][M1]شب ز فریاد من شیفته همسایه نخسبد[M2]کاوحدی‌وار ز سودای تو با ناله قرینم
[A]
[B][M1]ز چشم خلق هوس می‌کند که گوشه گزینم[M2]ولی تعلق خاطر نمی‌هلد که نشینم
[B][M1]سوار گشتم و گفتم: ز دست او ببرم جان[M2]کمند عشق بیفگند و درکشید ز زینم
[B][M1]گناه من همه در دوستی همین که: بر آتش[M2]گرم چو عود بسوزد، گناه دوست نبینم
[B][M1]ز من حکایت مهر و حدیث عشق چه پرسی؟[M2]که رفت عمر درین محنت و هنوز برینم
[B][M1]کمین ز چشم کماندار او، رواست که سازد[M2]مرا که نیست کمان چنان، چه مرد کمینم؟
[B][M1]کدام خواب گرانت ربوده بود؟ نگارا[M2]که هیچ گوش نکردی به ناله‌های حزینم
[B][M1]قدم به پرسش من، دیر شد، که رنجه نکردی[M2]کنون که رنج بتر شد، بپرس بهتر ازینم
[B][M1]مرا به شربت و دارو نیاز و میل نباشد[M2]دوای درد من این مایه بس که: درد تو چینم
[B][M1]به بوستان مبر، ای اوحدی، مرا ز بر او[M2]که با شمایل او فارغ از بهشت برینم
[A]
[B][M1]نه مانند تو زیبایی ببینم[M2]نه مثلث سرو بالایی ببینم
[B][M1]عجب دارم که: در فردوس فردا[M2]بدین صورت تماشایی ببینم
[B][M1]دل از من خواستی،دل نیست، حالی[M2]بهل، باشد که: از جایی ببینم
[B][M1]مرا از آستانت غیرت آید[M2]اگر بر خاک او پایی ببینم
[B][M1]توان برد از دهانت بوسه ای چند[M2]اگر یک روز یغمایی ببینم
[B][M1]چو دادی وعدهٔ وصلم به فردا[M2]امانم ده، که فردایی ببینم
[B][M1]بگویم با تو حال اوحدی زود[M2]گر از هجرت محابایی ببینم
[A]
[B][M1]زلف تو اگر به تاب می‌بینم[M2]دل ز آتش غم کباب می‌بینم
[B][M1]این جور، که بر دلم پسندیدی[M2]ظلمیست که بر خراب می‌بینم
[B][M1]در دیدهٔ‌خود خیال رخسارت[M2]چون عکس قمر در آب می‌بینم
[B][M1]این شیوهٔ چشمهای بی‌خوابت[M2]گویی که: مگر به خواب می‌بینم
[B][M1]روی تو کشد مرا و این معنی[M2]از دور چو آفتاب می‌بینم
[B][M1]هجر تو و مرگ اوحدی را من[M2]«من ذلک» یک حساب می‌بینم
[B][M1]هر چیز که آن خطاست در عالم[M2]چون از تو بود، صواب می‌بینم
[A]
[B][M1]مشتاق یارم و به در یار می‌روم[M2]دلدارم اوست، در پی دلدار می‌روم
[B][M1]تا بینم آفتاب رخ او ز روزنی[M2]مانند سایه بر در و دیوار می‌روم
[B][M1]او در میان دایرهٔ خانه نقطه‌وار[M2]من گرد خط کوچه چو پرگار می‌روم
[B][M1]صدبار چون خلیل مرا سوختند وباز[M2]همچون کلیم در پی دیدار می‌روم
[B][M1]دوشم نشان دوست به بازار داده‌اند[M2]عیبم مکن که بر سر بازار می‌روم
[B][M1]با یادش ار برهنه به خارم برآورند[M2]گویی که: بر حریر، نه بر خار می‌روم
[B][M1]با صوفیان صومعه احوال من بگوی[M2]کز خانقاه بر در خمار می‌روم
[B][M1]از گردنم حمایل تسبیح برگشای[M2]امشب که من به بستن زنار می‌روم
[B][M1]گویی: دلیل چیست که خود شربتی نساخت؟[M2]از پیش این طبیب، که بیمار می‌روم
[B][M1]بیچاره شد ز چارهٔ کار من اوحدی[M2]زانش وداع کردم و ناچار می‌روم
[A]
[B][M1]به پیشگاه قبول ار چه کم دهد راهم[M2]هنوز دولت آن آستانه می‌خواهم
[B][M1]گرم کند ز جفا همچو ریسمان باریک[M2]از آنچه هست سر سوزنی نمی‌کاهم
[B][M1]دلم ز مهر رخش نیم ذره کم نکند[M2]اگر ز طیره کند همچو سایه در چاهم
[B][M1]اگر به آب وصالش طمع کند غیری[M2]من آن طمع نپسندم، که خاک درگاهم
[B][M1]بر آه سینهٔ من دشمنان ببخشیدند[M2]به گوش دوست، همانا، نمی‌رسد آهم
[B][M1]گر او به کار من خسته التفات کند[M2]چه التفات نماید به دولت و جاهم؟
[B][M1]به طوع حلقهٔ مهرش کشیده‌ام در گوش[M2]حسود بین که: جدا می‌کند به اکراهم
[B][M1]اگر تو عزم سفر داری، اوحدی، امروز[M2]مرا بهل، که گرفتار مهر آن ماهم
[A]
[B][M1]گر ز من جان طلبد دوست، روانی بدهم[M2]پیش جانان نبود حیف؟ که جانی بدهم
[B][M1]غلطم، چیست سر و جان و دل و دین و درم؟[M2]زشت باشد که چنین‌ها به چنانی بدهم
[B][M1]دل تنگم، که ازین پیش به هر کس رفتی[M2]بعد ازینش به چنان تنگ دهانی بدهم
[B][M1]جان، که نقدست، بدو بخشم، اگر صبر کند[M2]از برای دل گم گشته ضمانی بدهم
[B][M1]ای که از دست بدادی به سر موی مرا[M2]کافرم، گر سر مویت به جهانی بدهم
[B][M1]اگر آن غمزه و ابرو بفروشی روزی[M2]هر چه دارم به چنان تیر و کمانی بدهم
[B][M1]اوحدی در هوس آن دهن تنگ بسوخت[M2]وز دهانش نتوانم که نشانی بدهم
[A]
[B][M1]تا کی به در تو سوکوار آیم؟[M2]در کوی تو مستمند و زار آیم؟
[B][M1]گر کار مرا تو غم رسی روزی[M2]غم نیست، که عاقبت به کار آیم
[B][M1]وقتی که ز کشتگان خود پرسی[M2]اول منم آنکه در شمار آیم
[B][M1]چون دست برآوری به خون ریزی[M2]هم من باشم که: پایدار آیم
[B][M1]روزی اگرم تو یار خود خوانی[M2]دانم به یقین که: بختیار آیم
[B][M1]هم پیش تو بگذرم به دزدیده[M2]گر نتوانم که آشکار آیم
[B][M1]مگذار مرا چو اوحدی تنها[M2]زنهار! که من به زینهار آیم
[A]
[B][M1]گر یار شوی با من، در عهد تو یار آیم[M2]ور زانکه نگه داری، روزیت به کار آیم
[B][M1]ای پردهٔ عار خود و ندر دم مار خود[M2]تا غرهٔ خود باشی، مشنو که به کار آیم
[B][M1]من دولت بیدارم، کز بهر سحر خیزان[M2]در ظلمت شب پویم، با نور نهار آیم
[B][M1]روزم نتوان دیدن، زیرا که به گردیدن[M2]با چتر و علم باشم؛ با گرد و غبار آیم
[B][M1]سلطان جمالم من، فرخنده هلالم من[M2]آگاه به بالم من، ناگاه به بار آیم
[B][M1]گر جامه دراندازی وز جسم برون تازی[M2]در جسم تو جان گردم، در پود تو تار آیم
[B][M1]در منظر خوبان تو آن روز تماشا کن[M2]کز منظرهٔ ایشان بر برج حصار آیم
[B][M1]سر جملهٔ اعدادم، نه زایم و نه زادم[M2]هر جا که کنی یادم، در صدر شمار آیم
[B][M1]گه نام و لقب جویم، تا در بن چاه افتم[M2]گه کنیت خود گویم، تا بر سر دار آیم
[B][M1]رازم بندانی تو، ضبطم نتوانی تو[M2]روزیم یکی بینی، یک روز هزار آیم
[B][M1]نی چونم و نی چندم، هم زهرم و هم قندم[M2]گاه از لب گل خندم، گه بر سر خار آیم
[B][M1]گاه از پی یک رنگی، با مطرب و با چنگی[M2]اسلام بر افگنده، در شهر تتار آیم
[B][M1]اینست قرار من: کز غیر نماند کس[M2]چون غیر فنا گردد، آنگه به قرار آیم
[B][M1]با جمله درین آبم، خفتند و نه در خوابم[M2]تا غرقه شوند اینها، پس من به کنار آیم
[B][M1]ز آهاد بپرهیزم، در اوحدی آویزم[M2]خود مشغله انگیزم، خود مشعله‌دار آیم
[A]
[B][M1]تا بر آن عارض زیبا نظر انداخته‌ایم[M2]خانهٔ عقل به یک بار برانداخته‌ایم
[B][M1]بر دل ما دگر آن یار کمان ابرو تیر[M2]گو: مینداز، که ما خود سپر انداخته‌ایم
[B][M1]هیچ شک نیست که: روزی اثری خواهد کرد[M2]تیر آهی که به وقت سحر انداخته‌ایم
[B][M1]ای که قصد سر ما داری، اگر لایق تست[M2]بپذیرش، که به پای تو در انداخته‌ایم
[B][M1]به جفا از در خود دور مگردان ما را[M2]تا بجوییم دلی را که در انداخته‌ایم
[B][M1]قدر خاک درت اینها چه شناسند؟ که آن[M2]توتیاییست که ما در بصر انداخته‌ایم
[B][M1]اوحدی راز خود از خلق نمی‌پوشاند[M2]گو: ببینید که: ما پرده در انداخته‌ایم
[A]
[B][M1]چون ساعدت مساعد آنست رشته‌ایم[M2]در خون خود، که عاشق آن دست گشته‌ایم
[B][M1]در خاک کوی خود دل ما را بجوی نیک[M2]کو را به آب دیدهٔ خونین سرشته‌ایم
[B][M1]گرمان بخوان وصل نخوانی شبی، بخوان[M2]خط به خون که روز فراقت نبشته‌ایم
[B][M1]بی‌خار محنتی نگذارد زمین دل[M2]تخم محبت تو، که در سینه کشته‌ایم
[B][M1]تا دفتر خیال تو در پیش چشم ماست[M2]طومار فکر این دگران در نوشته‌ایم
[B][M1]ما را مبصران به نزاری ز موی تو[M2]فرقی نمی‌کنند، که باریک رشته‌ایم
[B][M1]بگذاشتیم قصه، تمنای ما ز تو[M2]کمتر ز بوسه‌ای نبود، گر فرشته‌ایم
[B][M1]دل بسته‌ایم، در سر زلف تو گر چه خلق[M2]پنداشتند کز سر آن در گذشته‌ایم
[B][M1]وقتی ز اوحدی اثری بود پیش ما[M2]اکنون ز اوحدی اثری هم نهشته‌ایم
[B][M1]با ما رقیب سرد تو گر گرمییی کند[M2]از دودمان چه غم؟ که به آتش سرشته‌ایم
[A]
[B][M1]ما تا جمال آن رخ گلرنگ دیده‌ایم[M2]همچون دهان او دل خود تنگ دیده‌ایم
[B][M1]بیرون شد اختیار دل و دین ز چنگ ما[M2]تا ساغر شراب و دف و چنگ دیده‌ایم
[B][M1]آن دل، که دلبران جهانش نیافتند[M2]زان زلفهای تافته آونگ دیده‌ایم
[B][M1]چنگ حسود ما چه گریبان که پاره کرد[M2]زین دامن مراد که در چنگ دیده‌ایم
[B][M1]فرسنگ را شمار جدا کن ز راه ما[M2]زیرا که راه او نه به فرسنگ دیده‌ایم
[B][M1]راهی که نیست بر در او، سهو یافته[M2]پایی که نیست بر پی او، لنگ دیده‌ایم
[B][M1]از قول اوحدی منگر، کین ترانها[M2]یکسر درین نوای خوش آهنگ دیده‌ایم
[A]
[B][M1]ما نور چشم مادر این خاک تیره‌ایم[M2]آبای انجم فلکی را نبیره‌ایم
[B][M1]هر نقد را که از ازل آمد به کام گیر[M2]هر فیض را که تا ابد آمد پذیره‌ایم
[B][M1]در پنج رکن متفق‌الاصل چاره‌گر[M2]بر چار سکن متفق‌الفرع چیره‌ایم
[B][M1]مستوفیان مال بقا را خزینه‌دار[M2]قانونیان طب بقا را ذخیره‌ایم
[B][M1]ای مدعی، مکن تو ندانسته طرح ما[M2]که اکسیر و اصلان قدم را خمیره‌ایم
[B][M1]گر کرده‌ای تجارت هندوستان عشق[M2]دانی که: ما متاع کدامین جزیره‌ایم؟
[B][M1]از اتفاق غیبت ده روزه باک نیست[M2]کانجا ز حاضران بزرگ حظیره‌ایم
[B][M1]آنجا مکرمیم چو سقلاب و زنجبیل[M2]هر چند در دیار تو کرمان و زیره‌ایم
[B][M1]لاف « بلی» زدیم وز روز الست باز[M2]بر یک نهاد و یک صفت و یک و تیره‌ایم
[B][M1]ما را ز شهر تا که برون برده‌اند رخت[M2]گه خواجه‌ایم در ده و گاهی امیره‌ایم
[B][M1]دوری ز کوی دوست گناهی کبیره بود[M2]اکنون به شست و شوی گناه کبیره‌ایم
[B][M1]روزی به چرخ جوش برآرد فقاع جان[M2]زین خم سر گرفته، که در وی چو شیره‌ایم
[B][M1]با اوحدی معاشرت روح قدسیان[M2]نشگفت ازان، که ما همه از یک عشیره‌ایم
[A]
[B][M1]
باز قلندر شدیم، خانه بر انداختیم
[M2]
عشق نوایی بزد، خرقه در انداختیم

[B][M1]
شعله که در سینه بود سوز به دل باز داد
[M2]
مهر که با زهره بود بر قمر انداختیم

[B][M1]
عقل ریا پیشه را خوار بهشتیم زود
[M2]
نفس بداندیش را در سقر انداختیم

[B][M1]
گرک هوس را به عنف دست ببستیم و دم
[M2]
مرغ هوا را به زجر بال و پر انداختیم

[B][M1]
معنی بی‌اصل را نقش بشستیم پاک
[M2]
صورت ناجنس را از نظر انداختیم

[B][M1]
در دل ما هر چه بود، جز هوس و یاد حق
[M2]
این بستردیم پاک، آن به در انداختیم

[B][M1]
زود به خسرو بر این قصهٔ شیرین، که ما:
[M2]
زحمت فرهاد را از کمر انداختیم

[B][M1]
از گل بستان وصل یک دو سه دامن بیار
[M2]
کان علف تلخ را پیش خر انداختیم

[B][M1]
زقهٔ یک مرغ بود، طعمهٔ یک مور گشت
[M2]
هر چه به ایام بر یک دگر انداختیم

[B][M1]
ای که به تشویش ما دست برآورده‌ای
[M2]
تیغ چرا میکشی؟ چون سپر انداختیم

[B][M1]
یاد سپاهان میار، هیچ، که ما سرمه‌وار
[M2]
خاک درش، اوحدی، در بصر انداختیم

[A]
[B][M1]بندهٔ عشقیم و سالهاست که هستیم[M2]ورزش عشق تو کار ماست، که مستیم
[B][M1]بس بدویدیم در به در ز پی تو[M2]چون که نشان تو یافتیم نشستیم
[B][M1]باز دل ما بزیر پای غم تو[M2]بام لگدکوب شد که خانهٔ پستیم
[B][M1]کار نداریم جز خیال تو، گر چه[M2]مدعیان را خیال بود که: جستیم
[B][M1]در دل ما هر کس آمدی و نشستی[M2]دل به تو پرداختیم وز همه رستیم
[B][M1]طوق تو بر گردنیم و داغ تو بر دل[M2]بند تو بر پای و باد توبه به دستیم
[B][M1]زهر، که در کام عشق بود، چشیدیم[M2]شیشه، که در بار عقل بود، شکستیم
[B][M1]گاه به دست تو همچو مرغ گرفتار[M2]گاه به دام تو همچو ماهی شستیم
[B][M1]سر «نعم» در دهان ز روز نخستین[M2]راز «بلی» در زبان ز روز الستیم
[B][M1]گر ز کمرمان بیفگنند چو فرهاد[M2]باز نخواهد شد آن کمر که ببستیم
[B][M1]اوحدی، اینجا بتان پرند ولیکن[M2]کفر بود، گر به جز یکی بپرستیم
[A]
[B][M1]آن پرده برانداز، که ما نور پرستیم[M2]مستور چرایی؟ چو نه مستورپرستیم
[B][M1]غیری اگر آن روی به دوری بپرستید[M2]ما صبر نداریم که از دور پرستیم
[B][M1]خلق از هوس حور طلب گار بهشتند[M2]وانگاه بهشتی تو، که ما حور پرستیم
[B][M1]ما را غرض از دیدن خوبان صفت تست[M2]گر بهر تجلی بود، ار طور پرستیم
[B][M1]روشن به چراغی شده هر خانه که بینی[M2]ما نور تو بینیم و همان نور پرستیم
[B][M1]زان خرمگسان دور، که ما نوش لبت را[M2]زنار فرو بسته چو زنبور پرستیم
[B][M1]کوته نظران روی به گلزار نهادند[M2]ماییم که آن نرگس مخمور پرستیم
[B][M1]با هجر تو ممکن نشد اندیشهٔ شادی[M2]کین ماتم از آن نیست که ما سور پرستیم
[B][M1]اصحاب ضلال از بت و از خشت چه بینند؟[M2]در صدر نشین، تا بت مشهور پرستیم
[B][M1]گر کفر بود کشتن نفسی، به حقیقت[M2]ما نفس کشان کافر کافور پرستیم
[B][M1]امروز که گشت اوحدی از هجر تو رنجور[M2]بیرون نتوان رفت، که رنجور پرستیم
[A]
[B][M1]امروز عید ماست، که قربان او شدیم[M2]اکنون شویم شاه، که دربان او شدیم
[B][M1]چندان غریب نیست که باشد غریب‌دار[M2]این سرو ماه چهره، که مهمان او شدیم
[B][M1]ای بادصبح، بگذر و از ما سلام کن[M2]بر روضه‌ای، که عاشق رضوان او شدیم
[B][M1]فرخنده یوسفیست، که زندان اوست دل[M2]زیبا محمدیست، که سلمان او شدیم
[B][M1]این خواجه از کجاست؟ که «طوعا و رغبة»[M2]بی‌کره و جبر بندهٔ فرمان او شدیم
[B][M1]تا ما گدای آن رخ و درویش آن دریم[M2]ننشست خسروی، که ز سلطان او شدیم
[B][M1]گفتم: ز درد عشق تو شد اوحدی هلاک[M2]گفتا: چه غم ز درد؟ که درمان او شدیم
[A]
[B][M1]ما چشم جهانیم، که این راز بدیدیم[M2]پوشیده رخ آن بت طناز بدیدیم
[B][M1]هم صورت او از همه نقشی بشنیدیم[M2]هم لهجهٔ او در همه آواز بدیدیم
[B][M1]آن قامت و بالا، که به جز ناز ندانست[M2]بی‌عشوه خرامان شد و بی‌ناز بدیدیم
[B][M1]پیش از زحل و زهره و برجیس بگفتیم[M2]ما طلعت خورشید یک انداز بدیدیم
[B][M1]چون شمع به یک لمعه گران نور نمودیم[M2]صد بار زبان در دهن گاز بدیدیم
[B][M1]تا گشت وجود و عدم ما متساوی[M2]او را ز وجود همه ممتاز بدیدیم
[B][M1]زین کهنه قفس باز نگردیم و ز بندش[M2]تا سوی فلک فرصت پرواز بدیدیم
[B][M1]یاران قدیمی، که ز ما روی نهفتند[M2]چون پرده تنک شد همه را باز بدیدیم
[B][M1]سازیست بزرگ این تن و ما کوشش بسیار[M2]کریدم که ماهیت این ساز بدیدیم
[B][M1]از عجز بدین در ننهادست کسی پای[M2]ما سر بنهادیم چو اعجاز بدیدیم
[B][M1]دوش اوحدی از واقعه ما را خبری داد[M2]هم شکر که یک واقعه پرداز بدیدیم
[A]
[B][M1]دیریست تا ز دست غمت جان نمی‌بریم[M2]وقتست کز وصال تو جانی بپروریم
[B][M1]نه‌نه، چه جای وصل؟ که ما را ز روزگار[M2]این مایه بس که: یاد تو در خاطر آوریم
[B][M1]آن چتر سلطنت، که تو در سر کشیده‌ای[M2]در سایهٔ تو هم نگذارد که بنگریم
[B][M1]عیدیست هر به ماهی اگر ابروی ترا[M2]همچون هلال عید ببینیم و بگذریم
[B][M1]روزی به بزم و مجلس ما در نیامدی[M2]تا بنگری که: بی‌تو چه خونابه میخوریم؟
[B][M1]احول ما، کجاست، دبیری که بشنود[M2]تا نامه می‌نویسد و ما جامه می‌دریم
[B][M1]از ما کسی به هیچ مسلمان خبر نکرد:[M2]کامروز مدتیست که در بند کافریم
[B][M1]ناز ترا کجاست خریدار به ز ما؟[M2]کان را بهر بها که تو گویی همی‌خریم
[B][M1]هر روز رنج ما ز فراقت بتر شود[M2]ایدون گمان بری تو که هر روز بهتریم
[B][M1]گوشی بما نداشته‌ای هیچ بار و ما[M2]در گوش کرده حلقه و چون حلقه بر دریم
[B][M1]ما را، اگر چه صد سخن تلخ گفته‌ای[M2]با یاد گفتهای تو در شهد و شکریم
[B][M1]صد شب گریستیم ز هجرت چو اوحدی[M2]باشد که: با وصال تو روزی به سر بریم
[A]
[B][M1]مادر غم هجران تو، گر زانکه بمیریم[M2]بر وصل تو یکروز ببینی که: امیریم
[B][M1]ای سرو، که اسباب جوانی همه داری[M2]با ما به جفا پنجه مینداز، که پیریم
[B][M1]گر تلخ شود کام دل ما چه تفاوت؟[M2]کز یاد لب لعل تو در شکر و شیریم
[B][M1]از بهر فرستان این قصه بر تو[M2]پیوسته دوان در طلب پیک و دبیریم
[B][M1]در شهر طبیبیست که داند همه رنجی[M2]او نیز ندانست که: مجروح چه تیریم؟
[B][M1]با روی تو این سختی پیوند که ما راست[M2]بعد از تو روا باشد، اگر دوست نگیریم
[B][M1]گو: قافله بیرون رو و همراه سفر کن[M2]ما را سفر و عزم نباشد، که اسیریم
[B][M1]هر تلخ، که خواهی تو، بگو، تا بنیوشیم[M2]هر زهر، که داری تو، بده، تا بپذیریم
[B][M1]این نامه پراگنده از آنست که بی‌تو[M2]چون اوحدی امروز پراگنده ضمیریم
[A]
[B][M1]حال این پیکر از آن بتگر دانا پرسیم[M2]یا خود از پیش حکیمان توانا پرسیم
[B][M1]چه طلسمست درین گنج و چه رسمست او را[M2]یا چه اسمست؟ کسی نیست کزو وا پرسیم
[B][M1]راه بسیار درین خانه، ولیکن ما را[M2]راه آن نیست که گوییم سخن، یا پرسیم
[B][M1]هر که ما را بشناسد به خدا راه برد[M2]کو شناسنده؟ که از وی سخن ما پرسیم
[B][M1]جان مسیحست و صلیبش تن و این معنی را[M2]زود دانیم اگر پیش مسیحا پرسیم
[B][M1]سر فرزند درین خانه نشد پیدا، لیک[M2]چون به آن خانه در آییم ز بابا پرسیم
[B][M1]روح را پیشتر از آدم و حوا اصلیست[M2]ما نه طفلیم، که از آدم و حوا پرسیم
[B][M1]صد هزار اسم فزونست و مسماش یکی[M2]اسم جوییم کنون؟ یا ز مسما پرسیم؟
[B][M1]حال امروز بپرسیم ز داننده به نقد[M2]حال فردا بگذاریم، که فردا پرسیم
[B][M1]قطره‌ای بیش نباشد دو جهان از دریاش[M2]صفت قطره همان به که ز دریا پرسیم
[B][M1]اوحدی، رو، تو سخن گوی که مقصود سخن[M2]یک حدیثست و هم از مردم یکتا پرسیم
[A]
[B][M1]عقل صوفی را مهار اندر کشیم[M2]عشق صافی را به کار اندر کشیم
[B][M1]نفس منصب خواه جاه اندوز را[M2]از سمند فخر و عار اندر کشیم
[B][M1]باده رندآسا خوریم اندر صبوح[M2]پیل رند باده خوار اندر کشیم
[B][M1]یار پر دستان دوری دوست را[M2]دست گیریم، از کنار اندر کشیم
[B][M1]گوش چون پر گردد از آواز چنگ[M2]می به یاد لعل یار اندر کشیم
[B][M1]دشمنان از پی فراوانند، لیک[M2]ما حبیب خود به غار اندر کشیم
[B][M1]اوحدی را از برای بندگی[M2]داغ عشق آن نگار اندر کشیم
[A]
[B][M1]کجاست منزل آن کوچ کرده؟ تا برویم[M2]چو بادش از پی و چون برقش از قفا برویم
[B][M1]چو باز مرغ دل ما هوای او دارد[M2]ضرورتست که: چون مرغ در هوا برویم
[B][M1]ز پی دویدن او جز به سر طریقی نیست[M2]از آنکه ترک ادب باشد، ار به پا برویم
[B][M1]ز ما رقیب چو بیگانه بود روز رحیل[M2]رها نکرد که با یار آشنا برویم
[B][M1]چنین که در پی او ما گریستیم، عجب![M2]گر آب دیده گذر می‌دهد، که ما برویم
[B][M1]به روز وصل چو امید بود می‌بودم[M2]بسوز هجر چو گشتیم مبتلا برویم
[B][M1]بلاست دوری او، اوحدی، بکوش تو نیز[M2]مگر پگاه‌تر از پیش این بلا برویم
[A]
[B][M1]مرا با دوست میباید که رویارو سخن گویم[M2]نه با او دیگری مشغول و من با او سخن گویم
[B][M1]سر بیدوست بر زانو چه گویی؟ فرصتی باید[M2]که او بنشیند و من سر بر آن زانو سخن گویم
[B][M1]مرا گویند: دردش را بجوی از دوستان دارو[M2]نه با دردش چنان شادم که از دارو سخن گویم
[B][M1]چو بوی نافه گردد فاش بوی مشک شعر من[M2]چو من در شیوهٔ آن چشم بی‌آهو سخن گویم
[B][M1]بی رغو میتوان رفتن ز دست او، ولی ترسم[M2]وفای او بنگذارد که در یرغو سخن گویم
[B][M1]همیشه حاجت ابرو چو سر در گوش او دارد[M2]به گوش او رسد حالم، چو با ابرو سخن گویم
[B][M1]دل من چون ز موی او پریشانست و آشفته[M2]به وصف موی او باید که همچون مو سخن گویم
[B][M1]گرم چون اوحدی روزی سر زلفش به دست افتد[M2]چو چین زلف تا برتاش تو بر تو سخن گویم
[B][M1]به قول زشت بد گویان نگردد گفتهٔ من بد[M2]جهان نیکو همی داند که: من نیکو سخن گویم
[A]
[B][M1]از عشق دوری چون کنم؟ کین عشق مستوری شکن[M2]با شیر شد در حلق دل، با جان برون آید ز تن
[B][M1]ترک کله داری، شبی، کرد این،مپرسیدم، که شد[M2]سر سویدای دلم سودای آن ترک ختن
[B][M1]در دل نهادم مهر او و آن دل روان دادم بدو[M2]زیرا که گر در جان نهم، جانم نگنجد در بدن
[B][M1]زان چهره چون یاد آورم،در گور، بعد از سالها[M2]اشکم برویاند علف، آهم بسوزاند کفن
[B][M1]من می‌توانم جان خود در پای او کردن ولی[M2]چون من بکلی او شدم،خود چون توان گفت او و من؟
[B][M1]ما را سپر کردن چه سود؟ اینجا، که دست عشق او[M2]بر سینه زخمی میزند کان را نبیند پیرهن
[B][M1]بر سرو قدش زلف را، دل دید و با وی گفت: هی![M2]از بوسه دزدی توبه کن، کین جا درختست و رسن
[B][M1]گوید که: «سن سن» ترک من، چون گویمش نامهربان[M2]ور مهربان میخوانمش اینرا نمیگوید که: «سن»
[B][M1]گفتا: بخواهم کشتنت روزی، چو گفتم: خون بها؟[M2]بنمود روی خود که: هان! گفتم: زهی وجه حسن!
[B][M1]هر ساعتی شکر به من ز آن پسته من من می‌دهد[M2]گر نیست ساحر؟ چون دهد از پسته‌ای شکر به من؟
[B][M1]ای باغبان، گر باغ را آرایشی داری هوس[M2]شمشماد را بر کن زبن وین سرو بنشان در چمن
[B][M1]ای باد، اگر در قتل من سعیی کند، با او بگوی:[M2]ما رخ نپیچانیده‌ایم، ار ناوکی داری، بزن
[B][M1]دی عزم دل برداشتن کردم، غمش گفت: اوحدی[M2]نتوان که دل زوبر کنی، تن درده و جانی بکن
[A]
[B][M1]باغ بسان مصر شد از رخ یوسف سمن[M2]گشت روان ز هر طرف آب چو نیل در چمن
[B][M1]جامهٔ توبه زشت شد، وقت کنار کشت شد[M2]بر صفت بهشت شد، باغ، به صد هزار فن
[B][M1]عمر عزیز شد به سر، تخت عزیز گل نگر[M2]بر سر سبزهای تر، در بن شاخ نارون
[B][M1]لاله به موکب صبا، گفت: هزار مرحبا[M2]غنچه خزید در قبا، گل بدرید پیرهن
[B][M1]غلغل مرغ زندخوان، رفت به گوش زندگان[M2]زنده دلی، مکن نهان، روی چو مرده در کفن
[B][M1]ای شده روی زرد دین، هیچ نچیده ورد دین[M2]کی برسی به درد دین؟ جز به صفای درد دن
[B][M1]هرچه بخواستی تویی، و آنچه نکاستی تویی[M2]رو، که به راستی تویی، انجم این دو انجمن
[B][M1]فرع تویی و اصل تو، جنس تویی و فصل تو[M2]هجر تویی و وصل تو، گر برسی به خویشتن
[B][M1]اوحدی، از مکان او مگذر و آستان او[M2]چون شده‌ای از آن او، لاف مزن ز ما و من
[A]
[B][M1]تخت شاهی دارد آن ترک ختن[M2]کی کند رغبت به درویشی چو من؟
[B][M1]جان من چون پر شد از سودای او[M2]بعد ازین جانم نگنجد در بدن
[B][M1]پای او بودی جهان را سجده‌گاه[M2]گر چنین سروی برستی از چمن
[B][M1]بی‌رخش روزی نمی‌بیند دلم[M2]بی‌لبش کامی نمی‌یابد دهن
[B][M1]گر نبودی چهرهٔ او در نقاب[M2]عذر من روشن شدی بر مرد و زن
[B][M1]جمله او باشم، چو بنشینم به فکر[M2]نام او گویم، چو آیم در سخن
[B][M1]بی‌خیال او نبودم در قبا[M2]بی‌وفای او نباشم در کفن
[B][M1]او به رعنایی چنان بر کرده سر[M2]من به تنهایی چنین در داده تن
[B][M1]در غم او،اوحدی، فریاد کن[M2]اوحدی را عشق او بنیاد کن
[A]
[B][M1]چو آتشست به گرمی هوای تابستان[M2]بده دو کاسه ازان آب لعل، یا بستان
[B][M1]هوای عشق و هوای می و هوای تموز[M2]سه آتشند، که خواری کنند با مستان
[B][M1]بیار شیره و پرکن شراب و نقل بنه[M2]بریز سوسن و گل بر در سرا بستان
[B][M1]ز هر حدیث به آواز مطربی کن گوش[M2]که عندلیب ز مرغول او برد دستان
[B][M1]ز دست لاله جبینی شراب گیر به دست[M2]که عقل سر بنهد، چون برون کند دستان
[B][M1]من و محبت خوبان ز عهد مهد ازل[M2]دو کودکیم که خوردیم شیر یک پستان
[B][M1]در آن زمان که زما دادها ستانی باز[M2]نشاط عشق، خدایا، ز اوحدی مستان
[A]
[B][M1]نگارینا، به وصل خود دمی ما را ز ما بستان[M2]دل ما را به آن بالا ز دست این بلا بستان
[B][M1]ز هجران تو رنجوریم، اگر بیمار میپرسی[M2]از آنسر رنجه کن پایی، وزین سر مزد پابستان
[B][M1]ز تشریف وصالم چون کله داری نمی‌بخشی[M2]من از بهر تو پیراهن قبا کردم، قبابستان
[B][M1]فرستادی که: دل به فرست، اگر کامت همی باید[M2]گر این از دل همی گویی، تو اینک دل، بیا، بستان
[B][M1]گر از روی غلط وقتی به راهم پیشباز افتی[M2]دعایی بی‌غرض بشنو، سلامی بی‌ریا بستان
[B][M1]دلم یک بوسه میخواهد ز لعل شکرین تو[M2]اگر بوسی دلی ارزد، ز من جان بی‌بها بستان
[B][M1]ضرورت نامه‌ای امشب فرستادم به نزد تو[M2]تو از مرغ سحر در خواه و از باد صبا بستان
[B][M1]زمین آستانت را به لب چون بوسه بستانم[M2]زمانی آستینت را ز روی دلربا بستان
[B][M1]خدا کرد اوحدی را دل به عشق اندر ازل شیدا[M2]ترا گر سخت می‌آید، برو، جرم از خدا بستان
[A]
[B][M1]یاران و دوستداران جمعند و جام گردان[M2]مطرب همیشه گویا، ساقی مدام گردان
[B][M1]قومی در انتظاریم، این جا دمی گذر کن[M2]وین قوم را به لطفی از لب غلام گردان
[B][M1]گوینده گشته مطرب وانگه کدام گفتن؟[M2]گردنده گشته ساقی و آن گه کدام گردان؟
[B][M1]ساغر ز سیم ساده با آب لعل دایر[M2]مجمر ز زر پخته با عود خام گردان
[B][M1]غیر از تو هیچ کامی در خورد نیست ما را[M2]بخرام و عیش ما را زان رخ تمام گردان
[B][M1]شام سیاه ما را چون صبح کن ز چهره[M2]صبح سفید دشمن از غصه شام گردان
[B][M1]من باده با تو خوردن کردم حلال بر خود[M2]گو: خویش را همی کش، بر ما حرام گردان
[B][M1]تشریف ده زمانی، ای ماه و اوحدی را[M2]هم سر به چرخ بر کش، هم نیک نام گردان
[A]
[B][M1]دلا،خوش کرده ای منزل به کوی وصل دلداران[M2]دگر با یادم آوردی قدیمی صحبت یاران
[B][M1]ز خاکت بوی عهد یار می‌یابد دماغ من[M2]زهی!بوی وفاداری، زهی!خاک وفاداران
[B][M1]خوشا آن فرصت و آن عیش و آن ایام و آن دولت[M2]که با مطلوب خود بودم علی رغم طلب‌گاران
[B][M1]بمان ،ای ساربان،ما را به درد خویش و خوش بگذر[M2]که بار افتاده همراهی نداند با سبک باران
[B][M1]خود ، ای محمل‌نشین، امشب ترا چون خواب می‌آید[M2]که از دوش شتر بگذشت آب چشم بیداران
[B][M1]ز آه سرد و آب چشم خود دایم به فریادم[M2]که اندر راه سودای تو این بادست و آن باران
[B][M1]نسیم صبح، اگر پیش طبیب من گذریابی[M2]بگو: آخر گذاری کن، که بدحالند بیماران
[B][M1]اگر یاران مجلس را نصیحت سخت می‌آید[M2]من از مستی نمیدانم، چه میگویند هشیاران؟
[B][M1]چنان با آتش عشقت دلم آمیزشی دارد[M2]که آتش در نیامیزد چنان با عود عطاران
[B][M1]حدیثم را، که می‌سود ز شیرینی دل مردم[M2]بخوان، ای عاشق و درده صلای انگبین خواران
[B][M1]مجوی، ای اوحدی، بی‌غم وصال او، که پیش از ما[M2]درین سودا به کوی او فرو رفتند بسیاران
[A]
[B][M1]دلها بربودند و برفتند سواران[M2]ما پای به گل در شده زین اشک چو باران
[B][M1]او رفت، که روزی دو سه را باز پس آید[M2]ما دیده به راه و همه شب روز شماران
[B][M1]بر کشتنم ار شاه سواری بفرستد[M2]با شاه بگویید که: کشتند سواران
[B][M1]اندیشهٔ باران نکند غرقهٔ دریا[M2]ای دیدهٔ خونریز، میندیش و بباران
[B][M1]این حال، که ما را بجزو یار دگر نیست[M2]حالیست که مشکل بتوان گفت به یاران
[B][M1]ما را به بهار و سمن و لاله چه خوانی؟[M2]دریاب کزین لاله چه روید به بهاران؟
[B][M1]آهن که چه دید از غم آن چهره بگویید[M2]تا آینه پیشش نزنند آینه داران
[B][M1]گر دوست دوایی ننهد بر دل مجروح[M2]مرهم ز که جوید جگر سینه‌فگاران؟
[B][M1]صد قصه نبشت اوحدی از دست غم او[M2]وین غصه یکی بود که گفتم ز هزاران
[A]
[B][M1]مرا مپرس که: چون شرمسارم از یاران؟[M2]ز دست این دم چون برف و اشک چون باران
[B][M1]به خاک پای تو محتاجم و ندارم راه[M2]بر آستان تو از زحمت طلب‌گاران
[B][M1]مرا ز طعنهٔ بیگانه آن جفا نرسید[M2]که از تعنت همسایگان و همکاران
[B][M1]به روز جنگ ز دست غمت به فریادم[M2]چو روز صلح ز غوغای آشتی خواران
[B][M1]ز پهلوی کمرت کیسها توانم دوخت[M2]ولی مجال ندارم ز دست طراران
[B][M1]هزار شربت اگر می‌دهی چنان نبود[M2]که بوی وصل، که واصل شود به بیماران
[B][M1]به اوحدی نرسد نوبت وصال تو هیچ[M2]اگر نه کم شود این غلغل هواداران
[A]
[B][M1]به نام ایزد! چه رویست این؟ که حیرانند ازو حوران[M2]چنین شیرین نباشد در سپاه خسرو توران
[B][M1]دلم نزدیک آن آمد که: از درد تو خون گردد[M2]ولی پوشیده میدارم نشان دردش از دوران
[B][M1]بخندی چون مرا بینی که: خون میگریم از عشقت[M2]ز مثل این خرابی‌ها چه غم دارند معموران؟
[B][M1]چو شاخ گل زر عنایی بهر دستی همی گردی[M2]دریغ آمد مرا شمعی چنین در دست بی‌نوران
[B][M1]تو چندین شکر از تنگ دهان خود فرو ریزی[M2]ندانستی که: از گرمی بجوش آیند محروران؟
[B][M1]طبیب خفتهٔ ما را همی باید خبر کردن[M2]که: امشب ساعتی بر هم نیامد چشم رنجوران
[B][M1]ز نوش حقهٔ لعل تو چون شهدی طلب داردم[M2]رقیبانت همی جوشند گرد من چو زنبوران
[B][M1]نظر بر منظر خوب تو تا کردم، دل خود را[M2]تهی میدارم از سودای دلبندان و منظوران
[B][M1]مدار از اوحدی امید دین‌داری و مستوری[M2]که عشقت پرده بر خواهد گرفت از کار مستوران
[A]
[B][M1]کیست آن مه؟ که می‌رود نازان[M2]عاشقان در پیش سراندازان
[B][M1]پای وصلش ز سوی ما کوتاه[M2]دست هجرش به جان ما یازان
[B][M1]حلقهای دو زلف چون رسنش[M2]چنبر گردن سر افرازان
[B][M1]بر سر چار سوی دل مشهور[M2]کمر او ز کیسه پردازان
[B][M1]در خم زلف او زبون دلها[M2]چون کبوتر به چنگل بازان
[B][M1]می‌دواند میان لشکرگاه[M2]از چپ و راست همچو طنازان
[B][M1]دست در دامنش زنم روزی[M2]بر در بارگه چو سربازان
[B][M1]بوسه‌ای خواهمش، و گر ندهد[M2]بستانم به دولت غازان
[B][M1]اوحدی، دل مده به غمزهٔ او[M2]کشکارا کنند غمازان
[A]
[B][M1]ای کس ما، چون شدی باز مطیع کسان؟[M2]بی‌خبریم از لبت، هم خبری می‌رسان
[B][M1]نیست مجال گذر بر سر کویت، ز بس[M2]ولولهٔ اهل عشق، دبدبهٔ حارسان
[B][M1]در دل بی‌دانشان مهر تو دانی که چیست؟[M2]مصحف و دست یهود، گوهر و پای خسان
[B][M1]از گل روی تو چون یاد کنم در چمن[M2]نعره زنم رعدوش، گریه کنم ابرسان
[B][M1]این نفس گرم را ز آتش عشقی شناس[M2]تا نبود در ضمیر چون گذرد بر لسان؟
[B][M1]یک نفس، ای ساروان، پیشروان را بدار[M2]تا به شما در رسد قافلهٔ واپسان
[B][M1]گوهر وصل تو من باز به دست آورم[M2]یا به نماز و نیاز، یا به فسون و فسان
[B][M1]چند کنی، اوحدی، ناله؟ که در عشق او[M2]تیر جفا خورده‌اند از تو نکوتر کسان
[B][M1]در غمش از دیگری هیچ معونت مجوی[M2]دود دل خویشتن به ز چراغ کسان
[A]
[B][M1]ای پیک نامه بر، خبر او به ما رسان[M2]بویی ز کوی صدق به اهل صفا رسان
[B][M1]بیگانه را خبر مده از حال این سخن[M2]زان آشنا بیار و بدین آشنا رسان
[B][M1]جای حدیث او دل آشفتهٔ منست[M2]بشنو حدیثش و چو شنیدی به جا رسان
[B][M1]پوشیده نیست تندی و گفتار تلخ او[M2]رو هرچه بشنوی تو مپوشان و وارسان
[B][M1]یا روی او ز دور درآور به چشم من[M2]یا روی من به خاک در آن سرا رسان
[B][M1]زآن آفتاب رخ صفت پرتوی مگوی[M2]یا چند ذره را ز زمین بر هوا رسان
[B][M1]ما را به آستانهٔ آن بت چو بار نیست[M2]خدمت گریم، بر در اومان دعا رسان
[B][M1]آه و فغان اوحدی امشب، تو ای رسول[M2]از جبرئیل بگذر و پیش خدا رسان
[A]
[B][M1]ای صبا، حال من بدو برسان[M2]نه چنان سرسری، نکو برسان
[B][M1]سخن من نه بیش گوی و نه کم[M2]آنچه من گویمت، بگو، برسان
[B][M1]به زبان کسش مده پیغام[M2]خود سخن گوی و روبرو برسان
[B][M1]نامه با خودنگاه دار و چو او[M2]با تو گوید که، نامه کو؟ برسان
[B][M1]گر مجالت نباشد اول روز[M2]فرصتی نیک‌تر بجو، برسان
[B][M1]قصهٔ این غریب سرگشته[M2]پیش آن ماه تندخو برسان
[B][M1]حلقه‌ای باز کن ز طرهٔ او[M2]حلقه بگذاشتیم، بو برسان
[B][M1]سخن چشم همچو جوی مرا[M2]بنگار بهانه جو برسان
[B][M1]اوحدی گر چه در غمش یکتاست[M2]تو سلام هزار تو برسان
[A]
[B][M1]این دلبران که می‌کشدم چشم مستشان[M2]کس را خبر نشد که، چه دیدم ز دستشان؟
[B][M1]بر ما در بلا و غم و غصه بر گشاد[M2]آن کس که نقش زلف و لب و چهره بستشان
[B][M1]در خون کنند چون بنماییم حال دل[M2]گویند نیستمان خبر از حال و هستشان
[B][M1]اندر شکست خاطر ما سعی می‌نمود[M2]یاری که چین زلف سیه می‌شکستشان
[B][M1]تا دانهای خال نهادند گرد لب[M2]دیگر ز دام زلف شکاری نرستشان
[B][M1]آنها که تن به مهر سپارند و دل به عشق[M2]زینها مگر به مرگ بود باز رستشان
[B][M1]پنجاه گونه بر دل ریشم جراحتست[M2]زان تیرها که بر جگر آمد ز شستشان
[B][M1]بر مهر و دوستی ننهند این گروه دل[M2]گویی چه دشمنیست که در دل نشستشان؟
[B][M1]بر پایشان نهم ز وفا بوسه بعد ازین[M2]زیرا که روی گفتم و خاطر بخستشان
[B][M1]اینان بدین بلندی قد و جلال قدر[M2]کی باشد التفات بدین خاک پستشان؟
[B][M1]ما را ازین بتان مکن، ای اوحدی، جدا[M2]کایمان نیاورد به کسی بت پرستشان
[A]
[B][M1]شب قدرست و روز عید زلف و روی این ترکان[M2]نمی‌باشد دل ما را شکیب از روی این ترکان
[B][M1]به چشم روزه‌داران از کنار بام هر شامی[M2]هلال عید را ماند خم ابروی این ترکان
[B][M1]پلنگان را چو آهو گیرد از روباه بازیها[M2]دو چشم مست صید انداز بی‌آهوی این ترکان
[B][M1]چو میخ خیمه گر خصمان بکوبندم به خواری سر[M2]نخواهم خیمه برکندن من از پهلوی این ترکان
[B][M1]در آن روزی که سوی قبله گردانند رویم را[M2]رخم در قبله باشد، لیک چشمم سوی این ترکان
[B][M1]دهانم چون فرو بندد ز گفتن وقت جان دادن[M2]زبانم در خروش آید ز گفت و گوی این ترکان
[B][M1]گرم در جنت فردوس پیش حور بنشانند[M2]مکن باور که: بنشینم ز جست و جوی این ترکان
[B][M1]چو چوگان گشت در غم پشت و می‌دانم من خسته[M2]که سرنیزم بگردد بر زمین چون گوی این ترکان
[B][M1]درآویزند با من هر شبی سرمست و فرصت نه[M2]که چون مستان در آویزم شبی با موی این ترکان
[B][M1]به حکم چشم ترک او نهادم سر، چو دانستم[M2]که سر بیرون نشاید بردن از یرغوی این ترکان
[B][M1]منه، گو، محتسب بر من ز حکم شرع تکلیفی[M2]که من فرمان عشق آوردم از اردوی این ترکان
[B][M1]مبارکباد دل کردم درین سودا و می‌دانم[M2]که گردد اوحدی مقبل، چو شد هندوی این ترکان
[A]
[B][M1]تا برگذشت پیشم باز آن پری خرامان[M2]نقش مرا فرو شست از لوح نیک نامان
[B][M1]ای همرهان، به منزل گر بازگشت باشد[M2]با قوم ما بگویید احوال دل به دامان
[B][M1]زین پیش جمع بودم و اکنون نمی‌گذارد[M2]دستم به کار دانش، پایم بزیر دامان
[B][M1]خواری کند پیاپی و آنگاه بر چه دلها؟[M2]یاری کند دمادم و آنگاه با کدامان؟
[B][M1]در آتشم بسوزد هر ساعتی ولیکن[M2]بی‌حاصلست گفتن اسرار خود به خامان
[B][M1]ذوق تمام دارد گفتار من ولیکن[M2]نیکو نمی‌نشیند در طبع ناتمامان
[B][M1]روزی رقیب خود را گر بر گذر بینی[M2]چندین لگد مزن، گو، در کار پست نامان
[B][M1]ای اوحدی، چه جویی از عشق نام نیکو؟[M2]کز عشق هیچ کس را کاری نشد به سامان
[B][M1]از جور او شکایت چندین مکن، که این جا[M2]بسیار جور بینی از خواجه بر غلامان
[A]
[B][M1]کأس می در دست و کوس عشق بر بامستمان[M2]چون بود انکار با می خواره و با مستمان؟
[B][M1]زود جام زهد خود بر سنگ شیدایی زند[M2]گر بنوشد صوفی آن صافی که در جا مستمان
[B][M1]آنکه میخواهد که: ما را سر بگرداند ز عشق[M2]تیغ بر کش، گو: چه جای سنگ و دشنامستمان!
[B][M1]ای که میگویی: سر خود گیر و دست از من بدار[M2]تا برون آید سر و دستی که در دامستمان
[B][M1]گر چه بنویسیم صد دفتر نخواهد شد تمام[M2]شرح آن تلخی، که از هجر تو در کامستمان
[B][M1]اشک چشم من کنون خونیست و آن خون نیز هم[M2]چون ببینی یا ز دل، یا از جگر وامستمان
[B][M1]تا ترا دیدیم دل را آرزویی جز تو نیست[M2]تا نپنداری که میل خواب و آرامستمان
[B][M1]تا به منزل باش،گو، کز تو چه خواریها کشیم؟[M2]کانچه دیدیم از تو سودا اولین گامستمان
[B][M1]گر جهان پر نقش باشد در دل ما جز یکی[M2]نیست ممکن، خاصه کاکنون اوحدی نامستمان
[A]
[B][M1]قصهٔ یار سبک روح نگفتم به گرانان[M2]که چنین حال نشاید که بگویند به آنان
[B][M1]ای که جان خواسته‌ای از من بیدل، بفرستم[M2]جان چه چیزست؟ که زودش نفرستند به جانان
[B][M1]جان به تن باز رود کشتهٔ شمشیر غمت را[M2]در لحد نام تو گر بشنود از مرثیه خوانان
[B][M1]بر سر خوان خیال تو ز بس خون که بخوردیم[M2]پیر گشتیم و ز ما صرفه ببردند جوانان
[B][M1]من به شیرین سخنی آب نمی‌یابم و کرده[M2]بارها غارت حلوای لبت چرب زبانان
[B][M1]حال من پیش رقیبان تو دانی به چه ماند؟[M2]قصهٔ گرگ دهن بسته و انبوه شبانان
[B][M1]گر چه از مدعیان واقعهٔ خود بنهفتم[M2]هیچ پوشیده نشد بر نظر واقعه دانان
[B][M1]گر بخندد لب من عیب مکن هیچ، که حالی[M2]مدتی هست که دل تنگم ازین تنگ دهانان
[B][M1]بر رخ چون سپرش تیر نظر گر نفگندی[M2]اوحدی، زخم چرا خوردی ازین سخت کمانان؟
[A]
[B][M1]به ترک وصل آن تنگ شکر کردن، توان؟ نتوان[M2]چو او باشد بغیر از او نظر کردن، توان؟ نتوان
[B][M1]ز سودای کنار او حذر می‌کردم از اول[M2]کنون چون در میان رفتم حذر کردن، توان؟ نتوان
[B][M1]سرم در دام و تن در قید و دل دربند مهر او[M2]مسلمانان، درین حالت سفر کردن توان؟ نتوان
[B][M1]غریبی، مفلسی گر با کسی دلبستگی دارد[M2]بدین تهمت ز شهر او را بدر کردن، توان؟نتوان
[B][M1]به جرم آنکه این دل میل خوبان می‌کند، وقتی[M2]دل بیچاره را خون در جگر کردن، توان ؟ نتوان
[B][M1]ز قوس ابروان چشمش چو تیر از غمزه اندازد[M2]بغیر از دیده تیرش را سپر کردن، توان؟ نتوان
[B][M1]به زاری پیکر عشق از رخ او نور می‌گیرد[M2]چنان رخ را قیاسی با قمر کردن، توان؟ نتوان
[B][M1]مرا گوید: حدیث من مگو، دیگر چه می‌گویی؟[M2]حدیث پادشاهان را دگر کردن، توان؟ نتوان
[B][M1]ازان لب اوحدی گر بوسه‌ای بستد شبی پنهان[M2]چه گویی؟ عالمی را زان خبر کردن، توان؟ نتوان
[A]
[B][M1]آن کمان ابرو به تیر انداختن[M2]عالمی را صید خواهد ساختن
[B][M1]چون کمان در خود کشید اول مرا[M2]آخرم خواهد چو تیر انداختن
[B][M1]تاختن خواهد گرفتن بی‌سخن[M2]لشکر حسنش به اول تاختن
[B][M1]او نمی‌دانم چه سر دارد؟ ولی[M2]سر که من دارم بخواهم باختن
[B][M1]زان پری چندین جفا نیکو نبود[M2]وانگهی حق وفا نشناختن
[B][M1]هم ز دردی شد چنین لاغر تنم[M2]کی توان بی‌آتشی بگداختن؟
[B][M1]اوحدی، چون دوست می‌سوزاندت[M2]نیست تدبیر تو الا ساختن
[A]
[B][M1]تا به کی این بستن و بگسیختن؟[M2]سیر نگشتی تو ز خون ریختن؟
[B][M1]چیست چنین مست شدن وانگهی[M2]با من بیچاره بر آویختن؟
[B][M1]بر لب بدخواه زدن آب وصل[M2]وز تن من گرد بر انگیختن؟
[B][M1]سیم تنا، خوش عملی نیست این[M2]دل ز کسان بردن و بگریختن
[B][M1]پردهٔ صد دل به دریدن به جور[M2]پردهٔ رخسار در آویختن
[B][M1]خاک توام، ای پسر، آخر چراست؟[M2]بر سر ما خاک جفا بیختن
[B][M1]دست ندارد ز تو باز اوحدی[M2]گر چه نداری سر آمیختن
[A]
[B][M1]ترا رسد گره مشک بر قمر بستن[M2]به گاه شیوه‌گری لعل بر شکر بستن
[B][M1]کمر به کشتن ما گر ببسته‌ای سهلست[M2]بیا، که حلقه بکوبیم ازین کمر بستن
[B][M1]مرا که روی تو باید چه کار باد گری؟[M2]چو پای درد کند شرط نیست سر بستن
[B][M1]دگر به پند من، ای مدعی، زبان مگشای[M2]که لب نخواهم ازین ماجرا دگر بستن
[B][M1]ز من مدار صبوری طمع، که نتوانم[M2]ز بهر سنگدلی سنگ بر جگر بستن
[B][M1]به چند وجه بکردم نصیحت دل خویش[M2]میسرم نشد از روی او نظر بستن
[B][M1]گر اوحدی در خلوت به روی غیر ببست[M2]به روی دوست مروت نبود دربستن
[A]
[B][M1]امشب ز هجر یار بخواهم گریستن[M2]زارم ز عشق و زار بخواهم گریستن
[B][M1]نالیده‌ام هزار شب از هجر و بعد ازین[M2]هر شب هزار بار بخواهم گریستن
[B][M1]گو: روی من نگار شو از خون دل که من[M2]بی‌روی آن، نگار بخواهم گریستن
[B][M1]چون بی‌شمار غصه کشیدم ز هجر او[M2]زین غصه بی‌شمار بخواهم گریستن
[B][M1]بی‌اختیار چند کند گریه دیده‌ای؟[M2]چندی به اختیار بخواهم گریستن
[B][M1]تا بشنوم ز خاک درش بوی او شبی[M2]در خاک کوچه خوار بخواهم گریستن
[B][M1]پنهان چو شد ز اوحدی آن نور دیده، من[M2]پنهان و آشکار بخواهم گریستن
[A]
[B][M1]سهل باشد روزه از نانی و آبی داشتن[M2]روزه از روی چنان باشد عذابی داشتن
[B][M1]سوختم از روزهٔ هجرانش، اندر عید وصل[M2]هم به می باید حریفان را شرابی داشتن
[B][M1]ایکه خوابت میبرد، بنشین، که با هم راست نیست[M2]میل خوبان کردن و در دیده خوابی داشتن
[B][M1]از غم او گر بگریی باز پوشان چشم‌تر[M2]گر نمی‌یاری چو مادر آفتابی داشتن
[B][M1]آنکه ما را عیب می‌گوید درین آشفتگی[M2]پیش آن رویش نمی‌باید نقابی داشتن
[B][M1]اوحدی، گر عشق می‌ورزی ز سور دل منال[M2]لازمت باشد درین آتش کبابی داشتن
[B][M1]گر همی‌خواهی که چون چنگت نوازد،واجبست[M2]گوش پیش گوشمالش چون ربابی داشتن
[A]
[B][M1]چو دل نمی‌دهد از کوی دوست برگشتن[M2]ضرورتست در آن آستان به سر گشتن
[B][M1]من از برای چنان آفتاب رخساری[M2]چو سایه عار ندارم ز دربدر گشتن
[B][M1]چون در میان نتوان کرد دست با شیرین[M2]ضرورتست چو فرهاد در کمر گشتن
[B][M1]اگر چه شد سخن عشق من به گیتی فاش[M2]بدین سخن نتوانم ز دوست بر گشتن
[B][M1]گرم به تیغ زند چاره‌ای نمی‌دانم[M2]بجز سپاس پذیرفتن و سپر گشتن
[B][M1]ازو به تیر قضا روی برنگردانم[M2]ز دوست حیف بود خود بدین قدر گشتن
[B][M1]به دوست گوی که: رحمت کن، ای نسیم صبا[M2]که نیست ممکن ازین دل شکسته‌تر گشتن
[B][M1]حدیث من همه عالم برفت و خلق شنید[M2]وزین حدیث نخواهد ترا خبر گشتن
[B][M1]ندانمت که چه افیون فگنده‌ای درمی[M2]که باز عادت ما حیرتست و سر گشتن
[B][M1]به جست و جوی تو آشفته می‌کنندم نام[M2]ز بس به بازار و کوچه در گشتن
[B][M1]چو اوحدی سخن از آب دیده خواهد گفت[M2]گزیر نیست حدیث مرا ز تر گشتن
[A]
[B][M1]شیرین‌تر از دلدار من دلدار نتوان یافتن[M2]مسکین‌تر از من عاشقی غم‌خوار نتوان یافتن
[B][M1]در دهر چون من بیدلی سرگشته کم پیدا شود[M2]در شهر چون او دلبری عیار نتوان یافتن
[B][M1]ما را ملامت گو: مکن زین پس به مستی، اوحدی[M2]کز دور چشم مست او هشیار نتوان یافتن
[B][M1]هرگز به بیداری کجا دستم به وصل او رسید؟[M2]چون یک شب این بخت مرا بیدار نتوان یافتن
[B][M1]ای دل، گر آب زندگی جویی، به تاریک مرو[M2]کین کار بیرون از لب آن یار نتوان یافتن
[B][M1]زین‌سان که من می‌بینم این آشفتگی، سالی دگر[M2]اندر دیار عاشقی دیار نتوان یافتن
[B][M1]بالای سرو بوستان هم نغز می‌آید، ولی[M2]در سرو بستانی چنین رفتار نتوان یافتن
[B][M1]در کارگاه سینه چون سودای او بر کار شد[M2]یک لحظه ما را بعد ازین در کار نتوان یافتن
[B][M1]ای اوحدی، گر خون شود دل در غم او، گو: بشو[M2]بی‌محنتی وصل چنان دلدار نتوان یافتن
[A]
[B][M1]از تو میسر نشد کنار گرفتن[M2]پیش تو داند دلم قرار گرفتن
[B][M1]کعبهٔ من کوی تست و حج دل من[M2]حلقهٔ آن زلف تابدار گرفتن
[B][M1]گر ز دل من به گرد غصه برآری[M2]از تو نخواهد دلم غبار گرفتن
[B][M1]عشق ترا نیک می‌شمردم و بد شد[M2]جهل بود کار عشق خوار گرفتن
[B][M1]دست نگارین مبر به تیغ، که ما خود[M2]دست بشستیم ازین نگار گرفتن
[B][M1]حاصلت از یار چون به جز غم دل نیست[M2]توبه کن، ای اوحدی، ز یار گرفتن
[B][M1]رو به کناری بساز، چون نتوانی[M2]کام دل خویش در کنار گرفتن
[A]
[B][M1]تا ندانی ز جسم و جان مردن[M2]پیش آن رخ کجا توان مردن؟
[B][M1]عاشقی چیست؟ زنده بودن فاش[M2]وآنگه از عشق او نهان مردن
[B][M1]از برون جهان نشاید مرد[M2]در جهان باید از جهان مردن
[B][M1]هیچ دانی حیات باقی چیست؟[M2]پیش آن خاک آستان مردن
[B][M1]اهل یاریست، یار، در غم او[M2]سهل کاریست هر زمان مردن
[B][M1]بوسه‌ای زان دهن بخواهم خواست[M2]که نشاید به رایگان مردن
[B][M1]اوحدی، دل به دیگری مسپار[M2]تا نباید چو دیگران مردن
[A]
[B][M1]بار بربستیم، ازین منزل به در باید شدن[M2]آب این جا تیره شد، جای دگر باید شدن
[B][M1]وحشت آباد است این، زین جا سبک بیرون رویم[M2]گر به پهلو گشت باید ور به سر باید شدن
[B][M1]چون نمی‌بینیم از آن آرام جان این جا اثر[M2]با نثار اشک خونین بر اثر باید شدن
[B][M1]یاد نقش روی آن گل چهره چون همراه ماست[M2]سهل باشد گر به روی خاربر باید شدن
[B][M1]من در آن بندم که: تدبیری بسازم راه را[M2]عقل می‌گوید که: نه، نه، زودتر باید شدن
[B][M1]اندر آن دریای جان خرمهره چیدن، چند؟ چند؟[M2]خود چو غواصم به دریایی گهر باید شدن
[B][M1]اصفهان ز اقلیم چارم آسمان چارمست[M2]سوی او عیسی‌صفت بی‌پا و سر باید شدن
[B][M1]نیست این‌جا از بزرگان ناظری بر حال من[M2]بعد ازینم پیش آن اهل نظر باید شدن
[B][M1]اوحدی، چون جان بر آمد، پر جگر خواری مکن[M2]در پی کام دل خود بی‌جگر باید شدن
[B][M1]پر بریزد مرغ اگر بر خاک ایشان بگذرد[M2]گر تو مرغ زیرکی بی‌بال و پر باید شدن
[A]
[B][M1]مشنو که: از کوی تو من هرگز به در دانم شدن[M2]یا خود به جور از پیش تو جایی دگر دانم شدن
[B][M1]زان رخ چراغی پیش دار امشب، که بر من از غمت[M2]شب نیک تاریکست با نور قمر دانم شدن
[B][M1]چون خواهم از زلفت کمر گویی که: داغی بس ترا[M2]داغ غلامی بر جبین چون بی‌کمر دانم شدن
[B][M1]وقتی که من در پای تو چون گوی سرگردان شوم[M2]دست از ملامت باز کش، کانجا به سر دانم شدن؟
[B][M1]من پیش شمشیر بلا صد پی‌سپر گشتم ولی[M2]آن تیر چشم مست را مشکل سپر دانم شدن
[B][M1]وقتی که می‌رانی مرا، پایم نمی‌پوید دمی[M2]وانگه که می‌خوانی مرا مرغ به پردانم شدن
[B][M1]گفتی: برو، چون اوحدی، برآستانم سربنه[M2]آنجا گرم ره می‌دهی من خاک در دانم شدن
[A]
[B][M1]از تو مرا تا به کی بی‌سر و سامان شدن؟[M2]در طلب وصل تو زار و پریشان شدن؟
[B][M1]هر نفسم خون دل ریزی و گویی: مگوی[M2]واقعه‌ای مشکلست: دیدن و نادان شدن
[B][M1]من ز تو درمان دل جستم و دشمن شدی[M2]مصلحت من نبود در پی درمان شدن
[B][M1]زلف تو در بند آن هست که: شادم کند[M2]گر نزند روی تو رای پشیمان شدن
[B][M1]روی ترا عادتست، زلف ترا قاعده[M2]دل بربودن ز من هر دم و پنهان شدن
[B][M1]هر چه تو خواهی بکن، زانکه نه کار منست[M2]با چو تو مسکین کشی دست و گریبان شدن
[B][M1]خلق به دیر و به زود راه به پایان برند[M2]رای ترا هیچ نیست راه به پایان شدن
[B][M1]بر دل ویران من طعنه زدن تا به چند؟[M2]بین که: چه گنجی دروست با همه ویران شدن
[B][M1]کار تو پیمان شکن نیست به جز سرکشی[M2]کار دل اوحدی بر سر پیمان شدن
[A]
[B][M1]ای خواجه، چه آوردی زین خانه بدر بودن؟[M2]سودیت نمی‌باید چندین به سفر بودن
[B][M1]اندر پی بهبودی باید شدنت، کین جا[M2]بیماری بد باشد هر روز بتر بودن
[B][M1]بر چرخ کشیدی سر ناگاه، ندانستی[M2]کانگشت‌نما خواهی گشتن، ز قمر بودن
[B][M1]این دولت بیداران ناگاه نماید رخ[M2]گر منتظر آنی، باید به خبر بودن
[B][M1]جز صورت یکرنگی مپسند که زشت آید[M2]گه زاهد خوشیده، گه فاسق‌تر بودن
[B][M1]از پای طلب منشین، کین جات نمی‌باید[M2]دستی دو سه بوسیدن، روزی دو سه سر بودن
[B][M1]هان! ای پسر مقبل، خود نیز بکن کاری[M2]جاوید نمی‌شاید در نان پدر بودن
[B][M1]منقاد دلیلی شو، در راه، که آهن را[M2]بی‌صحبت اکسیری دورست ز زر بودن
[B][M1]چون اوحدی از دستش دریای بلا درکش[M2]تا وقت سخن بتوان دریای گهر بودن
[A]
[B][M1]دوستی با دشمنان ما مکن[M2]سود ایشان و زیان ما مکن
[B][M1]خون من خوردی، دلم را غم بخور[M2]دل ببری،قصد جان ما مکن
[B][M1]چون میانت خون ما ریزد، کمر[M2]گو: فضولی در میان ما مکن
[B][M1]از لب خود کان دشمن بر میار[M2]زهر قاتل در دهان ما مکن
[B][M1]ای که میرانی به دشنامم ز در[M2]جز به شمشیر امتحان ما مکن
[B][M1]گر نبیند چشم ما جز روی تو[M2]گوش بر آه و فغان ما مکن
[B][M1]راز عشقت گر بگویم آشکار[M2]داروی درد نهان ما مکن
[B][M1]گر نمیرد اوحدی پیشت روان[M2]هیچ رحمت بر روان ما مکن
[A]
[B][M1]چشمم کنار دجله شد، جز یاد بغدادم مکن[M2]چون این هوس دارد دلم، از دیگری یادم مکن
[B][M1]بر جان شیرینم ببخش، ای خسرو خوبان چین[M2]آشفته بر کوه و کمر مانند فرهادم مکن
[B][M1]در جوشم از سودای تو،آبی بزن بر آتشم[M2]خاموشم از غوغای تو، چون خاک بر بادم مکن
[B][M1]در سینهٔ من می‌نهد مهر تو بنیاد، ای پری[M2]از کینه بنیادم مکن، بر سینه بیدادم مکن
[B][M1]افتادن اندر بند تو بهتر ز آزادی مرا[M2]چندان که من باشم، بتا، زین بند آزادم مکن
[B][M1]گر سست گیرم عهد تو، از هجر خود داغم بنه[M2]ور سخت گویم با غمت، از وصل خود شادم مکن
[B][M1]بازم زبان اوحدی، هر چند پندی می‌دهد[M2]گر گوش دارم سوی او، گوشی به فریادم مکن
[A]
[B][M1]باغ جهان روی تست، رای گلستان مکن[M2]طیرهٔ سنبل مخواه، طره پریشان مکن
[B][M1]گر چه به حکم توایم، بر جگر ریش ما[M2]زخم، که شاید،مزن، جور، که بتوان، مکن
[B][M1]رای که بود؟ اینکه تو: عاشق بیچاره را[M2]دم بدم از درد خود می‌کش و درمان مکن
[B][M1]چونکه به فرمان تست این دل مسکین که گفت:[M2]کاندل چون سنگ را هیچ به فرمان مکن
[B][M1]جان و تن ما تراست، دیده و دل نیز هم[M2]قصد دل و دیده و قصد تن و جان مکن
[B][M1]با همه شکر، که هست در لب شیرین تو[M2]این نمکم هر زمان بر دل بریان مکن
[B][M1]اوحدی، ار می‌نهی دل به رخ آن نگار[M2]تن به غریبی بنه، یاد صفاهان مکن
[A]
[B][M1]ای میر ترکان عجم، ترک وفاداری مکن[M2]جان عزیز من تویی، برجان من خواری مکن
[B][M1]با چشم تو تقریر کن: کآهنگ جان بیدلان[M2]گر پیش ازین میکرده‌ای، اکنون که بیماری مکن
[B][M1]پیشم نشستی ساعتی تا حال دل پرسی، کنون[M2]برخاستی تا دل بری، بنشین و عیاری مکن
[B][M1]رخصت که دادست اینکه تو آشفتگان عشق را[M2]در آتش سودای خود میسوز و غمخواری مکن؟
[B][M1]هر لحظه پیش دشمنان گفتی: بیازارم ترا[M2]آزار سهلست ای پسر، آهنگ بیزاری مکن
[B][M1]از روی زیبا سرکشی نیکو نیاید، دلبرا[M2]یا رخ بپوش از مردمان، یا مردم آزاری مکن
[B][M1]بردی دلم را وین زمان گویی: نمیدانم چه شد؟[M2]در طره پنهان کرده‌ای، بنمای و طراری مکن
[B][M1]نیکو نباشد هر زمان جایی دگر کردن هوس[M2]من دوست می‌دارم ترا، با دشمنان یاری مکن
[B][M1]ای اوحدی، از دست او سودت نمی‌دارد فغان[M2]گر زر نداری در میان، از دست او زاری مکن
[A]
[B][M1]نفسم گرفت ازین غم، نفسی هوای من کن[M2]گر هم فتاد بردم،بدهی دوای من کن
[B][M1]دگری بهای خویش ار نستاند از تو بوسه[M2]تو ز بوسه هر چه داری همه در بهای من کن
[B][M1]نه رواست زشت کردن به جز ای خوبکاران[M2]دل من چه کرد با تو؟ تو همان بجای من کن
[B][M1]چو ز گردنم گشودی گره دو دست سیمین[M2]سر زلف عنبرین را همه بند پای من کن
[B][M1]دل این بهانه‌جویان بگریزد از غم تو[M2]تو حوالت غم خود به در سرای من کن
[B][M1]چه زنی به تیغ و تیرم؟ چه نخواهم از تو بوسی[M2]رخ چون سپر که داری سپر بلای من کن
[B][M1]به دو روزه آشنایی چه نهی سپاس بر من؟[M2]رخت آشناست، حالی، دلت آشنای من کن
[B][M1]همه پیرهن قبا شد ز غم تو بر تن من[M2]تو ز ساعد و بر خود کمر و قبای من کن
[B][M1]چو بلای اوحدی را ز سر تو دور کردم[M2]همه عمر تا تو باشی برو و دعای من کن
[A]
[B][M1]جانا، به حق دوستی، کان عهد و پیمان تازه کن[M2]جان را به رخ دل بازده، دل را ز لب جان تازه کن
[B][M1]از دل برون کن کینه را، صافی کن از ما سینه را[M2]آن عادت پیشینه را، پیش آر و پیمان تازه کن
[B][M1]این درد پنهانم ببین، وین محنت جانم ببین[M2]این چشم گریانم ببین و آن روی خندان تازه کن
[B][M1]تا زلف مشکین خم زدی، آفاق را برهم زدی[M2]چون در حریفی دم زدی، رخ با حریفان تازه کن
[B][M1]ای یار نافرمان من وی در کمین جان من[M2]ای دیدنت درمان من، دردم به درمان تازه کن
[B][M1]با گوی و چوگان،ای پسر، روزی به میدان برگذر[M2]هم آب گل رویان ببر، هم خاک میدان تازه کن
[B][M1]چون اوحدی زان تو شد، محکوم فرمان تو شد[M2]رخ را، چو مهمان تو شد، در روی مهمان تازه کن
[A]
[B][M1]سر دل گویی، ز جان اندیشه کن[M2]در دلش دار، از زبان اندیشه کن
[B][M1]لاف کشف و غیب دانی می‌زنی[M2]از خدای غیب دان اندیشه کن
[B][M1]در زمین از آسمان گویی سخن[M2]ای زمین، از آسمان اندیشه کن
[B][M1]یا ز دین آشکارا شرم دار[M2]یا ز دانای نهان اندیشه کن
[B][M1]ای که می‌خسبی به شبهای چنین[M2]آخر از روز چنان اندیشه کن
[B][M1]تیر فرصت در کمان جهدتست[M2]می‌رود تیر از کمان، اندیشه کن
[B][M1]دل به باد آرزوها بر مده[M2]ناتوانی تا توان اندیشه کن
[B][M1]بهر سود اندر خطرها می‌روی[M2]سود دیدی، از زیان اندیشه کن
[B][M1]گر ندانی رفتن خود را یقین[M2]بنگر و زین رفتگان اندیشه کن
[B][M1]این زمان اندیشه بی‌کارست و فکر[M2]کار خود را این زمان اندیشه کن
[B][M1]اوحدی زین ورطه آمد بر کنار[M2]ای که غرقی در میان اندیشه کن
[A]
[B][M1]خلاف دشمنان روزی نظر بر دوستان افگن[M2]حسودان را بخوابان چشم و بندی بر زبان افگن
[B][M1]دهانم خشک و لب تلخ از فراق تست، یک باری[M2]لب خشک مرا ترساز و بوسی در دهان افگن
[B][M1]کمان ابروان نقدست و تیر غمزه چشمت را[M2]به نام عاشقان زان چشم تیری در کمان افگن
[B][M1]به خاموشی چرا زین‌گونه عیشم تلخ میداری؟[M2]لب شیرین ز هم بگشا و شوری در جهان افگن
[B][M1]به تحقیق از میانت کس نشانی چون نمی‌یابد[M2]ز لطف آن کمر، باری، حدیثی بر زبان افگن
[B][M1]چو خواهم بوسه‌ای، گویی: ترا اینها زیان دارد[M2]کنون تا وقت سود آید، به نقدم، در زیان افگن
[B][M1]چو خاک آستان تست نام اوحدی، روزی[M2]اگر گردن بپیچاند سرش بر آستان افگن
[A]
[B][M1]چون مرا غمناک بیند شاد گردد یار من[M2]زان سبب شادی نمیگردد به گرد کار من
[B][M1]اشک چشمم سر دل یک یک به رخها بر نبشت[M2]گوییا با اشک بیرون میرود اسرار من
[B][M1]رخت ازین شهرم به صحرا برد می‌باید که شب[M2]مردم اندر زحمتند از نالهٔ بسیار من
[B][M1]گر نه آب چشم سیل انگیز من مانع شود[M2]هر شبی شهری بسوزد آه آتشبار من
[B][M1]همچو یاقوتست اشکم، تا خیال لعل او[M2]آشنایی می‌کند با دیدهٔ بیدار من
[B][M1]من ز تیمارش چنان گشتم که نتوان گفت و او[M2]خود نمیپرسد که: حالت چیست؟ ای بیمار من
[B][M1]ز اوحدی هجران او کوتاه کردی دست زود[M2]گر به گوش او رسیدی نالهای زار من
[A]
[B][M1]سر بارندگی دارد دو چشم تند بار من[M2]که فتح‌الباب هجرانست و تحویل نگار من
[B][M1]مرا چون ماه در عقرب خوش آمد روی و زلف او[M2]از آن نیکی نمیبینم، که بد بود اختیار من
[B][M1]من آن چرخم، که از جانست مهرم در میان دل[M2]من آن صبحم، که از اشکست پروین در کنار من
[B][M1]مرا روی چو تقویمست و به روی جدولی خونین[M2]که حکم آن نشد، منسوخ چون تقویم پار من
[B][M1]سرم را اتصالی هست کلی با خیال او[M2]از آن سر در نمی‌آرد به دوش بردبار من
[B][M1]خبر ده ز اجتماع او تنم را، تا برون آید[M2]به استقبال روی او دل و صبر و قرار من
[B][M1]پیاپی مایلست این دل به قرب نقطهٔ خالش[M2]دریغ ار خارج از مرکز نیفتادی مدار من!
[B][M1]به سرحد وصالش گر زوجهی راه میابم[M2]شرف هم خانه میگردد دگر با روزگار من
[B][M1]چو ماه از عقدهٔ زلفش مگر دارد خسوف آن رخ؟[M2]که از آغاز تاثیرش زمستان شد بهار من
[B][M1]چو دانستی کز آن تست بیت‌المال دل یکسر[M2]به سهم‌الغیب آن غمزه بگو: تا کیست یار من
[B][M1]طریق اجتماعی نیست دل را با فرح بی‌تو[M2]ازان چون عقلهٔ زلف تو منکوسست کار من
[B][M1]ز اشکم نقطه میراند غمت بر تختهای رخ[M2]که در هنگامها گوید نهان و آشکار من
[B][M1]فلکها را رصد کردم من، ای ماه و نپندارم[M2]کزیشان چون تو خورشیدی بتابد بر دیار من
[B][M1]تو اصطرلاب این دل را بگردان در شعاع رخ[M2]ببین تا ارتفاع مهر چندست از شمار من؟
[B][M1]از آن خاک اوحدی را گر نهی بر جبهه اکلیلی[M2]به شعری میبرد شعر چو در شاهوار من
[A]
[B][M1]عشق نورزیده بود جان سبکبار من[M2]بر تو مرا فتنه کرد این دل بی‌کار من
[B][M1]گر خبر از درد من نیست ترا، در نگر[M2]تا بتو گوید درست روی چو دینار من
[B][M1]ای که بیازرده‌ای بی‌سببم بارها[M2]تا توچه میخواستی از من و آزار من؟
[B][M1]زلف تو در راه دل دام بلا چون نهاد[M2]روی چو گل را بگو تا: ننهد خار من
[B][M1]روی پشیمان شدن نیست، که در عشق تو[M2]نایب قاضی نوشت حجت اقرار من
[B][M1]خود چه حبیبی؟ بتا، یا چه طبیبی؟ که هیچ[M2]از تو دوایی ندید این دل بیمار من
[B][M1]چارهٔ کارم نهان گر بکنی می‌توان[M2]لیک تو خود فارغی از من و افکار من
[B][M1]عشق تو هم برگسیخت رشتهٔ تسبیح دل[M2]حسن تو بر باد داد خرمن کردار من
[B][M1]پیش تو بادیست سرد آه دل اوحدی[M2]با همه کز آه اوست گرمی بازار من
[A]
[B][M1]هر شب ز عشق روی تو این چشم لعبت باز من[M2]در خون نشیند، تا کند چون روز روشن راز من
[B][M1]از دیده گر در پیش دل سیلی نرفتی هر نفس[M2]آتش به جانم در زدی این آه برق‌انداز من
[B][M1]من شرح دل پرداز خود برخی فرستم پیش تو[M2]لیکن تو کمتر میکنی گوشی به دل پرداز من
[B][M1]بالم به سنگ سر کشی بشکستی ای سیمین بدن[M2]ورنه کجا خالی شدی کوی تو از پرواز من؟
[B][M1]برخاستی تا: خون من در پای خود ریزی دگر[M2]ای آرزوی دل، دمی بنشین و بنشان آز من
[B][M1]پروانه‌وارم سوختی، ای شمع وز رخسار تو[M2]نه پرتوی بر حال دل، نه بوسه‌ای در گاز من
[B][M1]از بس که نالد اوحدی در حسرت دیدار تو[M2]پر شد جهان ز آوازه عشق بلند آواز من
[A]
[B][M1]نه بی‌یادت برآید یک دم از من[M2]نه بی‌رویت جدا گردد غم از من
[B][M1]بزن بر جانم آن زخمی، که دانی[M2]به شرط آنکه گویی: مرهم از من
[B][M1]دلم را خون تو میریزی و ترسم[M2]که خواهی خون بهای دل هم از من
[B][M1]مرا از هر که دیدی بیش کشتی[M2]مگر کس را نمی‌بینی کم از من؟
[B][M1]اگر آهی بر آرم زین دل تنگ[M2]به تنگ آیند خلق عالم از من
[B][M1]کجا کارم ز قدت راست گردد؟[M2]که برگشتی چو زلف پر خم از من
[B][M1]به سودای تو گشت از هر کناری[M2]جهان پر نوحه و پر ماتم از من
[B][M1]چنان رسوا شدم در عالم این بار[M2]که گویی: پر شدست این عالم از من
[B][M1]بسان اوحدی، دور از تو، بیمست[M2]که فریادی برآید هر دم از من
[A]
[B][M1]بر سر کویت ای پسر، پی سپرم، دریغ من![M2]با غم رویت از جهان میگذرم، دریغ من!
[B][M1]با تو نشست دشمنم روی به روی و من چنین[M2]دور نشسته در شما می‌نگرم، دریغ من!
[B][M1]برد گمان که به شود خسته دلم به وصل تو[M2]دیدم و روز وصل خود زارترم، دریغ من!
[B][M1]از در خود برانیم هر دم و من به حکم تو[M2]میروم و نمی‌روی از نظرم، دریغ من!
[B][M1]دل به تو شاد وآنگهی چشم تو در کمین جان[M2]من ز فریب چشم تو بی‌خبرم، دریغ من!
[B][M1]تن به رخ تو زنده بود، از تو برید و مرده شد[M2]بر تن مرده بی‌رخت مویه گرم، دریغ من!
[B][M1]لعل لب تو خون من خورده چنین و آنگهی[M2]من ز درخت قامتت بر نخورم، دریغ من!
[B][M1]رفت برون بسان آب از ره دیده خون دل[M2]آتش دل برون نرفت از جگرم، دریغ من!
[B][M1]از ستمت خلاص دل نیست، که هر کجا روم[M2]هجر تو می‌رود روان بر اثرم،دریغ من!
[B][M1]چشم ترا چنانکه من دیدم و فتنهای او[M2]گر ز تو جان برد کسی، من نبرم، دریغ من!
[B][M1]نیست دریغ کاوحدی برد خطر ز دست تو[M2]من که ز دست خویشتن در خطرم، دریغ من!
[A]
[B][M1]دشمن دون گر نگفتی حال من[M2]خود به گفتی چشم مالامال من
[B][M1]هر شبی از چرخ نیلی بگذرد[M2]نالهای این تن چون نال من
[B][M1]حال من چون خال مشکین تیره شد[M2]در فراق یار مشکین خال من
[B][M1]کاشکی! آن روی فرخ می‌نمود[M2]تا ازو فرخنده گشتی فال من
[B][M1]روز عمرم شب شد و پیدا نگشت[M2]روز این شبهای همچون سال من
[B][M1]بر دل ریشم دلیلی روشنست[M2]راستی را پشت همچون سال من
[B][M1]مرغ او بودم، چرا برمی‌تپم؟[M2]گر نزد تیر بلا بر بال من؟
[B][M1]کاشکی!دستم به مالی می‌رسید[M2]کز برای دوست گشتی مال من
[B][M1]وه! که روز اوحدی بی‌روی دوست[M2]شد سیه چون نامهٔ اعمال من
[A]
[B][M1]نگارا، چرا شدی نهان از نهان من؟[M2]چه کردم که گشته‌ای جهان از جهان من
[B][M1]به کینم مخای لب، چو آنم که پیش ازین[M2]همی بر نداشتی دهان از دهان من
[B][M1]چو من پر شدم ز تو، ز من پر شد این جهان[M2]به نوعی که تنگ شد مکان از مکان من
[B][M1]چنان در تو گم شدم که: گر جویدم کسی[M2]نیابد به عمرها نشان از نشان من
[B][M1]چو سرمایهٔ دکان مرا در سر تو شد[M2]چرا دور می‌کنی دکان از دکان من؟
[B][M1]به گوشت همی رسد که: من می‌کنم زیان[M2]ولی در تو کی رسد زیان از زیان من؟
[B][M1]مرا در دل آتشیست نهفته ز هجر تو[M2]که بر می‌کند کنون زبان از زبان من
[B][M1]چو شد در دلم پدید خبرها، که می‌شنید[M2]خبرها بسی بود عیان از عیان من
[B][M1]بسی فتنها که گشت پدید از جمال تو[M2]بسی فیضها که شد روان از روان من
[B][M1]مرا در زمین مجوی، مرا از زمان مپرس[M2]که غیرت برد همی زمان از زمان من
[B][M1]بخوانند سالها،درین وجد و حالها[M2]سخن کاوحدی کند بیان از بیان من
[A]
[B][M1]عشق را فرسوده‌ای باید چو من[M2]در مشقت بوده‌ای باید چو من
[B][M1]لایق سودای آن جان و جهان[M2]از جهان آسوده‌ای باید چو من
[B][M1]تا غم او را به کار آید مگر[M2]کار غم فرسوده‌ای باید چو من
[B][M1]از برای خوردن حلوای غم[M2]خون دل پالوده‌ای باید چو من
[B][M1]انتظار دیدن آن ماه را[M2]سالها نغنوده‌ای باید چو من
[B][M1]تا ز وصل او به درمانی رسد[M2]درد دل پیموده‌ای باید چو من
[B][M1]اوحدی، راه غم آن دوست را[M2]خاک و خون آلوده‌ای باید چو من
[A]
[B][M1]
چشم دولت را اگر زین به نظر هستی به من
[M2]
آن فراق اندیش روزی باز پیوستی به من

[B][M1]
همچو ماهی صید آن ماهم، که روزی بیست بار
[M2]
زلف چون دامش در اندازد همی شستی به من

[B][M1]
گر سر زلفش به دست من رسیدی گاه گاه
[M2]
کی رسیدی محنت ایام را دستی به من؟

[B][M1]
گفتمش روزی که: از وصل تو کی من برخورم؟
[M2]
گفت: با چندین بلندی کی رسد پستی به من؟

[B][M1]
گر مجالی بودی اندر خانهٔ وصلش مرا
[M2]
پرتوی از روزن مهرش فرو جستی به من

[B][M1]
ورنه چشم مست او را زلف او یار آمدی
[M2]
این خرابی کی رسیدی از چنان مستی به من؟

[B][M1]
اوحدی بی‌مهرش ار بودی زمانی، کافرم
[M2]
گر به مسمار وفاقش چرخ بر بستی به من

[A]
[B][M1]ای ز سودای تو در هر گوشه‌ای آواره من[M2]چارهٔ‌کارم نه نیکو می‌کنی، بیچاره من!
[B][M1]روز مرگم بر سر تابوت خواهد شعله زد[M2]آتش عشقت که در دل دارم از گهواره من
[B][M1]ای که گفتی: با جفای یار سیمین بر بساز[M2]چند شاید ساخت؟ ز آهن نیستم، یا خاره، من
[B][M1]در زبان خاص و عام افتاد رازم چون سخن[M2]ای مسلمانان، زبون افتاده‌ام یک باره من
[B][M1]کاشکی! آن روی منظورش نمیدیدم ز دور[M2]تا چو دوران کردمی از گوشه‌ای نظاره من
[B][M1]خرقهٔ پرهیزم از سودای این دل پاره شد[M2]خود نمی‌یابم خلاص از دست این دل پاره من
[B][M1]اوحدی را عاشق و میخواره کرد او این چنین[M2]ورنه تاکنون نبودم عاشق و می‌خواره من
[A]
[B][M1]جور دیدم تا بدید آن خسرو خوبان که من،[M2]عاشقم، وز من بپوشانید رخ چندان که من،
[B][M1]در غمش دیوانه گشتم، بی رخش مجنون شدم[M2]سر به صحراها نهادم، فاش گردید آن که من،
[B][M1]خوف بدنامی ندارم، بیم رسواییم نیست[M2]ور بمانم مدتی دیگر چنان می‌دان که من،
[B][M1]دل به درد او سپارم، تن به مهر او دهم[M2]وآن بلا را کس نداند بعد از آن درمان که من،
[B][M1]هر چه گویم راست گویم، وین بتر کز هر طرف[M2]من دوای درد دل پرسان و دل ترسان که من،
[B][M1]هم به ترک سر بگویم، هم دل از جان بر کنم[M2]وآن زمان درد دلم را چاره‌ای نتوان که من،
[B][M1]دل ز غم خون کرده باشم، خون ز مژگان ریخته[M2]ور چنین باشد حدیثم کی شود پنهان که من،
[B][M1]دیده‌ای پر اشک دارم، چهره‌ای پر خون دل[M2]واندر این محنت نخواهم شست دست از جان که من،
[B][M1]اوحدی را می‌شناسم، طالع خود دیده‌ام[M2]ور تو حالم را بدانی، رحمت آری زآن که من،
[A]
[B][M1]ای اوفتاده در غم عشقت ز پای من[M2]گر دست اوفتاده نگیری تو، وای من!
[B][M1]نای دلم مگیر به چنگ جفا چنین[M2]کز چنگ محنت تو ننالم چو نای من
[B][M1]پشتم چو چنبر از غم و نیکوست ماجری[M2]دل بسته‌ام در آن رسن مشک‌سای من
[B][M1]گردن بسی بگشت، تن و دل به جای بود[M2]روی ترا بدیدم و رفتم ز جای من
[B][M1]دشمن لب تو بوسد و در آرزوی آن[M2]کز دور بوسه می‌دهمت، خاک پای من
[B][M1]سگ بر در سرای تو گستاخ و من غریب[M2]ای بندهٔ سگان در آن سرای من
[B][M1]درد ترا به خلق چو گویم چو اوحدی؟[M2]آن به که اعتماد کنم بر خدای من
[A]
[B][M1]دوست با کاروان کن فیکون[M2]آمد از شهر لامکان بیرون
[B][M1]عور گشت از لباس بی‌چونی[M2]باز پوشید کسوت چه و چون
[B][M1]گه بر آمد به صورت لیلی[M2]گه در آمد به دیدهٔ مجنون
[B][M1]گاه مشهور شد به آیت نور[M2]گاه مذکور شد به سورهٔ نون
[B][M1]چون به آب و زمین او بر رست[M2]ریشه و بیخهای گوناگون
[B][M1]پیش کافور و زنجبیل نهاد[M2]عسل و تین و روغن و زیتون
[B][M1]می‌سرشت این چهار جنس بهم[M2]مدتی چون تمام شد معجون
[B][M1]دردها را درو نهاد دوا[M2]زهرها را ازو نبشت افسون
[B][M1]اوحدی شربتی از آن بچشید[M2]گشت دیوانه والجنون فنون
[A]
[B][M1]ای مکان تو از مکان بیرون[M2]سر امرت ز کن فکان بیرون
[B][M1]در وجودی و از وجود به در[M2]در جهانی و از جهان بیرون
[B][M1]آسمان و زمین تو داری، تو[M2]از زمین وز آسمان بیرون
[B][M1]فتنه‌ای در میان فگنده ز عشق[M2]خویشتن رفته از میان بیرون
[B][M1]ساعتی نیستی ز دل خالی[M2]نفسی نیستی ز جان بیرون
[B][M1]آن و اینت به فکر چون یابند؟[M2]ای تو از فکر این و آن بیرون
[B][M1]بنشینی و از نشستن خود[M2]بینشانی و از نشان بیرون
[B][M1]آخر و اولی و بودن تو[M2]ز آخر و اول زمان بیرون
[B][M1]چون دل اوحدی زبون تو شد[M2]این سخن رفتش از زبان بیرون
[A]
[B][M1]
شبت می‌بینم اندر خواب و می‌گویم: وصالست این
[M2]
به بیداری تو خود هرگز نمی‌پرسی: چه حالست این؟

[B][M1]
دهان یا نوش، قد یا سرو، تن یا سیم خامست آن؟
[M2]
جبین یا زهره، رخ یا ماه، ابرو یا هلالست این؟

[B][M1]
به جرم آنکه مرغ دل هوادار تو شد روزی
[M2]
شکستی بال او، آنگه نمی‌گویی: وبالست این

[B][M1]
ز هجران شب زلف تو بنشینم به روز غم
[M2]
معاذالله! چه روز غم؟ خطا گفتم، محالست این

[B][M1]
مرا گویند: مجموعی ز عشق آن صنم یا نه؟
[M2]
ز همچون من پریشانی چه جای این سؤالست این؟

[B][M1]
برای عشق تو گر من ببازم مال و جاه خود
[M2]
مکن عیبی که: پیش من به از صد جاه و مالست این

[B][M1]
حرامست اوحدی را جز درین معنی سخن گفتن
[M2]
که هر کو بشنود گوید: مگر سحر حلالست این؟

[A]
[B][M1]دور مرو، دور مرو، یار ببین، یار ببین[M2]در نگر از دیدهٔ جان در دل و دیدار ببین
[B][M1]گر ز دل آگاه شدی، هم‌سفر ماه شدی[M2]چون تو درین راه شدی خوبی رفتار ببین
[B][M1]گر سفرت هست هوس، جان و خرد یار تو بس[M2]نصرة ازین هر دو طلب، هجرت انصار ببین
[B][M1]دوست به پرسیدن تو، روی تو در دیدن تو[M2]جنس فروشنده نگر، نقد خریدار ببین
[B][M1]چند برای دل خود؟ چند هوای دل خود؟[M2]چند رضای دل خود؟ مصلحت یار ببین
[B][M1]گردن ناموس بزن، نامهٔ زندیق بدر[M2]خرقهٔ سالوس بکن، بستن زنار ببین
[B][M1]دشمن من شد دل من، توبه شکن شد دل من[M2]گر پس ازینم طلبی، خانهٔ خمار ببین
[B][M1]خرقه که بر دوخته شد، نقد که اندوخته شد[M2]پیش رخش سوخته شد، گرمی بازار ببین
[B][M1]قابل معلوم بهل، پارس مرو، روم بهل[M2]در سرو در دوم نگر: این همه اسرار ببین
[B][M1]اوحدی، از بهر خدا، دور مرو پیش خدا[M2]در خود و او کن نظری، نقطه و پرگار ببین
[A]
[B][M1]حلقهٔ زرین بر آن گوش گهربندش ببین[M2]خال مشکین بر لب شیرین چون قندش ببین
[B][M1]بسته بر هم گردن شهری، دل دیوانه را[M2]در میان حلقهای زلف چون بندش ببین
[B][M1]چشم معنی برگشای و چشمهٔ آب حیات[M2]مضمر اندر گوشهٔ لعل شکرخندش ببین
[B][M1]اشک همچون دجلهٔ من در غمش دیدی بسی[M2]بر دل من محنت چون کوه الوندش ببین
[B][M1]دیده‌ای کان عهد یاران قدیمی چون شکست؟[M2]این زمان با دوستان تازه پیوندش ببین
[B][M1]عاشقان از آرزوی روی او جان می‌دهند[M2]آرزوی عاشقان آرزومندش ببین
[B][M1]اوحدی پندم همی گوید که: ترک عشق کن[M2]دیدن رویی چنان و دادن پندش ببین!
[A]
[B][M1]منم آنکه گلشن عشق را چمنم، ببین[M2]گذری کن و گل و سوسن و سمنم ببین
[B][M1]تو و او که باشد؟ ازین دویی چه کنی سخن؟[M2]همه اوست این نه تویی، بدان، نه منم، ببین
[B][M1]درو بام خلوت من پرست ز نقش او[M2]به تو شرح واقعه بیش ازین چه کنم؟ ببین
[B][M1]ز درش به روز من ار چه دور همی روم[M2]شب تیره بر سر کوی او وطنم ببین
[B][M1]به دیار ما چو به دوستی گذرت بود[M2]سخنم مپرس ز دشمنان، سخنم ببین
[B][M1]نخورم بر غم تو باده جز بعلانیه[M2]تو به سر من چو نمی‌رسی، علنم ببین
[B][M1]چو پس از منت هوس تفرج دل کند[M2]بر خاک من رو و بازکن کفنم، ببین
[B][M1]ز خدای و نفس خود، ار چنان که تو واقفی[M2]نفس خدای ز جانب یمنم ببین
[B][M1]مکن، اوحدی، طلبم، که غایبم از زمین[M2]بهل این زمین و برون ازین زمنم ببین
[A]
[B][M1]آن تیر غمزه را دل خلقی نشانه بین[M2]انگشت رنگ داده و انگشتوانه بین
[B][M1]روی سیاه چرده و زلف سیاه کار[M2]چشم سیاه تنگ خوش جاودانه بین
[B][M1]در باغ عارضش ز برای شکار دل[M2]زلف چو دام بنگر و خال چو دانه بین
[B][M1]با آن غرور و غفلت و خردی و بیخودی[M2]یک بوسه زو طلب کن و پنجه بهانه بین
[B][M1]گرد میان لاغر آن خان نیکوان[M2]پیچیده دایم آن کمر تنگ خانه بین
[B][M1]از دست زلف هندوی او جور می‌برم[M2]بخت مرا نگه کن و حال زمانه بین
[B][M1]مرد اوحدی ز داغ غمم او هزار بار[M2]با آن دو دل حکایت مرد یگانه بین
[A]
[B][M1]از بند زلفش پای ما مشکل گشاید بعد ازین[M2]چشمی که بیند غیر او ما را نشاید بعد ازین
[B][M1]دل را چو با دیدار او پیوند و پیمان تازه شد[M2]در چشم ما جز روی او بازی نماید بعد ازین
[B][M1]خود را چو دادیم آگهی از ذوق حلوای لبش[M2]لذت نیابد کام ما، گر شهد خاید بعد ازین
[B][M1]در دستگاه چرخ اگر اندوه و محنت کم شود[M2]از پیش ما گو: خرج کن چندان که باید بعد ازین
[B][M1]بس فتنه زایید آسمان، در دور چشم مست او[M2]از روزگار بی‌وفا تا خود چه زاید بعد ازین
[B][M1]با زلف آن دلدار چون باد صبا گستاخ شد[M2]یا عنبر افشاند هوا، یا مشک ساید بعد ازین
[B][M1]ای یار نیکوکار، تو تدبیر کار خویش کن[M2]کز ما به جز سودای او کاری نیاید بعد ازین
[B][M1]تا این زمان گر نطق ما تقصیر کرد اندر سخن[M2]بر یاد آن شیرین دهان شیرین سراید بعد ازین
[B][M1]گو: آزمایش را ببر گردی ز خاک اوحدی[M2]گر در جهان آشفته‌ای عشق آزماید بعد ازین
[A]
[B][M1]در فراق روی جانان بر نتابد بیش ازین[M2]سینه داغ هجر آنان بر نتابد بیش ازین
[B][M1]با چنین تلخی، که طبع ما کشید از دست هجر[M2]شور این شیرین زبانان بر نتابد بیش ازین
[B][M1]پیر گشتم، ایدل، از خوبان حذر می‌کن، که پیر[M2]قوت دست جوانان بر نتابد بیش ازین
[B][M1]مهربانا، گر توانی رحم کن بر کار ما[M2]زانکه کار ناتوانان بر نتابد بیش ازین
[B][M1]چند راند چون سگان ما را رقیب از کوی تو؟[M2]گرگ با چوب شبانان بر نتابد بیش ازین
[B][M1]اوحدی، این گریه کمتر کن، که خاک کوی دوست[M2]آب چشم مهربانان برنتابد بیش ازین
[B][M1]طبع یار نازنین در خواب نوشین سحر[M2]نالهٔ فریاد خوانان برنتابد بیش ازین
[A]
[B][M1]در صدد هلاک من شیوهٔ چشم مست تو[M2]مرد کشی و سرکشی عادت زلف پست تو
[B][M1]غیرت دل نشاندم بر سر آتشی دگر[M2]هر نفسی که بنگرم با دگری نشست او
[B][M1]هر سر مویت، ای پسر، دست گرفته خاطری[M2]در عجبم که: چون بود از همه باز رست تو؟
[B][M1]مست توام، چه می‌دهی باده به دست مست خود؟[M2]بوسه بده، که نشکند باده خمار مست تو
[B][M1]تا به کنون اگر سرم داشت هوای دیگری[M2]دست بیار، تا از آن توبه کنم به دست تو
[B][M1]با همه زیرکی، نگر: صید تو گشت اوحدی[M2]ور تو تویی، در اوفتد پنجه ازو به شست تو
[A]
[B][M1]من از مادری زادم که پارم پدر بود او[M2]شدم خاک آن پایی کزین پیش سر بود او
[B][M1]ز عالم همی جستم نشان دل آرایش[M2]چو عالم شدم بر وی ز عالم به در بود او
[B][M1]از آن راه بین گشتم که هر جا رخ آوردم[M2]دلم را دلیل ره، مرا راهبر بود او
[B][M1]ز خاطرت نرفت آن نقش و از دل نشد خالی[M2]کجا رفتی از خاطر؟ که نقش حجر بود او
[B][M1]قمروار حالم ار کمابیش بود چندی[M2]شد امسال شمس آن مه، که عمری قمر بود او
[B][M1]ز بس قطره باران که فیضش فراهم زد[M2]چو دریا شد آن آبی، که وقتی شمر بود او
[B][M1]من آن نقد عرضی، کش درین فرش بنهفتم[M2]نه از خاک شد تیره، نه ازنم، که زر بود او
[B][M1]نه عقلم بسی گفتی، مکن یاد او دیگر؟[M2]که اندر طریق ما عجب بی‌خبر بود او!
[B][M1]مجوی اوحدی را تو ز من کندر آن ساعت[M2]که من بار می‌بستم، به جانبی دگر بود او
[A]
[B][M1]بنگر بدان دو ابروی همچون کمان او[M2]وآن غمزهٔ چو تیر و رخ مهربان او
[B][M1]انگشت می‌گزد به تحیر کمان چرخ[M2]ز انگشت رنگ داده و انگشتوان او
[B][M1]گر جان من طلب کند، از وی دریغ نیست[M2]بشنو، که این دروغ نگفتم به جان او
[B][M1]گو: بوسه‌ای به جان بفروش، ار زیان کند[M2]دل نیز می‌دهم، که نخواهم زیان او
[B][M1]با دشمنان دوست کنم دوستی مدام[M2]زیرا که غیرت آیدم از دوستان او
[B][M1]از وی بپرس حال من، ای باد صبح دم[M2]باشد که نام من برود بر زبان او
[B][M1]آن کو به حسن فتنهٔ آخر زمان بود[M2]ناچار فتنها بود اندر زمان او
[B][M1]آن موی او به پای رسد، گر فرو کشی[M2]لیکن به لاغری نرسد در میان او
[B][M1]گویی طبیب خفتهٔ ما را خبر نبود:[M2]کامشب نخفت تا به سحر ناتوان او
[B][M1]روزی که جان اوحدی از تن جدا شود[M2]از دوستی جدا نشود استخوان او
[B][M1]از ذوقهای شعر روانش بسی که خلق[M2]گویند: کافرین خدا بر روان او
[A]
[B][M1]ای عید، بنمودی به من دی صورت ابروی او[M2]امروز قربان می‌شوم، گر می‌نمایی روی او
[B][M1]عید من آن رخسار بس، تا درتنم باشد نفس[M2]چندان که دارم دسترس باشم به جست و جوی او
[B][M1]بر عید گاه ار بگذرد، چوگان به دست، از لاله رخ[M2]جز تن نشاید خاک ره جز سر نزیبد گوی او
[B][M1]صد بار بر زانو نهم سر بی‌رخش هر ساعتی[M2]نادیده خود را در جهان یک بار همزانوی او
[B][M1]از سایه سر گردان ترم، بی‌آفتاب عارضش[M2]تا سایه‌ای بینی ز من، مشنو که آیم: سوی او
[B][M1]در وصل او مشکل رسم، تا زان من دانی مرا[M2]چون از من من بگذرم، آنجا بماند اوی او
[B][M1]فردا که از خاک لحد سر بر کنند این رفتگان[M2]ما را ز خاک انگیختن نتواند، الا بوی او
[B][M1]زان دوست دل برداشتن،صورت مبند، ای اوحدی[M2]اکنون که ما را صرف شد عمری به گفت و گوی او
[B][M1]چون بر توان گشت از رخش؟ و آنگاه خود ناساخته[M2]بالین ز سنگ آستان،بستر ز خاک کوی او
[A]
[B][M1]گر سوی من چنین نگرد چشم مست تو[M2]سر در جهان نهم به غریبی ز دست تو
[B][M1]آمد بهار و خاطر هر کس کشد به باغ[M2]میلی کی او کند که بود پای بست تو؟
[B][M1]قاضی ترا به دیده ملامت همی کند[M2]بر محتسب، ز دست محبان مست تو
[B][M1]سر بگذرد به چرخ بلندم به گردنی[M2]گر دست من رسد به سر زلف پست تو
[B][M1]صد بار پیش دشمن اگر بشکنی مرا[M2]سهلست پیش من، چو نبینم شکست تو
[B][M1]دردا! که هستیم ز فراق تو نیست شد[M2]کامی ندیده از دهن نیست هست تو
[B][M1]یک ساعت اوحدی به دو چشمت نگاه کرد[M2]پنجاه تیر بر دلش آمد ز شست تو
[A]
[B][M1]ای دلبر سنگین دل، فریاد ز دست تو[M2]دستی، که دل من شد بر باد ز دست تو
[B][M1]کی راست شود کارم؟ زین غصه که من دارم[M2]ای کار مرا ویران بنیاد ز دست تو
[B][M1]عقلم چو دهد یاری، گوید که: درین زاری[M2]آنست که صد نوبت افتاد ز دست تو
[B][M1]دادی ز جفا نوشم، تا گشت فراموشم[M2]چیزی که مرا بودی بر یاد، ز دست تو
[B][M1]از بند رها می‌کن، مملوک و بها می‌کن[M2]کین بنده نخواهد شد آزاد ز دست تو
[B][M1]شادی به غمت دادم و اکنون ز غمت شادم[M2]زیرا که نشاید شد دلشاد ز دست تو
[B][M1]چون اوحدی ار راهم باشد به در شاهم[M2]یا دولت او خواهم یا داد ز دست تو
[A]
[B][M1]تا فاش گشت ذکر دهان چو قند تو[M2]رغبت نمی‌کند به شکر دردمند تو
[B][M1]محتاج قید نیست، که زندانیان عشق[M2]بیرون نمی‌روند به جور از کمند تو
[B][M1]کشتند در کنار چمن سروها بسی[M2]لیکن نمی‌رسند به قد بلند تو
[B][M1]گر صد غبار بر دل من باشد از غمت[M2]مشکل جدا شوم ز عنان سمند تو
[B][M1]ور دیگری ز تیغ جفای تو سر کشد[M2]من سر نمی‌کشم، که شدم پای بند تو
[B][M1]کردم فدای تو دل و دین و توان و جان[M2]تا خود کدام باشد ازین‌ها پسند تو؟
[B][M1]از دردت اوحدی سخنی دارد، ای نگار[M2]بشنو حکایتی که کند دردمند تو
[A]
[B][M1]گر چه امید ندارم که: شوم شاد از تو[M2]نتوانم که زمانی نکنم یاد از تو
[B][M1]گفته بودی که: به فریاد تو روزی برسم[M2]کی به فریاد رسی؟ ای همه فریاد از تو
[B][M1]دانم این قصه به خسرو برسد هم روزی[M2]که: تو شیرینی و شهری شده فرهاد از تو
[B][M1]اگر امشب سر آن زلف به من دادی، نیک[M2]ورنه فردا من و پای علم و داد از تو
[B][M1]گر تو، ای طرفهٔ شیراز، چنین خواهی کرد[M2]برسد فتنه به تبریز و به بغداد از تو
[B][M1]دوش گفتی: به دلت در زنم آتش روزی[M2]چه دل؟ ای خرمن دلها شده بر باد از تو
[B][M1]دل ما را غم هجر تو ز بنیاد بکند[M2]خود ندیدیم چنین کار به بنیاد از تو
[B][M1]اوحدی را مکن از بند خود آزاد، که او[M2]بنده‌ای نیست که داند شدن آزاد از تو
[A]
[B][M1]درین لشکر، که می‌بینی، سواری نیست غیر از تو[M2]کسی دیگر درین عالم به کاری نیست غیر از تو
[B][M1]هر آن کس را که میدانی شماری برگرفت از خود[M2]ولی زینها کسی خود در شماری نیست غیر از تو
[B][M1]درون پرده‌ای، لیکن چو از ما پرده برگیرد[M2]غم عشق تو ما را، پرده‌داری نیست غیر از تو
[B][M1]اگر غیری نظر بازی کند با صورت دیگر[M2]مرا منظور در آفاق، باری، نیست غیر از تو
[B][M1]به روز خستگی خواهند مردم یاری از یاران[M2]من دلخسته را امروز یاری نیست غیر از تو
[B][M1]چو غم دادی به غم خواران، نیابد کرد تقصیری[M2]که در غم، عاشقان را غم‌گساری نیست غیر از تو
[B][M1]سگ تست اوحدی، جانا، نگاهی کن به حال او[M2]کزین نخجیرگاه او را شکاری نیست غیر از تو
[A]
[B][M1]تو سروی ، بر نشاید چیدن از تو[M2]تو ماهی، مهر نتوان دیدن از تو
[B][M1]من آشفته دل را تا کی آخر[M2]میان خاک و خون غلتیدن از تو؟
[B][M1]به گردان رخصت خونم به عالم[M2]که رخصت نیست برگردیدن از تو
[B][M1]گرم صد آستین بر رخ فشانی[M2]نخواهم دامن اندر چیدن از تو
[B][M1]ترا چون هیچ ترسی از خدا نیست[M2]همی باید مرا ترسیدن از تو
[B][M1]گناهم نیست اندر عشق و گر هست[M2]گناه از بنده و بخشیدن از تو
[B][M1]اگر صد رنج باشد اوحدی را[M2]شفا یابد به یک پرسیدن از تو
[A]
[B][M1]گر صبر و زر بودی مرا، کارم چو زر می‌شد ز تو[M2]بی صبرم، ارنه کار من نوعی دگر می‌شد ز تو
[B][M1]زان روی همچون مشتری گر پرده برمی‌داشتی[M2]روی زمین پر زهره و شمس و قمر می‌شد ز تو
[B][M1]پس بی‌نشان افتاده‌ای، ورنه پس از چندین طلب[M2]روزی من دل‌خسته را آخر خبر می‌شد ز تو
[B][M1]بر یاد داری: کز غمت شبها به تنهایی مرا[M2]هم سینه پر می‌شد ز غم، هم دیده تر می‌شد ز تو؟
[B][M1]زان جام لعلت گه گهی می‌ریز آبی بر جگر[M2]دل خسته‌ای، کش سالها خون در جگر می‌شد ز تو
[B][M1]گر روز می‌کردم شبی با رویت اندر خلوتی[M2]شب روز می‌گشت از رخت، شامم سحر می‌شد ز تو
[B][M1]ور بی‌رقیبان ساعتی نزدیک ما می‌آمدی[M2]ایوان ما پر شاهد و شمع و شکر می‌شد ز تو
[B][M1]لیلی اگر واقف شدی از ما چو مجنون، هر نفس[M2]آشفته‌تر می‌شد ز من، دیوانه تر می‌شد ز تو
[B][M1]گر چرخ گردان داشتی در دل ز مهرت ذره‌ای[M2]کارش چو کار اوحدی زیر و زبر می‌شد ز تو
[A]
[B][M1]ای آنکه، نیست جز بر یار انتعاش تو[M2]بس می‌خروشد آن سخن دل‌خراش تو
[B][M1]زرقی همی فروشی و شهری همی خری[M2]دخل گزاف بنگر و خرج بلاش تو
[B][M1]گویی که: دین پرستم و دنیا پرست نه[M2]وانگه ز بیست خواجه فزون‌تر معاش تو
[B][M1]بر روی راه این دو سه حیوان، به راستی[M2]کمتر ز دام نیست دم دانه‌پاش تو
[B][M1]گه راز خود ز خلق بپوشیده‌ای، ولی[M2]روی زمین پرست ز تشویق فاش تو
[B][M1]فردا کجا خلاص دهی آن مرید را؟[M2]کامروز قرض‌دار شد از بهر آش تو
[B][M1]با اوحدی مباف کرامات خود، که هیچ[M2]کاری نمی‌رود ز بباش و مباش تو
[A]
[B][M1]ای نور چشم من ز رخ لاله‌رنگ تو[M2]سوگند سخت من به دل همچو سنگ تو
[B][M1]در دهر سوکوار نباشد به حال من[M2]در شهر غمگسار نباشد بی‌نگ تو
[B][M1]پیش رخت ز شرم بریزند رنگها[M2]صورتگران چین چو ببینند رنگ تو
[B][M1]بر زان دل چو سنگ و بر همچو سیم خام[M2]آنکس خورد، که سیم بریزد به سنگ تو
[B][M1]مپسند کشتن من مسکین، که بعد ازین[M2]مانند من شکار نیفتد به چنگ تو
[B][M1]اکنون سپر چه سود؟ که بر دل گذار کرد[M2]پیکان تیر غمزهٔ همچون خدنگ تو
[B][M1]میدان فراخ یافته‌ای، اوحدی،ولی[M2]در وصل او عجب که رسد دست تنگ تو!
[A]
[B][M1]ترا گزید دل من،مرا گزید غم تو[M2]به حال من نظری کن، که مردم از ستم تو
[B][M1]متاب روی و سر از من،مباش بی‌خبر از من[M2]که روز و شب دل و چشمم در آتشست ونم تو
[B][M1]تویی علاج غم ما تویی مسیح دم ما[M2]ز مرگ باک نباشد که می‌خوریم دم تو
[B][M1]ز راه دور و بیابان چه باک و دوزخ تابان؟[M2]کزین دو بیم ندارم به پشتی کرم تو
[B][M1]به صید ما نکند کس هوا و رغبت ازین پس[M2]که داغ دست تو داریم و خانه در حرم تو
[B][M1]مگر تو چارهٔ کارم کنی و زخم که دارم[M2]که مرهمی نشناسم موافق الم تو
[B][M1]کدام جنس که دستم نباخت بر سر کویت؟[M2]کدام نقد که چشمم نریخت در قدم تو؟
[B][M1]گر آن مجال ببینم شبی که: با تو نشینم[M2]کنم شکایت بسیار از التفات کم تو
[B][M1]مکن شکسته و خوارش، به دست کس مسپارش[M2]که اوحدیست درین شهر سکهٔ درم تو
[A]
[B][M1]ای خرمن گل خوشه‌چین پیش تن و اندام تو[M2]بلبل نخواند، وصف گل تا من نگویم نام تو
[B][M1]بر بام رو تا خلق را در تیره شب روشن شود[M2]ماهی ز طاق آسمان،ماهی ز طرف بام تو
[B][M1]یک بوسه در ده زان دهن وانگه بریز این خون من[M2]تا در دمی حاصل شود هم کام من، هم کام تو
[B][M1]مثل دهانت شکری در مصر نتوان یافتن[M2]ای مصر زیبایی نهان در زلف همچون شام تو
[B][M1]دیشب سلامی کرده‌ای، چون قدر آن نشناختم[M2]امروز خود را می‌کشم در حسرت دشنام تو
[B][M1]نشگفت از آه سرد من وز رنگ و روی زرد من[M2]ای جان غم پرورد من پروردهٔ انعام تو
[B][M1]از سیم خالی می‌کنی وز مشک خالی می‌زنی[M2]این دامها چند افگنی؟ ای اوحدی در دام تو
[A]
[B][M1]ای رشک گل تازه رخ چون سمن تو[M2]عرعر خجل از قد چو سرو چمن تو
[B][M1]پای نفس اندر جگر نافه شکسته[M2]بوی شکن طرهٔ‌عنبر شکن تو
[B][M1]آنها که به مویی بفروشند بهشتی[M2]مویی به جهانی بخرند از بدن تو
[B][M1]دل تنگ شود غنچه و لب خشک و جگر خون[M2]از رشک شکر خندهٔ تنگ دهن تو
[B][M1]بر عقد گهر طعنه زند گاه تبسم[M2]آن رستهٔ دندان جو در عدن تو
[B][M1]بر پیرهن ار نقش کنی صورت نرگس[M2]بینا کندش بوی خوش پیرهن تو
[B][M1]شد کاسته چون موی تن اوحدی، ارچه[M2]کاهیدن مویی نپسندد ز تن تو
[B][M1]در حلق دل سوختهٔ شیفته خاطر[M2]زنجیر بلا گشته دو مشکین رسن تو
[A]
[B][M1]ای ترک، دل ما را خوش‌دار به جان تو[M2]مگذار تن مارا لاغر چو میان تو
[B][M1]چون سرو روان داری قدی به خرامیدن[M2]و آن روی چو گل خندان بر سرو روان تو
[B][M1]ابرو چون کمان سازی، تا تیر غم اندازی[M2]گر زخم خورم، باری، از تیر و کمان تو
[B][M1]هر چند فراخ آمد صحرای جهان بر من[M2]هر لحظه به تنگ آیم زان تنگ دهان تو
[B][M1]دل خواسته‌ای از من، نتوان به تو دل دادن[M2]زیرا که: چو بگریزی کس نیست ضمان تو
[B][M1]مانند رکابت رو بر پای تو می‌مالم[M2]باشد که به دست افتد یک روز عنان تو
[B][M1]لاف از سخن شیرین دیگر نزنم پیشت[M2]کین لفظ نمی‌زیبد الا ز زبان تو
[B][M1]آشفته شوم هر دم بر صورت زیبایی[M2]باشد که نشان یابم روزی ز نشان تو
[B][M1]اکنون که به شیدایی چون اوحدی از غفلت[M2]در دام تو افتادم، جان من و جان تو
[A]
[B][M1]به جان من، به جان من، به جان تو، به جان تو[M2]که نام من نفرمایی فراموش از زبان تو
[B][M1]ز سود من، نپندارم، ترا هرگز زیان دارد[M2]که سود تست سود من، زیان من زیان تو
[B][M1]تو و من در میان ما کجا گنجد؟ که اینساعت[M2]تو گردیدی و گردیدم، تو آن من، من آن تو
[B][M1]غلط کردم، نه آن گنجی که در آغوش من گنجی[M2]مرا این بس که در گنجم به کنجی در جهان تو
[B][M1]سر از خاک زمینم بر ندارد آسمان هرگز[M2]اگر ساکن خودم خواند زمین و آسمان تو
[B][M1]لبت می‌پرسد از جانم که: کامت چیست؟ تا دانم[M2]چه باشد کام مشتاقی؟ دهانی بر دهان تو
[B][M1]گمان بردی که برگشتم به جور از آستانت من؟[M2]بلی در حق مسکینان خود این باشد گمان تو
[B][M1]دل از ما خواستی، جانا، دریغی نیست دل، لیکن[M2]چو روی از ما نمی‌پوشی، کسی باید ضمان تو
[B][M1]از آن حشمت که می‌بینم نخواهد هیچ کم گشتن[M2]فقیری گر بیاساید زمانی در زمان تو
[B][M1]تو با آن حس و زیبایی نگردی هم نشین من[M2]که از خواری و گمراهی نمی‌یابم نشان تو
[B][M1]رخت را شد به جان و دل خریدار اوحدی، لیکن[M2]بدین سرمایه چون گردد کسی گرد دکان تو؟
[A]
[B][M1]به چشم سر هدف سازم دل خود را به جان تو[M2]اگر بر نام من تیری بیندازد کمان تو
[B][M1]دل من بوسه‌ای زان لب تمنی می‌کند، لیکن[M2]نمی‌گویم سخن بی‌زر، که می‌دانم زبان تو
[B][M1]چو دست خود نخواهی کردن اندر گردنم روزی[M2]شبی بگذار تا باشد دو دستم در میان تو
[B][M1]مرا گفتی: میان در بند اگر خواهی کنار من[M2]میان بستم، که دربندم به دست خود میان تو
[B][M1]چو از حکم حدیث تو نمی‌دانم گذشتن من[M2]شگفتم زان حدیث آید که بگذشت از زبان تو
[B][M1]چه باشد گر به نام من فرو خواند لبت حرفی؟[M2]ز چندان آیت خوبی که منزل شد بشان تو
[B][M1]بهر جانب ز شوقت چون سگ گم گشته می‌گردم[M2]به بوی آنکه در یابم غبار کاروان تو
[B][M1]خنک یاری که هستی تو به خلوت هم نشین او![M2]که من باری نمی‌یابم نشانی از نشان تو
[B][M1]به دستان اوحدی را کرد چشمت پیر می‌بینم[M2]سرش را من، که خواهد رفت در پای جوان تو
[A]
[B][M1]دل من خستهٔ یاریست بی‌تو[M2]تنم در قید بیماریست بی‌تو
[B][M1]مرا گوییکه: بی‌من جان همی ده[M2]کرا خود غیر ازین کاریست بی‌تو؟
[B][M1]ترا در سر دلازاریست بی‌من[M2]مرا با خود دلازاریست بی‌تو
[B][M1]تو فخری میکنی بر من، چه حاجت؟[M2]مرا از خویش خود عاریست بی‌تو
[B][M1]دلی را شاد پنداری تو، زنهار![M2]مپندار این که پنداریست بی‌تو
[B][M1]فضای هفت کشور بر دو چشمم[M2]ز غم چون چاره دیواریست بی‌تو
[B][M1]هر آن گل کز گلستانی بر آید[M2]به چشم اوحدی خاریست بی‌تو
[A]
[B][M1]گر چه زان ما گشتی، سر ما چه دانی تو؟[M2]ور چه مات می‌خوانیم، این دعا چه دانی تو؟
[B][M1]چون ز خود نشد خالی هیچ نفس خودبینت[M2]از خدا سفر کردن، در خدا چه دانی تو؟
[B][M1]شب چو خفته می‌باشی تا به روز در خلوت[M2]گر هدر شودخونی، یا هبا چه دانی تو؟
[B][M1]ای که مرد معنی را زیر خرقه می‌جویی[M2]آن کلاه داران را در قبا چه دانی تو؟
[B][M1]«ها» و «هو» که در حالت می‌زنی و او ناید[M2]چون ندیده‌ای او را «هو» و «ها» چه دانی تو؟
[B][M1]هفت عضو سرکش را زیر پای ناکرده[M2]آسمان هفتم را زیر پا چه دانی تو؟
[B][M1]جز رضای خود چیزی چون نجسته‌ای هرگز[M2]از سخط کجا ترسی؟ یا رضا چه دانی تو؟
[B][M1]گفتی: آشنا گشتم با خدای در معنی[M2]ای ز عقل بیگانه، آشنا چه دانی تو؟
[B][M1]اوحدی صفت با او هر چه گفتی آن بشنو[M2]لیکن اندرین گنبد این صدا چه دانی تو؟
[A]
[B][M1]ای مدد تیره شب از موی تو[M2]روز مرا روشنی از روی تو
[B][M1]بر سر آنم که: شوم یک سحر[M2]خاک نسیمی که دهد بوی تو
[B][M1]خاک شوم، تا مگر آرد مرا[M2]باد محبت به سر کوی تو
[B][M1]باز به گوش تو رساند مگر[M2]قصهٔ ما حاجب ابروی تو
[B][M1]برمکن از من به جفا دل، که من[M2]برنکنم خیمه ز پهلوی تو
[B][M1]قیمت وصل تو که داند که: چیست؟[M2]هر دو جهان می‌نه و یک موی تو
[B][M1]زلف تو در حلق دل اوحدیست[M2]چون نکشد خاطر او سوی تو؟
[A]
[B][M1]سوی من شادی نیاید،تا نیایم سوی تو[M2]روی شادی آن زمان بینم که بینم روی تو
[B][M1]من دلی دارم که در وی روی شادی هیچ نیست[M2]غیر از آن ساعت که آرد باد صبحم بوی تو
[B][M1]هر کسی از غم پناه خود به جایی می‌برد[M2]من چو غم بینم روم شادی‌کنان در کوی تو
[B][M1]چشم ترکت را غلامان گر چه بسیارند، لیک[M2]زین غلامان مقبل آن خالست و مخلص موی تو
[B][M1]من به غم خوردن نهادم گردن بیچارگی[M2]زانکه کس شادی نبیند در جهان از خوی تو
[B][M1]اوحدی، تن در شب غم ده، کزین شیرین‌لبان[M2]روز شادی کس نخواهد کرد جست و جوی تو
[A]
[B][M1]گل در قرق عرق کند از شرم روی تو[M2]صافی به کوچها دود از جستجوی تو
[B][M1]در شانه دید موی تو صافی و زان زمان[M2]برسینه سنگ می‌زند از شوق موی تو
[B][M1]بر پای سرو و بید نهد روی هر نفس[M2]صافی ز حسرت و هوس قد و روی تو
[B][M1]مشکین کند کنار و لبش هر به مدتی[M2]آن باد مشک بیز که اید ز سوی تو
[B][M1]صافی به جای آب روانها کند نثار[M2]بر دست آنکه آب زند خاک کوی تو
[B][M1]دستش به جان نمی‌رسد، ار نی به جای آب[M2]می‌کرد جان خویشتن اندر گلوی تو
[B][M1]روزی بنه به خوردن می‌پای در قرق[M2]تا ما به سر کشیم چو صافی کدوی تو
[B][M1]کی کردمی من از لب صافی حدیث؟ اگر[M2]وقتی برو دهان ننهادی سبوی تو
[B][M1]تو در مراغه فارغ و صوفی به نوبهار[M2]در خاک و خون مراغه‌زنان ز آرزوی تو
[B][M1]بر ما تو بسته در چو قرق سال و ماه و ما[M2]سر در جهان نهاده چو صافی به بوی تو
[B][M1]صافی ز سنگ تفرقه فریاد می‌کند[M2]مانند اوحدی، که بنالد ز خوی تو
[A]
[B][M1]زود شود باز بستهٔ تو[M2]عاشق از دام جستهٔ تو
[B][M1]رونق گل می‌برد همیشه[M2]عارض چون لاله دستهٔ تو
[B][M1]آن شکرینی، که وقت بوسه[M2]قند بریزد ز پستهٔ تو
[B][M1]رحم، که بر هم شکست ما را[M2]طرهٔ در هم شکستهٔ تو
[B][M1]وقت نیامد که باز بندی؟[M2]رشتهٔ عهد گسستهٔ تو
[B][M1]عید من آن دم بود که بینم[M2]ماه جمال خجستهٔ تو
[B][M1]تن به سرشک چو سیم شویم[M2]زان تن چون سیم شستهٔ تو
[B][M1]اوحدی، اینجا چه گرد خیرد؟[M2]زین دل در خون نشستهٔ تو
[B][M1]طاقت تیر غمش نیاورد[M2]سینهٔ مجروح خستهٔ تو
[A]
[B][M1]دل به تو دادیم و شکستی، برو[M2]سینهٔ ما را چو بخستی ، برو
[B][M1]داد دل از پیش تو می‌خواستم[M2]چون بت بیداد پرستی، برو
[B][M1]باز ز سر عربده داری و جنگ[M2]هیچ نگویم که: تو مستی، برو
[B][M1]نیستی از همچو منی در جهان[M2]سهل بود، چون که تو هستی، برو
[B][M1]آمده بودم که نشینی دمی[M2]چون ز تکبر ننشستی، برو
[B][M1]گم شده بودم که: بجویی مرا[M2]چونکه نجستی و بخستی، برو
[B][M1]اوحدی شیفته در دام تست[M2]گر تو ازین دام بجستی، برو
[A]
[B][M1]حسن مصرست و رخ چون قمرت میر درو[M2]عشق زندان و حصارش که شدم پیر درو
[B][M1]خم ابروت کمانیست، که دایم باشد[M2]هم کمان مهره و هم ناوک و هم تیر درو
[B][M1]حلقهٔ زلف تو دامیست گره گیر، که هست[M2]حلق و پای دل من بسته به زنجیر درو
[B][M1]جنتست آن رخ خوب و ز دهان و لب تو[M2]می‌رود جوی شراب و عسل و شیر درو
[B][M1]خود که جوید ز کمند سر زلف تو خلاص؟[M2]که به اخلاص رود گردن نحجیر درو
[B][M1]بسم این کار پریشان، که نمی‌بینم جز[M2]جگر ریش و دل سوخته توفیر درو
[B][M1]گر من از عشق تو آشفته شوم نیست عجب[M2]کاوحدی شیفته شد با همه تدبیر درو
[A]
[B][M1]امشب از پیش من شیفته دل دور مرو[M2]نور چشم منی، ای چشم مرا نور،مرو
[B][M1]دیگری از نظرم گر برود باکی نیست[M2]تو، که معشوقی و محبوبی و منظور، مرو
[B][M1]خانهٔ ما چو بهشتست به رخسار تو حور[M2]زین بهشت، ار بتوانی، مرو، ای حور، مرو
[B][M1]امشب از نرگس مخمور تو من مست شوم[M2]مست مگذار مرا امشب و مخمور مرو
[B][M1]عاشق روی توام، خستهٔ هجرم چه کنی؟[M2]نفسی از بر این عاشق مهجور مرو
[B][M1]دل رنجور مرا نیست به غیر از تو دوا[M2]ای دوای دل ما، ار سر رنجور مرو
[B][M1]اوحدی چون ز وفا خاک سر کوی تو شد[M2]سرکشی کم کن و از کوی وفا دور مرو
[A]
[B][M1]آن چشم مست بین، که دلم گشت زار ازو[M2]ای دوستان، بسوخت مرا، زینهار ازو!
[B][M1]گرد از تنم به قد برآورد و همچنان[M2]بر دل نمی‌شود متصور گذار ازو
[B][M1]گر پیش او گذار کنی، ای نسیم صبح[M2]پیغام من بگوی و سلامی بیار ازو
[B][M1]او گر به اختیار دل ما رود دمی[M2]گردد دل شکستهٔ ما به اختیار ازو
[B][M1]روزی به لطف اگر سگ کویم لقب نهد[M2]زانگه مرا همیشه بس این افتخار ازو
[B][M1]هر کس که با درخت گلی دوستی کند[M2]شرط آن بود که: باز نگردد ز خار ازو
[B][M1]آن کو به تیغ روی بگرداند از حبیب[M2]عاشق نشد هنوز، تو باور مدار ازو
[B][M1]گر دوست بر دل تو زند زخم بی‌شمار[M2]آن زخم را بزرگ فتوحی شمار ازو
[B][M1]تا از کنارم آن گهر شب‌چراغ رفت[M2]از خون دیده پر گهرم شد کنار ازو
[B][M1]او را به خون دیده بپرورده‌ایم، لیک[M2]شاخی بلند بود، نچیدیم بار ازو
[B][M1]داغم گذاشت در دل و بر ما گذشت و ما[M2]دل شاد می‌کنیم بدین یادگار ازو
[B][M1]گفتم که: اوحدی ز غمت مرد، رحمتی[M2]گفتا: مرا چه غم که بمیرد هزار ازو؟
[A]
[B][M1]ای دل مکن، بهر ستمی این نفیر ازو[M2]چون جانت اوست، تن زن و دل برمگیر ازو
[B][M1]آن دوست گر به تیر کند قصد دشمنی[M2]سر پیش‌دار و روی مگردان به تیر ازو
[B][M1]از یار ناگزیر نشاید گریختن[M2]زان کس توان گریخت که باشد گزیر ازو
[B][M1]گر جان طلب کند ز تو جانان، بدین قدر[M2]ضنت مکن، فدا کن و منت پذیر ازو
[B][M1]جانی که داغ عشق ندارد کجا برند؟[M2]گر بایدت که زنده بمانی بمیر ازو
[B][M1]با مدعی بگوی که: ای بی‌بصر، مکن[M2]عیب نظر، که دیده نبیند نظیر ازو
[B][M1]یعقوب در جدایی یوسف به جان رسید[M2]تا بعد ازین چه مژده رساند بشیر ازو؟
[B][M1]در عشق نیکوان به جوانی کنند عیش[M2]ما عیش چون کنیم؟ که گشتیم پیر ازو
[B][M1]ای در خطر فگنده دلم را تو از خطا[M2]وانگه ندیده هیچ خطای خطیر ازو
[B][M1]روزی به دست باد نشانی به ما رسان[M2]زان زلف عنبرین، که خجل شد عبیر ازو
[B][M1]از سوز اوحدی حذری کن، که وقتها[M2]سلطان زیان کند، که بنالد فقیر ازو
[A]
[B][M1]
عمر که بی‌او گذشت، ذوق ندیدیم ازو
[M2]
دل بر شادی نخورد، تا ببریدیم ازو

[B][M1]
دست تمنای ما شاخ امیدی نشاند
[M2]
لیک به هنگام کار میوه نچیدیم ازو

[B][M1]
چند جفا گفت و زو دل نگرفتیم باز
[M2]
چند ستم کرد و رو در نکشیدیم ازو

[B][M1]
گر چه ستمگار بود خاطر ازو برنگشت
[M2]
ور چه جفا پیشه داشت ما نرمیدیم ازو

[B][M1]
از پی چندین طلب دل چو ز باغ رخش
[M2]
سیب گزیدن نیافت، دست گزیدیم ازو

[B][M1]
زو دل ما بعد ازین عشوه نخواهد خرید
[M2]
کاتش ما برفروخت هر چه خریدیم ازو

[B][M1]
گر زتو پرسند: کیست عاشق دیوانه؟ گو
[M2]
ما، که نشان وفا می‌طلبیدیم ازو

[B][M1]
باز شنیدیم: کو آتش ما می‌کشد
[M2]
رو، که به جز باد نیست هر چه شنیدیم ازو

[B][M1]
بر سر خوان لبش، پیش حسودان ما
[M2]
آن همه حلوا چه سود؟ چون نچشیدیم ازو

[B][M1]
چون به در دل رسی،رنگ رخ اوحدی
[M2]
خود بتو گوید که: ما در چه رسیدیم ازو؟

[A]
[B][M1]گر دهد یارت امان ایمن مشو[M2]ور ببخشاید، به جان ایمن مشو
[B][M1]آن زمان کت گوید: ای من جمله تو[M2]جمله مکرست، آن زمان ایمن مشو
[B][M1]روی او را گر ببینی آشکار[M2]باز خواهد شد نهان، ایمن مشو
[B][M1]گر کنارت، گوید: از زر پر کنم[M2]تا نبندی در میان، ایمن مشو
[B][M1]وقت بیگاهست، ها! گامی بپوی[M2]دزد همراهست، هان! ایمن مشو
[B][M1]گر شوی ایمن ز خوف دزد، نیز[M2]از خلاف کاروان ایمن مشو
[B][M1]ور نماز و روزه گمراهت کند[M2]از غرور این و آن ایمن مشو
[B][M1]چون نهد دیوانه‌ای دانات نام[M2]عاقلی؟ خود را بدان، ایمن مشو
[B][M1]از کرامات ار بپری در هوا[M2]از هوا و از هوان ایمن مشو
[B][M1]ای که اندر بی‌نشانی می‌روی[M2]از حریف بی‌نشان ایمن مشو
[B][M1]اوحدی،چون سرش آمد بر زبان[M2]سر نگه دار، از زبان ایمن مشو
[A]
[B][M1]دل سرای خاص شد، از مجلس عامش مگو[M2]جان چو بر جانان رسید، از پیک و پیغامش مگو
[B][M1]مرغ جان ما، که از تار بدن بودش قفس[M2]باز دست شاه گشت، از دانه و دامش مگو
[B][M1]ما از آن یوسف به بویی قانعیم، ای باد صبح[M2]بوی پیراهن چو آوردی، ز اندامش مگو
[B][M1]ای که میگویی: خیال او توان دیدن به خواب[M2]مرد چون شوریده گشت، از خواب و ارامش مگو
[B][M1]آنکه روی دوست دید، او را به کفر و دین چه کار؟[M2]و آنکه مست عشق گشت، از باده و جامش مگو
[B][M1]چند گویی: پخته‌ای باید که گردد گرد او؟[M2]سینهٔ ما سوختست، از پخته و خامش مگو
[B][M1]دوش میگفتی که: دانستم که خون من که ریخت؟[M2]آنکه میدانی همانست، اوحدی نامش مگو
[A]
[B][M1]ای ز چین و حلقهٔ زلف سیاه[M2]بسته شادروان خوبی گرد ماه
[B][M1]در سر زلف تو صد لیلی اسیر[M2]در زنخدان تو صد یوسف به چاه
[B][M1]قاتلت چون سایه بر راه افگند[M2]آفتاب آنجا چه باشد؟ خاک راه
[B][M1]کس گناهی بر تو نتواند نشاند[M2]خون خلقی گر بریزی بی‌گناه
[B][M1]آه! کز شوق تومیسوزیم و نیست[M2]زهرهٔ آن کز غمت گوییم: آه!
[B][M1]صبر میورزیم و غماز آب چشم[M2]عشق می‌پوشیم و رنگ رخ گواه
[B][M1]عاقبت دودی بر وزن بر شود[M2]چند شاید داشت این آتش نگاه!
[B][M1]بی‌تو در گور آنچنان گریم که اشک[M2]از سر خاکم برویاند گیاه
[B][M1]اوحدی گر کشته شد عمر تو باد[M2]قتل درویشی چه باشد پیش شاه؟
[A]
[B][M1]چون همه ملک وجود خانهٔ شاهست و شاه[M2]راه چه جویی به غیر؟ بیش چه پویی به راه؟
[B][M1]ای که نچیدی گلش،، در گل خود کن نظر[M2]ای که ندیدی رخش، در دل خود کن نگاه
[B][M1]تا تو به خود می‌روی، گر چه نه بد می‌روی[M2]بی‌تلفی نیست مال، بی‌کلفی نیست ماه
[B][M1]رنگ دویی رنگ ماست ورنه ز نوری چراست؟[M2]پیکر چینی سفید، هیکل زنگی سیاه
[B][M1]وادی قدسست هین! رو بکن از پای کفش[M2]نادی عشقست هان! رو بنه از سر کلاه
[B][M1]اوحدی، ار کار هست، بر در او بار هست[M2]در شو و حجت بگیر، بگرو و حاجت بخواه
[B][M1]یار کمین‌ها کند، غارت دینها کند[M2]آنکه چنین‌ها کند، بر تو نگیرد گناه
[A]
[B][M1]آن تیر بالا را ببین: ز ابرو کمانها ساخته[M2]از تیر چشم مست خود آهنگ جانها ساخته
[B][M1]جان در بلای زلف او تن، مبتلای زلف او[M2]در حلقهای زلف او، دل خان و مانها ساخته
[B][M1]آشفته چون ما کاکلش، بر عارض همچون گلش[M2]در چین مشکین سنبلش، حسن ارغوانها ساخته
[B][M1]زلفش به عنبر بیختن، استاد در خون ریخت[M2]چشمش به سحر انگیختن، بند زبانها ساخته
[B][M1]سر پرخروش لعل او، جان باده نوش لعل او[M2]شکر فروش لعل او، در دل دکانها ساخته
[B][M1]دردش بلای ناگهان، مهرش میان دل نهان[M2]وانگاه بیرون از جهان، حسنش جهانها ساخته
[B][M1]او در نبرد اوحدی، فارغ ز درد اوحدی[M2]بر روی زرد اوحدی، از خون نشانها ساخته
[A]
[B][M1]ای جان من ز هجر تو در تن بسوخته[M2]صد دل ز مهر روی تو بر من بسوخته
[B][M1]سنگین دل تو در همه عمر از طریق مهر[M2]بر حال من نسوخته و آهن بسوخته
[B][M1]هردم ز غصه، چیست نگویی مراد تو؟[M2]زین ناتوان عاشق خرمن بسوخته
[B][M1]بی‌چهرهٔ چو شمع تو در خلوت تنم[M2]دل را چراغ مرده و روغن بسوخته
[B][M1]بر درد و داغ و محنت و اندوه و رنج من[M2]هم مرد خسته گشته و هم زن بسوخته
[B][M1]در مسکنی که این دل مسکین کشیده دم[M2]خرمن به باد داده و مسکن بسوخته
[B][M1]چون اوحدی مرا ز غمت آتش جگر[M2]در آستین گرفته و دامن بسوخته
[A]
[B][M1]روز عید آن ترک را دیدم پگاه آراسته[M2]گشته از رویش سراسر عید گاه آراسته
[B][M1]طاق ابرو را ز شوخی چون هلالی داده خم[M2]روی نیکو را به زیبایی چو ماه آراسته
[B][M1]هم جمال ماه رویش آب خوبان ریخته[M2]هم هلال نعل اسبش خاک راه آراسته
[B][M1]بیدلان را مال و سر بر دست و دلبر بی‌نیاز[M2]بندگان از پیش و پس حیران و شاه آراسته
[B][M1]او چو شمعی در میان و عاشقان پیرامنش[M2]حلقه‌ای از ناله و فریاد و آه آراسته
[B][M1]نرگس چشم و گل و رخسار و سرو قد او[M2]در شنکج حلقهٔ زلف سیاه آراسته
[B][M1]زلف چوگان وار خود همچون رسنها داده تاب[M2]وانگهی گوی زنخدان را به چاه آراسته
[B][M1]لاف عشقت میزنند آشفته حالان جهان[M2]اوحدی میرست و در عشقت سپاه آراسته
[B][M1]دیدن خوبان اگر جرم و گناهست، ای صنم[M2]نالها دارم بدین جرم و گناه آراسته
[A]
[B][M1]خیانتگر خیانت کرد و ما دل در خدا بسته[M2]سر و پای خصومت را به زنجیر وفا بسته
[B][M1]لگام این دل خیره به دست صبر وا داده[M2]طناب این دل وحشی به میخ شکر وابسته
[B][M1]تو ای همراه، ازین منزل مکن تعجیل در رفتن[M2]که این جا در کمند او اسیرانند پابسته
[B][M1]به جای خویش میبینم درونت گر ببخشاید[M2]چو در شهر کسان بینی غریبی مبتلا بسته
[B][M1]خبر کن سینهٔ ما را و بستان مژده‌ای نیکو[M2]اگر بینی تو در گوشه دل اشکسته را بسته
[B][M1]ترا، ای زاهد، ار حالیست میترسی و لیکن ما[M2]علم بر بوته آوردیم و سنجق بر هوا بسته
[B][M1]اگر در شرع دیدار رخ نیکو خطا باشد[M2]بدور روی او چشمی نبینی از خطا بسته
[B][M1]عنان از دست رفت اکنون، چرا پندم نمیدادی[M2]در آنروزی که میدیدی تو آنبند بلا بسته؟
[B][M1]نمیخواهم که بنمایم به جایی حال خود ورنه[M2]به بخشایی تو چون بینی دلم را چند جا بسته
[B][M1]به تدبیر دل مسکین ازان چندین نمیکوشم[M2]که میدانم نخواهد شد چنین اشکستها بسته
[B][M1]زبان اوحدی سازیست در بزم هوسبازان[M2]برو ابریشم زاری ز بهر آن نوا بسته
[A]
[B][M1]روی زیبا نتوان داشت نهان پیوسته[M2]خاصه رویت که به روحست و روان پیوسته
[B][M1]زلف از دست بدادیم و ز دل خون بچکید[M2]گویی آن زلف رگی بود به جان پیوسته
[B][M1]آبم از دیده روانست و خیال قد او[M2]همچو سرویست در آن آب روان پیوسته
[B][M1]ابروان همچو کمان داری و مژگان چون تیر[M2]وز پی عربده تیرت به کمان پیوسته
[B][M1]بار دیگر بگزند دل ما می‌کوشی[M2]ای به رغم دل ما در دگران پیوسته
[B][M1]در شگرفان حرکاتیست که آتش خوانند[M2]در تو آن هست و دو صد فتنه به آن پیوسته
[B][M1]اوحدی نام بر آورد به نیکو سخنی[M2]تا که نام تو شد او را به زبان پیوسته
[A]
[B][M1]ای از دهان تنگت شهری شکر گرفته[M2]نام رخ تو گل را از خاک برگرفته
[B][M1]آن روی را مپوشان، زیرا که در ممالک[M2]بنیاد فتنه باشد روی قمر گرفته
[B][M1]دیگر ز سر نگیرد با من جفا زمانه[M2]گر دیگرت ببینم یاری ز سر گرفته
[B][M1]صد کاروان دل را در راه محنت تو[M2]هم دزد رخت برده، هم شحنه خر گرفته
[B][M1]از تیر غمرهٔ تو هر بیدلی که داری[M2]سر در سپر کشیده، پا در جگر گرفته
[B][M1]ما رنگ قصهٔ خود پوشیده از خلایق[M2]وآنگه ز غصهٔ ما عالم خبر گرفته
[B][M1]هجر تو اوحدی را بیچاره کرده از غم[M2]وز اوحدی مرا تو بیچاره‌تر گرفته
[A]
[B][M1]کجایی؟ ای ز رخت آب ارغوان رفته[M2]مرا به عشق تو آوازه در جهان رفته
[B][M1]به خون دیده ترا کرده‌ام به دست، ولی[M2]ز دست من سر زلف تو رایگان رفته
[B][M1]همیشه قد تو با سرکشی قرین بوده[M2]مدام زلف تو با فتنه هم عنان رفته
[B][M1]گل از شکایت آن جورها که روی تو کرد[M2]هزار بار بنزدیکت باغبان رفته
[B][M1]ز دست زلف سیاه تو تا توان خواری[M2]بدین شکستهٔ مسکین ناتوان رفته
[B][M1]به آب دیده بگریم ز هجرت آن روزی[M2]که مرده باشم و خاک در استخوان رفته
[B][M1]چگونه راز دل اوحدی توان پوشید؟[M2]حدیثش از دهن و تیرش از کمان رفته
[A]
[B][M1]آن گل سوریست در کلاله نهفته[M2]یا به عبیرست برگ لاله نهفته
[B][M1]در دهن کوچک چو پستهٔ او بین[M2]رستهٔ دندان همچو ژاله نهفته
[B][M1]از گل و شکر نواله ایست لب او[M2]داعیهٔ بوسه در نواله نهفته
[B][M1]سینهٔ من هر نفس که زد به فراقش[M2]در دم او شد هزار ناله نهفته
[B][M1]خط خوشش را حوالتست به خونم[M2]کی شود آن خط و آن حواله نهفته؟
[B][M1]در جگر اوحدی نگر، که ببینی[M2]از غم او درد چند ساله نهفته
[B][M1]دم به دم او را غزل بسوزتر آید[M2]از نظرش تا شد آن غزاله نهفته
[A]
[B][M1]ای از عرب و از عجمت مثل نزاده[M2]حسن تو عرب را و عجم را بتو داده
[B][M1]در روی عجم چشم توصد تیر کشیده[M2]وز چشم عرب لعل تو صد چشمه گشاده
[B][M1]خوبان عرب بر سر اسب تو دویده[M2]شاهان عجم پیش رخت گشته پیاده
[B][M1]از چشم تو مجنون عرب یافته مستی[M2]وز لعل توشیرین عجم ساخته باده
[B][M1]گیرد عربی داغ غمت بر تن سوده[M2]دارد عجمی نقش رخت بر دل ساده
[B][M1]از روی تو در عید عجم خاسته غوغا[M2]از زلف تو در دین عرب فتنه فتاده
[B][M1]در ملک عجم اوحدی از وصف رخ تو[M2]بر نطق فصیحان عرب بند نهاده
[A]
[B][M1]عارف چو بحر باید: لب خشک و رخ گشاده[M2]بر جای خود چو بحری جوشان و ایستاده
[B][M1]از خاک در گذشته، افلاک در نوشته[M2]یک باره روح گشته، تن را طلاق داده
[B][M1]چون عاشقان جانی،در حال زندگانی[M2]هفتاد بار مرده، هشتاد بار زاده
[B][M1]آهنگ کار کرده، تن را حصار کرده[M2]وین نفس خوار کرده، چون خاک اوفتاده
[B][M1]آفاق را سترده، انفس مگس شمرده[M2]رخت از ازل ببرده، رخ در ابد نهاده
[B][M1]هر کثرتی که دیده، در سلک خود کشیده[M2]از جملگان بریده، در وحدت ایستاده
[B][M1]چون لوح ساده کرده دل را ز جمله نقشی[M2]پس نام او نوشته بر روی لوح ساده
[B][M1]خود را شمرده با او چون صفر در عددها[M2]او را بدیدهٔ در خود چون می ز جام باده
[B][M1]دایم بسان پسته، خندان و دل شکسته[M2]ز اسب وجود جسته، چون اوحدی پیاده
[A]
[B][M1]ببخشا، ای من مسکین به دل در دامت افتاده[M2]دلم را قرعهٔ عشق و هوس بر نامت افتاده
[B][M1]ز هر سو فتنه‌ای برخاست در ایام حسنت، من[M2]کجا ایمن توانم بود در ایامت افتاده؟
[B][M1]نمی‌افتد ترا در سر کزین جانب نهی گامی[M2]مگر بینی سر ما را به زیر گامت افتاده
[B][M1]برآید شاخ مرجانی بروصد جا از آن قطره[M2]که باشد وقت می خوردن ز لعل جامت افتاده
[B][M1]ترا چشمی چو بادامست و روز و شب من مسکین[M2]چو شکر در گداز عشق از آن بادامت افتاده
[B][M1]مرا آرام دل بردند، چشمان تو، کی بینم[M2]گذاری بر من مهجور بی‌آرامت افتاده؟
[B][M1]ترا عاشق فراوانست و بیدل در جهان، لیکن[M2]سبوی ما شد از دیوار و تشت از بامت افتاده
[B][M1]قبا در بند تست، اما ندارد در کمر چیزی[M2]هزاران پیرهن رشکست بر اندامت افتاده
[B][M1]ترا از مستی و عشق من آگاهی بود وقتی[M2]که باشد دردی دردی چنین در کامت افتاده
[B][M1]به من گفتی که: هر روزت ببخشم زین دهن بوسی[M2]کنون می‌بینمت زان وعده خیلی وامت افتاده
[B][M1]به دشنام اوحدی را یاد کردی، کی روا باشد؟[M2]دعایی گفته آن مسکین و در دشنامت افتاده
[A]
[B][M1]ای مرغزار جانها لعل تو آب داده[M2]وی تب کشیده دل را زلف تو تاب داده
[B][M1]رویت به یک لطیفه مه را سپر شکسته[M2]چشمت به نیم غمزه دل را جواب داده
[B][M1]دل را لب تو از می تاراج روح کرده[M2]جان را رخ تو از خوی بوی گلاب داده
[B][M1]پیش رخ و جبینت باج و خراج هر دم[M2]هم مشتری کشیده، هم آفتاب داده
[B][M1]بیدار با تو خواهم یکشب که باده نوشم[M2]وان مردم دگر را سر سوی خواب داده
[B][M1]چشم من از خیالت هر سوزنی که بسته[M2]توفان گریه آن را یکسر به آب داده
[B][M1]فردا مگر عقوبت کم باشد اوحدی را[M2]امروز عشقت او را چندین عذاب داده
[A]
[B][M1]ساقیا، خیز و یک دو جام بده[M2]می گلرنگ لاله فام بده
[B][M1]دهن همچو قند را بگشای[M2]بی‌دلان به بوسه کام بده
[B][M1]دلم از شربت حلال گرفت[M2]ساغری بادهٔ حرام بده
[B][M1]تو غلام که‌ای؟ نمی‌دانم[M2]قدحی، ای منت غلام، بده
[B][M1]به سلامت چو میروی، ای باد[M2]آن پری را ز من سلام بده
[B][M1]گو که: از نام ما نداری ننگ[M2]ساعتی ترک ننگ و نام بده
[B][M1]همه داری تو هر چه می‌باید[M2]من چه گویم ترا: کدام بده؟
[B][M1]سخن لعل آبدار بگوی[M2]خبر قد خوش خرام بده
[B][M1]تا که دیگ وصال پخته شود[M2]اوحدی را شراب خام بده
[A]
[B][M1]کام دل تنگ از آن تنگ دهانم بده[M2]بوسه‌ای، ار آشکار نیست، نهانم بده
[B][M1]خانه جدا میکنی،طاقت اینم ببخش[M2]بوسه بها میکنی، مکنت آنم بده
[B][M1]چون نتواند کسی چارهٔ بهبود من[M2]من به جز از خویشتن هیچ ندانم، بده
[B][M1]دل به تمنای تو بر در امید زد[M2]یا چو سگم جای ساز،یا بسگانم بده
[B][M1]دانش و دین مرا میکنی ارزان بها[M2]این همه ارزان ترا،وصل گرانم بده
[B][M1]باغ ترا باغبان بودم و آفت رسید[M2]دخل زیان کرده‌ام، خرج زیانم بده
[B][M1]در پی جان منی، اینهمه تعجیل چیست؟[M2]بندهٔ بد نیستم، خواجه، امانم بده
[B][M1]چون ز در قرب تو گشت شبانی عزیز[M2]یوسف گرگم مساز، قرب شبانم بده
[B][M1]از سر گردن کشی دوش ز دم بر فلک[M2]دوش چه می‌داده‌ای؟ باز همانم بده
[B][M1]آن دل و جانی که بود، هر دو چو دادم به تو[M2]ای دو جهان زان تو، هر دو جهانم بده
[B][M1]گر چه برفتم بسی، از تو نشان کس نداد[M2]من به تو ره چون برم؟ هم تو نشانم بده
[B][M1]اوحدی ار شد زبون وقت ثنای تو، من[M2]مرد زبون نیستم، مزد زبانم بده
[A]
[B][M1]یا به نزد خویشتن راهم بده[M2]یا مجال ناله و آهم بده
[B][M1]از دهانت چون نمی‌یابم نشان[M2]بوسه‌ای زان روی چون ماهم بده
[B][M1]تشنهٔ چاه زنخدان تو شد[M2]جان من، آبی از آن چاهم بده
[B][M1]غربت من در جهان از بهر تست[M2]قربت خاصان درگاهم بده
[B][M1]دوش میگفتی: ز من چیزی بخواه[M2]بوسه‌ای زان لعل می‌خواهم، بده
[B][M1]هر چه از من خواستی یکسر تراست[M2]از تو من نیز آنچه میخواهم بده
[B][M1]یا خیال خود به خواب من فرست[M2]یا دلی بیدار و آگاهم بده
[B][M1]گنج وصلت هم درین ویرانهاست[M2]آن چنان گنجی ز ناگاهم بده
[B][M1]بر بساط آرزو چون اوحدی[M2]شاه می‌خواهم ز رخ، شاهم بده
[A]
[B][M1]شب شد، به مستان اندکی تریاک بیداری بده[M2]رندان سیکی خواره را گر ساغری داری، بده
[B][M1]زین حرفهای لاله گون چون لاله میسوزد دلم[M2]روی تو ما را لاله بس، ممزوج گلناری بده
[B][M1]اکنون که آب از کار شد، بر خیز و آب کار کن[M2]بی‌کار منشین، ای پسر، آن بادهٔ کاری بده
[B][M1]امشب که در دیر آمدم، زنار باید بر میان[M2]ای یار ترسا، حلقه‌ای زان یار زناری بده
[B][M1]مستی و مستوری بهم نیکو نباشد، دلبرا[M2]یا پیش مستان کم نشین، یا ترک هشیاری بده
[B][M1]سالیست تا من بوسه‌ای زان لب تمنی میکنم[M2]اکنون چو فرصت یافتم، عذرش چه می‌آری؟ بده
[B][M1]دانم نیاری کام دل پیش رقیبان دادنم[M2]دشنام، باری، پیش تو سهلست، می‌یاری، بده
[B][M1]جانا، ز خوی تند خود، چون بی‌گناهم، هر نفس[M2]صد بار بر دل می‌نهی، یک بوسه سر باری بده
[B][M1]از هر دو گیتی اوحدی چون عاشق‌زار تو شد[M2]یا قصد آزارش مکن، یا ترک بیزاری بده
[A]
[B][M1]ای فراق تو مرا عقل و بصارت برده[M2]دل من کافر چشم تو به غارت برده
[B][M1]بر دل شیفته هجر تو جفاها کرده[M2]از تن سوخته مهر تو مهارت برده
[B][M1]دل ما را، که سپاهی نتوانستی برد[M2]غمزهٔ شوخ تو در نیم اشارت برده
[B][M1]دوستان را همه خون ریخته چشم تو وز آن[M2]دشمنان در همه آفاق بشارت برده
[B][M1]شوق روی تو به زنجیر کشش هر سحری[M2]بر سر کوی تو ما را به زیارت برده
[B][M1]من ازین دیدهٔ خونبار شبی می‌بینم[M2]سیل برخاسته و شهر و عمارت برده
[B][M1]بی‌تو هر وقت که آهنگ نمازی بکنم[M2]اشک خون چهرهٔ ما را ز طهارت برده
[B][M1]اوحدی پیش دهان تو زبان بسته بماند[M2]گر چه بود از دگران گوی عبارت برده
[A]
[B][M1]چیست آن شهریار در پرده؟[M2]شور در شهر و یار در پرده
[B][M1]هر زمان بار می‌دهد، لیکن[M2]نیست امکان بار درپرده
[B][M1]پرده از روی برگرفت آن ماه[M2]همچنان روی کار در پرده
[B][M1]همه گلها ازو شکفته و باز[M2]گل او غنچه‌وار در پرده
[B][M1]پرده داری بدوستان دادست[M2]و آنگه آن پرده دار در پرده
[B][M1]چیست این نقش گونه‌گون؟ ار نیست[M2]نقشبندی سوار در پرده
[B][M1]از پس پرده جمله حیرانند[M2]کس ندارد گذار در پرده
[B][M1]همه را رخ به خون دیده نگار[M2]نیست کس با نگار در پرده
[B][M1]گر نخواهی که: گم شوی از خود[M2]نروی زینهار! در پرده
[B][M1]رانی، این پرده را چو راست کنند[M2]نالهٔ زار زار در پرده
[B][M1]از برون گر هزار بینی، نیست[M2]جز یکی زان هزار در پرده
[B][M1]هم تویی پردهٔ بصیرت تو[M2]خویشتن را مدار در پرده
[B][M1]پردهٔ خویش را بسوز و ببین[M2]دوست را آشکار در پرده
[B][M1]مرو، ار پرده در میان بینی[M2]پرده بین را چکار در پرده؟
[B][M1]تو که چون شیر پرده پشمینی[M2]چون بگیری شکار در پرده؟
[B][M1]رفع این پرده یک نفس کارست[M2]مبر این روزگار در پرده
[B][M1]اگر آن رخ جمال بنماید[M2]نهلد پود و تار در پرده
[B][M1]پرده زان دیده‌ای، که هست ترا[M2]دیدهٔ اعتبار در پرده
[B][M1]نظر جهل چون تواند دید[M2]یار در غار و غار در پرده؟
[B][M1]هر که او اختیار خود بگذاشت[M2]رفت بی‌اختیار در پرده
[B][M1]گر درین پرده میروی، ایدل[M2]اوحدی را میار در پرده
[A]
[B][M1]دلی می‌باید اندر عشق جان را وقف غم کرده[M2]میان عالمی خود را به رسوایی علم کرده
[B][M1]جفای دلبری هر روز کارش بر هم آشفته[M2]بلای گلرخی هر لحظه خارش در قدم کرده
[B][M1]گرفته شادیی در جان ز معشوق غم آورده[M2]نهاده مستیی در دل ز دلدار ستم کرده
[B][M1]وفای دوستان بر دل چو مهری بر نگین دیده[M2]خیال همدمان در جان چو نقشی در درم کرده
[B][M1]رقیبش داده صد دشنام او بر وی دعا کرده[M2]حسودش گفته صد بیداد و او با او کرم کرده
[B][M1]نهاد رخت سوز او علفها بر تلف بسته[M2]وجود نقد باز او گذرها بر عدم کرده
[B][M1]طلاق نیک و بد داده، دعای مرد و زن گفته[M2]قفای سیم و زر دیده، به ترک خال و عم کرده
[B][M1]میان بیشهٔ هستی به تیغ نامرادیها[M2]درخت هر مرادی را، که می‌دانی، قلم کرده
[B][M1]بسان اوحدی هر دم میان خاک و خون غم[M2]فغان و نالهٔ خود را عدیل زیر و بم کرده
[A]
[B][M1]خیز و کار رفتنت را ساز ده[M2]همرهان خویش را آواز ده
[B][M1]مرغ گل را در زمین پوشیده‌دار[M2]مرغ دل را در فلک پرواز ده
[B][M1]گر گمان داری ز معنی‌دان بپرس[M2]ور کمان داری به تیر انداز ده
[B][M1]چون شوی واقف ز راز آن طرف[M2]مژده‌ای در گوش اهل راز ده
[B][M1]ور بخواهی نیز کردن یاد ما[M2]هم به یاد آن بت طناز ده
[B][M1]کس نپردازد سخن چون اوحدی[M2]گوش با قول سخن پرداز ده
[B][M1]عشق را آغاز و انجامی نبود[M2]ساقیا، این جامم از آغاز ده
[A]
[B][M1]آنکه میخواست مرا بیدل و بی‌یار شده[M2]زود بینم چو خودش عاشق و غمخوار شده
[B][M1]اثری هم بکند زود یقین، می‌دانم[M2]گریه های شب این دیدهٔ بیدار شده
[B][M1]مددی نیست که دیگر به منش باز آرد[M2]آن ز پیش من دل خسته به آزار شده
[B][M1]ای رفیقان سفر، گر سر رفتن دارید[M2]همتی با من محبوس گرفتار شده
[B][M1]جان فدا کرده و چون باد هوا گشته سبک[M2]دل به غم داده و چون خاک زمین خوار شده
[B][M1]از غم آن تن همچون سمن و روی چو گل[M2]گل گیتی همه در دیدهٔ من خار شده
[B][M1]خرقه پوشیدنم از عشق چرا دارد باز؟[M2]من بسوزانمش این خرقهٔ زنار شده
[B][M1]نظری بر من و بر درد من و زاری من[M2]ای به هجران تو من زارتر از زار شده
[B][M1]کار عشق تو بلاییست نبینی آخر؟[M2]اوحدی را چو من اندر سر این کار شده
[A]
[B][M1]روزی ببینی زلف او در دست من پیچان شده[M2]لطفش تنم را داده دل، لعلش دلم را جان شده
[B][M1]اقبال در کار آمده، دولت خریدار آمده[M2]با ما به بازار آمده، آن دلبر پنهان شده
[B][M1]ما بر بساط ششتری، با طوق و با انگشتری[M2]گر دیده ما را مشتری، آن زهرهٔ کیوان شده
[B][M1]آن ماه در مهد آمده، کام مرا شهد آمده[M2]من باز در عهد آمده، او از سر پیمان شده
[B][M1]افگنده خلقی مرد و زن، اندر زبانها چون سخن[M2]نام گدایی همچو من، همسایهٔ سلطان شده
[B][M1]یار ارچه تیمار آورد، یا رنج بسیار آورد[M2]روزیش در کار آورد، عزم عزیمت خوان شده
[B][M1]گر عاشقی رنجی ببر، بار گران سنجی ببر[M2]ای اوحدی، گنجی ببر، زین خانهٔ ویران شده
[A]
[B][M1]ای ز زلفت عقل در دام آمده[M2]نرگست با فتنه همنام آمده
[B][M1]نازکست اندام سیمینت چو گل[M2]ای سرا پایت به اندام آمده
[B][M1]گر صبح صادق رخسار تو[M2]چین زلفت پردهٔ شام آمده
[B][M1]دیگ سودای ترا دل در دماغ[M2]پخته بسیاری، ولی خام آمده
[B][M1]در حساب بوسه امید مرا[M2]بر دهانت مبلغی وام آمده
[B][M1]گوش ما را از لبت چشم دعا[M2]بوده، لیکن جمله دشنام آمده
[B][M1]از تمنای لب میگون تو[M2]اوحدی را سنگ بر جام آمده
[A]
[B][M1]کیست دگر باره این؟ بر لب بام آمده[M2]روی چو صبحش در آن زلف چو شام آمده
[B][M1]بر همه ارباب عشق حاکم و والی شده[M2]در همه اسباب حسن چست و تمام آمده
[B][M1]یاور ما نیست چرخ، همدم ما نیست بخت[M2]ور نه چرا بگذرد صید به دام آمده؟
[B][M1]گویی: از آشوب او هیچ توانیم دید[M2]ما به سلامت شده، او به سلام آمده؟
[B][M1]سینه ز خونریز او سخت حذر می‌کند[M2]زانکه جوانست و مست، در پی نام آمده
[B][M1]گر چه ز هجران او درد سری کم نبود[M2]کام دل خود ندید جان به کام آمده
[B][M1]مهرهٔ ششدر شدست، آه! که در دست خود[M2]نقش موافق نداد نرد مدام آمده
[B][M1]با همه تندی و جوش در عجبم من که چون[M2]سخت لگامی نکرد توسن رام آمده؟
[B][M1]بید، که بالا گرفت منصب او در چمن[M2]گو که: تماشا کند سرو به بام آمده
[B][M1]با همه تلخی که کرد، در صفت و شان او[M2]از نفس اوحدی شهد کلام آمده
[A]
[B][M1]ازین نرگس و گل غرورم مده[M2]وزین عود و شکر بخورم مده
[B][M1]چو بیمار عشقم علاجم بکن[M2]چو غم‌خوار مهرم سرورم مده
[B][M1]بس این انتظارم به فردا و دی[M2]دگر وعدهٔ دیر و دورم مده
[B][M1]ز لطف تو گر در جهنم یمیست[M2]بنارم درانداز و نورم مده
[B][M1]اگر لایقم پرده‌ای بر فگن[M2]تمنا و تشویش حورم مده
[B][M1]ز غیر تو حاصل به جز رنج نیست[M2]جدایی ز گنج حضورم مده
[B][M1]مرا چون تو زنار خود بسته‌ای[M2]قدح بی‌نوای زبورم مده
[B][M1]شراب طهور من از دست تست[M2]جزین یک شراب طهورم مده
[B][M1]ازین آرزو، تا که من زنده‌ام[M2]دل سخت و نفس صبورم مده
[B][M1]چو گستاخ شد در حدیث اوحدی[M2]ز تقریر او ره به طورم مده
[A]
[B][M1]ای مردگان، کجایید؟ اینک مسیح زنده[M2]هر دم لبش حیاتی در مرده‌ای دمنده
[B][M1]زنار او کمندی در حلق جان کشیده[M2]ناقوس او خروشی در آسمان فگنده
[B][M1]ای خاکیان رنجور، آمد طبیب دلها[M2]کز جانتان بشوید ترکیب آب گنده
[B][M1]رنج درون تن را تدبیر اوست کافی[M2]درد نهان دل را درمان او بسنده
[B][M1]کو عقل؟ تا بداند پیوند ابن و آبا[M2]کو دیده؟ تا ببیند جمع اله و بنده
[B][M1]چون اوحدی نگر تا: بر فقر خود نگریی[M2]تا نگریی نیاید بر ما مجال خنده
[B][M1]کان گنج را نیابی جز در سرای ویران[M2]و آن شاه را نبینی جز در قبای ژنده
[A]
[B][M1]عاشقان درد کش را دردی می‌خانه ده[M2]از قدح کاری نیاید، بعد ازین پیمانه ده
[B][M1]جان ما بر باد خواهد رفت، ساقی، یکزمان[M2]باده‌ای گر می‌دهی، بر یاد آن جانانه ده
[B][M1]هر حریفی را به قدر حال او تیمار کن[M2]طوطیان را شکر آر و ماکیان را دانه ده
[B][M1]چون شود خوابت گران دست سبک روحی بگیر[M2]و آن دگرها را سبک‌تر سر به سوی خانه ده
[B][M1]آن سر زلف چو زنجیر، ار چه کاری مشکلست[M2]یک زمان در دست این آشفتهٔ دیوانه ده
[B][M1]ای که منکر میشوی سوز دل ریش مرا[M2]پرتو آن شمع بین و ترک این پروانه ده
[B][M1]کنج این ویرانه بی‌گنجی نباشد اوحدی[M2]مست گشتی، خیز و آوازی درین ویرانه ده
[A]
[B][M1]ای داده روی خوب تو از حسن داد دیده[M2]ایزد ز آفرین فراوانت آفریده
[B][M1]چون ذره در هوای تو خورشید آسمانی[M2]بسیار در فراز و نشیب جهان دویده
[B][M1]گل در میان باغ به دست نسیم صد پی[M2]از یاد چهرهٔ تو به خود جامه بر دریده
[B][M1]بی‌رنگ و سرمه خم ابروی عنبرینت[M2]صد باره چهرهٔ نقاش چین بریده
[B][M1]بالای چو بید و رخ چو یاسمینت[M2]خار خلاف در جگر سرو و گل خلیده
[B][M1]بر عارضت نشان عرق در بهار گویی[M2]از شبنمت قطره به گلبرگ چکیده
[B][M1]ترکان چشم شوخ ترا ساحران غمزه[M2]در طاق ابروان تو سرمست خوابنیده
[B][M1]از گلبن رخ تو دل حیران گشتهٔ من[M2]صد نوک خار خورده، یک برگ گل نچیده
[B][M1]پیش نگار بسته سرانگشت بر خضابت[M2]مرد نگارگر انگشت‌ها گزیده
[B][M1]دندان عاشقان به زنخدان سادهٔ تو[M2]ای کاج! میرسید، که سیبست بس رسیده
[B][M1]دانی که: چند محنت و رنج و بلا کشیدم؟[M2]زان چشم شوخ ساحر ترکانه کشیده
[B][M1]حال دلی که گفتن آن ناگزیر باشد[M2]من گفته بارها و تو یک بار ناشنیده
[B][M1]بر بندگان خویش نگاهی بکن به رحمت[M2]ای اوحدیت بنده و آن بنده زر خریده
[A]
[B][M1]نوای عشق بلبل را دلی باید بلا دیده[M2]ز سوز و آه خود بسیار سرد و گرمها دیده
[B][M1]طریق جان‌گذاری را ز راه شوق واجسته[M2]رموز عشق بازی را ز روی مهر وادیده
[B][M1]دل خود را بچین زلف خوبان چگل بسته[M2]سر خود را بزیر پای ترکان سرا دیده
[B][M1]ز خوبان دیده داغ هجر و دیگرشان دعا گفته[M2]ز ترکان خورده تیغ جور و باز از خود جفا دیده
[B][M1]بخورده چشم خود را خون و جان را تازگی داده[M2]بکشته نفس خود را زار و تن را در عزا دیده
[B][M1]چو خوبان پرده برگیرند، جان خود فداکرده[M2]دگر چون رخ بپوشانند ترک خود روا دیده
[B][M1]چو عیاران و سربازان میان خاک و خون صدپی[M2]سعادت را دعا گفته، سلامت را قفا دیده
[B][M1]ز پیش سیر چشمان پرس سر این حکایت را[M2]که مشکل داند این معنی فقیه هیچ نادیده
[B][M1]بسان اوحدی خواری به راه عشق این خوبان[M2]زبونی جورکش خواهند و مسکینی بلا دیده
[A]
[B][M1]می‌نالم ازین کار به سامان نرسیده[M2]وین درد جگر سوز به درمان نرسیده
[B][M1]جانا، سخنست این همه سوراخ ببینید[M2]بر سینهٔ این کشتهٔ پیکان نرسیده
[B][M1]افسوس! که موری نشکستیم درین خاک[M2]وین قصه به نزدیک سلیمان نرسیده
[B][M1]ای ترک پری‌چهره، چه بیداد و جفا ماند؟[M2]کز کافر چشمت به مسلمان نرسیده
[B][M1]از خوان تو برخاسته یغمای طفیلی[M2]زان گونه که یک لقمه به مهمان نرسیده
[B][M1]شک نیست که این چشم چو دریا نگذارد[M2]در شهر یکی خانهٔ توفان نرسیده
[B][M1]زود اوحدی اندر سخن خود برساند[M2]آوازهٔ این جور به سلطان نرسیده
[A]
[B][M1]ای بر فلک از رخ علم نور کشیده[M2]زلف تو قلم در شب دیجور کشیده
[B][M1]حسن از اثر مستی و ناخفتن دوشت[M2]صد سرمه در آن نرگس،مخمور کشیده
[B][M1]خط تو بر آن روی چو خورشید هلالیست[M2]از غالیه بر صفحهٔ کافور کشیده
[B][M1]گفتار تو زنبور زبان از شکرینی[M2]خط در ورق زادهٔ زنبور کشیده
[B][M1]ما از ره دور آمده نزدیک تو وانگاه[M2]خود را تو زما بی‌سببی دور کشیده
[B][M1]اندیشهٔ وصل تو بسر نشتر سودا[M2]خون از جگر عاشق محرور کشیده
[B][M1]از بس که بکشتی به جفا خسته دلان را[M2]گرد تو ز ماتم‌زدگان سور کشیده
[B][M1]بارت ز دل و دیده و نازت به سر و چشم[M2]هم سرو سهی برده و هم حور کشیده
[B][M1]از عشق تو چون اوحدی امروز جهانی[M2]داغ ستمت بر دل رنجور کشیده
[A]
[B][M1]ماییم و خراباتی پر بادهٔ جوشیده[M2]جز رند خراباتی آن باده ننوشیده
[B][M1]رندان سر افرازش دستار گرو کرده[M2]خوبان طرب سازش رخسار نپوشیده
[B][M1]رندان وی از سستی بر چرخ سبق برده[M2]خوبان وی از مستی در عربده کوشیده
[B][M1]بی‌فتنه مقیمانش فعلی نپسندیده[M2]بی‌باده حریفانش قولی ننوشیده
[B][M1]زان باده چو تر گردی، از صومعه برگردی[M2]وانگاه به سر گردی، ای زاهد خوشیده
[B][M1]هر دل که توانسته این حال طلب کرده[M2]چون حال بدانسته دیگر نخروشیده
[B][M1]تا اوحدی افتاده اندر پی این باده[M2]پستان سعادت را بگرفته و دوشیده
[A]
[B][M1]چمن پر گهر شد ز باران ژاله[M2]زمین پر کواکب ز یاقوت لاله
[B][M1]ز شبنم فرو هشت نسرین حمایل[M2]ز سنبل بر افگند سوسن کلاله
[B][M1]به جای می‌لعل پر کرده گلها[M2]ز سیماب رخشنده زرین پیاله
[B][M1]صبا را چمن کرده هر بامدادی[M2]به گلزار پردامنی زر حواله
[B][M1]ز زرورق غنچه بر خوان گلبن[M2]همی پیچد از بهر بلبل نواله
[B][M1]به هر گوشه بینی خرامان و خرم[M2]غزلخوان غزالی به رخ چون غزاله
[B][M1]گرم دستگاه گل و لاله بودی[M2]به گنجی گران می‌نبشتم قباله
[B][M1]کنونست وقت، اوحدی، گر جوانی[M2]چو مرغان عاشق در آیی بناله
[B][M1]بهاری چنین باد و شش ساله ماهی[M2]صبوحی کن از بادهٔ پنج ساله
[A]
[B][M1]دل جفت درد و غم شد زان دیلمی کلاله[M2]گل را قبول کم شد زان روی همچو لاله
[B][M1]بس غصه داد و رنجم،زان منزل سپنجم[M2]ماه چهارده شب، حور دو هفت ساله
[B][M1]زان زلف همچو زندان، تابنده در دندان[M2]همچون ز شب ثریا، یا خود ز میغ ژاله
[B][M1]ماهی که می‌سرایم در شوقش این غزلها[M2]چشم غزال دارد، رخسارهٔ غزاله
[B][M1]گر حجت غلامی خواهد ز من لب او[M2]جز روی او نیاید شاهد درین قباله
[B][M1]از نامهٔ فراقش عاجز شدم، چو دیدم[M2]زیرا نکرده بودم بحثی در آن رساله
[B][M1]با مهر چرخ دی گفت: این بت‌تر است مانا[M2]گفتا: منش رقیبم وین بت مرا سلاله
[B][M1]ای مدعی، کزان لب خواهی علاج کردن[M2]هر درد را که داری می‌کن به من حواله
[B][M1]خواهی که زین چه هستم دیوانه‌تر نگردم[M2]بر یاد آن پری رخ پر کن یکی پیاله
[B][M1]آن رنگ داده ناخن تا بر رگ دل آمد[M2]چون چنگ نیست یک دم خالی ز آه و ناله
[B][M1]چون بوسه خواهم از وی گیرد لبش به دندان[M2]تا اوحدی نبیند بی‌استخوان نواله
[A]
[B][M1]در سر و سرای خود نگذاشتم الاالله[M2]وندر دل ورای خود نگذاشتم الاالله
[B][M1]از غیر به جای او نگذاشت کسی را دل[M2]وز خار به جای خود نگذاشتم الاالله
[B][M1]کی تازه توان کردن پیوند من و دنیی؟[M2]کز گرد و گیای خود نگذاشتم الاالله
[B][M1]تا ارض و سمای من خالی شود از من هم[M2]در ارض و سمای خود نگذاشتم الاالله
[B][M1]از ما و ز من غیری مشکل بهلم چیزی[M2]من کز من و مای خود نگذاشتم الاالله
[B][M1]در گفتن « لا» هر کس بگذشت ز چیزی، من[M2]از گفتن لای خود نگذاشتم الاالله
[B][M1]از خلق بهای من مستان چو شوم کشته[M2]زیرا که بهای خود نگذاشتم الاالله
[B][M1]من چون ز برای او هم خانهٔ دین گشتم[M2]در خانه برای خود نگذاشتم الاالله
[B][M1]بر لوح لوای دل ننگاشم الا «هو»[M2]در دلق و قبای خود نگذاشتم الاالله
[B][M1]چون اوحدی ار باقی مانم نه عجب، زیرا[M2]کز عین بقای خود نگذاشتم الاالله
[A]
[B][M1]ای روشن از رخ تو زمین و زمان همه[M2]تاریک بی‌تو چشم همین و همان همه
[B][M1]از خود ترا به چشم یقین دیده عاشقان[M2]و افتاده از یقین خود اندر گمان همه
[B][M1]از مشتری به نقد، چو دلال، حسن تو[M2]زر برده و متاع تو اندر دکان همه
[B][M1]در عالم از رخ تو نشانی شده پدید[M2]و افتاده عالمی ز پی آن نشان همه
[B][M1]چشم تو عرضه کرده ز هر سو هزار ترک[M2]با ما نهاده تیر جفا در کمان همه
[B][M1]دیدم که با تو ناله و فریاد سود نیست[M2]دادم به باد عشق تو سود و زیان همه
[B][M1]چون غنچه در هوای تو یک بارگی دلیم[M2]چون بید نیستیم ز عشقت زبان همه
[B][M1]کرد آشکار صورت خوبت هزار حسن[M2]و آن حسنها ز دیدهٔ صورت نهان همه
[B][M1]چشم ترا به کشتن ما تیغ بر کمر[M2]ما را به جستن تو کمر بر میان همه
[B][M1]گر کارکرد قهر تو، دادیم سر ز دست[M2]ور یار گشت لطف تو، بریدم جان همه
[B][M1]از بس که پر شدم ز صفات کمال تو[M2]نزدیک شد که پر شود از من جهان همه
[B][M1]در عرض دیدن تو دل تنگ اوحدی[M2]خطی به خون نبشته و ما در ضمان همه
[A]
[B][M1]بر در می‌خانه این غلغل و آن طنطنه[M2]چیست؟ بیاور چراغ، پیش نه آتش‌زنه
[B][M1]گر ز حریفان ماست، با دل یک رنگ و راست[M2]همچو منش مست کن، رود بر طل و منه
[B][M1]ور ز بزرگان دهر باشد و گرگان شهر[M2]خاک نیرزد بهل، با همه کوچ و بنه
[B][M1]از الف و از نقط درشکن این یک ورق[M2]صدر نداند گرفت، جز الف یک تنه
[B][M1]کژ مکژ این گروه راه به جایی نبرد[M2]تا که در افتادشان در مکن و کن کنه
[B][M1]بسر ندارند و یمن، با خود از آن ساختند[M2]بهر خلاف و جدل میسره و میمنه
[B][M1]ای که به حیله گری دم دهی و داد نه[M2]رو، سخن از حال گوی، چند ز حول و سنه؟
[B][M1]گر دلت آلوده شد، بر در می‌خانه آی[M2]کز پی‌پالود نیست میکنه در میکنه
[B][M1]زانکه روایت گری، گر نروی راه او[M2]بس که ببینی عنا از پی این عنعنه
[B][M1]خواجه به خواب اندرست، یا به شراب اندرست[M2]ورنه مؤذن نخفت دوش بر آن میذنه
[B][M1]آینهٔ حق تویی، از در معنی، ولی[M2]از نم ناموس و نام تیره شدست آینه
[B][M1]بس که به دود هوس خانه سیه کرده‌ای[M2]هیچ ندانست تافت نور در آن روزنه
[B][M1]هست تفاوت به قدر، ار چه به قدرت کند[M2]شیشه گنی آفتاب، شاش تنی بوزنه
[B][M1]با همه دستان، بسی بر سر ما بگذرد[M2]از روش چرخ زال بهمن و بهمنجنه
[B][M1]از نفس اوحدی گوهر ایمان طلب[M2]چون گهر احمدی از صدف آمنه
[A]
[B][M1]پدید نیست اسیران عشق را خانه[M2]کجاست بند؟ که صحرا گرفت دیوانه
[B][M1]چنان ز فرقت آن آشنا بنالیدم[M2]که خسته شد جگر آشنا و بیگانه
[B][M1]نخست گفتمت: ای دل، به دام آن سر زلف[M2]مرو دلیر، که بیرون نمی‌بری دانه
[B][M1]چه سنگ غصه که بر سر زنم حسودان را![M2]گرم رسد به دو زلف تو دست چون شانه
[B][M1]به نقدم از همه آسایشی برآوردی[M2]پدید نیست که کامم برآوری، یا نه ؟
[B][M1]گرت شبی به سر کوی ما گذار افتد[M2]مکوب در، که کسی نیست اندرین خانه
[B][M1]نه من اسیر تو گشتم، که هر کرا بینی[M2]چو اوحدی هوسی می‌پزد جداگانه
[A]
[B][M1]سر در کف پایت نهم، ای یار یگانه[M2]روزی که درآیی ز درم مست شبانه
[B][M1]در صورت خوبان همه نوریست الهی[M2]از شمع رخت می‌زند آن نور زبانه
[B][M1]با چشم تو یک رنگ چو گشتیم به مستی[M2]جز چشم تو ما را که برد مست به خانه؟
[B][M1]هر چند که جان را بر لعل تو بها نیست[M2]شرطیست که امروز نجوییم بهانه
[B][M1]آنی تو، که جز با تو درین ملک ندیدیم[M2]خوی ملکی با کس و روی ملکانه
[B][M1]جز یاد جمالت همه ذوقست خرافات[M2]جز قصهٔ عشقت همه با دست و فسانه
[B][M1]با غمزهٔ رویت سخن خال نگوییم[M2]زنهار! که ما غره نگشتیم به دانه
[B][M1]آنجا مطلب روزه و تسبیح، که در روی[M2]آواز مغنی بود و جام مغانه
[B][M1]با اوحدی امروز یکی باش، که مردم[M2]از دور نگویند: فلان بود و فلانه
[A]
[B][M1]گرد مغان گرد و بادهای مغانه[M2]تا به کجا می‌رسد حدیث زمانه؟
[B][M1]هر چه به جز می، بلاشناس و مصیبت[M2]هر چه به جز عشق، باد دان و فسانه
[B][M1]باده ترا چیست؟ شربتیست موافق[M2]جام ترا کیست؟ همدمیست یگانه
[B][M1]نو نشود حال عیش و روز نشاطت[M2]جز به می سالخوردهٔ کهنانه
[B][M1]شانهٔ زلف طرب می است حقیقت[M2]می چو نباشد ، نه زلف باش و نه شانه
[B][M1]چون به سر کوی می‌فروش برآیی[M2]کیسه فرو ریز، کاسه خواه و چغانه
[B][M1]چشم بر وی لطیف‌تر کن و تازه[M2]گوش بر آواز چنگ دار و چغانه
[B][M1]قوت روح از سماع جوی و ز مطرب[M2]قوت روان از غزل پژوه و ترانه
[B][M1]روی به نقلی مکن، چو طفل به خرما[M2]دست به نقلی مکش، چو مرغ به دانه
[B][M1]جام چو گردون به گردش آر، که از وی[M2]باده چو خورشید بر کشید زبانه
[B][M1]گرد معربد مگرد و سفله و نادان[M2]زین سه، که گفتم، کرانه‌گیر، کرانه
[B][M1]گر هوس همدمی کنی و حریفی[M2]مرد بهایی طلب، نه مرد بهانه
[B][M1]بادهٔ ناسخته ده به سخت، که باده[M2]سست کند سخت را کلید خزانه
[B][M1]جام چو گردان شود، به قاعده مطرب[M2]جامه کند مرد را به نیم ترانه
[B][M1]گر چه ز خوبان جهان پرست، نخستین[M2]یک رخ خوب اختیار کن ز میانه
[B][M1]روی دلی در دو قبله راست نیاید[M2]مرد به یک تیر چون زند دو نشانه؟
[B][M1]میوهٔ شیرینت آرزوست که آری؟[M2]پرورشت باید، ای درخت جوانه
[B][M1]سر جهان پیش من بسیست، ولیکن[M2]با تو چه گویم؟ که خواجه نیست به خانه
[B][M1]کام دل اوحدی به باده روا کن[M2]زود، که ناگه روانه‌ایم، روانه
[A]
[B][M1]بسیار دشمنست مرا و تو دوست نه[M2]با دوستان خویشتن اینها نکوست؟ نه
[B][M1]من سال و ماه در سخن و گفت و گوی تو[M2]وانگه تو با کسی که درین گفت و گوست نه
[B][M1]با من هزار تندی و تیزی نموده‌ای[M2]گفتم به هیچ کس که: فلان تندخوست؟ نه
[B][M1]ای عاشقان موی تو افزون ز موی سر[M2]زیشان چو من ز مویه کسی همچو موست؟ نه
[B][M1]خلقی به بوی زلف تو از خویش رفته‌اند[M2]کس را وقوف هست که آن خود چه بوست؟ نه
[B][M1]گویند: ترک او کن و یاری دگر بگیر[M2]اندر جهان حسن کسی مثل اوست؟ نه
[B][M1]ای قیمتی چو جان بر ما خاک کوی تو[M2]ما را بر تو قیمت آن خاک کوست؟ نه
[B][M1]شهری به آرزوی تو از جان برآمدند[M2]کس را برآمدی ز تو جز آرزوست؟ نه
[B][M1]با اوحدی طریق جدایی گرفته‌ای[M2]ای پاردوست بوده و امسال دوست نه
[A]
[B][M1]ای در غم عشقت مرا اندیشهٔ بهبود نه[M2]کردم زیان در عشق تو صد گنج و دیگر سود نه
[B][M1]گفتی: به دیر و زود من دلشاد گردانم ترا[M2]در مهر کوش، ای با تو من در بند دیر و زود نه
[B][M1]از ما تو دل می‌خواستی، دل چیست؟ کندر عشق تو[M2]جان می‌دهیم و هم‌چنان از ما دلت خشنود نه
[B][M1]تا روی خویش از چشم من پوشیده‌ای، ای مهربان[M2]از چشم من بی‌روی تو جز خون دل پالود؟ نه
[B][M1]از من ندیدی جز وفا، با من نکردی جز جفا[M2]شرع این اجازت کرد؟ لا عقل این سخن فرمود؟ نه
[B][M1]از آتش سوزان دل دودم به سر بر می‌شود[M2]ای ذوق حلوای لبت بی‌آتش و بی‌دود نه
[B][M1]تا لاف عشقت می‌زنند آشفته حالان جهان[M2]چون اوحدی در عشق تو آشفته حالی بود؟ نه
[A]
[B][M1]ای شهر شگرفان را غیر از تو امیری نه[M2]بی‌یاد تو در عالم ذهنی و ضمیری نه
[B][M1]شهری به مراد تو گردیده مرید، آنگه[M2]این جمله مریدان را جز عشق تو پیری نه
[B][M1]من نامه نبشتن را دربسته میان، لیکن[M2]خود لایق این معنی در شهر دبیری نه
[B][M1]خلقی به خیال تو، مشتاق جمال تو[M2]وز صورت حال تو داننده خبیری نه
[B][M1]جز روی تو در عالم من خوب نمی‌دانم[M2]ای از همه خوبانت مثلی و نظیری نه
[B][M1]تا غمزهٔ شوخت را دیدم، ز دلم دایم[M2]خون می‌چکد و در وی پیکانی و تیری نه
[B][M1]گشت اوحدی از مهرت خشنود به درویشی[M2]وانگاه به غیر از تو رویش به امیری نه
[A]
[B][M1]آن دل که مرا بود و توی دیده سلبوه[M2]و آن تن که کشیدی به کمنمدش جذبوه
[B][M1]و آن دیدهٔ دریا شده را درد و غم او[M2]صد بار به دستان مصیبت صلبوه
[B][M1]و آن سینهٔ آتشکده را غمزهٔ چشمش[M2]ناگاه به شمشیر جدایی ضربوه
[B][M1]اسباب دل و دین مرا لشکر عشقش[M2]ترکانه به یک تاختن اندر نهبوه
[B][M1]من راز شب خود بچه پوشم؟ که بدین رخ[M2]از خون دل و دیده چه روشن کتبوه!
[B][M1]گر جان طلبند از من دلسوخته ایشان[M2]بحثی نتوانم که هم ایشان و هبوه
[B][M1]با او ز پدر یاد نکردیم وز مادر[M2]کورا به فدا باد ابونا وابوه!
[B][M1]گویند: به دل صبر کن از یار و ندارم[M2]آن صبر که ایشان ز دل من طلبوه
[B][M1]با اوحدی آن قوت غالب که تو دیدی[M2]یک باره فنا گشت چو ایشان غلبوه
[A]
[B][M1]ببر، ای باد صبح‌دم، بده ای پیک نیک‌پی[M2]سخن عاشقان بدو، خبر بیدلان بوی
[B][M1]ز من آن شوخ دیده را چو ببینی بگوی تو:[M2]عجب از حال بیدلان، که چنین غافلی تو، هی!
[B][M1]چو دف آن خسته را مزن، که دمی بی‌حضور تو[M2]نتواند ز چنگ غم، که ننالد بسان نی
[B][M1]بنمودم هزار پی بتو احوال خویشتن[M2]ننوشتی جواب آن که نمودم هزار پی
[B][M1]ز برم تا برفته‌ای تو، زمانی نمی‌شود[M2]نه گشاینده بند غم، نه گوارنده جام می
[B][M1]سخن بوسه گفته‌ای، بنگویی که: چند و چون؟[M2]خبر وصل داده‌ای، ننموده‌ای که: کو و کی؟
[B][M1]مکن، ای مدعی، مرا ز درش دور بعد ازین[M2]که من آن خاک کوچه را نفروشم به تاج کی
[B][M1]ز پی آنکه بنگرم رخ لیلی ز گوشه‌ای[M2]من مجنون خسته را، که برد به کنار حی؟
[B][M1]اگر، ای اوحدی، تو هم دل خود را تو دوستی؟[M2]به رخ و زلف او دهی، برهی زین بهار و دی
[A]
[B][M1]ز لعلش بوسه‌ای جستم، بگفت: آری، بگفتم: کی[M2]بگفت: ای عاشق سرگشته، صبرت نیست هم در پی؟
[B][M1]لبی بگشود چون شکر که با عناب گیرد خو[M2]رخی بنمود چون شیرین که از شبنم پذیرد خوی
[B][M1]به کام خود چو پیش آمد ببوسیدم به کام دل[M2]لبی چون لاله در بستان، رخی چون آتش اندر دی
[B][M1]رقیب آن دید و با من گفت: هی! هی! چیست این عادت[M2]در آن حال، ای مسلمانان، کرا غم دارد از هی‌هی؟
[B][M1]نسیم زلف او یابم چو بر آتش نهم عنبر[M2]نشان لعل او بینم چو اندر دست گیرم می
[B][M1]اگر چون نی کنی زاری مه و سال از فراق او[M2]عجب نبود، که سال و مه دم او می‌خورم چون نی
[B][M1]بسان اوحدی باید جفا بین و بلا ورزی[M2]کسی کش رای آن باشد که پیوندی کند با وی
[A]
[B][M1]خانهٔ صبر مرا باز برانداخته‌ای[M2]تا چه کردم که مرا از نظر انداخته‌ای؟
[B][M1]هر دم از دور مرا بینی و نادیده کنی[M2]خویش را نیک به جایی دگر انداخته‌ای
[B][M1]عوض آنکه به خون جگرت پروردم[M2]دل من بردی و خون در جگر انداخته‌ای
[B][M1]ناوک غمزه بیندازی و بگریزی تو[M2]تا ندانم که تو بیدادگر انداخته‌ای
[B][M1]گفته بودی که: دلت را به وفا شاد کنم[M2]چون نکردی به چه آوازه در انداخته‌ای؟
[B][M1]باد را بر سر کوی تو گذر دشوارست[M2]زان همه دل که تو بر یک دگر انداخته‌ای
[B][M1]آن سواری تو، که در غارت دل صد نوبت[M2]رخت جان برده و بارم ز خر انداخته‌ای
[B][M1]ای بسا سوخته دل را! که به پروانهٔ غم[M2]آتش اندر زده چون شمع و سر انداخته‌ای
[B][M1]ز اوحدی دل سر زلف تو ببر دست و کنون[M2]نیست در زلف تو پیدا، مگر انداخته‌ای؟
[A]
[B][M1]ثوابست پرسیدن خسته‌ای[M2]که دور افتد از وصل پیوسته‌ای
[B][M1]سواران چابک سرد، گردمی[M2]بسازند با پای آهسته‌ای
[B][M1]نمی‌دانم از زورمندان درست[M2]جلادت نمودن بر اشکسته‌ای
[B][M1]به پایش فرو رفته خار جفا[M2]ز دستش درافتاده گل دسته‌ای
[B][M1]چه داند که بر من چها می‌رود؟[M2]ز دام محبت برون جسته‌ای
[B][M1]کجا غصهٔ دل تواند نهفت؟[M2]چو من رخ به خون جگر شسته‌ای
[B][M1]بگو، ای صبا، قصهٔ اوحدی[M2]چو پرسندت از حال پابسته‌ای
[A]
[B][M1]یارب! تو دوش با که به شادی نشسته‌ای؟[M2]کامروز بی‌غم از در ما باز جسته‌ای
[B][M1]از روی عشوه بند قبا را گشاده باز[M2]وز راه شیوه طرف کله بر شکسته‌ای
[B][M1]سیم از میان ببرده و در کیسه ریخته[M2]زر در کمر کشیده و بر کوه بسته‌ای
[B][M1]امروز گو: شکفته مشو هیچ گل، که تو[M2]صد گلبن شکفته و صد لاله دسته‌ای
[B][M1]گل نقل نیست باده بنه، کز دهان و لب[M2]یک خانه شهد و شکر و عناب و پسته‌ای
[B][M1]برخیز و شمع را بنشان، یا بهل چنان[M2]تا شمع بیندت که چنین خوش نشسته‌ای
[B][M1]گر دیگری ز حسرت او غصه میخورد[M2]ای اوحدی، تو باری ازین غصه راسته‌ای
[A]
[B][M1]با دگری بر غم من عقد وصال بسته‌ای[M2]ورنه به روی من چرا در همه سال بسته‌ای؟
[B][M1]گرهوس شکار دل نیست ترا؟ ز بهر چه[M2]زلف چو دام خویش را دانهٔ خال بسته‌ای؟
[B][M1]آهوی چشم خویش را ز ابروی عنبرین سلب[M2]قوس سیه کشیده‌ای، طوق هلال بسته‌ای
[B][M1]از دهن تو بوسه‌ای داشتم آرزو، ولی[M2]چون طلبم؟ که بر لبم جای سال بسته‌ای
[B][M1]مرغ دل مرا، دگر، تا نکند هوای کس[M2]در قفس هوای خود کرده و بال بسته‌ای
[B][M1]در هوس خیال تو خفتنم آرزو کند[M2]گر چه تو خواب چشم من خود به خیال بسته‌ای
[B][M1]از پی آنکه اوحدی دست بدارد از رخت[M2]پردهٔ ناز و سرکشی پیش جمال بسته‌ای
[A]
[B][M1]بر گل از عنبر کمندی بسته‌ای[M2]گرد ماه از مشک بندی بسته‌ای
[B][M1]از لب لعل و دهان تنگ، خوش[M2]شکرش بگشوده، قندی بسته‌ای
[B][M1]از سر زلف پریشان هر نفس[M2]دست و پای مستمندی بسته‌ای
[B][M1]هر دم از بهر شکار خاطری[M2]زین شوخی بر سمندی بسته‌ای
[B][M1]بیدلانی کز تو می‌جستند کام[M2]چند را کشتی و چندی بسته‌ای
[B][M1]میوهٔ وصلت به ما مشکل رسد[M2]زانکه بر شاخ بلندی بسته‌ای
[B][M1]نیست عیبی گر بسوزانی مرا[M2]که آتشی اندر سپندی بسته‌ای
[B][M1]اوحدی را کی پسندی بعد ازین؟[M2]چون دل اندر ناپسندی بسته‌ای
[B][M1]تا تو بستی بار تبریز، ای پسر[M2]بر دلم کوه سهندی بسته‌ای
[A]
[B][M1]ای که تیر بی‌وفایی در کمان پیوسته‌ای[M2]بار دیگر چیست کندر دیگران پیوسته‌ای؟
[B][M1]گر به شمشیر فراقم پی کنی صد پی روان[M2]در تو پیوندم، که صد رگ با روان پیوسته‌ای
[B][M1]ای بهایی گوهر، اندر سلک پیمان و وفا[M2]با چنان خرمهرها بس رایگان پیوسته‌ای!
[B][M1]میخوری خون دل من، تا ز دل دوری کنم[M2]از دلم چون دور گردی؟ چون به جان پیوسته‌ای
[B][M1]وقت خاموشی چو فکر اندر دلم پیچیده‌ای[M2]روز گویایی چو ذکرم در زبان پیوسته‌ای
[B][M1]گر چه هر دم بشکنی عهدی و برداری دلی[M2]همچنین می‌کن، که با ما هم چنان پیوسته‌ای
[B][M1]گوش دار، ای بت که از زلف گریبانگیر خود[M2]فتنها در دامن آخر زمان پیوسته‌ای
[B][M1]گر بجوشد خونم اندر پوست چندان طرفه نیست[M2]که آتش مهرم به مغز استخوان پیوسته‌ای
[B][M1]دشمن من خاک بر سر کرد، تا در کوی خویش[M2]اوحدی را سر به خاک آستان پیوسته‌ای
[A]
[B][M1]آن خط عنبرین که چو آبش نبشته‌ای[M2]مشک ختاست، گر چه صوابش نبشته‌ای
[B][M1]هر نامهٔ جمال که در باب حسن تست[M2]زان خط مشک رنگ جوابش نبشته‌ای
[B][M1]از دور چشم بد به رخت نامه‌ای نبشت[M2]بر لب از « ان یکاد» جوابش نبشته‌ای
[B][M1]آورده‌ای به دیدهٔ من خط خون و مست[M2]حکمت روان، اگر چه بر آتش نبشته‌ای
[B][M1]خود نام بوسه نیست درو، آنچه اصل بود[M2]بگذاشتی، مگر بشتابش نبشته‌ای؟
[B][M1]سحرست گرد عارضت آن خط مشکبوی[M2]چون سحر از آن به مشک و گلابش نبشته‌ای
[B][M1]راضی مشو که: بوسه زند هر کسی بر آن[M2]آخر نه از برای ثوابش نبشته‌ای؟
[B][M1]در بست باز خط خوشت خواب اوحدی[M2]گویی مگر ز بستن خوابش نبشته‌ای
[A]
[B][M1]باز به رسم سرکشان راه جفا گرفته‌ای[M2]تیغ ستم کشیده‌ای، ترک وفا گرفته‌ای
[B][M1]من طلب تو چون کنم؟ چون به تو در رسم؟ که تو[M2]شیر ز دام جسته‌ای، مرغ هوا گرفته‌ای
[B][M1]نیست در اندرون من جای خیال دیگری[M2]جای کسی کجا بود؟ چون همه جا گرفته‌ای
[B][M1]ما سر و مال در غمت باخته سال و ماه و تو[M2]هم غم ما نخورده‌ای، هم کم ما گرفته‌ای
[B][M1]چیست گناه ما؟ که تو بار دگر به رغم ما[M2]یار دگر گزیده‌ای، خانه جدا گرفته ای
[B][M1]جز به دعا نمیرسد دست من از غمت، ولی[M2]راه نفس ببسته‌ای، دست دعا گرفته‌ای
[B][M1]هر گرهی ز زلف او باز کنی تو، اوحدی[M2]کشور چین گشوده‌ای، ملک ختا گرفته‌ای
[A]
[B][M1]من که باشم؟ در زیان افتاده‌ای[M2]از هوی اندر هوان افتاده‌ای
[B][M1]بیخودی، رخ در بیابان کرده‌ای[M2]گمرهی، از کاروان افتاده‌ای
[B][M1]ناکسی، از بخت دوری جسته‌ای[M2]مفلسی، از خان و مان افتاده‌ای
[B][M1]گاه گویایی فضیحت گشته‌ای[M2]وقت خاموشی زیان افتاده‌ای
[B][M1]از بهشت اندر جهنم رفته‌ای[M2]بر زمین از آسمان افتاده‌ای
[B][M1]بر سر کوی سبکباران عشق[M2]از گرانی رایگان افتاده‌ای
[B][M1]گوهر خود را ز خس نشناخته[M2]وز خسی در خاکدان افتاده‌ای
[B][M1]دل ز غفلت بسته در جایی چنین[M2]وانگه از جایی چنان افتاده‌ای
[B][M1]روز سربازی عنان پیچیده‌ای[M2]وقت مردی ناتوان افتاده‌ای
[B][M1]همنشینان بر کنار بحر و من[M2]از کنار اندر میان افتاده‌ای
[B][M1]اوحدی‌وار از برای این و آن[M2]در زبان این و آن افتاده‌ای
[A]
[B][M1]باز به تنها چنین عزم کجا کرده‌ای؟[M2]وعدهٔ وصل که بود اینکه وفا کرده‌ای؟
[B][M1]سخت به جوش اندری، تا چه هوس میپزی؟[M2]بس به هوس میروی، تا چه هوا کرده‌ای؟
[B][M1]رفتی و ما همچنین بر سر یاری و مهر[M2]گر چه تو یاری دگر بر سر ما کرده‌ای
[B][M1]میل به ما میکنی، تا بخوری خون ما[M2]خوردن خون سهل اگر میل بما کرده‌ای
[B][M1]صید که از دام تو گشت رها، دیگرش[M2]زود بگیردی ولی خود چه رها کرده‌ای؟
[B][M1]چشم تو تیری فگند، گفت: خطا شد دریغ![M2]تیر تو در دل نشست، گو که: خطا کرده‌ای
[B][M1]کی سخنی گفته‌ای با دلم از زیر لب؟[M2]یا به مثل پرسشی از سر پا کرده‌ای؟
[B][M1]کرده زبان بارها با من مسکین گرو[M2]پس دگری را ز لب کام‌روا کرده‌ای
[B][M1]چون همه را داده‌ای خلعت وصل، ای پسر[M2]پیرهن اوحدی از چه قبا کرده‌ای؟
[A]
[B][M1]دلبرا، روز جدایی یاد ما می‌کرده‌ای[M2]یا چو از ما دور گشتی دل جدا می‌کرده‌ای
[B][M1]اندرین مدت که روی اندر کشیدی زین دیار[M2]با که می‌بودی؟ بگو: عشرت کجا می‌کرده‌ای؟
[B][M1]چون سلامت می‌فرستادم به دست باد صبح[M2]راست گو: دشنام دادی؟ یا دعا می‌کرده‌ای؟
[B][M1]همچنین بیگانه بودی، یا چنان کت عادتست[M2]هر زمان بیگانه‌ای را آشنا می‌کرده‌ای؟
[B][M1]گر گرفتی دوستان نو روا باشد، ولی[M2]ترک یاران قدیم آخر چرا می‌کرده‌ای؟
[B][M1]از بهای بوسه گنج آورده باشی زین سفر[M2]هم‌برین صورت که می‌بینم بها می‌کرده‌ای
[B][M1]هر چه میکردی صوابست، اینکه پیش اوحدی[M2]نامه‌ای ننوشته‌ای هرگز، خطا می‌کرده‌ای
[A]
[B][M1]همچو گل صد گونه رنگ آورده‌ای[M2]غنچه‌وارم دل به تنگ آورده‌ای
[B][M1]سوی من هر دم ز زلف و خال و خط[M2]لشکری دیگر به جنگ آورده‌ای
[B][M1]در مخالف میزنی چون دف مرا[M2]راستی نیکم به چنگ آورده‌ای
[B][M1]چون تو آهو زاده‌ای حیفست حیف![M2]کآنچنان خوی پلنگ آورده‌ای
[B][M1]بی‌گناهم کشته‌ای صدبار و باز[M2]رفته‌ای، صد عذر لنگ آورده‌ای
[B][M1]بس جهودی میکشم، گویی، مرا[M2]با اسیران از فرنگ آورده‌ای
[B][M1]اوحدی را خاک پای خویش خوان[M2]چونکه دستش زیرسنگ آورده‌ای
[A]
[B][M1]در هر چه دیده‌ام تو پدیدار بوده‌ای[M2]ای کم نموده رخ، که چه بسیار بوده‌ای
[B][M1]ما بارکرده رخت و طلب‌گار روی تو[M2]وانگه نهفته خود تو درین بار بوده‌ای
[B][M1]چون اول از تو خاست که عشاق را نخواست[M2]آخر چه شد که از همه بیزار بوده‌ای؟
[B][M1]گفتی: برو، برفتم و گفتی: بیا، دگر[M2]چونم فروختی که خریدار بوده‌ای؟
[B][M1]آنی که یک زمان ز تو ما را گزیر نیست[M2]هر جا که بوده‌ایم تو ناچار بوده‌ای
[B][M1]گر بوده‌ای به حلقهٔ خمارمان شبی[M2]مانند حلقه بر در و دیوار بوده‌ای
[B][M1]گه در میانه نقط صفت گشته‌ای پدید[M2]گاه از کنار دایره کردار بوده‌ای
[B][M1]دوش آنچه دزد برد ز ما در ضمان ماست[M2]یا عهده بر تو بود که بیدار بوده‌ای
[B][M1]ما را مکن به رفتن بازار سرزنش[M2]با ما تو نیز بر سر بازار بوده‌ای
[B][M1]با ما چو یک شراب ز یک جام خورده‌ای[M2]ما مست چون شدیم و تو هشیار بوده‌ای؟
[B][M1]نوش دلست اگر شکر، ار زهر داده‌ای[M2]هوش روان، اگر گل، اگر خار بوده‌ای
[B][M1]روزی اگر به وصل شوی یار اوحدی[M2]منت منه، که با دگران یار بوده‌ای
[A]
[B][M1]ای که دیگر بی‌گناه از من عنان پیچیده‌ای[M2]دشمنی کردی روی از دوستان پیچیده‌ای
[B][M1]زور بر ما ناپسند آمد که از روی قیاس[M2]پنجهٔ مسکین و دست ناتوان پیچیده‌ای
[B][M1]گر به سالی یک سخن با ما بگویی از دروغ[M2]راست پنداری درو رمزی نهان پیچیده‌ای
[B][M1]آشکارا دی فرستادی دعایی نزد من[M2]زیر هر حرفیش دشنامی نهان پیچیده‌ای
[B][M1]نامه‌ای دوشم فرستادی به نام آشتی[M2]چون به دیدم، بیست جنگش در میان پیچیده‌ای
[B][M1]التماس بوسه‌ای کردم شبی، رفتی به خشم[M2]وین نهان عمری برآمد تا در آن پیچیده‌ای
[B][M1]زلف و رویت جانب ما گوش می‌دارند و تو[M2]زلف را زین تاب دادی، روی از آن پیچیده‌ای
[B][M1]قصه ها دارم، ولی نتوان نمودن پیش تو[M2]کاوحدی را دم فرو بستی، زبان پیچیده‌ای
[A]
[B][M1]زان شکرین لب گر شبی کردم شکار بوسه‌ای[M2]از من چه رنجی؟ ای پسر، سهلست کار بوسه‌ای
[B][M1]چون بیشمار از لعل خود دادی به هر کس بوسها[M2]یا خود خطا باشد ترا کردن شکار بوسه‌ای
[B][M1]زاب دهانت مست شد دشمن، که خاکش بر دهن[M2]وآنگه من آشفته در رنج و خمار بوسه‌ای
[B][M1]جانا، دل محرور من شد بیقرار از شوق تو[M2]با او به بازی بعد ازین می‌ده قرار بوسه‌ای
[B][M1]روزی که خواهند از لبت عشاق عالم کامها[M2]هر کس تمنایی کند، ما اختیار بوسه‌ای
[B][M1]آمد به لب جان از غمت، جانا، نمیگویی که: ما[M2]تا چند سوزیم این چنین در انتظار بوسه‌ای؟
[B][M1]روزی برای اوحدی یک بوسه بفرست از لبت[M2]وز لعل شکربار خود کم‌گیر بار بوسه‌ای
[A]
[B][M1]آشنایی جمله را، با من چرا بیگانه‌ای؟[M2]خانه‌پرداز من و با دیگران هم‌خانه‌ای
[B][M1]هر دو عالم در سر کار تو کردم، گر چه تو[M2]خود نمی‌گویی که هستی در دو عالم یا نه‌ای؟
[B][M1]شد دلم ویران ز سنگ‌انداز هجرانت، ولی[M2]شادمانم چون تو دایم گنج آن ویرانه‌ای
[B][M1]گر دل سختت نمی‌ماند به سنگ، ای سیم تن[M2]پس چرا پیوسته با ما ده زبان چون شانه‌ای؟
[B][M1]شد کنار من پر از در، ز آب چشم چون گهر[M2]از کنار من چرا دوری، اگر دردانه‌ای؟
[B][M1]ترک مهرت خواستم کردن چو دید آن عقل گفت:[M2]چون کنی ترک پری رویان؟ مگر دیوانه‌ای؟
[B][M1]اوحدی، چون عشق بازی می‌کنی دوری مجوی[M2]همچو فرزین، از رخ این شاه، اگر فرزانه‌ای
[B][M1]بعد از آن از بند کار خویشتن برخیز، اگر[M2]صید آن زلف چو دام و خال همچون دانه‌ای
[A]
[B][M1]در کعبه گر ز دوست نبودی نشانه‌ای[M2]حاجی چه التفات نمودی به خانه‌ای؟
[B][M1]مرغان آن هوا به زمین چون کنند میل؟[M2]تا در میان دام نبینند دانه‌ای
[B][M1]بویی ز وصل اگر به مشامش نمی‌رسید[M2]رغبت به هیچ موی نمی‌کرد شانه‌ای
[B][M1]این کوشش و کشش همه بی‌کار چون بود؟[M2]عاقل چگونه دل بنهد بر فسانه‌ای؟
[B][M1]تا عشق آتشی نزند در درون دل[M2]از راه سینه کی بدر افتد زبانه‌ای؟
[B][M1]محتاج پیک و نامه نباشد مرید را[M2]کانجا کفایتست سر تازیانه‌ای
[B][M1]خیز، ای رفیق خفته، که صوت نشیدخوان[M2]آتش فگند در شتران از ترانه‌ای
[B][M1]ثابت نباشد آن قدم اندر طریق عشق[M2]کو می‌کند ز خار مغیلان کرانه‌ای
[B][M1]گر راستست، هر چه طلب می‌کنم تویی[M2]وین راه دور نیست بغیر از بهانه‌ای
[B][M1]با اوحدی یکی شو و مشنو که: در وجود[M2]هرگز در آن یگانه رسد جز یگانه‌ای
[B][M1]ما را اگر محال نباشد به پیشگاه[M2]این فخر بس که: بوسه دهیم آستانه‌ای
[A]
[B][M1]ای ماه و مشتری ز جمالت قرینه‌ای[M2]وز گیسوی تو هر شکنی عنبرینه‌ای
[B][M1]گر می‌زنی به تیغ، نداریم سر دریغ[M2]سر چون توان کشید ز مهری به کینه‌ای؟
[B][M1]مرغ دلم به داغ غمت تن فرو دهد[M2]گر باشدش ز دانهٔ خال تو چینه‌ای
[B][M1]هر لحظه آن دو ساعد سیمین نهان کنند[M2]در جان من به دست محبت دفینه‌ای؟
[B][M1]دل در خمار هجر تو می‌میرد، ای نگار[M2]بفرست ازان شراب تعطف قنینه‌ای
[B][M1]ساکن نمی‌شود غم عشقت ز جان ما[M2]یارب، فرو فرست به دلها سکینه‌ای
[B][M1]قاصد نبرد نامه، که از آب چشم خلق[M2]پیش تو آمدن نتوان بی‌سفینه‌ای
[B][M1]پیغام ما چگونه رسد نزد آن حرم؟[M2]چندان رسولش آمده از هر مدینه‌ای
[B][M1]چشمت ز فتنه بین که: به پیش من آورد[M2]در معرضی که زلف تو باشد پسینه‌ای
[B][M1]اشکم چو سیم دیدی و زر خواستی ز من[M2]پنداشتی که باشد از آنم خزینه‌ای؟
[B][M1]گر در بهای بوسه لبت زر طلب کند[M2]مشکل کشد کمان تو چون من کمینه‌ای
[B][M1]روزی نشد که غمزهٔ مست تو سنگدل[M2]بر راه اوحدی نشکست آبگینه‌ای
[B][M1]صافی کجا شود دل او زین عتابها؟[M2]تا با تو سینه‌ای نرساند به سینه‌ای
[A]
[B][M1]با این چنین بلایی، بعد از چنان عذابی[M2]راضی شدم که: بینم روی ترا به خوابی
[B][M1]صد نامه مشق کردم در شرح مهربانی[M2]نادیده از تو هرگز یک نامه را جوابی
[B][M1]هر گه که بر در تو من آب روی جویم[M2]خون مرا بریزی بر خاک در چو آبی
[B][M1]اندر غم تو رازم رمزی دو بود و اکنون[M2]هر حرف از آن شکایت فصلی شدست و بابی
[B][M1]جز سر صورت تو چیزی دگر ندارم[M2]مقصود هر حدیثی، مضمون هر کتابی
[B][M1]چندان نمک لبت را در پسته بسته آخر[M2]کی بی‌نمک بماند بر آتشت کبابی؟
[B][M1]در غیرتیم لیکن مقدور نیست کس را[M2]با چشم چون تو شوخی آغاز احتسابی
[B][M1]یک تن کجا تواند؟پوشید از نظرها[M2]روی ترا، که این جا شهریست و آفتابی
[B][M1]در غصه اوحدی را موقوف چند داری؟[M2]یا کشتن خطایی، یا گفتن صوابی
[A]
[B][M1]چه پیکری؟ که ز پاکی چو گوهر نابی[M2]زهی، سعادت آن خفته کش تو هم خوابی
[B][M1]نقاب طرهٔ شبرنگ زیر چهره چه سود؟[M2]که چون ستارهٔ روشن ز زیر می‌تابی
[B][M1]دلم ز پستهٔ تنگ تو چون براندیشد[M2]به چهر زرد و دم اشکهای عنابی
[B][M1]بقای حسن چو گل چند روز می‌باشد[M2]بکوش تا مگر این چند روز دریابی
[B][M1]کشیده‌ای چو کمان دشمن مرا در بر[M2]مرا ز پیش میفگن چو تیر پرتابی
[B][M1]منت ز تافتن زلف منع می‌کردم[M2]چنان شدی که کنون روی نیز می‌تابی
[B][M1]بیا، که مردمک چشم اوحدی بی‌تو[M2]به اشک دیده فروشد چو مردم آبی
[A]
[B][M1]دولت ز در باز آمدی ما را پس از بی‌دولتی[M2]گر رخ نمودی ترک ما «بعداللتیا واللتی»
[B][M1]می‌زیبد او را سلطنت، زیرا که پیش درگهش[M2]هر شب خروش عاشقان باشد چو کوس نوبتی
[B][M1]از سرکشی او چون علم در جنگ با ما روز و شب[M2]ما در برش زاری‌کنان مانند کوس نوبتی
[B][M1]دادم به زلفش دوش دل، چشمش به ترکی گفت: هی![M2]او را چو کردی پیشکش، ما را نیاری خدمتی؟
[B][M1]من می‌توانم بوسها دزدیدن از لعلش ولی[M2]چشمش چو غوغا می‌کند می‌ترسم از بی‌حرمتی
[B][M1]شکر به دامن می‌کشند از لعل او تردامنان[M2]وانگه دل بیمار من می‌میرد از بی‌شربتی
[B][M1]ای اوحدی، چون طاقت جورش نیاوردی دگر[M2]بر یار هر جایی منه خاطر، که صاحب غیرتی
[B][M1]شهر کسانست این، دگر بر نیکوان عاشق مشو[M2]گردن به مسکینی بنه، مادام کندر غربتی
[A]
[B][M1]او را که در سماع سخن نیست حالتی[M2]فریاد و رقص او نبود جز ضلالتی
[B][M1]چون ذره آنکه رقص کند در رهش ز عشق[M2]روشن چو آفتاب بیابد ولایتی
[B][M1]هر کس که او نه از سر دردی زند نفس[M2]لازم شود بهر نفس او را خجالتی
[B][M1]آشوب رقص و شور و شر و های و هوی او[M2]دیوانگیست این همه بی‌وجه حالتی
[B][M1]بر مدعی ببند در خانقاه عشق[M2]تا در میان جمع نیارد ثقالتی
[B][M1]آنرا که پای رفتن و دست وصول نیست[M2]بهتر ز سوز سینه نباشد رسالتی
[B][M1]مشغول ذکر دوست به معنی عجب مدار[M2]کورا ز شور و مشغله بینی ملامتی
[B][M1]چون راه سر مرد به معنی گشاده گشت[M2]از پر یشه‌ای بکند ساز و آلتی
[B][M1]اندر جهان حوالت هر کس به جانبیست[M2]ما را به جانب تو زهی خوش حوالتی!
[B][M1]جانا، دلم به آتش دوری بسوختی[M2]آه! ار به وصل خود نکنی استمالتی
[B][M1]چون اوحدی به جان سخن کی رسد کسی؟[M2]تا از کتاب دل بنخواند مقالتی
[A]
[B][M1]کاکل مشکین نقاب چشم و ابرو ساختی[M2]آن کمان پنهان بدار، اکنونکه تیر انداختی
[B][M1]بر سمند فتنه زین دلبری بستی، ولی[M2]حملهٔ اول ز شوخی بر سر ما تاختی
[B][M1]چون دل ما را شکار زلف خود کردی، برو[M2]کین چنین گویی نبردی تا تو چوگان باختی
[B][M1]ما بکار خود نمی‌پرداختیم از مهر تو[M2]آخر آن دل را چرا از مهر ما پرداختی؟
[B][M1]از جهان جز رنج من چیزی نمیخواهی مگر[M2]در جهان مسکین‌تر از من هیچکس نشناختی
[B][M1]گر تو با من دشمنی، چون از میان دوستان[M2]ما سپر بودیم هر نوبت که تیر انداختی؟
[B][M1]چارها کردی به دانش هر کسی را پیش ازین[M2]از برای اوحدی خود را چه نادان ساختی!
[A]
[B][M1]دانه‌ای بر روی دام انداختی[M2]مرغ آدم را ز بام انداختی
[B][M1]تا شود سجاده و تسبیح رد[M2]جرعه‌ای در کاس و جام انداختی
[B][M1]هر کرا خون خواستی کردن حلال[M2]خرقهٔ او بر حرام انداختی
[B][M1]چون سزای سوختن دیدی مرا[M2]در چنین سودای خام انداختی
[B][M1]بیدلان را چون ندیدی مرد وصل[M2]در کف پیک و پیام انداختی
[B][M1]یک سخن ناگفته، ما را چون سخن[M2]در زبان خاص و عام انداختی
[B][M1]دیگران را بار دادی چون کلیم[M2]اوحدی را در کلام انداختی
[A]
[B][M1]اگر چه از برمن بارها چو تیر بجستی[M2]هم آخرم بکشیدیی و چون کمان بشکستی
[B][M1]درآمدم که نشینم، برون شدی به شکایت[M2]برون شدم که بیایم، درم به روی ببستی
[B][M1]مرا به داغ بکشتی، ولی ز باغ رخ خود[M2]گلم به دست ندادی، دلم به خار بخستی
[B][M1]هلاک همچو منی در غم تو حیف نباشد؟[M2]من ار ز پای درآیم چه باک؟ چون تو به دستی
[B][M1]مبین در آینه آن زلف و چهره را، که اگر تو[M2]چنان جمال ببینی کسی دگر نپرستی
[B][M1]تو با کمال بزرگی و احتشام ندانم[M2]که در درون دل تنگ من چگونه نشستی؟
[B][M1]مرا ز مستی و عشقست نام زلف تو بردن[M2]که قصه‌های پریشان ز عشق خیزد و مستی
[B][M1]نماز شام ندیدی؟ که پیش روی چو ماهت[M2]چگونه مهر عدم شد ز شرم با همه هستی
[B][M1]مبر ستیزه، چو من کام دل ز لعل تو جویم[M2]چه حاجتست خصومت؟ بیار بوسه و رستی
[B][M1]تو خود نیایی و من پیشت آمدن نتوانم[M2]مگر به دست رسولم حکایتی بفرستی
[B][M1]اگر هزار دلست از غمت یکی نرهانم[M2]که باد و غمزهٔ چون تیر و باد و زلف چو شستی
[B][M1]مترس در غمش، ای اوحدی، ز خواری و محنت[M2]که اوفتاده نترسد ز خاکساری و پستی
[B][M1]گر آن دو نرگس جادو به جان خلاص دهندت[M2]زهی عنایت و دولت! برو! که نیک برستی
[A]
[B][M1]ای برون از بلندی و پستی[M2]جز تو کس را نمی‌رسد هستی
[B][M1]عقل در وادی محبت تو[M2]ره غلط می‌کند ز سرمستی
[B][M1]تا سر جمله‌ها شود نامت[M2]خویشتن را به جمله بر بستی
[B][M1]حلقه‌ای نیست خالی از ذکرت[M2]گر چه در هیچ حلقه ننشستی
[B][M1]بودن ما جدا نبود از تو[M2]با تو بودیم تا تو بودستی
[B][M1]بر سر چار سوی رغبت خویش[M2]نخریدی دلی، که نشکستی
[B][M1]اوحدی، گر وصال او خواهی[M2]ببر از خویشتن، که پیوستی
[A]
[B][M1]دلم از چشم مستش زار و پردم چشمش از مستی[M2]چه جای پنجه کردن بود ما را با چنان دستی؟
[B][M1]به جان در غیرتم از دل، که پیش اوست پیوسته[M2]گرین غیرت بدیدی او بغیر ما نپیوستی
[B][M1]ز زخم چشم مستش گر بنالیدم روا باشد[M2]که سختست این چنین تیری و آنگه از چنان شستی!
[B][M1]گر آن گلچهره را در دل نشان دوستی بودی[M2]دل این خستگان هر دم به خار غم چرا خستی؟
[B][M1]به غیر از درددل چیزی ندیدم در فراق او[M2]حکایت غیر ازین بودی مرا گر غیرتی هستی
[B][M1]ملامت گر ندید او را، از آن فریاد میدارد[M2]اگر دیدی، نپندارم که از دامش برون جستی
[B][M1]نه یک دلبستگی دارد بدان زلف اوحدی، کو را[M2]اگر پنجاه دل بودی به جان در زلف او بستی
[A]
[B][M1]کدامین نقشبند این نقش بستی؟[M2]همه یک دست و هر نقشی به دستی
[B][M1]به نور جان شدست این نقش ممتاز[M2]و گرنه کی چنین در دل نشستی؟
[B][M1]گر این جان در بت سنگین بدیدی[M2]عجب دارم خلیل ار بت شکستی
[B][M1]ورین معنی بتی را جمع بودی[M2]کدامینمؤمناز بت باز رستی؟
[B][M1]بیا، تا هر دم از دستی بر آییم[M2]مگر نقاش این آید به دستی
[B][M1]که گر پا بستهٔ این نقش گردیم[M2]چه فرق ازمؤمنی تا بت‌پرستی؟
[B][M1]نهاد اندر لب شیرین این قوم[M2]میی روشن، که هر جامی و مستی
[B][M1]پریشان کرد گرد روی ایشان[M2]سر زلفی که هر تاری و شستی
[B][M1]مسلمان، اوحدی، آن روز بودی[M2]که از دام چنین بتها برستی
[A]
[B][M1]میی کو ترا میرهاند ز مستی[M2]حلالت از آن می خرابی و مستی
[B][M1]بت تست نفس تو در کعبهٔ تن[M2]خلیل خدایی، گر این بت شکستی
[B][M1]عروس جهان را وفایی نباشد[M2]به آخر بدانی که: دل در که بستی؟
[B][M1]نبینی به خود غیر ازین صوت و صورت[M2]چه گویم؟ زهی! غافل از خود که هستی
[B][M1]تو آنروز گفتم: به منزل نیایی[M2]که همراه میرفت و خوش می‌نشستی
[B][M1]در این باغ کش میوه زهرست یکسر[M2]چه تریاک بهتر ز کوتاه دستی؟
[B][M1]چو باد ار طلب میکنی سرفرازی[M2]منه دل برین خاک و بگذر، که رستی
[B][M1]خدای تو آن چیز مخصوص باشد[M2]خدا را گر از بهر چیزیی پرستی
[B][M1]بلندی که میجویی آنروز یابی[M2]که چون اوحدی رخ بپیچی ز پستی
[A]
[B][M1]ما را چو توانی که ز خود دور فرستی[M2]این نیز توانی که بما نور فرستی
[B][M1]در وعدهٔ فردای تو این صبر که کردیم[M2]ما را تو مبادا که بر حور فرستی
[B][M1]بی‌منت موسی سخنی چند ز دیدار[M2]بنویس در آن لوح که از طور فرستی
[B][M1]هر نامه که از پیش تو آمد همه شد فاش[M2]زیرا که تو با آن دف و طنبور فرستی
[B][M1]چون من نه به خود باشم و خاطر نه به سامان[M2]رسوا شود آن نیز که مستور فرستی
[B][M1]سر جمله به تفصیل ندانی که بگویم[M2]پیش من ار اوراد چو دستور فرستی
[B][M1]غیر از سخن وصل تو باید که نگوید[M2]قاصد که به پیش من مهجور فرستی
[B][M1]با روی تو کو فرصت گفتار؟ مگر خود[M2]پیغام و نشان خود از آن سور فرستی
[B][M1]زین گلخن و ویرانه برنجیم، نسیمی[M2]وقتست کزان گلشن معمور فرستی
[B][M1]رنجور تو شد اوحدی، ای ماه چه باشد؟[M2]گر شربت آن وصل به رنجور فرستی
[A]
[B][M1]بس ازین عمر سرسری که به تقلید زیستی[M2]نظری کن به خویش تا ز کجایی و کیستی!
[B][M1]همه شب گفتگوی تو ده و باغ است و مال و زر[M2]تو نگویی به خویشتن که: گرفتار چیستی؟
[B][M1]نه تو گفته‌ای: خدای را نشناسم به جز یکی؟[M2]ز یکی لاف چون زنی؟ چو غلام دویستی!
[B][M1]برسیدند همرهان تو هر یک به منزلی[M2]پی ایشان کجا روی؟ تو که در خفت و خیستی
[B][M1]تو اگر بیست مرده‌ای بتوان و دل و جگر[M2]چو اجل حمله آورد، نگذارد بایستی
[B][M1]چو پی او روی بنه ز سر این خواجگی که تو[M2]نرسی پیش او مگر به فقیری و نیستی
[B][M1]در توحیدش اوحدی به قفای وجود زد[M2]تو به توحید چون رسی؟ که نه اوحدیستی
[A]
[B][M1]چون فتنه شدم بر رخت، ای حور بهشتی[M2]رفتی و مرا در غم خود زار بهشتی
[B][M1]با دست تو من پای فشارم به چه قوت؟[M2]با روی تو من صبر نمایم به چه پشتی؟
[B][M1]بر خاک سر کوی تو یک روز بگریم[M2]زان گونه که بیرون نتوان رفت به کشتی
[B][M1]دانم که: حسابی نبود روز قیامت[M2]او را که بدین حال تو امروز بکشتی
[B][M1]پیش که توان برد خود این غصه؟ که پیشت[M2]صد قصه نبشتم که جوابی ننبشتی
[B][M1]از خوی تو بس گل که به خونابه سرشتم[M2]تا خود تو بدین خوی و نهاد از چه سرشتی؟
[B][M1]در خاطر خود جز تو خیالی نگذارد[M2]آنرا که تو یکروز به خاطر بگذشتی
[B][M1]ای دل، که همی جویی ازین دام رهایی[M2]آن روز که گفتیم چرا باز نگشتی؟
[B][M1]چون اوحدی از قامت او درد همی چین[M2]کین میوهٔ آن شاخ بلندست که کشتی
[A]
[B][M1]خواستم بوسی ز لعلت دست پیشم داشتی[M2]قصد کردم کت ببوسم دست و هم نگذاشتی
[B][M1]بوی خون می‌آید از چاه زنخدانت، بلی[M2]بوی خون آید که چندین دل درو انباشتی
[B][M1]هر زمانم شاخ اندوهی ز دل سر بر زند[M2]خود نمیدانم چه بیخست این که در دل کاشتی
[B][M1]ریش گردانی دلم را وانگهی گویی: منال[M2]درد دل با ناله باشد، پس چه می‌پنداشتی؟
[B][M1]گر پس از جنگ آشتی جویی، نگیری در کنار[M2]تا هم آن دم نیز بی‌جنگی نباشد آشتی
[B][M1]نزد من آبیست، گفتی: خون مجروحان عشق[M2]زان چنین در خاک میریزی که آب انگاشتی
[B][M1]دی طلب کردی که در پای تو ریزم جان خویش[M2]زان طلب کردن سرم بر آسمان افراشتی
[B][M1]دفتر خاطر ز نقش دیگران شستم تمام[M2]تا تو نقش خویش بر لوح دلم بنگاشتی
[B][M1]اوحدی در دوستی با آنکه جانب‌دار تست[M2]جانب او را به قول دشمنان بگذاشتی
[A]
[B][M1]گر تو سری میکشی تا نکنی آشتی[M2]ما ز تو سرکش‌تریم،پس تو چه پنداشتی؟
[B][M1]ما دل صد آشنا بهر تو بگذاشتیم[M2]ای که ز بیگانگی هیچ بنگذاشتی
[B][M1]با تو چه سودی نداشت صلح، به جنگ آمدیم[M2]کار چو مشکل شود جنگ به از آشتی
[B][M1]شاخ ستم کشته‌ای، بار جفایی بچین[M2]هم تو توانی درود تخم که خود کاشتی
[B][M1]دوش فرستاده‌ای: کز تو ندارم خبر[M2]خود بنگویی که: تو از که خبر داشتی؟
[B][M1]با دگران مر ترا هر چه میسر نشد[M2]از غم و رنج و جفا بر دلم انباشتی
[B][M1]شغل تو گر خواجگیست، در پی آن روز، که هست[M2]کار من و اوحدی رندی و ناداشتی
[A]
[B][M1]زین دایره تا بدر نیفتی[M2]در دایرهٔ دگر نیفتی
[B][M1]سودی کن ازین سفر، که هرگز[M2]در بهتر ازین سفر نیفتی
[B][M1]صاحب نظر ار نمیشوی سهل[M2]هش دار! که از نظر نیفتی
[B][M1]از بی‌هنریست او فتادن[M2]چون جمع کنی هنر، نیفتی
[B][M1]رو دامن مقبلی به دست آر[M2]تا روز بلا مگر نیفتی
[B][M1]زین سر تو بساز چارهٔ خویش[M2]تا در کف دردسر نیفتی
[B][M1]امروز فتاده باش، اگر نه[M2]فردا چه کنی؟ اگر نیفتی
[B][M1]زین باده کجا خبر دهندت؟[M2]یک روز چو بی‌خبر نیفتی
[B][M1]سر دل اوحدی چه دانی؟[M2]تا در غم آن پسر نیفتی
[A]
[B][M1]جان را ستیزهٔ تو ندارد نهایتی[M2]خوبان جفا کنند ولی تا به غایتی
[B][M1]سنگین دلی، و گرنه چنین درد سینه سوز[M2]در سینهٔ تو نیز بکردی سرایتی
[B][M1]دارم شکایت از تو، ولی منع میکند[M2]حسن وفا که: باز نمایم شکایتی
[B][M1]روی زمین چو قصهٔ فرهاد کوهکن[M2]پر شد حکایت من و شیرین حکایتی!
[B][M1]خود چیست کشتن چو منی؟ کاهلی ز تست[M2]تا هر زمان مرا بنسوزی ولایتی
[B][M1]از گفت و گوی دشمن بسیار باک نیست[M2]گر باشدم ز لطف تو اندک حمایتی
[B][M1]زان زلف کافرانه مرنج، اوحدی، دگر[M2]کز کافری بدیع نباشد جنایتی
[A]
[B][M1]سوگند من شکستی، عهدم به باد دادی[M2]با این ستیزه رویی روز و شبم به یادی
[B][M1]گفتی: چو کارت افتد من دستگیر باشم[M2]خود با حکایت من دیگر نیوفتادی
[B][M1]چستی نمودم، ای جان، در کار عشق اول[M2]سودی نداشت با تو چیستی و اوستادی
[B][M1]چون دیده و دل من گشتند فتنهٔ تو[M2]آب اندران فگندی آتش از آن نهادی
[B][M1]هم سرو لاله‌رویی، هم ماه مشک مویی[M2]هم ترک تند خویی، هم شاه حورزادی
[B][M1]روی تو شمع گیتی چون مهر نیم روزان[M2]بوی تو راحت جان چون باد بامدادی
[B][M1]شادی کنی چو بینی ما را بغم نشسته[M2]ای اوحدی غلامت،خوش میروی بشادی!
[A]
[B][M1]ای از تو مرا هر نفسی بادی و دردی[M2]دورم به فراق تو ز هر خوابی و خوردی
[B][M1]این سرخی من و زردی رخ تست[M2]ورنه من مسکین کیم از سرخی و زردی؟
[B][M1]بدخواه که بر دوری ما رشک چنین برد[M2]گر با تو بدیدی که نشستیم چه کردی؟
[B][M1]گو: جمله جهان تیغ برآرید، که با کس[M2]ما را سر پرخاش نماندست و نبردی
[B][M1]روی از سخن سرد حسودان نتوان تافت[M2]خالی نبود عاشقی از گرمی و سردی
[B][M1]ما را جهان جز سخن دوست مگویید[M2]زنهار! که این باغ بدادیم بوردی
[B][M1]کاری به از اندیشهٔ آن یار ندیدیم[M2]بشنو که: چنین کار برآید ز نوردی
[B][M1]در هیچ قدح بهتر ازین می نتوان یافت[M2]دریاب که: هر قطره ازین باده و مردی
[B][M1]ای اوحدی، اندیشه مکن ز آتش دوزخ[M2]گر می‌رسی از خاک در دوست به گردی
[A]
[B][M1]نقشی ز صورت خود هر جا پدید کردی[M2]پس عشق دیدن آن در ما پدید کردی
[B][M1]تا هر کسی نداند سر پرستش تو[M2]وامق بیافریدی، عذرا پدید کردی
[B][M1]خورشید را بدادی نوری ز طلعت خود[M2]وز بهر خدمت او جوزا پدید کردی
[B][M1]تا قطره را نباشد از گم شدن هراسی[M2]بر راه باز گشتن دریا پدید کردی
[B][M1]می‌خواستی که از ما بر ما بهانه گیری[M2]ورنه چرا ز آدم حوا پدید کردی؟
[B][M1]نوری که شمع گردون از عکس اوست روشن[M2]در نقطهٔ دل ما چون ناپدید کردی
[B][M1]تا دولت وصالت بی‌وعده‌ای نباشد[M2]امروز عاشقان را فردا پدید کردی
[B][M1]زان ساغر نهانی بر باده‌ای که دانی[M2]چون گرم گشت منزل غوغا پدید کردی
[B][M1]از جستن نهانت چون اوحدی زبون شد[M2]در عین بی‌نشانی خود را پدید کردی
[A]
[B][M1]مرا با جمع رندانی که در دیرند ضم کردی[M2]چو دیر از غیر خالی شد در خلوت بهم کردی
[B][M1]نهادی مجلس بزمی بر آواز رباب و نی[M2]چو لعلت میر مجلس شد به می دادن ستم کردی
[B][M1]به شوخی عقل فرزانه، چو ره برد اندر آن خانه[M2]به جای رطل و پیمانه، سرش زیر قدم کردی
[B][M1]ز بهر فضل و پیشی من، چو کردم با تو خویشی من[M2]دو ساغر بیشتر دادی، مرا از خویش کم کردی
[B][M1]مرا با طاق آن ابرو چو دیدی مهر پیوسته[M2]تنم را از بر او طاق و دل را جفت غم کردی
[B][M1]تو بودی مطرب و ساقی، تو بودی شاهد باقی[M2]گهم درویش خود خواندی و گاهم محتشم کردی
[B][M1]به خیلی کردی از رخ چون سال بوسه‌ای کردم[M2]شکایت چون توان کرد از چنان رویی کرم کردی
[B][M1]به دستم جام‌جم دادی، پس از عمری که دم دادی[M2]چه مستی‌ها کنیم اکنون! که می در جام جم کردی
[B][M1]چو دیدی اوحدی را تو به علم عاشقی دانا[M2]میان عالمی او را به عشق خود علم کردی
[A]
[B][M1]نظری گر ز سر لطف به کارم کردی[M2]شادمان چون گل و خرم به بهارم کردی
[B][M1]جاودان گفتمی آن خنجر و بازو را شکر[M2]با خود ار زانکه ببری چو شکارم کردی
[B][M1]اگر آن غنچه دهن را سر مهری بودی[M2]در دل از کیسه چرا آن همه خارم کردی
[B][M1]خرم از گل بدر افتادی و بار از گرداب[M2]اگر از راه کرم دست به بارم کردی
[B][M1]تنگ دستم، چه شدی گر به وفا دستی تنگ[M2]ز سر لطف در آغوش و کنارم کردی؟
[B][M1]از درخت قد و باغ رخ تو کم چه شود؟[M2]دامن ار پر گل و سیب و به و نارم کردی
[B][M1]به غلامی نشمردی دل من شاهان را[M2]با غلامان خود ار دوست شمارم کردی
[B][M1]کاج! لعلی ز لبش بستدمی، تا بر من[M2]سهل بودی اگر این باده خمارم کردی
[B][M1]نشوی در پی آزار دل من یک روز[M2]گر شبی گوش بدین نالهٔ زارم کردی
[B][M1]پس ازین شام جدایی چه شدی گر سحری؟[M2]تا به بستان در حجره گذارم کردی
[B][M1]اوحدی، گر به قبولی برسیدی ز لبش[M2]زود بر مرکب اقبال سوارم کردی
[A]
[B][M1]نگارا، یاد می‌داری که یاد ما نمی‌کردی؟[M2]سگان را در بر خود جای و جای ما نمی‌کردی؟
[B][M1]چو جانت می‌سپرد این تن به جز خونش نمی‌خوردی؟[M2]چو خوانت می‌نهاد این دل به جز یغما نمی‌کردی؟
[B][M1]نشان درد می‌دیدی ولی درمان نمی‌دادی[M2]به کوی وصل می‌بردی ولی در وا نمی‌کردی؟
[B][M1]نخستین روزت ار با من نبودی فتنه اندر سر[M2]چو رخ در پرده پوشیدی دگر پیدا نمی‌کردی
[B][M1]به پس فردا رسید آن کم به فردا وعده می‌دادی[M2]چرا فردا همی گفتی؟ چو پس‌فردا نمی‌کردی
[B][M1]دلم را می‌نهی داغی و گرنه در چنین باغی[M2]رخ از خیری نمی‌بردی دل از خارا نمی‌کردی
[B][M1]دوای اوحدی جستم ز درد سر بنالیدی[M2]گرت سودای ما بودی چنین صفرا نمی‌کردی
[A]
[B][M1]ببر دل از همه خوبان، اگر خردمندی[M2]به شرط آنکه در آن زلف دلستان بندی
[B][M1]هر آن نظر که به دیدار دوست کردی باز[M2]ضرورتست که از دیگران فرو بندی
[B][M1]اگر به تیغ ترا می‌توان برید از دوست[M2]حدیث عشق رها کن، که سست پیوندی
[B][M1]و گر چو شمع نمی‌گردی از غمش، بنشین[M2]که پیش اهل حقیقت به خویش می‌خندی
[B][M1]هزار نامه به خون جگر سیه کردم[M2]هنوز قاصرم از شرح آرزومندی
[B][M1]بیا، که جز تو نظر بر کسی نیفگندم[M2]به خشم اگر چه مرا از نظر بیفگندی
[B][M1]ز بندگی به جفایی چگونه بر گردم؟[M2]که گر به تیغ زنی هم چنان خداوندی
[B][M1]به طیره گر تو مرا صد جواب تلخ دهی[M2]هنوز تلخ نباشد، که سر بسر قندی
[B][M1]نشاند تخم وفای تو اوحدی در دل[M2]اگر چه شاخ نشاطین ز بیخ برکندی
[A]
[B][M1]بر خسته‌ای ملامت چندین چه می‌پسندی؟[M2]کورا نظر بپوشد شوخی به چشم‌بندی
[B][M1]ای خواجهٔ فسرده، خوبی دلت نبرده[M2]گر درد ما بنوشی، بر درد ما نخندی
[B][M1]چون پسته لب ببستم از ذکر شکر او[M2]زان شب که نقل کردیم آن پستهای قندی
[B][M1]در دست کوته ما مهر زر ار نبیند[M2]کی سر نهد به مهری؟ سروی بدان بلندی
[B][M1]دیگر بهیچ آبی در بار و بر نیاید[M2]شاخ سکون و صبرم، کز بیخ و بن بکندی
[B][M1]هر کس حکایت خود اندر نبشت، لیکن[M2]چون اوحدی که داند سر نیازمندی؟
[A]
[B][M1]نگارا، گر چه می‌دانم که بس بی‌مهر و پیوندی[M2]سلامت می‌فرستم با جهانی آرزومندی
[B][M1]بدان دل کت فرستادم نه‌ای خرسند، می‌دانم[M2]که گر جان نیز بفرستم نخواهد بود خرسندی
[B][M1]چنین زانم پسندیدی که حال من نمی‌دانی[M2]ز حالم گر شوی آگه چنان دانم که نپسندی
[B][M1]ز شاخ مهر چون گفتم که: بار الفتی چینم[M2]درخت الف ببریدی و بیخ مهر بر کندی
[B][M1]اگر دستت همی خواهم خسی بر پیش من داری[M2]ورت من پای می‌بوسم ز دست من همی تندی
[B][M1]فرو هشتی به خویش آن زلف را کاشفته می‌گردد[M2]نه آن بهتر که او را بر چو من دیوانه‌ای بندی؟
[B][M1]جهانی را بیفگندی به حسن یک نظر، جانا[M2]کزان افتادگان روزی نظر بر کس نیفگندی
[B][M1]بپیوند رفت روز جور و بیداد و ستم، جانا[M2]کنون هنگام احسانست و انعام و خداوندی
[B][M1]حدیث تلخ اگر گفتی نرنجید اوحدی را دل[M2]که گر زان تلخ‌تر نیزش بگویی شربت قندی
[A]
[B][M1]زهی! زلف و رخت قدری و عیدی[M2]قمر حسن ترا کمتر معیدی
[B][M1]همه خوبان عالم را بدیدم[M2]بر آن طوبی ندارد کس مزیدی
[B][M1]مراد چرخ ازرق جامه آنست[M2]که باشد آستانت را مریدی
[B][M1]برآن درگه بمیرم، بس عجب نیست[M2]به کوی شاهدی گور شهیدی
[B][M1]به گنجی می‌خرم وصل ترا، گر[M2]ز کنجی بر نیاید من یزیدی
[B][M1]شبی در گردنت گویی بدیدم[M2]دو دست خویش چون حبل الوریدی
[B][M1]به مستوری ز مستان رخ مگردان[M2]که بعد از وعده نپسندم وعیدی
[B][M1]هر آحادی چه داند سر عشقت؟[M2]که همچون اوحدی باید وحیدی
[B][M1]اگر غافل نشد جان تو از عشق[M2]ز دل پرداز او بر خوان نشیدی
[A]
[B][M1]ما با تو رسم یاری گفتیم اگر شنیدی[M2]احوال خود به زاری گفتیم اگر شنیدی
[B][M1]گفتی که: باز دارم گوشی به جانب تو[M2]ای بی‌وفا چه داری؟ گفتیم اگر شنیدی
[B][M1]دردی که هست ما را در دوری تو صد پی[M2]با باد نوبهاری گفتیم اگر شنیدی
[B][M1]نه رونق تو ماند،نه سوز دردمندان[M2]تا دیده بر گماری، گفتیم اگر شنیدی
[B][M1]صد روز وعده دادی ما را به وصل، جانا[M2]روزی همی شماری، گفتیم اگر شنیدی
[B][M1]جانیست آن لب تو، یک دم بما سپارش[M2]آیین جان سپاری، گفتیم اگر شنیدی
[B][M1]اصل محبت از ما پرسی که: چیست هر دم؟[M2]مهرست و سازگاری، گفتیم اگر شنیدی
[B][M1]گفتی که: اوحدی را روزی بر خود آرم[M2]گویی ولی نیاری، گفتیم اگر شنیدی
[A]
[B][M1]دیده بسیار نگه کرد به هر بام و دری[M2]بجزو در نظر عقل نیامد دگری
[B][M1]خبر محنت ما در همه آفاق برفت[M2]که چه دیدیم ز دست ستم بی‌خبری؟
[B][M1]ای که چون باد بهر گوشه گذاری داری[M2]خود چه بادی که ازین گوشه نداری گذری؟
[B][M1]نه قضایی بسر عمر من آمد ز غمت[M2]که از آن یاد توان کرد به عمری قدری
[B][M1]سفرم هم به سر کوی تو خواهد بودن[M2]گر بیابم ز کمند تو جواز سفری
[B][M1]زان درختی که درین باغچه بالای تو کشت[M2]آه! اگر دست تمنا برسیدی ببری
[B][M1]دیر تا بر کمر تست دو چشمم چون طرف[M2]بیش ازین طرف نشاید که بود بر کمری
[B][M1]رفتن مهر تو از سینهٔ من ممکن نیست[M2]همچو نامی که کسی نقش کند بر حجری
[B][M1]هیچ دانی سر من بر سر کوی تو چنین[M2]به چه تشبیه توان کرد؟ به خاکی و دری
[B][M1]هر شب از درد فراق تو بگریم تا روز[M2]عجب، ای گریهٔ شبها، که نکردی اثری!
[B][M1]گر دل اوحدی از درد تو خون شد نه عجب[M2]کار عشقست و میسر نشود بی‌جگری
[A]
[B][M1]روی در پرده و از پرده برون می‌نگری[M2]پرده‌بردار، که داریم سر پرده‌دری
[B][M1]خلق بر ظاهر حسن تو سخنها گویند[M2]خود ندانند که از کوی تصور بدری
[B][M1]هر کسی روی ترا بر حسب بینش خویش[M2]نسبتی کرده به چیزی و تو چیز دگری
[B][M1]لاله خوانند ترا، آه! ز تاریک دلی[M2]سرو گویند ترا، وای! ز کوته‌نظری
[B][M1]تو به نظاره و برجستن رویت جمعی[M2]متفرق شده در هر طرف از بی‌بصری
[B][M1]عشق ارباب هوی وه! که چه ناخوش هوسست[M2]گلهٔ دیو دوان در پی یک مشت پری
[B][M1]اوحدی را ز فراقت نفسی بیش نماند[M2]آه! اگر چارهٔ بیچارگی او نبری
[A]
[B][M1]باغ بهشت بیند بی‌داغ انتظاری[M2]آن کش ز در درآید هر لحظه چون تو یاری
[B][M1]بر صید گاه دولت نگرفته‌اند هرگز[M2]شاهان به باز و شاهین زین خوب‌ترشکاری
[B][M1]چون بلبل ار بنالم واجب کند کزین سان[M2]در دامن دل من نگرفته بود خاری
[B][M1]بر دل گذر نمی‌کرد این روز نامرادی[M2]وقتی که بود ما را روزی و روزگاری
[B][M1]ایمن نمی‌نشینم، کاسان دهد بکشتن[M2]چون ما پیادگان را وانگه چنین سواری
[B][M1]همچون علف برآیند از گورم استخوانها[M2]بعد از من ار کنی تو بر خاک من گذاری
[B][M1]با من مرو، که خصمم عیبت کند، چو بیند[M2]من پیر گشته وانگه در دست ازین نگاری
[B][M1]این راز چون بدارم پنهان؟ که یافت شهرت[M2]ذکرم به هر زبانی، نامم به هر دیاری
[B][M1]با دل چو گفتم: ای دل ، کاری کنیم زین پس[M2]گفت: اوحدی، نیابی بهتر ز عشق کاری
[A]
[B][M1]پادشاهست آنکه دارد در چنین خرم بهاری[M2]ساقیی سرمست و جامی، مطربی موزون و یاری
[B][M1]نوش کن جام صبوح و کوش کز شاخ گل‌تر[M2]بلبلی هر دم بنالد، بلکه چون بلبل هزاری
[B][M1]چون به دستم باده دادی شیر گیرم کن به شادی[M2]تا توانم صید کردن، گر به دست افتد شکاری
[B][M1]آمد آن موسم که: هر کس با دلارامی که دارد[M2]باده نوشد در میان باغ و ما نیز از کناری
[B][M1]دست بستان را ز هر دستی نگاری بست گیتی[M2]تا تو بنشینی و بنشانی ز هر دستی نگاری
[B][M1]بر مثال لاله دارم سینه‌ای پر خون، که از وی[M2]نالهٔ زارم برآید چون ببینم لاله زاری
[B][M1]ای که غافل می‌نشینی، سوی صحرا رو، که بینی[M2]کرده با دو ابر پر گل دامن هر کوه و غاری
[B][M1]هر کرا هست اختیاری گو: همی کن چارهٔ خود[M2]چارهٔ ما صبر باشد، چون نداریم اختیاری
[B][M1]عامیان در شغل و جستی، زاهدان در کبر و هستی[M2]عاشقان در عشق و مستی، تا بود هر کس بکاری
[B][M1]من به آب می بشویم نام خود، تا در قیامت[M2]چون شمار خلق باشد، من نباشم در شماری
[B][M1]من چو نرگس برنگیرم ز آب پی چندان که باشد[M2]سوسنی در پای سروی، سبزه‌ای بر جویباری
[B][M1]از گنه‌کاران که داند مجرمی را؟ گو: بخواند[M2]آنکه میداند شکفتن این چنین گلها ز خاری
[B][M1]این غزل می‌خوان و در وی اوحدی را یاد می‌کن[M2]گر بود فصل بهارت در گلستانها گذاری
[A]
[B][M1]ز تورانیان تنگ چشمی سواری[M2]در ایران به زلف سیه کرد کاری
[B][M1]که کافر نکردست بر دین پرستی[M2]که دشمن نکردست با دوستداری
[B][M1]دهانش خموشی، لبش باده نوشی[M2]سرش پر خروشی، میان پود و تاری
[B][M1]به چهره چراغی، به رخساره باغی[M2]به سیرت بهشتی، به صورت بهاری
[B][M1]ستم را به سختی دلش پایمردی[M2]طرب را به نرمی تنش دستیاری
[B][M1]به بالا چو سروی، برفتن تذروی[M2]به پیکار شاهی، به پیکر نگاری
[B][M1]سیاووش رویی، فرنگیس مویی[M2]فریبرز شکلی، فریدون شعاری
[B][M1]نه جمشید، لیکن هرش بنده میری[M2]نه ضحاک، لیکن هرش زلف ماری
[B][M1]اگر شعر گویی در آن غمزه زیبد[M2]و گر هوش بندی در آن زلف باری
[B][M1]کزین بیژنی را بدوزد به تیری[M2]وزان رستمی را ببند به تاری
[B][M1]شماری گر از بیدلانش بگیری[M2]نگیری دل اوحدی در شماری
[A]
[B][M1]ساقی، بده شرابم، کندر چنین بهاری[M2]نتوان شراب خوردن بی‌مطربی و یاری
[B][M1]یاری لطیف باید، گوینده‌ای موافق[M2]تا می‌تواند از تن کردن بدل گذاری
[B][M1]آن کش نشسته باشد در خانه لاله‌رویی[M2]حاجت نباشد او را رفتن به لاله‌زاری
[B][M1]چون تاختن کند غم آهنگ سبزه‌ای کن[M2]بر گرد او کشیده از بید و گل حصاری
[B][M1]آن ترک را به مستی امروز در میان کش[M2]ور در میان نیاید، آخر کم از کناری
[B][M1]عیبم مکن، که دیگر مشکل خلاص یابد[M2]او را کزین گلستان دامن گرفت خاری
[B][M1]این هفته با حریفان من کار آب کردم[M2]چون آب کارگر شد، از من مجوی کاری
[B][M1]آن ماه با حریفی هر شب شراب نوشد[M2]تا جام او نباشد بی‌کلفت خماری
[B][M1]گل گر به رغم سنبل بر خال دل نبندد[M2]در بلبلان نیفتد زان گونه خار خاری
[B][M1]چون چشم من نگردی ابری به گلستانی[M2]چون اوحدی ننالد مرغی ز شاخساری
[A]
[B][M1]من به هر جوری نخواهم کرد زاری[M2]زانکه دولت باشد از خوی تو خواری
[B][M1]گفته‌ای: خونت بریزم،سهل باشد[M2]بعد ازین گر بر سرم شمشیر باری
[B][M1]گو: بیاموز، ابر نیسانی، ز چشمم[M2]اشک باریدن در آن شبهای تاری
[B][M1]بر ندارم سر ز خاک آستانت[M2]من خود این خیر از خدا خواهم به زاری
[B][M1]با تو خواهم گفت هر جوری که کردی[M2]گر نخواهی عذرم، آخر شرم داری
[B][M1]اوحدی مقبل شود در هر دو عالم[M2]ار قبولش می‌کنی روزی به یاری
[A]
[B][M1]ترا می‌زیبد از خوبان غرور و ناز و تن داری[M2]که عنبر بر بیاض سیم و سنبل بر سمن داری
[B][M1]چو گفتم: عاشقم، بر تو، شدی بر خون من چیره[M2]نمی‌رنجم کنون از تو،که این شوخی ز من داری
[B][M1]دل ار تو خواستی، دادم دل مجروح و جان بر سر[M2]چو بردی بی‌سخن جانم، دگر با من سخن‌داری؟
[B][M1]مرا در جامه می‌جویی، نیابی جز خیال از من[M2]چه جای جامه؟ کین جا تو شهیدان در کفن داری
[B][M1]دلاویزی و دلبندی،نمی‌دارم شکیب از تو[M2]که بالایی چو سروت هست و زلفی چون رسن داری
[B][M1]نظیر زلف هندوی تو گر گویم خطا باشد[M2]گه از شامش سحر خیزد، گه از چینش ختن داری
[B][M1]درختان چمن را پای نابوسیده نگذارم[M2]به حکم آنکه گاهی تو گذاری در چمن داری
[B][M1]چو گل چاکست پیراهن بسی کس را و دل پرخون[M2]از آن اندام همچون گل که اندر پیرهن داری
[B][M1]به دشنام و جفا، جانا، میزار اوحدی را دل[M2]ازان خلق خلق بگذار، چون حسن حسن داری
[A]
[B][M1]شب هجرانت، ای دلبر، شب یلداست پنداری[M2]رخت نوروز و دیدار تو عید ماست پنداری
[B][M1]قدم بالای چون سرو تو خم کردست و این مشکل[M2]که بالای تو گر گوید: نکردم، راست پنداری
[B][M1]دمی نزدیک مهجوران نیایی هیچ و ننشینی[M2]طریق دلنوازی از جهان برخاست پنداری
[B][M1]دلت سختست و مژگان تیر، در کار من مسکین[M2]بدان نسبت که مژگان خار و دل برجاست پنداری
[B][M1]خطا زلفت کند، آخر دلم را در گنه آری[M2]جنایت خود کنی و آنگاه جرم از ماست پنداری
[B][M1]ز هجر عنبر زلف و فراق درد دندانت[M2]دو چشم اوحدی هر شب یکی دریاست پنداری
[A]
[B][M1]برون کردی مرا از دل چو دل با دیگری داری[M2]کجا یادآوری از من؟ که از من بهتری داری
[B][M1]چه محتاجی به آرایش؟ که پیش نقش روی تو[M2]کس از حیرت نمی‌داند که بر تن زیوری داری
[B][M1]من مسکین سری دارم، فدای مهرتست، ار چه[M2]تو صد چون من به هر جایی و هر جایی سری داری
[B][M1]نشاید پر نظر کردن به رویت، کان سعادت را[M2]مبارک ناظری باید، که نیکو منظری داری
[B][M1]نثار تست سیم اشک من، لیکن کجا باشد؟[M2]بر توسیم را قدری، که خود سیمین بری داری
[B][M1]شکایت کردم از جور تو یاران را و گفتندم:[M2]برو بارش به جان می‌کش، که نازک دلبری داری
[B][M1]چو فرهاد، اوحدی، دانم که روزی بر سر کویت[M2]ببازد جان شیرین را، که شیرین شکری داری
[A]
[B][M1]هر به عمری نزد خود روزی به مهمانم بری[M2]پرده پیش رخ ببندی، پس در ایوانم بری
[B][M1]خود نخواهی هیچ وقتم ور بخوانی ساعتی[M2]خون چشم من بریزی، تا که بر خوانم بری
[B][M1]دست بیرون آوری از پرده، چون گویی سخن[M2]تا بیندازی ز پای آنگه به دستانم بری
[B][M1]نام من بدنام گویی، تا میان مرد و زن[M2]راز من پیدا کنی، وانگاه پنهانم بری
[B][M1]گر ندانم راه بام، از آفتاب روی خود[M2]در فرستی پرتو و چون ذره در بانم بری
[B][M1]ره نمایی هر زمان با کیش و قربانم بده[M2]چون من اندر ده شوم بی‌کیش و قربانم بری
[B][M1]ناخلف شد نام من، بس کز دکان بگریختم[M2]این زمان سودی ندارد گر بهدکانم بری
[B][M1]چون امانت‌ها که دادی گم شد اندر دست من[M2]مفلسی بر دست گیرم، تا به زندانم بری
[B][M1]گر به قاضی می‌برند آنرا که مستی می‌کند[M2]من خرابی می‌کنم، تا پیش سلطانم بری
[B][M1]چون به همراهی قبولم کردی، ار سر می‌رود[M2]دستت از دامان ندارم، تا به پایانم بری
[B][M1]اوحدی را گر دهی دم، یا بری دل، حاکمی[M2]من چنین نادان نیم، کینم دهی، آنم بری
[A]
[B][M1]او شوی چو خود را تو از میانه بر گیری[M2]در بها بیفزایی، تا بهانه بر گیری
[B][M1]سنگ و شانه‌ای باید تا ز پا و سر گویی[M2]پا و سر چو گم گردد سنگ و شانه برگیری
[B][M1]گر مقیم درگاهی خاک شو، که در ساعت[M2]گردنت زند گر سر ز آستانه برگیری
[B][M1]دام شرک را دانه جز تو کس نمی‌بینم[M2]گر ز دام در خوفی دم ز دانه برگیری
[B][M1]در سلوک این منهج گر به صدق می‌کوشی[M2]تا ز راه دربندی دل ز خانه برگیری
[B][M1]گر چوما نه بی‌برگی ساغری بیاشامی[M2]هم چمان برون آیی، هم چمانه برگیری
[B][M1]اوحدی، خطا باشد قول جز درین پرده[M2]گر صواب می‌جویی این ترانه برگیری
[A]
[B][M1]بر من نمی‌نشینی نفسی به دلنوازی[M2]بنشین دمی، که خون شد دل من ز چاره سازی
[B][M1]همه سر بر آستان تو نهاده‌ایم، تا خود[M2]تو رخ که بر فروزی و سر که بر فرازی؟
[B][M1]منت، ای کمر، چه گوی؟ که بر آن میان لاغر[M2]چه لطیف می‌نمایی! چه شگرف می‌برازی!
[B][M1]غرض تو کشتن ماست و گرنه از چه معنی[M2]رخ خوب می‌نگاری؟ سر زلف می‌ترازی؟
[B][M1]چو رود ز بوسهٔ تو سخنی، سخن نگویم[M2]که حدیث تنگ دستان نبود چنان نمازی
[B][M1]جگر من مسلمان بخوری بدان توقع[M2]که شود به کشتن من دل کافر تو غازی
[B][M1]دل من بسوخت زلف تو، گمان نبرده بودم[M2]که حدیث ما و زلف تو کشد بدین درازی!
[B][M1]من ازین بلا و محنت، نه شگفت اگر بنالم[M2]تو بدان جمال و خوبی چه کنی؟ اگر ننازی
[B][M1]مکنید عیب چندین، اگرش نگاه کردم[M2]که ازو نمی‌شکیبم،من بیدل نیازی
[B][M1]شدن از پی لطیفان و به خود نگاه کردن[M2]نه نشان عاشقانست و نه رسم عشقبازی
[B][M1]به کجا برم شکایت؟ بکه گویم این حکایت؟[M2]که تو شمع جمع و آنگه دل اوحدی گدازی
[A]
[B][M1]ز برنا پیشگان آموز و رندان رسم سربازی[M2]گرت سودای آن دارد که: عشق آن پسر بازی
[B][M1]جهان بر دشمنان بفروش و عشق دوستان بستان[M2]که مقصود از جهان عشقست و باقی سر بسر بازی
[B][M1]حریف سیم کش باید، که در سیمین بران پیچد[M2]که وصل یار سیمین بر نیابی جز به زر بازی
[B][M1]نخست آگاه کن خود را، چو بازی نرد درد او[M2]که زودت مات گرداند غمش، گر بی‌خبر بازی
[B][M1]نمی‌باید که از ناوک نظر بر هم نهی هرگز[M2]گرت با روی او باشد تمنای نظربازی
[B][M1]دلت خود برد و گر زین پس سرت سودای او دارد[M2]چنان باید که گر جانت بخواهد، بی‌جگر بازی
[B][M1]اگر روزی سرش خواهی، بنه گردن به رنجوری[M2]که گر رنجور او باشی کنی با گل شکربازی
[B][M1]چو داغ مهر او داری، منه بر دیگری خاطر[M2]که با او زشت باشد، گر هوس جای دگر بازی
[B][M1]نخواهی مرد آن بودن که: گردی گرد عشق او[M2]مگر چون اوحدی وقتی که هر چه هست در بازی
[A]
[B][M1]دل من دردمند تست درمانش نمی‌سازی[M2]دلت بر وی نمی‌سوزد به فرمانش نمی‌سازی
[B][M1]تنم را خون دل خوردی و ترکش می‌کنی اکنون[M2]عجب دارم ز کیش تو که: قربانش نمی‌سازی؟
[B][M1]ز کار من همی پرسی که چونست آن؟ نمی‌دانم[M2]به دشواری کشید این کار و آسانش نمی‌سازی
[B][M1]لبت یک روز بوسی، گفت،خواهم داد، سالی شد[M2]عجب گر باز از آن کشتن پشیمانش نمی‌سازی!
[B][M1]ترا تا تیر مژگان در کمان ابروان آمد[M2]ندیدم سینه‌ای کآماج پیکانش نمی‌سازی
[B][M1]دلم را بارها گفتی که: سامانی دهی، اکنون[M2]چو شد سرگشته می‌بینم که سامانش نمی‌سازی
[B][M1]نمودی: کاوحدی را جمع خواهم داشتن، اکنون[M2]نباشی جمع، تا روزی پریشانش نمی‌سازی
[A]
[B][M1]عالمی را به فراق رخ خود می‌سوزی[M2]تا خود از جمله کرا وصل تو باشد روزی؟
[B][M1]دل سخت تو به جز کینه نورزد با ما[M2]چون به دل کینه کشی، پس به چه مهر اندوزی؟
[B][M1]خار این کوه و بیابان همه سوزن باید[M2]تا تو این پرده که بر ما بدریدی دوزی
[B][M1]نسبت گل بتو می‌کردم و عقلم می‌گفت:[M2]پیش خورشید نشاید که چراغ افروزی
[B][M1]وقت آن بود که دل بر خورد از لعل لبت[M2]چرخ پیروزه نمی‌خواست مرا پیروزی
[B][M1]شب هجران ترا صبح پدیدار نبود[M2]گر خیال رخ خوب تو نکردی روزی
[B][M1]اوحدی، بر رخ این تازه جوانان بی‌زر[M2]عشق رسوا بود، آنگاه به پیر آموزی؟
[A]
[B][M1]هزار بار بگفتم که: به ز جان عزیزی[M2]اگر چه خون دل من هزار بار بریزی
[B][M1]مرا سریست کزان خاک آستانه نریزم[M2]اگر تو بر سرم آن خاک آستانه ببیزی
[B][M1]شبم به وعدهٔ فردای خودنشانی و چون من[M2]در انتظار نشینم، تو روزها بگریزی
[B][M1]میان ما و تو کاری کجا ز پیش برآید؟[M2]که من تواضع و خدمت کنم، تو تندی و تیزی
[B][M1]مگر تو با من مسکین سری ز لطف درآری[M2]و گرنه پای عتابت که دارد؟ از تو ستیزی
[B][M1]طبیب شهر همانا علاج و چاره نداند[M2]مرا، که مهر جبلی شدست و عشق غریزی
[B][M1]به دوست تحفه فرستند چیزها، من مسکین[M2]ترا چه تحفه فرستم؟ که بهتر از همه چیزی
[B][M1]عجب مدار که پیشت چراغ را بنشانم[M2]که شمع نیز در آن شب نشسته به، که تو خیزی
[B][M1]اگر بضاعت مزجاة اوحدی نکنی رد[M2]روا بود که: ز خوبان مصر ما،تو عزیزی
[A]
[B][M1]باز آمدی، که خونم بر خاک در بریزی[M2]توفان موج خیزم زین چشم تر بریزی
[B][M1]هر ساعتی به شکلی، هر لحظه‌ای بینگی[M2]دوداز دلم برآری، خون از جگر بریزی
[B][M1]گر تشنه‌ای به خونم، حاکم تویی،ولیکن[M2]در پای خویش ریزش،روزی اگر بریزی
[B][M1]مانند آفتابی، کز بس شعاع خوبی[M2]چون دیده بر تو دوزم، نور از نظر بریزی
[B][M1]در شهر اگر نماند شکر، چه غم؟ که روزی[M2]لعل تو گر بخندد، شهری شکر بریزی
[B][M1]بالله که برنگیرم سر ز آستانهٔ تو[M2]گر خنجرم چو باران بر فرق سر بریزی
[B][M1]صد نوبت اوحدی را خون ریختی و گر تو[M2]آنی که می‌شناسم، بار دگر بریزی
[A]
[B][M1]جهد بکن تا که به جایی رسی[M2]درد بکش، تا به دوایی رسی
[B][M1]بر سر آن کوچه بسی برگهاست[M2]خیز و برو، تا به نوایی رسی
[B][M1]پیرهنی چاک نکردی به عشق[M2]کی ز بر او به قبایی رسی؟
[B][M1]تا نشوی فارغ و یکتا، کجا[M2]از سر آن زلف بتایی رسی؟
[B][M1]بس که به بوسی تو زمینش ز دور[M2]تا که به بوسیدن پایی رسی
[B][M1]گر تو درآیی ز پی کاروان[M2]زود به آواز درایی رسی
[B][M1]از صف دل دور مشو، زانکه تو[M2]هم ز دل خود به صفایی رسی
[B][M1]ای که به مخلوق چنین غره‌ای[M2]خود چه کنی؟ گربه خدایی رسی
[B][M1]خواجه ترا چون ز غلامان شمرد[M2]گر نگریزی به بهایی رسی
[B][M1]یوسف خود را بتوانی ربود[M2]گر به چنین گرگ‌ربایی رسی
[B][M1]اوحدیا، سایه ز ما برمگیر[M2]گر به چنین ظل همایی رسی
[A]
[B][M1]تو از رنگی که بر گردی کجا همرنگ ما باشی؟[M2]که ما را می‌رسد رندی و بی‌باکی و قلاشی
[B][M1]بدین ریش تراشیده قلندر کی شوی؟ چون تو[M2]جوالی موی در پوشی و مشتی پشم بتراشی
[B][M1]ازین صورت چه می‌خواهی؟ دوای سیرت بد کن[M2]که تقصیری نکرد ایزد درین صورت به نقاشی
[B][M1]کجا شیرین شود کام تو از حلوای خرسندی؟[M2]که مانند نمکدان در قفای سفرهٔ آشی
[B][M1]ترا با دیگران جنگست و دشمن در بن خانه[M2]به گرد نفس خود بر گرد، اگر در بند پرخاشی
[B][M1]گرت سرسبزیی باید، درین صورت به صدق دل[M2]به آب دیده باید کرد سال و ماه فراشی
[B][M1]به درویشی و مسکینی چو دستت می‌دهد چیزی[M2]چرا در پای درویشان و مسکینان نمی‌پاشی!
[B][M1]تو بر کن چشم معنی را و بنگر نیک، تا با خود[M2]چه رخ پوشیدگان بینی ز هر سویی به جماشی؟
[B][M1]بسان اوحدی این جا بنه در نیستی گردن[M2]که کاری بر نمی‌آید ز خود بینی و بواشی
[A]
[B][M1]بخت یار ما باشد گر تو یار ما باشی[M2]از میان بنگریزی، در کنار ما باشی
[B][M1]دل چو در بلا افتد، رحمتی کنی بر دل[M2]غم چو فتنه انگیزد، غمگسار ما باشی
[B][M1]چشمت ار کمان گیرد، پایمرد دل گردی[M2]زلفت ار کمین سازد، دستیار ما باشی
[B][M1]چون به روز هجرانم، رخ ز من نپیچانی[M2]چون شب گریز آید، یار غار ما باشی
[B][M1]خود کجا روا باشد این؟ که ما بدین گونه[M2]از تو دور وآنگهی تو هم در دیار ما باشی
[B][M1]کار دیگران از تو راست گشت صد نوبت[M2]ساعتی چه کم گردد؟ گر بکار ما باشی
[B][M1]جای آشتی بگذار، گر به جنگ می‌آیی[M2]آن چنان مکن کاخر شرمسار ما باشی
[B][M1]زان ما شو، ای دلبر، تا ز دست هجرانت[M2]چون اجل فراز آید، یادگار ما باشی
[B][M1]عارت آید از شوخی با کسی وفا کردن[M2]ترسی از وفاورزی، در شمار ما باشی
[B][M1]اوحدی چو از تو شد آن خویش دان او را[M2]تا چو نام خود گویم افتخار ما باشی
[A]
[B][M1]ز راه دوستی گفتم: دلم را چاره بر باشی[M2]چه دانستم که در کارم ز صد دشمن بتر باشی؟
[B][M1]دل سخت تو کی بخشد بر آب چشم بیدارم؟[M2]چو آنساعت که من گریم تو در خواب سحر باشی
[B][M1]گرم روزی دهی کشتن به زاری، بنده فرمانم[M2]به شرط آنکه آنروزم تو نیز اندر نظر باشی
[B][M1]نجویی هرگزم، وآنگه که جویی پیش در باشم[M2]ولی روزیکه من جویم ترا، جای دگر باشی
[B][M1]چه دانستم که از حالم نخواهی با خبر بودن؟[M2]من این خواری بدان دیدم که میگفتم: مگر باشی
[B][M1]ترا از حال محنت‌های من وقتی خبر باشد[M2]که عمری بیدل و صبر و قرار و خواب و خور باشی
[B][M1]فدای خاک پایت گر کنم صد سر به یک ساعت[M2]نبندد صورت آنم که با من سر بسر باشی
[B][M1]ترا اندر شبستانش نباشد، اوحدی، باری[M2]مگر بر آستان او نشینی، خاک در باشی
[A]
[B][M1]سنت آنست که خاک کف پایش باشی[M2]فرض واجب که به فرمان و برایش باشی
[B][M1]گر نخواهی که به حسرت سر انگشت گزی[M2]در پناه رخ انگشت نمایش باشی
[B][M1]ماه را دیدم و گفتم: تو بگیری جایش[M2]بازگفتم: تو نه آنی که به جایش باشی
[B][M1]گرهی بازکن از بند دو زلفش به نیاز[M2]ای دل، آنروز که در بند گشایش باشی
[B][M1]اوحدی، دست بدار از سخن دوست، که او[M2]به وفا سر ننهد، گر تو خدایش باشی
[B][M1]گر به رنج غم او کوفته گردی صد بار[M2]بوی آن نیست که در صحن سرایش باشی
[A]
[B][M1]حال دل پیش تو گفتم، که تو یارم باشی[M2]نه بدان تا تو به آشفتن کارم باشی
[B][M1]من که سوزنده چو شمعم خود ازین غصه تو نیز[M2]چه ضرورت که فروزندهٔ نارم باشی؟
[B][M1]زین پس آن چشم ندارم که مرا خواب آید[M2]مگر آن شب که در آغوش و کنارم باشی
[B][M1]همچو بلبل همه از دست تو فریاد کنم[M2]تا تو، ای دستهٔ گل، باغ و بهارم باشی
[B][M1]با که آرام کنم؟ یا چه قرارم باشد؟[M2]که تو سرمایهٔ آرام و قرارم باشی
[B][M1]نکنم یاد بهشت و غم دوزخ نخورم[M2]گر تو فردا حکم روزشمارم باشی
[B][M1]مگر آن روز به نخجیر سگانت نگرم[M2]کان سرپنجه ندارم که شکارم باشی
[B][M1]اوحدی، از گل روی تو مراد من چیست؟[M2]گفت: شرطست که هم صحبت خارم باشی
[B][M1]با چنان گل چه غم از خار؟ که بر هم نزنم[M2]دیده از تیر و تبر، گر تو حصارم باشی
[A]
[B][M1]نه پیمان بسته‌ای با من؟ که در پیمان من باشی[M2]من از حکمت نپیچم سر، تو در فرمان من باشی
[B][M1]چو تن در محنتی افتد، تنم را باز جویی دل[M2]چو جانم زحمتی یابد، تو جان جان من باشی
[B][M1]چراغ دیدهٔ گریان خویشت گفته بودم من[M2]چه دانستم که داغ سینهٔ بریان من باشی؟
[B][M1]غمت خون دل من خورد و او را غم نخوردی تو[M2]دلم را غم بباید خورد، اگر جانان من باشی
[B][M1]چه گویی؟ هیچ بتوانی که بی‌غوغای همجنسان[M2]مرا روزی بپرسی، یا شبی مهمان من باشی؟
[B][M1]کباب از دل کنم حاضر، شراب از خون چشم آرم[M2]وزین نعمت بسی یابی، اگر بر خوان من باشی
[B][M1]ز من گر خرده‌ای آمد، توقع دارم از لطفت[M2]کزان جزوی نیاری یاد و کلی آن من باشی
[B][M1]به آب چشم و بیداری ترا میخواهم از یزدان[M2]چه باشد گر تو نیز آخر دمی خواهان من باشی؟
[B][M1]ندارم آستین زر، که در پایت کنم، لیکن[M2]پر از گوهر کنم راهت، چو در دامان من باشی
[B][M1]غلامست اوحدی، چون من، غلامان ترا لیکن[M2]ز سلطانان نیندیشم، اگر سلطان من باشی
[A]
[B][M1]بکوش و روی مگردان ز جور و بارکشی[M2]مگر مراد دل خویش در کنار کشی
[B][M1]چو اختیار دلت عشق روی دلداریست[M2]ضرورتست که جورش به اختیار کشی
[B][M1]به یاد او قدح زهر ناب می‌باید[M2]که همچو شربت شیرین خوشگوار کشی
[B][M1]به هر صفت که میسر شود بکن جهدی[M2]که خویش را به سر کوی آن نگار کشی
[B][M1]ز جاه و دولت دنیا دگر چه میطلبی؟[M2]سعادت تو همین بس که جور یار کشی
[B][M1]اگر به آخر عمر این مراد خواهی یافت[M2]روا بود که همه عمرش انتظار کشی
[B][M1]چو اوحدی دلت ار با گلیست حیف مدار[M2]ز بهر خاطر گل گر جفای خار کشی
[A]
[B][M1]گل بین، گرفته گلشن ازو آب و رونقی[M2]بستان نگر،ز گل شده همچون خورنقی
[B][M1]وز کارگاه صنع به بستان کشیده‌اند[M2]هر جا که بود زرد و بنفشی و ازرقی
[B][M1]گلبن چو قلعه‌ایست پر از تیغ و از سپر[M2]پیرامنش ز آب روان بسته خندقی
[B][M1]آن ناشکفته غنچهٔ نسرین و شاخ او[M2]گویی مگر ز دانهٔ للست جوسقی؟
[B][M1]آراسته بساط چمن را بهشت وار[M2]از هر طرف بسندس و خضر و ستبرقی
[B][M1]کردند بهر بزم چمن ساقیان ابر[M2]در جامهای لاله ز هر گوشه راوقی
[B][M1]بر روی گل طراوت شبنم نگاه کن[M2]همچون به زر سرخ بر اندوده زیبقی
[B][M1]بلبل زبان گشاده و بنهاده پیش او[M2]گردن ببندگی چو کبوتر مطوقی
[B][M1]منصوروار در همه باغی شکوفه را[M2]بر دارها کشیده صبا بی‌اناالحقی
[B][M1]گل شاه‌وار بر سر تخت زمردین[M2]سوسن ز پیش شاه در آورده بیرقی
[B][M1]شاخ درخت سر به هوا برده چون علم[M2]زلف شکوفه بر علمش بسته سنجقی
[B][M1]بر جویبار شکل شقایق ز روشنی[M2]همچون بر آب نقره ز بیجاده زورقی
[B][M1]برگ گل از درخت چو غازی به سعی باد[M2]هر دم به گونه‌ای زند از نو معلقی
[B][M1]ترکان شهسوار برون می‌نهند رخ[M2]ما را که اسب نیست برانیم بیدقی
[B][M1]هر جا که عاقلیست درین فصل مست شد[M2]هشیار تا به چند نشینی چو احمقی؟
[B][M1]خالی نشد ز جام می این هفته دست ما[M2]تا دست می‌رسید به درد مروقی
[B][M1]کامی بران، که عمر سواریست تیزرو[M2]در زیر ران او چو شب و روز ابلقی
[B][M1]حلق کدو بگیر و به غلغل در آورش[M2]دشمن بهل، که میزند از دور بقبقی
[B][M1]بی‌سرو قامتی منشین بر کنار گل[M2]از من تو راست گوش کن این حال مطلقی
[B][M1]فصل چنین و یار موافق غنیمتست[M2]وین گوی از میان نبرد جز موفقی
[B][M1]دقیست این که بافتم از تار و پود شعر[M2]کو مدعی؟ که مینهد انگشت بر دقی
[B][M1]بالله! که در تنور کلام از خمیر فضل[M2]نانی چنین نپخت ز معنی فرزدقی
[B][M1]گیرم که اوحدی طمع از سیم و زر برید[M2]ای کاهلان، چه لاف زند کم ز صدقی؟
[A]
[B][M1]ای ترک حور زاده، ز تندی و کودکی[M2]خون دل شکستهٔ ما را چه می‌مکی؟
[B][M1]بگشای زلف و غارت دلها ببین، اگر[M2]از بند زلف دل‌شکن خویش درشکی
[B][M1]مانند گل ز جامه پدیدار میشود[M2]اندام روشن تو ز خوبی و نازکی
[B][M1]هر کس که دید روی ترا نیک روز شد[M2]روزت خجسته باد! که ماهی مبارکی
[B][M1]ترک تو چون کنم؟ که ز ترکی هزار بار[M2]گر تیغ بر سرم شکنی، تاج تارکی
[B][M1]گویی حسود چاره سگالم چها کند؟[M2]گر بشنود دگر که تو با اوحدی یکی
[A]
[B][M1]بر ما ستم و خواری، ای طرفه پسر تا کی؟[M2]وندر پی وصلت ما پوینده بسر تا کی؟
[B][M1]بر ما ستمی کرده، خون دل ما خورده[M2]ما بر ستمت پرده میپوش و مدر، تا کی؟
[B][M1]امشب تو به زیبایی خود خانه بیارایی[M2]فردا که برون آیی رفتی و دگر تا کی؟
[B][M1]عنبر به دلاویزی بر دامن مه ریزی[M2]این بوالعجب انگیزی در دور قمر تا کی؟
[B][M1]ای بنده لبت را من، عاشق طلبت را من[M2]شیرین رطبت را من میبین و مخور تا کی؟
[B][M1]چون هست شبستانت، پر غلغل مستانت[M2]من بندهٔ دستانت، چون خاک بدر تا کی؟
[B][M1]پیوسته به صد زاری، چون اوحدی از خواری[M2]شبهای چنین تاری، با آه سحر تا کی؟
[A]
[B][M1]جانا؛ غم ما نداشتن تا کی؟[M2]ما را به جفا گذاشتن تا کی؟
[B][M1]شاخ طرب از زمین جانها تو[M2]برکندن و غصه کاشتن تا کی؟
[B][M1]در حسرت خویش گونهای ما[M2]زینگونه به خون نگاشتن تا کی؟
[B][M1]از لطف بما نگاه کن روزی[M2]راز تو نگاهداشتن تا کی؟
[B][M1]بر یک دل مستمند سر گردان[M2]صد درد و بلا گماشتن تا کی؟
[B][M1]در پای ستم چو خاک ره ما را[M2]افگندن و برنداشتن تا کی؟
[B][M1]بر اوحدی شکسته، چون گردون[M2]گردن ز جفا فراشتن تا کی؟
[A]
[B][M1]با چنان شیوه و شیرینی و دلبندی و شنگی[M2]نتوان دل به تو دادن، که به جوری و به جنگی
[B][M1]آهوی چشم تو، ای ترک کمربند کمانکش[M2]دل شیران بیابان برباید ز پلنگی
[B][M1]چون سبکدل نشوم در کف چنگ تو؟ که روزی[M2]در نیاری ز جفا با من بیدل سرسنگی
[B][M1]هر دمت رای کسی باشد و اندیشهٔ جایی[M2]من ندانم که تو خود بر چه طریقی و چه ینگی
[B][M1]سپر انداخته‌ام پیش جفا و ستم تو[M2]که به ابرو چو کمانی و به بالا چو خدنگی
[B][M1]از تو امید چه دارم؟ که به یک عهد نپایی[M2]با تو همراه چه باشم؟ که به یک بوسه بلنگی
[B][M1]آن چنان خوی بد و طبع ستمگر که تو داری[M2]به ز ما مرد نیابی، که صبوریم و درنگی
[B][M1]نشوم با تو چو سوسن دو زبان گر تو نباشی[M2]باز چون گل به دورویی و چو نرگس به دو رنگی
[B][M1]بس که چون چنگ به ناکام به نالم ز غم تو[M2]کام دل گر ز تو اکنون بستانم، که به چنگی
[B][M1]گر نداری چو ملک طبع مخالف بچه معنی[M2]اوحدی با تو چو شهدست و تو با او چو شرنگی
[A]
[B][M1]گفتم که: بگذرانم روزی به نام و ننگی؟[M2]خود با کمند عشقم وزنی نبود و سنگی
[B][M1]رفت از دهان تنگش بار و خرم به غارت[M2]دردا! که بر نیامد خروار من به تنگی
[B][M1]رخ می‌نمود از اول و اکنون همی نماید[M2]از بهر کشتن ما هر ساعتی بینگی
[B][M1]احوال خود بگویم با زلفش آشکارا[M2]اکنون که جز سیاهی ما را نماند رنگی
[B][M1]تا کی نهان بماند در زیر پنبه آتش؟[M2]هم بر زنیم ناگه این شیشه را به سنگی
[B][M1]تا دامن قیامت بیرون نرفتی از کف[M2]ما را به دامن او گر می‌رسید چنگی
[B][M1]صبرو قرار ازان دل، زنهار! تا نجویی[M2]کش در برابر آید زین گونه شوخ شنگی
[B][M1]رویی بدان لطافت، چون پرده باز گیرد[M2]بیننده را نماند سامان هوش و هنگی
[B][M1]بس تیرغم که در دل ما را رسید، لیکن[M2]در سالها نیامد بر سینه زین خدنگی
[B][M1]گردن به غم نهادم کز درد دوری او[M2]شادی نمی‌نماید نزدیک من درنگی
[B][M1]از بهر اوست با من یک شهر دشمن، ار نه[M2]با اوحدی کسی را خشمی نبود و جنگی
[A]
[B][M1]ای دل پر هوش ما با همه فرزانگی[M2]شد ز غم آن پری فاش به دیوانگی
[B][M1]ما چو خراباتییم گر ننشیند رواست[M2]پیش خراباتیان آن صنم خانگی
[B][M1]ای که به نخجیر ما ساخته‌ای دام زلف[M2]دام چه حاجت؟ که کرد خال رخت دانگی
[B][M1]دل بر شمع رخت راه نمی‌یافت هیچ[M2]چشم توپروانه‌ایش داد به پروانگی
[B][M1]آینهٔ روی تو، تا که بدید آفتاب[M2]جز به مدارا نکرد زلف ترا شانگی
[B][M1]تا تو مرا ساختی با رخ خویش آشنا[M2]با دگرانم فزود وحشت و بیگانگی
[B][M1]اوحدی آن مرد نیست کز تو به کامی رسد[M2]گر چه بکار آوری غایت مردانگی
[A]
[B][M1]نه بیگانه‌ای، ای بت خانگی[M2]مکن با من خسته بیگانگی
[B][M1]تو گر پایمردی نکردی به لطف[M2]چه سود این دلیری و مردانگی؟
[B][M1]پری‌زاده‌ای چون تو پیش نظر[M2]نباشد ز من طرفه دیوانگی
[B][M1]چراغیست روی تو، ای ماهرخ[M2]که شمعش نیرزد به پروانگی
[B][M1]بگیری بسی دل زلف چو دام[M2]گر آن خال مشکین کند دانگی
[B][M1]ز مهر سر زلفت، ای سنگدل[M2]هوس می‌کند سنگ را شانگی
[B][M1]به تمکین مکوش، اوحدی، در غمش[M2]که عاشق نکوشد به فرزانگی
[A]
[B][M1]از چهره لاله سازی و از زلف سنبلی[M2]تا از خجالت تو نروید دگر گلی
[B][M1]عاقل به آفتاب نکردی دگر نگاه[M2]گر در رخ تو نیک بکردی تاملی
[B][M1]تو خوش نشسته فارغ و اصحاب شوق را[M2]هر دم بخیزد از سر کوی تو غلغلی
[B][M1]روی ترا تکلف زلفی بکار نیست[M2]این بس که وقتها بترازیش کاکلی
[B][M1]در سیل‌خیز گریه نمی‌ماند چشم من[M2]گر داشتی چو چشم تو زان ابروان پلی
[B][M1]آنرا که آرزوی گلستان وصل تست[M2]از خار خار هجر بیاید تحملی
[B][M1]بر سر مکش که خوب‌ترین دستگاه تو[M2]حسنست و کار تو نبود بی‌تزلزلی
[B][M1]دردا! که نقد و جنس من اندر سر تو رفت[M2]نادیده از لب تو به نوعی تفضلی
[B][M1]ای گل، برای وصف تو در باغ روزگار[M2]بهتر ز اوحدی نبود هیچ بلبلی
[A]
[B][M1]ای بر شفق نهاده از شام زلف خالی[M2]بر گرد ماه بسته از رنگ شب هلالی
[B][M1]چون ماه عید جویم هر شب ترا، ولیکن[M2]ماهی چنان نبیند جوینده، جز به سالی
[B][M1]ما کمتریم از آن سگ کو بر در تو باشد[M2]زان بر در تو ما را کمتر بود مجالی
[B][M1]میخواستم که: جایت بر چشم خود بسازم[M2]از دل نمیروی خود بیرون به هیچ حالی
[B][M1]روزی نبود روزی کان روی را ببینم[M2]ای روز من شب تو، آخر کم از خیالی
[B][M1]از آفتاب رویت من همچو سایه دورم[M2]و آنگاه با رخ تو هر ذره را وصالی
[B][M1]مشتاق آن دهان را صبری تمام باید[M2]کان کام بر نیاید بی‌رنج احتمالی
[B][M1]با خاک آستانت تا خوپذیر گشتم[M2]دیگر نظر نکردم بر منصبی و مالی
[B][M1]از اوحدی بگردان بیداد شحنهٔ غم[M2]تا از غمت ننالد پیش ملک تعالی
[A]
[B][M1]سرم بی‌دولتست، ار نه ز پایت کی شدی خالی؟[M2]که حور نرگسین چشمی و ماه عنبرین خالی
[B][M1]خوشا چشمی که روز و شب تواند دید روی تو[M2]که میمون طالع و بخت و همایون طلعت و فالی
[B][M1]نجستم هیچ ازین دنیا بغیر از دیدن رویت[M2]بهیچم بر نمیگیری ز درویشی و بی‌مالی
[B][M1]نخواهد بود تا هستم دل من بی‌ولای تو[M2]اگر خنجر کشد سلطان و گر ناوک زند والی
[B][M1]ترا بر گریهای من مپندارم که دل سوزد[M2]که همچون گل همی خندی و همچون سرو می‌بالی
[B][M1]بدین حسن ار شبی تنها به دست زاهدی افتی[M2]بزورت بوسه بستاند، اگر خود رستم زالی
[B][M1]چون من زلف ترا گفتم که: وقتی مالشی میده[M2]نهادی زلف را بر گوش و گوش من همی مالی
[B][M1]پریشانی مکن با ما چو زلف خویشتن چندین[M2]که من خود بیتو میسوزم ز مسکینی و بد حالی
[B][M1]نخواهد بود تحصیلی مرا بی‌روز وصل تو[M2]اگر پیشت فروخوانم تمامت علم غزالی
[B][M1]بب دیده می‌گریم ز دستان تو هر ساعت[M2]که آتش میزینی در جان و می‌گویی: چه مینالی؟
[B][M1]جهان پر شرح تست و نام اوحدی، لیکن[M2]عجب دارم که نام او رود در مجلس عالی!
[A]
[B][M1]آنخان خانان را ببین، بر صندلی یللی بلی[M2]میگیر و زانو زن برش، گر مقبلی یللی بلی
[B][M1]کریاس دلها موی او، اردوی جانها کوی او[M2]میران غلام روی او، از بیدلی یللی بلی
[B][M1]ترلک بسیم انباشته،مژگان بکیبر کاشته[M2]بالا چو توغ افراشته، روز یلی یللی بلی
[B][M1]ازیرت بیرون تاخته، قوش بلا انداخته[M2]ما را چو مرغان باخته، در باولی یللی بلی
[B][M1]چشمش دلم را قامچی، دل عشق او را یامچی[M2]آن زلف چون ارقامچی، شب زاولی یللی بلی
[B][M1]ترکانه کین اندوخته: ما را بیرغو سوخته[M2]افسون ازو آموخته، صد بابلی یللی بلی
[B][M1]تابان سهیل از فندقش، بر گوشهٔ اروندقش[M2]ای مرغ زار از بندقش، بس غافلی یللی بلی
[B][M1]زلف تو تا ایناق شد، کار جهان بلغاق شد[M2]گردون ترا ارتاق شد، بر قانقلی یللی بلی
[B][M1]دیروز مست از بیخودی، گفتا: بیایم، گلمدی[M2]از لشکری چون اوحدی، این قلی یللی بلی
[B][M1]ار پیش رخ بستی تتق، کردی وثاق خود قرق[M2]گفتم: بیا، گفتی که: یق، ماماتلی یللی بلی
[B][M1]کاکل ز ماه آویختی، غوغا چشم انگیختی[M2]خونم بگزلک ریختی، بی‌کاهلی یللی بلی
[B][M1]با دیگران سر غامشی، کردی بصدا سرامشی[M2]ما را چنین نارامشی، چون می‌هلی؟ یللی بلی
[B][M1]ای در سخن نامت علم، شعری چنین آرا ز قلم[M2]اللم یلی یللم یلم یللی یلی یللی بلی
[A]
[B][M1]زهی! نادیده از خوبان کسی مثل تو در خیلی[M2]اگر روی ترا دیدی چو من مجنون شدی لیلی
[B][M1]ز هجرت چون فرو مانم جزین کاری نمیدانم[M2]که شب روز گردانم بواویلاه و واویلی
[B][M1]اگر چشمم چنین گرید میان خاک کوی تو[M2]ز اشک او همی ترسم که در شهر اوفتد سیلی
[B][M1]به امید تو میباشم من شورید پسر، لیکن[M2]کجا با آن چنان رتبت به درویشان کند میلی؟
[B][M1]به قتلم وعدها دادی و کشتن بیمها، آری[M2]ز قتل چه من اندیشی؟ که چون کشته‌ای خیلی
[B][M1]به لطفم پرسشی میکن، که از جور تو دارم من[M2]شبی تاریک چون مویی، نهاری تیره چون لیلی
[B][M1]گرفتم ز اوحدی یکروز جرمی در وجود آمد[M2]ز احسان تو آن زیبد که بر جورش کشی ذیلی
[A]
[B][M1]ای غنچه با لب تو ز دل کرده همدمی[M2]گل وام کرده از رخ خوب تو خرمی
[B][M1]زلف و رخ ترا ز دل و دیده میکنند[M2]مشک و سمن چو عنبر و کافور خادمی
[B][M1]زان خط سبز و چهرهٔ رنگین و قد راست[M2]یک باغ سوسن و گل و شمشاد با همی
[B][M1]بر صورت تو ماه و پری فتنه میشوند[M2]صبر از تو چون کند دل بیچاره آدمی؟
[B][M1]ما همچو موم از آتش این غم گداختیم[M2]سنگین دلا، ترا چه تفاوت؟ که بیغمی
[B][M1]پهلو تهی مکن چو میان از کنار ما[M2]ای کرده چون کمر تن ما را خم از خمی
[B][M1]با ما گرت موافقتی نیست راست شو[M2]باشد که در مخالف ما اوفتد کمی
[B][M1]چندین چو زلف بر سر آشفتگی مباش[M2]از چشم دلنواز بیاموز مردمی
[B][M1]گیرم که اوحدی سگ تست، ای انیس دل[M2]از پیش اوچو آهوی وحشی چه میرمی؟
[A]
[B][M1]ای داده بر وی تو قمر داو تمامی[M2]پیش تو کمر بسته اسیران به غلامی
[B][M1]از شرم بنا گوش تو در گوشه نشیند[M2]گر ماه ببیند که تو در گوشهٔ بامی
[B][M1]هر لحظه بدان زلف چو دامم بفریبی[M2]ای من به کمند تو، چه محتاج به دامی؟
[B][M1]گر عام شود قصهٔ ما در همه عالم[M2]چون خاص تو باشیم چه اندیشه ز عامی؟
[B][M1]ای کشته مرا گفتن شیرین تو صدبار[M2]خود روی تو یک بار نبینم که کدامی؟
[B][M1]چون یار گرامی ز در خانه درآید[M2]شاید که کشی در قدمش جان گرامی
[B][M1]بی‌تو به مقامی ننشینم که ننالم[M2]ای نالهٔ دلسوز من، اندر چه مقامی؟
[B][M1]با مدعیان حال نگفتیم، که ایشان[M2]در آتش این سینه نبینند ز خامی
[B][M1]از بخت به مقصود رسد اوحدی این بار[M2]گر پیش خودش بار دهد مجلس سامی
[A]
[B][M1]به خرابات گذارم ندهند از خامی[M2]سوی مسجد نتوانم شدن از بدنامی
[B][M1]صوفی رندم و معروف به شاهدبازی[M2]عاشق مستم و مشهور به درد آشامی
[B][M1]سر ز ناچار بر آورده به بی‌سامانی[M2]تن ز ناکام فرو داده به دشمن کامی
[B][M1]حال می خوردنم از روزن و سوراخ به شب[M2]همه همسایه بدیدند ز کوته بامی
[B][M1]آن زبونم که اگر بر سر بازار بری[M2]بی سخن مال مرا خاص شناسد عامی
[B][M1]دشمنم گر نتواند که ببیند نه عجب[M2]دوست نیزم نتواند ز ضعیف اندامی
[B][M1]اوحدی‌وار به صد بند گرفتارم، لیک[M2]تو در این بند ندانی که برون از دامی
[A]
[B][M1]شاد گردم که هر به ایامی[M2]قامتت را ببینم از بامی
[B][M1]بی‌تو کارم به کام دشمن شد[M2]وز دهانت نیافتم کامی
[B][M1]در جدایی تبم گرفت و تو خود[M2]ننهادی به پرسشم گامی
[B][M1]دشمنان از شراب وصل تو مست[M2]دوستان را نمیدهی جامی
[B][M1]خال را دانه ساختی وز زلف[M2]بر سر دانه می‌کشی دامی
[B][M1]در دلم چون غمت قرار گرفت[M2]گو: قرارم مباش و آرامی
[B][M1]چه تفاوت کند در آتش تو؟[M2]گر بسوزد چو اوحدی خامی
[A]
[B][M1]گر برافرازی به چرخم ور بیندازی ز بامی[M2]ماجرای پادشاهان کس نگوید با غلامی
[B][M1]رای آن دارم که روی از زخم شمشیرت نپیچم[M2]کم نه روی اعتراضست و نه روی انتقامی
[B][M1]تا تو روزی رخ نمایی، یا شبی از در درآیی[M2]من بدین امید و سودا می‌برم صبحی به شامی
[B][M1]بر سر کوی تو سگ را قدر بیش از من، که آنجا[M2]من نمییارم گذشت از دور و او دارد مقامی
[B][M1]گر ز نام من شنیدن ننگ داری سهل باشد[M2]همچو ما شوریدگان را خود نباشد ننگ و نامی
[B][M1]آنقدر فرصت نمییابم که برخوانم دعایی[M2]آن چنان محرم نمییابم که بفرستم سلامی
[B][M1]آخرالامرم ز دستان تو یا دست رقیبان[M2]بر سر کویی ببینی کشته، یا در پای بامی
[B][M1]گر سفر کردند یارانم سعادت یار ایشان[M2]آن که رفت آسود، مسکین من که افتادم به دامی
[B][M1]دوش مینالیدم از جور رقیبت باز گفتم:[M2]اوحدی، گر پخته‌ای چندین چه میجوشی ز خامی؟
[A]
[B][M1]مرا رهبان دیر امشب فرستادست پیغامی[M2]که چون زنار دربستی ز دستم نوش کن جامی
[B][M1]دلت چون بت‌پرست آمد به شهر ما گذر، کان جا[M2]چلیپاییست در هر توی و ناقوسی بهر بامی
[B][M1]ز سر باد مسلمانی دماغت را چو بیرون شد[M2]ترا بر آتش گبران بباید سوخت ایامی
[B][M1]چو بر رخسار از آن آتش کشیدی داغ ما زان پس[M2]که یارد بردنت جایی؟ که داند کردنت نامی؟
[B][M1]چو گفتم: چون توان رفتن درون پردهٔ وصلش؟[M2]بگفت: آن دم که در رفتن ز خود بیرون نهی گامی
[B][M1]ندیدم مرغ جانت را درین ره دام غیر از تو[M2]به پران مرغ جانت را به تدریج از چنین دامی
[B][M1]به سودای رخ آن بت نخفتم دوش و در خوابم[M2]خیالش گفت: عاشق بین که خوابش هست و ارامی
[B][M1]مرا گویی: کزان دلبر بگو تا: چیست کام تو؟[M2]ازو، گر راست می‌پرسی، ندارم غیر او کامی
[B][M1]به فکر او چنان پیوست جان من ، که ذکر او[M2]نه اندامم همی گوید، که هر مویی ز اندامی
[B][M1]مکن پیشم حدیث وصل آن دلدار آتش رخ[M2]که در دوزخ تواند پخت همچون اوحدی خامی
[A]
[B][M1]اگر هزار یکی زان جمال داشتمی[M2]رعایت دل مردم به فال داشتمی
[B][M1]مرا اگر چو تو در حسن حالتی بودی[M2]چرا شکسته‌دلان را به حال داشتمی؟
[B][M1]در آن جهان سوی من گر تو میل میکردی[M2]به دوستی که ز جنت ملال داشتمی
[B][M1]مرا ز دست فراقت به جان رسیدی کار[M2]اگر نه نقش تو اندر خیال داشتمی
[B][M1]اگر به بال قبولت پریدمی ز جهان[M2]چه غم ز و زر و چه باک ازو بال داشتمی؟
[B][M1]به سال وعدهٔ کامم که می‌دهی نیکوست[M2]اگر به عمر خود امید سال داشتمی
[B][M1]گرم حضور جمال تو دست می‌دادی[M2]چو اوحدی چه سر قیل و قال داشتمی؟
[A]
[B][M1]دو بوسه گر ز لب آن نگار بستدمی[M2]مراد خویشتن از روزگار بستدمی
[B][M1]کجاست از لب شیرین یار تریاکی؟[M2]که داد از آن سر زلف چو مار بستدمی
[B][M1]گر او نه با من بیچاره رستمی کردی[M2]به زورش از کف اسفندیار بستدمی
[B][M1]اگر ز روی چو گل پرده بر گرفتی دوست[M2]به خون لاله خطی از بهار بستدمی
[B][M1]لب چو شکر او گر شکار من گشتی[M2]مراد خاطر ازو آشکار بستدمی
[B][M1]ز لعل اوستدم بوسه‌ای به طراری[M2]و گر به طیره نرفتی هزار بستدمی
[B][M1]دلش بدادم و گفتم: شمار کن بوسه[M2]بجست ورنه منش بی‌شمار بستدمی
[B][M1]اگر چه شرم همی داشت، من به بی‌شرمی[M2]چه بوسها که از آن شرمسار بستدمی!
[B][M1]ز بهر بوسه در آورده بودمش به کنار[M2]اگر چنانکه نکردی کنار، بستدمی
[B][M1]بر اوحدی اگر آن بی‌وفا نکردی زور[M2]مراد این دل مسکین زار بستدمی
[A]
[B][M1]نزدیک یار اگر نه چنین خوار و خردمی[M2]در هجرش این مذلت و خواری نبردمی
[B][M1]بی‌او ز جان ملول شدم، کو خیال او؟[M2]تا جان خود به دست خیالش سپردمی
[B][M1]از باد صبح‌گاه درین تنگنای هجر[M2]گر بوی او به من نرسیدی به مردمی
[B][M1]کو آن توان و توش؟ کزین خاکدان غم[M2]خود را به آستان در دوست بردمی
[B][M1]صافی کجا شدی دلم از دردی جهان؟[M2]گر من نه در حمایت این صاف و دردمی
[B][M1]اندر شمار دیدن او نام من کجاست؟[M2]تا بعضی از جنایت او برشمردمی
[B][M1]گر نقش روی خود ننهفتی ز چشم من[M2]من نام اوحدی ز ورق بر ستردمی
[A]
[B][M1]ای تن و اندامت از گل خرمنی[M2]عالمی حسنی تو در پیراهنی
[B][M1]دل که بالای تو و روی تو دید[M2]کی فرود آید به سرو و سوسنی؟
[B][M1]بی‌دهان همچو چشم سوزنت[M2]شد جهان بر من چو چشم سوزنی
[B][M1]آنکه ببرید از من بیدل ترا[M2]جان شیرین را جدا کرد از تنی
[B][M1]بر دلم داغ جفا تا کی نهی؟[M2]بار چندین برنتابد گردنی
[B][M1]دوش می‌گفتی که: پیش من بمیر[M2]گر مجال افتد زهی خوش مردنی!
[B][M1]اوحدی مسکین به گیتی بی‌رخت[M2]کی قراری داشتی در مسکنی؟
[A]
[B][M1]سر بگذرانم از سر گردون به گردنی[M2]گر بگذرد به خاطر او یاد چون منی
[B][M1]تا در دلم خیال رخ او قرار یافت[M2]مسکین دلم قرار ندارد به مسکنی
[B][M1]میلم به باغ بود، دلم گفت: دیده گیر[M2]سروی نشسته بر لب جویی و سوسنی
[B][M1]گر مرغ زیرکی به هوای دگر مرو[M2]بهتر ز کوی دوست نباشد نشیمنی
[B][M1]ای مدعی، چو خوشه مرا سرزنش مکن[M2]برده به باد عشق اگرت هست خرمنی
[B][M1]وی دل که سینه را سپر غصه کرده‌ای[M2]پیکان عشق را به ازین ساز جوشنی
[B][M1]جانا، به خود نگاه کن و حال ما ببین[M2]گر جان ندیده‌ای که جدا گردد از تنی
[B][M1]یک شهر دشمنند مرا وز بهر تست[M2]گو: جوجرم کنید که بر من به ارزنی
[B][M1]گر داشتی دلم به زر و سیم دسترس[M2]هر دم در آستین تو می‌ریخت دامنی
[B][M1]سیلی‌زنان سزد که برونش کنی ز در[M2]گر پیشت آفتاب به تابد به روزنی
[B][M1]مرد اوحدی ز عشق و نگفتی: دریغ بود[M2]ماتم، نگاه کن، که نیرزد به شیونی
[A]
[B][M1]ای هر سر مویت را رویی به پریشانی[M2]صد روی خراشیده موی تو به پیشانی
[B][M1]در سینه نهان کردم سودای تو مه، لیکن[M2]بس درد که برخیزد زین آتش پنهانی
[B][M1]آن دیگ نبایستی پختن به نیستانها[M2]اکنون که برفت آتش، با دست پشیمانی
[B][M1]انکار مکن ما را گر بی‌سر و پا بینی[M2]کین کار هم از اول سر داشت به ویرانی
[B][M1]ای یار پری پیکر، دیوانه شدیم از تو[M2]باز آی، که صد نوبت کردیم پری خوانی
[B][M1]یک روز نمی‌آیی، تا در غم خود بینی[M2]صد خانهٔ چون دوزخ، صد دیدهٔ چون خانی
[B][M1]جوری که تو، ای کافر، کردی و پسندیدی[M2]گر بر تو کنم گویی: ای وای مسلمانی!
[B][M1]زینسان که سراسیمه گشت اوحدی از مهرت[M2]او باز کجا دارد دست از تو به آسانی؟
[B][M1]در وصف تو دیوانی از شعر چو پر کرد او[M2]پر بر تو کند دعوی از شرعی و دیوانی
[A]
[B][M1]باز دوشم ز راه مهمانی[M2]به خرابی کشید و ویرانی
[B][M1]داشت در پیش رویم آینه‌ای[M2]تا بدیدم درو به آسانی
[B][M1]که جزو نیست هر چه می‌دانم[M2]که ازو خاست هر چه می‌دانی
[B][M1]دو قدم راه بیش ، نیست ولی[M2]تو در اول قدم همی مانی
[B][M1]هر چه هستیست در تو موجودست[M2]خویشتن را مگر نمی‌دانی؟
[B][M1]ای که روز و شبت همی خوانم[M2]گر چه هرگز مرا نمی‌خوانی
[B][M1]زان شراب بقا بده جامی[M2]تا تن اوحدی شود فانی
[A]
[B][M1]تو ز آه من ار هراسانی[M2]چون دلم می‌بری به آسانی؟
[B][M1]بر دل ما مکن جنایت پر[M2]که به ترکت کنیم اگر جانی
[B][M1]روز آن نیست ورنه هست مرا[M2]با لبت رازهای پنهانی
[B][M1]دل ما را ز نعمت غم تو[M2]هر شبی دعوتست و مهمانی
[B][M1]نوبت وصل ار به من برسد[M2]راستی نوبتیست سلطانی
[B][M1]گر چه عیدیست مرگ ما بر تو[M2]چون بمیریم، قدر ما دانی
[B][M1]بار من در گل غم افتادی[M2]این زمان خر ز دور می‌رانی
[B][M1]در دلت چون توان که بگذارم؟[M2]گر به پیشان جهی به پیشانی
[B][M1]گفته‌ای: اوحدی کدام سگست؟[M2]سگ گم گشته، کش نمی‌خوانی
[A]
[B][M1]چه سود خاطر ما را به جانبت نگرانی؟[M2]که ما ز عشق تو زار و تو عاشق دگرانی
[B][M1]نشسته‌ام که بجویی مرا، خیال نگه کن[M2]مگر به روز بیاییم و گرنه کی تو بخوانی؟
[B][M1]ز دوری تو چنان گشته‌ام ضعیف و شکسته[M2]که گر ز دور ببینی مرا، تو باز ندانی
[B][M1]تو آفتاب و من آن ذره‌ام ز پرتو مهرت[M2]که از دریچه درآیم، گرم ز کوچه برانی
[B][M1]مرا به عشق تو دشمن چرا معاف ندارد؟[M2]گناه چیست کسی را؟ محبتست و جوانی
[B][M1]ز راه دور دویدم برت، ستیزه رها کن[M2]غریبم آید از آن رخ، که بر غریب دوانی
[B][M1]اگر به کوی تو آییم ساعتی به تماشا[M2]سبک مدو به شکایت، که میبرم گرانی
[B][M1]بدین صفت که من آویختم به چنبر زلفت[M2]اگر دو هفته بمانم ز چنبرم نرهانی
[B][M1]چو بر سفینهٔ دل‌نقش صورت تو نبشتم[M2]بسان صورت پاک تو پر شدم ز معانی
[B][M1]به پیش دوست دریغا! که قدر خاک ندارد[M2]حدیث من، که چو آبی همی رود ز روانی
[B][M1]شکسته شد تنت، ای اوحدی، ز بار غم او[M2]نگفتمت: ز پی او مرو،که زود بمانی؟
[A]
[B][M1]خوشا آن عشرت و آن کامرانی[M2]که ما را بود از ایام جوانی
[B][M1]سفر کردم به امید غنیمت[M2]غنیمت عمر بود و گشت فانی
[B][M1]ندیدم سود و فرسودم، چه بودی[M2]که ارزیدی بدین سودا زیانی؟
[B][M1]بدادم عمر و درد دل خریدم[M2]چه شاید گفت ازین بازارگانی؟
[B][M1]جوانی را به خواب اکنون توان دید[M2]که تن بی‌خواب گشت از ناتوانی
[B][M1]رخم گل بود و بالا تیر و کردند[M2]گلم نیلوفری، تیرم کمانی
[B][M1]به شکلی می‌دوانم مرکب عمر[M2]که اسب تند بر صحرا دوانی
[B][M1]زمان ما به آخر رفت، ازین بیش[M2]چه باشد؟ فتنهٔ آخر زمانی
[B][M1]فراق دوستان با جانم آن کرد[M2]که در گلزارها باد خزانی
[B][M1]بدان گفتم: چه داری آرزو؟ گفت[M2]که: دیدار و بهشت جاودانی
[B][M1]بپرسیدم که: دیگر چیست؟ گفتا:[M2]و وادی زنده‌رود و اصفهانی
[B][M1]نمی‌ماند به وصل دوستان هیچ[M2]اگر صد سال در شادی بمانی
[B][M1]چو گرگ از گله بربود آنچه می‌خواست[M2]بدین صحرا چه سود اکنون شبانی؟
[B][M1]ترا، ای چرخ، بسیار آزمودم[M2]همانی و همانی و همانی!
[B][M1]چه برخورداری از رختی توان دید؟[M2]که دزدش کرده باشد پاسبانی
[B][M1]چو خواهد برد باد این لالها را[M2]چه باید کرد این جا باغبانی؟
[B][M1]بیاید کوچ کردن بر کرانم[M2]که کرد اندامم آغاز گرانی
[B][M1]برون شد کاروان ما ز منزل[M2]چه خسبی؟ ای غریب کاروانی
[B][M1]خداوندا، اگر بد رفت، اگر نیک[M2]چو عجز آوردم آن دیگر تو دانی
[B][M1]ز لطفم داده بودی خرده‌ای چند[M2]به عنف اکنون یکایک می‌ستانی
[B][M1]گدایی پیش آن در فخر باشد[M2]مرا، همچون که موسی را شبانی
[B][M1]به درگاه تو آورد اوحدی روی[M2]غریب الوجه والید واللسانی
[A]
[B][M1]ز تو بی‌وفا چه جوییم نشان مهربانی؟[M2]بتو سنگدل چه گوییم حکایت نهانی؟
[B][M1]که چو قاصدی فرستیم به دشمنی برآیی[M2]که چو قصه‌ای نویسیم به دشمنان رسانی
[B][M1]چو بهانه می‌گرفتی و وفا نمی‌نمودی[M2]ز چه خانه می‌نمودی به غریب کاروانی؟
[B][M1]قدمم گرفت، تندی مکن، ای سوار، تندی[M2]غم مستمند می‌خور، چه سمند می‌دوانی
[B][M1]ز ورق برون فگندم همه بار نامهٔ خود[M2]که چو نام من نبینی دگر آن ورق بخوانی
[B][M1]عجب! ار نه قامت تست قیامت زمانه[M2]که در اول غروری و در آخر زمانی
[B][M1]چه محالها شنیدم؟ چه به حالها رسیدم![M2]که به سالها ندیدم ز لب تو کامرانی
[B][M1]مکن، ای پسر، که وفا کن به روزگار و مدت[M2]من ازین صفت بگردم، تو بدان صفا نمانی
[B][M1]دل اوحدی شکستن، ز میانه دور جستن[M2]نه طریق دوستان است و نه شرط مهربانی
[A]
[B][M1]کاکل آن پسر ز پیشانی[M2]کرد ما را بدین پریشانی
[B][M1]حاصل ما ز زلف و عارض اوست[M2]اشک چون خون و چشم چون خانی
[B][M1]شب اول چو روز دانستم[M2]که کشد کار ما به ویرانی
[B][M1]ای به رخسار آفتاب دوم[M2]وی به دیدار یوسف ثانی
[B][M1]در کمند توییم و می‌بینی[M2]مستمند توییم و می‌دانی
[B][M1]عهد بستیم و نیستی راضی[M2]دل بدادیم و هم پشیمانی
[B][M1]گر نیاییم یاد ما نکنی[M2]ور بیاییم رخ بگردانی
[B][M1]دل به دست تو بود، بشکستی[M2]تن به حکم تو گشت و تو دانی
[B][M1]حالم از قاصدان نمی‌شنوی[M2]نامم از نامه بر نمی‌خوانی
[B][M1]اوحدی را ز درد درمان کن[M2]که بنالد ز درد و درمانی
[A]
[B][M1]مرحبا، ای گل نورسته، که چون سرو روانی[M2]چشم بد دور ز رویت، که شگرفی و جوانی
[B][M1]فکر کردم که بگویم: بچه مانی تو؟ ولیکن[M2]متحیر نه چنانم که بدانم: بچه مانی؟
[B][M1]دفتری باشد اگر ، شرح دهم وصف فراقت[M2]قصهٔ شوق رها کردم و خاطر نگرانی
[B][M1]گر بر آنی که: غمت خون من خسته بریزد[M2]بنده فرمانم و خشنود به هر حکم که دانی
[B][M1]این نه حالیست که واقف شوی ار با تو بگویم[M2]صورت حال نگه دار که معنیش ندانی
[B][M1]درد خود را به طبیبان بنمودم، همه گفتند:[M2]روی معشوقه همی بوس، که عشقست و جوانی
[B][M1]باغبانا، ادب آنست که چون در چمن آید[M2]سرو را برکنی از بیخ و به جایش بنشانی
[B][M1]ای که بی‌یاد تویک روز نمی‌باشم و یک شب[M2]چون ببینی، سخنم یک شب و یک روز بخوانی
[B][M1]کی به دشنام و جفا دور توان کردنم از تو؟[M2]که به شمشیرم ازین کوچه بریدن نتوانی
[B][M1]مرغ مالوفم و با خاک درت انس گرفته[M2]نه گریزندهٔ وحشی، که به سنگم برمانی
[B][M1]اوحدی، زخم بلایی که ترا بر جگر آمد[M2]ریش ناسور شد از بس که تو خون می‌بچکانی
[A]
[B][M1]نسیم صبح، کرم باشد آن چنان که تو دانی[M2]گذر کنی ز بر من به نزد آنکه تو دانی
[B][M1]پیام من برسانی، بدان صفت که تو گویی[M2]سلام من برسانی، بدان زبان که تودانی
[B][M1]چو راز با کمرش در میان نهی بشگرفی[M2]درافگنی سخن من بدان میان که تو دانی
[B][M1]به گوشه‌ای کشی آن زلف را به رفق و بگویی[M2]که: بازده دل ما را بدان نشان که تو دانی
[B][M1]خبر کنی لب او را که: ای ز راه ستیز[M2]کنی دریغ دل این شکسته آن که تو دانی
[B][M1]ز حال اوحدی ار پرسدت که چیست؟ بگویی[M2]که: در غمت نفسی می‌زند چنان که تو دانی
[A]
[B][M1]حاصل از عشقت نمی‌بینم به جز غم خوردنی[M2]پرورش مشکل توان کرد از چنین پروردنی
[B][M1]دوش فرمودی که خواهم کشتن آن شوریده را[M2]از پس سالی عف‌الله! نیک یاد آوردنی
[B][M1]سر ز شمشیرت نمی‌پیچم، که اندر دین من[M2]دولت تیزست شمشیری چنان در گردنی
[B][M1]گر هزارم بار خون دل بریزی حاکمی[M2]از تو من آزار چون گیرم بهر آزردنی؟
[B][M1]ز آستانت بر نخواهم داشتن سر بعد ازین[M2]هم سر کوی تو گر ناچار باشد مردنی
[B][M1]دل چنان خو کرد با رویت که تن با خاک پاک[M2]راستی بیم هلاکست از چنان خو کردنی
[B][M1]اوحدی، گر آرزو داری که کام دل بری[M2]ناگزیرت باشد از بار ملامت بردنی
[A]
[B][M1]صبح دمی که گرد رخ زلف شکسته خم زنی[M2]چون سر زلف خویشتن کار مرا بهم زنی
[B][M1]کافر چشم مست تو چون هوس جفا کند[M2]بر سر من سپر کشی، بر دل من علم زنی
[B][M1]از «نعم» و «بلی» بود با همه کس حدیث تو[M2]با من خسته‌دل چرا این همه «لا» و «لم» زنی؟
[B][M1]ای که نمی‌زنم دمی جز به خیال لعل تو[M2]گر به کف من اوفتی،کی بهلم که دم زنی؟
[B][M1]شاد کجا شود ز تو این دل ناتوان من؟[M2]چون تو به روز هجر خود این همه تیر غم زنی
[B][M1]بی‌تو دمی نمی‌شود خالی و فارغ، ای صنم[M2]چهرهٔ من ز زرگری اشک من از درم زنی
[B][M1]بر سر و چشم خود نهی نامهٔ دشمنان من[M2]چون که به نام من رسی بر سر آن قلم زنی
[B][M1]در حرم تو هر کسی محرم و از برای من[M2]قفل حرام داشتن بر در آن حرم زنی
[B][M1]کار تو با شکستگان یا ستمست، یا جفا[M2]با تو طریق اوحدی درد کشی و دم زنی
[A]
[B][M1]عارت آمد که دمی قصهٔ ما گوش کنی؟[M2]قصهٔ غصه این بی‌سر و پا گوش کنی؟
[B][M1]پادشاهی تو، ازین عیب نباشد که دمی[M2]حال درویش بپرسی و دعا گوش کنی
[B][M1]چه زیان دارد؟ اگر بی‌سر و پایی روزی[M2]عرضه دارد سخنی وز سر پا گوش کنی
[B][M1]گوش بر قول حسودان مکن، ای رانه رواست[M2]که صوابی بگذاری و خطا گوش کنی
[B][M1]با تو از راستی قد تو می‌باید گفت[M2]کان چه از صدق بگویم به صفا گوش کنی
[B][M1]خلق گویند که: با او سخن خویش بگوی[M2]من گرفتم که بگویم، تو کجا گوش کنی؟
[B][M1]به خدا، گر بودت هیچ زیان گر نفسی[M2]قصهٔ اوحدی از بهر خدا گوش کنی
[A]
[B][M1]گر نخواهی که نظر با من درویش کنی[M2]این توانی که به صد غصه دلم ریش کنی
[B][M1]نکنی گوش به جایی که رود قصهٔ من[M2]مگر آن گوش که بر قول بداندیش کنی
[B][M1]با چنان تیر و کمانی که ترا می‌بینم[M2]عزم داری که دلم را سپر خویش کنی
[B][M1]از تو آن روز که امید وفایی دارم[M2]تو در آن روز بکوشی و جفا بیش کنی
[B][M1]خلق بی‌زخم چو قربان غمت می‌گردند[M2]آن همه تیر چه محتاج که در کیش کنی؟
[B][M1]گر ترا دست به جور همه عالم برسد[M2]همه در کار من عاجز درویش کنی
[B][M1]اوحدی چون ز لب لعل تو نوشی طلبد[M2]مویها بر تنش از محنت و غم نیش کنی
[A]
[B][M1]از غمزه تیر سازی و ز ابرو کمان کنی[M2]تا من چو نام بوسه برم قصد جان کنی
[B][M1]گر یک نظر به جان بخریم از لبت، هنوز[M2]ترسی کزان معامله چیزی زیان کنی
[B][M1]وقتی که نیم جرعهٔ شادی به من دهی[M2]صد محنتش به عشوه گری در میان کنی
[B][M1]از دست کینهٔ تو نیارم که دم زنم[M2]زیرا که مهر مهر خودم بر زبان کنی
[B][M1]کس بی‌گرو به دست تو دل چون دهد؟ که تو[M2]خو کرده‌ای که دل ببری، رخ نهان کنی
[B][M1]هجر تو پیر کرد مرا وین طریق تست[M2]کز هجر خویش پیرو ز وصلم جوان کنی
[B][M1]بر روی من ز عشق نشان میکنی و من[M2]ترسم سرم به راه دهی، چون نشان کنی
[B][M1]گر زر طلب کنی ندهی ساعتی امان[M2]ور وعده‌ای دهی، همه عمر اندران کنی
[B][M1]چون گویمت که: کام روا کن مرا ز لب[M2]هجرم به سر فرستی و اشکم روان کنی
[B][M1]دل دی شکایتی ز تو میکرد پیش من[M2]پنداشت هر چه من بتو گویم تو آن کنی
[B][M1]کشتی مرا به جور چو گفتم که: عاشقم[M2]این روز آن نبود که بارم گران کنی
[B][M1]خواری کنی و رخ بنمایی بمن، ولی[M2]روزی چنین نمایی و سالی چنان کنی
[B][M1]یکشب گر از فراق تو فریادخوان شوم[M2]ماهی ستیزه با من فریادخوان کنی
[B][M1]صد سال اگر به منع تو کوشیم سود نیست[M2]زیرا که چون دو روز بر آید همان کنی
[B][M1]در کام اوحدی نکند کار بوسه‌ای[M2]گر هر دمش دو من شکر اندر دهان کنی
[A]
[B][M1]جفا بر کسی بیش ازین چون کنی؟[M2]که هر دم به نوعی دلش خون کنی
[B][M1]تو روزی ز دست غم خود مرا[M2]به صحرا دوانی و مجنون کنی
[B][M1]نگویم به کس حال بیداد تو[M2]که ترسم بگویند و افزون کنی
[B][M1]نمی‌دارم از دامنت دست باز[M2]گرم دامن دیده جیحون کنی
[B][M1]برآنی که بر من کنی رحمتی[M2]چه سودم دهد؟ گر نه اکنون کنی
[B][M1]نبود این گمان اوحدی را بتو[M2]که با او دل خود دگرگون کنی
[A]
[B][M1]به نشاط باده چو صبح‌دم سوی بوستان گذری کنی[M2]بسر تو کین دل‌خسته را به نسیم خود خبری کنی
[B][M1]ز شمایل تو خجل شود رخ سرخ لاله سحرگهی[M2]که چو گل شکفته ز عکس می به چمن چمان گذری کنی
[B][M1]برود فروغ روی مه چو نگه کند به جبین تو[M2]بچکد عرق ز جبین گل چو به روی او نظری کنی
[B][M1]ز فراز قامت نازنین رخ نور گستر نازکت[M2]چو صنوبریست که بر سرش به مهندسی قمری کنی
[B][M1]خنک آنزمان که به شیوه با من دل شکسته ز چابکی[M2]سخن عتاب درافگنی و کرشمه با دگری کنی
[B][M1]دلم از غم تو کباب شد، جگرم بسوخت، چه دلبری[M2]که همیشه عربده با دلی و ستیزه با جگری کنی؟
[B][M1]صنما،ز دیدهٔ مرحمت به سرشک دیدهٔ من نگر[M2]گرت احتشام رها کند که نظر به سیم و زری کنی
[B][M1]به امید وصل تو زار شد دلم ارنه نیست ضرورتی[M2]که بهر زه عمر عزیز در سر کار عشوه گری کنی
[B][M1]همه روز روشن اوحدی شب تیره شد ز فراق تو[M2]تو به وصل خود چه شود اگر شب تیره را سحری کنی؟
[A]
[B][M1]هر قصه می‌نیوشی و در گوش میکنی[M2]پیمان ما چه شد که فراموش میکنی؟
[B][M1]این سخت گفتنت همه با من ز بهر چیست؟[M2]چون من در آتشم تو چرا جوش میکنی؟
[B][M1]بر دشمنان خود نپسندد کس این که تو[M2]با دوستان بی‌تن و بی‌توش میکنی
[B][M1]در خاک و خون ز هجر تو فریاد میکنم[M2]ایدون مرا ببینی و خاموش میکنی
[B][M1]همچون علم به بام برآورد نام ما[M2]سودای آن علم که تو بر دوش میکنی
[B][M1]تا غصهای تست در آغوش دست من[M2]آیا تو با که دست در آغوش میکنی؟
[B][M1]ده شیشه زهر در رگ و پی میکند مرا[M2]هر جام می که با دگری نوش میکنی
[B][M1]گفتی که: اوحدی ز چه بیهوش میشود؟[M2]رویش همی نمایی و بیهوش میکنی
[A]
[B][M1]باز به قول کیست این جور و ستم که میکنی؟[M2]وین دل و دیدهٔ مرا پر تف و نم که میکنی؟
[B][M1]رنج دل شعیف من گشت فزون ز عشق تو[M2]چون نشود فزون؟ از آن پرسش کم که میکنی
[B][M1]حال دل شکسته را باز پدید میکند[M2]بر رخ زعفران و شم رنگ به قم که میکنی
[B][M1]دوش به طنز گفته‌ای: شاد شو از وصال من[M2]شاد کجا شویم؟ از آن چاره غم که میکنی
[B][M1]طرفه نباشد ار بتو شهر خراب میشود[M2]زین همه قتل و غارت، ای طرفه صنم، که میکنی
[B][M1]مرهم ریش سینه و داروی درد میشود[M2]خنجر «لا» که میزنی، ناز «نعم» که میکنی
[B][M1]روی تو گفت: کاوحدی حسن مرا غلام شد[M2]چون نشوم غلام آن لطف و کرم که میکنی؟
[A]
[B][M1]زمستان ز مستان نبیند زبونی[M2]و گر خود بلا بارد از ابر خونی
[B][M1]زمستان بهاریست آنجاکه باشد[M2]شراب ارغوانی، سماع ارغنونی
[B][M1]ز شر زمستان شرابت رهاند[M2]و گر خود به فضل و هنر ذوفنونی
[B][M1]چو بادی برآید دمی باده درکش[M2]ز آتش چه کم؟ باده آر از کنونی
[B][M1]از آن حلقه شد پشتت از باد سرما[M2]که از حلقهٔ می‌پرستان برونی
[B][M1]گر آزاد مردی تو و دین رندان[M2]به دونان رها کن خسیسی و دونی
[B][M1]تو ای زاهد خشک، هم ساغر نو[M2]فرو کش به شادی که در هان و هونی
[B][M1]نگه کن که چونست احوال و آنگه[M2]بخور باده‌ای چند و بنگر که چونی؟
[B][M1]دل آهنین را دوایی ده از می[M2]که مانند سیمابی از بی‌سکونی
[B][M1]به یک حال بر بیستان خویشتن را[M2]گر از باستانی ور از بیستونی
[B][M1]ز سر دل اوحدی دور باشی[M2]چو ذوقی نباشد ترا اندرونی
[A]
[B][M1]تبم دادی،نمیپرسی که: ای بیمار من چونی؟[M2]دلت چونست در عشق و تو با تیمار من چونی؟
[B][M1]به روز روشن از هجر تو من بس تیره حالم، تو[M2]شب تیره ز دست نالهای زار من چونی؟
[B][M1]بکار دیگران نیکو میان بستی، شنیدم من[M2]ببینم تا: چو کار افتد مرا در کار من چونی؟
[B][M1]ز مهمان خیالت هر شبی صد عذر میخواهم[M2]که: با تقصیرهای دیدهٔ بیدار من چونی؟
[B][M1]بیازردی که من گفتم: بده زان لب یکی بوسه[M2]من این بسیار خواهم گفت، با آزار من چونی
[B][M1]ز دست هندوی زلفت نمییارم که چشمت را[M2]بپرسم یکزمان، کای ترک مردم‌خوار من چونی؟
[B][M1]دلم بردی، نمگویی که: خود چون زنده‌ای بیدل[M2]غمت خوردم، نمیپرسی که: ای غم خوار من، چو نی
[B][M1]گرم در صد بلا بینی مپرس از هیچ، سهلست آن[M2]چو پرسی این بپرس از من که: بی‌دیدار من چونی؟
[B][M1]منت پار آشنا بودم، عجب کامسال خود روزی[M2]نپرسیدی ز من: کای آشنای پار من، چونی؟
[B][M1]سرم بر آستان خویش میبینی، نمیگویی[M2]که: ای بر آستان کم ز خاک خوار من، چونی؟
[B][M1]مرو با هر بدآموزی، بترس از آه دلسوزی[M2]بپرس از اوحدی روزی که ای بیمار من، چونی؟
[A]
[B][M1]رخت گویم به زیبایی، لبت گویم به شیرینی[M2]حرامست ار چنین صورت کند صورتگری چینی
[B][M1]به عارض حیرت حور و به قامت غیرت طوبی[M2]به رخ سرمایهٔ مهر و به دل پیرایهٔ کینی
[B][M1]ترا، ای ترک، اگر روزی ببیند خسرو گردون[M2]برت زانو زند، گوید: تو آغا باش و من اینی
[B][M1]سخن گویی و می‌خواهم که دردت زان زبان چینم[M2]ولی ترسم که بد گویان بگویندم: سخن چینی
[B][M1]رخم زردست و آهم سرد و لب خشک از فراق تو[M2]نگفتم حال چشم تر، که خود چون بگذری بینی
[B][M1]ترا با آن غرور حسن و ناز و سرکشی، جانا[M2]کجا از دست برخیزد که پا درویش بنشینی؟
[B][M1]نه تنها بر سر راهت مسلمان دیده میدارد[M2]که گه کافر ترا بیند به راه آید ز بی‌دینی
[B][M1]اگر قد ترا شمشاد گویم جای آن داری[M2]وگر روی ترا خورشید خوانم در خور اینی
[B][M1]ترا بر اوحدی چون دل نسوزد چاره آن دانم[M2]که در هجر تو میسوزد به تنهایی و مسکینی
[A]
[B][M1]رخ و زلفت، ای پریرخ، سمنست و مشک چینی[M2]به دهان و لب بگویم که : نبات و انگبینی
[B][M1]تو اگر در آب روزی نظری کنی بر آن رخ[M2]هوست کجا گذارد که : کسی دگر ببینی؟
[B][M1]به زبان خود نگارا، خبرم بپرس روزی[M2]که دلت زبون مبادا! ز رقیب چون ز بینی
[B][M1]چو ز چهره بر گشایی تو نقاب، عقل گوید:[M2]قلمست و نرگس و گل نه دهان و چشم و بینی
[B][M1]ز دلم خیال رویت نرود به هیچ وجهی[M2]که دلم نگین مهرست و تو مهر آن نگینی
[B][M1]چو شد، اوحدی، دل تو به خیال او پریشان[M2]متحیرم که بی او بچه عذر می‌نشینی؟
[B][M1]برو و ز باغ رویش دو سه گل به چین نهفته[M2]که چو باغبان ببیند نهلد که گل بچینی
[A]
[B][M1]ز دست کس نکشیدم جفا و مسکینی[M2]مگر ز دست تو کافر، که دشمن دینی
[B][M1]چو دیدهٔ همه کس دیدن تو میخواهد[M2]کسی چه عیب تو گوید؟ که: خویشتن بینی
[B][M1]اگر پیاده روی، سرو گلشن جانی[M2]وگر سوار شوی، شمع خانهٔ زینی
[B][M1]شب شراب که باشد رخ تو شاهد و شمعی[M2]بجز لب تو نیاید بکار شیرینی
[B][M1]ندانمت که به دست که اوفتادی باز؟[M2]عجب که دست نبوسند کش تو شاهینی!
[B][M1]به درد مند غم او رمن که میگوید؟[M2]مکن حکایت درمان چو درد او چنین
[B][M1]میان به جستن یار، اوحدی،چنان دربند[M2]که تا به دست نیاید ز پای ننشینی
[A]
[B][M1]از مردم این مرحله دلساز نبینی[M2]در طارم این قبه هم آواز نبینی
[B][M1]تا کی زن و فرزند و برادر؟ که ازین قوم[M2]جز خانه برو خانه برانداز نبینی
[B][M1]زان عالم و از لذت آن چاشنیی جوی[M2]سهلست گر آن نعمت و آن ناز نبینی
[B][M1]فردا اگر از کلی احوال بپرسند[M2]آن روز کسی را تو سرافراز نبینی
[B][M1]رازیست درین جنبش و آرام،ولیکن[M2]ترسم که تو خود نیک درین راز نبینی
[B][M1]کاری بکن، ای خواجه، که این صورت زیبا[M2]پیوسته برین صورت و این ساز نبینی
[B][M1]ای اوحدی ، این عمر به افسوس مکن خرج[M2]کین عمر چو بگذشت دگر باز نبینی
[A]
[B][M1]به روی خود نظر کن، تا بلای عقل و دین بینی[M2]گره بر مشکها زن، تا کساد مشک چین بینی
[B][M1]سر و دل خواستی از من، اشارت کن، که در ساعت[M2]سرم بر آستان خویش و دل بر آستین بینی
[B][M1]مرا سر گشته و حیران و ناکس گفته‌ای، آری[M2]تو صاحب دولتی، در حال مسکینان چنین بینی
[B][M1]بهشتی طلعتا، آن چشمهٔ کوثر لبت باشد[M2]که در وی لذت شیر و شراب و انگبین بینی
[B][M1]قیامت میکند طبعم چو میبیند ترا، آری[M2]قیامت باشد آن ساعت که مه را بر زمین بینی
[B][M1]جدا کن پرده از رخسار چون خورشید نورانی[M2]که نور خرمن ماهش به معنی خوشه چین بینی
[B][M1]دو لعل خویش را یک دم به وصف خود زبانی ده[M2]که همچون اوحدی ملک سخن زیر نگین بینی
[A]
[B][M1]آمد بهار، خیمه بزن بر کنار جوی[M2]بر دوست کن کنار وز دشمن کنار جوی
[B][M1]می‌چار فصل عیش فزاید، به می‌گرای[M2]گل پنج روز بیش نپاید، به باغ پوی
[B][M1]بستان پر از بدایع صنعست، لیک هیچ[M2]رنگیش نیست بیرخ یار بدیع جوی
[B][M1]چون سنگ و روست آنکه نشد گرم دل به عشق[M2]در عهد آن نگار مکن یاد سنگ و روی
[B][M1]خواهی که بی‌تکلف چشمش نظر کنی[M2]از نقش صورت دگران لوح دل بشوی
[B][M1]ای باد، بوی زلف چو چوگان او بیار[M2]تا سر به مژده در کف پایت نهم چو گوی
[B][M1]هر دم به شیوهٔ دگرم صید میکنند[M2]گاهی به قند آن لب و گاهی به بند موی
[B][M1]با قد آن صنم ز چمن، سرو گو: مبال[M2]با روی آن پری، ز زمین لاله گو: مروی
[B][M1]ای اوحدی، تو خاک سر کوی دوست باش[M2]باشد که دوست را گذر افتد به خاک کوی
[A]
[B][M1]بر گذشت از من و بنمود چو ماه از سر کوی[M2]دلبر کافرم از چادر کافوری روی
[B][M1]کرده هر هفت سر هفته و گرمابه زده[M2]عرق و آب چکانش چو گلاب از سر و موی
[B][M1]کند شد قوت رفتارم از آن تیزی خوی[M2]تیز شد لهجهٔ گفتارم از آن تندی خوی
[B][M1]گفتم: از چیست چنین تازه رخت گفت: از می[M2]گفتم: از کیست چنین طیره سرت گفت: از شوی
[B][M1]خواهشی کردم و القصه عنان در پیچید[M2]به وثاق آمد و پر مشک شد از وی مشکوی
[B][M1]خانه روشن شد از آن ماه سجنجل سینه[M2]حجره گلشن شد از آن ترک عقیقل گیسوی
[B][M1]در فرو بستم و بنشست و می‌آوردم و نقل[M2]و آنچه در مجلس ازو رنگ پدید آید و بوی
[B][M1]باده گردان شد و او سر خوش و من خرم و نه[M2]در میان من و او هیچ کسی جز من و اوی
[B][M1]دست او ساقی و لب مطرب و رخ معشوقه[M2]اوحدی واله و آشفته و زار از همه سوی
[B][M1]گاه در گردنم افتاد چو چوگان زلفش[M2]گاه در پای وی افتاده من خسته چو گوی
[B][M1]باده خورد و به زبان مست شد آن تند نهاد[M2]مست بود و به درم رام شد آن عربده جوی
[B][M1]باز کردم ز هم آن زلف دو تا، تار به تار[M2]بر گشودم ز هم آن بند قبا، توی به توی
[B][M1]خانه خالی بود او عاشق و من مست،دگر[M2]نتوان گفت برو، هر چه تو دانی میگوی
[A]
[B][M1]تو در شهری و ما محروم از آن روی[M2]زهی شهر! و زهی رسم! و زهی خوی!
[B][M1]به بویت شاد میگردم همانا[M2]نمیدانم که بادت میبرد بوی
[B][M1]به کوی خود دگر بیرون نیایی[M2]اگر بینی که من خاکم در آن کوی
[B][M1]نبودت هرگز این عادت، مگر باز[M2]غلط کردی گذر کردن بدین سوی
[B][M1]ترا هر موی دردستیست و آنگاه[M2]من آشفته از دست تو چون موی
[B][M1]عجب گوی زنخ داری ندانم[M2]که چوگان که خواهد بود این گوی؟
[B][M1]چو خواهم بوسه گویی: اوحدی، زر[M2]به نقد این بشنو و باقی تو میگوی
[A]
[B][M1]ترا گذاشته بودم که کار ساز شوی[M2]چو کار ساخته باشی به خانه باز شوی
[B][M1]به گرد خاطرت اکنون خود آن نمیگردد[M2]که هیچ پیش رفیقان خود فراز شوی
[B][M1]ز دوستان که تو در شهر خود رها کردی[M2]گمان نبود که زینگونه بی‌نیاز شوی
[B][M1]تو در دیار خود از خسروان مملکتی[M2]رهامکن که: به کلی اسیر آز شوی
[B][M1]درین حدیقه بسی رازهای پنهانیست[M2]به کوش تا مگر از محرمان راز شوی
[B][M1]زنیست صورت دنیا، مهل که دست طمع[M2]به دامن تو رساند، که بی‌نماز شوی
[B][M1]حضور خلق نباشد ز فتنه‌ای خالی[M2]درین میانه سزد گر به احتراز شوی
[B][M1]چو زاد آن مقر اینجا به دست باید کرد[M2]تو هیچ راه نیابی چو بی‌جواز شوی
[B][M1]چو اوحدی ز جهان دست حرص کن کوته[M2]که وقت شد که در آن منزل دراز شوی
[A]
[B][M1]یک سخن زان لعل خاموشم بگوی[M2]نکته‌ای شیرین‌تر از نوشم بگوی
[B][M1]بر دهانم نه لب و سری که هست[M2]از زبان خویش در گوشم بگوی
[B][M1]امشبم چون دوش بودن آرزوست[M2]از چه می‌داری شب دوشم؟ بگوی
[B][M1]هوش من در گفتن شیرین تست[M2]تا نباید رفتن از هوشم بگوی
[B][M1]دیشبم پوشیده گفتی: سر بیار[M2]این سخن بی‌یار سر پوشم بگوی
[B][M1]با دل مجنون من پیغام وصل[M2]پیش از آن کز هجر برجوشم بگوی
[B][M1]اوحدی، با چشم مستش حال من[M2]گر نکردستی فراموشم بگوی
[A]
[B][M1]دلا، زین بدایت چه دیدی؟ بگوی[M2]ز پایان و غایت چه دیدی؟ بگوی
[B][M1]ازین چار لشکر چه داری؟ بیار[M2]و زان هفت آیت چه دیدی؟ بگوی
[B][M1]به وقت حمیت درین رزمگاه[M2]ز اهل حمایت چه دیدی؟ بگوی
[B][M1]از آن کس که میداردت در عنا[M2]نشان عنایت چه دیدی؟ بگوی
[B][M1]درین کشور از والیان بزرگ[M2]طریق ولایت چه دیدی؟ بگوی
[B][M1]ازین عدل نامان غولی طلب[M2]برون از جنایت چه دیدی؟ بگوی
[B][M1]اگر سر قرآن بدانسته‌ای[M2]در آن عشر و آیت چه دیدی؟ بگوی
[B][M1]روایتگرست این از آن، آن ازین[M2]غرض زین روایت چه دیدی؟ بگوی
[B][M1]نهایت ندارد بیابان عشق[M2]تو زین بی‌نهایت چه دیدی؟ بگوی
[B][M1]ازین جاه جویان دعوی پرست[M2]بغیر از حکایت چه دیدی؟ بگوی
[B][M1]چو نور هدی یافتی، اوحدی[M2]ز چندین هدایت چه دیدی؟ بگوی
[A]
[B][M1]شاخ ریحانی تو، یا برگ گل سوری؟ بگوی[M2]آفتابی؟ یا پری، یا چهرهٔ نوری؟ بگوی
[B][M1]با چنان بالا و دیدار بهشتی کان تست[M2]از چه ما را کرده‌ای در دوزخ ای حوری، بگوی
[B][M1]دیگران را چون مجالی میدهی نزدیک خود[M2]از من آشفتهٔ بیدل چرا دوری؟ بگوی
[B][M1]چون که با ما باده خوردی قصهٔ رفتن مگوی[M2]یا چو با مستان نشستی ترک مستوری بگوی
[B][M1]ای که ما را سرزنش کردی که: این آشوب چیست؟[M2]با شراب سرخ صاف صرف انگوری بگوی
[B][M1]عقل معذورم کجا دارد،که در فصلی چنین[M2]ترک جام باده گویم؟ گر تو معذوری بگوی
[B][M1]اوحدی، گر پند خواهی دادن این آشفته را[M2]آن سخن را، این زمان مستم، به مخموری بگوی
[A]
[B][M1]عاشقم، از عشق من گر به گمانی بگوی[M2]چاره ندانم که چیست؟ آنچه تو دانی بگوی
[B][M1]منتظرم تا مگر پیش من آیی شبی[M2]گر بتوانی بیا ور نتوانی بگوی
[B][M1]من به دلم یار تو، باز تو گر یار من[M2]هم به دلی کو نشان؟ ور به زبانی بگوی
[B][M1]دوش بر آن بوده‌ای تا بخوری خون من[M2]بی‌خبرم خون مخور، هر چه بر آنی بگوی
[B][M1]جان و دلی زین جهان دارم اگر زانکه تو[M2]در پی اینی ببر، بر سر آنی بگوی
[B][M1]چند بگویی: ترا من برسانم به کام؟[M2]آنچه پذیرفته‌ای چون برسانی بگوی
[B][M1]بیش مزن تیغ غم بر جگر اوحدی[M2]ترک نه‌ای، ترک این سخت کمانی بگوی
[A]
[B][M1]با دل تنگ من از تنگ شکر هیچ مگوی[M2]چون ترا از دل من نیست خبر هیچ مگوی
[B][M1]چند گویی که: حدیث تو به زر نیک شود؟[M2]روی زرین مرا بین وز زر هیچ مگوی
[B][M1]پیش قند دهن پسته مثال تو ز شرم[M2]چون نبات ار بگذارد ز شکر هیچ مگوی
[B][M1]هر دمی قصهٔ ما را چه ز سر میگیری؟[M2]جان چو در پای تو کردیم ز سر هیچ مگوی
[B][M1]از دهان تو به یک بوسه چو خرسند شدیم[M2]زان دهن جز سخن بوسه دگر هیچ مگوی
[B][M1]من بی‌سود چه گرد تو توانم گشتن؟[M2]گر کمر گرد تو گردد ز کمر هیچ مگوی
[B][M1]سینهٔ اوحدی از عشق تو گر ناله کند[M2]ناوکت را سپرست و بس پر هیچ مگوی
[A]
[B][M1]دل سرای خاص داشت از مجلس عامش مگوی[M2]جان چو با جانان نشست از پیک و پیغامش مگوی
[B][M1]مرغ جان ما، که از بار بدن بودش قفس[M2]باز دست شاه گشت از دانه و دامش مگوی
[B][M1]ما از آن یوسف به بادی قانعیم، ای باد صبح[M2]بوی پیراهن چو آوردی ز اندامش مگوی
[B][M1]ای که میگویی: خیال او توان دیدن به خواب[M2]مرد چون شوریده گشت از خواب و آرامش مگوی
[B][M1]آنکه روی دوست دید او را به کفر و دین چه کار؟[M2]وانکه مست عشق گشت از کفر و اسلامش مگوی
[B][M1]چند گویی: پخته‌ای باید که گردد گرد او؟[M2]سینهٔ ما سوختست از پخته و خامش مگوی
[B][M1]دوش میگفتی: ندانستم که خون من که ریخت؟[M2]آنکه می‌دانی همانست، اوحدی، نامش مگوی
[A]
[B][M1]رخ باز نهادم به سماوات الهی[M2]تا بر سر گردون بزنم نوبت شاهی
[B][M1]رخت و خر خود را همه بگذاشتم اینجا[M2]چون یار مسیحم، بسم این چهرهٔ کاهی
[B][M1]از من مطلب مهر خود، ای شاهد دنیا[M2]بر مهر تو چون دل نهد این عاشق آهی؟
[B][M1]اینجا نتوان کرد مقام، ار چه دلم را[M2]روزی دو سه مهمان تو کرد این تن ساهی
[B][M1]جز در رسن عشق مزن دست ارادت[M2]تا یوسف مصری شوی، ای یوسف چاهی
[B][M1]اینجا منشین پر، که جزا می‌نتوان یافت[M2]عمر ابد و مملکت نامتناهی
[B][M1]برخیز و بن باغ بهشتی نظری کن[M2]تا پیش نهم هر چه دلت خواهد و خواهی
[B][M1]گه نعره بر آریم ز صحراش چو مرغان[M2]گه غوطه بر آریم ز دریاش چو ماهی
[B][M1]در نامهٔ ترکیب که داری نظری کن[M2]تا سر دو گیتی بشناسی بکماهی
[B][M1]نی نی، که ازین هر دو جهان جز به رخ او[M2]گر باز شود چشم تو در عین گناهی
[B][M1]یکرنگ شو، ای اوحدی و یکدل و یکتا[M2]در کش قلم و خط به سپیدی و سیاهی
[A]
[B][M1]گلا، عنان عزیمت به بوستان چه دهی؟[M2]بتا، تعلق خاطر به سرو وبان چه دهی؟
[B][M1]ز سرو راست تری، یاد نسترن چه کنی[M2]ز لاله خوب‌تری دل به ارغوان چه دهی؟
[B][M1]چو غنچه تنگ دلی را به خندهٔ چو شکر[M2]ز پستهٔ دهن خویشتن نشان چه دهی؟
[B][M1]چو نرگس تو ز بیداد خون خلق بریخت[M2]تو تیر غمزه به ابروی چون کمان چه دهی؟
[B][M1]بنفشه را چو زبان بر کشیده ای ز قفا[M2]به خیره سوسن پر فتنه را امان چه دهی؟
[B][M1]چو طوطی لب لعل تو در حدیث آمد[M2]به هرزه بلبل شوریده را زبان چه دهی؟
[B][M1]اگر نه همچو فلک تند خوی و بد مهری[M2]مراد دشمن و تشویق دوستان چه دهی؟
[B][M1]بر آستان تو بگریستم به طیره شدی[M2]که باز رحمت این خاک آستان چه دهی؟
[A]
[B][M1]ای آنکه ز هجر تو ندیدیم رهایی[M2]باز آی، که دل خسته شد از بار جدایی
[B][M1]هر چند مرا هیچ نخوانی که: بیایم[M2]این نامه نبشتم که: بخوانی و بیایی
[B][M1]ما را همه کاری به فراق تو فرو بست[M2]باشد که ز ناگه در وصلی بگشایی
[B][M1]گفتی که: ز تقصیر تو بود این همه دوری[M2]تقصیر چه باشد؟ چو ندانم که: کجایی؟
[B][M1]از بار غم خویش نبایست شکستن[M2]ما را که شب و روز تو بایستی وبایی
[B][M1]ای رفته و بر سینهٔ ما داغ نهاده[M2]سوگند به جان تو که: اندر دل مایی
[B][M1]هر چند پسند همه خلقی ز لطافت[M2]اینت نپسندیم که در عهد نیایی
[B][M1]بنمای بنا معقتدانم رخ رنگین[M2]تا بیش نپرسند که: دیوانه چرایی؟
[B][M1]ز آیینه عجب دارم آرام نمودن[M2]وقتی که تو آن روی به آیینه نمایی
[B][M1]اندر دل یکتا شدهٔ اوحدی امروز[M2]سوزیست که آتش برساند به دوتایی
[A]
[B][M1]ای از گل سوری دهنت غنچه نمایی[M2]وی بر سمن از سنبل تر غالیه سایی
[B][M1]میدان که: سر ما و نشان قدم تست[M2]در کوی تو هر جا که سری بینی و پایی
[B][M1]دوش این دل من خانهٔ عشق تو همی کند[M2]و امروز دگر باره بنا کرد سرایی
[B][M1]بی‌واسطه روزی هوس دیدن ما کن[M2]کندر دل ما جز هوست نیست هوایی
[B][M1]یک روز به زلف تو در آویزم و رفتم[M2]شک نیست که باشد سر این رشته به جایی
[B][M1]دی منکر ما را هوس پرده دری بود[M2]پنداشت که بتوان زدن این پرده به تایی
[B][M1]آن کس که درین واقعه عذرم نپذیرد[M2]بر سینه نخوردست مگر تیر بلایی
[B][M1]من گردن تسلیم به شمشیر سپردم[M2]از دوست کجا روی بپیچم به قفایی؟
[B][M1]زان تخم وفا بهره چه معنی که ندیدیم[M2]نیکی و بدی را چو پدیدست جزایی
[B][M1]برگشتنت، ای اوحدی، از یار خطا بود[M2]دل بر نتوان داشت ز ترکی به خطایی
[A]
[B][M1]به پیمانی نمی‌پویی، به پیوندی نمی‌پایی[M2]دلم ز اندیشه خون کردی که بس مشکل معمایی!
[B][M1]ز صد شهرت خبر دادند و چون رفتم نه در شهری[M2]به صد جایت نشان گفتند و جون جستم نه در جایی
[B][M1]همی جویم ترا، لیکن چو می‌یابم نه در دستی[M2]همی بینم ترا، لیکن چو میجویم نه پیدایی
[B][M1]چو در خیزم به کوی تو ز پیشم زود بگریزی[M2]چو بگریزم ز پیش تو مرا هم باز پیش آیی
[B][M1]به فکرت هر شبی تا روز بنشینم که: ایی تو[M2]غلط کردم، چه میگویم؟ نه دوری از برم کایی
[B][M1]نبودست از وصال تو مرا یک ذره نومیدی[M2]که گر خواهی جهانی را درین یک ذره بنمایی
[B][M1]چنان بنشسته‌ای در دل که میگویم: تویی دل خود[M2]چنان پیوسته‌ای در ما که: پندارم که خود مایی
[B][M1]نمیخواهم کسانی را که امروزند و فردا نه[M2]ترا خواهم که دی بودی و امروزی و فردایی
[B][M1]از آن خویشی کند با تو دل بیخود که در پرده[M2]ترا رخهاست کان رخها بغیر خویش ننمایی
[B][M1]نمی‌پوشی رخ از بینش، ولی رویت کسی بیند[M2]که همچون اوحدی او را ز دل دادند بینایی
[B][M1]به بویی، ای ز دل آشفته، زین ساغر قناعت کن[M2]کزین جا چون گذر کردی خراباتست و رسوایی
[A]
[B][M1]دلم زخم بلا دارد ز چشم تیر بالایی[M2]که دارد چون کمر بستی و همچون زلف لالایی
[B][M1]بدان کان پای من باشد به دام زلف او، گر تو[M2]ز دستی بشنوی روزی که: زنجیریست بر پایی
[B][M1]به اشک چشم بر گریند مردم در بلا، لیکن[M2]نه هراشکی چو جیحونی، نه هر چشمی چو دریایی
[B][M1]نخواهم یافتن یکشب مجال خلوتی با او[M2]که هرگز کوی دلبندان نشد خالی ز سودایی
[B][M1]هلاک من نخواهد بود جز در عشق و می‌دانم[M2]کزین معنی خبر کرده مرا یک روز دانایی
[B][M1]ز هر سویم غمی سر کرد و تشویشی و اندوهی[M2]کجایی آخر ای شادی؟ تو هم بر کن سر از جایی
[B][M1]ز من هر لحظه میپرسی که کارت: چیست؟ این معنی[M2]کسی را پرس کو دارد به کار خویش پروایی
[B][M1]مرا از عشوه هر روزی به فردا می‌دهی وعده[M2]مگر کامروز مردم را نخواهد بود فردایی؟
[B][M1]ز آه اوحدی او را چو آگاهی دهم گوید:[M2]چه گویی پیش من چندین حدیث باد پیمایی؟
[A]
[B][M1]دمشق عشق شد این شهر و مصر زیبایی[M2]ز حسن طلعت این دلبران یغمایی
[B][M1]ز تنگ شکر مصری برون نیاورند[M2]به لطف شکر تنگ تو در شکر خایی
[B][M1]کمر که بسته‌ای، ای ماه، بر میان شب و روز[M2]مگر به کشتن ما بسته‌ای که نگشایی؟
[B][M1]اگر به مصر غلامی عزیز شد چه عجب؟[M2]به هر کجا که تو رفتی عزیز می‌آیی
[B][M1]چو روی باز کنی نیستی کم از یوسف[M2]چو غنج و ناز کنی بهتر از زلیخایی
[B][M1]برو تو شهر بگو: تا دگر نیارایند[M2]کزان جمال تو خود شهرها بیارایی
[B][M1]در سرای توبیت‌المقدسست امروز[M2]رخ تو قبلهٔ شوریدگان شیدایی
[B][M1]به جنگ رفتن سلطان دگر چه محتاجست؟[M2]که چون تو شاه سوارش به صلح می‌آیی
[B][M1]ز چین زلف تو چون اوحدی حدیثی گفت[M2]برو مگیر، که آشفته بود و سودایی
[B][M1]چو هندوانت اگر سر به بندگی ننهد[M2]به دست خود چو فرنگش بزن به رسوایی
[A]
[B][M1]گر چه در کوی وفا جا نگرفتی و سرایی[M2]ما نبردیم ز کوی طلبت رخت به جایی
[B][M1]بس خطا بود نگه باز نکردن که گذشتی[M2]مکن اینها، که نکردیم نگاهت به خطایی
[B][M1]بر تن این سر شب و روز از هوس پای تو دارم[M2]ورنه من کیستم آخر؟ که سرم باشد و پایی
[B][M1]گر قبا شد ز غمت پیرهنی حیف نباشد؟[M2]کم از آن کز کف عشق تو بپوشیم قبایی
[B][M1]قیمت قامت و بالای ترا کس بنداند[M2]تا نیفتند چو من شیفته در دام بلایی
[B][M1]درد عشق تو به نزدیک طبیبان ولایت[M2]بس بگفتیم و ندانست کسش هیچ دوایی
[B][M1]هم نشینان تو بر سفرهٔ خاصند، چه معنی؟[M2]که به درویش سر کوچه نگفتند صلایی
[B][M1]بوسه‌ای ده به من خسته، که بسیار نباشد[M2]به فقیران بدهد محتشم شهر عطایی
[B][M1]اوحدی را مکن از خیل محبان تو بیرون[M2]که توسلطانی و خیلت نشکیبد ز گدایی
[A]
[B][M1]هرگزت عادت نبود این بی‌وفایی[M2]غیر ازین نوبت که در پیوند مایی
[B][M1]من هم اول روز دانستم که بر من[M2]زود پیوندی، ولی دیری نپایی
[B][M1]میکنم یادت بهر جایی که هستم[M2]گر چه خود هرگز نمیگویی: کجایی؟
[B][M1]رخ نمودن را نشانی نیست پیدا[M2]نقد می‌بینم که رنجی می‌نمایی
[B][M1]گر نپرسی حال من عیبی نباشد[M2]کین شکستن خود نیرزد مومیایی
[B][M1]چشم ما را روشنی از تست و بی‌تو[M2]هرگزش ممکن نباشد روشنایی
[B][M1]اوحدی بیگانه بود از آستانت[M2]ورنه با هر کس که دیدم آشنایی
[A]
[B][M1]ای در دل من چو جان کجایی؟[M2]وی از نظرم نهان کجایی؟
[B][M1]کردی ز برم کناره چونی؟[M2]رفتی بدر از میان کجایی؟
[B][M1]پیش آمدی از زمین چه چیزی؟[M2]بگذشتی از آسمان کجایی؟
[B][M1]گفتی که: من از جهان برونم[M2]ای از تو پر این جهان، کجایی؟
[B][M1]در هیچ مکان نه‌ای و بی‌تو[M2]نادیده کسی مکان، کجایی؟
[B][M1]آن چیز که گفتم آن نباشی[M2]آن عین تو بد، تو آن کجایی؟
[B][M1]در هر چیزی نشانی از تست[M2]وانگاه تو بی‌نشان کجایی؟
[B][M1]از ما تو اثر نمی‌گذاری[M2]ما بر اثرت دوان، کجایی؟
[B][M1]هستیت یقین شد اوحدی را[M2]ای بی‌تو یقین گمان، کجایی؟
[A]
[B][M1]چه شود کز سر رحمت به سرم باز آیی؟[M2]در وصلی بگشایی ز درم باز آیی؟
[B][M1]از برم صبر و قرار و دل و دانش بردی[M2]نام اینها نبرم گر به برم باز آیی
[B][M1]چون ز هجر تو شوم کشته بیایی، دانم[M2]چه تفاوت کند ار زودترم باز آیی؟
[B][M1]گر بدانم که کجایی؟ به سرت پیش آیم[M2]ور بدانی که چه زارم؟ به سرم بازآیی
[B][M1]قوت آمدنم نیست به نزد تو مگر[M2]هم تو لطفی بکنی و به کرم باز آیی
[B][M1]اوحدی شد چو هلالی ز فراقت، چه شود؟[M2]گر درین هفته چو ماه از سفرم بازآیی
[A]
[B][M1]با دشمنان ما شد هم خانه آشنایی[M2]کرد از فراق ما را دیوانه آشنایی
[B][M1]روزی هزار نوبت از شمع عارض خود[M2]ما را بسوخت همچون پروانه آشنایی
[B][M1]از زلف و خال مشکین پیوسته بر رخ و لب[M2]هم دام عشق دارد هم دانه آشنایی
[B][M1]ترس خدا ندارد در سینه شهر سوزی[M2]مویی وفا ندارد در شانه آشنایی
[B][M1]آن روز کاشنا شد با من به دلنوازی[M2]گفتم که: زود گردد بیگانه آشنایی
[B][M1]پیمانهٔ‌پر از می در ده، مگر که با ما[M2]پیمان کند چو بیند پیمانه، آشنایی
[B][M1]ای اوحدی، چه حاجت چندین سخن؟ که حرفی[M2]بس، گر چنانکه باشد در خانه آشنایی
[A]
[B][M1]ای نافهٔ چینی ز سر زلف تو بویی[M2]ماه از هوست هر سرمه چون سر مویی
[B][M1]شوق تو ز بس جامه که بر ما بدرانید[M2]نی کهنه رها کرد که پوشیم و نه نویی
[B][M1]از بادهٔ وصل تو روا نیست که دارد[M2]هر کس قدحی در کف و ما کشتهٔ بویی
[B][M1]من شیشهٔ خود بر سر کوی تو شکستم[M2]کز سنگ تو بیرون نتوان برد سبویی
[B][M1]مجموع تو در خانه و مرد و زن شهری[M2]هر یک ز فراق تو پراگنده به سویی
[B][M1]یک روز برون آی، که هستند بسی خلق[M2]در حسرت دیدار تو بر هر سر کویی
[B][M1]چون اوحدی از هر دو جهان روی بتابیم[M2]آن روز که روی تو ببینم و چه رویی؟
[A]
[B][M1]زهی! حسن ترا گل خاک کویی[M2]نسیم عنبر از زلف تو بویی
[B][M1]رخت بر سوسن و گل طعنه‌ها زد[M2]که بود این ده زبانی، آن دو رویی
[B][M1]نیامد در خم چوگان خوبی[M2]به از سیب زنخدان تو گویی
[B][M1]سر زلفت ز بهر غارت دل[M2]پریشانست هر تاری به سویی
[B][M1]شدی جویای بالای تو گر سرو[M2]توانستی که بگذشتی ز جویی
[B][M1]ز زلفت حلقه‌ای جستم، ندادی[M2]چه سختی می‌کنی با من به مویی؟
[B][M1]دل سخت تو چون دید اوحدی گفت:[M2]بدین سنگم بباید زد سبویی
[A]
[B][M1]گفتم: از عشق توسرگشته چو گویم، تو چه گویی؟[M2]گفت: چوگان که زد آخر؟ که تو سر گشته چو گویی
[B][M1]گفتم: آرام دلم نیست ز عشق تو، چه درمان؟[M2]گفت: درمان تو آنست که: آرام نجویی
[B][M1]گفتم: آشفتهٔ آن چشم خوشم، مرحمتی کن[M2]گفت: رحمت هم ازو جوی، که آشفتهٔ اویی
[B][M1]گفتم: از هجر لبت روی به خونابه بشستم[M2]گفت: اگر بشنوی از وصل لبم دست بشویی
[B][M1]گفتم: این تازه تنم کهنه شد از بار ملامت[M2]گفت: روزی دو ملامت بکش، ار عاشق اویی
[B][M1]گفتمش: روی من از فرقت روی تو چو زر شد[M2]گفت، اگر نیستی احول، چه بری نام دو رویی؟
[B][M1]گفتمش: خسته دلم یاوه شد اندر سر زلفت[M2]گفت: شرطیست که با من سخن یاوه نگویی
[B][M1]گفتم: آن عهد تو می‌بینم و بسیار نپاید[M2]گفت: اندر پیم آن به که تو بسیار نپویی
[B][M1]گفتم: آن سیب زنخدان تو خواهم که ببویم[M2]گفت ترسم بگزی سیب زنخدان چو به بویی
[B][M1]گفتمش: مویه کنانم شب تاریک ز هجرت[M2]گفت: می‌بینمت، انصاف، که باریک چو مویی
[B][M1]گفتم: ای سنگدل، از نالهٔ زارم حذری کن[M2]گفت: از سنگ دل من تو حذر کن که سبویی
[B][M1]گفتم: از هندوی زلف تو چه بدها که ندیدم![M2]گفت : نیکوست رخ من، تو نگه کن به نکویی
[B][M1]گفتمش: اوحدی سوخته یکتاست به مهرت[M2]گفت: یکتا نشود تا نکند ترک دو تویی
[A]
[B][M1]خانهٔ تحقیق را ماه شبستان تویی[M2]انفس و آفاق را میوهٔ بستان تویی
[B][M1]از ره صورت ترا آدم خاکیست نام[M2]چونکه به معنی رسی صورت رحمان تویی
[B][M1]مهد سلیمان کشید باد به تاثیر مهر[M2]مهد سلیمان بهل، مهر سلیمان تویی
[B][M1]داروی دردی که هست از در غیری مخواه[M2]درد دل خویش را دارو و درمان تویی
[B][M1]در کرم‌آباد جود بر سر خوان وجود[M2]اول نعمت تراست آخر مهمان تویی
[B][M1]آنکه سخن زاد ازو نی سخن آباد ازو[M2]روی سخن در تو کرد زانکه سخندان تویی
[B][M1]دوش طلب گار دوست گشتم و گفت: اوحدی[M2]کانچه طلب میکنی دور مرو، کان تویی
[A]
[B][M1]مشتاق آن نگارم آیا کجاست گویی؟[M2]با ما نمی‌نشیند بی ما چراست گویی؟
[B][M1]ما در هوای رویش چون ذره گشته پیدا[M2]وین قصه خود بر او باد هواست گویی
[B][M1]صد بار کشت ما را نادیده هیچ جرمی[M2]در دین خوبرویان کشتن رواست گویی
[B][M1]نزدیک او شد آن دل کز غم شکسته بودی[M2]این غم هنوز دارم آن دل کجاست گویی؟
[B][M1]از زلف کژرو او گر بشنوی نسیمی[M2]تا زنده‌ای حکایت زان سر و راست گویی
[B][M1]با دیگران بیاری آسان بر آورد سر[M2]این ناز و سر گرانی از بخت ماست گویی
[B][M1]خون دلم بریزد و آنگاه خشم گیرد[M2]آنرا سبب ندانم این خون بهاست گویی
[B][M1]گفتا که: جان شیرین پیش من آر و زین غم[M2]تن خسته شد ولیکن دل را رضاست گویی
[B][M1]از اوحدی دل و دین بردند و عقل و دانش[M2]رخت گزیده گم شد، دزد آشناست گویی
[A]
[B][M1]ای نسیم سحر، چه میگویی؟[M2]از بت من خبر چه میگویی؟
[B][M1]به جز آن کم ز غم بخواهد کشت[M2]چه شنیدی؟ دگر چه میگویی؟
[B][M1]میدهم در بهای وصلش جان[M2]میبری، یا مبر، چه میگویی؟
[B][M1]با تو بار سفر دل من بود[M2]چیست بار سفر؟ چه میگویی؟
[B][M1]من از آن لب سخن همی پرسم[M2]تو حدیث شکر چه میگویی؟
[B][M1]گذری میکند بجانب من؟[M2]یا ندارد گذر؟ چه میگویی؟
[B][M1]به جز احوال آن نگار مگوی[M2]اوحدی را ز هر چه میگویی
[A]
[B][M1]بخوابم دوش پرسیدی، ببیداری چه میگویی؟[M2]دلت را چیست در خاطر چه سرداری؟ چه میگویی؟
[B][M1]من از مستی نمیدانم حدیث خویشتن گفتن[M2]تو در باب من مسکین که هشیاری، چه میگویی؟
[B][M1]مرا گفتی که: زاری کن، که فریادت رسم روزی[M2]کنون چون زاریم دیدی، ز بیزاری چه میگویی؟
[B][M1]دمی خواهم که سوی من قدم را رنجه گردانی[M2]اجابت میکنی؟ یا عذر می‌آری؟ چه میگویی؟
[B][M1]به شهر اندر دلی چند از هوس خالی همی بینم[M2]ز خوبان اندرین کشور تو عیاری، چه میگویی؟
[B][M1]دلم بردی و میگویی: خبر زان دل نمیدارم[M2]چه گویند: این حکایت خبر داری، چه میگویی؟
[B][M1]منت در راه می‌افتم چو خاک ره ز مسکینی[M2]تو با افتاده‌ای چو من، ز جباری چه میگویی؟
[B][M1]شب تاریک پرسیدی که: بی من چون همی باشی؟[M2]زهی! روز من از هجرت شب تاری، چه میگویی؟
[B][M1]مرا گویی: صبوری ورز و ترکم کن، حکایت بین[M2]به خونم تشنه‌ای یا خود تو پنداری چه میگویی
[B][M1]پس از صد وعده کم دادی ترا امروز می‌بینم[M2]بیاور بوسه، گردن را چه میخاری؟ چه می‌گویی؟
[B][M1]سخن یا گوهرست آن، قند یا شکر، چه می‌خایی؟[M2]حکایت میکنی، یا شهد می‌باری؟ چه میگویی؟
[B][M1]شبی میخواهم و جایی که خلوت با تو بنشینم[M2]میسر میشود؟ یا خود نمی‌یاری؟ چه میگویی؟
[B][M1]گرفتم بر رخ زرد و دم سردم نبخشودی[M2]درین فریاد و آب چشم و بیداری چه میگویی؟
[B][M1]درین شهر اوحدی را میفروشم من به یک بوسه[M2]کسی دیگر ببینم؟ یا خریداری؟ چه میگویی؟
[END]