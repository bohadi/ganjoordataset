[START][A]
[B][M1]ای آتش سودای تو خون کرده جگرها[M2]بر باد شده در سر سودای تو سرها
[B][M1]در گلشن امید به شاخ شجر من[M2]گلها نشکفند و برآمد نه ثمرها
[B][M1]ای در سر عشاق ز شور تو شغب‌ها[M2]وی در دل زهاد ز سوز تو اثرها
[B][M1]آلوده به خونابهٔ هجر تو روان‌ها[M2]پالوده ز اندیشهٔ وصل تو جگرها
[B][M1]وی مهرهٔ امید مرا زخم زمانه[M2]در ششدر عشق تو فرو بسته گذرها
[B][M1]کردم خطر و بر سر کوی تو گذشتم[M2]بسیار کند عاشق ازین گونه خطرها
[B][M1]خاقانی از آنگه که خبر یافت ز عشقت[M2]از بیخبری او به جهان رفت خبرها
[A]
[B][M1]طبع تو دمساز نیست عاشق دلسوز را[M2]خوی تو یاری‌گر است یار بدآموز را
[B][M1]دستخوش تو منم دست جفا برگشای[M2]بر دل من برگمار تیر جگردوز را
[B][M1]از پی آن را که شب پردهٔ راز من است[M2]خواهم کز دود دل پرده کنم روز را
[B][M1]لیک ز بیم رقیب وز پی نفی گمان[M2]راه برون بسته‌ام آه درون سوز را
[B][M1]دل چه شناسد که چیست قیمت سودای تو[M2]قدر تو چه داند صدف در شب‌افروز را
[B][M1]گر اثر روی تو سوی گلستان رسد[M2]باد صبا رد کند تحفهٔ نوروز را
[B][M1]تا دل خاقانی است از تو همی نگذرد[M2]بو که درآرد به مهر آن دل کین توز را
[A]
[B][M1]خوش خوش خرامان می‌روی، ای شاه خوبان تا کجا[M2]شمعی و پنهان می‌روی پروانه جویان تا کجا؟
[B][M1]ز انصاف خو واکرده‌ای، ظلم آشکارا کرده‌ای[M2]خونریز دل‌ها کرده‌ای، خون کرده پنهان تا کجا؟
[B][M1]غبغب چو طوق آویخته فرمان ز مشک انگیخته[M2]صد شحنه را خون ریخته با طوق و فرمان تا کجا؟
[B][M1]بر دل چو آتش می‌روی تیز آمدی کش می‌روی[M2]درجوی جان خوش می‌روی ای آب حیوان تا کجا؟
[B][M1]طرف کله کژ بر زده گوی گریبان گم شده[M2]بند قبا بازآمده گیسو به دامان تا کجا؟
[B][M1]دزدان شبرو در طلب، از شمع ترسند ای عجب[M2]تو شمع پیکر نیم‌شب دل دزدی اینسان تا کجا؟
[B][M1]هر لحظه ناوردی زنی، جولان کنی مردافکنی[M2]نه در دل تنگ منی ای تنگ میدان تا کجا؟
[B][M1]گر ره دهم فریاد را، از دم بسوزم باد را[M2]حدی است هر بیداد را این حد هجران تا کجا؟
[B][M1]خاقانی اینک مرد تو مرغ بلاپرورد تو[M2]ای گوشهٔ دل خورد تو، ناخوانده مهمان تا کجا؟
[A]
[B][M1]رفتم به راه صفت دیدم به کوی صفا[M2]چشم و چراغ مرا جائی ئشگرف و چه جا
[B][M1]جائی که هست فزون از کل کون و مکان[M2]جائی که هست برون از وهم ما و شما
[B][M1]صحن سراچهٔ او صحرای عشق شده[M2]جان‌های خلق در او رسته به جای گیا
[B][M1]از اشک دلشدگان گوهر نثار زمین[M2]وز آه سوختگان عنبر بخار هوا
[B][M1]دارندگان جمال از حسن او به حسد[M2]بینندگان خیال از نور او به نوا
[B][M1]رفتم که حلقه زنم پنهان ز چشم رقیب[M2]آمد رقیب و سبک در ره گرفت مرا
[B][M1]گفتا به حضرت ما گر حاجت است بگو[M2]گفتم که هست بلی اما الیک فلا
[B][M1]هم خود ز روی کرم برداشت پرده و گفت[M2]ای پاسبان تو برو، خاقانیا تو درا
[A]
[B][M1]ز خاک کوی تو هر خار سوسنی است مرا[M2]به زیر زلف تو هر موی مسکنی است مرا
[B][M1]برای آنکه ز غیر تو چشم بردوزم[M2]به جای هر مژه بر چشم سوزنی است مرا
[B][M1]ز بسکه بر سر کوی تو اشک ریخته‌ام[M2]ز لعل در بر هر سنگ دامنی است مرا
[B][M1]فلک موافقت من کبود درپوشید[M2]چو دید کز تو بهر لحظه شیونی است مرا
[B][M1]از آن زمان که ز تو لاف دوستی زده‌ام[M2]بهر کجا که رفیقی است دشمنی است مرا
[B][M1]هر آنکه آب من از دیده زیر کاه تو دید[M2]یقین شناخت که بر باد خرمنی است مرا
[B][M1]به دام عشق تو درمانده‌ام چو خاقانی[M2]اگر نه بام فلک خوش نشیمنی است مرا
[A]
[B][M1]به زبان چرب جانا بنواز جان ما را[M2]به سلام خشک خوش کن دل ناتوان ما را
[B][M1]ز میان برآر دستی مگر از میانجی تو[M2]به کران برد زمانه غم بی‌کران ما را
[B][M1]به دو چشم آهوی تو که به دولت تو گردون[M2]همه عبده نویسد سگ پاسبان ما را
[B][M1]ز پی عماری تو چه روان کنیم مرکب[M2]چو رکیب تو روان شد چه محل روان ما را
[B][M1]به سرا و مجلس خود مطلب نشانی ما[M2]چو تو بر نشان کاری چه کنی نشان ما را
[B][M1]گلهٔ فراق گفتم که نه نیک رفت با[M2]به کرشمه مهر برنه پس از این زبان ما را
[B][M1]به تو درگریخت خاقانی و جان فشاند بر تو[M2]اگرش مزید خواهی بپذیر جان ما را
[A]
[B][M1]بر سر کرشمه از دل خبری فرست ما را[M2]به بهای جان از آن لب شکری فرست ما را
[B][M1]به غلامی تو ما را به جهان خبر برآمد[M2]گرهی ز زلف کم کن، کمری فرست ما را
[B][M1]به بهانهٔ حدیثی بگشای لعل نوشین[M2]به خراج هر دو عالم، گهری فرست ما را
[B][M1]به دو چشم تو که از جان اثری نماند با ما[M2]ز نسیم جانفزایت، اثری فرست ما را
[B][M1]ز پی مصاف هجران که کمان کشید بر ما[M2]ز وصال مردمی کن، حشری فرست ما را
[B][M1]مگذار کز جفایت دل گرم ما بسوزد[M2]ز وفا مفرحی کن، قدری فرست ما را
[B][M1]به تو درگریخت خاقانی و دل فشاند بر تو[M2]اگرش قبول کردی، خبری فرست ما را
[A]
[B][M1]گرنه عشق او قضای آسمانستی مرا[M2]از بلای عشق او روزی امانستی مرا
[B][M1]گر مرا روزی ز وصلش بر زمین پای آمدی[M2]کی همه شب دست از او بر آسمانستی مرا
[B][M1]گرنه زلف پرده سوز او گشادی راز من[M2]زیر این پرده که هستم کس چه دانستی مرا
[B][M1]بر یقینم کز فراق او به جان ایمن نیم[M2]وین نبودی گر به وصل او گمانستی مرا
[B][M1]آفت جان است و آنگه در میان جان مقیم[M2]گرنه در جان اوستی کی باک جانستی مرا
[B][M1]مرقد خاقانی از فرقد نهادی بخت من[M2]گر به کوی او محل پاسبانستی مرا
[A]
[B][M1]ای پار دوست بوده و امسال آشنا[M2]وی از سزا بریده و بگزیده ناسزا
[B][M1]ای سفته در وصل تو الماس ناکسان[M2]تا کی کنی قبول، خسان را چو کهربا
[B][M1]چند آوری چو شمس فلک هر شبانگهی[M2]سر بر زمین خدمت یاران بیوفا
[B][M1]آن را که خصم ماست شدی یار و همنفس[M2]با آنکه کم ز ماست شدی یار و آشنا
[B][M1]الحق سزا گزیدی و حقا که در خور است[M2]پیش مسیح مائده و پیش خر گیا
[B][M1]بودیم گوهری به تو افتاده رایگان[M2]نشناختی تو قیمت ما از سر جفا
[B][M1]بی‌دیده کی شناسد خورشید را هنر[M2]یا کوزه گر چه داند یاقوت را بها
[B][M1]ما را قضای بد به هوای تو درفکند[M2]آری که هم قضای بلا باد بر قضا
[B][M1]ای کاش آتشی ز کنار اندر آمدی[M2]نه حسن تو گذاشتی و نه هوای ما
[B][M1]حکم قضای بود و گرنه چنین بدی[M2]خاقانی از کجا و هوای تو از کجا
[A]
[B][M1]اری فی‌النوم ما طالت نواها[M2]زمانا طاب عیشی فی هواها
[B][M1]به جامی کز می وصلش چشیدم[M2]همی دارد خمارم در بلاها
[B][M1]عرانی السحر ویحک ما عرانی[M2]رعاها الصبر ویلی ما رعاها
[B][M1]به بوسه مهر نوش او شکستم[M2]شکست اندر دلم نیش جفاها
[B][M1]بدت من حبها فی القلب نار[M2]کان صلی جهتم من لظاها
[B][M1]خطا کردم که دادم دل به دستش[M2]پشیمان باد عقلم زین خطاها
[A]
[B][M1]جام می تا خط بغداد ده ای یار مرا[M2]باز هم در خط بغداد فکن بار مرا
[B][M1]باجگه دیدم و طیار ز آراستگی[M2]عیش چون باج شد و کار چو طیار مرا
[B][M1]رخت کاول ز در مصطبه برداشتیم[M2]هم بدان منزل برداشت فرود آر مرا
[B][M1]سفر کعبه به صد جهد برآوردم و رفت[M2]سفر کوی مغان است دگر بار مرا
[B][M1]پیش من لاف ز شونیزیه شونیز مزن[M2]دست من گیر و به خاتونیه بسپار مرا
[B][M1]گوئیم حج تو هفتاد و دو حج بود امسال[M2]این چنین تحفه مکن تعبیه در بار مرا
[B][M1]گوئیم کعبه ز بالای سرت کرد طواف[M2]این چنین بیهده پندار مپندار مرا
[B][M1]من در کعبه زدم کعبه مرا درنگشاد[M2]چون ندانم زدن آن در ندهد بار مرا
[B][M1]دامن کعبه گرفتم دم من درنگرفت[M2]درنگیرد چون نبیند دم کردارد مرا
[B][M1]شیرمردان در کعبه مرا نپذیرند[M2]که سگان در دیرند خریدار مرا
[B][M1]مغکده دید که من رد شدهٔ کعبه شدم[M2]کرد لابه که ز من مگذر و مگذار مرا
[B][M1]سوخته بید منم زنگ زدای می خام[M2]ساقی میکده به داند مقدار مرا
[B][M1]حجرالاسود نقد همگان را محک است[M2]کم عیارم من از آن کرد محک‌خوار مرا
[B][M1]زین سپس خال بتان بس حجرالاسود من[M2]زمزم آنک خم و کعبه در خمار مرا
[B][M1]خانقه جای تو و خانهٔ می جای من است[M2]پیر سجاده تو را داده و زنار مرا
[B][M1]باریا دین به بهشتت نبرد وز سر صدق[M2]برهاند همه زنار من از نار مرا
[B][M1]نیست در زهد ریائیت به جو سنگ نیاز[M2]واندرین فسق نیاز است به خروار مرا
[B][M1]اندران شیوه که هستی تو، تو را یار بسی است[M2]و اندرین ره که منم، نیست کسی یار مرا
[B][M1]لاله می خورد که از پوست برون رفت تو نیز[M2]لاله خوردم کن و از پوست برون آر مرا
[B][M1]می خوری به که روی طاعت بی‌درد کنی[M2]اندکی درد به از طاعت بسیار مرا
[B][M1]گل به نیل تو ندارم من و گلگون قدحی[M2]می‌خورم تا ز گل گور دمد خار مرا
[B][M1]می‌خورم می که مرا دایه بر این ناف زده است[M2]نبرد سرزنش تو ز سر کار مرا
[B][M1]چند تهدید سر تیغ دهی کاش بدی[M2]دست در گردن تیغ تو حلی‌وار مرا
[B][M1]از تو منت نپذیرم که ملک‌وار چو شمع[M2]تخت زرین نهی اندر صف احرار مرا
[B][M1]منتی دارم اگر بر سر نطعم چو چراغ[M2]بنشانی خوش و آنگه بکشی زار مرا
[B][M1]کس به عیار فرستادی و گفتی که به سر[M2]خون بریزد به سر خنجر خونخوار مرا
[B][M1]وز پی آنکه ز سر تو خبردار شوم[M2]کس فرستاد به سر اندر عیار مرا
[B][M1]تیغ عیار چه باید ز پی کشتن من[M2]هم تو کش کز تو نیاید به دل آزار مرا
[B][M1]تو نکوتر کشی ایرا تو سبک دست تری[M2]خیز و برهان ز گراندستی اغیار مرا
[B][M1]کافر و مست همی خوانی خاقانی مرا[M2]کس مبیناد چو او مؤمن و هشیار مرا
[A]
[B][M1]درد زده است جان من میوهٔ جان من کجا[M2]درد مرا نشانه کرد درد نشان من کجا
[B][M1]دوش ز چشم مردمان اشک به وام خواستم[M2]این همه اشک عاریه است اشک روان من کجا
[B][M1]او ز من خراب دل کرد چو گنج پی نهان[M2]من که خرابه اندرم گنج نهان من کجا
[B][M1]یار ز من گسست و من بهر موافقت کنون[M2]بند روان گسسته‌ام انس روان من کجا
[B][M1]گه گهی آن شکرفشان سرکه فشان ز لب شدی[M2]گرم جگر شدم ز تب سرکه‌فشان من کجا
[B][M1]روز به روز بر فلک بخشش عافیت بود[M2]آن همه را رسیده بخش ای فلک آن من کجا
[B][M1]نالهٔ خاقانی اگر دادستان شد از فلک[M2]نالهٔ من نبست غم دادستان من کجا
[A]
[B][M1]سر به عدم درنه و یاران طلب[M2]بوی وفا خواهی ازیشان طلب
[B][M1]بر سر عالم شو و هم جنس جوی[M2]در تک دریا رو و مرجان طلب
[B][M1]مرکز خاکی نبود جای تو[M2]مرتبهٔ گنبد گردان طلب
[B][M1]مائدهٔ جان چو نهی در میان[M2]جان به میانجی نه و مهمان طلب
[B][M1]روی زمین خیل شیاطین گرفت[M2]شمع برافروز و سلیمان طلب
[B][M1]ای دل خاقانی مجروح خیز[M2]اهل به دست آور و درمان طلب
[B][M1]زهر سفر نوش کن اول چو خضر[M2]پس برو و چشمهٔ حیوان طلب
[B][M1]خطهٔ شروان نشود خیروان[M2]خیر برون از خط شروان طلب
[B][M1]سنگ به قرابهٔ خویشان فکن[M2]خویش و قرابات دگرسان طلب
[B][M1]یوسف دیدی که ز اخوة چه دید[M2]پشت بر اخوة کن و اخوان طلب
[B][M1]مشرب شروان ز نهنگان پر است[M2]آبخور آسان به خراسان طلب
[B][M1]روی به دریا نه و چون بگذری[M2]در طبرستان طربستان طلب
[B][M1]مقصد آمال ز آمل شناس[M2]یوسف گم کرده به گرگان طلب
[A]
[B][M1]گر مدعی نه‌ای غم جانان به جان طلب[M2]جان چون به شهر عشق رسد نورهان طلب
[B][M1]خون خرد بریز و دیت بر عدم نویس[M2]برگ هوا بساز و نثار از روان طلب
[B][M1]دی یاسجی ز ترکش جانانت گم شده است[M2]دل و اشکاف و یاسح او در میان طلب
[B][M1]گر نیست گشتی از خود و با تو توئی نماند[M2]از نیستی در آینهٔ دل نشان طلب
[B][M1]تا از طلب به یافت رسی سالهاست راه[M2]بس کن حدیث یافت طلب را به جان طلب
[B][M1]خاقانیا پیاده شو از جان که دل توراست[M2]بر دل سوار گرد و فلک در عنان طلب
[B][M1]اقطاع این سوار ورای خرد شناس[M2]میدان این براق برون از جهان طلب
[A]
[B][M1]مست تمام آمده است بر در من نیم شب[M2]آن بت خورشید روی و آن مه یاقوت لب
[B][M1]کوفت به آواز نرم حلقهٔ در کای غلام[M2]گفتم کاین وقت کیست بر در ما ای عجب
[B][M1]گفت منم آشنا گرچه نخواهی صداع[M2]گفت منم میهمان گرچه نکردی طلب
[B][M1]او چو در آمد ز در بانگ برآمد ز من[M2]کانیت شکاری شگرف وینت شبی بوالعجب
[B][M1]کردم برجان رقم شکر شب و مدح می[M2]کامدن دوست را بود ز هر دو سبب
[B][M1]گرنه شبستی رخش کی شودی بی‌نقاب[M2]ورنه میستی سرش کی شودی پر شغب
[B][M1]گفتم اگرچه مرا توبه درست است لیک[M2]درشکنم طرف شب با تو به شکر طرب
[B][M1]گفتم کز بهر خرج هدیه پذیرد ز من[M2]عارض سیمین تو این رخ زرین سلب
[B][M1]گفت که خاقانیا روی تو زرفام نیست[M2]گفتم معذور دار زر ننماید به شب
[A]
[B][M1]به یکی نامهٔ خودم دریاب[M2]به دو انگشت کاغذم دریاب
[B][M1]به فراقی که سوزدم کشتی[M2]به پیامی که سازدم دریاب
[B][M1]درد من بر طبیب عرض مکن[M2]تو مسیح منی خودم دریاب
[B][M1]کارم از دست شد ز دست فراق[M2]دست در دامنت زدم دریاب
[B][M1]من از خیره‌کش فراق هنوز[M2]دیت وصل نستدم دریاب
[B][M1]الله الله که از عذاب سفر[M2]به علی‌الله درآمدم دریاب
[B][M1]دردمندم ز نقل خانهٔ آب[M2]به گلاب و طبرزدم دریاب
[B][M1]من که در یک دو نه سه چار یکی[M2]بستهٔ ششدر آمدم دریاب
[B][M1]من که خاقانیم به دست عنا[M2]چون خیال مشعبدم دریاب
[A]
[B][M1]ترک خواهش کن و با راحت و آرام بخسب[M2]خاطر آسوده ازین گردش ایام بخسب
[B][M1]به ریا خواب چو زاهد نبود بیداری[M2]چند جامی بکش از بادهٔ گلفام بخسب
[B][M1]در هوای چمن ای مرغ گرفتار منال[M2]شب دراز است دمی در قفس و دام بخسب
[B][M1]گر به خورشید رخی گرم شود آغوشی[M2]تا دم صبح قیامت ز سر شام بخسب
[B][M1]بالش از خم کن و بستر بکن از لای شراب[M2]بگذر از ننگ مبرا بشو از نام بخسب
[B][M1]همچو محمل برو آفات به غفلت بگذار[M2]در جهان بی‌خبر از کفر وز اسلام بخسب
[B][M1]نغمهٔ من بشنو باده بکش مست بشو[M2]شب ماه است به جانان به لب بام بخسب
[A]
[B][M1]رویم ز گریه بین چو گلین کاه زیر آب[M2]از شرم روی توست رخ ماه زیر آب
[B][M1]ماهی تنی و می‌کنی از اشک من گریز[M2]نه ماهیان کنند وطن گاه زیر آب
[B][M1]نی نی توراست عذر که مشک و میی بهم[M2]نی مشک و می شود آنگاه زیر آب
[B][M1]تخم وفاست دانهٔ دل چون به دست توست[M2]خواهی به زیر خاک بنه خواه زیر آب
[B][M1]در اشک گرم غرقم و آنگاه سوخته[M2]کس دید غرق سوخته به نگاه زیر آب
[B][M1]دریا کشم ز چاه غمت گر برآرم آه[M2]سوزد نهنگ را طپش آه زیر اب
[B][M1]همسایگان ز تف دلم برکنند شمع[M2]چون شد چراغ روز شبانگاه زیر آب
[B][M1]گریم چنان که از دم دریای چشم من[M2]هر گوش ماهیی شود آگاه زیر اب
[B][M1]آبم برفت و گر شنود سنگ آه من[M2]از سنگ بشنوند علی‌الله زیر آب
[B][M1]ای در آبدار جوانی ز پیچ و خم[M2]در آب شد ز شرم تو صد راه زیر آب
[B][M1]حال من و تو از من و تو دور نیست زانک[M2]تو آب زیر کاهی و من کاه زیر آب
[B][M1]خاقانیا به چاه فرو گوی راز دل[M2]کز دوست رازدارتر آن چاه زیر آب
[A]
[B][M1]کار عشق از وصل و هجران درگذشت[M2]درد ما از دست درمان درگذشت
[B][M1]کار، صعب آمد به همت برفزود[M2]گوی، تیز آمد ز چوگان درگذشت
[B][M1]در زمانه کار کار عشق توست[M2]از سر این کار نتوان درگذشت
[B][M1]کی رسم در تو که رخش وصل تو[M2]از زمانه بیست میدان درگذشت
[B][M1]فتنهٔ عشق تو پردازد جهان[M2]خاصه می‌داند که سلطان درگذشت
[B][M1]جوی خون دامان خاقانی گرفت[M2]دامنش چه، کز گریبان درگذشت
[A]
[B][M1]انصاف در جبلت عالم نیامده است[M2]راحت نصیب گوهر آدم نیامده است
[B][M1]از مادر زمانه نزاده است هیچکس[M2]کوهم ز دهر نامزد غم نیامده است
[B][M1]از موج غم نجات کسی راست کو هنوز[M2]بر شط کون و عرصهٔ عالم نیامده است
[B][M1]از ساغر زمانه که نوشید شربتی[M2]کان نوش جانگزای‌تر از سم نیامده است
[B][M1]گیتی تو را ز حادثه ایمن کجا کند؟[M2]کورا ز حادثات امان هم نیامده است
[B][M1]دزدی است چرخ نقب‌زن اندر سرای عمر[M2]آری به هرزه قامت او خم نیامده است
[B][M1]آسودگی مجوی که کس را به زیر چرخ[M2]اسباب این مراد فراهم نیامده است
[B][M1]با خستگی بساز که ما را ز روزگار[M2]زخم آمده است حاصل و مرهم نیامده است
[B][M1]در جامهٔ کبود فلک بنگر و بدان[M2]کاین چرخ جز سراچهٔ ماتم نیامده است
[B][M1]خاقانیا فریب جهان را مدار گوش[M2]کورا ز ده، دو قاعده محکم نیامده است
[A]
[B][M1]پای گریز نیست که گردون کمان‌کش است[M2]جای فزاع نیست که گیتی مشوش است
[B][M1]ماویز در فلک که نه بس چرب مشرب است[M2]برخیز از جهان که نه بس خوب مفرش است
[B][M1]چون مار ارقم است جهان گاه آزمون[M2]کاندر درون کشنده و بیرون منقش است
[B][M1]با خویشتن بساز و ز کس مردمی مجوی[M2]کان کو فرشته بود کنون اهرمن‌وش است
[B][M1]با هر که انس گیری از او سوخته شوی[M2]بنگر که انس چیست مصحف ز آتش است
[B][M1]عالم نگشت و ما و تو گردنده‌ایک از آنک[M2]گردون هنوز هفت و جهت همچنان شش است
[B][M1]در بند دور چرخ هم ارکان، هم انجم است[M2]در زیر ران دهر هم ادهم، هم ابرش است
[B][M1]خاقانیا منال که این ناله‌های تو[M2]برساز روزگار نه بس زخمهٔ خوش است
[A]
[B][M1]تا جهان است از جهان اهل وفائی برنخاست[M2]نیک عهدی برنیامد، آشنائی برنخاست
[B][M1]گوئی اندر کشور ما بر نمی‌خیزد وفا[M2]یا خود اندر هفت کشور هیچ جائی برنخاست
[B][M1]خون به خون می‌شوی کز راحت نشانی مانده نیست[M2]خود به خود می ساز کز همدم وفائی برنخاست
[B][M1]از مزاج اهل عالم مردمی کم جوی از آنک[M2]هرگز از کاشانهٔ کرکس همائی برنخاست
[B][M1]باورم کن کز نخستین تخم آدم تاکنون[M2]از زمین مردمی مردم گیائی برنخاست
[B][M1]وحشتی داری برو با وحش صحرا انس گیر[M2]کز میان انس و جان وحشت زدائی برنخاست
[B][M1]کوس وحدت زن درین پیروزه گنبد کاندراو[M2]از نوای کوس وحدت به نوائی برنخاست
[B][M1]درنورد از آه سرد این تخت نرد سبز را[M2]کاندر او تا اوست خصل بی‌دغائی برنخاست
[B][M1]میل در چشم امل کش تا نبیند در جهان[M2]کز جهان تاریک‌تر زندان سرائی برنخاست
[B][M1]از امل بیمار دل را هیچ نگشاید از آنک[M2]هرگز از گوگرد تنها کیمیائی برنخاست
[B][M1]از کس و ناکس ببر خاقانی آسا کز جهان[M2]هیچ صاحب درد را صاحب دوائی برنخاست
[A]
[B][M1]دل پیشکش تو جان نهاده است[M2]عشقت به دل جهان نهاده است
[B][M1]جان گر همه با همه دلی داشت[M2]با عشق تو در میان نهاده است
[B][M1]تا نام تو بر زبان بیفتاد[M2]دل مهر تو بر زبان نهاده است
[B][M1]اندک سخنی زبانت را عذر[M2]از نیستی دهان نهاده است
[B][M1]نظاره قندز هلالت[M2]موئی به هزار جان نهاده است
[B][M1]از نالهٔ من رقیب در گوش[M2]انگشت خدای خوان نهاده است
[A]
[B][M1]کار گیتی را نوائی مانده نیست[M2]روز راحت را بقایی مانده نیست
[B][M1]زان بهار عافیت کایام داشت[M2]یادگار اکنون گیایی مانده نیست
[B][M1]وحشتی دارم تمام از هرکه هست[M2]روشنم شد کشنایی مانده نیست
[B][M1]دل ازین و آن گریزان می‌شود[M2]زانکه داند با وفایی مانده نیست
[B][M1]زنگ انده گوهر عمرم بخورد[M2]چون کنم کانده زدایی مانده نیست
[B][M1]کوه آهن شد غمم وز بخت من[M2]در جهان آهن ربایی مانده نیست
[B][M1]با عنا می‌ساز خاقانی از آنک[M2]خوش دلی امروز جایی مانده نیست
[A]
[B][M1]اهل بر روی زمین جستیم نیست[M2]عشق را یک نازنین جستیم نیست
[B][M1]زین سپس بر آسمان جوئیم اهل[M2]زان که بر روی زمین جستیم نیست
[B][M1]برنشین ای عمر و منشین ای امید[M2]کاشنائی همنشین جستیم نیست
[B][M1]خرمگس برخوان گیتی صف زده است[M2]یک مگس را انگبین جستیم نیست
[B][M1]گفتی از گیتی وفا جویم، مجوی[M2]کز تو و او ما همین جستیم نیست
[B][M1]بر کمین‌گاه فلک بودیم دیر[M2]شیرمردی در کمین جستیم نیست
[B][M1]هست در گیتی سلیماتن صدهزار[M2]یک سلیمان را نگین جستیم نیست
[B][M1]ترک خاقانی بسی گفتیم لیک[M2]مثل او سحرآفرین جستیم نیست
[B][M1]در خراسان نیست مانندش چنانک[M2]در عراقش هم قرین جستیم نیست
[A]
[B][M1]آگه نه‌ای که بر دلم از غم چه درد خاست[M2]محنت دواسبه آمد و از سینه گرد خاست
[B][M1]بر سینه داغ واقعه نقش‌الحجر بماند[M2]وز دل برای نقش حجر لاجورد خاست
[B][M1]جان شد سیاه چون دل شمع از تف جگر[M2]پس همچو شمع از مژه خوناب زرد خاست
[B][M1]هم سنگ خویش گریهٔ خون راندم از فراق[M2]تا سنگ را ز گریهٔ من دل به درد خاست
[B][M1]در کار عشق دیده مرا پایمرد بود[M2]هر دردسر که دیدم ازین پایمرد خاست
[B][M1]دل یاد کرد یار فراموش کی کند[M2]در خون نشستن من ازین یاکرد خاست
[B][M1]دل تشنهٔ مرادم و سیر آمده ز عمر[M2]دل بین کز آتش جگرش آبخورد خاست
[B][M1]دردا که بخت من چو زمین کند پای گشت[M2]این کناپائی از فلک تیزگرد خاست
[B][M1]در تخت نرد خاکی اسیر مششدرم[M2]زین مهرهٔ دو رنگ کز این تخته‌نرد خاست
[B][M1]خصمم که پایمال بلا دید دست کوفت[M2]تا باد سردم از دم گردون نورد خاست
[B][M1]گر باد خیزد ای عجب از دست کوفتن[M2]از دست کوب خصم مرا باد سرد خاست
[B][M1]خاقانیا منال که غم را چو تو بسی است[M2]کاول نشست جفت و به فرجام فرد خاست
[A]
[B][M1]در این عهد از وفا بوئی نمانده است[M2]به عالم آشنارویی نمانده است
[B][M1]جهان دست جفا بگشاد آوخ[M2]وفا را زور بازویی نمانده است
[B][M1]چه آتش سوخت بستان وفا را[M2]که از خشک و ترش بویی نمانده است
[B][M1]فلک جائی به موی آویخت جانم[M2]کز آنجا تا اجل مویی نمانده است
[B][M1]به که نالم که اندر نسل آدم[M2]بدیدم آدمی خویی نمانده است
[B][M1]نظر بردار خاقانی ز دونان[M2]جگر میخور که دلجویی نمانده است
[A]
[B][M1]از کف ایام امان کس نیافت[M2]وز روش دهر زمان کس نیافت
[B][M1]شام و سحر هست رصددار عمر[M2]زین دو رصد خط امان کس نیافت
[B][M1]رفت زمانی که ز راحت در او[M2]نام غم از هیچ زبان کس نیافت
[B][M1]و آمد عهدی که ز خرم‌دلان[M2]در همه آفاق نشان کس نیافت
[B][M1]اهل میندیش که در عهد ما[M2]سایهٔ عنقا به جهان کس نیافت
[B][M1]جنس طلب کردی خاقانیا[M2]کم طلب آن چیز که آن کس نیافت
[A]
[B][M1]زآتش اندیشه جانم سوخته است[M2]وز تف یارب دهانم سوخته است
[B][M1]از فلک در سینهٔ من آتشی است[M2]کز سر دل تا میانم سوخته است
[B][M1]سوز غمها کار من کرده است خام[M2]خامی گردون روانم سوخته است
[B][M1]شعله‌های آه من در پیش خلق[M2]پردهٔ راز نهانم سوخته است
[B][M1]دولتی جستم، وبالم آمده است[M2]آتشی گفتم، زبانم سوخته است
[B][M1]دیده‌ای آتش که چون سوزد پرند[M2]برق محنت همچنانم سوخته است
[B][M1]شعر من زان سوزناک آمد که غم[M2]خاطر گوهر فشانم سوخته است
[B][M1]در سخن من نایب خاقانیم[M2]آسمان زین رشک جانم سوخته است
[A]
[B][M1]زخم زمانه را در مرهم پدید نیست[M2]دارو بر آستانهٔ عالم پدید نیست
[B][M1]در زیر آبنوس شب و روز هیچ دل[M2]شمشادوار تازه و خرم پدید نیست
[B][M1]هرک اندرون پنجرهٔ آسمان نشست[M2]از پنجهٔ زمانه مسلم پدید نیست
[B][M1]ای دل به غم نشین که سلامت نهفته ماند[M2]وی جم به ماتم آی که خاتم پدید نیست
[B][M1]دردا که چنگ عمر شد زا ساز و بدتر آنک[M2]سرنای گم به بودهٔ ماتم پدید نیست
[B][M1]خاقانیا دمی که وبال حیات توست[M2]در سینه کن به گور که همدم پدید نیست
[A]
[B][M1]چه آفتی تو که کمتر غم تو هجران است[M2]چه گوهری تو که کمتر بهای تو جان است
[B][M1]جهان حسن تو داری به زیر خاتم زلف[M2]تو راست معجزه و نام تو سلیمان است
[B][M1]از آن زمان که تو را نام شد به خیره کشی[M2]زمانه از همه خونریزها پشیمان است
[B][M1]بر آن دیار که باد فراق تو بگذشت[M2]به هر کجا که کنی قصد قصر ویران است
[B][M1]شکست روزم در شب چه روز امید است[M2]گذشت آب من از سرچه جای دامان است
[B][M1]ز وصل گوئی کم گوی، آن مرا گویند[M2]مرا ز درد چه پروای وصل هجران است
[A]
[B][M1]حصن جان ساز در جهان خلوت[M2]دو جهان ملک و یک زمان خلوت
[B][M1]باک غوغای حادثات مدار[M2]چون تو را شد حصار جان خلوت
[B][M1]ساقیت اشک و مطربت ناله[M2]شاهدت درد و میزبان خلوت
[B][M1]خلوتی کن نهان ز سایهٔ خویش[M2]تا کند سایه را نهان خلوت
[B][M1]همه گم بوده‌ها پدید آید[M2]چون تو را گم کند نشان خلوت
[B][M1]سایه را پنبه بر نه احمدوار[M2]تا شود ابر سایبان خلوت
[B][M1]نقطهٔ حلقهٔ زره دیدی[M2]که نشسسته‌است بر کران خلوت
[B][M1]خلوتی کش تو در میان باشی[M2]کرم پیله کند چنان خلوت
[B][M1]حلقهٔ عشق را شوی نقطه[M2]چون برونت آرد از میان خلوت
[B][M1]همچو تیز از میان یارای بس[M2]باش چون تیغ در میان خلوت
[B][M1]بر در کهف شیرمردان باش[M2]کرده چون سگ بر آستان خلوت
[B][M1]خلوت امروز کن که خواهد بود[M2]دربر خاک جاودان خلوت
[B][M1]یک تن آفتاب را گفتند[M2]که همی زیست سالیان خلوت
[B][M1]عیسیی بر سرش فرود آمد[M2]تا سراسیمه شد در آن خلوت
[B][M1]انس هرکس در این جهان چیزی است[M2]انس خاقانی از جهان خلوت
[A]
[B][M1]بخت بدرنگ من امروز گم است[M2]یارب این رنگ سواد از چه خم است
[B][M1]دلدل دل ز سر خندق غم[M2]چون جهانم که بس افکنده سم است
[B][M1]با من امروز فلک را به جفا[M2]آشتی نیست همه اشتلم است
[B][M1]شد چو کشتی به کژی کار فلک[M2]که عنانش محل پاردم است
[B][M1]دولت امروز زن و خادم راست[M2]کاین امیر ری و آن شاه قم است
[B][M1]هر که را نعمت و مال آمد و جاه[M2]سفلگی را بعهم کلبهم است
[B][M1]تا به درگاه خدا داری روی[M2]زر آلوده سگ حلقه دم است
[B][M1]باز چون بر در خلق افتد کار[M2]زر بر سفله خدای دوم است
[B][M1]این کرم جستن خاقانی چیست[M2]که کرم در همه آفاق گم است
[A]
[B][M1]طره مفشان که غرامت بر ماست[M2]طیره منشین که قیامت برخاست
[B][M1]غمزه بر کشتن من تیز مکن[M2]کان نه غمزه است که شمشیر قضاست
[B][M1]بس که از خصم توام بیم سر است[M2]بر سر این همه خشم تو چراست
[B][M1]گر عتابی ز سر ناز برفت[M2]مرو از جای که صحبت برجاست
[B][M1]گفت بیهوده بر انگشت مپیچ[M2]بر کسی کو به تو انگشت نماست
[B][M1]هیچ بد در تو نگفتم بالله[M2]خود خیال تو بر این گفته گواست
[B][M1]این قدر گفتم کان روی چو گل[M2]بستهٔ دیدهٔ هر خس نه رواست
[B][M1]من همانم تو همان باش به مهر[M2]که همه شهر حدیث تو و ماست
[B][M1]بنده خاقانی اگر کرد گناه[M2]عذر آن کرده به جان خواهد خواست
[A]
[B][M1]در جهان هیچ سینه بی‌غم نیست[M2]غمگساری ز کیمیا کم نیست
[B][M1]خستگی‌های سینه را نونو[M2]خاک پر کن که جای مرهم نیست
[B][M1]دم سرد از دهان بر آه جگر[M2]بازگردان که یار همدم نیست
[B][M1]هیچ یک خوشهٔ وفا امروز[M2]در همه کشتزار آدم نیست
[B][M1]کشت‌های نیاز خشک بماند[M2]کابرهای امید را نم نیست
[B][M1]به نواله هزار محرم هست[M2]به گه ناله نیم محرم نیست
[B][M1]گر بنالی به دوستی گوید[M2]هان خدا عافیت دهد، غم نیست
[B][M1]دانی آسوده کیست در عالم؟[M2]آنکه مقبول اهل عالم نیست
[B][M1]هست سالی دو روز شادی خلق[M2]چون نکو بنگری همان هم نیست
[B][M1]زانکه یک عید نیست در علام[M2]که در او صد هزار ماتم نیست
[B][M1]خیز خاقانیا ز خوان جهان[M2]که جهان میزبان خرم نیست
[A]
[B][M1]مرا دانهٔ دل بر آتش فتاده است[M2]از آن نعرهٔ من چنین خوش فتاده است
[B][M1]به هفت آسمان هشتمین در فزایم[M2]ز دود دلی کاسمان‌وش فتاده است
[B][M1]من آن آب نادیه نخل بلندم[M2]که از جان من در من آتش فتاده است
[B][M1]غلط گفته‌ام نخل چه؟ کز دو دیده[M2]چو نیلوفرم آب مفرش فتاده است
[B][M1]دلم عافیت می‌شمارد بلا را[M2]بنام ایزد این دل بلاکش فتاده است
[B][M1]امیدم به اندازهٔ دل رسیده است[M2]خدنگم به بالای ترکش فتاده است
[B][M1]منم خرم و یک فتاده است نقشم[M2]شما غمگن و نقشتان شش فتاده است
[B][M1]بر اسب بلا من به منزل رسیدم[M2]کجائی تو کز بادت ابرش فتاده است
[B][M1]من و گوشه‌ای کمتر از گوش ماهی[M2]که گیتی چو دریا مشوش فتاده است
[B][M1]عجب کعبتینی است بی‌نقش گیتی[M2]ولی تخت نردش منقش فتاده است
[B][M1]منه بیش خاقانیا بر جهان دل[M2]که عاشق کش است ارچه دلکش فتاده است
[A]
[B][M1]من ندانستم که عشق این رنگ داشت[M2]وز جهان با جان من آهنگ داشت
[B][M1]دستهٔ گل بود کز دورم نمود[M2]چون بدیدم آتش اندر چنگ داشت
[B][M1]عافیترا خانه همچون سیم رفت[M2]زآنکه دست عقل زیر سنگ داشت
[B][M1]صبر بیرون تاخت از میدان عشق[M2]در سر آمد زانکه میدان تنگ داشت
[B][M1]از جفا تا او چهار انگشت بود[M2]از وفا تا عهد صد فرسنگ داشت
[B][M1]دل بماند از کاروان وصل او[M2]زآنکه منزل دور و مرکل لنگ داشت
[B][M1]نالهٔ خاقانی از گردون گذشت[M2]کار غنون عشق تیز آهنگ داشت
[A]
[B][M1]چه نشینم که فتنه بر پای است[M2]رایت عشق پای برجای است
[B][M1]هرچه بایست داشتم الحق[M2]محنت عشق نیز می‌بایست
[B][M1]صبر با این بلا ندارد پای[M2]بگریزد نه بند بر پای است
[B][M1]راستی به که صبر معذوراست[M2]بر سر تیغ چون توان پای است
[B][M1]بیخ امید من ز بن برکند[M2]آنکه شاخ زمانه پیرای است
[B][M1]کار من بد شده است و بدتر ازین[M2]هم شود، تا فلک بر این رای است
[B][M1]از که نالم بگو ز کارگزار[M2]یا از آن کس که کار فرمای است
[B][M1]ناله دارد ز زخم، مار سلیم[M2]مار از آن کس که ما را فسای است
[B][M1]خیز خاقانی از نشیمن خاک[M2]که نه بس جای راحت افزای است
[A]
[B][M1]آن کز می خواجگی است سرمست[M2]بر وی نزنند عاقلان دست
[B][M1]بی‌آنکه کسی فکند او را[M2]از پایهٔ خود فرو فتد پست
[B][M1]مرغی که تواش همای خوانی[M2]جغدی است کز آشیان ما جست
[B][M1]از پنجرهٔ صلاح برخاست[M2]بر کنگردهٔ فساد بنشست
[B][M1]قلب سخن شکسته نامان[M2]بر ما نتوان بدین بپیوست
[B][M1]گیرم که دلی درستمان نیست[M2]باری نامی درستمان هست
[B][M1]تو طعنه زنی و ما همه کوه[M2]تو سنگ زنی و ما همه طست
[B][M1]خاقانی را اگر سفیهی[M2]هنگام جدل سخن فروبست
[B][M1]این هم ز عجایب خواص است[M2]کالماس به زخم سرب بشکست
[A]
[B][M1]فرمان ملک چه ساحری ساخت[M2]کز سحر بهار آزری ساخت
[B][M1]در هندسه دست موسوی داشت[M2]در شعبده صنع ساحری ساخت
[B][M1]شکل فلک دوازده برج[M2]زین قصر دوازده دری ساخت
[B][M1]از بس که به صنعتش طرازید[M2]نقاش طراز ساحری ساخت
[B][M1]از چهرهٔ چرخ برد زنگار[M2]نزهتگه خسرو سری ساخت
[B][M1]وز روی شفق گرفت شنگرف[M2]تصویر شهنشه فری ساخت
[B][M1]یک دریا گوهر از قلم راند[M2]تا صورت شاه گوهری ساخت
[B][M1]شاه عجم اخستان که دین را[M2]پیرایه ز عدل‌پروری ساخت
[B][M1]اسکندر وقت کز حسامش[M2]عقل آینهٔ سکندری ساخت
[A]
[B][M1]ای قول دل به رفیع‌الدرجات[M2]وز برائت به جهان داده برات
[B][M1]پنجم چار صفی از ملکان[M2]هشتم هفت تنی از طبقات
[B][M1]رای رخشان تو بر چشمهٔ خضر[M2]رفته بی‌زحمت راه ظلمات
[B][M1]خصم تو کور و تو آیینهٔ شرع[M2]کور آیینه شناسد؟ هیهات
[B][M1]حاسد ار در تو گشاده است زبان[M2]هم کنونش رسد آفات وفات
[B][M1]یک دو آواز برآید ز چراغ[M2]گه مردن که بود در سکرات
[B][M1]که بناگه ز وطن کردی نقل[M2]بیش یابی ز مانه حسنات
[B][M1]آن نبینی که یکی ده گردد[M2]چون ز آحاد رسد در عشرات
[B][M1]و آنکه جای تو گرفت است آنجا[M2]هیچ کس دانمش از روی صفات
[B][M1]که الف چون بشد از منزل یک[M2]صفر بر جای الف کرد ثبات
[B][M1]ز تو تا غیر تو فرق است ارچه[M2]نسب از آدم دارند به ذات
[B][M1]گرچه هر دو ز جلبت سنگند[M2]فرق باشد ز منی تا به منات
[B][M1]دایم از باغ بقای تو رساد[M2]به همه خلق نسیم برکات
[B][M1]خرقه‌داران تو مقبول چو لا[M2]بدسگالان تو معزول چو لات
[B][M1]گررسد جنبش کلک تو به من[M2]هیچ نقصت نرسد زین حرکات
[B][M1]که دل خستهٔ خاقانی را[M2]از تحیات توبخشند حیات
[A]
[B][M1]عیسی لب است یار و دم از من دریغ داشت[M2]بیمار او شدم قدم از من دریغ داشت
[B][M1]آخر چه معنی آرم از آن آفتاب‌روی[M2]کو بوی خود به صبح‌دم از من دریغ داشت
[B][M1]بوس وداعی از لب او چون طلب کنم[M2]کز دور یک سلام هم از من دریغ داشت
[B][M1]من چون کبوتران به وفا طوق‌دار او[M2]او کعبهٔ من و حرم از من دریغ داشت
[B][M1]از جور یار پیرهن کاغذین کنم[M2]کو کاغذ و سر قلم از من دریغ داشت
[B][M1]من ز آب دیده نامه نوشتم هزار فصل[M2]او ز آب دوده یک رقم از من دریغ داشت
[B][M1]خود یار نارد از دل خاقانی ای عجب[M2]گوئی چه بود کاین کرم از من دریغ داشت
[A]
[B][M1]دست قبا در جهان نافه گشای آمده است[M2]بر سر هر سنگ باد غالیه‌سای آمده است
[B][M1]ابر مشعبد نهاد پیش طلسم بهار[M2]هر سحر از هر شجر سحر نمای آمده است
[B][M1]لاله ز خون جگر در تپش آفتاب[M2]سوخته دامن شده است لعل قبای آمده است
[B][M1]بلبل خوش نغمه زن هست بهار سخن[M2]بین که عروش چمن جلوه نمای آمده است
[B][M1]فاخته در بزم باغ گوئی خاقانی است[M2]در سر هر شاخسار شعر سرای آمده است
[A]
[B][M1]ای باد صبح بین که کجا می‌فرستمت[M2]نزدیک آفتاب وفا می‌فرستمت
[B][M1]این سر به مهر نامه بدان مهربان رسان[M2]کس را خبر مکن که کجا می‌فرستمت
[B][M1]تو پرتو صفائی از آن، بارگاه انس[M2]هم سوی بارگاه صفا می‌فرستمت
[B][M1]باد صبا دروغ زن است و تو راست گوی[M2]آنجا برغم باد صبا می‌فرستمت
[B][M1]زرین قبا زره زن از ابر سحرگهی[M2]کانجا چو پیک بسته قبا می‌فرستمت
[B][M1]دست هوا به رشتهٔ جانم گره زده است[M2]نزد گره گشای هوا می‌فرستمت
[B][M1]جان یک نفس درنگ ندارد گذشتنی است[M2]ورنه بدین شتاب چرا می‌فرستمت؟
[B][M1]این دردها که بر دل خاقانی آمده است[M2]یک یک نگر که بهر دوا می‌فرستمت
[A]
[B][M1]لعل او بازار جان خواهد شکست[M2]خندهٔ او مهر کان خواهد شکست
[B][M1]عابدان را پرده این خواهد درید[M2]زاهدان را توبه آن خواهد شکست
[B][M1]هودج نازش نگنجد در جهان[M2]لیک محمل برجهان خواهد شکست
[B][M1]پرنیان جوئی به پای پیل غم[M2]دل چو پیل پرنیان خواهد شکست
[B][M1]روی گندم گون او در چشم ماه[M2]خار راه کهکشان خواهد شکست
[B][M1]غمزه‌ش ار غوغا کند هیچش مگوی[M2]کو طلسم آسمان خواهد شکست
[B][M1]دشمنان از داغ هجرش رسته‌اند[M2]پل همه بر دوستان خواهد شکست
[B][M1]جای فریاد است خاقانی که چرخ[M2]نالهٔ فریاد خوان خواهد شکست
[A]
[B][M1]دیدی که یار چون ز دل ما خبر نداشت[M2]ما را شکار کرد و بیفکند و برنداشت
[B][M1]ما بی‌خبر شدیم که دیدیم حسن او[M2]او خود ز حال بی‌خبر ما خبر نداشت
[B][M1]ما را به چشم کرد که تا صید او شدیم[M2]زان پس به چشم رحمت بر ما نظر نداشت
[B][M1]گفتا جفا نجویم زین خود گذر نکرد[M2]گفتا وفا نمایم زان خود اثر نداشت
[B][M1]وصلش ز دست رفت که کیسه وفا نکرد[M2]زخمش به دل رسید که سینه سپر نداشت
[B][M1]گفتند خرم است شبستان وصل او[M2]رفتم که بار خواهم دیدم که در نداشت
[B][M1]گفتم که بر پرم سوی بام سرای او[M2]چه سود مرغ همت من بال و پر نداشت
[B][M1]خاقانی ارچه نرد وفا باخت با غمش[M2]در ششدر اوفتاد که مهره گذر نداشت
[A]
[B][M1]رخ تو رونق قمر بشکست[M2]لب توقیمت شکر بشکست
[B][M1]لشکر غمزهٔ تو بیرون تاخت[M2]صف عقلم به یک نظر بشکست
[B][M1]بر در دل رسید و حلقه بزد[M2]پاسبان خفته دید و در بشکست
[B][M1]من خود از غم شکسته دل بودم[M2]عشقت آمد تمامتر بشکست
[B][M1]نیش مژگان چنان زدی به دلم[M2]که سر نیش در جگر بشکست
[B][M1]نرسد نامه‌های من به تو ز آنک[M2]پر مرغان نامه‌بر بشکست
[B][M1]قصه‌ای می‌نوشت خاقانی[M2]قلم اینجا رسید و سر بشکست
[A]
[B][M1]از حال خود شکسته دلان را خبر فرست[M2]تسکین جان سوختگان یک نظر فرست
[B][M1]جان در تب است از آن شکرستان لعل خویش[M2]از بهر تب بریدن جان نیشکر فرست
[B][M1]گفتم به دل که تحفهٔ آن بارگاه انس[M2]گر زر خشک نیست سخن‌های تر فرست
[B][M1]بودم در این حدیث که آمد خیال تو[M2]کای خواجه ما سخن نشناسیم زر فرست
[B][M1]الماس و زهر بر سر مژگان چو داشتی[M2]این سوی دل روان کن و آن زی جگر فرست
[B][M1]سر خواستی ز من هم ازین پای باز گرد[M2]شمشیر و طشت راست کن و سوی سر فرست
[B][M1]خاقانیا سپاه غم آمد دو منزلی[M2]جان را دو اسبه خیز به خدمت به در فرست
[A]
[B][M1]زان زلف مشک رنگ نسیمی به ما فرست[M2]یک موی سر به مهر به دست صبا فرست
[B][M1]زان لب که تا ابد مدد جان ما ازوست[M2]نوشی به عاریت ده و بوسی عطا فرست
[B][M1]چون آگهی که شیفته و کشتهٔ توایم[M2]روزی برای ما زی و ریزی به ما فرست
[B][M1]بندی ز زلف کم کن و زنجیر ما بساز[M2]قندی ز لب بدزد و به ما خون‌بها فرست
[B][M1]بردار پرده از رخ و از دیده‌های ما[M2]نوری که عاریه است به خورشید وافرست
[B][M1]گاهی به دست خواب پیام وصال ده[M2]گه بر زبان باد سلام وفا فرست
[B][M1]خاقانی از تو دارد هردم هزار درد[M2]آخر از آن هزار یکی را دوا فرست
[B][M1]باری گر این‌همه نکنی مردمی بکن[M2]از جای برده‌ای دل او باز جا فرست
[A]
[B][M1]روی تو دارد ز حسن آنچه پری آن نداشت[M2]حسن تو دارد ملک آنکه سلیمان نداشت
[B][M1]شو بده انصاف خویش کز همه روحانیان[M2]حجرهٔ روح القدس به ز تو مهمان نداشت
[B][M1]در همه روی زمین به ز تو دارنده‌ای[M2]بزم خلیفه ندید لشکر سلطان نداشت
[B][M1]خاک درت را فلک بوسه نیارست زد[M2]ز آنکه دو عالم به نقد از پی تاوان نداشت
[B][M1]طیره از آنی که دل پای سریر تو را[M2]هدیه به جز سر نیافت، تحفه به جز جان نداشت
[B][M1]آنچه ز سودای تو در دل خاقانی است[M2]نیست به عالم سری کو پی تو آن نداشت
[A]
[B][M1]به باغ وصل تو خاری، رقیب صد ورد است[M2]به یاد روی تو دردی، طبیب صد درد است
[B][M1]هزار جان مقدس فدای روی تو باد[M2]که زیر دامن زلف تو سایه پرورد است
[B][M1]به روزگار هوای تو کم شود نی نی[M2]هوای تو عرضی نیست مادر آورد است
[B][M1]رسول من سوی تو باد صبح‌دم باشد[M2]ازین قبل نفس باد صبح‌دم سرد است
[B][M1]سپر به مهر فکندم گمان به کینه مکش[M2]به تیر غمزه بگو کو نه مرد ناورد است
[B][M1]به دل اسیر هوای تو گشت خاقانی[M2]اگر به جان برهد هم سعادتی مرد است
[A]
[B][M1]تیره زلفا بادهٔ روشن کجاست[M2]دیر وصلا رطل مرد افکن کجاست؟
[B][M1]جرعه زراب است بر خاکش مریز[M2]خاک مرد آتشین جوشن کجاست؟
[B][M1]حلقهٔ ابریشم آنک ماه نو[M2]لحن آن ماه بریشم زن کجاست؟
[B][M1]از دغا بازان نو یک جنس کو[M2]وز حریفان کهن یک تن کجاست؟
[B][M1]در جهانی کو نه مرد است و نه زن[M2]جز مخنث مرد کو یا زن کجاست؟
[B][M1]در شعار بندگی یاقوت‌وار[M2]چون شبه آزاد دل جز من کجاست؟
[B][M1]سنگ دربر می‌دود گیتی چو آب[M2]کاب عیشی یا دلی روشن کجاست؟
[B][M1]خام گفتار است خاقانی از آنک[M2]پخته رنگی سوخته خرمن کجاست
[A]
[B][M1]دردی است درد عشق که درمان پذیر نیست[M2]از جان گزیر هست و ز جانان گزیر نیست
[B][M1]شب نیست تا ز جنبش زنجیر مهر او[M2]حلقهٔ دلم به حلقهٔ زلفش اسیر نیست
[B][M1]گفتا به روزگار بیابی وصال ما[M2]منت پذیرم ارچه مرا دل‌پذیر نیست
[B][M1]دل بر امید وعدهٔ او چون توان نهاد[M2]چون عمر پایدار و فلک دستگیر نیست
[B][M1]بار عتاب او نتوانم کشید از آنک[M2]دل را سزای هودج او بارگیر نیست
[B][M1]بی‌کار ماند شست غم او که بر دلم[M2]از بس که زخم هست دگر جای تیر نیست
[B][M1]خود پرده‌ام دراندم و خود گویدم که هان[M2]خاقانیا خموش که جای نفیر نیست
[B][M1]اندر جهان چنان که جهان است در جهان[M2]او را به هر صف که بجوئی نظیر نیست
[B][M1]او را نظیر هست به خوبی در این جهان[M2]خاقان اکبر است که او را نظیر نیست
[A]
[B][M1]شمع شب‌ها به جز خیال تو نیست[M2]باغ جان‌ها به جز جمال تو نیست
[B][M1]رو که خورشید عشق را همه روز[M2]طالعی به ز اتصال تو نیست
[B][M1]شو که سلطان فتنه را همه سال[M2]سپهی به ز زلف و خال تو نیست
[B][M1]رخش شوخی مران که عالم را[M2]طاقت ضربت دوال تو نیست
[B][M1]سغبهٔ وعدهٔ محال توام[M2]کیست کو سغبهٔ محال تو نیست
[B][M1]همه روز ار ز روی تو دورست[M2]همه شب خالی از خیال تو نیست
[B][M1]ز آرزوها که داشت خاقانی[M2]هیچ و همی به جز وصال تو نیست
[A]
[B][M1]سر سودای تو را سینهٔ ما محرم نیست[M2]سینهٔ ما چه که ارواح ملایک هم نیست
[B][M1]کالبد کیست که بیند حرم وصل تو را[M2]کانکه جان است به درگاه تو هم محرم نیست
[B][M1]خاک آن ره که سگ کوی تو بگذشت بر او[M2]شیر مردان را از نافهٔ آهو کم نیست
[B][M1]هر دلی را که کبودی ز لب لعل تو داشت[M2]خانقاهش به جز از زلف خم اندر خم نیست
[B][M1]بی‌دلی را که دمی با تو مهیا گردد[M2]قیمت هر دو جهان نیمهٔ آن یک‌دم نیست
[B][M1]دیدهٔ شوخ تو را کشتن خلق آئین شد[M2]تا کی این ظلم، در این دیده همانا نم نیست
[B][M1]زین خبر زلف تو شاد است به رنگش منگر[M2]کاین سیه جامگی از کفر است از ماتم نیست
[B][M1]رو که سلطان جمالی تو و در عالم عشق[M2]آخرین صف ز گدایان تو جز آدم نیست
[B][M1]چون به صد تیر بخستی دل خاقانی را[M2]خود در آن، حقهٔ نوشین تو یک مرهم نیست
[A]
[B][M1]ما به غم خو کرده‌ایم ای دوست ما را غم فرست[M2]تحفه‌ای کز غم فرستی نزد ما هردم فرست
[B][M1]جامه هامان چاک ساز و خانه‌هامان پاک سوز[M2]خلعه‌هامان درد بخش و تحفه‌هامان غم فرست
[B][M1]چون به یاد ما رسی دستی به گرد خود برآر[M2]گر همه اشکی به دست آید تو را، آن هم فرست
[B][M1]خستگی سینهٔ ما را خیالت مرهم است[M2]ای به هجران خسته مارا، خسته را مرهم فرست
[B][M1]یوسف گم گشتهٔ ما زیر بند زلف توست[M2]گه گهی ما را خبر زان زلف خم در خم فرست
[B][M1]زلف تو گر خاتم از دست سلیمان در ربود[M2]آن بر او بگذار وز لعلت یکی خاتم فرست
[B][M1]رخت خاقانی در این عالم نمی‌گنجد ز غم[M2]غمزه‌ای بر هم زن و او را بدان عالم فرست
[A]
[B][M1]بس لابه که بنمودم و دل‌دار نپذرفت[M2]صد بار فغان کردم و یک‌بار نپذرفت
[B][M1]از دست غم هجر به زنهار وصالش[M2]انگشت زنان رفتم و زنهار نپذرفت
[B][M1]گه سینه ز غم سوختم و دوست نبخشود[M2]گه تحفه ز جان ساختم و یار نپذرفت
[B][M1]بس شب که نوان بودم بر درگه وصلش[M2]تا روز مرا در زد و دیدار نپذرفت
[B][M1]گفتم که به مسمار بدوزم در هجرش[M2]بسیار حیل کردم و مسمار نپذرفت
[B][M1]بر دشمن من زر به خروار برافشاند[M2]وز دامن من در به انبار نپذرفت
[B][M1]پذرفت مرا اول و رد کرد به آخر[M2]هان ای دل خاقانی پندار نپذرفت
[A]
[B][M1]شوری ز دو عشق در سر ماست[M2]میدان دل از دو لشکر آراست
[B][M1]از یک نظرم دو دلبر افتاد[M2]وز یک جهتم دو قبه برخاست
[B][M1]خورشید پرست بودم اول[M2]اکنون همه میل من به جوزاست
[B][M1]در مشرق و مغرب دل من[M2]هم بدر و هم آفتاب پیداست
[B][M1]جانم ز دو حور در بهشت است[M2]کارم ز دو ماه بر ثریاست
[B][M1]گر یافته‌ام دو در عجب نیست[M2]زیرا که دو چشم من دو دریاست
[B][M1]بالله که خطاست هرچه گفتم[M2]والله که هرآنچه رفت سوداست
[B][M1]خاقانی را چه روز عشق است[M2]با این غم روزگار کور است
[B][M1]روزی دارد سیاه چونانک[M2]دشمن به دعای نیم شب خواست
[A]
[B][M1]دل شد از دست و نه جای سخن است[M2]وز توام جای تظلم زدن است
[B][M1]دل تو را خواه قولا واحدا[M2]تا تو خواهیش دو قولی سخن است
[B][M1]آنچه در آینه بینم نه منم[M2]پرتو توست که سایه فکن است
[B][M1]نظرت نیست به من زانکه مرا[M2]تن نماند و نظر جان به تن است
[B][M1]باد سردم بکشد شمع فلک[M2]شمع جان در تنهٔ پیرهن است
[B][M1]هست دیگ هوست خام هنوز[M2]خامی آن ز دم سرد من است
[B][M1]گل ز باغ رخت آن کس چیند[M2]که چو گل زر ترش در دهن است
[B][M1]عالمی شیفتهٔ زلف تواند[M2]زلف تو شیفتهٔ خویشتن است
[B][M1]کرده‌ام توبه ز می خوردن لیک[M2]لب میگون تو توبه‌شکن است
[B][M1]نظر خاص تو خاقانی راست[M2]گرت نظاره هزار انجمن است
[A]
[B][M1]آن نازنین که عیسی دلها زبان اوست[M2]عود الصلب من خط زنار سان اوست
[B][M1]بس عقل عیسوی که ز مشکین صلیب او[M2]زنار بندد ارچه فلک طیلسان اوست
[B][M1]هر دم لبش به خنده برآید مسیح نو[M2]مانا که مریمی دگر اندر دهان اوست
[B][M1]فرسوده‌تر ز سوزن عیسی تن من است[M2]باریک‌تر ز رشتهٔ مریم لبان اوست
[B][M1]آن لعل را به رشتهٔ مریم که درکشید[M2]از سوزن مسیح که شکل میان اوست
[B][M1]گر بر دلم زبور بخوانند نشنود[M2]کانجیر مرغش از لب انجیل خوان اوست
[B][M1]پیران کعبه لاف ز خاقانی آورند[M2]ترسای روم کیست که خاقانی آن اوست
[A]
[B][M1]عیسی لبی و مرده دلم در برابرت[M2]چون تخم پیله زنده شوم باز دربرت
[B][M1]چون شمع ریزم از مژه سیلاب آتشین[M2]ز آن لب که آتش است و عسل می‌دهد برت
[B][M1]گر خود مگس شوم ننشینم بر آن عسل[M2]ترسم ز نیش چشم چو زنبور کافرت
[B][M1]یاقوت هست زادهٔ خورشید نی مگوی[M2]خورشید هست زادهٔ یاقوت احمرت
[B][M1]خون ریز ماست غمزهٔ جادوت پس چرا[M2]خونین سلب شده است لب معجز آورت
[B][M1]مانا که هم لبت خورد آن خون که غمزه ریخت[M2]کاینک نشان خون به لب شکرین درت
[B][M1]از نشترت سلاح دو بادام گاه جنگ[M2]چشمم چو پسته پر رگ خونین ز نشترت
[B][M1]خاقانیی که بستهٔ بادام چشم توست[M2]چون پسته بین گشاده دهان در برابرت
[A]
[B][M1]گر هیچ شبی وصل دلارام توان یافت[M2]با کام جهان هم ز جهان کام توان یافت
[B][M1]دل هیچ نیارامد چون عشق بجنبد[M2]در آتش سوزنده چه آرام توان یافت
[B][M1]جان یاد لبش می‌کند ای کاش نکردی[M2]کان لب نه شکاری است که مادام توان یافت
[B][M1]من سوختم آوخ ز هوس پختن او لیک[M2]بی‌آتش رز دیگ هوس خام توان یافت
[B][M1]خاقانی اگر یار نیابی چکنی صبر[M2]کاین دولت از ایام به ایام توان یافت
[B][M1]نامت نشود تا نشوی سوختهٔ عشق[M2]کز داغ پس از سوختگی نام توان یافت
[A]
[B][M1]چه گویی ز لب دوست شکر وام توان خواست[M2]چنان سخت کمان کوست ازو کام توان خاست
[B][M1]به وصل لب آن ماه به زر یافت توان راه[M2]کز آن لب به یکی ماه یکی جام توان خواست
[B][M1]چو او تند کند خوی، مبر نام لب اوی[M2]که حاجت ز چنان روی به هنگام توان خواست
[B][M1]به وصلش رسم این بار گر ایام شود یار[M2]که یاری به چنین کار ز ایام توان خواست
[B][M1]دلی کافت جان جست دلارام چنان جست[M2]نه زو صبر توان جست نه آرام توان خواست
[B][M1]مه خاقانی و مه‌کام که دارد طمع خام[M2]کز آن فتنهٔ ایام چه انعام توان خواست
[A]
[B][M1]کیست که در کوی تو فتنهٔ روی نیست[M2]وز پی دیدار تو بر سر کوی تو نیست
[B][M1]فتنه به بازار عشق بر سر کار است از آنک[M2]راستی کار او جز خم موی تو نیست
[B][M1]روی تو جان پرورد خوی تو خونم خورد[M2]آه که خوی بدت در خور روی تو نیست
[B][M1]با غم هجران تو شادم ازیرا مرا[M2]طاقت هجر تو هست طاقت خوی تو نیست
[B][M1]روی من از هیچ آب بهره ندارد از آنک[M2]آب من از هیچ روی بابت جوی تو نیست
[B][M1]بوی تو باد آورد دشمن بادی از آنک[M2]جان چو خاقانیی محرم بوی تو نیست
[A]
[B][M1]عشق تو قضای آسمانی است[M2]وصل تو بقای جاودانی است
[B][M1]در سایهٔ زلف تو دل من[M2]همسایهٔ نور آسمانی است
[B][M1]بربود دلم کمند زلفت[M2]حقا که مرا بدو گمانی است
[B][M1]پیداست چو آفتاب کان دل[M2]در سایهٔ زلف تو نهانی است
[B][M1]عشق تو به جان خریدم ارچه[M2]آتش همه جای رایگانی است
[B][M1]هرچند بر آستان کویت[M2]گردون به محل پاسبانی است
[B][M1]دل جوئی کن که نیکوان را[M2]دل جوئی رسم باستانی است
[B][M1]خاقانی را به دولت تو[M2]کار سخنان هزار کانی است
[A]
[B][M1]می‌خور که جهان حریف جوی است[M2]آفاق ز سبزه تازه روی است
[B][M1]بر عیش زدند ناف عالم[M2]اکنون که بهار نافه بوی است
[B][M1]از زهد کنار جوی کاین وقت[M2]وقت طرب و کنار جوی است
[B][M1]شو خوانچه کن و چمانه در خواه[M2]زان یوسف ما که گرگ خوی است
[B][M1]گرگ آشتی است روز و شب را[M2]و آن بت شب و روز جنگ‌جوی است
[B][M1]خاقانی گفت خاک اویم[M2]جان و سر او که راست گوی است
[B][M1]گفتی ز سگان کیست افضل[M2]گر هست هم از سگان اوی است
[A]
[B][M1]دل را ز دم تو دام روزی است[M2]وز صاف تو درد خام روزی است
[B][M1]از ساقی مجلس تو ما را[M2]از دور خیال جام روزی است
[B][M1]جان خاک تو شد که خاک را هم[M2]از جرعهٔ ناتمام روزی است
[B][M1]مرغی است دلم بلندپرواز[M2]اما ز قضاش دام روزی است
[B][M1]ناکام شدم به کام دشمن[M2]تا خود ز توام چه کام روزی است
[B][M1]زان پای بر آتشم که دل را[M2]بر خاک درت مقام روزی است
[B][M1]ماندم به شمار هجر و وصلت[M2]تا زین دو مرا کدام روزی است
[B][M1]فتواست به خون من غمت را[M2]الحق غم تو حرام روزی است
[B][M1]خاقانی را زیاد خواندی[M2]کورا ز وجود نام روزی است
[A]
[B][M1]ای دل به عشق بر تو که عشقت چه درخور است[M2]در سر شدی ندانمت ای دل چه در سر است
[B][M1]درد کهنت بود برآورد روزگار[M2]این درد تازه روی نگوئی چه نوبر است
[B][M1]شهری غریب دشمن و یاری غریب حسن[M2]اینجا چه جای غم‌زدگان قلندر است
[B][M1]گفتم مورز عشق بتان گرچه جور عشق[M2]انصاف می‌دهم که ز انصاف خوش‌تر است
[B][M1]اینجا و در دمشق ترازوی عاشقی است[M2]لاف از دمشق بس که ترازوت بی‌زر است
[B][M1]اکنون که دیدی آن سر زنجیر مشک پاش[M2]زنجیر می‌گسل که خرد حلقه بر در است
[B][M1]جوجو شدی برابر آن مشک و طرفه نیست[M2]هرجا که مشک بینی جوجو برابر است
[B][M1]از کس دیت مخواه که خون‌ریز تو تویی[M2]نقب از برون مجوی که دزد اندرون در است
[B][M1]خاقانی است و چند هزار آرزوی دل[M2]دل را چه جای عشق و چه پروای دلبر است
[B][M1]بیچاره زاغ را که سیاه است جمله تن[M2]از جمله تن سپیدی چشمش چه درخور است
[A]
[B][M1]خاکی دلم که در لب آن نازنین گریخت[M2]تشنه است کاندر آب‌خور آتشین گریخت
[B][M1]نالم چو ز آب آتش و جوشم چو ز آتش آب[M2]تا دل در آب و آتش آن نازنین گریخت
[B][M1]آدم فریب گندم‌گون عارضی بدید[M2]شد در بهشت عارض آن حور عین گریخت
[B][M1]تا دل به کفر دعوت زلفش قبول کرد[M2]کفرش خوش آمد از من مسکین به کین گریخت
[B][M1]بیرون گریخت از ره چشمم میان اشک[M2]الا به پای آب نشاید چنین گریخت
[B][M1]آن لاشه جست ز آخور سنگین هندوان[M2]در مرغزار سنبل آهوی چین گریخت
[B][M1]در کوی عشق دیوی و دیوانگی است عقل[M2]بس عقل کو ز عشق ملامت گزین گریخت
[B][M1]از زعفران روی من و مشک زلف دوست[M2]تعویذ کرده‌ام ز من آن دیو ازین گریخت
[B][M1]خاقانیا حدیث فلک در زمین به است[M2]کامسال طالعت ز فلک در زمین گریخت
[A]
[B][M1]خه که دگر باره دل، درد تو در برگرفت[M2]باز به پیرانه سر، عشق تو از سر گرفت
[B][M1]یار درآمد به کوی، شور برآمد ز شهر[M2]عشق در آمد ز بام، عقل ره درگرفت
[B][M1]لعل تو یک خنده زد، مرده دلی زنده کرد[M2]حسن تو یک شعله زد، سوخته‌ای درگرفت
[B][M1]تاختن آورد هجر، تیغ بلا آخته[M2]زحمت هستی ما، از ره ما برگرفت
[B][M1]شیر به چنگال عنف، گردن آهو شکست[M2]باز به منقار قهر، بال کبوتر گرفت
[B][M1]صبر و دل و دین ما جمله ز ما بستند[M2]روح مجرد بماند دامن دل برگرفت
[A]
[B][M1]به دو میگون لب و پسته دهنت[M2]به سه بوس خوش و فندق شکنت
[B][M1]به زره پوش قد تیر وشت[M2]به کمان‌کش مژهٔ تیغ زنت
[B][M1]به حریر تن و دیبای رخت[M2]به ترنج بر و سیل دقنت
[B][M1]به دو نرگس، به دو سنبل، به دو گل[M2]بر سر سرو صنوبر فکنت
[B][M1]به می عبهر آن سرخ گلت[M2]به خوی عنبر آن یاسمنت
[B][M1]به گهرهای تر از لعل لبت[M2]به حلی‌های زر از سیم تنت
[B][M1]به فروغ رخ زهره صفتت[M2]به فریب دل هاروت فنت
[B][M1]به نگین لب و طوق غببت[M2]این ز برگ گل و آن، از سمنت
[B][M1]به دو مخمور عروس حبشیت[M2]خفته در حجلهٔ جزع یمنت
[B][M1]به بناگوش تو و حلقهٔ گوش[M2]به دو زنجیر شکن بر شکنت
[B][M1]به سرشک تر و خون جگرم[M2]بسته بیرون و درون دهنت
[B][M1]به شرار دل و دود نفسم[M2]مانده بر عارض جعد کشنت
[B][M1]به نیاز دل من در طلبت[M2]بگداز تن من در حزنت
[B][M1]به دو تا موی که تعویذ من است[M2]یادگار از سر مشکین رسنت
[B][M1]به نشانی که میان من و توست[M2]نوش مرغان و نوای سخنت
[B][M1]که مرا تا دل و جان است بجای[M2]جای باشد به دل و جان منت
[B][M1]دوست‌تر دارمت از هر دو جهان[M2]دوست‌تر دارم از خویشتنت
[B][M1]تو بمان دیر که خاقانی را[M2]دل نمانده است ز دیر آمدنت
[A]
[B][M1]هر که در عاشقی قدم نزده است[M2]بر دل از خون دیده نم نزده است
[B][M1]او چه داند که چیست حالت عشق[M2]که بر او عشق، تیر غم نزده است
[B][M1]عشق را مرتبت نداند آنک[M2]همه جز در وصال کم نزده است
[B][M1]دل و جان باخته است هر دو بهم[M2]گرچه با دل‌ربای دم نزده است
[B][M1]آتش عشق دوست در شب و روز[M2]بجز اندر دلم علم نزده است
[B][M1]یارب این عشق چیست در پس و پیش[M2]هیچ عاشق در حرم نزده است
[B][M1]آه از آن سوخته‌دل بریان[M2]کو به جز در هوات دم نزده است
[B][M1]روز شادیش کس ندید و چه روز[M2]باد شادی قفاش هم نزده است
[B][M1]شادمان آن دل از هوای بتی[M2]که بر او درد و غم رقم نزده است
[A]
[B][M1]جو به جو عشقت شمار دم زدن بر من گرفت[M2]جوجوم کرد و چو بشنید آه من بر من گرفت
[B][M1]آهی از عشقت درون دل نهان می‌داشتم[M2]چون برون شد بی‌من او راه دهن بر من گرفت
[B][M1]عشقت آتش در من افکند و مرا گفتا منال[M2]نالهٔ آتش بگاه سوختن بر من گرفت
[B][M1]دل به دست خویشتن شد کشته در پای غمت[M2]خود به خود کرد این و جرم خویشتن بر من گرفت
[B][M1]عشق می‌خواهد که چون لاله برون آیم ز پوست[M2]من چو گل بودم درون پیرهن بر من گرفت
[B][M1]گفتم آخر درد خاقانی دوا یابد به صبر[M2]چون طبیب عشق بشنید این سخن بر من گرفت
[A]
[B][M1]سر و زر کو که منت یارم جست[M2]فرصت آمدنت یارم جست
[B][M1]بن مویی ز دلم کم نشود[M2]سر موئی ز تنت یارم جست
[B][M1]نه میی از قدحت یارم خواست[M2]نه گلی از چمنت یارم جست
[B][M1]نه من آیم نه توام دانی خواند[M2]نه تو آئی نه منت یارم جست
[B][M1]گم شد از من دل من چون دهنت[M2]نه دلم نه دهنت یارم جست
[B][M1]چون کنم قصه لبت کشت مرا[M2]که قصاص از سخنت یارم جست
[B][M1]هم شوم زنده چو تخم قز اگر[M2]جای در پیرهنت یارم جست
[B][M1]بر تو نظاره هزار انجمن است[M2]از کدام انجمنت یارم جست
[B][M1]من کیم کز شکر و پستهٔ تو[M2]بوس فندق‌شکنت یارم جست
[B][M1]وطنت در دل خاقانی باد[M2]تا مگر زان وطنت یارم جست
[A]
[B][M1]یارب آن خال بر آن لب چه خوش است[M2]بر هلالش نقط از شب چه خوش است
[B][M1]دهنش حلقهٔ تنگ زره است[M2]نقطه بر حلقهٔ مرکب چه خوش است
[B][M1]مه سپر کرده و شب ماه سپر[M2]به سپر برزده کوکب چه خوش است
[B][M1]بر لبش خال ز گازم اثر است[M2]اثر گاز بر آن، لب چه خوش است
[B][M1]زلف دستارچه و غبغب طوق[M2]زیر دستارچه غبغب چه خوش است
[B][M1]گوشوارش به پناه خم زلف[M2]خوشه در سایهٔ عقرب چه خوش است
[B][M1]دل در آن زلف معنبر چه نکوست[M2]مرغ در دام معقرب چه خوش است
[B][M1]پشت دست آینهٔ روی کند[M2]او بدان آینه معجب چه خوش است
[B][M1]سنبلش لرزد و گل خوی گیرد[M2]آن خوی و لرزهٔ بی‌تب چه خوش است
[B][M1]بر درش حلقه بگوشم چو درش[M2]از در آن ناله مرتب چه خوش است
[B][M1]کشت چشمش دل خاقانی را[M2]او بدین واقعه یارب چه خوش است
[A]
[B][M1]در عشق تو عافیت حرام است[M2]آن را که نه عشق پخت خام است
[B][M1]کس را ز تو هیچ حاصلی نیست[M2]جز نیستیی که بر دوام است
[B][M1]صد ساله ره است راه وصلت[M2]با داعیهٔ تو نیم گام است
[B][M1]شهری ز تو مست عشق و ما هم[M2]این باد ندانم از چه جام است
[B][M1]ز آن نیمه که پاک بازی ماست[M2]با درد تو داو ما تمام است
[B][M1]ز آنجا که جفای توست بر ما[M2]دیدار تو تا ابد حرام است
[B][M1]هر دل ز تو با هزار داغ است[M2]هر داغی را هزار نام است
[B][M1]خاقانی را ز دل خبر پرس[M2]تا داغ به نام او کدام است
[A]
[B][M1]به جائی رسید عشق که بر جای جان نشست[M2]سلامت کرانه کرد، خود اندر میان نشست
[B][M1]برآمد سپاه عشق به میدان دل گذشت[M2]درآمد خیال دوست در ایوان جان نشست
[B][M1]مرا باز تیغ صبر بفرسود و زنگ خورد[M2]مگر رنگ بخت داشت بر او زنگ از آن نشست
[B][M1]فغان از بلای عشق که در جانم اوفتاد[M2]تو گفتی خدنگ بود که در پرنیان نشست
[B][M1]مرا دی فریب داد که خاقانی آن ماست[M2]به امید این حدیث چگونه توان نشست
[A]
[B][M1]چرا ننهم؟ نهم دل بر خیالت[M2]چرا ندهم؟ دهم جان در وصالت
[B][M1]بپویم بو که در گنجم به کویت[M2]بجویم بو که دریابم جمالت
[B][M1]کمالت عاجزم کرد و عجب نیست[M2]که تو هم عاجزی اندر کمالت
[B][M1]شبم روشن شده است و من ز خوبی[M2]ندانم بدر خوانم یا هلالت
[B][M1]مرا پرسی که دل داری؟ چه گویم[M2]که بس مشکل فتاده است این سؤالت
[B][M1]خیالت دوش حالم دید گفتا[M2]که دور از حال من زار است حالت
[B][M1]ز خاقانی خیالی ماند و آن نیز[M2]مماناد ار بماند بی‌خیالت
[A]
[B][M1]هر که به سودای چون تو یار بپرداخت[M2]همتش از بند روزگار بپرداخت
[B][M1]در غم تو سخت مشکل است صبوری[M2]خاصه که عالم ز غم‌گسار بپرداخت
[B][M1]عشق تو در مرغزار عقل زد آتش[M2]از تر و از خشک مرغزار بپرداخت
[B][M1]لعل تو عشاق را به قیمت یک بوس[M2]کیسه بجای یکی هزار بپرداخت
[B][M1]هجر تو افتاد در خزانهٔ عمرم[M2]اولش از نقد اختیار بپرداخت
[B][M1]خاطر خاقانی از برای وصالت[M2]گوشهٔ دل را به انتظار پرداخت
[A]
[B][M1]دلم در بحر سودای تو غرق است[M2]نکو بشنو که این معنی نه زرق است
[B][M1]فراقت ریخت خونم این چه تیغ است[M2]نفاقت سوخت جانم این چه برق است
[B][M1]جهان بستد ز ما طوفان عشقت[M2]امانی ده که ما را بیم غرق است
[B][M1]تو هم هستی در این طوفان ولیکن[M2]تو را تا کعب و ما را تا به فرق است
[B][M1]اگرچه دیگری بر ما گزیدی[M2]ندانستی کز او تا ما چه فرق است
[A]
[B][M1]بگشا نقاب رخ که ز ره بر در آیمت[M2]بربند عقد در که کنون دربر آیمت
[B][M1]بنشان خروش زیور و بنشین به بانگ در[M2]کز بس خروش زارتر از زیور آیمت
[B][M1]آمد کبوتر تو و نامه رساند و گفت[M2]پیش از کبوتر آمدن از در درآیمت
[B][M1]بربسته زر چهره به پای کبوترت[M2]سینه‌کنان چو باز گشاده پر آیمت
[B][M1]مهتاب‌وار در خزم از روزن آنچنانک[M2]نگذاردم رقیب که سوی در آیمت
[B][M1]یا از کنار بام چو سایه درافتمت[M2]یا از میان خانه چو ذره درآیمت
[B][M1]تا آفتاب دامن زرکش کشان به ناز[M2]من غرق نیل و چشم چو نیلوفر آیمت
[B][M1]رفتم که از پی تو به دامن زر آورم[M2]و اینک چو دامن تو همه تن زر آیمت
[B][M1]از شرم آنکه نیست ره آورد به ز جان[M2]چون زلف تو به لرزه فکنده سرآیمت
[B][M1]بر خاک نیم‌روی نهم پیش تو چو سگ[M2]وانگه چو سگ به لابه بلاکش‌تر آیمت
[B][M1]بر پایت از سگان کیم من که سر نهم[M2]پای سگان کوی تو بوسم گر آیمت
[B][M1]بینی ز اشک روی که چون پشت آینه[M2]حلقه بگوش و غرق زر و گوهر آیمت
[B][M1]بر بوی آنکه بوی تو جان بخشدم چو می[M2]جان بر میان گداخته چون ساغر آیمت
[B][M1]روی تو خوان سیم و لبت خوش نمک بود[M2]من ز آب دیده با نمکی دیگر آیمت
[B][M1]چون ماه سی‌شبه که به خورشید درخزد[M2]اندر خزم به بزمت و در بستر آیمت
[B][M1]تو دود برکنی و در آتش نهیم نعل[M2]من نعل اسب بندم و چون آذر آیمت
[A]
[B][M1]علم عشق عالی افتاده است[M2]کیسهٔ صبر خالی افتاده است
[B][M1]اختیاری نبود عشق مرا[M2]که ضروری و حالی افتاده است
[B][M1]اختر عشق را به طالع من[M2]صفت بی‌زوالی افتاده است
[B][M1]دست بر شاخ وصل او نرسد[M2]ز آنکه در اصل عالی افتاده است
[B][M1]خوش بخندم چو زلف او بینم[M2]زآنکه شکلش هلالی افتاده است
[B][M1]هرچه دارد ضمیر خاقانی[M2]در غمش حسب حالی افتاده است
[A]
[B][M1]فلک در نیکوئی انصاف دادت[M2]سرگردن کشان گردن نهادت
[B][M1]جهان از فتنه آبستن شد آن روز[M2]که مادر در جهان حسن زادت
[B][M1]جهانی نیم کشت ناوک توست[M2]ندیده هیچ کس زخم گشادت
[B][M1]به شام آورد روز عمر ما را[M2]امید وعدهای بامدادت
[B][M1]نهان حال ما نزد تو پیداست[M2]که سهم الغیب در طالع فتادت
[B][M1]ز بس خون‌ها که می‌ریزی به غمزه[M2]شمار کشتگان ناید به یادت
[B][M1]گر از خون ریختن شرمت نیاید[M2]ز رنج غمزه باری شرم بادت
[B][M1]همه در خون خاقانی کنی سعی[M2]نگوئی آخر این فتوی که دادت
[A]
[B][M1]بتی کز طرف شب مه را وطن ساخت[M2]ز سنبل سایبان بر یاسمن ساخت
[B][M1]نه بس بود آنکه جزعش دل شکن بود[M2]بشد یاقوت را پیمان شکن ساخت
[B][M1]دروغ است آن کجا گویند کز سنگ[M2]فروغ خور عقیق اندر یمن ساخت
[B][M1]دل یار است سنگین پس چه معنی[M2]که عشق او عقیق از چشم من ساخت
[B][M1]من از دل آن زمانی دست شستم[M2]که شد در زلف آن دلبر وطن ساخت
[B][M1]کنون اندوه دل هم دل خورد ز آنک[M2]هلاک خویشتن از خویشتن ساخت
[B][M1]به کرم پیله می‌ماند دل من[M2]که خود را هم به دست خود کفن ساخت
[B][M1]ز خاقانی چه خواهد دیگر این دل[M2]نه بس کورا به محنت ممتحن ساخت
[A]
[B][M1]آن‌ها که محققان راهند[M2]در مسند فقر پادشاهند
[B][M1]در رزم، یلان بی‌نبردند[M2]در بزم، سران بی‌کلاهند
[B][M1]کعبه صفت‌اند و راه پیمای[M2]باور کنی آسمان و ماهند
[B][M1]بر چرخ زنند خیمهٔ آه[M2]هم خود به صفت میان آهند
[B][M1]بازیچهٔ دهرشان بنفریفت[M2]زانگه که در این خیال کاهند
[B][M1]مستان شبانه‌اند اما[M2]صاحب خبران صبح‌گاهند
[B][M1]خاقانی‌وار در دو عالم[M2]از دوست رضای دوست خواهند
[A]
[B][M1]با او دلم به مهر و محبت نشانه بود[M2]سیمرغ وصل را دل و جان آشیانه بود
[B][M1]بودم معلم ملکوت اندر آسمان[M2]از طاعتم هزار هزاران خزانه بود
[B][M1]بر درگهم ز خیل ملایک بسی سپاه[M2]عرش مجید ذات مرا آشیانه بود
[B][M1]هفت صد هزار سال به طاعت گذاشتم[M2]امید من ز خلق برین جاودانه بود
[B][M1]در راه من نهاد ملک دام حکم خویش[M2]آدم میان حلقهٔ آن دام، دانه بود
[B][M1]آدم ز خاک بود و من از نور پاک او[M2]گفتم منم یگانه و او خود یگانه بود
[B][M1]گویند عالمان که نکردی تو سجده‌ای[M2]نزدیک اهل معرفت این خود فسانه بود
[B][M1]می‌خواست او نشانهٔ لعنت کند مرا[M2]کرد آنچه خواست آدم خاکی بهانه بود
[B][M1]بر عرش بد نوشته که ملعون شود کسی[M2]برد آن گمان به هرکس و برخود گمان نبود
[B][M1]خاقانیا تو تکیه به طاعات خود مکن[M2]کاین پند بهر دانش اهل زمانه بود
[A]
[B][M1]طریق عشق رهبر برنتابد[M2]جفای دوست داور برنتابد
[B][M1]به عیاری توان رفتن ره عشق[M2]که این ره دامن تر برنتابد
[B][M1]هوا چون شحنه شد بر عالم دل[M2]خراج از عقل کمتر برنتابد
[B][M1]سری را کاگهی دادند ازین سر[M2]گران‌باری افسر برنتابد
[B][M1]سر معشوق داری سر درانداز[M2]که عاشق زحمت سر برنتابد
[B][M1]به وام از عشق جانی چند برگیر[M2]که یک جان ناز دلبر برنتابد
[B][M1]ز کوی عشق خاقانی برون شو[M2]که او یار قلندر بر نتابد
[A]
[B][M1]عقل در عشق تو سرگردان بماند[M2]چشم جان در روی تو حیران بماند
[B][M1]در ره سرگشتگی عشق تو[M2]روز و شب چون چرخ سرگردان بماند
[B][M1]چون ندید اندر دو عالم محرمی[M2]آفتاب روی تو پنهان بماند
[B][M1]هرکه چوگان سر زلف تو دید[M2]همچو گویی در سر چوگان بماند
[B][M1]هر که سر گم کرد و دل در کار تو[M2]چون سر زلف تو بی‌سامان بماند
[B][M1]هرکه یک‌دم آب دندان تو دید[M2]تا ابد انگشت بر دندان بماند
[B][M1]هرکه جست آب حیات از لعل تو[M2]جاودان در ظلمت هجران بماند
[B][M1]گر کسی را وصل دادی بی‌طلب[M2]دیدم آن در درد بی‌درمان بماند
[B][M1]ور کسی را با تو یکدم دست بود[M2]عمرها در هر دو عالم زان بماند
[B][M1]حاصل خاقانی از سودای تو[M2]چشم گریان و دل بریان بماند
[A]
[B][M1]دل کشید آخر عنان چون مرد میدانت نبود[M2]صبر پی گم کرد چون هم‌دست دستانت نبود
[B][M1]صد هزاران گوی زرین داشت چرخ از اختران[M2]ز آن همه یک گوی در خورد گریبانت نبود
[B][M1]ماه در دندان گرفته پیشت آورد آسمان[M2]زآنکه در روی زمین چیزی به دندانت نبود
[B][M1]قصد دل کردی نگویم کان رگی با جان نداشت[M2]لیک جان آن داشت کان آهنگ با جانت نبود
[B][M1]خوش‌دلی گفتی که داری الله الله این مگوی[M2]بود این دولت مرا اما به دورانت نبود
[B][M1]فتنه را برسر گرفتم چون سرکار از تو داشت[M2]عقل را در پا فکندم چون بفرمانت نبود
[B][M1]وصل تو درخواستم از کعبتین یعنی سه شش[M2]چون بدیدم جز سه یک از دست هجرانت نبود
[B][M1]از جفا بر حرف تو انگشت نتوانم نهاد[M2]کز وفا تا تو توئی حرفی به دیوانت نبود
[B][M1]آتش غم در دل تابان خاقانی زدی[M2]این همه کردی و می‌گویم که تاوانت نبود
[A]
[B][M1]دولت عشق تو آمد عالم جان تازه کرد[M2]عقل، کافر بود آن رخ دید و ایمان تازه کرد
[B][M1]داغ دلها را به سحر آن جزع جادو تاب داد[M2]باغ جان‌ها را به شرط آن لعل رخشان تازه کرد
[B][M1]تا ز عهد حسن تو آوازه شد در شرق و غرب[M2]آسمان با عشق‌بازی عهد و پیمان تازه کرد
[B][M1]عشق نو گر دیر آمد در دل سودائیان[M2]هر که را درد کهن‌تر یافت درمان تازه کرد
[B][M1]نور تو صحرا گرفت و اشک من دریا نمود[M2]موسی آتش باز دید و نوح طوفان تازه کرد
[B][M1]بر دل ما عید کرد اندوه تو وز صبر ما[M2]هرچه فربه دید ناگه کشت و قربان تازه کرد
[B][M1]هر کجا لعل تو نوش افشاند چشم ما به شکر[M2]در شکر ریز جمالت گوهر افشان تازه کرد
[B][M1]از لبت هر سال ما را شکری مرسوم بود[M2]سال نو گشت آخر آن مرسوم نتوان تازه کرد
[B][M1]شاد باش از حسن خود کز وصف تو سحر حلال[M2]طبع خاقانی به نظم آورد و دیوان تازه کرد
[B][M1]تازگی امروز از اشعار او بیند عراق[M2]کو شعار مدحت شاه خراسان تازه کرد
[A]
[B][M1]دل پیش خیال تو صد دیده برافشاند[M2]در پای تو هر ساعت جانی دگر افشاند
[B][M1]لعلت به شکرخنده بر کار کسی خندد[M2]کو وقت نثار تو بر تو شکر افشاند
[B][M1]شو آینه حاضر کن در خنده ببین آن لب[M2]گر دیده نه‌ای هرگز کاتش گهر افشاند
[B][M1]از هجر تو در چشمم خورشید شود سفته[M2]از بس که مرا الماس اندر بصر افشاند
[B][M1]نیش سر مژگانت ببرید رگ جانم[M2]زان هر نفسی چشمم خون جگر افشاند
[B][M1]گر در همه عمر از تو وصلی رسدم یک شب[M2]مرغ سحری بینی حالی که پر افشاند
[B][M1]بر تارک خاقانی از وصل کلاهی نه[M2]تا دامن خرسندی از خلق برافشاند
[A]
[B][M1]صد یک حسن تو نوبهار ندارد[M2]طاقت جور تو روزگار ندارد
[B][M1]عشق تو گر برقرار کار بماند[M2]کار جهان تا ابد قرار ندارد
[B][M1]تیغ جفا در نیام کن که زمانه[M2]مرد نبرد چو تو سوار ندارد
[B][M1]بر تو مرا اختیار نیست که شرط است[M2]کانکه تو را دارد اختیار ندارد
[B][M1]از تو نشاید گریخت خاصه در این دور[M2]مردم آزاده زینهار ندارد
[B][M1]آنکه غم عشق توست ناگزرانش[M2]عذر چه آرد که غم‌گسار ندارد
[B][M1]خوی تو دانم حدیث بوسه نگویم[M2]مار گزیده قوام مار ندارد
[B][M1]ای دل خاقانی از سلامت بس کن[M2]عشق و سلامت بهم شمار ندارد
[A]
[B][M1]تب دوشین در آن بت چون اثر کرد[M2]مرا فرمود و هم در شب خبر کرد
[B][M1]برفتم دست و لب خایان که یارب[M2]چه تب بود اینکه در جانان اثر کرد
[B][M1]بدیدم زرد رویش گرم و لرزان[M2]چو خورشیدی که زی مغرب سفر کرد
[B][M1]بفرمودم که حاضر گشت فصاد[M2]برای فصد، قصد نیشتر کرد
[B][M1]بهر نیشی که بر قیفال او زد[M2]مرا صد نیش هندی در جگر کرد
[B][M1]مرا خون از رگ جان ریخت لیکن[M2]ورا خون از رگ و بازو بدر کرد
[B][M1]به نوک غمزه هر خون کو ز من ریخت[M2]ز راه دستش اندر طشت زر کرد
[B][M1]تو گفتی روی خاقانی است آن طشت[M2]که خون دیده بر وی رهگذر کرد
[A]
[B][M1]هر تار ز مژگانش تیری دگر اندازد[M2]در جان شکند پیکان چون در جگر اندازد
[B][M1]کافر که رخش بیند با معجزهٔ لعلش[M2]تسبیح در آویزد، زنار دراندازد
[B][M1]دلها به خروش آید چون زلف برافشاند[M2]جان‌ها به سجود آید چون پرده براندازد
[B][M1]در عرضگه عشقش فتنه سپه انگیزد[M2]در رزمگه زلفش گردون سپر اندازد
[B][M1]شکرانهٔ آن روزی کاید به شکار دل[M2]من زر و سراندازم گر کس شکر اندازد
[B][M1]از روی کله داری بر فرق سراندازان[M2]از سنگ‌دلی هر دم سنگی دگر اندازد
[B][M1]هان ای دل خاقانی جانبازتری هر دم[M2]در عشق چنین باید آن کس که سراندازد
[B][M1]این تحفهٔ طبعی را بطراز و به دریا ده[M2]باشد که به خوارزمش دریا به در اندازد
[B][M1]تا تازه کند نامش در بارگه شاهی[M2]کافلاک به نام او طرز دگر اندازد
[A]
[B][M1]عذر از که توان خواست که دلبر نپذیرد[M2]افغان چه توان کرد که داور نپذیرد
[B][M1]زرگونهٔ من دارد و گر زر دهم او را[M2]ننگ آیدش از گونهٔ من زر نپذیرد
[B][M1]صد عمر به کار آید یک وعدهٔ او را[M2]کس عمر ابد یک نفس اندر نپذیرد
[B][M1]از دیده به بالاش فرو بارم گوهر[M2]آن سنگ‌دل افسوس که گوهر نپذیرد
[B][M1]جان پیش‌کش او بتوان کرد ولیکن[M2]بر جان چه توان کرد مزید ار نپذیرد
[B][M1]پروانهٔ وصل از سر و زر خواهد مرفق[M2]آن شحنهٔ حسن از چه سر و زر نپذیرد
[B][M1]خاقانی اگر رشوه دهد خال و لبش را[M2]ملک دو جهان خواهد و کمتر نپذیرد
[A]
[B][M1]عشق تو چون درآید شور از جهان برآید[M2]دلها در آتش افتد دود از میان برآید
[B][M1]در آرزوی رویت بر آستان کویت[M2]هر دم هزار فریاد از عاشقان برآید
[B][M1]تا تو سر اندر آری صد راز سر برآری[M2]تا تو ببر درآئی صد دل ز جان برآید
[B][M1]خوی زمانه داری ممکن نشد که کس را[M2]یک سود در زمانه بی‌صد زیان برآید
[B][M1]کارم بساز دانم بر تو سبک نشیند[M2]جانم مسوز دانی بر من گران برآید
[B][M1]هر آه کز تو دارم آلودهٔ شکایت[M2]از سینه گر برآید هم با روان برآید
[B][M1]خاقانی است و جانی از غم به لب رسیده[M2]چون امر تو درآید هم در زمان برآید
[A]
[B][M1]عشق تو به گرد هر که برگردد[M2]از زلف تو بی‌قرارتر گردد
[B][M1]تاج آن دارد که پیش تخت تو[M2]چون دائره جمله تن کمر گردد
[B][M1]مرد آن باشد که پیش تیغ تو[M2]چون آینه جمله رخ سپر گردد
[B][M1]در عشق تو تر نیامدن شرط است[M2]کایینه سیه شود چو تر گردد
[B][M1]بر هر که رسید زخم هجرانت[M2]گر سد سکندر است درگردد
[B][M1]زر خواستهٔ جهودم ار دارم[M2]چندان که به آفتاب درگردد
[B][M1]زر داند ساخت کار من آری[M2]کار همه کس به زر چو زر گردد
[B][M1]امروز بساز کار ما گر نی[M2]فردا همه کارها دگر گردد
[B][M1]خاقانی را چه خیزد از وصلت[M2]آن روز که روز عمر برگردد
[A]
[B][M1]آن زمان کو زلف را سر می‌برد[M2]از صبا پیوند عنبر می‌برد
[B][M1]در غم زنجیر مشکینش فلک[M2]هر زمان زنجیر دیگر می‌برد
[B][M1]در جمال روی او نظارگی[M2]دست را حالی به خنجر می‌برد
[B][M1]پس عجب نی گر رگ ایمان ما[M2]نیش آن مژگان کافر می‌برد
[B][M1]این عجب‌تر، کان لب نوشین به لطف[M2]گردنان را سر به شکر می‌برد
[B][M1]گفت خاقانی نه مرد درد ماست[M2]زین بهانه آبش از سر می‌برد
[A]
[B][M1]سر نیست کز تو بر سر خنجر نمی‌شود[M2]تا سر نمی‌شود غمت از سر نمی‌شود
[B][M1]از شست عشق نو نپرد هیچ ناوکی[M2]کان با قضای چرخ برابر نمی‌شود
[B][M1]هر دم به تیر غمزه بریزی هزار خون[M2]وین طرفه‌تر، که تیر تو خود تر نمی‌شود
[B][M1]سلطان نیکوانی و بیداد می‌کنی[M2]می‌کن که دست شحنه به تو در نمی‌شود
[B][M1]انصاف من ز تو که ستاند که در جهان[M2]داور نماند کز تو به داور نمی‌شود
[B][M1]روزم فرو شد از غم و در کوی عشق تو[M2]این دود جز ز روزن من بر نمی‌شود
[B][M1]روزی هزار بار بخوانم کتاب صبر[M2]گوشم به توست لاجرم از بر نمی‌شود
[B][M1]از آرزوی وصل تو جان و دلم نماند[M2]کامد شد فراق تو کمتر نمی‌شود
[B][M1]کردم هزار یارب و در تو اثر نکرد[M2]یارب مگر سعادت یاور نمی‌شود
[B][M1]خاقانیا ز یارب بیفایده چه سود[M2]کاین یارب از بروت تو برتر نمی‌شود
[A]
[B][M1]هر زمانی بر دلم باری رسد[M2]وز جهان بر جانم آزاری رسد
[B][M1]چشم اگر بر گلستانی افکنم[M2]از ره گوشم به دل خاری رسد
[B][M1]نیست امیدم که در راه دلم[M2]شحنهٔ امید را کاری رسد
[B][M1]نیستم ممکن که در باغ جهان[M2]دست من بر شاخ گلناری رسد
[B][M1]آسمان گر فی‌المثل پاره کنند[M2]زان نصیب من کله‌واری رسد
[B][M1]زخم‌ها را گر نجویم مرهمی[M2]آخر افغان کردنم باری رسد
[B][M1]از تو پرسم در چنین غم مرد را[M2]جان رسد بر لب؟ بگو آری رسد
[B][M1]پی گرفتم کاروان صبر را[M2]بو که خاقانی به سرباری رسد
[A]
[B][M1]عشاق به جز یار سر انداز نخواهند[M2]خوبان به جز از عاشق جان‌باز نخواهند
[B][M1]تا عشق بود عقل روا نیست که مردان[M2]در مملکت عاشقی انباز نخواهند
[B][M1]آنان که چو من بی پر و پروانهٔ عشقند[M2]جز در حرم جانان پرواز نخواهند
[B][M1]بیداد از آن جزع جهان‌سوز نبینند[M2]فریاد از آن لعل جهان‌ساز نخواهند
[B][M1]گر کشت مرا غمزهٔ غمازش زنهار[M2]تا خونم از آن غمزهٔ غماز نخواهند
[B][M1]در مذهب عشاق چنان است شریعت[M2]کان را که بکشتند دیت باز نخواهند
[B][M1]بی‌عشق ز خاقانی چیزی نگشاید[M2]بی‌وصل گل، از بلبل آواز نخواهند
[A]
[B][M1]نگارینا به صحرا رو که صحرا حله می‌پوشد[M2]ز شادی ارغوان با گل شراب وصل می‌نوشد
[B][M1]به گل بلبل همی گوید که نرگس می‌کند شوخی[M2]مگر نرگس نمی‌داند که خون لاله می‌جوشد
[B][M1]چه پندم می‌دهد سوسن که گرد عشق کمتر گرد[M2]مگر سوسن نمی‌داند که عاشق پند ننیوشد
[B][M1]نثار باغ را گردون به دامن در همی پیچد[M2]گل اندر لکهٔ زمرد ز حجله رخ همی پوشد
[B][M1]مرو زنهار در بستان که گر خاری به نادانی[M2]سرانگشت تو بخراشد دلم در سینه بخروشد
[B][M1]نگارا گر چنین زیبا میان باغ بخرامی[M2]کلاهت لاله برگیرد قبایت سرو درپوشد
[B][M1]وگر باد صبا در باغ بوی زلف تو یابد[M2]به دل مهرت خرد حالی به صد جان باز نفروشد
[B][M1]خصومت خیزد و آزار و آنگه مردمان گویند[M2]که آن بی‌عقل را بینید چون با باد می‌کوشد
[A]
[B][M1]عشق تو به هر دلی فرو ناید[M2]و اندوه تو هر تنی نفرساید
[B][M1]در کتم عدم هنوز موقوف است[M2]آن سینه که سوزش تو را شاید
[B][M1]از هجر تو ایمنم چو می‌دانم[M2]کو دست به خون من نیالاید
[B][M1]با خوی تو صورتم نمی‌بندد[M2]کز عشق تو جز دریغ برناید
[B][M1]با دستان غم تو می‌سازم[M2]گر ناز تو زخمه در نیفزاید
[B][M1]آن می‌کنی از جفا که لاتسل[M2]تا کیست که گوید این نمی‌شاید
[B][M1]ز اندیشهٔ تو قرار من رفته است[M2]گر لطف کنی قرار باز آید
[B][M1]چون طشت میان تهی است خاقانی[M2]زان راحت‌ها که روح را باید
[B][M1]چون زخم رسد به طشت بخروشد[M2]انشگت بر او نهی بیاساید
[A]
[B][M1]فروغ جمالت نظر برنتابد[M2]صفات خیالت خبر برنتابد
[B][M1]به کوی تو از زحمت عاشقانت[M2]نسیم سحرگه گذر برنتابد
[B][M1]به بازار تو مشتری بی‌بصر به[M2]که جانان خریدن بصر برنتابد
[B][M1]بلائی که از عشقت آمد به رویم[M2]قضا برنگیرد قدر برنتابد
[B][M1]به هر زشتی از عشق تو برنگردم[M2]که از عشق خوبان حذر برنتابد
[B][M1]برآنی که خونم بریزی و سهل است[M2]چه عاشق بود کاینقدر برنتابد
[B][M1]مکن هیچ تقصیر در کشتن من[M2]که کار عزیزان خطر برنتابد
[B][M1]به بوسه لبت را کند رنجه نی‌نی[M2]که درد سر او نظر برنتابد
[B][M1]به کامت ز تنگی سخن در نگنجد[M2]میان تو جان را کمر برنتابد
[B][M1]به جان و سر تو که خاقانی از تو[M2]به جان گر کنی حکم سر برنتابد
[B][M1]سگ توست خاقانی اینک به داغت[M2]چنان دان که داغ دگر برنتابد
[A]
[B][M1]خوی او از خام‌کاری کم نکرد[M2]سینهٔ من سوخت چشمش نم نکرد
[B][M1]دشمنان با دشمنان از شرم خلق[M2]آشتی رنگی کنند آنهم نکرد
[B][M1]از مکن گفتن زبانم موی شد[M2]او هنوز از جور موئی کم نکرد
[B][M1]روزی از روی خودم چون روی خود[M2]جان غم پرورد را خرم نکرد
[B][M1]سینه‌ام زان پس که چون گوهر بسفت[M2]چون صدف بشکافت پس مرهم نکرد
[B][M1]عشق او تا بر سر من آب خورد[M2]آب خورد جانم الا غم نکرد
[B][M1]در جفا هم جنس عالم بود لیک[M2]آنچه او کرد از جفا، عالم نکرد
[B][M1]خار غم در راه خاقانی نهاد[M2]وز پی برداشتن قد خم نکرد
[A]
[B][M1]ذره نماید آفتاب ار به جمال تو رسد[M2]عین کمال خسته باد ار به کمال تو رسد
[B][M1]ماه منی و ماه را چرخ فدای تو دهد[M2]گر به دیار دشمنان وقت زوال تو رسد
[B][M1]چشم زمانه را فلک میل زوال درکشد[M2]گر نظر گزند او سوی جمال تو رسد
[B][M1]یافتن وصال تو کار نه چون منی بود[M2]دولت دیگری طلب کو به وصال تو رسد
[B][M1]چشم من ار هزار سال از پی روی تو دود[M2]گر برسد به عاقبت هم به خیال تو رسد
[B][M1]دیدهٔ خاقنی اگر لاف جمال تو زند[M2]کس نکند قبول ازو کان به مثال تو رسد
[A]
[B][M1]حاشا که مرا جز تو در دیده کسی باشد[M2]یا جز غم عشق تو در دل هوسی باشد
[B][M1]کس چون تو نشان ندهد در کل جهان لیکن[M2]چون این دل هر جائی هر جای بسی باشد
[B][M1]بر پای تو سر دارم گر سر خطری دارد[M2]وصل تو به دست آرم گر دسترسی باشد
[B][M1]از خاک سر کویت خالی نشوم یک شب[M2]گر بر سر هر سنگی حالی عسسی باشد
[B][M1]ز آنجا که توئی تا من صد ساله ره است الحق[M2]ز اینجا که منم تا تو منزل نفسی باشد
[B][M1]از زحمت خاقانی مازار که بد نبود[M2]گر خوان وصالت را چون او مگسی باشد
[A]
[B][M1]با یاد تو زهر بر شکر خندد[M2]با روی تو شام بر سحر خندد
[B][M1]درماه نو از چه روی می‌خندی[M2]کان روی به آفتاب برخندد
[B][M1]عاشق همه زهر خندد از عشقت[M2]گر عشق این است ازین بتر خندد
[B][M1]آنجا که تو تیر غمزه اندازی[M2]آفاق بر آهنین سپر خندد
[B][M1]و آنجا که من از جگر کشم آهی[M2]عشاق بر آتش سقر خندد
[B][M1]من در غم تو عقیق می‌گریم[M2]دانم که عقیق تو شکر خندد
[B][M1]چون لعل تو بیند اشک خاقانی[M2]از شرم چو گل به پوست درخندد
[A]
[B][M1]جانا لب تو پیش‌کش از ما چه ستاند[M2]اینک سر و زر نقد دگر تا چه ستاند
[B][M1]مائیم و دلی جوجو از اندیشهٔ عشقت[M2]عشقت به یکی جو چه دهد یا چه ستاند
[B][M1]عشق تو به منشور کهن جان ستد از من[M2]یارب چو شود تازه به طغرا چه ستاند
[B][M1]امروز جهان بستد و ما را غم این نیست[M2]ما را غم آن است که فردا چه ستاند
[B][M1]گیرم که عروس غم تو نامزد ماست[M2]وصل تو ز ما خط تبرا چه ستاند
[B][M1]چون تافتگی تب خاقانی از اینجاست[M2]دل مهر تب او ز دگر جا چه ستاند
[A]
[B][M1]مهر تو بر دیگران نتوان نهاد[M2]گوهر اندر خاکدان نتوان نهاد
[B][M1]مایهٔ من کیمیای عشق توست[M2]مایه در وجه زیان نتوان نهاد
[B][M1]دست دست توست و جان ماوای تو[M2]پای صورت در میان نتوان نهاد
[B][M1]بارها گفتی که بوسی بخشمت[M2]تا نبخشی، دل بر آن نتوان نهاد
[B][M1]بر جهان گفتی که دل باید نهاد[M2]بر تو بتوان، بر جهان نتوان نهاد
[B][M1]گر زمانه داد ندهد یا فلک[M2]بر تو جرم این و آن نتوان نهاد
[B][M1]با زمانه پنجه درنتوان فکند[M2]بر فلک هم نردبان نتوان نهاد
[B][M1]تا به کوی توست خاقانی مقیم[M2]رخت او بر آستان نتوان نهاد
[A]
[B][M1]پردهٔ نو ساخت عشق، زخمهٔ نو در فزود[M2]کرد به من آنچه خواست، برد ز من آنچه بود
[B][M1]لشکر عشق تو باز بر دل من ران گشاد[M2]گر همه در خون کشد، پشت نباید نمود
[B][M1]دل ز کفم شد دریغ سود ندارد کنون[M2]سنگ پیاله شکست گربه نواله ربود
[B][M1]ز آتش هجران تو دود به مغزم رسید[M2]اشک ز چشمم گشاد مایهٔ اشک است دود
[B][M1]عشق چو یکسر بود هجران خوشتر ز وصل[M2]باده چو دردی بود دیر نکوتر که زود
[B][M1]کشتن من یاد کن، یاد دگر کس مکن[M2]گوش مرا مشنوان آنچه نیارم شنود
[B][M1]چشم سیاه تو دید دل ز برم برپرید[M2]فتنهٔ خاقانی است این دل کور کبود
[A]
[B][M1]مرا وصلت به جانی برنیاید[M2]تو را صد جان به چشم اندر نیاید
[B][M1]به دیداری قناعت کردم از دور[M2]که تو ماهی و مه در برنیاید
[B][M1]بدان شرطی فروشد دل به کویت[M2]که تا جان برنیاید، برنیاید
[B][M1]تو خود دانی که آن دل کو تو را خواست[M2]برای خشک جانی برنیاید
[B][M1]به میدان هوا در تاختم اسب[M2]به اقبالت مگر در سر نیاید
[B][M1]اگر روزم فرو شد در غم تو[M2]فرو شو گو قیامت برنیاید
[B][M1]بد آمد حال خاقانی ز عشقت[M2]سپاسی دارد ار بدتر نیاید
[A]
[B][M1]دل که در دام تو افتاد غم جان نبرد[M2]جان که در زلف تو شد راه به ایمان نبرد
[B][M1]عقل کو غاشیهٔ عشق تو بر دوش گرفت[M2]گر همه باد شود تخت سلیمان نبرد
[B][M1]باد کو خاک کف پای تو را بوسه دهد[M2]سر فرو نارد تا افسر سلطان نبرد
[B][M1]گرچه هستند به فردوس بسی خاتونان[M2]تا تو را بیند رضوان غم ایشان نبرد
[B][M1]در میان دل و دین حاصل عشاق تو چیست[M2]که چو حکم تو درآید ز میان آن نبرد
[B][M1]آهوی غمزهٔ تو دم نزند تا به فریب[M2]مهرهٔ صابری از بازوی شیران نبرد
[B][M1]اشک آن طایفه طوفان دگر گشت ولیک[M2]عشق نوح است که اندیشهٔ طوفان نبرد
[B][M1]هر خسی وصل تو نایافته گر لاف زند[M2]با تو زان لاف زدن گوی ز میدان نبرد
[B][M1]غول بر خویشتن از خضر نهد نام چه سود[M2]که خدایش به سرچشمهٔ حیوان نبرد
[B][M1]نیست در حضرت زلف تو مرا باک رقیب[M2]خاصهٔ خلوت شه طاعت دربان نبرد
[B][M1]تو به حمد الله چون بر سر پیمان منی[M2]کس دگر کار مرا از سر و سامان نبرد
[B][M1]جمعی از قهر قضا فرقت ما می‌خواهند[M2]هان و هان تات قضا از سر پیمان نبرد
[B][M1]جان خاقانی کز ملک وصالت شاد است[M2]به جوی پاک همه ملکت خاقان نبرد
[A]
[B][M1]دل زخم تو را سپر ندارد[M2]آماج تو جز جگر ندارد
[B][M1]شرط است که بر بساط عشقت[M2]آن پای نهد که سر ندارد
[B][M1]وین طرفه که در هوای وصلت[M2]آن مرغ پرد که پر ندارد
[B][M1]عشق تو چو چنبر اجل شد[M2]کس نه که بر او گذر ندارد
[B][M1]در درد توام، تو فارغ از من[M2]کس دردی ازین بتر ندارد
[B][M1]خاقانی از آن توست دریاب[M2]کو جز تو کسی دگر ندارد
[A]
[B][M1]بوسه گه آسمان نعل سمند تو باد[M2]نور ده آفتاب بخت بلند تو باد
[B][M1]خواجهٔ جانی به لطف، شاه جهانی به قدر[M2]گردن گردن‌کشان رام کمند تو باد
[B][M1]تا رخ و موی تو را در نرسد چشم بد[M2]مردم آن چشمها جمله سپند تو باد
[B][M1]خنجر تو چون پرند روشن و با زینت است[M2]خون دل عاشقان نقش پرند تو باد
[B][M1]نامزد نیکوئی بر در ایوان توست[M2]نامزد خرمی چشم نژند تو باد
[B][M1]عشق تو را تا ابد جای ز جان من است[M2]جان مرا تا اجل قوت ز قند تو باد
[B][M1]من چه سگم ای دریغ کامده در بند تو[M2]آنکه منش بنده‌ام بستهٔ بند تو باد
[B][M1]سرمهٔ خاقانی است خاک سر کوی تو[M2]افسر خاقان چین نعل سمند تو باد
[A]
[B][M1]با کفر زلفت ای جان ایمان چه کار دارد[M2]آنجا که دردت آید درمان چه کار دارد
[B][M1]سحرا که کرده‌ای تو با زلف و عارض ارنه[M2]در گلشن ملایک شیطان چه کار دارد
[B][M1]دل بی‌نسیم وصلت تنها چه خاک بیزد[M2]جان در شکنج زلفت پنهان چه کار دارد
[B][M1]دردی شگرف دارد دل در غم تو دایم[M2]در زلف تو ندانم تا جان چه کار دارد
[B][M1]در تنگنای دیده وصلت کجا درآید[M2]در بنگه گدایان سلطان چه کار دارد
[B][M1]گریه بهانه سازی تا روی خود ببینی[M2]آئینه با رخ تو چندان چه کار دارد
[B][M1]چون ترک جان گرفتم در عشق روی چون تو[M2]بر من فلان چه گوید بهمان چه کار دارد
[B][M1]خاقانی از زمانه چون دست شست بر وی[M2]سنجر چه حکم راند خاقان چه کار دارد
[A]
[B][M1]آوازهٔ جمالت چون از جهان برآمد[M2]آواز بی‌نیازی از آسمان برآمد
[B][M1]تا پرده گشت مویت در پرده رفت رویت[M2]روز جهان فرو شد راز نهان برآمد
[B][M1]هر کو چو شمع پرورد از آتش تو جان را[M2]جانش هلاک تن شد خنده زنان برآمد
[B][M1]با این جفا که اکنون با عاشقان نمودی[M2]روزی نگفت یک کس کز یک فغان برآمد
[B][M1]هر مرغ را که روزی زلف تو دامگه شد[M2]آمد قضا که روزیش از آشیان برآمد
[B][M1]جان گران بها به تو بخشم به عرض بوسی[M2]بستان مده جگر که نه بر تو گران برآمد
[B][M1]عشق تو گوهری که گنج روان بیرزد[M2]وهمم در این فرو شد کو از چه کان برآمد
[B][M1]خاقانی آن توست بر او تیغ چون کشیدی[M2]خود بی‌مصاف جانا با او توان برآمد
[A]
[B][M1]وصل تو به وهم در نمی‌آید[M2]وصف تو به گفت برنمی‌آید
[B][M1]شد عمر و عماری وصال تو[M2]از کوی امید در نمی‌آید
[B][M1]وصل تو به وعده گفت می‌آیم[M2]آمد اجل، او مگر نمی‌آید
[B][M1]زان می که تو را نصیب خصمان است[M2]یک جرعه مرا به سر نمی‌آید
[B][M1]افسون مسیح بر تو می‌خوانم[M2]افسوس که کارگر نمی‌آید
[B][M1]خاقانی کی رسد به گرد تو[M2]چون دولت راهبر نمی‌آید
[A]
[B][M1]چشم ما بر دوخت عشق و پردهٔ ما بردرید[M2]از در ما چون درآمد دل ز روزن برپرید
[B][M1]گرچه راه دل زند زین گام نتوان بازگشت[M2]ورچه قصد جان کند زین قدر نتوان دررمید
[B][M1]پای دار ای دل که جانان دست غارت برگشاد[M2]جان سپار ای تن که سلطان تیغ غیرت برکشید
[B][M1]با چنین شوری که ناگه خاست نتوان خوش نشست[M2]با چنین کاری که در جنبید نتوان آرمید
[B][M1]بر سر ایام ما عشقش کلاه اکنون نهاد[M2]بر قد امید ما مهرش قبا اکنون برید
[B][M1]اندرین خم‌خانه صافی از پی درد است و ما[M2]درد پر خوردیم اکنون صاف می‌باید مزید
[B][M1]در خراباتی که صاحب درد او جان‌های ماست[M2]مائی ما نیست گشت و اوئی او ناپدید
[B][M1]گوشمالی داد ما را عشق او کز بیم آن[M2]چشم خاقانی به خاقانی نیارد باز دید
[A]
[B][M1]دوست مرا رطل عشق تا خط بغداد داد[M2]لاجرم از خط صبر کار برون اوفتاد
[B][M1]صبر هزیمت گرفت کز صف مژگان او[M2]غمزه کمان درکشید، فتنه کمین برگشاد
[B][M1]عشق به اول مرا همچو گل از پای سود[M2]دوست به آخر مرا همچو گل از دست داد
[B][M1]تا در امید من هجر به مسمار کرد[M2]یاد وصالش مرا نعل در آتش نهاد
[B][M1]می‌کند از بدخوئی آنچه نکرده است کس[M2]گرچه بدی می‌کند، چشم بدش دورباد
[B][M1]سینهٔ خاقانی است سوختهٔ عشق او[M2]او به جفا می‌دهد سوختگان را به باد
[A]
[B][M1]دل رفت و می‌ندانم حالش که خود کجا شد[M2]آزار او نکردم گوئی دگر چرا شد
[B][M1]هرجا که ظن ببردم رفتم طلب بکردم[M2]پایم به سنگ آمد، پشتم ز غم دو تا شد
[B][M1]چندان که بیش جستم کم یافتم نشانش[M2]گوئی چه حالش افتاد یارب دگر کجا شد
[B][M1]بردم بدو گمانی کز عشق گشت رسته[M2]مانا که گشت عاشق ظنم مگر خطا شد
[B][M1]یا آب بود و ناگه اندر زمین فرو شد[M2]یا مرغ بود و از دام پرید در هوا شد
[B][M1]گفتم دلی که دیده است پیرو غریب و خسته[M2]کامروز چند روز است کز پیش ما جدا شد
[B][M1]ناگاه کودکی گفت دیدم دلی شکسته[M2]در دام زلف یاری افتاد و مبتلا شد
[A]
[B][M1]لعلت اندر سخن شکر خاید[M2]رویت انگشت بر قمر خاید
[B][M1]هر که با یاد تو شرنگ خورد[M2]هم‌چنان دان که نیشکر خاید
[B][M1]هر که او پای بست روی تو شد[M2]پشت دست از نهیب سرخاید
[B][M1]مرکب جان به مرغزار غمت[M2]بدل سبزه عود تر خاید
[B][M1]بنده تا دید سیم دندانت[M2]لب همه ز آرزوی زر خاید
[B][M1]عشقت آن اژدهاست در تن من[M2]که دلم درد و جگر خاید
[B][M1]گوش کن حسب حال خاقانی[M2]گرچه او ژاژ بیشتر خاید
[A]
[B][M1]دل از آن راحت جان نشکیبد[M2]تشنه از آن آب روان نشکیبد
[B][M1]چکنم هرچه کنم دل کند آنک[M2]دل از آن جان جهان نشکیبد
[B][M1]دل نیارامد و هم معذور است[M2]کز دلارام چنان نشکیبد
[B][M1]گرچه خون ریزد دل دار نهان[M2]دل ز خون‌ریز نهان نشکیبد
[B][M1]سینه از زخم سنانش نالید[M2]وآنگه از زخم سنان نشکیبد
[B][M1]گرچه پروانه کند عمر زیان[M2]تا نسوزد ز زیان نشکیبد
[B][M1]دل چنان با غم او انس گرفت[M2]که ز غم نیم زمان نشکیبد
[B][M1]چند گوئی که ز وصلش به شکیب[M2]من شکیبم، دل و جان نشکیبد
[B][M1]من سگ اویم و نالم به سحر[M2]به سحر سگ زفغان نشکیبد
[B][M1]دل خاقانی از آن یار که نیست[M2]می‌زند لاف و از آن نشکیبد
[B][M1]چون گدا را نرسد دست به کام[M2]هم ز لافی به زبان نشکیبد
[A]
[B][M1]لب جانان دوای جان بخشد[M2]درد از آن لب ستان که آن بخشد
[B][M1]عشق میگون لبش به می ماند[M2]عقل بستاند ارچه جان بخشد
[B][M1]دیت آن را که سر برد به شکر[M2]هم ز لعل شکرفشان بخشد
[B][M1]عاشق آن نیست کو به بوی وصال[M2]هستی خود به دلستان بخشد
[B][M1]عاشق آن است کو به ترک مراد[M2]هرچه هستی است رایگان بخشد
[B][M1]دو جهان را دو شاخ گل داند[M2]دسته بندد به دلستان بخشد
[B][M1]شه سواری است عشق خاقانی[M2]کز سر مقرعه جهان بخشد
[A]
[B][M1]اول از خود بری توانم شد[M2]پس تو را مشتری توانم شد
[B][M1]بر سر تیغ عشق سر بنهم[M2]گر پیت سرسری توانم شد
[B][M1]عشق تو چون خلاف مذهب‌هاست[M2]خصم مذهب‌گری توانم شد
[B][M1]تا به اسلام عشق تو برسم[M2]بندهٔ کافری توانم شد
[B][M1]جان من تا ز توست آنجائی[M2]من کجا ایدری توانم شد
[B][M1]یار چون لشکری شود من نیز[M2]بر پیش لشکری توانم شد
[B][M1]گفت خاقانی از خدا برهم[M2]گر ز عشق بری توانم شد
[A]
[B][M1]دل عاشق به جان فرو ناید[M2]همتش بر جهان فرو ناید
[B][M1]خاکیی را که یافت پایهٔ عشق[M2]سر به هفت آسمان فرو ناید
[B][M1]ور دهد تاج عقل با دو کلاه[M2]سر عاشق بدان فرو ناید
[B][M1]عشق اگر چند مرغ صحرائی است[M2]جز به صحرای جان فرو ناید
[B][M1]سالها شد که مرغ در سفر است[M2]که به هیچ آشیان فرو ناید
[B][M1]حلقهٔ کاروان عشق آنجاست[M2]که خرد در میان فرو ناید
[B][M1]عاقبت نیز جز به صد فرسنگ[M2]ز آن سوی کاروان فرو ناید
[B][M1]تو ندانی که چیست لذت عشق[M2]تا به تو ناگهان فرو ناید
[B][M1]عشق خاص کس است خاقانی[M2]به شما ناکسان فرو ناید
[B][M1]عشق داند که قحط سال کسی است[M2]زان به کس میهمان فرو ناید
[A]
[B][M1]دل از آن دلستان به کس نرسد[M2]بر از آن بوستان به کس نرسد
[B][M1]بی‌غمش رنگ عیش کسی نبرد[M2]بی‌دمش بوی جان به کس نرسد
[B][M1]به غلط بوسه‌ای بخواهم ازو[M2]گرچه دانم که آن به کس نرسد
[B][M1]لب به دندان فرو گزد یعنی[M2]رطب از استخوان به کس نرسد
[B][M1]وصلش اندیشه چون کنم کامروز[M2]دولت از ناکسان به کس نرسد
[B][M1]مردمی تنگ بار گشت چنان[M2]کز درش آستان به کس نرسد
[B][M1]عهد و انصاف پی غلط کردند[M2]تا ازیشان نشان به کس نرسد
[B][M1]همه بیگانه‌اند خلق آوخ[M2]کاشنا زان میان به کس نرسد
[B][M1]اهل دردی مجوی خاقانی[M2]کاین مراد از جهان به کس نرسد
[A]
[B][M1]عشق تو دست از میان کار برآورد[M2]فتنه سر از جیب روزگار برآورد
[B][M1]هر که به کوی تو نیم‌بار فروشد[M2]جان به تمنا هزار بار برآورد
[B][M1]جزع تو دل را هزار نیش فرو برد[M2]لعل تو جان را هزار کار برآورد
[B][M1]طبع تو تا عادت پلنگ بیاموخت[M2]گرد ز شیران مرغزار برآورد
[B][M1]گفتی کز انتظار کار شود راست[M2]وای بر آن کار کانتظار برآورد
[B][M1]خوی تو با دیگران چو شاخ سمن بود[M2]کار چو با من فتاد خار برآورد
[B][M1]آتش عشق تو در نهاد من افتاد[M2]دود ز خاقانی آشکار برآورد
[A]
[B][M1]ازین ده رنگ‌تر یاری نپندارم که کس دارد[M2]وزین بی‌نورتر کاری نپندارم که کس دارد
[B][M1]نماند از رشتهٔ جانم به جز یک تار خون آلود[M2]ازین باریکتر تاری نپندارم که کس دارد
[B][M1]دهم در من یزید دل دو گیتی را به یک مویش[M2]ازینسان روز بازاری نپندارم که کس دارد
[B][M1]نسیم صبح جانم را ودیعت آورد بویش[M2]ازین به تحفه در باری نپندارم که کس دارد
[B][M1]اگر در زیر هر سنگی چو خاقانی سری بینی[M2]ازین برتر سخن باری نپندارم که کس دارد
[A]
[B][M1]می وقت صبوح راوقی باید[M2]وان می به خمار عاشقی باید
[B][M1]چون مرغ قنینه زد صلای می[M2]با پیر مغان موافقی باید
[B][M1]تا زهد تکلفیت برخیزد[M2]بر ناصیه داغ فاسقی باید
[B][M1]در پیش خسان اگر نهی خوانی[M2]هم بی‌نمک منافقی باید
[B][M1]همچون محکت چو چهره بخراشند[M2]بر چهره نشان صادقی باید
[B][M1]در هر کنجی است تازه عذرائی[M2]اما نظر تو وامقی باید
[B][M1]چون کار به کعبتین عشق افتد[M2]شش پنج زنش حقایقی باید
[A]
[B][M1]تو را نازی است اندر سر که عالم بر نمی‌تابد[M2]مرا دردی است اندر دل که مرهم بر نمی‌تابد
[B][M1]سگ کوی تو را هر روز صد جان تحفه می‌سازم[M2]که دندان مزد چون اوئی ازین کم برنمی‌تابد
[B][M1]مرا کی روی آن باشد که در کوی تو ره یابم[M2]که از تنگی که هست آن ره نفس هم برنمی‌تابد
[B][M1]مرا با عشق تو در دل هوای جان نمی‌گنجد[M2]مگر یک رخش در میدان دو رستم برنمی‌تابد
[B][M1]مرا کشتی به تیر غمزه وانگه طره ببریدی[M2]مکن، طره مبر کاین قدر ماتم برنمی‌تابد
[B][M1]که باشد جان خاقانی که دارد تاب درد تو[M2]که بردابرد حسن تو دو عالم برنمی‌تابد
[A]
[B][M1]چه روح افزا و راحت باری ای باد[M2]چه شادی بخش و غم برداری ای باد
[B][M1]کبوتروارم آری نامهٔ دوست[M2]که پیک نازنین رفتاری ای باد
[B][M1]به پیوند تو دارم چشم روشم[M2]که بوی یوسف من داری ای باد
[B][M1]به سوسن بوی و توسن خوی ترکم[M2]پیام راز من بگزاری ای باد
[B][M1]بگوئی حال و باز آری جوابم[M2]که خاموش روان گفتاری ای باد
[B][M1]به خاک پای او کز خاک پایش[M2]سرم را سرمهٔ چشم آری ای باد
[B][M1]به زلف او که یک موی از دو زلفش[M2]بدزدی و به من بسپاری ای باد
[B][M1]من از زلفش سخن راندن نیارم[M2]تو بر زلفش زدن چون یاری ای باد
[B][M1]دلم زنهاری است آنجا، در آن کوش[M2]که باز آری دل زنهاری ای باد
[B][M1]گر او نگذارد آوردن دلم را[M2]درو آویزی و نگذاری ای باد
[B][M1]چنان پنهانی و پیداست سحرت[M2]که خاقانی توئی پنداری ای باد
[A]
[B][M1]چشم دارم که مرا از تو پیامی برسد[M2]وز می وصل تو لبم بر لب جامی برسد
[B][M1]پخته و صاف اگر می نرسد از تو مرا[M2]گه‌گه از عشق توام دردی جامی برسد
[B][M1]گر رسولان وفا نامه نیارند ز تو[M2]هم به زنهار جفا از تو پیامی برسد
[B][M1]گر نه‌ای در بر من رغم ملامت گر من[M2]هم به سلامت بر من از تو سلامی برسد
[B][M1]برگذر هست مرا ساخته صد دام حیل[M2]ترسم ای دوست تو را پای به دامی برسد
[B][M1]عقلم آواره صفت می‌بدود در پی تو[M2]گر به کویت نرسد هم به مقامی برسد
[B][M1]در طلب وصل لبت گام زند همت من[M2]تا دل خاقانی از او بو که به کامی برسد
[A]
[B][M1]باغ جان را صبوحی آب دهید[M2]و آن شفق رنگ صبح تاب دهید
[B][M1]به زبان صراحی و لب جام[M2]هاتف صبح را جواب دهید
[B][M1]صبح چون رخش رستم اندر تاخت[M2]می چو تیغ فراسیاب دهید
[B][M1]شاهد روز در دو حجرهٔ خواب[M2]حاضر آمد طلاق خواب دهید
[B][M1]بار نامه به کار آب کنید[M2]کارنامهٔ خرد به آب دهید
[B][M1]توبه را طره‌وار سر ببرید[M2]عقل را زلف‌وار تاب دهید
[B][M1]دل به گیسوی چنگ دربندید[M2]جان به دستینهٔ رباب دهید
[B][M1]پیش کز غم به ناخن آید خون[M2]ناخنان را به می خضاب دهید
[B][M1]زنگی‌آسا به معنی می و جام[M2]روم را از خزر نقاب دهید
[B][M1]ساغری پر کنید بهر مسیح[M2]سر به مهرش به آفتاب دهید
[B][M1]غصه‌ها ریخت خون خاقانی[M2]دیتش هم به خون ناب دهید
[A]
[B][M1]دل نام تو بر نگین نویسد[M2]جان نقش تو بر جبین نویسد
[B][M1]شاهان به تو عبده نویسند[M2]روح القدست همین نویسد
[B][M1]رضوان لقب تو یوسف الحسن[M2]بر بازوی حور عین نویسد
[B][M1]خورشید به تهمت خدائیت[M2]ابن الله بر نگین نویسد
[B][M1]خال تو بر آتشین صحیفه[M2]پنج آیت عنبرین نویسد
[B][M1]چون پر مگس خط تو بر لب[M2]بر گل خط انگبین نویسد
[B][M1]خونی که به تیر غمزه ریزی[M2]هم شکر تو بر زمین نویسد
[B][M1]تیغت چو به خون من شود تر[M2]بر دست تو آفرین نویسد
[B][M1]نقش الحجر است بر دلت جور[M2]کس یارب بر دل این نویسد
[B][M1]بر خاک در تو خون چشمم[M2]خاقانی جرعه چین نویسد
[A]
[B][M1]فراقت ز خون‌ریز من در نماند[M2]سر کویت از لاف زن در نماند
[B][M1]من ار باشم ار نه سگ آستانت[M2]ز هندوی گژمژ سخن درنماند
[B][M1]تو گر خواهی و گرنه میدان عشقت[M2]ز رندان لشکر شکن درنماند
[B][M1]در آویزش زلفت آویخت جانم[M2]که صید از نگون‌سر شدن درنماند
[B][M1]دل از هشت باغ رخت درنیاید[M2]هم از چار دیوار تن درنماند
[B][M1]رخت را به پیوند چشمم چه حاجت[M2]که شمع بهشت از لگن درنماند
[B][M1]ز خون چو من خاکیی دست درکش[M2]که هجران خود از کار من درنماند
[B][M1]چو در بیشهٔ روزگار افتد آتش[M2]چو من مرغی از بابزندر نماند
[B][M1]غم دل مخور کو غم تو ندارد[M2]دل از روزی خویشتن درنماند
[B][M1]به خون ریز خاقانی اندیشه کم کن[M2]که ایام ازین انجمن درنماند
[A]
[B][M1]آتش عشق تو دید صبرم و سیماب شد[M2]هستی من آب گشت، آب مرا آب شد
[B][M1]از تف عشق تو دل در کف سودا فتاد[M2]سوخته چون سیم گشت، کشته چو سیماب شد
[B][M1]سوخت مرا عشق تو جان به حق النار برد[M2]کوره عجب گرم بود سوخته پرتاب شد
[B][M1]دوش گرفتم به گاز نیمهٔ دینار تو[M2]چشم تو با زلف گفت، زلف تو در تاب شد
[B][M1]شب همه مهتاب و من کردم سربازیی[M2]بس که سر شبروان، در شب مهتاب شد
[B][M1]هم به پناه رخت نقب زدم بر لبت[M2]باک نکردم که صبح آفت نقاب شد
[B][M1]این چه حدیث است باز من که و عشق تو چه[M2]خاصه وفا در جهان گوهر نایاب شد
[B][M1]چیست به دیوان عشق حاصل کارم جز آنک[M2]عمر سبک پای گشت، بخت گران خواب شد
[B][M1]هستی خاقانی است غارت عشق ای دریغ[M2]هرچه شبان پرورید روزی قصاب شد
[A]
[B][M1]دل بستهٔ زلف تو شد از من چه نویسد[M2]جان ساکن فردوس شد از من چه نویسد
[B][M1]جانی که تو را یافت به قالب چه نشیند[M2]مرغی که تو را شد ز نشیمن چه نویسد
[B][M1]سرمایه توئی، چون تو شدی، دل که و دین چه[M2]چون روز بشد دیده ز روزن چه نویسد
[B][M1]آن دل که بماند از تو و وصل تو چه باشد[M2]ساغر که شکست از می روشن چه نویسد
[B][M1]پیمود نیارم به نفس خرمن اندوه[M2]با داغ تو پیمانه ز خرمن چه نویسد
[B][M1]گفتم که کشم پای به دامن در هیهات[M2]پائی که به دام است ز دامن چه نویسد
[B][M1]من مست تو آنگه خرد این خود چه حدیث است[M2]یا من ز خرد یا خرد از من چه نویسد
[B][M1]ای تر سخن چرب زبان ز آتش عشقت[M2]من آب شدم آب ز روغن چه نویسد
[B][M1]نامه ننویسد به تو خاقانی و عذر است[M2]کز تو به تو نتوان گله کردن، چه نویسد
[A]
[B][M1]آتش عیاره‌ای آب عیارم ببرد[M2]سیم بناگوش او سکهٔ کارم ببرد
[B][M1]زلف چلیپا خمش در بن دیرم نشاند[M2]لعل مسیحا دمش بر سر دارم ببرد
[B][M1]ناله کنان می‌دوم سنگ به بر در، چو آب[M2]کاب من و سنگ من غمزهٔ یارم ببرد
[B][M1]جوجوم از عشق آنک خالش مشکین جو است[M2]دل جو مشکینش دید خر شد و بارم ببرد
[B][M1]رفت قراری بدانک دل به دو زلفش دهم[M2]دل به قراری که رفت رفت و قرارم ببرد
[B][M1]دید دلم وقف عشق خانهٔ بام آسمان[M2]خانه فروشی بزد دل ز کنارم ببرد
[B][M1]عشق برون آورد مهره ز دندان مار[M2]آمد و دندان کنان در دم مارم ببرد
[B][M1]گفت که خاقانیا آب رخت چون نماند[M2]آب رخم هم به آب گریهٔ زارم ببرد
[A]
[B][M1]خاکی دلم به گرد وصالش کجا رسد[M2]سرگشته می‌دود به خیالش کجا رسد
[B][M1]چون آفتاب سایه به ماهی نبیندش[M2]دیوانه‌ای چو من به هلالش کجا رسد
[B][M1]خود عالمی پر است که سلطان غلام اوست[M2]چون من تهی دوی به وصالش کجا رسد
[B][M1]فتراک او بلندتر از چتر سنجری است[M2]دست من گدا به دوالش کجا رسد
[B][M1]تا در لبش خزینه همه لعل و گوهر است[M2]درویش را زکات ز مالش کجا رسد
[B][M1]تا صد هزار دانهٔ دلها سپند اوست[M2]عین الکمال خود به کمالش کجا رسد
[B][M1]عشقش چو آفتاب قیامت دل بسوخت[M2]عشقش قیامتی است زوالش کجا رسد
[B][M1]خاقانی اینت غم که دلت نزد او گریخت[M2]نظاره کن ز دور که حالش کجا رسد
[A]
[B][M1]اندرآ ای جان که در پای تو جان خواهم فشاند[M2]دستیاری کن که دستی بر جهان خواهم فشاند
[B][M1]پای خاکی کن در آکز چشم خونین هر نفس[M2]گوهر اندر خاک پایت رایگان خواهم فشاند
[B][M1]گر چو چنگم دربر آیی زلف در دامن کشان[M2]از مژه یک دامنت لعل روان خواهم فشاند
[B][M1]چهرهٔ من جام و چشم من صراحی کن که من[M2]چون صراحی بر سر جام تو جان خواهم فشاند
[B][M1]رخ ترش داری که خوبم شکر شیرین کنی[M2]چون ترش باشی به تو شیرین روان خواهم فشاند
[B][M1]بس کن از سرکه فشاندن زان لب میگون که من[M2]دل بر آن میگون لب سرکه فشان خواهم فشاند
[B][M1]دوستان خواهند کز عشق تو دامن درکشم[M2]من برآنم کاستین بر دوستان خواهم فشاند
[B][M1]بر سر خاک اوفتان خیزان ز جور آسمان[M2]از تظلم خاک هم بر آسمان خواهم فشاند
[B][M1]اهل گفتم هست چون دیدم که خاقانی نیافت[M2]عذر خواهان خاک توبه بر دهان خواهم فشاند
[A]
[B][M1]سخن با او به موئی درنگیرد[M2]وفا از هیچ روئی در نگیرد
[B][M1]زبانم موی شد ز آوردن عذر[M2]چه عذر آرم که موئی درنگیرد
[B][M1]غلامش خواستم بودن، دلم گفت[M2]که این دم با چنوئی درنگیرد
[B][M1]چه جوئی مهر کین‌جوئی که با او[M2]حدیث مهرجوئی درنگیرد
[B][M1]بر آن رخ اعتمادش هست چندانک[M2]چراغ از هیچ روئی درنگیرد
[B][M1]ازین رنگین سخن خاقانیا بس[M2]که با او رنگ جوئی در نگیرد
[A]
[B][M1]دلم آخر به وصالش برسد[M2]جان به پیوند جمالش برسد
[B][M1]زار از آن گریم تا گوهر اشک[M2]به نثار لب و خالش برسد
[B][M1]نه به نو شیفته گردم چو به من[M2]مه به مه پیک خیالش برسد
[B][M1]دل دیوانه بشیبد هر ماه[M2]چون نظر سوی هلالش برسد
[B][M1]صبر شد روزهٔ هجران بگرفت[M2]تا مگر عید وصالش برسد
[B][M1]گرچه فتراک وصال است بلند[M2]دستم آخر به دوالش برسد
[B][M1]پر و بالی بزند مرغ امید[M2]گر ز دولت پر و بالش برسد
[B][M1]روز امید به پیشین برسید[M2]ترسم آوخ که زوالش برسد
[B][M1]یادخاقانی اگر کم نکند[M2]بر فلک سحر حلالش برسد
[A]
[B][M1]سر زلفت چو در جولان بیاید[M2]به ساعت فتنه در میدان بیاید
[B][M1]ز چشم کافر تو هر زمانی[M2]هزاران رخنه در ایمان بیاید
[B][M1]گل رخسار تو تا جیب بگشاد[M2]خرد را خار در دامان بیاید
[B][M1]لب لعل تو تا در خنده آید[M2]اجل را سنگ در دندان بیاید
[B][M1]ز دست ناوک اندازان چشمت[M2]نخستین ضربتی بر جان بیاید
[B][M1]در جان می‌زند هجر تو دیری است[M2]که بانگ حلقه و سندان بیاید
[B][M1]دل خاقانی از تو نامزد شد[M2]بهر دردی که بی‌درمان بیاید
[A]
[B][M1]دل دادم و کار برنیامد[M2]کام از لب یار برنیامد
[B][M1]با او سخن از کنار گفتم[M2]در خط شد و کار برنیامد
[B][M1]دل گفت حدیث بوسه میکن[M2]اکنون که کنار برنیامد
[B][M1]در معنی بوسهٔ تهی هم[M2]گفتم دو سه بار برنیامد
[B][M1]بس کردم ازین سخن که چندان[M2]نقدی به عیار برنیامد
[B][M1]از هرکه به کوی او فروشد[M2]جز من به شمار برنیامد
[B][M1]در راه غمش دواسبه راندم[M2]یک ذره غبار برنیامد
[B][M1]مقصود نیافت هر که در عشق[M2]خاقانی وار بر نیامد
[A]
[B][M1]مرا غم تو به خمار خانه باز آورد[M2]ز راه کعبه به کوی مغانه باز آورد
[B][M1]دل مرا که دواسبه ز غم گریخته بود[M2]هوای تو به سر تازیانه باز آورد
[B][M1]کرانه داشتم از بحر فتنه چون کف آب[M2]نهنگ عشق توام در میانه باز آورد
[B][M1]میانهٔ صف مردان بدم چو گوهر تیغ[M2]چو نقطهٔ زرهم بر کرانه باز آورد
[B][M1]خدنگ غمزه زدی بر نشانهٔ دل من[M2]خدنگ خون به نشان از نشانه باز آورد
[B][M1]دلم که خدمت زلف تو کرد چون گل سر[M2]نکرده پای گل‌آلود شانه باز آورد
[B][M1]شد آب و خاکم بر باد هجر، بادهٔ وصل[M2]بیار، کاتش عشقت زبانه باز آورد
[B][M1]عنان عمر شد از کف رکاب می به کف آر[M2]که دل به توبه شکستن بهانه باز آورد
[B][M1]تو عمر گمشدهٔ من به بوسه باز آور[M2]که بخت گمشدهٔ من زمانه باز آورد
[B][M1]هزار کوه و بیابان برید خاقانی[M2]سلامتش به سلامت به خانه باز آورد
[A]
[B][M1]مکن کز چشم من بر خاک سیل آتشین خیزد[M2]نترسی ز آن چنان سیلی کزو آتش چنین خیزد
[B][M1]گوزن آسا بنالم زار پیش چشم آهویت[M2]چه سگ‌جانم که چندین ناله زین جان حزین خیزد
[B][M1]کله کژ کرده می‌آئی قبای فستقی در بر[M2]کمانکش چشم بادامت چو ترکی کز کمین خیزد
[B][M1]چو تو در خندهٔ شیرین دو چاه از ماه بنمائی[M2]مرا در گریهٔ تلخم دو دریا بر زمین خیزد
[B][M1]بگریم تا مرا بینی سلیمان نگین رفته[M2]بخندی تا ز یاقوتت سلیمان را نگین خیزد
[B][M1]به هجرت خوشترم دانم که از هجر تو وصل آید[M2]به مهرت خوش نیم دانم که از مهر تو کین خیزد
[B][M1]چو رحم آرد دلت بینم که آب از سنگ می‌زاید[M2]چو خشم آرد لبت بینم که موم از انگبین خیزد
[B][M1]بده عناب چون سازی کمند زلف چین بر چین[M2]مرا عناب‌وار از روی خون آلوده چین خیزد
[B][M1]نو باری اشک خون می‌بار خاقانی در این انده[M2]که انده شحنهٔ عشق است و سیم شحنه زین خیزد
[A]
[B][M1]بر دل غم فراقت آسان چگونه باشد[M2]دل را قیامت آمد شادان چگونه باشد
[B][M1]تو کامران حسنی از خود قیاس میکن[M2]آن کو اسیر هجر است آسان چگونه باشد
[B][M1]پیغام داده بودی گفتی که چونی از غم[M2]آن کز تو دور ماند می‌دان چگونه باشد
[B][M1]هر لحظه چون گوزنان هوئی برآرم از جان[M2]سگ‌جانم ارنه چندین هجران چگونه باشد
[B][M1]نالندهٔ فراقم وز من طبیب عاجز[M2]درماندهٔ اجل را درمان چگونه باشد
[B][M1]خواهم که راز عشقت پنهان کنم ز یاران[M2]صحرای آب و آتش پنهان چگونه باشد
[B][M1]پیش پیام و نامه‌ات بر خاک باز غلطم[M2]در خون و خاک صیدی غلطان چگونه باشد
[B][M1]نامه به موی بندی وز اشک مهر سازی[M2]در مهر تر نگوئی عنوان چگونه باشد
[B][M1]بر موی بند نامه‌ات طوفات گریست چشمم[M2]چندین به گرد موئی طوفان چگونه باشد
[B][M1]خاقانی است و آهی صد جا شکسته دربر[M2]یارب که من چنینم جانان چگونه باشد
[A]
[B][M1]شور عشق تو در جهان افتاد[M2]بیدلان را به جان زیان افتاد
[B][M1]تو هنوز از جهان نزاده بدی[M2]کز تو آوازه در جهان افتاد
[B][M1]آتشی زد غم تو در جانم[M2]که شرارش بر آسمان افتاد
[B][M1]تو سلامت گزین که نام دلم[M2]از ملامت به هر زبان افتاد
[B][M1]کار من مصلحت کجا گیرد[M2]خاصه کاین فتنه در میان افتاد
[B][M1]صوتر حال خصم و خاقانی[M2]مثل مار و باغبان افتاد
[A]
[B][M1]عقل ز دست غمت دست به سر می‌رود[M2]بر سر کوی تو باد هم به خطر می‌رود
[B][M1]در غم تو هر کجا فتنه درآمد ز در[M2]عافیت از راه بم زود بدر می‌رود
[B][M1]از تو به جان و دلی مشتریم وصل را[M2]راضیم ار زین قدر بیع به سر می‌رود
[B][M1]گرچه من اینجا حدیث از سر جان می‌کنم[M2]نزد تو آنجا سخن از سر و زر می‌رود
[B][M1]جان من از خشک و تر رفته چو سیم است لیک[M2]شعر به وصف توام چون زر تر می‌رود
[B][M1]نیستی آگه ز حال کز صف عشاق تو[M2]حال چو خاقانیی زیر و زبر می‌رود
[A]
[B][M1]روی تو را در رکاب شمس و قمر می‌رود[M2]لعل تو را در عنان شهد و شکر می‌رود
[B][M1]قافلهٔ عشق تو می‌رود اندر جهان[M2]طائفهٔ عقل‌ها هم به اثر می‌رود
[B][M1]روی تو را در فروغ دید نشاید از آنک[M2]ز آتش رخسار تو تاب بصر می‌رود
[B][M1]بی‌تو به بازار عشق سخت کساد است صبر[M2]نقد روانتر در او خون جگر می‌رود
[B][M1]حاصل خاقانی است دفتر غمهای تو[M2]زان چون قلم بر درت راه به سر می‌رود
[A]
[B][M1]دل سکهٔ عشق می نگرداند[M2]جان خطبهٔ عافیت نمی‌خواند
[B][M1]یک رشتهٔ جان به صد گره دارم[M2]صبرش گرهی گشاد نتواند
[B][M1]گفتی به مغان رو و به می بنشین[M2]کاین آتش غم جز آب ننشاند
[B][M1]رفتم به مغان و هم ندیدم کس[M2]کو آب طرب به جوی دل راند
[B][M1]ساقی دیدم که جرعه بر آتش[M2]می‌ریزد و خاک تشنه می‌ماند
[B][M1]بر آتش ریزد آب خضر آوخ[M2]من خاک و اسیر باد و او داند
[B][M1]چو خاک ز جرعه جوشم از غیرت[M2]کو جرعه چرا بر آتش افشاند
[B][M1]دل ماند ز ساقیم غلط گفتم[M2]آن دل که نماند ازو کجا ماند
[B][M1]هان چشم من است ساقی و اشکم[M2]درد است و رخم سفال را ماند
[B][M1]جز ساقی و دردی سفال و می[M2]از ششدر غم مرا که برهاند
[B][M1]ای پیر مغان دل شما مرغان[M2]آمد شد ما دگر نرنجاند
[B][M1]خمار شما ندارد آن رطلی[M2]کو عقل مرا تمام بستاند
[B][M1]کهسار شما نیارد آن سیلی[M2]کو سنگ مرا ز جا بگرداند
[B][M1]خاقانی نخل عشق شد تازه[M2]کو دست طلب که نخل جنباند
[A]
[B][M1]تا مرا عشق یار غار افتاد[M2]پای من در دهان مار افتاد
[B][M1]چکنم چون ز گلستان امید[M2]دیده‌ام را نصیب خار افتاد
[B][M1]کشتی صبر من چو از غرقاب[M2]نتوانست بر کنار افتاد
[B][M1]سود نکند نصیحتم که مرا[M2]این مصیبت هزار بار افتاد
[B][M1]گفتی از صبر ساز دست آویز[M2]که تو را عشق پایدار افتاد
[B][M1]بی‌من است این سخن تو دانی و دل[M2]که تو را با من این قرار افتاد
[B][M1]رفت در شهر، آب خاقانی[M2]کار با لطف کردگار افتاد
[A]
[B][M1]دلبر آن به که کسش نشناسد[M2]نوبر آن به که خسش نشناسد
[B][M1]ماه سی روزه به از چارده شب[M2]که نه سگ نه عسسش نشناسد
[B][M1]مست به عاشق و پوشیده چنانک[M2]کس خمار هوسش نشناسد
[B][M1]دل هم از درد به جانی به از آنک[M2]هر طبیبی مجسش نشناسد
[B][M1]بخ‌بخ آن بختی سرمست که کس[M2]های و هوی جرسش نشناسد
[B][M1]کو سواری که شود کشتهٔ عشق[M2]عقل داغ فرسش نشناسد
[B][M1]عاشق از روی شناسی به بلاست[M2]خرم آن کس که کسش نشناسد
[B][M1]عشق را مرغ هوائی باید[M2]کاین هوا گون قفسش نشناسد
[B][M1]استخوانی طلبد جان همای[M2]که به صحرا مگسش نشناسد
[B][M1]آسمان هرچه بزاید بکشد[M2]زانکه فریاد رسش نشناسد
[B][M1]روستم بین که به خون ریز پسر[M2]کند آهنگ و پسش نشناسد
[B][M1]خوش نفس دارد خاقانی لیک[M2]چرخ، قدر نفسش نشناسد
[A]
[B][M1]نقش تو خیال برنتابد[M2]حسن تو زوال برنتابد
[B][M1]چون روی تو بی‌نقاب گردد[M2]آفاق جمال برنتابد
[B][M1]از غایت نور عارض تو[M2]آئینه خیال برنتابد
[B][M1]گر بوس تو را کنند قیمت[M2]یک عالم مال برنتابد
[B][M1]منمای مرا جمال ازیراک[M2]دیوانه هلال برنتابد
[B][M1]از بوسه سخن نرانم ایرا[M2]طبع تو محال برنتابد
[B][M1]جان بر تو کنم نثار نی‌نی[M2]صراف سفال برنتابد
[B][M1]خاقانی را مکش چو کشتی[M2]می‌دان که وبال برنتابد
[A]
[B][M1]روی تو چون نوبهار جلوه‌گری می‌کند[M2]زلف تو چون روزگار پرده‌دری می‌کند
[B][M1]والله اگر سامری کرد به عمری از آنک[M2]چشم تو از سحرها ماحضری می‌کند
[B][M1]مفلسی من تو را از بر من می‌برد[M2]سرکشی تو مرا از تو بری می‌کند
[B][M1]گر بکشم که گهی زلف دراز تو را[M2]طرهٔ طرار تو طیره‌گری می‌کند
[B][M1]راضیم از عشق تو گر به دلی راضی است[M2]لیک بدان نیست او جمله بری می‌کند
[B][M1]عقل نه همتای توست کز تو زند لاف عشق[M2]می‌نشناسد حریف خیره سری می‌کند
[B][M1]عشوه‌گری می‌کند لعل تو و طرفه آنک[M2]عقل چو خاقانیی عشوه خری می‌کند
[A]
[B][M1]زین وجودت به جان خلاص دهند[M2]بازت از نو وجود خاص دهند
[B][M1]بکشند اولت به یک دم صور[M2]وز دم دیگرت قصاص دهند
[B][M1]ز آتشین پل چو تشنه در گذری[M2]آبت از چشمهٔ خواص دهند
[B][M1]مهره از باز پس بگرداند[M2]از پسین ششدرت خلاص دهند
[B][M1]نام خاقانی از تو محو کنند[M2]به بهین نامت اختصاص دهند
[A]
[B][M1]روزم به نیابت شب آمد[M2]جام به زیارت لب آمد
[B][M1]از بس که شنید یاربم چرخ[M2]از یارب من به یارب آمد
[B][M1]عشق آمد و جام جام درداد[M2]زان می که خلاف مذهب آمد
[B][M1]هر بار به جرعه مست گشتم[M2]این بار قدح لبالب آمد
[B][M1]کاری نه به قدر همت افتاد[M2]راهی نه به پای مرکب آمد
[B][M1]رفتم به درش رقیب من گفت[M2]کاین شیفته بر چه موجب آمد
[B][M1]همسایه شنید آه من گفت[M2]خاقانی را مگر تب آمد
[A]
[B][M1]ماه را با نور رویش بیش مقداری نماند[M2]مشک را با بوی زلفش بس خریداری نماند
[B][M1]تا برآمد در جهان آوازهٔ زلف و رخش[M2]کیمیای کفر و دین را روز بازاری نماند
[B][M1]در جهان هر جا که یاد آن لب میگون گذشت[M2]ناشکسته توبه و نابسته زناری نماند
[B][M1]گر در این آتش که عشق اوست در درگاه او[M2]آبروئی ماند کس را آب ما باری نماند
[B][M1]آن زمان کز بهر دو نان عشق او خلعت برید[M2]ای عفی‌الله خود نصیب من کله‌واری نماند
[B][M1]واندر آن بستان کز او دست خسان را گل رسید[M2]ای عجب گوئی برای چشم من خاری نماند
[B][M1]شرط خاقانی است با جور و جفایش ساختن[M2]خاصه اکنون کاندرین عالم وفاداری نماند
[A]
[B][M1]ز خوبان جز جفاکاری نیاید[M2]ز بدعهدان وفاداری نیاید
[B][M1]ز ایام و ز هرک ایام پرورد[M2]به نسبت جز جفاکاری نیاید
[B][M1]ز خوبان هرکه را بیش آزمائی[M2]ازو جز زشت کرداری نیاید
[B][M1]ز نیکان گر بدی جوئی توان یافت[M2]ز بد گر نیکی انگاری نیاید
[B][M1]ز می سرکه توان کردن ولیکن[M2]ز سرکه می طمع داری نیاید
[B][M1]دلا یاری مجوی از یار بدعهد[M2]کزان خون‌خواره غم‌خواری نیاید
[B][M1]پری را ماند آن بی‌شرم اگرنه[M2]ز مردم مردم‌آزاری نیاید
[B][M1]به ناله یار خاقانی شو ای دل[M2]که از یاران تو را یاری نیاید
[B][M1]چه سود از ناله کاندر چشم بختت[M2]ز نفخ صور بیداری نیاید
[B][M1]تو یاری از حریفان تا نجوئی[M2]کز ایشان خود به جز ماری نیاید
[A]
[B][M1]خار غم تو گل طرب دارد[M2]دل در پی تو سر طلب دارد
[B][M1]مه حلقه به گوش تو نمی‌زیبد[M2]ور حلقه به گوش تو لقب دارد
[B][M1]وصل تو و زحمت رقیبانت[M2]نخلی است که خار با رطب دارد
[B][M1]می‌سوز مرا که خام کس باشد[M2]کز آتش سوختن عجب دارد
[B][M1]هر کو ز حدیث درد من گوید[M2]این عذر نهد که خواجه تب دارد
[B][M1]وآن کس که به تو رسد مرا گوید[M2]کو مهر تب تو بر دو لب دارد
[B][M1]بس تاریک است روز خاقانی[M2]مانا که ز زلف تو نسب دارد
[A]
[B][M1]زهر با یاد تو شکر گردد[M2]شام با روی تو سحر گردد
[B][M1]درد عشق تو بوالعجب دردی است[M2]که چو درمان کنم بتر گردد
[B][M1]نتواند نشاند درد دلم[M2]گر صفاهان به گل‌شکر گردد
[B][M1]می‌کشم رطل عشق تا بغداد[M2]هم کشم گر ز سر بدر گردد
[B][M1]بر تو تا زنده‌ام دگر نکنم[M2]گرچه کار جهان دگر گردد
[B][M1]برنگردم من از تو تا عمر است[M2]آن ندانم که عمر بر گردد
[B][M1]خاک روبی است بنده خاقانی[M2]کز قبول تو نامور گردد
[B][M1]بنده خاقانی از تو سرور گشت[M2]بس نماند که تاجور گردد
[A]
[B][M1]عشقت چو درآمد ز دلم صبر بدر شد[M2]احوال دلم باز دگر باره دگر شد
[B][M1]عهدی بد و دوری که مرا صبر و دلی بود[M2]آن عهد به پای آمد و آن دور به سر شد
[B][M1]تا صاعقهٔ عشق تو در جان من افتاد[M2]از واقعهٔ من همه آفاق خبر شد
[B][M1]تا باد، دو زلفین تو را زیر و زبر کرد[M2]از آتش غیرت دل من زیر و زبر شد
[B][M1]در حسرت روزی که شود وصل تو روزی[M2]روزم همه تاریک بر امید مگر شد
[B][M1]بد بود مرا حال بر آن شکر نکردم[M2]تا لاجرم آن حال که بد بود بتر شد
[B][M1]هان ای دل خاقانی خرسند همی باش[M2]بر هرچه خداوند قلم راند و قدر شد
[A]
[B][M1]آن را که غم‌گسار تو باشی چه غم خورد[M2]و آن را که جان توئی چه دریغ عدم خورد
[B][M1]شادی به روی آنکه به روی تو جام می[M2]از دست غم ستاند و بر یاد غم خورد
[B][M1]بر درگه تو ناله کسی را رسد که او[M2]چون کوس هرچه زخم بود بر شکم خورد
[B][M1]هرکس که پای داشت به عشق تو هر زمان[M2]از دست روزگار دوال ستم خورد
[B][M1]عشق تو بر سر مه عشاق آب خورد[M2]گر مرد اوست بر سر ابدال هم خورد
[B][M1]زلف تو کافری است که هر دم به تازگی[M2]خون هزار کس خورد آنگه که کم خورد
[B][M1]عالم تو را و گوئی خاقانی آن ماست[M2]او آن حریف نیست کز این گونه دم خورد
[A]
[B][M1]آنچه تو کردی بتا نه شرط وفا بود[M2]غایت بیداد بود و عین جفا بود
[B][M1]قول تو دانی چه بود دام فسون بود[M2]عهد تو دانی چه بود باد هوا بود
[B][M1]مهر بریدن ز یار مذهب ما نیست[M2]لیک چنین هم طریق و رسم تو را بود
[B][M1]از تو و بیداد تو ننالم کاول[M2]دل به تو من داده‌ام گناه مرا بود
[B][M1]ای دل خاقانی از گذشته مکن یاد[M2]عاقبت این است آنچه رفت بلا بود
[A]
[B][M1]رخ به زلف سیاه می‌پوشد[M2]طره زیر کلاه می‌پوشد
[B][M1]عارض او خلیفهٔ حسن است[M2]از پی آن سیاه می‌پوشد
[B][M1]یوسفان را به چاه می‌فکند[M2]وز جفا روی چاه می‌پوشد
[B][M1]بر در او ز های و هوی بتان[M2]نالهٔ داد خواه می‌پوشد
[B][M1]آهوان را به سبزه می‌خواند[M2]دام زیر گیاه می‌پوشد
[B][M1]حال خاقانی ارچه می‌داند[M2]آب خود زیر کاه می‌پوشد
[A]
[B][M1]آواز حسنت ای جان هفت آسمان بگیرد[M2]سلطان عشقت ای مه هر دو جهان بگیرد
[B][M1]زلف تو گر به عادت خود را کمند سازد[M2]مرغ از هوا درآرد، مه ز آسمان بگیرد
[B][M1]ماهی است عارض تو کاندر سپهر خوبی[M2]چون از افق برآید آفاق جان بگیرد
[B][M1]در پای غم فکنده است هجر تو عالمی را[M2]زنهار وصل را گو تا دستشان بگیرد
[B][M1]وصلت به کار ایشان دست از میان برآرد[M2]گر هجر تو به زودی پای از میان بگیرد
[B][M1]گرخوش خوئی نداری خاقانی آن نداند[M2]داند که خوش نگاری این را به آن بگیرد
[A]
[B][M1]آنچه عشق دوست با من می‌کند[M2]والله ار دشمن به دشمن می‌کند
[B][M1]خرمن ایام من با داغ اوست[M2]او به آتش قصد خرمن می‌کند
[B][M1]این دل سرگشته همچون لولیان[M2]باز دیگر جای مسکن می‌کند
[B][M1]همچو مرغی از بر من می‌پرد[M2]نزد بدعهدی نشیمن می‌کند
[B][M1]می‌برد با گرگ در صحرا گله[M2]با شبان در خانه شیون می‌کند
[B][M1]پیش من از عشق بر سر می‌زند[M2]در پی اندر پی، پی من می‌کند
[B][M1]آه از این دل کز سر گردن‌کشی[M2]خود خاقانی به گردن می‌کند
[A]
[B][M1]مرد که با عشق دست در کمر آید[M2]گر همه رستم بود ز پای درآید
[B][M1]ورزش عشق بتان چو پردهٔ غیب است[M2]هر دم ازو بازویی دگر بدر آید
[B][M1]نیست به عالم تنی که محرم عشق است[M2]گر به وفا ذم کنیش کارگر آید
[B][M1]از پس عمری اگر یکی به من افتد[M2]آن بود آن کز همه جهان به سر آید
[B][M1]طفل گزین یار تا طفیل نباشی[M2]کانکه دگر دید با تو هم دگر آید
[B][M1]فتنه شدن بر گیاه خشک نه مردی است[M2]خاصه به وقتی که تازه گل به برآید
[B][M1]هر که به معشوق سال‌خورده دهد دل[M2]چون دل خاقانی از مراد برآید
[A]
[B][M1]عشق تو اندر دلم شاخ کنون می‌زند[M2]وز دل من صبر را بیخ کنون می‌کند
[B][M1]از سر میدان دل حمله همی آورد[M2]بر در ایوان جان مرد همی افکند
[B][M1]عشق تو عقل مرا کیسه به صابون زده است[M2]و آمده تا هوش را خانه فروشی زند
[B][M1]دور فلک بر دلم کرد ز جور آنچه کرد[M2]خوی تو نیز از جفا یاری او می‌کند
[B][M1]با تو ز دست فلک خیره چه نالم از آنک[M2]هست در ستم که پیش پای بره نشکند
[A]
[B][M1]نی دست من به شاخ وصال تو بر رسید[M2]نی و هم من به وصف جمال تو در رسید
[B][M1]این چشم شور بخت تو را دید یک نظر[M2]چندین هزار فتنه ازان یک نظر رسید
[B][M1]عمری است کز تو دورم و زان دل شکسته‌ام[M2]نی از توام سلام و نه از دل خبر رسید
[B][M1]از دست آنکه دست به وصلت نمی‌رسد[M2]جانم ز لب گذشت و به بالای سر رسید
[B][M1]هر تیر کز گشاد ملامت برون پرید[M2]بی‌آگهی سینه مرا بر جگر رسید
[B][M1]با این همه به یک نظر از دور قانعم[M2]چو روزی از قضا و قدر این قدر رسید
[B][M1]دوری گزیدن از در تو دل نمی‌دهد[M2]خاقانی این خبر ز دل خویش بر رسید
[A]
[B][M1]این عشق آتشینم دود از جهان برآرد[M2]وین زلف عنبرینت آتش ز جان برآرد
[B][M1]هر بامداد خورشید از رشک خاک پایت[M2]واخجلتا سرایان سر ز آسمان برآرد
[B][M1]یارب چه عشق داری کازرم کس ندارد[M2]آن را که آشنا شد از خانمان برآرد
[B][M1]قصد لب تو کردم زلف تو گفت هی هی[M2]از هجر غافلی که دمار از جهان برآرد
[B][M1]در زلف تو فروشد کار دل جهانی[M2]لب را اشارتی کن تا کارشان برآرد
[B][M1]ای هجر مردمی کن، پای از میان برون نه[M2]تا وصل بی‌تکلف دست از میان برآرد
[B][M1]خاقانی این بگفت و بست از سخن زبان را[M2]تا ناگهی نیاید کز تو فغان برآرد
[A]
[B][M1]دلم ز هوای تو بر نمی‌گردد[M2]هوای تو ز دلم زاستر نمی‌گردد
[B][M1]بدل مجوی که بر تو بدل نمی‌جویم[M2]دگر مشو که غم تو دگر نمی‌گردد
[B][M1]اثر نماند ز من در غم تو این عجب است[M2]که در دل تو ازین غم اثر نمی‌گردد
[B][M1]بد است کار من از فرقت تو وین بد را[M2]هزار شکر کنم چون بتر نمی‌گردد
[B][M1]به زر شدی همه کارم ز وصل تو چون زر[M2]ز بی‌زری است که کارم چو زر نمی‌گردد
[B][M1]مرا ز بخت خود است این و خود عجب دارم[M2]اگر جهان به چنین بخت برنمی‌گردد
[B][M1]اگرچه آب فراقت ز فرق من بگذشت[M2]دلم خوش است که کعب تو تر نمی‌گردد
[B][M1]کدام روز که پیش در تو خاقانی[M2]شهیدوار به خونابه در نمی‌گردد
[A]
[B][M1]صبح چون جیب آسمان بگشاد[M2]هاتف صبح‌دم زبان بگشاد
[B][M1]پر فرو کوفت مرغ صبح‌دمی[M2]دم او خواب پاسبان بگشاد
[B][M1]نفس عاشقان و نالهٔ کوس[M2]نفخهٔ صور در دهان بگشاد
[B][M1]چشمهٔ دل فسرده بود مرا[M2]ز آتش صبح درزمان بگشاد
[B][M1]دل من بی‌میانجی از پی صبح[M2]کیسه‌ها داشت از میان بگشاد
[B][M1]صبح بی‌منت از برای دلم[M2]نافه‌ها داشت رایگان بگشاد
[B][M1]ریزش ابر صبحگاهی دید[M2]طبع من چون صدف دهان بگشاد
[B][M1]دعوت عاشقانه می‌کردم[M2]بخت درهای آسمان بگشاد
[B][M1]الصبوح الصبوح می‌گفتم[M2]عشق خم‌خانهٔ روان بگشاد
[B][M1]الرفیق الرفیق می‌راندم[M2]رصد غیب راه جان بگشاد
[B][M1]شاهد دل درآمد از در من[M2]بند لعل از شکرستان بگشاد
[B][M1]گه به لب‌ها ز آتش جگرم[M2]آب حیوان به امتحان بگشاد
[B][M1]گه به دندان ز رشتهٔ جانم[M2]گرهٔ غم یکان یکان بگشاد
[B][M1]گفت خاقانیا تو ز آن منی[M2]این بگفت، آفتاب ران بگشاد
[A]
[B][M1]آن دم که صبح بینش من بال برگشاد[M2]آن مرغ صبح‌گاه دلم تیز پر گشاد
[B][M1]دولت نعم صباح کن نو عروس‌وار[M2]هر هفت کرده بر دل من هشت در گشاد
[B][M1]وان پیر کو خلیفه کتاب دل من است[M2]چون صبح دید سر به مناجات برگشاد
[B][M1]مرغی که نامه آور صبح سعادت است[M2]هر نامه‌ای را که داشت به منقار سر گشاد
[B][M1]پیکی که او مبشر درگاه دولت است[M2]در بارگاه سینهٔ من رهگذر گشاد
[B][M1]هر پنجره که تنگترش دید رخنه کرد[M2]هر روزنی که بسته‌ترش یافت برگشاد
[B][M1]آمد ندای عشق که خاقانی الصبوح[M2]کز صبح بینش تو فتوحی دگر گشاد
[B][M1]بی‌سیم و زر بشو تو و با سیم‌بر بساز[M2]کز بهر تو صبوح دوصد کیسه زرگشاد
[A]
[B][M1]زان بخششی که بر در عالم شد[M2]انده نصیب گوهر آدم شد
[B][M1]یارب چه نطفه بود نمی‌دانم[M2]کز وی زمانه حاملهٔ غم شد
[B][M1]لطف از مزاج دهر بشد گوئی[M2]ای مرد لطف چه که وفا هم شد
[B][M1]زیر سپهر کیست نمی‌دانم[M2]کز گردش سپهر مسلم شد
[B][M1]درهم شده است کارم و در گیتی[M2]کار که دیده‌ای که فراهم شد
[B][M1]ایزد نیافرید هنوز آن دل[M2]کاندر جهان درآمد و خرم شد
[B][M1]زین چرخ عمر خوار سیه کاسه[M2]در کام دل نواله همه سم شد
[B][M1]زخمی رسید بر دل خاقانی[M2]کاوقات او هزینهٔ مرهم شد
[A]
[B][M1]آباد بر آن شب که شب وصلت ما بود[M2]زیرا که نه شب بود که تاریخ بقا بود
[B][M1]بودند بسی سوختگان گرد در او[M2]لیکن به سرا پردهٔ او بار مرا بود
[B][M1]من سایه شدم او ز پس چشم رقیبان[M2]بر صورت من راست چو خورشید سما بود
[B][M1]بر چشم من آن ماه جهان‌سوز رقم بود[M2]بر عشق وی این آه جهان‌سوز گوا بود
[B][M1]از وی طلب عهد و ز من لفظ بلی بود[M2]از من سخن عذر و ازو عین رضا بود
[B][M1]بیرون ز قضا و ز قدر بود وصالش[M2]چه جای قدر بود و چه پروای قضا بود
[B][M1]هر نعت که در وصف مثالش بشنودم[M2]با صورت وصلش همه آن وصف خطا بود
[B][M1]من شیفته از شادی و پرسان ز دل خویش[M2]کای دل به جهان اینکه مرا بود که را بود
[B][M1]من بودم و او و صفت حال من و او[M2]صاحب خبران صبح‌دم و باد صبا بود
[B][M1]تا لاجرم امروز سمر شد که شب دوش[M2]پروانه‌ای اندر حرم شمع صفا بود
[B][M1]آواز ز عشاق برآمد که فلان شب[M2]معراج دگر نوبت خاقانی ما بود
[A]
[B][M1]عافیت کس نشان دهد؟ ندهد[M2]وز بلا کس امان دهد؟ ندهد
[B][M1]یک نفس تا که یک نفس بزنم[M2]روزگارم زمان دهد؟ ندهد
[B][M1]در دلم غصه‌ای گره گیر است[M2]چرخ تسکین آن دهد؟ ندهد
[B][M1]کس برای گره گشادن دل[M2]غم‌گساری نشان دهد؟ ندهد
[B][M1]آخر این بادبان آتشبار[M2]بحر غم را کران دهد؟ ندهد
[B][M1]موج کشتی شکاف بیند مرد[M2]تکیه بر بادبان دهد؟ ندهد
[B][M1]ز آسمان خواست داد خاقانی[M2]داد کس آسمان دهد؟ ندهد
[A]
[B][M1]دل از گیتی وفاجویی ندارد[M2]که گیتی از وفا بویی ندارد
[B][M1]به دل‌جویان ندارد طالع ایام[M2]چه دارد پس که دل‌جویی ندارد
[B][M1]وفا از شهربند عهد رسته است[M2]که اینجا خانه در کویی ندارد
[B][M1]سلامت نزد ما دور از شما مرد[M2]دریغا مرثیت گویی ندارد
[B][M1]جهان را معنی آدم به جای است[M2]چه حاصل آدمی خویی ندارد
[B][M1]اگر صد گنج زر دارد چه حاصل[M2]که سختن را ترازویی ندارد
[B][M1]مکش چندین کمان بر صید گیتی[M2]که چندان چرب پهلویی ندارد
[B][M1]نشاید شاهدی را کرم پیله[M2]که بیش از چشم و ابرویی ندارد
[B][M1]چه بینی از عروسان بربری ناز[M2]که الا فرق و گیسویی ندارد
[B][M1]بنازد بر جهان خاقانی ایراک[M2]جهان امروز چون اویی ندارد
[B][M1]از آن در عدهٔ عزلت نشسته است[M2]که از زن سیرتان شویی ندارد
[B][M1]که از سنجاب شب تا قاقم روز[M2]دواج همتش مویی ندارد
[B][M1]دل خاقانی این زخم فلک راست[M2]که آن چوگان جز این گویی ندارد
[A]
[B][M1]دل جام جام، زهر غمان هر زمان کشد[M2]ناکام جان نگر که چه در کام جان کشد
[B][M1]این کوه زهره دل که نهنگی است بحرکش[M2]در نوش خنده بین که چه زهر غمان کشد
[B][M1]بحر نهنگ‌دار غم از موج آتشین[M2]دود سیاه بر صدف آسمان کشد
[B][M1]مرغان روزگار نگر کاژدهای غم[M2]گنجشک وارشان ز هوا در دهان کشد
[B][M1]و آن کو به گوشه‌ای ز میانه کرانه کرد[M2]هم گوشهٔ دلش ستم بی‌کران کشد
[B][M1]مسکین درخت گندم از اندیشهٔ ملخ[M2]ایمن نگردد ارچه سرش صد سنان کشد
[B][M1]خاقانی ار زبان ز سخن بست حق اوست[M2]چند از زبان نیافته سودی زیان کشد
[B][M1]هرچند سوزیان زبان است گرم و خشک[M2]خط بر خط مزور این سوزیان کشد
[B][M1]نای است بی‌زبان به لبش جان فرودمند[M2]بر بط زبان وراست عذاب از زبان کشد
[B][M1]گر محرمان به کعبه کفن بر کتف کشند[M2]او بر در خدای کفن در روان کشد
[B][M1]از زرق دوستان تبع دشمنان شود[M2]بر فرق دشمنان رقم دوستان کشد
[A]
[B][M1]آمد نفس صبح و سلامت نرسانید[M2]بوی تو نیاورد و پیامت نرسانید
[B][M1]یا تو به دم صبح سلامی نسپردی[M2]یا صبح‌دم از رشک سلامت نرسانید
[B][M1]من نامه نوشتم به کبوتر بسپردم[M2]چه سود که بختم سوی بامت نرسانید
[B][M1]باد آمد و بگسست هوا را زره ابر[M2]بوی زرهٔ غالیه فامت نرسانید
[B][M1]بر باد سپردم دل و جان تا به تو آرد[M2]زین هر دو ندانم که کدامت نرسانید
[B][M1]عمری است که چون خاک جگر تشنهٔ عشقم[M2]و ایام به من جرعهٔ جامت نرسانید
[B][M1]مرغی است دلم طرفه که بر دام تو زد عشق[M2]خود عشق چنین مرغ به دامت نرسانید
[B][M1]خاقانی ازین طالع خود کام چه جوئی[M2]کو چاشنی کام به کامت نرسانید
[B][M1]نایافتن کام دلت کام دل توست[M2]پس شکر کن از عشق که کامت نرسانید
[A]
[B][M1]آن کو چو تو دلربای دارد[M2]بر فرق زمانه پای دارد
[B][M1]سخت آباد است خانهٔ حسن[M2]تا روی تو کدخدای دارد
[B][M1]خوش عطاری است باد شب‌گیر[M2]تا زلف تو مشک‌سای دارد
[B][M1]جان کز تو در این مقام دور است[M2]آهنگ دگر سرای دارد
[B][M1]هیهات که روی دل‌ربایت[M2]با ما به وصال رای دارد
[B][M1]سلطان سعادت آنچنان نیست[M2]کاندیشهٔ هر گدای دارد
[B][M1]خاقانی از آسمان گذشته است[M2]تا خاک در تو جای دارد
[A]
[B][M1]چون زلف یار گیرم دستم به یارب آید[M2]چون پای دوست بوسم جانم بر لب آید
[B][M1]هر شب ز دست هجرش چندان به یارب آیم[M2]کز دست یارب من یارب به یارب آید
[B][M1]تا خط نو دمیدش بگریزم از غم او[M2]کانگه سفر نشاید چون مه به عقرب آید
[A]
[B][M1]با درد تو کس منت مرهم نپذیرد[M2]با وصل تو کس ملکت عالم نپذیرد
[B][M1]تنگ است در وصل تو زان هیچ قدی نیست[M2]کو بر در وصل تو رسد خم نپذیرد
[B][M1]آن کس که نگین لب تو یافت به صد جان[M2]در عرض وی انگشتری جم نپذیرد
[B][M1]پیش لب تو تحفه فرستم دل و دین را[M2]دانم که کست تحفه ازین کم نپذیرد
[B][M1]بار غم من صبر نپذرفت و عجب نیست[M2]بر کوه اگر عرض کنی هم نپذیرد
[B][M1]در معرکهٔ عشق تو عقلم سپر افکند[M2]کان حمله که او آرد رستم نپذیرد
[B][M1]گفتی سر خاقانی دارم به سر و چشم[M2]ای شوخ برو کز تو کس این دم نپذیرد
[A]
[B][M1]آوازهٔ جمالت اندر جهان فتاد[M2]شوری ز کبریای تو در آسمان فتاد
[B][M1]دل در سرای وصل تو یک گام درنهاد[M2]برداشت گام دیگر و بر آستان فتاد
[B][M1]بر شاه‌راه سینهٔ من سوز عشق تو[M2]دزد دلاوری است که بر کاروان فتاد
[B][M1]بازارگانی از دل زارتر که دید[M2]کز عشق سود جست به جان در زیان فتاد
[B][M1]کشتی صبر من سوی ساحل کجا رسد[M2]با صد هزار رخنه که در بادبان فتاد
[B][M1]قفلی که از وفای تو بر سینه داشتم[M2]اکنون ز بیم خصم توام بر دهان فتاد
[B][M1]خاقانی از تو دور نه بر اختیار ماند[M2]دانی که در بلا به ضرورت توان فتاد
[A]
[B][M1]در خوشاب را لبت سخت خوش آب می‌دهد[M2]نرگس مست را خطت خوب سراب می‌دهد
[B][M1]رشوه به چشم مست تو نرگس تازه می‌برد[M2]باژ به زلف شست تو عنبر ناب می‌دهد
[B][M1]دیده پرآب کرده‌ای رو که به دست غمزه‌ات[M2]هندوی دیده تیغ را بهر تو آب می‌دهد
[B][M1]طرفه‌تر آنکه طره‌ات سر ز خطت همی کشد[M2]پس به تکلف اندرو حسن تو تاب می‌دهد
[B][M1]ور ز خطت برون نهم پای ز بهر گردنم[M2]هم‌سر زلف سرکشت تاب طناب می‌دهد
[B][M1]بر سر کوی حسن تو پای دلم شکسته شد[M2]تا چو درنگ می‌کند جان به شتاب می‌دهد
[A]
[B][M1]عشقت آتش ز جان برانگیزد[M2]رستخیز از جهان برانگیزد
[B][M1]باد سودات بگذرد بر دل[M2]زمهریر از روان برانگیزد
[B][M1]خیل عشقت به جان فرود آید[M2]سیل خون از میان برانگیزد
[B][M1]تا قیامت غلام آن عشقم[M2]که قیامت ز جان برانگیزد
[B][M1]از برونم زبان فرو بندد[M2]وز درونم فغان برانگیزد
[B][M1]تب نهانی است از غم تو مرا[M2]لرزه از استخوان برانگیزد
[B][M1]ناله پیدا از آن کنم که غمت[M2]تب عشق از نهان برانگیزد
[B][M1]شحنهٔ وصل کو که هجران را[M2]از سرم یک زمان برانگیزد
[B][M1]هجر بر سر موکل است مرا[M2]از سرم گرد از آن برانگیزد
[B][M1]آه خاقانی از تف عشقت[M2]آتش از آسمان برانگیزد
[B][M1]چون حدیثی کند دل از دهنت[M2]باد آتش فشان برانگیزد
[A]
[B][M1]پیش لب تو حلقه به گوشم بنفشه‌وار[M2]لب‌ها بنفشه رنگ ز تب‌های بیقرار
[B][M1]زان خط و لب که هر دو بنفشه به شکرند[M2]وقت بنفشه دارم سودای بی‌شمار
[B][M1]من چون بنفشه بر سر زانو نهاده سر[M2]زانو بنفشه رنگ‌تر از لب هزار بار
[B][M1]همچون بنفشه کز تف آتش بریخت خوی[M2]زان زلف چون بنفشه دل من بسوخت زار
[B][M1]سودا برد بنفشه و شکر چرا مرا[M2]زان شکر و بنفشه به سودار رسید کار
[B][M1]از بس که غم خورم ز سپهر بنفشه رنگ[M2]خاقانی بنفشه دلم خواند روزگار
[B][M1]بازار دل بنفشه صفت تحفه‌ای کنم[M2]تا دستهٔ بنفشه نهم پیش شهریار
[B][M1]سلطان اعظم آنکه به تیغ بنفشه‌فام[M2]اندر دل مخالف دین شد بنفشه کار
[B][M1]تیغ بنفشه گونش برد شاخ شر چنانک[M2]بیخ بنفشه، بوی دهان شراب‌خوار
[B][M1]گر پیش ما به بوی بنفشه برد نمک[M2]تیغش نمک تن است به رنگی بنفشه‌وار
[A]
[B][M1]پیش صبا نثار کنم جان شکوفه‌وار[M2]کو عقد عنبرین که شکوفه کند نثار
[B][M1]ای مرد با شکوفه چه سازم طریق انس[M2]این بس مرا که دیدهٔ من شد شکوفه‌بار
[B][M1]جانم شکوفه‌وار شکافان شد از هوس[M2]چون حجلهٔ شکوفه برانداخت نوبهار
[B][M1]هر شب که پر شکوفه شود روی آسمان[M2]در چشم من شکوفه‌وش آید خیال یار
[B][M1]شاخ شکوفه‌دار امیدم شکسته شد[M2]چون از شکوفه قبهٔ نو بست شاخسار
[B][M1]کو آن شکوفهٔ طرب و میوهٔ دلم[M2]اکنون که پر طلسم شکوفه است میوه‌دار
[B][M1]چون زان شکوفه عارض امید به نبود[M2]امید من بمرد به طفلی شکوفه‌وار
[B][M1]هست از شکوفه نغزتر و شوخ دیده‌تر[M2]خاقانی از شکوفه امید بهی مدار
[A]
[B][M1]دل پردهٔ عشق توست برگیر[M2]جان تحفهٔ وصل توست بپذیر
[B][M1]تن هم سگ کوی توست دانی[M2]دانم که نیرزدت به زنجیر
[B][M1]گفتی که بجوی تا بیابی[M2]جستیم و نیافتیم تدبیر
[B][M1]در کار دلی که گمره توست[M2]تقصیر نمی‌کنی ز تقصیر
[B][M1]تیری ز قضای بد سبق کرد[M2]آمد دل من بخست بر خیر
[B][M1]آن تیر ز شست توست زیرا[M2]نام تو نوشته بود بر تیر
[B][M1]خاقانی اگرچه هیچ کس نیست[M2]هم هیچ مگو به هیچ برگیر
[A]
[B][M1]خون‌ریزی و نندیشی، عیار چنین خوش‌تر[M2]دل دزدی و نگریزی، طرار چنین خوشتر
[B][M1]زان غمزهٔ دود افکن آتش فکنی در من[M2]هم دل شکنی هم تن، دل‌دار چنین خوش‌تر
[B][M1]هر روز به هشیاری نو نو دلم آزاری[M2]مست آیی و عذر آری، آزار چنین خوش‌تر
[B][M1]نوری و نهان از من، حوری و رمان از من[M2]بوس از تو و جان از من، بازار چنین خوش‌تر
[B][M1]الحق جگرم خوردی خون‌ریز دلم کردی[M2]موئیم نیازردی، پیکار چنین خوش‌تر
[B][M1]مرغی عجب استادم در دام تو افتادم[M2]غم می‌خورم و شادم غم‌خوار چنین خوش‌تر
[B][M1]من کشته دلم بالله تو عیسی و جان درده[M2]هم عاشق ازینسان به هم یار چنین خوش‌تر
[B][M1]این زنده منم بی‌تو، گر باد تنم بی‌تو[M2]کز زیستنم بی‌تو بسیار چنین خوش‌تر
[B][M1]خاقانی جان افشان بر خاک در جانان[M2]کز عاشق صوفی جان ایثار چنین خوش‌تر
[A]
[B][M1]خیز و به ایام گل بادهٔ گلگون بیار[M2]نوبت دی فوت شد نوبت اکنون بیار
[B][M1]دست مقامر ببوس نقش حریفان بخواه[M2]بزم صبوحی بساز نزل دگرگون بیار
[B][M1]شاهد دل ناشتاست درد زبان گز بده[M2]مطرب جان خوش نواست نغمهٔ موزون بیار
[B][M1]شرط صبوحی بود گاو زر و خون رز[M2]خون سیاوش بده، گاو فریدون بیار
[B][M1]پیش که یاوه شوند خرد وشاقان چرخ[M2]بر بر گل عارضان ساغر گلگون بیار
[B][M1]باده به کم کاسگان تا خط بغداد ده[M2]بهر لب خاصگان یک دو خط افزون بیار
[B][M1]غصهٔ ایام ریخت خون چو خاقانیی[M2]شو دیت خون او زان می چون خون بیار
[A]
[B][M1]بر سر من نامده است از تو جفاجوی تر[M2]در همه عالم توئی از همه بدخوی‌تر
[B][M1]گیر که من نیستم هم ز خود انصاف ده[M2]تا به جهان کس شنید از تو جفاجوی تر
[B][M1]هستی خورشید حسن لاجرم از وصل تو[M2]هرکه به نزدیک تر از تو سیه روی تر
[B][M1]گفتم هستی چو گل هم خوش و هم بی‌وفا[M2]لیک نگفتم که هست گل ز تو خوشبوی‌تر
[B][M1]بود گناه من آنک با تو یگانه شدم[M2]نیست مرا ز آب چشم هیچ گنه‌شوی‌تر
[B][M1]تا دل من سوی توست بارگه صبر من[M2]هست به کوی عدم بلکه از آنسوی‌تر
[B][M1]در صف عشاق تو کمتر خاقانی است[M2]لیک به وصف تو در، اوست سخنگوی‌تر
[A]
[B][M1]رحم کن رحم، نظر باز مگیر[M2]لطف کن لطف، خبر بازمگیر
[B][M1]گیرم آتش زده‌ای در جانم[M2]آخر آبم ز جگر بازمگیر
[B][M1]گر به مستی سخنی گفتم، رفت[M2]سخن رفته ز سر بازمگیر
[B][M1]گنه کرده بناکرده شمار[M2]عذر بپذیر و نظر بازمگیر
[B][M1]گلبن مهر تو در باغ دل است[M2]آب از آن گلبن‌تر بازمگیر
[B][M1]از چو من هندوک حلقه بگوش[M2]گر کله نیست کمر بازمگیر
[B][M1]آخر آن بوسه که روزی دادی[M2]داده را روز دگر بازمگیر
[B][M1]گر زکاتی به محرم بدهی[M2]چون خسیسان به صفر بازمگیر
[B][M1]های خاقانی میدان هواست[M2]دل بدادی، سر و زر بازمگیر
[A]
[B][M1]حدیث توبه رها کن سبوی باده بیار[M2]سرم کدو چکنی یک کدوی باده بیار
[B][M1]دو قبله نیست روا، یا صلاح یا باده[M2]سر صلاح ندارم سبوی باده بیار
[B][M1]به صبح و شام که گلگونه‌ای و غالیه‌ای است[M2]مرا فریب مده رنگ و بوی باده بیار
[B][M1]عنان شاهد دل گیر و دست پیر خرد[M2]ز راه زهد بگردان به کوی باده بیار
[B][M1]ببین که عمر گریبان دریده می‌گذرد[M2]بگیر دامنش از ره بسوی باده بیار
[B][M1]منادیان قدح را به جان زنم لبیک[M2]چو من حریفی لبیک گوی باده بیار
[B][M1]صبح گویم، سبوح گوی چون باشم[M2]چو من ملامتیی رخصه جوی باده بیار
[B][M1]به جویبار بهشتت چه کار خاقانی[M2]دل تو باغ بهشت است جوی باده بیار
[A]
[B][M1]آن خال جو سنگش ببین، آن روی گندمگون نگر[M2]بر خاک راه او مرا جو جو دل پر خون‌نگر
[B][M1]هست از پری رخساره‌ای در نسل آدم شورشی[M2]شور بنی آدم همه ز آن روی گندمگون نگر
[B][M1]من تلخ گریم چون قدح او خوش بخندد همچو می[M2]این گریهٔ ناساز بین آن خندهٔ موزون نگر
[B][M1]باغی است طاووس رخش ماری است افسون‌گر در او[M2]شهری چو من بنهاده سر بر خط آن افسون نگر
[B][M1]او آتش است و جان و دل پروانه و خاکسترش[M2]خاکستری در دامنش پروانه پیرامون نگر
[B][M1]بسیار دیدی در دلم بازار عشق آراسته[M2]آن چیست کانگه دیده‌ای بازار عشق اکنون نگر
[B][M1]دل کشته‌ام در پای تو شب زنده دارم لاجرم[M2]خوابم همه شب کاسته زین درد روز افزون نگر
[B][M1]من عاشق و او بی‌خبر، او ماه نو من شیفته[M2]او از من و من زو جدا، این حال بوقلمون نگر
[B][M1]در غمزهٔ جادوی او نیرنگ رنگارنگ بین[M2]در طبع خاقانی کنون سودای گوناگون نگر
[A]
[B][M1]سرهای سراندازان در پای تو اولی‌تر[M2]در سینهٔ جان‌بازان سودای تو اولی‌تر
[B][M1]ای جان همه عالم، ریحان همه عالم[M2]سلطان همه عالم مولای تو اولی‌تر
[B][M1]ای داور مهجوران، جان داروی رنجوران[M2]صبر همه مستوران، رسوای تو اولی‌تر
[B][M1]خواهی که کشی یاری آن یار منم آری[M2]گر کشتنیم باری در پای تو اولی‌تر
[B][M1]خرم‌ترم اینک بین از خوی توام غمگین[M2]کز هرچه کند تسکین صفرای تو اولی‌تر
[B][M1]دل کز همه درماند جان بر سرت افشاند[M2]چون جای تو او داند او جای تو اولی‌تر
[B][M1]رای تو به کین‌توزی دارد سر جان‌سوزی[M2]چون نیست لبت روزی هم رای تو اولی‌تر
[B][M1]تا تو به پری مانی، شیدای توام دانی[M2]یک شهر چو خاقانی شیدای تو اولی‌تر
[A]
[B][M1]فتاده‌ام به طلسم کشاکش تقدیر[M2]نه گرد خانه به دوشم نه خاک دامن‌گیر
[B][M1]دل رمیده و شوق بهانه خود دارم[M2]که دیده است دو دیوانه را به یک زنجیر
[B][M1]چه طرف‌ها که نبستم ز رهنمائی دل[M2]دلیل رهزن من مست خواب و راه خطیر
[B][M1]خدا زیارت فتراک دل نصیب کناد[M2]رمیده خاطرم از دام راه بی‌تاثیر
[B][M1]نفس کشیدن مرغ اسیر پرواز است[M2]مباد صید رهائی شوی ز دام صفیر
[B][M1]دلی که بال و پری در هوای خاک بزد[M2]ندید خواب شکفتن چو غنچهٔ تصویر
[B][M1]ز سینه تا به لب آئین نیشتر دارم[M2]حدیث از جگر پاره می‌کنم تفسیر
[B][M1]تو کز تفحص عنقا غبار خواهی شد[M2]چرا غزال قناعت نمی‌کنی تسخیر
[B][M1]ز فیض دولت بیدار دیده می‌خواهم[M2]که صبح را دهم از گریه توشهٔ شب‌گیر
[B][M1]تو خاقنی که به تاراج امتحان رفتی[M2]ز گرد کورهٔ وارستگی طلب اکسیر
[A]
[B][M1]روز عمرم در شب افتاده است باز[M2]وز شبم روز عنا زاده است باز
[B][M1]گویی اندر دامن آمد پای دل[M2]کز پی آن در سر افتاده است باز
[B][M1]چون نشینم کژ که خورشید امید[M2]راست بالای سر استاده است باز
[B][M1]قسم هرکس جرعه بود از جام غم[M2]قسم من تا خط بغداد است باز
[B][M1]همچو آب از آتش و آتش ز باد[M2]دل به جوش و تن به فریاد است باز
[B][M1]شایدم کالماس بارد چشم از آنک[M2]بند بر من کوه پولاد است باز
[B][M1]شد زبانم موی و شد مویم زبان[M2]از تظلم کاین چه بیداد است باز
[B][M1]سینهٔ من کآسمان در خون اوست[M2]از خرابی محنت آباد است باز
[B][M1]از مژه در آتشین آبم که دل[M2]تف این غمها برون داده است باز
[B][M1]رخت جان بربند خاقانی ازآنک[M2]دل در غم‌خانه بگشاده است باز
[A]
[B][M1]ای دل آن زنار نگسستی هنوز[M2]رشتهٔ پندار نگسستی هنوز
[B][M1]خاک هر پی خون توست از کوی یار[M2]پی ز کوی یار نگسستی هنوز
[B][M1]در سر کار هوا شد دین و دل[M2]هم نظر زان کار نگسستی هنوز
[B][M1]تن چو جان از دیده نادیدار ماند[M2]دیده ز آن دیدار نگسستی هنوز
[B][M1]بر سر بازار عشق آبت برفت[M2]پای ز آن بازار نگسستی هنوز
[B][M1]تاختی بر اسب همت سال‌ها[M2]تنگ آن رهوار نگسستی هنوز
[B][M1]رشتهٔ جانت ز غم یک تار ماند[M2]شکر کن کان تار نگسستی هنوز
[B][M1]لاف یک‌رنگی مزن خاقانیا[M2]کز میان زنار نگسستی هنوز
[A]
[B][M1]دهان شیشه گشا صبح شد شراب بریز[M2]میی به ساغر من همچو آفتاب بریز
[B][M1]هلال عید بود بر سپهر پا به رکاب[M2]به جام ساقی گل چهره می شتاب بریز
[B][M1]نقاب برفکن و آتشی به جانم زن[M2]ز دیدهٔ تر من همچو شمع، آب بریز
[B][M1]دلم ز دست تو آباد گر نمی‌گردد[M2]بیار آتش و درخانهٔ خراب بریز
[B][M1]لب تو داد به دستم قدح ز شربت قند[M2]در او ز روی عرقناک خود گلاب بریز
[B][M1]گهی که جرم مرا پیش تو حساب کنند[M2]تو رشحه‌ای ز کرم‌های بی‌حساب بریز
[B][M1]ببین به دیدهٔ انصاف نظم خاقانی[M2]طبق طبق ز جواهر بر انتخاب بریز
[A]
[B][M1]از این ده رنگ‌تر یاری نپندارم که دارد کس[M2]ازین بی‌نورتر کاری نپندارم که دارد کس
[B][M1]نماند از رشتهٔ جانم به جز یک تار خون‌آلود[M2]ازین باریک‌تر تاری نپندارم که دارد کس
[B][M1]مرا زلف گره گیرش گره بر دل زند عمدا[M2]ازین بتر گره‌کاری نپندارم که دارد کس
[B][M1]دهم در من یزید دل دو گیتی را به یک مویش[M2]ازین سان روز بازاری نپندارم که دارد کس
[B][M1]نسیم صبح جانم را ودیعت آورد بویش[M2]ازین به تحفه در باری نپندارم که دارد کس
[B][M1]اگرچه زیر هر سنگی چو خاقانی صدا بینی[M2]ازین برتر سخن باری نپندارم که دارد کس
[A]
[B][M1]بوی وفا ز گلبن عالم نیافت کس[M2]تا اوست اندر او دل خرم نیافت کس
[B][M1]منسوخ کن حدیث جهان را که در جهان[M2]هرگز دو دوست یک‌دل و همدم نیافت کس
[B][M1]آن حال کز وفای سگی باز گفته‌اند[M2]دیری است تا ز گوهر آدم نیافت کس
[B][M1]در ساحت زمین مطلب کیمیای انس[M2]کاندر خزانه‌ها فلک هم نیافت کس
[B][M1]چندین مگوی مرهم و مرهم که هر که بود[M2]در خستگی فروشد و مرهم نیافت کس
[B][M1]در چار بالش عدم آی از بساط کون[M2]کاینجا دم مراد مسلم نیافت کس
[B][M1]چون قفل و پره آلت بند است روز و شب[M2]زان لاجرم کلید در غم نیافت کس
[B][M1]خاقانیا ز عالم وحشت مجوی انس[M2]کانفاس عیسی از دم ارقم نیافت کس
[A]
[B][M1]مه نجویم، مه مرا روی تو بس[M2]گل نبویم، گل مرا بوی تو بس
[B][M1]عقل من دیوانهٔ عشق تو شد[M2]بندش از زنجیر گیسوی تو بس
[B][M1]اشک من باران بی‌ابر است لیک[M2]ابر بی‌باران خم موی تو بس
[B][M1]آینه از دست بفکن کز صفا[M2]پشت دست آئینهٔ روی تو بس
[B][M1]رنگ زلفت بس شب معراج من[M2]قاب قوسینم دو ابروی تو بس
[B][M1]طالب ظل همائی نیستم[M2]سایهٔ دیوار در کوی تو بس
[B][M1]آسمان در خون خاقانی چراست[M2]کاین مهم را نامزد خوی تو بس
[A]
[B][M1]کشد مو بر تن نخجیر تیر از شوق پیکانش[M2]به دل چون رنگ بر گل می‌دود زخم نمایانش
[B][M1]همین بس در بهارستان محشر خون‌بهای من[M2]غبارش بوی گل شد در رکاب و گرد جولانش
[B][M1]گل پیمانه در دستش ز خجلت غنچه می‌گردد[M2]به عارض تا فتاد از تاب بی‌گلهای خندانش
[B][M1]نشانش از که می‌پرسی سراغش از که می‌گیری[M2]گرفتاری گرفتارش، پریشانی پریشانش
[B][M1]ببالد خرمی بر نوبهار او چه کم دارد[M2]تبسم ارغوان زارش، تماشا نرگس‌ستانش
[B][M1]میان انجمن ناگفتنی بسیار می‌ماند[M2]من دیوانه را تنها برید آخر به دیوانش
[B][M1]در آغوش دو عالم غنچهٔ زخمی نمی‌گنجد[M2]هجوم آورده بر دلها ز بس تاراج مژگانش
[B][M1]من مخمور اگر مستم ز چشم یار می‌دانم[M2]مرا از من جدا کرده اشارت‌های پنهانش
[B][M1]پریشان می‌شوی حال دل عاشق چه می‌پرسی[M2]نمی‌داند اجل تعبیر یک خواب پریشانش
[B][M1]بنازم شان بی‌قدری من آن بی‌دست و پا بودم[M2]که گردید از شرفمندی کف دست سلیمانش
[B][M1]ز نیرنگ هوا و از فریب آز خاقانی[M2]دلت خلد است خالی ساز از طاووس و شیطانش
[A]
[B][M1]هر دل که غم تو داغ کردش[M2]خون جگر آمد آب‌خوردش
[B][M1]چون کوشم با غمت که گردون[M2]کوشید و نبود هم نبردش
[B][M1]در درد فراق تو دل من[M2]جان داد و نکرد هیچ دردش
[B][M1]دور از تو گذشت روز عمرم[M2]نزدیک شد آفتاب زردش
[B][M1]در بابل اگر نهند شمعی[M2]زینجا بکشم به باد سردش
[B][M1]وصل تو دواسبه رفت چون باد[M2]هیهات کجا رسم به گردش
[B][M1]خاقانی را جهان سرآمد[M2]دریاب که نیست پایمردش
[B][M1]خاصه که به شعر بی‌نظیر است[M2]در جملهٔ آفتاب گردش
[A]
[B][M1]عقل ما سلطان جان می‌خواندش[M2]مجلس‌افروز جهان می‌خواندش
[B][M1]نسر طائر تا لب خندانش دید[M2]طوطی شکرفشان می‌خواندش
[B][M1]تا ملاحت را به حسن آمیخته است[M2]هر که این می‌بیند آن می‌خواندش
[B][M1]تا لبش را لب نخوانی زینهار[M2]زانکه روح القدس جان می‌خواندش
[B][M1]تا خیال لعل او در چشم ماست[M2]هرچه در کون است کان می‌خواندش
[B][M1]کوی او از اختران چشم من[M2]هر که دیده است آسمان می‌خواندش
[B][M1]کمترین وصاف او خاقانی است[M2]کاسمان صاحب‌قران می‌خواندش
[A]
[B][M1]چو به خنده بازیابم اثر دهان تنگش[M2]صدف گهر نماید شکر عقیق رنگش
[B][M1]بکنند رخ به ناخن بگزند لب به دندان[M2]همه ساحران بابل ز دو چشم شوخ و شنگش
[B][M1]اگر از قیاس جان را جگر آهنین نبودی[M2]نتواندی کشیدن ستم دل چو سنگش
[B][M1]به گه صبوح زهره ز فلک همی سراید[M2]ز صدای صوت زارش ز نوای زیر چنگش
[B][M1]چو گشاد تیر غمزه ز خم کمان ابرو[M2]گذرد ز سنگ خارا سر ناوک خدنگش
[B][M1]لب اوست لعل و شکر من اگر نه شور بختم[M2]شکرین چراست بر من سخنان چون شرنگش
[B][M1]لب اوست آب حیوان دلم از طلب سکندر[M2]خضر دگر شوم من اگر آرمی به چنگش
[A]
[B][M1]خسته‌ام نیک از بد ایام خویش[M2]طیره‌ام بر طالع پدرام خویش
[B][M1]از سپیدی کار طالع بخت را[M2]بس سیه بینم زبان و کام خویش
[B][M1]دل سبوی غم تهی بر من کند[M2]من ز خون دل کنم پر جام خویش
[B][M1]دل هم از من دوست‌گیر است ای عجب[M2]بر زبان غم دهد پیغام خویش
[B][M1]من به دندان گوشهٔ دل چون خورم[M2]کو چنان در گوشه دید آرام خویش
[B][M1]دل نه پیکان است، هم خون است و گوشت[M2]گوشت نتوان خوردن از اندام خویش
[B][M1]آسمان هردم کشد وانگه دهد[M2]کشتگان را طعمهٔ اجرام خویش
[B][M1]کلبهٔ قصاب چند آرد برون[M2]سرخ زنبوران خون آشام خویش
[B][M1]وام بستانم دهم خواهنده را[M2]پس ز گنج غیب بدهم وام خویش
[B][M1]سایلان از من چنین خوش‌دل روند[M2]من چنین ناخوش‌دل از ایام خویش
[B][M1]سایل ار خرم شود زاکرام من[M2]من شوم خرم‌تر از اکرام خویش
[B][M1]از برای شادی سائل به رنگ[M2]زعفران سازم رخ زرفام خویش
[B][M1]دانگی از خود باز گیرم بهر قوت[M2]پس دهم دیناری از انعام خویش
[B][M1]کام من بالله که ناکام من است[M2]تا به ناکامی برآرم کام خویش
[B][M1]دست همت بس فراخ آمد مرا[M2]پای همت تنگ دارم گام خویش
[B][M1]او به نسبت خوانده خاقانی مرا[M2]من کنم خاقان همت نام خویش
[A]
[B][M1]بس سفالین لب و خاکین رخ و سنگین جانم[M2]آتشین آب و گلین رطل کند درمانم
[B][M1]دست بوسم که گلین رطل دهد یار مرا[M2]گر دهد جام زرم دست بر او افشانم
[B][M1]منم از گل به گلین رطل خورم گلگون می[M2]کو برم جام زر ایمه که نه نرگسدانم
[B][M1]رطل دریا صفت آرید که جام زردشت[M2]گوش ماهی است بر او آتش دل ننشانم
[B][M1]دوستانم همه انصاف دهند از پی من[M2]که چه انصاف ده و جورکش دورانم
[B][M1]گوش ماهی است نه خورد من و نه هم جام است[M2]به گلین رطل دل از بند خرد برهانم
[B][M1]من که دریاکش و سرمست چو دریا باشم[M2]گوش ماهی چه کنم؟ جام صدف چه ستانم
[B][M1]بوی خاکی که من از رطل گلین می‌شنوم[M2]بردمد از بن هر موی گل و ریحانم
[B][M1]همه ماهی تن و آورده به کف جام صدف[M2]من نهنگم نه حریف صدف ایشانم
[B][M1]ساقی است آهوی سیمین و از آن زرین گاو[M2]خون خرگوش کند آب‌خور مارانم
[B][M1]گاو زر ده به کف سامری و در کف من[M2]آب خضری که در او آتش موسی رانم
[B][M1]جز بدین رطل گلین هیچ عمارت نکنم[M2]چار دیوار گلین را که در او مهمانم
[B][M1]آهنین جامم و پر آه و انین دارم جان[M2]نزیم بی‌دمکی آب که هم حیوانم
[B][M1]جوهری مغ شده و درج سفالین خم می[M2]وز نگین گهر و رطل گلین میزانم
[B][M1]سیصد وشصت رگم زنده شود چون بدهد[M2]سیصد و شصت درم سنگ گهر وزانم
[B][M1]هر که گوهر به دهان داشت جگر تشنه نماند[M2]من که گوهر بخورم تشنه جگر چون مانم
[B][M1]ای عجب دل سبک و درد گرانتر شودم[M2]هرچه من رطل گران سنگ سبکتر رانم
[B][M1]دوش با رطل گلین و می رنگین گفتم[M2]کز شما گشت غم‌آباد دل ویرانم
[B][M1]ای می و رطل ندانم ز کدام آب و گلید[M2]کاتش درد نشاندن به شما نتوانم
[B][M1]رطل بگریست که من ز آب و گل پرویزم[M2]می بنالید که من خون دل خاقانم
[B][M1]چون به می خون جهان در گل افسرده خورم[M2]چه عجب گر نتوان یافت به دل شادانم
[B][M1]من که خاقانیم از خون دل تاجوران[M2]می‌کنم قوت و ندانم چه عجب نادانم
[A]
[B][M1]از دو عالم دامن جان درکشم هر صبح‌دم[M2]پای نومیدی به دامان درکشم هر صبح‌دم
[B][M1]سایه با من هم‌نشین و ناله با من هم‌دم است[M2]جام غم بر روی ایشان درکشم هر صبح‌دم
[B][M1]ساقیی دارم چو اشک و مطربی دارم چو آه[M2]شاهد غم را ببر زان درکشم هر صبح‌دم
[B][M1]عشق مهمان دل است و جان و دل مهمان او[M2]من دل و جان پیش مهمان درکشم هر صبح‌دم
[B][M1]ناگزیر جان بود جانان و از جان ناگزیر[M2]پیش جانان شاید ار جان درکشم هر صبح‌دم
[B][M1]هم مژه مسمار سازم هم بهای نعل را[M2]دیده پیش اسب جانان درکشم هر صبح‌دم
[B][M1]بس که می‌جویم سواری بر سر میدان عقل[M2]تا عنان گیرم به میدان درکشم هر صبح‌دم
[B][M1]هر شب از سلطان عشقم در ستکانی‌ها رسد[M2]تا به یاد روی سلطان در کشم هر صبح‌دم
[B][M1]دوستکانی کان به مهر خاص سلطان آورند[M2]گر همه زهر است آسان درکشم هر صبح‌دم
[B][M1]نوش خندیدن به وقت زهر خوردن واجب است[M2]من بسا زهرا که خندان درکشم هر صبح‌دم
[B][M1]دوستان خون رزان پنهان کشند از دور و من[M2]آشکارا خون مژگان درکشم هر صبح‌دم
[B][M1]گر همه مستند از آن راوق منم هم مست از آنک[M2]خون چشم رواق افشان درکشم هر صبح‌دم
[B][M1]دهر ویران را به جز آرایش طاقی نماند[M2]خویشتن زین طاق ویران درکشم هر صبح‌دم
[B][M1]آفتم عقل است میل آتشین سازم ز آه[M2]پس به چشم عقل پنهان درکشم هر صبح‌دم
[B][M1]چند ازین دوران که هستند این خدا دوران در او[M2]شاید ار دامن ز دوران درکشم هر صبح‌دم
[B][M1]از خود و غیری چنان فارغ شدم کز فارغی[M2]خط به خاقانی و خاقان درکشم هر صبح‌دم
[A]
[B][M1]کو صبح که بار شب کشیدم[M2]در راه بلا تعب کشیدم
[B][M1]صبرم نکشید تا سحر زآنک[M2]از موکب غم شغب کشیدم
[B][M1]جان هم نکشد به حیله تا روز[M2]من تا به سحر عجب کشیدم
[B][M1]زنده به امید صبح ماندم[M2]تا صبح بدین سبب کشیدم
[B][M1]دارم ز خمار چشم میگون[M2]بی‌آنکه می طرب کشیدم
[B][M1]صبحا به گلاب ژاله بنشان[M2]این درد سری که شب کشیدم
[B][M1]بر چرخ کمان کشیدم از دل[M2]کز آتش دل لهب کشیدم
[B][M1]تیرم همه بر نشانه شد راست[M2]هر چند کمان به چپ کشیدم
[B][M1]پر آبله شد لبم ز بس تف[M2]کز سینه به سوی لب کشیدم
[B][M1]گویند لب تو را چه افتاد[M2]این عذر نهم که تب کشیدم
[B][M1]کردم طلب و نیافتم اهل[M2]اکنون قدم از طلب کشیدم
[B][M1]خاقانی‌وار خط واخواست[M2]بر عالم بوالعجب کشیدم
[A]
[B][M1]نه رای آنکه ز عشق تو روی برتابم[M2]نه جای آنکه به جوی تو بگذرد آبم
[B][M1]به جستجوی تو جان بر میان جان بندم[M2]مگر وصال تو را یابم و نمی‌یابم
[B][M1]ز بس که از تو فغان می‌کنم به هر محراب[M2]ز سوز سینه چو آتشکده است محرابم
[B][M1]برای بوی وصال تو بندهٔ بادم[M2]برای پاس خیال تو دشمن خوابم
[B][M1]اگر به جان کنیم حکم برنتابم سر[M2]مکن جفا که جفای تو برنمی‌تابم
[B][M1]کجا توانم پیوست با تو کز همه روی[M2]شکسته چون دل خاقانی است اسبابم
[A]
[B][M1]از دهر غدر پیشه وفائی نیافتم[M2]وز بخت تیره رای صفایی نیافتم
[B][M1]بر رقعهٔ زمانه قماری نباختم[M2]کورا بهر دو نقش دغایی نیافتم
[B][M1]آن شما ندانم و دانم که تا منم[M2]کار زمانه را سر و پایی نیافتم
[B][M1]سایه است هم‌نشینم و ناله است هم‌دمم[M2]بیرون ازین دو، لطف نمائی نیافتم
[B][M1]ای سایه نور چشمی و ای ناله انس دل[M2]کاندر یگانگی چو شمایی نیافتم
[B][M1]از دوستان عهد بسی آزموده‌ام[M2]کس را بگاه عهد وفایی نیافتم
[B][M1]زین پس برون عالم جویم وفا و عهد[M2]کاندر درون عالم جایی نیافتم
[B][M1]بر سینه شاخ شاخ کنم جامه شانه‌وار[M2]کز هیچ سینه بوی رضایی نیافتم
[B][M1]مانا که مردمی به عدم بازرفت از آنک[M2]نگذشت یک زمان که جفایی نیافتم
[B][M1]در بوستان عهد شنیدم که میوهاست[M2]جستم به چند سال و گیایی نیافتم
[B][M1]زان طبخ‌ها که دیگ سلامت همی پزد[M2]خوش‌خوارتر ز فقر ابایی نیافتم
[B][M1]بر زخمها که بازوی ایام می‌زند[M2]سازنده‌تر ز صبح دوایی یافتم
[B][M1]خاقانیا بنال که بر ساز روزگار[M2]خوشتر ز نالهٔ تو نوایی نیافتم
[A]
[B][M1]از گشت چرخ کار به سامان نیافتم[M2]وز دور دهر عمر تن آسان نیافتم
[B][M1]زین روزگار بی‌بر و گردون کژ نهاد[M2]یک رنج بازگوی که من آن نیافتم
[B][M1]نطقم از آن گسست که همدم ندیده‌ام[M2]دردم از آن فزود که درمان نیافتم
[B][M1]از قبضهٔ کمان فلک بر دلم به قهر[M2]تیری چنان گذشت که پیکان نیافتم
[B][M1]خوانی نهاد دهر به پیشم ز خوردنی[M2]جز قرص آفتاب در آن خوان نیافتم
[B][M1]بر ابلق امید نشستم به جد و جهد[M2]جولان نکرد بخت که میدان نیافتم
[B][M1]بر چرخ هفتمین شدم از نحس روزگار[M2]یک هم‌نشین سعد چو کیوان نیافتم
[B][M1]پشتم شکست چرخ که رویم نگه نداشت[M2]آبم ببرد دهر کز او نان نیافتم
[B][M1]در مصر انتظار چو یوسف بمانده‌ام[M2]بسیار جهد کردم و کنعان نیافتم
[B][M1]گوئی سکندرم ز پی آب زندگی[M2]عمرم گذشت و چشمهٔ حیوان نیافتم
[B][M1]ز افراسیاب دهر خراب است ملک دل[M2]دردا که زور رستم دستان نیافتم
[B][M1]گویا ترم ز بلبل لیکن ز غم چو باز[M2]خاموش از آن شدم که سخندان نیافتم
[B][M1]خاقانیا تو غم خور کز جور روزگار[M2]یک رادمرد خوش‌دل و خندان نیافتم
[B][M1]داد سخن دهم که زمانه به رمز گفت[M2]آن یافتم ز تو که ز حسان نیافتم
[A]
[B][M1]بر سریر نیاز می‌غلطم[M2]بر چراگاه ناز می‌غلطم
[B][M1]خوش خوش آید مرا که پیش درت[M2]به سر خاک باز می‌غلطم
[B][M1]پیش زخم تو کعبتین کردار[M2]بر بساط نیاز می‌غلطم
[B][M1]زیر دست غم تو مهره صفت[M2]در کف حقه باز می‌غلطم
[B][M1]تو مرا می‌کشی به خنجر لطف[M2]من در آن خون به ناز می‌غلطم
[B][M1]پس مرا خون دوباره می‌ریزی[M2]من به خونابه باز می‌غلطم
[B][M1]از پی سجدهٔ رخ تو چنان[M2]عابدان در نماز می‌غلطم
[B][M1]بر سر سنبل رخ تو چنانک[M2]آهوان در طراز می‌غلطم
[B][M1]بر سر آتش غمت چو سپند[M2]با خروش و گداز می‌غلطم
[B][M1]تو کشان زلف و من چو گربه بر آن[M2]سنبل دل نواز می‌غلطم
[B][M1]پیش زلفت چو کبک خسته جگر[M2]زیر چنگال باز می‌غلطم
[A]
[B][M1]با بخت در عتابم و با روزگار هم[M2]وز یار در حجابم و از غم‌گسار هم
[B][M1]بر دوستان نکالم و بر اهلبیت نیز[M2]بر آسمان وبالم و بر روزگار هم
[B][M1]اندر جهان منم که محیط غم مرا[M2]پایان پدید نیست چه پایان کنار هم
[B][M1]حیرانم از سپهر چه حیران؟ که مست نیز[M2]محرومم از زمانه، چه محروم؟ خوار هم
[B][M1]روزم به غم فروشد، لابل که عمر نیز[M2]حالم بهم برآمد لابل که کار هم
[B][M1]کس را پناه چون کنم و راز چون دهم[M2]کز اهل بی‌نصیبم و از راز دار هم
[B][M1]بر بوی هم‌دمی که بیابم یگانه رنگ[M2]عمرم در آرزو شد و در انتظار هم
[B][M1]امروز مردمی و وفا کیمیا شده است[M2]ای مرد کیمیا چه؟ که سیمرغ‌وار هم
[B][M1]بر مردم اعتماد نمانده است در جهان[M2]گفتی که اعتماد، مگو زینهار هم
[B][M1]گویند کار طالع خاقانی از فلک[M2]امسال بد نبود، چو امسال، پار هم
[B][M1]با این همه به دولت احمد در این زمان[M2]سلطان منم بر اهل سخن، کام کار هم
[A]
[B][M1]در سایهٔ غم شکست روزم[M2]خورشید سیاه شد ز سوزم
[B][M1]از دود جگر سلاح کردم[M2]تا کین دل از فلک بتوزم
[B][M1]تنها همه شب من و چراغی[M2]مونس شده تا بگاه روزم
[B][M1]گاهی بکشم به آه سردش[M2]گاه از تف سینه برفروزم
[B][M1]یک اهل نماند پس چرا چشم[M2]زین پرده در آن فرو ندوزم
[B][M1]خاقانی دل شکسته‌ام، باش[M2]تا عمر چه بردهد هنوزم
[A]
[B][M1]در سینه نفس چنان شکستم[M2]کز نالهٔ دل جهان شکستم
[B][M1]دل آتش غصه در میان داشت[M2]آب از مژه در میان شکستم
[B][M1]بردم به سرشک خون شبیخون[M2]تا لشکر شبروان شکستم
[B][M1]از ناله در آن گران رکابی[M2]الحق سپه گران شکستم
[B][M1]از بس که زدم در سحرگاه[M2]آخر در آسمان شکستم
[B][M1]بر مرده دلان به صور آهی[M2]این دخمهٔ باستان شکستم
[B][M1]چو ناوکیان به ناوک صبح[M2]در روی فلک کمان شکستم
[B][M1]با صف حواریان صفه[M2]برخوان مسیح نان شکستم
[B][M1]هر خار که گلبن طمع داشت[M2]در چشم نمک فشان شکستم
[B][M1]دیدم که زبان سگ گزنده است[M2]دندان جفاش از آن شکستم
[B][M1]ترسم که برآرد آشکارا[M2]آن دندان کز نهان شکستم
[B][M1]آب رخم آتش جگر برد[M2]من پل همه بر زبان شکستم
[B][M1]من بودم و یک کلید گفتار[M2]هم در غلق دهان شکستم
[B][M1]چون طبع طفیل آرزو بود[M2]حالیش به امتحان شکستم
[B][M1]هر روز هزار تازیانه[M2]بر طبع طفیل‌سان شکستم
[B][M1]روئین دژ آز را گشادم[M2]و آوازهٔ هفت‌خوان شکستم
[B][M1]خاقانی دل‌شکسته‌ام لیک[M2]دل بهر خلاص جان شکستم
[A]
[B][M1]ز خاک پاشی در دستخون فروماندیم[M2]ز پاک‌بازی نقش فنا فرو خواندیم
[B][M1]به نعش عالم جیفه نماز برکردیم[M2]به فرق گنبد فرتوت خاک بفشاندیم
[B][M1]همه حدیث شما تیغ بود و گردن ما[M2]نه گردنیم که از حکم سربرافشاندیم
[B][M1]چراغ‌وار به کشتن نشسته بر سر نطع[M2]به باد سرد چراغ زمانه بنشاندیم
[B][M1]به یک دو شب به سه چار اهل پنج شش ساعت[M2]به هفت هشت حیل نه ده آرزو راندیم
[B][M1]به بیست سی غم و چل پنجه‌اند هان چون صید[M2]به شصت واقعه هفتاد روز درماندیم
[B][M1]ز بس که تیغ زبان موی کرد خاقانی[M2]تن چو موی به مویه ز تیغ برهاندیم
[A]
[B][M1]گر به عیار کسان از همه کس کمتریم[M2]هیچ کسان را به نقد از همه محرم‌تریم
[B][M1]گر به امیدی که هست دولتیان خرم‌اند[M2]ما به قبولی که نیست از همه خرم‌تریم
[B][M1]گر تو به کوی مراد راه مسلم روی[M2]ما به سر کوی عجز از تو مسلم‌تریم
[B][M1]صاف طرب شرب توست چون که فراهم نه‌ای[M2]دردی غم قوت ماست وز تو فراهم‌تریم
[B][M1]غصهٔ تلخ از درون خندهٔ شیرین زنیم[M2]روی ترش چون کنیم نز گل تر کمتریم
[B][M1]گر تو چو بلعم به زهد لاف کرامت زنی[M2]ما ز سگی دم زنیم وز تو مکرم‌تریم
[B][M1]خرمن عمر ای دریغ رفت به باد محال[M2]در خوی خجلت ز عمر از مژه پرنم‌تریم
[B][M1]گرچه بهین عمر شد روز به پیشین رسید[M2]راست چو صبح پسین از همه خوشدم تریم
[B][M1]گفتی خاقانیا کز غم تو بی‌غمیم[M2]گر تو ز ما بی‌غمی ما ز تو بی‌غم‌تریم
[A]
[B][M1]تا چند ستم رسیده باشم[M2]چون سایه ز خود رمیده باشم
[B][M1]لب بسته گلو گرفته چون نای[M2]نالان و ستم رسیده باشم
[B][M1]انصاف بده چرا ننالم[M2]کانصاف ز کس ندیده باشم
[B][M1]چند از سگ ابلق شب و روز[M2]افتادهٔ سگ گزیده باشم
[B][M1]چند از پی آب‌دست هر خس[M2]چون بلبله قد خمیده باشم
[B][M1]تا کی چو ترازو از زبانی[M2]در گردن زه کشیده باشم
[B][M1]طیار شوم زبان ببرم[M2]تا راست روی گزیده باشم
[B][M1]چون صبح و محک به راست گویی[M2]گویای زبان بریده باشم
[B][M1]گوئی که ز غم مجوش و مخروش[M2]این پند بسی شنیده باشم
[B][M1]درجوش و خروش ابر و بحرم[M2]نتوانم کرمیده باشم
[B][M1]خاقانی دلفکارم آری[M2]اندیک نه شوخ‌دیده باشم
[A]
[B][M1]نماند اهل رنگی که من داشتم[M2]برفت آب و سنگی که من داشتم
[B][M1]به بوی دل یار یک‌رنگ بود[M2]به منزل درنگی که من داشتم
[B][M1]برد رنگ دیبا هوا لاجرم[M2]هوا برد رنگی که من داشتم
[B][M1]خزان شد بهاری که من یافتم[M2]کمان شد خدنگی که من داشتم
[B][M1]بجز با لب و چشم خوبان نبود[M2]همه صلح و جنگی که من داشتم
[B][M1]چو شیر، آتشین چنگ و چست آمدم[M2]پی هر پلنگی که من داشتم
[B][M1]کنون جز به تعویذ طفلان درون[M2]نبینند چنگی که من داشتم
[B][M1]نه خاقانیم نام گم کن مرا[M2]که شد نام و ننگی که من داشتم
[A]
[B][M1]از هستی خود که یاد دارم[M2]جز سایه نماند یادگارم
[B][M1]ور سایه ز من بریده گردد[M2]هم نیست عجب ز روزگارم
[B][M1]چون یار ز من برید سایه[M2]چون سایه ز من رمید یارم
[B][M1]از هم‌نفسان مرا چراغی است[M2]زان هیچ نفس زدن نیارم
[B][M1]زان بیم که از نفس بمیرد[M2]در کام نفس شکسته دارم
[B][M1]چون هم‌نفسی کنم تمنا[M2]بر آینه چشم برگمارم
[B][M1]ترسم ز نفاق آینه هم[M2]زان نتوانم که دم برآرم
[B][M1]خاقانی‌وار وام ایام[M2]از کیسهٔ عمر می‌گزارم
[A]
[B][M1]گرچه به دست کرشمهٔ تو اسیرم[M2]از سر کوی تو پای بازنگیرم
[B][M1]زخم سنان تو را سپر کنم از دل[M2]تا تو بدانی که با تو راست چو تیرم
[B][M1]خصم و شفیعم توئی ز تو به که نالم[M2]کز توی ناحق گزار نیست گزیرم
[B][M1]ساخته‌ام با بلای عشق تو چونانک[M2]گر عوضش عافیت دهی نپذیرم
[B][M1]بی‌تو چو شمعم که زنده دارم شب را[M2]چون نفس صبح‌دم دمید، بمیرم
[B][M1]زخمهٔ عشق تو راست از دل من ساز[M2]زاری خاقانی است نالهٔ زیرم
[A]
[B][M1]منم آن کز طرب غمین باشم[M2]لیکن از غم طرب گزین باشم
[B][M1]درد غم بایدم نه صاف طرب[M2]زانکه با دردکش قرین باشم
[B][M1]یک‌دم و نیم جان گرو دارم[M2]من مقامر دلم چنین باشم
[B][M1]سه یک دوستان سه شش خواهم[M2]که همه با گرو به کین باشم
[B][M1]ور سه شش نقش خویش یک بینم[M2]هم نخواهم که نقش‌بین باشم
[B][M1]راست بیرون دهم همه کژ خویش[M2]گرچه کژ نقش چون نگین باشم
[B][M1]آفتابم که خاک ره بوسم[M2]نه هلالم که نازنین باشم
[B][M1]نه چنوهم کمان کشم بر خلق[M2]بهر یک شب که در کمین باشم
[B][M1]جرعه برچیند آفتاب از خاک[M2]من هم از خاک جرعه چین باشم
[B][M1]کو خرابات کهف شیر دلان[M2]تا سگ آستان نشین باشم
[B][M1]نه نه آن جمع هفت مردانند[M2]من که باشم که هشتمین باشم
[B][M1]من که باشم که در وجود نیم[M2]تا در این دور کم حزین باشم
[B][M1]یا به صد سال پیش ازین بودم[M2]یا به صد سال بعد ازین باشم
[B][M1]چون من از عهد هیچ نندیشم[M2]از بدی عهد چون غمین باشم
[B][M1]چون من امروز در میانه نیم[M2]چه میانجی کفر و دین باشم
[B][M1]من نه خاقانیم که خاقانم[M2]تا کله‌دار راستین باشم
[B][M1]شرق و غرب اتفاق کرد بر آنک[M2]مبدع معنی آفرین باشم
[A]
[B][M1]دردی که مرا هست به مرهم نفروشم[M2]ور عافیتش صرف دهی هم نفروشم
[B][M1]بگداخت مرا مرهم و بنواخت مرا درد[M2]من درد نوازنده به مرهم نفروشم
[B][M1]ای خواجه من و تو چه فروشیم به بازار[M2]شادی بفروشی تو و من غم نفروشم
[B][M1]رازی که چو نای از لب یاران ستدم من[M2]از راه زبان بر دل همدم نفروشم
[B][M1]آری منم آن نای زبان گم شده کاسرار[M2]الا ز ره چشم به محرم نفروشم
[B][M1]چون نای شدم سر چو زبان گم شده خواهم[M2]تا پیش ز کس دم نخرم دم نفروشم
[B][M1]من نیست شدم نیست شدن مایهٔ هستی است[M2]این نیست به هستی ابد کم نفروشم
[B][M1]کو تیغ که مفتاح نجات است سرم را[M2]کان تیغ به صد تاج سر جم نفروشم
[B][M1]لب خنده زنان زهر سر تیغ کنم نوش[M2]زهری که به صد مهرهٔ ارقم نفروشم
[B][M1]دستار به سرپوش زنان دادم و حقا[M2]کنرا به بهین حلهٔ آدم نفروشم
[B][M1]زان مقنعه کان شاه به بهرام فرستاد[M2]یک تار به صد مغفر رستم نفروشم
[B][M1]زین خام که دارد جگر پخته تریزش[M2]پرزی به هزار اطلس معلم نفروشم
[B][M1]این یک شبه خلوت که به هر هفته مرا هست[M2]حقا که به شش روز مسلم نفروشم
[B][M1]گفتی نکنی خدمت سلطان، نکنم نی[M2]یک لحظه فراغت به دو عالم نفروشم
[B][M1]گویند که خاقانی ندهد به خسان دل[M2]دل کو سگ کهف است به بلعم نفروشم
[B][M1]بر کور دلان سوزن عیسی نسپارم[M2]بر پرده‌دران رشتهٔ مریم نفروشم
[A]
[B][M1]خون دلم مخور که غمان تو می‌خورم[M2]رحمی بکن که زخم سنان تو می‌خورم
[B][M1]هر می که دیده ریخت به پالونهٔ مژه[M2]یاد خیال انس رسان تو می‌خورم
[B][M1]گفتی چه می‌خوری که سفالین لبت پر است[M2]درد فراق ناگذران تو می‌خورم
[B][M1]ای ساقی فراق گرانی همی برم[M2]نوشی بزن سبک که گران تو می‌خورم
[B][M1]طعنه زنی مرا که غم جان همی خوری[M2]جان آن توست من غم از آن تو می‌خورم
[B][M1]هر دشمنی که زهر دهد دوستکانیم[M2]زهرش به یاد نوش لبان تو می‌خورم
[B][M1]گفتی که از سگان کی؟ از سگان تو[M2]کسیب دست سنگ فشان تو می‌خورم
[B][M1]رنجه مکن زبانت به دشنام چون منی[M2]حقا که من دریغ زبان تو می‌خورم
[B][M1]بر دست تو چو تیر تو لرزم ز چشم بد[M2]هرگه که زخم تیر و کمان تو می‌خورم
[B][M1]مسمار بر لبم زدی و نعل بر جبین[M2]پس ذم کنی مرا که غمان تو می‌خورم
[B][M1]من خاک پایم آب دهان ز آتش هوات[M2]وانگه چو نای دم ز دهان تو می‌خورم
[B][M1]کافور دان شود ز دم سرد من فلک[M2]از بس که دم ز غالیه دان تو می‌خورم
[B][M1]بردی گمان که بر دل خاقانی اندهی است[M2]من اندهش به بوی گمان تو می‌خورم
[B][M1]خاک توام ولیک چه خاکی که جرعه ریز[M2]از جام شاه ملک ستان تو می‌خورم
[A]
[B][M1]ما از عراق جان غم آلود می‌بریم[M2]وز آتش جگر دل پردود می‌بریم
[B][M1]در گریهٔ وداع تذروان کبک لب[M2]طاووس‌وار پای گل‌آلود می‌بریم
[B][M1]شب‌ها ز بس که سوزش تب‌ها همی کشیم[M2]لب‌ها کبود و آبله فرسود می‌بریم
[B][M1]داریم درد فرقت یاران گمان مبر[M2]کاندوه بود یا غم نابود می‌بریم
[B][M1]یاری ز دست رفته غم کار می‌خوریم[M2]مایه زیان شده هوس سود می‌بریم
[B][M1]خونین دلی به صبر سر اندوده وز سرشک[M2]خاکین رخی چو کاه گل‌اندود می‌بریم
[B][M1]گل درد سر برآورد و ما درد سر چو گل[M2]دیر آوریم و زحمت خود زود می‌بریم
[B][M1]گفتی چو می‌برید ز بغداد زاد راه[M2]صد دجله خون که دیده به پالود می‌بریم
[A]
[B][M1]الصبوح ای دل که ما بزم قلندر ساختیم[M2]چون مغان از قلهٔ می قبله‌ای برساختیم
[B][M1]شاهدان آتشین لب آب دندان آمدند[M2]کاب کار و کار آبی را بهم درساختیم
[B][M1]خواجهٔ جان گو مسلسل باش چون راهب که ما[M2]میرداد مجلس از زنار و ساغر ساختیم
[B][M1]کشتی می داشت ساقی ما به جان لنگر زدیم[M2]گفتی از دریای هستی برگ معبر ساختیم
[B][M1]کشتی ما در گذشتن خواست از گیتی و لیک[M2]هفته‌ای هم سوزن عیسیش لنگر ساختیم
[B][M1]آن زمان کز آتشین کوثر شدیم آلوده لب[M2]عنبرین دستارچه از زلف دلبر ساختیم
[B][M1]بر پری‌روی سلیمانی برافشاندیم پاک[M2]سبحه‌ها کز اشک داودی مزور ساختیم
[B][M1]غصهٔ عالم نمی‌شاید فرو بردن به دل[M2]زان به می با عالم پاکش برابر ساختیم
[B][M1]خاک مجلس بود خاقانی به بوی جرعه‌ای[M2]هم به بوی جرعه‌ای خاکش معطر ساختیم
[A]
[B][M1]به کوی عشق تو جان در میان راه نهم[M2]کلاه بنهم و سر بر سر کلاه نهم
[B][M1]گرم به شحنگی عاشقان فرود اری[M2]خراج روی تو بر آفتاب و ماه نهم
[B][M1]گرم به تیغ جفای تو ذره ذره کنند[M2]نه مرد درد تو باشم گرت گناه نهم
[B][M1]به باغ وصل تو گر شرط من یزید رود[M2]هزار طوبی در عرض یک گیاه نهم
[B][M1]به آسمان شکنی آه من میان دری است[M2]مراد آه توئی در کنار آه نهم
[B][M1]اگر به خدمت دست تو دررسد لب من[M2]ز دست بوس تو یارب چه دستگاه نهم
[B][M1]به جام عشق تو می تا خط سیاه دهند[M2]منم که سر به خط آن خط سیاه نهم
[B][M1]گدای کوی تو خاقانی است فرمان ده[M2]که این گدای تو را داغ پادشاه نهم
[A]
[B][M1]ای قوم الغیاث که کار اوفتاده‌ایم[M2]یاری دهید کز دل یار اوفتاده‌ایم
[B][M1]از ره روان حضرت او بازمانده‌ایم[M2]از کاروان گسسته و بار اوفتاده‌ایم
[B][M1]در صدر دیده‌ای که چه اقبال دیده‌ایم[M2]بر آستان نگر که چه زار اوفتاده‌ایم
[B][M1]از من دواسبه قافلهٔ صبر درگذشت[M2]ما در میان راه و غبار اوفتاده‌ایم
[B][M1]اندر بلا همی کندم آزمون بلی[M2]در آتش از برای عیار اوفتاده‌ایم
[B][M1]ای کاش یار غار نرفتی ز دست من[M2]اکنون که پای بر دم مار اوفتاده‌ایم
[B][M1]خاقانی عزیز سخن بودم ای دریغ[M2]آخر چه اوفتاد که خوار اوفتاده‌ایم
[A]
[B][M1]یک نظر دوش از شکنج زلف او دزدیده‌ام[M2]زیر هر تار صد شکنجی جهان جان دیده‌ام
[B][M1]دوش از آن سودا که جانم ز آن میان گوئی کجاست[M2]مرغ و ماهی آرمید و من نیارامیده‌ام
[B][M1]بی‌میانجی زبان و زحمت گوش آن زمان[M2]لابه‌ها بنموده‌ام لبیک‌ها بشنیده‌ام
[B][M1]گوهری کز چشم من زاد آفتاب روی تو[M2]هم به دست اشک در پای غمش پاشیده‌ام
[B][M1]از نحیفی همچو تار رشته‌ام در عقد او[M2]لاجرم هم بستر اویم وز او پوشیده‌ام
[B][M1]گرچه آن خوش لب جهان خرمی را برفروخت[M2]من به دندان محنت او را به جان بخریده‌ام
[B][M1]او مرا بی‌زحمت من دوست دارد زین قبل[M2]دشمن خاقانیم تا مهر او بگزیده‌ام
[A]
[B][M1]دل بشد از دست دوست را به چه جویم[M2]نطق فروبست، حال دل به چه گویم
[B][M1]نیست کسم غم‌گسار، خوش به که باشم[M2]هست غمم بی‌کنار لهو چه جویم
[B][M1]چون به در اختیار نیست مرا بار[M2]گرد سرا پردهٔ مراد چه پویم
[B][M1]زخم بلا را چو کعبتین همه چشمم[M2]زنگ عنا را چو آینه همه رویم
[B][M1]از در من عافیت چگونه درآید[M2]چون نشود پای محنت از سر کویم
[B][M1]بس که شدم کوفته در آتش اندوه[M2]گوئی مردم نیم که آهن و رویم
[B][M1]تیره شد آبم ز بس درنگ در این خاک[M2]کاش اجل سنگ بر زدی به سبویم
[B][M1]بخت ز من دست شست شاید اگر من[M2]نقش امید از رخ مراد بشویم
[B][M1]چون دل خود را به غم سپارم ازین روی[M2]دشمن خاقانیم مگر که نه اویم
[A]
[B][M1]زنگ دل از آب روی شستیم[M2]وز درد هوا سبوی شستیم
[B][M1]دل را به کنار جوی بردیم[M2]وز یار کناره جوی شستیم
[B][M1]از شهر شما دواسبه راندیم[M2]از خون سر چار سوی شستیم
[B][M1]جان را به وداع آفرینش[M2]از عالم تنگ خوی شستیم
[B][M1]سجاده به هشت باغ بردیم[M2]دراعه به چار جوی شستیم
[B][M1]نه قندز شب نه قاقم روز[M2]چون دست ز هر دو موی شستیم
[B][M1]گفتی که دهان به هفت خاک آب[M2]از یاد خسان بشوی، شستیم
[B][M1]گفتی ز جهان نشسته‌ای دست[M2]در گوش جهان بگوی شستیم
[B][M1]از زن صفتی به آب مردی[M2]حیض همه رنگ و بوی شستیم
[B][M1]زان نفس که آب روی جستی[M2]ما دست ز آبروی شستیم
[B][M1]خاقانی‌وار تختهٔ عمر[M2]از ابجد گفت‌گوی شستیم
[A]
[B][M1]این خود چه صورت است که من پای‌بست اویم[M2]وین خود چه آفت است که من زیر دست اویم
[B][M1]او زلف را بر غمم، دایم شکسته دارد[M2]من دل شکسته زانم کاندر شکست اویم
[B][M1]هر شب به سیر کویش از کوچهٔ خرابات[M2]نعره زنان برآیم یعنی که مست اویم
[B][M1]یک شب وصال داد مرا قاصد خیال[M2]با آن بلند سرو که چون سایه پست اویم
[B][M1]مانا که صبح صادق غماز بود اگر نه[M2]این فتنه از که خاست که من هم نشست اویم
[B][M1]آوازه شد به شهری و آگاه گشت شاهی[M2]کو عشق‌دان من شد من بت‌پرست اویم
[B][M1]خاقانیم که مرگم از زندگی است خوش‌تر[M2]تا چون که نیست گردم داند که هست اویم
[A]
[B][M1]گفتم آه آتشین بس کن، نه من خاک توام[M2]نه مسلسل هم‌چو آبم تا هوسناک توام
[B][M1]مهرهٔ افعی است آن لب زهر افعی باک نیست[M2]ای گوزن آسا نه من زنده به تریاک توام
[B][M1]گفت هجرت تلخ وانگه خوش‌دلی آن من است[M2]من به داغ این حدیث از خوی بی‌باک توام
[B][M1]بس که سربسته چو غنچه دردسر دارم چو بید[M2]چون شکوفه نشکفم کز سرو چالاک توام
[B][M1]خاک شهرت می‌بری کاب و هوا نگزایدت[M2]با خودم بر کاخر از روی هوا خاک توام
[B][M1]قفل مهر از سینه چون برداشتی خاقانیا[M2]نه کلید گنج خانهٔ خاطر پاک توام
[A]
[B][M1]نام تو چون بر زبان می‌آیدم[M2]آب حیوان در دهان می‌آیدم
[B][M1]تا لب من خاک‌بوس کوی توست[M2]هردم از لب بوی جان می‌آیدم
[B][M1]گر قدم بر آسمانم پیش تو[M2]فرق سر بر آستان می‌آیدم
[B][M1]تا همایم خوانده‌ای در کام دل[M2]هر نواله استخوان می‌آیدم
[B][M1]وارهان زین دام‌گاه غم مرا[M2]کرزوی آشیان می‌آیدم
[B][M1]مایه عشق توست چون او حاصل است[M2]شاید ار عمری زیان می‌آیدم
[B][M1]در صف عشاق خاقانی منم[M2]کاسب معنی زیر ران می‌آیدم
[A]
[B][M1]از تف دل آتشین دهانم[M2]زان نام تو بر زبان نرانم
[B][M1]ترسم که چو صبر از غم تو[M2]نام تو بسوزد از زبانم
[B][M1]فریاد کز آتش دل من[M2]فریاد بسوخت در دهانم
[B][M1]بالای سر ایستاد روزم[M2]در پستی غم فتاد جانم
[B][M1]مشتی خاکم سبکتر از باد[M2]هم کشتی آهن گرانم
[B][M1]گر آهن نیستی تف آه[M2]با خود بردی بر آسمانم
[B][M1]چون ریمهن ز بند آهن[M2]پالودهٔ سوخته روانم
[B][M1]لب‌تشنه‌ترم ز سگ گزیده[M2]از دست کس آب چون ستانم
[B][M1]وز کوی کس آب چون توان خواست[M2]کآتش ندهند رایگانم
[B][M1]دور از تو ز بی‌تنی که هستم[M2]چون وصل تو هست بی‌نشانم
[B][M1]مجهول کسی نیم، شناسند[M2]من شاعر صاحب القرانم
[B][M1]از من اثری نماند ماناک[M2]خاقانی دیگرم، نه آنم
[A]
[B][M1]کفر است راز عشقت پنهان چرا ندارم[M2]دارم به کفر عشقت ایمان چرا ندارم
[B][M1]سوزی ز ساز عشقت در دل چرا نگیرم[M2]رمزی ز راز مهرت در جان چرا ندارم
[B][M1]آتش به خاک پنهان دارند صبح خیزان[M2]من خاک عشقم آتش پنهان چرا ندارم
[B][M1]عید است این که بر جان کشتن حواله کردی[M2]چون کشتنی است جانم، قربان چرا ندارم
[B][M1]نی کم سعادت است این کامد غم تو در دل[M2]چون دل سرای غم شد شادان چرا ندارم
[B][M1]تا خود پرست بودم کارم نداشت سامان[M2]چون بی‌خودی است کارم سامان چرا ندارم
[B][M1]مهتاب را به ویران رسم است نور دادن[M2]پس من سراچهٔ جان ویران چرا ندارم
[B][M1]ریحان هر سفالی پیداست آن من کو[M2]من دل سفال کردم ریحان چرا ندارم
[B][M1]خاقانیم نه والله سیمرغ نیست هستم[M2]پس هست و نیست گیتی یکسان چرا ندارم
[A]
[B][M1]نازی است تو را در سر، کمتر نکنی دانم[M2]دردی است مرا در دل، باور نکنی دانم
[B][M1]خیره چه سراندازم بر خاک سر کویت[M2]گر بوسه زنم پایت، سر برنکنی دانم
[B][M1]گفتی بدهم کامت اما نه بدین زودی[M2]عمری شد و زین وعده، کمتر نکنی دانم
[B][M1]بوسیم عطا کردی، زان کرده پشیمانی[M2]دانی که خطا کردی، دیگر نکنی دانم
[B][M1]گر کشتنیم باری هم دست تو و تیغت[M2]خود دست به خون من، هم تر نکنی دانم
[B][M1]گه‌گه زنی از شوخی حلقهٔ در خاقانی[M2]خانه همه خون بینی، سر درنکنی دانم
[B][M1]هان ای دل خاقانی سر در سر کارش کن[M2]الا هوس وصلش، در سر نکنی دانم
[B][M1]گرچه به عراق اندر سلطان سخن گشتی[M2]جز خاک در سلطان افسر نکنی دانم
[A]
[B][M1]به میدان وفا یارم چنان آمد که من خواهم[M2]ز دیوان هواکارم چنان آمد که من خواهم
[B][M1]ز دفتر فال امیدم چنان آمد که من جستم[M2]ز قرعه نقش پندارم چنان آمد که من خواهم
[B][M1]مرا یاران سپاس ایزد کنند امروز کز طالع[M2]به نام ایزد دل و یارم چنان آمد که من خواهم
[B][M1]چه نقش است این که طالع بست تا بر جامهٔ عمرم[M2]طرازی کار زو دارم چنان آمد که من خواهم
[B][M1]چه دام است این که بخت افکند کان آهوی شیر افکن[M2]به یک‌دم صید گفتارم چنان آمد که من خواهم
[B][M1]مرا بر کعبتین دل سه شش نقش آمد از وصلش[M2]زهی نقشی که این بارم چنان آمد که من خواهم
[B][M1]دلا سر بر زمین دار و کله بر آسمان افشان[M2]که آن ماه کله دارم چنان آمد که من خواهم
[B][M1]به باران مژه در ابر می‌جستم وصالش را[M2]کنون ناجسته دربارم چنان آمد که من خواهم
[B][M1]چه عذر آرم که بگشایم زبان بسته چون بلبل[M2]که آن گل‌برگ بی‌خارم چنان آمد که من خواهم
[B][M1]از آن روی جهان دارد که چون عیسی است جان پرور[M2]دوای جان بیمارم چنان آمد که من خواهم
[B][M1]صبوحی ساز خاقانی و کار آب کن یعنی[M2]که آب کار بازارم چنان آمد که من خواهم
[A]
[B][M1]گفتم به ری مراد دل آسان برآورم[M2]ز آنجا سفر به خاک خراسان برآورم
[B][M1]در ره دمی به تربت بسطام برزنم[M2]وز طوس و روضه آرزوی جان برآورم
[B][M1]ری دیده پس به خاک خراسان رسم چنانک[M2]حج کرده عمره بر اثر آن برآورم
[B][M1]از اوج آسمان به سر سدره بگذرم[M2]وز سدره سر به گلشن رضوان برآورم
[B][M1]ایزد نخواست آنچه دلم خواست لاجرم[M2]هر لحظه آهی از دل سوزان برآورم
[A]
[B][M1]مرا گوئی چه سر داری، سر سودای او دارم[M2]به خاک پای او کامید خاک پای او دارم
[B][M1]ازو تا جان اگر فرقی کنم کافر دلی باشد[M2]من آنگه جای او دانم که جان را جای او دارم
[B][M1]گر او از لطف عام خود مرا مقبول خود دارد[M2]نیندیشم که چون خاصان قبول رای او دارم
[B][M1]اگر دل در غمش گم شد چه شاید کرد، گو گم شو[M2]دل اینجا از سگان کیست تا پروای او دارم
[B][M1]بن هر موی را گر باز پرسی تا چه سر دارد[M2]ندا آید که تا سر دارم این سودای او دارم
[B][M1]به جان او کزو جان را به درد اوست خرسندی[M2]که جان داروی خویش از درد جان افزای او دارم
[B][M1]شکارم کرد زلف او چو آتش سرخ رخ زانم[M2]که در گردن کمند زلف دود آسای او دارم
[B][M1]اگر صد جان خاقانی به بالایش برافشانم[M2]خجل باشم که این خلعت نه بر بالای او دارم
[A]
[B][M1]چون تلخ سخن رانی تنگ شکرت خوانم[M2]چون کار به جان آری جان دگرت خوانم
[B][M1]زهر غم خویشم ده تا عمر خوشت گویم[M2]خاک در خویشم خوان تا تاج سرت خوانم
[B][M1]اشک و رخ من هر دو سرخ است و کبود از تو[M2]خوش رنگرزی زین پس عیسی هنرت خوانم
[B][M1]چون درد توام گیرد دامان غمت گیرم[M2]آیم به سر کویت وز در به درت خوانم
[B][M1]زین خواندن بی‌حاصل بستم لب و بس کردم[M2]هم کم شنوی دانم گر بیشترت خوانم
[B][M1]گفتی که چو وقت آید کارت به ازین سازم[M2]این عشوه مده کانگه افسوس گرت خوانم
[B][M1]از محنت خاقانی بس بی‌خبری ویحک[M2]دانم نشوی در خط گر بی‌خبرت خوانم
[A]
[B][M1]گر رحم کنی جانا جان بر سرت افشانم[M2]ور زخم زنی دل را بر خنجرت افشانم
[B][M1]معلوم من از عالم جانی است، چه فرمائی[M2]بر خنجر تو پاشم یا بر سرت افشانم
[B][M1]بر سوزن مژگانم صد رشته گهر دارم[M2]در دامن تو ریزم یا در برت افشانم
[B][M1]آئی به کف آن خنجر چون چشم من از گوهر[M2]من گوهر عمر خود بر گوهرت افشانم
[B][M1]گر گوهر جان خواهی هم در کمرت دوزم[M2]ور دانهٔ دل خواهی هم در برت افشانم
[B][M1]طاووس خودآرائی در زیور زیبائی[M2]گر دیده قبول آید بر زیورت افشانم
[B][M1]با من به سلام خشک ای دوست زبان ترکن[M2]تا از مژه هر ساعت لعل ترت افشانم
[B][M1]خاک در سلطان را افسر کن و بر سر نه[M2]تا سر به کله داری بر افسرت افشانم
[B][M1]آن پیکر روحانی بنمای به خاقانی[M2]تا دیدهٔ نورانی بر پیکرت افشانم
[A]
[B][M1]ما پیشکش تو جان فرستیم[M2]ور دست رسد جهان فرستیم
[B][M1]جان خود چه سگ و جهان چه خاک است[M2]تا بر درت این و آن فرستیم
[B][M1]یک وام لبت نداده باشیم[M2]آنگه که هزار جان فرستیم
[B][M1]در قیمت لعل تو چه ارزد[M2]ما ارچه هزار کان فرستیم
[B][M1]دندان مزد سگان کویت[M2]بپذیری اگر روان فرستیم
[B][M1]این لاشهٔ تن کشیده در جل[M2]بر آخور پاسبان فرستیم
[B][M1]بس عذر کز آخور تو خواهیم[M2]گر ابلق آسمان فرستیم
[B][M1]قصه به تو هر نفس نویسیم[M2]قاصد به تو هر زمان فرستیم
[B][M1]دیده هم از آن توست بگذار[M2]تا مرغ به آشیان فرستیم
[B][M1]خاقانی را هزار گنج است[M2]یک یک به تو رایگان فرستیم
[A]
[B][M1]دیده در کار لب و خالش کنم[M2]پیشکش هم جان و هم مالش کنم
[B][M1]کعبهٔ جان او و عید دل هم اوست[M2]جان و دل قربان همه سالش کنم
[B][M1]چون مرا از راه کعبه است این فتوح[M2]بس طواف شکر کامسالش کنم
[B][M1]ماه من کاشتر سوار آید به راه[M2]دیده سقا، سینه حمالش کنم
[B][M1]ناقه‌را چون ماه بر کوهان بود[M2]نام چرخ مشتری فالش کنم
[B][M1]ناقه ای کو پای بر یالش نهد[M2]بوسه گه هم پای و هم یالش کنم
[B][M1]گه مهار از رشتهٔ جان سازمش[M2]گه زر رخسار خلخالش کنم
[B][M1]گر دلم سوزد سموم بادیه[M2]بس مفرح کز لب و خالش کنم
[B][M1]کمترین هندوی او خاقانی است[M2]گر پذیرد نام مثقالش کنم
[A]
[B][M1]دل به سودای بتان دربسته‌ام[M2]بت‌پرستی را میان دربسته‌ام
[B][M1]دل بتان را دادم و شادم بدانک[M2]سگ به شاخ گلستان دربسته‌ام
[B][M1]پختهٔ غم‌های عشقم لاجرم[M2]دم ز خامان جهان دربسته‌ام
[B][M1]گوش بنهادم به آواز صبوح[M2]وز دم سبوح‌خوان دربسته‌ام
[B][M1]باز تسبیح آشکار افکنده‌ام[M2]باز زنار از نهان دربسته‌ام
[B][M1]گردن امید خود را ناقه‌وار[M2]بس جرس‌ها کز گمان دربسته‌ام
[B][M1]لاشهٔ عمر از هوس خوش می‌رود[M2]مهرهٔ رنگینش از آن دربسته‌ام
[A]
[B][M1]جانا ز سر مهر تو گشتن نتوانم[M2]وز راه هوای تو گذشتن نتوانم
[B][M1]درجان من اندیشهٔ تو آتشی افکند[M2]کانرا به دو صد طوفان کشتن نتوانم
[B][M1]صد رنگ بیامیزم چه سود که در تو[M2]مهری که نبوده است سرشتن نتوانم
[B][M1]تا بودم بر قاعدهٔ مهر تو بودم[M2]تا باشم ازین قاعده گشتن نتوانم
[B][M1]چون نامه نویسم به تو از درد دل خویش[M2]جان تو که از ضعف نوشتن نتوانم
[B][M1]حال دل خاقانی اگر شرح پذیرد[M2]حقا که به صد نامه نوشتن نتوانم
[A]
[B][M1]به صفت، عاشق جمال توایم[M2]به خبر، فتنهٔ خیال توایم
[B][M1]خام پندار سوخته جگران[M2]در هوس پختن وصال توایم
[B][M1]چه عجب گر ز وصل محرومیم[M2]ما کجا محرم جمال توایم
[B][M1]غرقهٔ عشق و تشنهٔ وصلیم[M2]که آرزومند زلف و خال توایم
[B][M1]رد مکن خشک جان من بپذیر[M2]که برآورد خشک سال توایم
[B][M1]جای تو در دل شکستهٔ ماست[M2]که تو ریحان و ما سفال توایم
[B][M1]از پی خدمت پدید آئیم[M2]که تو عیدی و ما هلال توایم
[B][M1]به سلامیت درد سر ندهیم[M2]زان که ترسنده از ملال توایم
[B][M1]همه تن چشم و سوی تو نگران[M2]کعبتین‌وار دستمال توایم
[B][M1]گفت خاقانی ارچه هیچ کسیم[M2]خاری از گلبن کمال توایم
[A]
[B][M1]امروز دو هفته است که روی تو ندیدم[M2]و آن ماه دو هفت از خم موی تو ندیدم
[B][M1]ماه منی و عید من و من مه عیدی[M2]زان روی ندیدم که به روی تو ندیدم
[B][M1]چون بوی تو دیدم نفس صبح و ز غیرت[M2]در آینهٔ صبح به بوی تو ندیدم
[B][M1]تن غرقهٔ خون رفتم و دل تشنهٔ امید[M2]کز آب وفا قطره به جوی تو ندیدم
[B][M1]سگ‌جان شدم از بس ستم عالم سگ‌دل[M2]روزی نظری از سگ کوی تو ندیدم
[B][M1]با درد فراق تو به جان می‌زنم الحق[M2]درمان ز که جویم که ز خوی تو ندیدم
[B][M1]بر هیچ در صومعه‌ای برنگذشتم[M2]کانجا چو خودی در تک و پوی تو ندیدم
[B][M1]پای طلبم سست شد از سخت دویدن[M2]هر سو که شدم راه به سوی تو ندیدم
[B][M1]خاقانی اگر بیهده گفت از سرمستی[M2]مستی به ازو بیهده گوی تو ندیدم
[A]
[B][M1]طبع تو دمساز نیست چاره چه سازم[M2]کین تو کمتر نگشت مهر چه بازم
[B][M1]تیر جفایت گشاد راه سرشکم[M2]تیغ فراقت درید پردهٔ رازم
[B][M1]از شب هجران بپرس تا به چه روزم[M2]ز آتش سودا ببین که در چه گدازم
[B][M1]زهرهٔ آن نیستم که پای تو بوسم[M2]پس به چه دل دست سوی زلف تو یازم
[B][M1]باز نیازم به شاهد و می و شمع است[M2]هر سه توئی ز آن به سوی توست نیازم
[A]
[B][M1]ای جفت دل من از تو فردم[M2]وی راحت جان ز تو به دردم
[B][M1]تا با دل و جان من تو جفتی[M2]من از دل و جان خویش فردم
[B][M1]رنجی که من از پی تو دیدم[M2]دردی که من از غم تو خوردم
[B][M1]بر کوه بیازمای یکبار[M2]تا بشناسی که من چه کردم
[B][M1]من شاخ وفا و مردمی را[M2]کی چون تو شکسته بیخ نردم
[B][M1]داو دل و جان نهم به عشقت[M2]در شدره اوفتاد نردم
[B][M1]ای سرو سهی که در فراقت[M2]چون زرین نال زار و زردم
[B][M1]بیجاده اشارت در تو[M2]رخسار چو کهربای زردم
[B][M1]با لشکر هجر تو همه سال[M2]ز امید وصال در نبردم
[B][M1]با آتش و آب دیده و دل[M2]گرد در تو چو باد گردم
[B][M1]بر رهگذر بلاست وصلت[M2]در رهگذر بلا نبردم
[B][M1]عشق تو به جان خویش دادم[M2]تا عمر به سر شود به دردم
[B][M1]خاقانی بیاموزد در عشق[M2]بسیار خیال گرم و سردم
[A]
[B][M1]خوش خوش از عشق تو جانی می‌کنم[M2]وز گهر در دیده کانی می‌کنم
[B][M1]بر سر عقل آستینی می‌زنم[M2]از در صبر آستانی می‌کنم
[B][M1]هر که از غیر تو لافی می‌زند[M2]از سر غیرت جهانی می‌کنم
[B][M1]تا دلم کردی نشان تیر هجر[M2]صد خدنگ از هر نشانی می‌کنم
[B][M1]تا سنان انداز شد مژگان تو[M2]هر دم از سینه سنانی می‌کنم
[B][M1]مار ضحاک است زلفت کز غمش[M2]قصر شادی هر زمانی می‌کنم
[B][M1]در تن خویش از برای قوت او[M2]مغزی از هر استخوانی می‌کنم
[B][M1]بر نگین جان خاقانی مقیم[M2]مهر مهر مهربانی می‌کنم
[A]
[B][M1]من در طلب یارم ز اغیار نیندیشم[M2]پایم به سر گنج است از مار نیندیشم
[B][M1]صبرم به عیار او هیچ است و دو جو کمتر[M2]من هم جو زرینم کز نار نیندیشم
[B][M1]جوجو شدم از عشقش او جو به جو این داند[M2]او را به جوی زین غم غم‌خوار نیندیشم
[B][M1]گر زان رخ گندم‌گون اندک نظری یابم[M2]زین جان که جوی ارزد بسیار نیندیشم
[B][M1]خاکی دل من خون شد ور خون من اندیشد[M2]اندیشم از آزارش ز آزار نیندیشم
[B][M1]گر هیچ رسد بر دل دندان سگ کویش[M2]تشریف سر دندان هر بار نیندیشم
[B][M1]ور جان ز بن دندان در عرض لبش آرم[M2]هم پیش‌کشی دانم بازار نیندیشم
[B][M1]گر کار من از عشقش با شحنه و دار افتد[M2]از شحنه نترسم من وز دار نیندیشم
[B][M1]گر با سر تیغ افتد کار سر خاقانی[M2]بر تیغ سر اندازم وز کار نیندیشم
[A]
[B][M1]دل را به غم تو باز بستیم[M2]جان را کمر نیاز بستیم
[B][M1]تن کو سگ توست هم به کویت[M2]بر شاخ گلش به ناز بستیم
[B][M1]از دل به دلت رسول کردیم[M2]وز دیده زبان راز بستیم
[B][M1]دیدیم رخت که قبلهٔ ماست[M2]زآنسو که توئی نماز بستیم
[B][M1]خونین تتق از پی خیالت[M2]بر چشم خیال باز بستیم
[B][M1]بر بوی خیال زود سیرت[M2]خواب شب دیر باز بستیم
[B][M1]جان از پی گرد موکب تو[M2]بر شه ره ترکتاز بستیم
[B][M1]مرغی که کبوتر هوائی است[M2]بر گوشهٔ دام باز بستیم
[B][M1]جوری که ز غمزهٔ تو دیدیم[M2]بر عالم کینه ساز بستیم
[B][M1]خاقانی‌وار لاشهٔ عمر[M2]بر آخور حرص و آز بستیم
[A]
[B][M1]خیز تا رخت دل براندازیم[M2]وز پی نیکوئی سر اندازیم
[B][M1]با حریفان درد مهرهٔ مهر[M2]بر بساط قلندر اندازیم
[B][M1]دین و دنیا حجاب همت ماست[M2]هر دو در پای دلبر اندازیم
[B][M1]دوست در روی ما چو سنگ انداخت[M2]ما به شکرانه شکر اندازیم
[B][M1]مردم دیده را سپند کنیم[M2]پیش روی بر آذر اندازیم
[B][M1]گرچه از توسنی چو طالع ماست[M2]ما کمند وفا دراندازیم
[B][M1]گر بدین حیله صید شد بخ‌بخ[M2]ورنه کاری دگر براندازیم
[B][M1]تا کی از غصه‌های بدگویان[M2]قصه‌ها پیش داور اندازیم
[B][M1]شرح این حال پیش دوست کنیم[M2]سنگ فتنه به لشکر اندازیم
[B][M1]تحفه سازیم جان خاقانی[M2]پیش خاقان اکبر اندازیم
[A]
[B][M1]یارب از عشق چه سرمستم و بی‌خویشتنم[M2]دست گیریدم تا دست به زلفش نزنم
[B][M1]گر به میدان رود آن بت مگذارید دمی[M2]بو که هشیار شوم برگ نثاری بکنم
[B][M1]نگذارم که جهانی به جمالش نگرند[M2]شوم از خون جگر پرده به پیشش بتنم
[B][M1]یا مرا بر در میخانهٔ آن ماه برید[M2]که خمار من از آنجاست هم آنجا شکنم
[B][M1]صورت من همه او شد صفت من همه او[M2]لاجرم کس من و ما نشنود اندر سخنم
[B][M1]نزنم هیچ دری تام نگویند آن کیست[M2]چو بگویند مرا باید گفتن که منم
[B][M1]نیم جان دارم و جان سایه ندارد به زمین[M2]من به جان می‌زیم و سایهٔ جان است تنم
[B][M1]از ضعیفی که تنم هست نهان گشته چنانک[M2]سال‌ها هست که در آرزوی خویشتنم
[B][M1]گر مرا پرسی و چیزی به تو آواز دهد[M2]آن نه خاقانی باشد، که بود پیرهنم
[A]
[B][M1]نزل عشقت جان شیرین آورم[M2]هدیهٔ زلفت دل و دین آورم
[B][M1]چون شراب تلخ و شیرین درکشی[M2]پیشکش صد جان شیرین آورم
[B][M1]پیش عناب لبت عناب‌وار[M2]روی خون آلوده پر چین آورم
[B][M1]پیش بالای تو هم بالای تو[M2]گوهر از چشم جهان بین آورم
[B][M1]واپسین یار منی در عشق تو[M2]روز برنائی به پیشین آورم
[B][M1]چون به یادت کعبتین گیرم به کف[M2]کعبتین را نقش پروین آورم
[B][M1]نیم رو خاکین چو بوسم پای تو[M2]بر سر از تو تاج تمکین آورم
[B][M1]عاشقان دل دادن آئین کرده‌اند[M2]من به تو جان دادن آئین آورم
[B][M1]عار چون داری ز خاقانی که فخر[M2]از در تاج سلاطین آورم
[A]
[B][M1]نیم شب پی گم کنان در کوی جانان آمدم[M2]همچو جان بی‌سایه و چون سایه بی‌جان آمدم
[B][M1]چون سگان دوست هم پیش سگان کوی دوست[M2]داغ بر رخ، طوق بر گردن خروشان آمدم
[B][M1]کوی او جان را شبستان بود زحمت برنتافت[M2]سایه بر در ماند چون من در شبستان آمدم
[B][M1]آتش رخسار او دیدم سپند او شدم[M2]بی‌من از من نعره سر برزد پشیمان آمدم
[B][M1]با چراغ آسان نشاید بر سر گنج آمدن[M2]من چراغ آه چون بنشاندم آسان آمدم
[B][M1]سوزن مژگانش از دیبای رخسارش مرا[M2]خلعتی نو دوخت کو را دوش مهمان آمدم
[B][M1]دوست جام می کشید و جرعه‌ها بر من فشاند[M2]خاک او بودم سزای جرعه‌ها زان آمدم
[B][M1]از حسودانش نیندیشم که دارم وصل او[M2]باک غوغاکی برم چون خاص سلطان آمدم
[B][M1]شام‌گه زین سرنه عاشق، کستان بوسی شدم[M2]صبح‌دم زان سر نه خاقانی، که خاقان آمدم
[A]
[B][M1]در عشق ز تیغ و سر نیندیشم[M2]در کوی تو از خطر نیندیشم
[B][M1]در دست تو چون به دستخون ماندم[M2]از شش در تو گذر نیندیشم
[B][M1]پروانهٔ عشقم اوفتان خیزان[M2]کز آتش تیز پر نیندیشم
[B][M1]یک بوسه ز پایت آرزو دارم[M2]جان تو که بیشتر نیندیشم
[B][M1]این آرزویم ببخش و جان بستان[M2]تا آرزوی دگر نیندیشم
[B][M1]با دل گفتم که ترک جان کردی[M2]دل گفت کز این قدر نیندیشم
[B][M1]گفتم که دلا ز جان نیندیشی[M2]گفتا که حق است اگر نیندیشم
[B][M1]خاقانی‌وار بر سر کویت[M2]سر برنهم و ز سر نیندیشم
[A]
[B][M1]ما دل به دست مهر تو زان باز داده‌ایم[M2]کاندر طریق عشق تو گرم اوفتاده‌ایم
[B][M1]ما رطل‌های درد تو زان در کشیده‌ایم[M2]کز رمزهای درد تو سری گشاده‌ایم
[B][M1]گفتی که دل بداده و فارغ نشسته‌ای[M2]اینک برای دادن جان ایستاده‌ایم
[B][M1]ما آستین ناز تو از دست کی دهیم[M2]چون دامن نیاز به دست تو داده‌ایم
[B][M1]تا هم‌قدم شدیم سگ پاسبانت را[M2]از فرق فرقدین قدم برنهاده‌ایم
[B][M1]کس را چه دست بر ما گر عاشق توایم[M2]مولای کس نه‌ایم که آزاد زاده‌ایم
[B][M1]ما هم به باده همدم خاقانیم و بس[M2]کو راه باده‌خانه که جویای باده‌ایم
[A]
[B][M1]تا من پی آن زلف سرافکنده همی دارم[M2]چون شمع گهی گریه و گه خنده همی دارم
[B][M1]گه لوح وصالش را سربسته همی خوانم[M2]گه پاس خیالش را شب زنده همی دارم
[B][M1]سلطان جمال است او من بر در ایوانش[M2]تن خاک همی سازم جان بنده همی دارم
[B][M1]تا کرد مرا بسته بادام دو چشم او[M2]چون پسته دل از حسرت آکنده همی دارم
[B][M1]جان تحفهٔ او کردم هم نیست سزای او[M2]زین روی سر از خجلت افکنده همی دارم
[B][M1]بر حال گذشتهٔ ما هرگز نکنی حسرت[M2]امید به الطافش آینده همی دارم
[B][M1]از مصحف عشق او فال دل خاقانی[M2]گر خود به هلاک آید فرخنده همی دارم
[A]
[B][M1]تو را در دوستی رائی نمی‌بینم، نمی‌بینم[M2]چو راز اندر دلت جائی نمی‌بینم، نمی‌بینم
[B][M1]تمنا می‌کنم هر شب که چون یابم وصال تو[M2]ازین خوشتر تمنائی نمی‌بینم، نمی‌بینم
[B][M1]به هر مجلس که بنشینی توئی در چشم من زیرا[M2]که چون تو مجلس آرائی نمی‌بینم، نمی‌بینم
[B][M1]به هر اشکی که از رشکت فرو بارم به هر باری[M2]کنارم کم ز دریائی نمی‌بینم، نمی‌بینم
[B][M1]اگر تو سرو بالائی تو را من دوست می‌دارم[M2]که چون تو سرو بالائی نمی‌بینم، نمی‌بینم
[B][M1]ننالیدم ز تو هرگز ولی این بار می‌نالم[M2]که زحمت را محابائی نمی‌بینم، نمی‌بینم
[B][M1]در این صحرا ز هر نقشی که چشم از وی برآساید[M2]بجز رویت تماشائی نمی‌بینم، نمی‌بینم
[B][M1]چگونه نغمه خاقانی نسازم عندلیب‌آسا[M2]چو او گل گلشن آرائی نمی‌بینم، نمی‌بینم
[B][M1]در این میدان جانبازان اگر انصاف می‌خواهی[M2]چو خاقانیت شیدائی نمی‌بینم، نمی‌بینم
[A]
[B][M1]دست از دو جهان کشیده خواهم[M2]یک اهل به جان خریده خواهم
[B][M1]گوئی که رسم به اهل رنگی[M2]از طالع بررسیده خواهم
[B][M1]جستم دل آشنا و تا حشر[M2]گر جویم هم ندیده خواهم
[B][M1]نوشی به یقین نماند لیکن[M2]زهری به گمان چشیده خواهم
[B][M1]تا خوشی نفسی به دست نارم[M2]بی‌پای به سر دویده خواهم
[B][M1]از ناوک صبح بهر روزی[M2]صد جوشن شب دریده خواهم
[B][M1]تا گوهری در کنار ناید[M2]چون بحر نیارمیده خواهم
[B][M1]از روزن هر دلی چو خورشید[M2]هر لحظه فرو خزیده خواهم
[B][M1]گر سایهٔ دوستی ببینم[M2]چون سایه ز خود رمیده خواهم
[B][M1]بس مار گزیدهٔ وجودم[M2]هم غار عدم گزیده خواهم
[B][M1]چون تشنه شوم به رشتهٔ جان[M2]آبی ز جگر کشیده خواهم
[B][M1]چشمم می لعل راوق افشاند[M2]دانست که می ندیده خواهم
[B][M1]هم زهر دهد چو شاخ سنبل[M2]گر نیشکری گزیده خواهم
[A]
[B][M1]ز باغت به جز بوی و رنگی نبینم[M2]خود آن بوی را هم درنگی نبینم
[B][M1]زهی هم تو هم عشق تو باد و آتش[M2]که خود در شما آب و سنگی نبینم
[B][M1]چه دریاست عشقت که هرچند در وی[M2]صدف جویم الا نهنگی نبینم
[B][M1]همه خلق در بند بینم پس آخر[M2]به همت یک آزاد رنگی نبینم
[B][M1]چو خاقانی از بهر صید دل خود[M2]به از تیر مژگان خدنگی نبینم
[A]
[B][M1]ز باغ عافیت بوئی ندارم[M2]که دل گم گشت و دل‌جویی ندارم
[B][M1]بنالم کرزوبخشی ندیدم[M2]بگریم کشنارویی ندارم
[B][M1]برانم بازوی خون از رگ چشم[M2]که با غم زور بازویی ندارم
[B][M1]فلک پل بر دلم خواهد شکستن[M2]کز آب عافیت جویی ندارم
[B][M1]بسازم مجلسی از سایهٔ خویش[M2]که آنجا مجلس آشویی ندارم
[B][M1]چه پویم بر پی مردان عالم[M2]کز آن سر مرحباگویی ندارم
[B][M1]بهر مویی مرا واخواست از کیست[M2]که اینجا محرم مویی ندارم
[B][M1]گر از حلوای هر خوان بی‌نصیبم[M2]نه سکبای هر ابرویی ندارم
[B][M1]در این عالم که آب روی من رفت[M2]بدان عالم شدن رویی ندارم
[B][M1]من آن زن فعلم از حیض خجالت[M2]که بکری دارم و شویی ندارم
[B][M1]نه خاقانی من است و من نه اویم[M2]که تاب درد چون اویی ندارم
[A]
[B][M1]طاقتی کو که به سر منزل جانان برسم[M2]ناتوان مورم و خود کی به سلیمان برسم
[B][M1]خضر لب تشنه در این بادیه سرگردان داشت[M2]راه ننمود که بر چشمهٔ حیوان برسم
[B][M1]شب تار و ره دور و خطر مدعیان[M2]تا در دوست ندانم به چه عنوان برسم
[B][M1]عوض شکوه کنم شکر چو یوسف اظهار[M2]من به دولت اگر از سیلی اخوان برسم
[B][M1]بلبلان خوبی صیاد بیان خواهم کرد[M2]اگر این بار سلامت به گلستان برسم
[B][M1]قطرهٔ اشکم و اما ز فراوانی ضعف[M2]طاقتی نیست که از دیده به مژگان برسم
[B][M1]در شهادتگه عشق است رسیدن مشکل[M2]خاقنی راه چنان نیست که آسان برسم
[A]
[B][M1]دارم سر آنکه سر برآرم[M2]خود را ز دو کون بر سر آرم
[B][M1]بر هامهٔ ره روان نهم پای[M2]همت ز وجود برتر آرم
[B][M1]بر لاشهٔ عجز بر نهم رخت[M2]تا رخش قدر عنان درآرم
[B][M1]این دار خلافت پدر را[M2]در زیر نگین مسخر آرم
[B][M1]وین هودج کبریای دل را[M2]بر کوههٔ چرخ اخضر آرم
[B][M1]وین تاج دواج یوسفی را[M2]درمصر حقیقت اندر آرم
[B][M1]بی‌واسطهٔ خیال با دوست[M2]خلوت کنم و دمی برآرم
[B][M1]در حجرهٔ خاص او فلک را[M2]مانندهٔ حلقه بر در آرم
[B][M1]شب را ز برای زنده ماندن[M2]تا نفخهٔ صور همبر آرم
[B][M1]گر پرده‌دری کند تف صبح[M2]از دود دلش رفوگر آرم
[B][M1]در کعبهٔ شش جهت که عشق است[M2]خاقانی را مجاور آرم
[A]
[B][M1]از گلستان وصل نسیمی شنیده‌ام[M2]دامن گرفته بر اثر آن دویده‌ام
[B][M1]بی‌بدرقه به کوی وصالش گذشته‌ام[M2]بی‌واسطه به حضرت خاصش رسیده‌ام
[B][M1]اینجا گذاشته پر و بالی که داشته[M2]آنجا که اوست هم به پر او پریده‌ام
[B][M1]این مرغ آشیان ازل را به تیغ عشق[M2]پیش سرای پردهٔ او سر بریده‌ام
[B][M1]وین مرکب سرای بقا را به رغم خصم[M2]جل درکشیده پیش در او کشیده‌ام
[B][M1]گاهی لبش گزیده و گاهی به یاد او[M2]آن می که وعده کرد ز دستش مزیده‌ام
[B][M1]خود نام من ز خاطر من رفته بود پاک[M2]خاقانی آن زمان ز زبانش شنیده‌ام
[B][M1]در جمله دیدم آنچه ز عشاق کس ندید[M2]اما دریغ چیست که در خواب دیده‌ام
[B][M1]گوئی که بر جنیبت وهم از ره خیال[M2]در باغ فضل صدر افاضل چریده‌ام
[B][M1]والا جمال دین محمد، محمد آنک[M2]از کل کون خدمت او برگزیده‌ام
[B][M1]جبریل‌وار باد معانی به فر او[M2]در آستین مریم خاطر دمیده‌ام
[B][M1]شک نیست کز سلالهٔ نثر بلند اوست[M2]این روی تازگان که به نظم آفریده‌ام
[B][M1]ای آنکه تا عنان به هوای تو داده‌ام[M2]از ناوک سخن صف خصمان دریده‌ام
[B][M1]هود هدی توئی و من از تو چو صرصری[M2]بر عادیان جهل به عادت بزیده‌ام
[B][M1]آزرده‌ام ز زخم سگ غرچه لاجرم[M2]خط فراق بر خط شروان کشیده‌ام
[B][M1]لیکن بدان دیار نیابم ز ترس آنک[M2]پرآبهاست در ره و من سگ گزیده‌ام
[A]
[B][M1]دلا زارت برون نتوان نهادن[M2]قدم در موج خون نتوان نهادن
[B][M1]بر اسب عمر هرای جوانی است[M2]بر او زین سرنگون نتوان نهادن
[B][M1]تو را هر دم غم صد ساله روزی است[M2]ذخیره زین فزون نتوان نهادن
[B][M1]به کتف عمر میکش بار محنت[M2]که بر دهر حرون نتوان نهادن
[B][M1]به نامت چون توان کرد ابلقی را[M2]که داغش بر سرون نتوان نهادن
[B][M1]در این منزل رصد جهان می‌ستاند[M2]گنه بر رهنمون نتوان نهادن
[B][M1]خراب است آن جهان کاول تو دیدی[M2]اساسی نو کنون نتوان نهادن
[B][M1]به صد غم ریسمان جان گسسته است[M2]غمی را پنبه چون نتوان نهادن
[B][M1]دلی کز جنس برکندی نگهدار[M2]که بر ناجنس و دون نتوان نهادن
[B][M1]سرت خاقانیا در بیم راهی است[M2]کز آنجا پی برون نتوان نهادن
[A]
[B][M1]خرمی کان فلک دهد غم دان[M2]دل که با غم بساخت خرم دان
[B][M1]سنت اهل عشق خواهی داشت[M2]درد را هم مزاج مرهم دان
[B][M1]به عیاری که هفت مردان راست[M2]نقش شش روز کمتر از کم دان
[B][M1]دوستان همچو مهر، نمامند[M2]دشمنان همچو ماه، محرم دان
[B][M1]گنج عزلت توراست خاقانی[M2]عافیت هم ورا مسلم دان
[B][M1]چار دیوار عزلتی که توراست[M2]بهتر از چار بالش جم دان
[B][M1]چار بالش نشین عزلت را[M2]پنج نوبت زن دو عالم دان
[A]
[B][M1]برون از جهان تکیه جایی طلب کن[M2]ورای خرد پیشوایی طلب کن
[B][M1]قلم برکش و بر دو گیتی رقم زن[M2]قدم درنه و رهنمایی طلب کن
[B][M1]جهان فرش توست آستینی برافشان[M2]فلک عرش توست استوایی طلب کن
[B][M1]همه درد چشم تو شد هستی تو[M2]شو از نیستی توتیایی طلب کن
[B][M1]چو در گنبدی هم‌صف مردگانی[M2]ز گنبد برون شو بقایی طلب کن
[B][M1]خدایان رهزن بسی یابی اینجا[M2]جدا زین خدایان خدایی طلب کن
[B][M1]مر این پنج دروازهٔ چار حد را[M2]به از هفت و نه پادشایی طلب کن
[B][M1]مگو شاه سلطان اگر مرد دردی[M2]ز رندان وقت آشنایی طلب کن
[B][M1]کلید همه دار ملک سلاطین[M2]به زیر گلیم گدایی طلب کن
[B][M1]به سیران مده نوش‌داروی معنی[M2]ز تشنه دلان ناشتائی طلب کن
[B][M1]به باغ دل ار بلبل درد خواهی[M2]به خاقانی آی و نوایی طلب کن
[A]
[B][M1]سوختم چون بوی برناید ز من[M2]وآتش غم روی ننماید ز من
[B][M1]من ز عشق آراستم بازارها[M2]عشق بازاری نیاراید ز من
[B][M1]تا نیارم زر رخ از لعل اشک[M2]دل ز محنت‌ها نیاساید ز من
[B][M1]ای خیال یار در خورد آمدی[M2]بی‌تو دانی هیچ نگشاید ز من
[B][M1]گر نگیرم دربرت عذر است از آنک[M2]بوی بیماری همی آید ز من
[B][M1]دست بر سر زانم از دست اجل[M2]تا کلاه عمر نرباید ز من
[A]
[B][M1]ای صبح مرا حدیث آن مه کن[M2]ای باد، مرا ز زلفش آگه کن
[B][M1]ای قرصهٔ آفتاب پیش من[M2]بگشای زبان، قصد آن مه کن
[B][M1]ای خیل خیال دوست هر ساعت[M2]از سبزهٔ جان مرا چراگه کن
[B][M1]ای لاف زده ز عشق و دل داده[M2]جان هم بده و به کوی او ره کن
[B][M1]ای خاقانی دراز شد قصه[M2]جان خواهد یار قصه کوته کن
[A]
[B][M1]غصهٔ آسمان خورم دم نزنم، دریغ من[M2]در خم شست آسمان بسته منم، دریغ من
[B][M1]چون دم سرد صبح‌دم کآتش روز بردهد[M2]آتش دل برآورد دم زدنم، دریغ من
[B][M1]بین که پل جفا فلک بر دل من شکست و من[M2]این پل آب رنگ را کی شکنم، دریغ من
[B][M1]برکنم از زمین دل بیخ امل به بیل غم[M2]خار اجل ز راه جان برنکنم، دریغ من
[B][M1]هستم باد گشته سر از پی نیستی دوان[M2]هستی هر تنم ولی نیست تنم، دریغ من
[B][M1]دیده‌ای آنکه چون کند باد ز گرد پیرهن[M2]بادم و گرد بیخودی پیرهنم، دریغ من
[B][M1]هر چه من آورم ز طبع آب حیات در دهن[M2]تف دل آتش آورد در دهنم، دریغ من
[B][M1]آب ز چشمهٔ خرد خوردم و پس ز بیم جان[M2]سنگ به چشمهٔ خرد درفکنم، دریغ من
[B][M1]جم صفتان ز خوان من ریزه چنند، پس چرا[M2]موروش از ره خسان ریزه چنم، دریغ من
[B][M1]سنگ سیاه کعبه را بوسه زده پس آنگهی[M2]دست سفید سفلگان بوسه زنم، دریغ من
[B][M1]تاجورم چو آفتاب اینت عجب که بی‌بها[M2]بر سر خاک عور تن نور تنم، دریغ من
[B][M1]پیش حیات دوستان گر سپرم عجب‌تر آنک[M2]کز پس مرگ دشمنان در حزنم، دریغ من
[B][M1]کو سر تیغ تا بدو باز رهم ز بند سر[M2]کر جگر پر آبله چون سفنم، دریغ من
[B][M1]من چو گلم که در وطن خار برد عنان از آن[M2]رستم و کورهٔ سفر شد وطنم، دریغ من
[B][M1]چون به زبان من رود نام کرم ز چشم من[M2]چشمهٔ خون فرو دود بر ذقنم، دریغ من
[B][M1]چشم گریست خون و دل گفت که یاس من نگر[M2]زانکه خزان وصل را یاسمنم، دریغ من
[B][M1]آه برآمد از جهان گفت مرا که ریگ خور[M2]نیست گیاهی از کرم در چمنم دریغ من
[A]
[B][M1]دلا با عشق پیمان تازه گردان[M2]برات عشق بر جان تازه گردان
[B][M1]به کفرش ز اول ایمان آر و آنگه[M2]چو ایمان گفتی ایمان تازه گردان
[B][M1]نماز عاشقان بی‌بت روا نیست[M2]سجود بت‌پرستان تازه گردان
[B][M1]چه رانی کشتی اندیشه در خشک[M2]گرت سوزی است طوفان تازه گردان
[B][M1]به هر دردیت درمان هم ز درد است[M2]به درد تازه درمان تازه گردان
[B][M1]خراج هر دو عالم برد خواهی[M2]نخست از عشق فرمان تازه گردان
[B][M1]به استقبال تیر چشم ترکان[M2]کهن ریشت به پیکان تازه گردان
[B][M1]دل ازرق پوش و ترکان زرق پاشند[M2]دلت را خرقه ز ایشان تازه گردان
[B][M1]سفالت این جهان ریحان او عمر[M2]به آب عشق ریحان تازه گردان
[B][M1]جهان را عهد مجنونی شد از یاد[M2]چو خاقانی درآ، آن تازه گردان
[A]
[B][M1]رخش حسن ای جان شگرفی را به میدان درفکن[M2]گوی کن سرها و گوها را به چوگان درفکن
[B][M1]عشق را گه تاج ساز و بر سر عشاق نه[M2]زلف را گه طوق کن در حلق مردان درفکن
[B][M1]عالمی از عشقت ای بت سنگ بر سر می‌زنند[M2]زینهار ای سیم‌گون گوی گریبان درفکن
[B][M1]نیکوان خلد بالای سرت نظاره‌اند[M2]یک نظر بنمای و آشوبی در ایشان درفکن
[B][M1]تن که باشد تا به خون او کنی آلوده تیغ[M2]زور با عقل آزمای و پنجه با جان درفکن
[B][M1]کفر و ایمان را بهم صلح است خیز از زلف و رخ[M2]فتنه‌ای ساز و میان کفر وایمان درفکن
[B][M1]آخر ای خورشید خوبان مر تو را رخصت که داد[M2]کز خراسان اندرآ، شوری به شروان درفکن
[B][M1]شاید ار سرنامهٔ وصل تو نام دیگر است[M2]مردمی کن نام خاقانی به پایان درفکن
[A]
[B][M1]دلم دردمند است باری برافکن[M2]بر افکندهٔ خود نظر بهتر افکن
[B][M1]میندیش اگر صبر من لشکری شد[M2]دلت سنگ شد سنگ بر لشکر افکن
[B][M1]اگر با غمت گرم در کار نایم[M2]ز دم‌های سردم گره دربر افکن
[B][M1]اگر نزل عشقت به جز جان فرستم[M2]به خاکش فرو نه، برون در افکن
[B][M1]تو را طوق سیمین درافکند غبغب[M2]مرا نیز از آن زلف طوقی برافکن
[B][M1]پی از هر خسی سایه پرورد بگسل[M2]نظر بر عزیزان جان پرور افکن
[B][M1]که فرمایدت کشنای خسان شو[M2]که گوید که هرای زر بر خر افکن
[B][M1]مشو در خط از پند خاقانی ای جان[M2]که این خوش حدیثی است بر دفتر افکن
[A]
[B][M1]آب و سنگم داد بر باد آتش سودای من[M2]از پری روئی مسلسل شد دل شیدای من
[B][M1]نیستم یارا که یارا گویم و یارب کنم[M2]کآسمان ترسم به درد یارب و یارای من
[B][M1]دود آهم دوش بابل را حبش کرده است از آنک[M2]غارت هاروتیان شد زهرهٔ زهرای من
[B][M1]شب زن هندوی و جانم جوجو اندر دست او[M2]جو به جو می‌دید شب حال دل رسوای من
[B][M1]هر زن هندو که او را دانه بر دست افکنم[M2]دانه زن بیدانه بیند خرمن سودای من
[B][M1]چون ببارم اشک گرم، آتش زنم در عالمی[M2]شعر خاقانی است گوئی اشک آتش‌زای من
[A]
[B][M1]ترک سن سن گوی توسن خوی سوسن بوی من[M2]گر نگه کردی به سوی من نبودی سوی من
[B][M1]من بخایم پشت دست از غم که او از روی شرم[M2]پشت پای خویش بیند تا نبیند روی من
[B][M1]رسم ترکان است خون خوردن ز روی دوستی[M2]خون من خورد و ندید از دوستی در روی من
[B][M1]بس که از زاری زبانم موی و مویم شد زبان[M2]کو مرا کشت و نیازرد از برون یک موی من
[B][M1]ترک بلغاری است قاقم عارض و قندز مژه[M2]من که باشم تا کمان او کشد بازوی من
[B][M1]تا ز دستم رفت و هم‌زانوی نااهلان نشست[M2]شد کبود از شانهٔ دست آینهٔ زانوی من
[B][M1]بوی وصلش آرزو می‌کردم او دریافت گفت[M2]از سگان کیست خاقانی که یابد بوی من
[A]
[B][M1]از عشق دوست بین که چه آمد به روی من[M2]کز غم مرا بکشت و نیازرد موی من
[B][M1]از عشق یار روی ندارم که دم زنم[M2]کز عشق روی او چه غم آمد به روی من
[B][M1]باری کبوترا تو ز من نامه‌ای ببر[M2]نزدیک یار و پاسخش آور به سوی من
[B][M1]درد دلم ببین که دلم وصل جوی اوست[M2]آه ای کبوتر از دل سیمرغ جوی من
[B][M1]زنهار تا به برج دگر کس بنگذری[M2]برجت سرای من به و صحرات کوی من
[B][M1]گستاخ برمپر که مبادا که ناگهی[M2]شاهین بود نشانده به راهت عدوی من
[B][M1]بر پای بندمت زر چهره که حاسدان[M2]بی‌رنگ زر رها نکنندت به بوی من
[B][M1]خاقانی است جوجو در آرزوی او[M2]او خود به نیم جو نکند آرزوی من
[A]
[B][M1]ای باد بوی یوسف دلها به ما رسان[M2]یک نوبر از نهال دل ما به ما رسان
[B][M1]از زلف او چو بر سر زلفش گذر کنی[M2]پنهان بدزد موئی و پیدا به ما رسان
[B][M1]با خویشتن ببر دل ما کز سگان اوست[M2]امشب به داغ او کن و فردا به ما رسان
[B][M1]گر آفتاب زردی از آن سو گذشته‌ای[M2]پیغام آن ستارهٔ رعنا به ما رسان
[B][M1]ای نازنین کبوتر از اینجاست برج تو[M2]گر هیچ نامه آری از آنجا به ما رسان
[B][M1]ای هدهد سحر گهی از دوست نامه‌ای[M2]بستان ببند بر سر و عمدا به ما رسان
[B][M1]با دوست خلوه کن دو بدو و آنچه گفته‌ایم[M2]یک یک بگوی و پاسخ آن را به ما رسان
[B][M1]ما را مراد ازین همه یا رب وصال اوست[M2]یارب مراد یارب ما را به ما رسان
[B][M1]خاقانی‌ایم سوختهٔ عشق وامقی[M2]عذرا نسیمی از بر عذرا به ما رسان
[A]
[B][M1]بر سر بازار عشق آزاد نتوان آمدن[M2]بنده باید بودن و در بیع جانان آمدن
[B][M1]از عتاب دوستان چون سایه نتوان در رمید[M2]جان فشاندن باید و چون سایه بیجان آمدن
[B][M1]عشقبازان را برای سر بریدن سنت است[M2]بر سر نطع ملامت پای‌کوبان آمدن
[B][M1]نیم شب پنهان به کوی دوست گم نامان شوند[M2]شهره‌نامان را مسلم نیست پنهان آمدن
[B][M1]بر سر گنج آن شود کو پی به تاریکی برد[M2]مشعله برکرده سوی گنج نتوان آمدن
[B][M1]جان در این ره نعل کفش آمد بیندازش ز پای[M2]کی توان با نعل پیش تخت سلطان آمدن
[B][M1]گرچه تنگ است ای پسر با پر نگنجد هیچ مرغ[M2]بال و پر بگذار تا بتوانی آسان آمدن
[B][M1]شرط خاقانی است از کفر آشکارا دم زدن[M2]پس نهان از خاکیان در خون ایمان آمدن
[A]
[B][M1]ای لعل تو پرده‌دار پروین[M2]وای زلف تو سایبان نسرین
[B][M1]چشم تو ز نیم زهر غمزه[M2]خون کرد هزار جان شیرین
[B][M1]صد عیسی دردمند را بیش[M2]در سایهٔ زلف کرده بالین
[B][M1]از چشم بد ایمنی که دارد[M2]دندان و لب تو شکل یاسین
[B][M1]آهسته‌تر ای سوار چالاک[M2]بر دیدهٔ ما متاز چندین
[B][M1]حقی که نه از وفاست بگذار[M2]راهی که نه از صفاست مگزین
[B][M1]آن کز تف عشق توست در تب[M2]جویان ز لب تو مهر تسکین
[B][M1]هر ذره که بر تو می‌فشاند[M2]لطفی بکن ای نگار برچین
[B][M1]خاقانی را از آن خود دان[M2]نیک و بد او از آن خود بین
[A]
[B][M1]روی است بنامیزد یا ماه تمام است آن[M2]زلف است تعالی الله یا تافته دام است آن
[B][M1]هر سال بدان آید خورشید به جوزا در[M2]تا با کمر از پیشت گویند غلام است آن
[B][M1]در عهد تو زیبائی چیزی است که خاص است این[M2]در عشق تو رسوائی کاری است که عام است آن
[B][M1]جانی که تو را شاید بر خلق فرو ناید[M2]چیزی که تو را باید بر خلق حرام است آن
[B][M1]گفتم که به صبر از تو هم پخته شود کارم[M2]امروز یقینم شد کاندیشهٔ خام است آن
[B][M1]من بستهٔ دام تو، سرمست مدام تو[M2]آوخ که چه دام است این یارب چه مدام است آن
[B][M1]شب‌های فراقت را صبحی که پدید آید[M2]با بیم رقیبانت هم اول شام است آن
[B][M1]یک جام نخست تو بربود مرا از من[M2]از جام دوم کم کن نیمی که تمام است آن
[B][M1]بی‌لام سر زلفت نون است قد چاکر[M2]ای ماه چه نون است این یا نیز چه لام است آن
[B][M1]گفتی که چو خاقانی عشاق بسی دارم[M2]صادقتر ازو عاشق بنمای کدام است آن
[A]
[B][M1]تا مرا سودای تو خالی نگرداند ز من[M2]با تو ننشینم به کام خویشتن بی‌خویشتن
[B][M1]خار راه خود منم خود را ز خود فارغ کنم[M2]تا دوئی یکسو شود هم من تو گردم هم تو من
[B][M1]باقی آن گاهی شوم کز خویشتن یابم فنا[M2]مرده اکنونم که نقش زندگی دارم کفن
[B][M1]جان فشان و راد زی و راه‌کوب و مرد باش[M2]تا شوی باقی چو دامن برفشانی زین دمن
[B][M1]ای طریق جستجویت همچو خویت بوالعجب[M2]راه من سوی تو چون زلفت دراز و پرشکن
[B][M1]من که چو کژدم ندارم چشم و بی‌پایم چو مار[M2]چون توانم دید ره یا گام چون دانم زدن
[B][M1]مرغ جان من در این خاکی قفس محبوس توست[M2]هم تو بالش برگشا و هم تو بندش برشکن
[B][M1]تا اگر پران شود کوی تو سازد آشیان[M2]یا گرش قربان کنی زلف تو باشد بابزن
[B][M1]سالها شد تا دل جان‌پاش ازرق‌پوش من[M2]معتکف‌وار اندر آن زلف سیه دارد وطن
[B][M1]از در تو برنگردم گرچه هر شب تا به روز[M2]پاسبانان بینم آنجا انجمن در انجمن
[B][M1]در ازل بر جان خاقانی نهادی مهر مهر[M2]تا ابد بی‌رخصت خاقان اعظم برمکن
[A]
[B][M1]تا دل غم او دارد نتوان غم جان خوردن[M2]با انده او زشت است اندوه جهان خوردن
[B][M1]گر پای سگ کویش بر دیدهٔ ما آید[M2]زین مرتبه بر دیده تشویر توان خوردن
[B][M1]در عشوهٔ وصل او عمری به کران آرم[M2]گرچه ز خرد نبود زهری به گمان خوردن
[B][M1]آنجا که سنان باشد با کافر مژگانش[M2]خوشتر ز شکر دانم بر سینه سنان خوردن
[B][M1]در راه وفای او شد شیفته خاقانی[M2]هر روز قفای نو از دست زمان خوردن
[A]
[B][M1]در یک سخن آن همه عتیبش بین[M2]در یک نظر این همه فریبش بین
[B][M1]خورشید که ماه در عنان دارد[M2]چون سایه دویده در رکیبش بین
[B][M1]خاموشی لعل او چه می‌بینی[M2]جماشی چشم پر عتیبش بین
[B][M1]تا چشم نظاره زو خبر ندهد[M2]هم نور جمال او حجیبش بین
[B][M1]آن عقل که برد نام بالایش[M2]سر چون سر خامه در نشیبش بین
[B][M1]از درد جگر به شب ز هجرانش[M2]ای بر دل من همه نهیبش بین
[B][M1]روزی که حساب کشتگان گیرد[M2]خاقانی را در آن حسیبش بین
[A]
[B][M1]شب من دام خورشید است گوئی زلف یار است این[M2]شب است این یا غلط کردم که عید روزگار است این
[B][M1]اگر ناف بهشت از شب تهی ماند آن نمی‌دانم[M2]مرا در ناف شب دانم بهشتی آشکار است این
[B][M1]سرشک من به رقص افتاد بر نطع زر از شادی[M2]چو جانم در سماع آمد که یارب وصل یار است این
[B][M1]قرارم شد ز هفت اندام گوهر هفت ناکرده[M2]ز هفتم پرده رخ بنمود گوئی نوبهار است این
[B][M1]چو من در پایش افتادم چو خلخال زرش گفتا[M2]که چون خلخال ما هم‌زرد و هم نالان و زار است این
[B][M1]بخستم نیم دینارش به گاز از بی‌خودی یعنی[M2]که گر جم را نگین است آن نگینش را نگار است این
[B][M1]ز بس از زخم دندانم برآمد آبله‌ش بر لب[M2]رقیبش گفت پندارم لب تبخاله دار است این
[B][M1]لبش زنهار می‌کرد از لبم گفتم معاذ الله[M2]قصاص خون همی خواهم چه جای زینهار است این
[B][M1]حلی چون آفتاب و حله چون صبح از برافکنده[M2]گرفتم در برش گفتم که ماهم در کنار است این
[B][M1]رقیب آمد که بیرونش کنم مژگان بر ابرو زد[M2]که این مایه ندانی تو که ما را یار غار است این
[B][M1]جهان را یادگاری نیست به ز اشعار خاقانی[M2]به فر خسرو عادل نکوتر یادگار این
[A]
[B][M1]درد دل گویم از نهان بشنو[M2]راز، بی‌زحمت زبان بشنو
[B][M1]جوش دریای غصه باور کن[M2]موج خون بنگر و فغان بشنو
[B][M1]بر کنار دو جوی دیدهٔ من[M2]بانگ دولاب آسمان بشنو
[B][M1]لرزهٔ برق در سحاب دل است[M2]نالهٔ رعد ز امتحان بشنو
[B][M1]پیش کوه ار غمان من گویی[M2]کوه را بانگ الامان بشنو
[B][M1]چون بخندد عدو ز گریهٔ من[M2]دل به خشمم کند که هان بشنو
[B][M1]تندرستی ورای سلطانی است[M2]از دو تن پرس و شرح آن بشنو
[B][M1]یا ز دربان تن‌درست بپرس[M2]یا ز سلطان ناتوان بشنو
[B][M1]حال شب‌های هجر خاقانی[M2]چون بخواهی ز این و آن بشنو
[A]
[B][M1]آخر چه خون کرد این دلم کامد به ناخن خون او[M2]هم ناخنی کمتر نگشت اندوه روز افزون او
[B][M1]دل خاک آن خون خواره شد تا آب او یک‌باره شد[M2]صیدی کزو آواره شد خاکش بهست از خون او
[B][M1]از جور او خون شد دلم وز دست بیرون شد دلم[M2]در کار او چون شد دلم چون کار کرد افسون او
[B][M1]کردم حسابش جو به جو در دستخون دیدم گرو[M2]جوجو شد از غم نو به نو بی‌روی گندم‌گون او
[B][M1]پیرامن کویش به شب خصمان خاقانی طلب[M2]هرجا که گنج است ای عجب ماری است پیرامون او
[A]
[B][M1]تو چه دانی که من از وفا چه نمودم به جای تو[M2]علم الله که جان من چه کشید از جفای تو
[B][M1]گذری کن به کوی من، نظری کن به سوی من[M2]بنگر تا به روی من چه رسید از برای تو
[B][M1]ز غمت گرچه خسته‌ام، کمر مهر بسته‌ام[M2]دل از آن بر گسسته‌ام که گذارم وفای تو
[B][M1]دلت از مهر گشته شد غمم از حد گذشته شد[M2]چکنم چون نوشته شد به سرم بر قضای تو
[B][M1]چو جهانی به خاصیت تو و وصل تو عاریت[M2]نزند لاف عافیت دل کس در بلای تو
[B][M1]نیت آن همی کنم که تو را جان فدی کنم[M2]به جهان این ندی کنم که سرم با دو پای تو
[B][M1]همه رنجی به سر برم چو به کوی تو بگذرم[M2]همه خشمی فرو خورم چو ببینم رضای تو
[B][M1]تن اگر زیان کند لب تو کار جان کند[M2]دل خاقانی آن کند که بود حکم و رای تو
[A]
[B][M1]سینه پر آتشم چو میغ از تو[M2]چهرهٔ پر گوهرم چو تیغ از تو
[B][M1]روز عمرم بدی که چون[M2]حاصلی نیست جز دریغ از تو
[B][M1]ماتم عمر رفته خواهم داشت[M2]زان سیه جامه‌ام چو میغ از تو
[B][M1]رصد عشق تو جهان بگرفت[M2]چون تمنا کنم دریغ از تو
[B][M1]وه چه سنگی که خون خاقانی[M2]ریختی نامده دریغ از تو
[A]
[B][M1]شد آبروی عاشقان از خوی آتش‌ناک تو[M2]بنشین و بنشان باد خویش ای جان عاشق خاک تو
[B][M1]بس کن ز شور انگیختن وز خون ناحق ریختن[M2]کز بس شکار آویختن فرسوده شد فتراک تو
[B][M1]ای قدر ایمان کم شده زان زلف سر درهم شده[M2]وی قد خوبان خم شده پیش قد چالاک تو
[B][M1]بردی دل من ناگهان کردی به زلف اندر نهان[M2]روزی نگفتی کای فلان اینک دل غم‌ناک تو
[B][M1]ای اسب هجر انگیخته نوشم به زهر آمیخته[M2]روزم به شب بگریخته زان غمزهٔ بی‌باک تو
[B][M1]مرغان و ماهی در وطن آسوده‌اند الا که من[M2]بر من جهانی مرد و زن بخشوده‌اند الا که تو
[B][M1]دل گم شد از من بی‌سبب برکن چراغ و دل طلب[M2]چون یافتی بگشای لب کاینک دل صد چاک تو
[B][M1]دل خستگان را بی‌طلب تریاک‌ها بخشی ز لب[M2]محروم چون ماند ای عجب خاقانی از تریاک تو
[A]
[B][M1]گرچه جانی از نظر پنهان مشو[M2]رحم کن در خون جان ای جان مشو
[B][M1]پردهٔ رازم دریدی آشکار[M2]وعده‌های کژ مده پنهان مشو
[B][M1]گر به جان فرمان دهی فرمان برم[M2]آمدی ناخوانده بی‌فرمان مشو
[B][M1]از بن دندان به دندان مزد تو[M2]جان دهم جای دگر مهمان مشو
[B][M1]گر بپیچم در کمند زلف تو[M2]چون کمند از شرم، رخ پیچان مشو
[B][M1]خون خوری ترکانه کاین از دوستی است[M2]خون مخور، ترکی مکن، تازان مشو
[B][M1]کشتیم پس خویشتن نادان کنی[M2]این همه دانا مکش، نادان مشو
[B][M1]چون غلام توست خاقانی تو نیز[M2]جز غلام خسرو ایران مشو
[A]
[B][M1]چه کرده‌ام بجای تو که نیستم سزای تو[M2]نه از هوای دلبران بری شدم برای تو
[B][M1]مده به خود رضای آن که بد کنی بجای آن[M2]که با تو داشت رای آن که نگذرد ز رای تو
[B][M1]دل من از جفای خود ممال زیر پای خود[M2]که بدکنی بجای خود که اندر اوست جای تو
[B][M1]مکن خراب سینه‌ام، که من نه مرد کینه‌ام[M2]ز مهر تو بری نه‌ام، به جان کشم جفای تو
[B][M1]مرا دلی است پر زخون ببند زلف تو درون[M2]پناه می‌برم کنون به لعل جان‌فزای تو
[B][M1]مرا ز دل خبر رسد، ز راحتم اثر رسد[M2]سحرگهی که در رسد نسیم دل‌گشای تو
[B][M1]رخ و سرشک من نگر که کرده‌ای چو سیم و زر[M2]تبارک الله ای پسر قوی است کیمیای تو
[B][M1]نه افضلم تو خوانده‌ای، به بزم خود نشانده‌ای[M2]کنون ز پیش رانده‌ای، تو دانی و خدای تو
[A]
[B][M1]پشت پایی زد خرد را روی تو[M2]رنگ هستی داد جان را بوی تو
[B][M1]گشته چون من کشته‌ای زنار دار[M2]جان عیسی در صلیب موی تو
[B][M1]از پی خون‌ریز جان خاکیان[M2]شهربندی شد فلک در کوی تو
[B][M1]دیده کافوری و جان قیری کند[M2]در سیه‌کاری سپیدی خوی تو
[B][M1]از دلت ترسم به گاه صلح از آنک[M2]سر به شکر می‌برد جادوی تو
[B][M1]بندهٔ دندان خویشم کو به گاز[M2]نقش یاسین کرد بر بازوی تو
[B][M1]دربدر هر ماه چون گردد قمر[M2]دیده شاید آن هلال ابروی تو
[B][M1]آهوی تاتار را سازد اسیر[M2]چشم جادوخیز و عنبر موی تو
[B][M1]جان خاقانی تو داری اینت صید[M2]چرب پهلویی هم از پهلوی تو
[A]
[B][M1]در عشق داستانم و بر تو به نیم جو[M2]بازیچهٔ جهانم و بر تو به نیم جو
[B][M1]گه‌گه شده است صبرم و بر تو به نیم گه[M2]جوجو شداست جانم و بر تو به نیم جو
[B][M1]بر طارم وصالت نارفته دست هجر[M2]بشکست نردبانم و بر تو به نیم جو
[B][M1]هر لحظه زیر پای سگ پاسبان تو[M2]صد جان همی فشانم و بر تو به نیم جو
[B][M1]خصمان من به حضرت تو خاصگی و من[M2]موقوف آستانم و بر تو به نیم جو
[B][M1]سوزی چنان که دانی جان مرا و من[M2]سازم چنان که دانم و بر تو به نیم جو
[B][M1]خاقانی ار نماند با تو به یک پشیز[M2]من نیز اگر نمانم بر تو به نیم جو
[A]
[B][M1]بستهٔ زلف اوست دل، ای دل از آن کیست او[M2]خستهٔ چشم اوست جان، مرهم جان کیست او
[B][M1]شهری دل در آستین، بر درش آستان نشین[M2]اینت مسیح راستین درد نشان کیست او
[B][M1]شیفتگان یکان یکان مست لبش زمان زمان[M2]او رود از نهان نهان گنج روان کیست او
[B][M1]کشت مرا دلش به کین هست لبش گوا بر این[M2]خامشی گواه بین غنچه دهان کیست او
[B][M1]خلق چنان برند ظن کوست به جمله زان من[M2]من شده مست این سخن تا خود از آن کیست او
[B][M1]سینهٔ خاقنی و غم، تا نزند ز وصل دم[M2]دعوی عشق و وصل هم، تا ز سگان کیست او
[A]
[B][M1]ای تماشاگه جان بر طرف لاله‌ستان تو[M2]مطلع خورشید زیر زلف مه جولان تو
[B][M1]تا نهادی حسن را دار الخلافه زیر زلف[M2]هست دار الملک فتنه در سر مژگان تو
[B][M1]حلق خلقی را به طوق شوق تو در بند کرد[M2]زلف مشک افشان شهر آشوب مه چوگان تو
[B][M1]ای به خوان زلف تو یوسف طفیلی آمده[M2]کیست کو بی‌خون دل یک لقمه خورد از خوان تو
[B][M1]کی برد سر در گریبان خرد آن را که هست[M2]پای در دام هوا و دست در دامان تو
[B][M1]از پی آن کاتش هجر تو دارم یادگار[M2]نزد من آب حیات است آتش هجران تو
[B][M1]جان خاقانی فدای روح جان افروز توست[M2]گرچه خصم اوست جانا یار جانان جان تو
[A]
[B][M1]رخت تمنای دل بر در عشاق نه[M2]تخت شهنشاه عشق بر سر آفاق نه
[B][M1]قفل که بر لب نهی از لب معشوق ساز[M2]پای که از سر کنی در صف عشاق نه
[B][M1]زخم که جانان زند همسر مرهم شناس[M2]زهر که سلطان دهد همبر تریاق نه
[B][M1]طاق پذیر است عشق جفت نخواهد حریف[M2]بر نمط عشق اگر پای نهی طاق نه
[B][M1]دیدهٔ تو راست نیست لاف یکی بین مزن[M2]صورت تو خوب نیست آینه بر طاق نه
[B][M1]عالم زراق را سغبه مشو چون شدی[M2]هر دو جهان مردوار بر کف زراق نه
[B][M1]از سر حد وجود بگذر خاقانیا[M2]با عدم ار عاشقی دست به میثاق نه
[A]
[B][M1]افدی بنفس من بدت فی‌المهد عنی غافله[M2]لوقابلت شمس‌الضحی حارت و صارت آفله
[B][M1]ماهی ستاره زیورش هر هفت کرده پیکرش[M2]هر هشت خلد از منظرش دیدم میان قافله
[B][M1]قلت ار حمینی هیت لک فالقلب فی‌البلوی هلک[M2]قالت جنون عادلک هاوی هموم قاتله
[B][M1]زلفش نگر دلال دل از من چه پرسی حال دل[M2]زان زلف پرس احوال دل یا شکر دارد یا گله
[B][M1]قلت اسمحینی بالقبل قالت الی کم ذی‌الحیل[M2]ارسل رسولا لایمل کم من دموع سائله
[B][M1]خاقانی اینک در پیش بوسه زنان بر هر پی‌اش[M2]راند دواسبه بر پیش کو راند یکسر راحله
[A]
[B][M1]خیال روی توام غم‌گسار و روی تو نه[M2]به هر سوئی که کنم راه، راه سوی تو نه
[B][M1]خیال تو همه شب ره به کوی من دارد[M2]اگرچه بخت مرا رهنما به کوی تو نه
[B][M1]دریغ کاش تو را خوی چون خیال بدی[M2]که خرمم ز خیال تو و زخوی تو نه
[B][M1]دل من آرزوی وصل می‌کند چه کنم[M2]که آرزوی من این است و آرزوی تو نه
[B][M1]مرا به نوک مژه غمزهٔ تو دعوت کرد[M2]بخورد خونم و گفتا برو که خوی تو نه
[B][M1]به بوئی از تو شدم قانع و همی دانم[M2]که هیچ رنگ مرا از تو جز که بوی تو نه
[B][M1]هزار جوی هوس رفته است در دل تو[M2]که هیچ آب غم من روان به جوی تو نه
[B][M1]ز جستجوی تو حیرت نصیب خاقانی است[M2]تو کیمیائی و او مرد جستجوی تو نه
[A]
[B][M1]هست به دور تو عقل نام شکسته[M2]کار شکسته دلان تمام شکسته
[B][M1]عشق تو بس صادق است آه که دل نیست[M2]باده عجب راوق است و جام شکسته
[B][M1]صبح امید مرا به تاختن هجر[M2]برده و در تنگنای شام شکسته
[B][M1]گوهر عمرم شکسته شد ز فراقت[M2]ایمه به صد پاره شد کدام شکسته
[B][M1]از تو وفا چون طلب کنم که در این عهد[M2]هست طلسم وفا مدام شکسته
[B][M1]زیر فلک نیست جنس و گر هست[M2]هست به نوعی ز دهر نام شکسته
[B][M1]گویی کی بینم من آسیای فلک را[M2]آب زده، سنگ سوده، بام شکسته
[B][M1]ای دل خاقانی از سخن چه گشاید[M2]رو که شد اهل سخن تمام شکسته
[A]
[B][M1]در دستت اوفتادم چون مرغ پر بریده[M2]در پیشت ایستادم چون شمع سر بریده
[B][M1]چشم از تو می بدزدم پیش رقیب گویی[M2]چشم بدم که ماندم از تو نظر بریده
[B][M1]از تیغ بی‌وفایی بینی چو برنشینی[M2]حلق هزار خلقی بر رهگذر بریده
[B][M1]دیدی که تیر غازی مویی چگونه برد[M2]ای تو میان جانم زان زارتر بریده
[B][M1]پیمان مهر بسته هم در زمان شکسته[M2]پیوند وصل داده هم بر اثر بریده
[B][M1]جان من از خیالت در عالم وصالت[M2]هردم هزار منزل راه خطر بریده
[B][M1]در سایهٔ رکابت دلها ببین فتاده[M2]بر پایهٔ سریرت سرها نگر بریده
[B][M1]خاقانی از هوایت در حلقهٔ ملامت[M2]زنجیرها گسسته وز یکدگر بریده
[A]
[B][M1]ای از پی آشوب ما از رخ نقاب انداخته[M2]لعل تو سنگ سرزنش بر افتاب انداخته
[B][M1]مه با خیال روی تو، گم‌گشته اندر کوی تو[M2]شب با جمال موی تو، مشکین حجاب انداخته
[B][M1]ای عاقلان را بارها بر لب زده مسمارها[M2]وی خستگان را خارها در جای خواب انداخته
[B][M1]ای کرده غارت منزلم آتش زده آب و گلم[M2]زلف تو در حلق دلم مشکین طناب انداخته
[B][M1]زان نرگس جادو نسب جان مرا بگرفته تب[M2]خواب مرا هم نیم شب بسته به آب انداخته
[B][M1]دل بر خسی بگماشتی کز خاک ره برداشتی[M2]خاکی دلم بگذاشتی در خون ناب انداخته
[B][M1]چون چنگ خود نوحه‌کنان مانند دف بر رخ زنان[M2]وز نای حلق افغان‌کنان بانگ رباب انداخته
[B][M1]ز آسیب دست دلبرش نیلی شده سیمین برش[M2]سیارها نیلوفرش بر افتاب انداخته
[B][M1]ای خوش بتو ایام ما بر دفتر تو نام ما[M2]مدح تو اندر کام ما ذوق شراب انداخته
[B][M1]خاقانی دل‌سوخته با جور توست آموخته[M2]در دل عنا افروخته، جان در عذاب انداخته
[A]
[B][M1]سرمستم و تشنه، آب در ده[M2]آن آتش‌گون گلاب در ده
[B][M1]در حجلهٔ جام آسمان رنگ[M2]آن دختر آفتاب در ده
[B][M1]آن خون سیاوش از خم جم[M2]چون تیغ فراسیاب در ده
[B][M1]یاقوت بلور حقه پیش آر[M2]خورشید هوا نقاب در ده
[B][M1]تا ز آتش غم روان نسوزد[M2]آن طلق روان ناب در ده
[B][M1]تا جرعه ادیم‌گون کند خاک[M2]آن لعل سهیل تاب در ده
[B][M1]مندیش که آب کار ما رفت[M2]آوازهٔ کار آب در ده
[B][M1]کس در ده نیست جمله مستند[M2]بانگی بده خراب در ده
[B][M1]زلف تو کمند توسنان است[M2]مشکین سر زلف تاب در ده
[B][M1]خاقانی را دمی به خلوت[M2]بنشان و بدو شراب در ده
[A]
[B][M1]در صبوح آن راح ریحانی بخواه[M2]دانهٔ مرغان روحانی بخواه
[B][M1]یک دو جام از راه مخموری بخور[M2]یک دو جنس از روی یکسانی بخواه
[B][M1]ساغری چون اشک داودی به رنگ[M2]از پری‌روی سلیمانی بخواه
[B][M1]دیدبان عقل را بربند چشم[M2]چشم بندش آنچه می‌دانی بخواه
[B][M1]زاهدان را آشکارا می بده[M2]شاهدان را بوسه پنهانی بخواه
[B][M1]جام خم کن جرعه بر خامان بریز[M2]عذر تشویر از پشیمانی بخواه
[B][M1]دست برکن، زلف بت‌رویان بگیر[M2]پوزش خجلت ز نادانی بخواه
[B][M1]از سفالین گاو سیمین آهوان[M2]عید جان را خون قربانی بخواه
[B][M1]گر به مستی دست یابی بر فلک[M2]زو قصاص جان خاقانی بخواه
[A]
[B][M1]ای برقرار خوبی، با تو قرار من چه[M2]از سکه گشت کارم، تدبیر کار من چه
[B][M1]زرین رخم ز عشقت بی‌آب و سنگ مانده[M2]بر سنگ تو ندانم آب و عیار من چه
[B][M1]بر بوی وصل تا کی درد سر فراقت[M2]آن می هنوز در خم چندین خمار من چه
[B][M1]دادم به باد عمری در انتظار روزی[M2]این روز بی‌مرادی در انتظار من چه
[B][M1]دیدم به طالع خود عشق آمد اختیارم[M2]این داغ ناامیدی بر اختیار من چه
[B][M1]زنهار تا نگویی کاین غم به صبر بنشان[M2]گر صبر غم نشاندی پس زینهار من چه
[B][M1]گوئی به هیچ عهدی یک آشنا نبوده است[M2]این قحط آشنایان در روزگار من چه
[B][M1]خاقانیا چه گویی آید به دست یاری[M2]چون یار نیست ممکن سوداش یار من چه
[A]
[B][M1]ای دل به جفات جان نهاده[M2]جان پیش‌کشت جهان نهاده
[B][M1]شهری همه ز آهنین دل تو[M2]قفلی زده بر دهان نهاده
[B][M1]بر طرف لب تو جان عیسی[M2]از نیل و بقم دکان نهاده
[B][M1]از کوی سوار چون برآئی[M2]شب‌پوش بر ابروان نهاده
[B][M1]ترکان کمین غمزهٔ تو[M2]یاسج همه بر کمان نهاده
[B][M1]تو عاشق صید و تیغ بر کف[M2]عشاق تو دل بر آن نهاده
[B][M1]من پیش تو بر زمین نهم سر[M2]کای پای بر آسمان نهاده
[B][M1]اسب از در من مران و مگذر[M2]هان نعل بهات جان نهاده
[B][M1]خاقانی را در آتش عشق[M2]نعل هوس از نهان نهاده
[A]
[B][M1]ای زیر نقاب مه نموده[M2]ماه من و عید شهر بوده
[B][M1]از مقنعه ماه غبغب تو[M2]صد ماه مقنعم نموده
[B][M1]باد سر زلفت از سر آغوش[M2]دستار سر سران ربوده
[B][M1]دردانهٔ عقد عنبرینت[M2]خونین صدف از دلم گشوده
[B][M1]توسوده به پای غم دلم را[M2]من آتش غم به دست سوده
[B][M1]از شورش آه من همه شب[M2]با دام تو دوش ناغنوده
[B][M1]وز نالهٔ زیور تو تا روز[M2]من نالهٔ خویش ناشنوده
[B][M1]ای طعنه زده به دیگرانم[M2]در کاهش جان من فزوده
[B][M1]خاقانی اسیر دیگران نیست[M2]هم عشقت و گرگ آزموده
[A]
[B][M1]ای چشم پر خمارت دلها فگار کرده[M2]وی زلف مشک‌بارت جان‌ها شکار کرده
[B][M1]از روی همچو حورت صحرا چو خلد گشته[M2]وز آه عاشقانت دریا بخار کرده
[B][M1]یک وعده در دو ماهم داده که می‌بیایم[M2]چاکر به انتظارت دو چشم چار کرده
[B][M1]مژگان پر ز کینت در غم فکنده دل را[M2]لب‌های شکرینت غم خوش‌گوار کرده
[B][M1]زان زلف اژدهاوش نیشی زده چو کژدم[M2]هرگز که دید کژدم بر شکل مار کرده
[B][M1]دل را کمند زلفت از من کشان ببرده[M2]در پیچ عنبرینت آن را فسار کرده
[B][M1]از سینه و دو دیده رفت این دل رمیده[M2]در زلف بی‌قرارت شب‌ها قرار کرده
[B][M1]پشت در تو هر شب خاقانی از هوایت[M2]دو چشم نرگسین را خونابه بار کرده
[A]
[B][M1]درا تا سیل بنشانم ز دیده[M2]گهر در پایت افشانم ز دیده
[B][M1]بیا از گرد ره در دیده بنشین[M2]که گرد راه بنشانم ز دیده
[B][M1]مگر دان سر ز من تا خون چشمم[M2]سوی دل باز گردانم ز دیده
[B][M1]چنان بر دیده بندم نقش رویت[M2]که نقش خلد برخوانم ز دیده
[B][M1]گه از بازوی و ران سازم کنارت[M2]گهی بازوی خون رانم ز دیده
[B][M1]چو آئی سوی خاقانی دم نزع[M2]به دید تو دود جانم ز دیده
[A]
[B][M1]ماه نو و صبح بین پیاله و باده[M2]عکس شباهنگ بر پیاله فتاده
[B][M1]روز به شب کرده‌ای به تیرگی حال[M2]شب به سحر کن به روشنائی باده
[B][M1]از پی آن تا حصار غم بگشائی[M2]جام سوار آمدو قنینه پیاده
[B][M1]جعد نشان بر جبین ساده و بنشین[M2]زخمه برآور که نیک جعدی و ساده
[B][M1]تشنهٔ عیشی جز از مغان مستان آب[M2]کاب مغان است داد عیش تو داده
[B][M1]بیش ز بازار می مخر که به بازار[M2]هیچ میی نیست آب برننهاده
[B][M1]زر به بهای می جوینه مکن گم[M2]آتش بسته مده به آب گشاده
[B][M1]می که دهی صاف ده چو آتش موسی[M2]زو دم خاقانی آب خضر به زاده
[A]
[B][M1]از زلف هر کجا گرهی برگشاده‌ای[M2]بر هر دلی هزار گره برنهاده‌ای
[B][M1]در روی من ز غمزه کمان‌ها کشیده‌ای[M2]بر جان من ز طره کمین‌ها گشاده‌ای
[B][M1]بر هرچه در زمانه سواری به نیکوئی[M2]الا بر وفا و مهر کز این دو پیاده‌ای
[B][M1]گفتی جفا نه کار من است ای سلیم دل[M2]تو خود ز مادر از پی این کار زاده‌ای
[B][M1]دیدی که دل چگونه ز من در ربوده‌ای[M2]پنداشتی که بر سر گنج اوفتاده‌ای
[B][M1]گفتی که روز سختی فریاد تو رسم[M2]سخت است کار بهر چه روز ایستاده‌ای
[B][M1]خاقانی از جهان به پناه تو درگریخت[M2]او را به دست خصم چرا باز داده‌ای
[A]
[B][M1]روی درکش ز دهر دشمن روی[M2]پشت برکن به چرخ کافر خوی
[B][M1]مردمی از نهاد کس مطلب[M2]خرمی از مزاج دهر مجوی
[B][M1]با بلاها بساز و تن در ده[M2]کز سلامت نه رنگ ماند و نه بوی
[B][M1]دود وحشت گرفت چهرهٔ عمر[M2]آب دیده بریز و پاک بشوی
[B][M1]اهل خواهی ز اهل عصر ببر[M2]انس خواهی میان انس مپوی
[B][M1]چند ازین یوسفان گرگ صفت[M2]چند ازین دوستان دشمن روی
[B][M1]دل خاقانی از جهان بگسست[M2]باز شد رب لاتذرنی گوی
[A]
[B][M1]زین تنگنای وحشت اگر باز رستمی[M2]خود را به آستان عدم باز بستمی
[B][M1]گر راه بر دمی سوی این خیمهٔ کبود[M2]آنگه نشستمی که طنابش گسستمی
[B][M1]ور دست من به چرخ رسیدی چنان که آه[M2]بند و طلسم او همه درهم شکستمی
[B][M1]گر ناوک سحرگه من کارگر شدی[M2]شک نیستی که گردهٔ گردون بخستمی
[B][M1]این کارهای من که گره در گره شده است[M2]بگشادمی یکایک اگر چیره دستمی
[B][M1]جستم میان خلق سلامت نیافتم[M2]ور بوی بردمی به کران چون نشستمی
[B][M1]امروز شوخ چشمان آسوده خاطرند[M2]من شوخ چشم نیستم ای کاش هستمی
[B][M1]از آسمان بیافتمی هر سعادتی[M2]گر زین نحوس خانهٔ شروان بجستمی
[B][M1]خائیدهٔ دهان جهانم چو نیشکر[M2]ای کاش نیشکر نیمی من کبستمی
[B][M1]خاقانی گهر سخنم ور نبودمی[M2]از جورهای بد گهران باز رستمی
[A]
[B][M1]غم بنیاد آب و گل چه خوری[M2]دم گردون مستحل چه خوری
[B][M1]افسر عقل بایدت بر سر[M2]از سر آز خون دل چه خوری
[B][M1]روی صافیت باید آینه‌وار[M2]همچون دندان شانه گل چه خوری
[B][M1]سایه پرورد شد دل تو چو گل[M2]غم پروردهٔ چگل چه خوری
[B][M1]قطره‌ای خون نماند در رگ عمر[M2]نشتر غمزهٔ قزل چه خوری
[B][M1]معتدل نیست آب و خاک تنت[M2]انده قد معتدل چه خوری
[B][M1]جام جم خاص توست خاقانی[M2]دردی دهر دل گسل چه خوری
[B][M1]دم نوشین عیسوی داری[M2]زهر زراق مفتعل چه خوری
[A]
[B][M1]روز دانش به ازین بایستی[M2]آسمان مرد گزین بایستی
[B][M1]رفته چون رفت طلب نتوان کرد[M2]چشم ناآمده بین بایستی
[B][M1]پیش‌گاه ستم عالم را[M2]داور پیش نشین بایستی
[B][M1]کیسهٔ عمر سپردیم به دهر[M2]دهر غدار امین بایستی
[B][M1]گر به اندازهٔ همت طلبم[M2]فلکم زیر نگین بایستی
[B][M1]سایه‌ای ماند ز من، من غلطم[M2]هستی سایه یقین بایستی
[B][M1]ناله گر سوی فلک رفت رواست[M2]سایه باری به زمین بایستی
[B][M1]نیست صیادی و عالم پر صید[M2]صید را شیر عرین بایستی
[B][M1]کار خاقانی هم به بتر است[M2]کار گیتی به از این بایستی
[A]
[B][M1]ای دل ای دل هلاک تن کردی[M2]بس کن ای دل که کار من کردی
[B][M1]سر من زان جهان همی آید[M2]که ره جان به پای تن کردی
[B][M1]از سگان کی به زهرهٔ شیر[M2]که شکار آهوی ختن کردی
[B][M1]شب مهتاب چون به سر بازی[M2]قصد خورشید غمزه زن کردی
[B][M1]در شبستان آفتاب شدی[M2]آه من آسمان شکن کردی
[B][M1]گر سلیمان نه‌ای به دیودلی[M2]در پری خانه چون وطن کردی
[B][M1]لاجرم بهر یک شبه طربت[M2]برگ صد سالم از حزن کردی
[B][M1]توئی آن مرغ کآتش آوردی[M2]خود به خود قصد سوختن کردی
[B][M1]تیشه در بیشهٔ بلا بردی[M2]هر سر شاخ بابزن کردی
[B][M1]دانهٔ دست پایدام تو گشت[M2]از که نالی که خویشتن کردی
[B][M1]ای چو زنبور کلبهٔ قصاب[M2]که سر اندر سر دهن کردی
[B][M1]سخن اندر زر است خاقانی[M2]تو همه تکیه بر سخن کردی
[A]
[B][M1]خاک بغداد در آب بصرم بایستی[M2]چشمهٔ دجله میان جگرم بایستی
[B][M1]سفر کعبه به بغداد رسانید مرا[M2]بارک الله همه سال این سفرم بایستی
[B][M1]قدر بغداد چه داند دل فرسودهٔ من[M2]بهر بغداد دلی تازه‌ترم بایستی
[B][M1]لیک بی‌زر نتوان یافت به بغداد مرا[M2]پری دجله به بغداد زرم بایستی
[B][M1]پرده‌ها دارد بغداد و در او گنج روان[M2]با همه خستگی آنجا گذرم بایستی
[B][M1]چون زکاتی به من از گنج روان می‌ندهند[M2]نقب زن گنج روان را نظرم بایستی
[B][M1]نظری خواستم از دور نه بوس و نه کنار[M2]آخر از دولت عشق این‌قدرم بایستی
[B][M1]بر لب دجله بسی آب بد از چشمهٔ نوش[M2]یارب آن چشمهٔ نوش آب‌خورم بایستی
[B][M1]ماه در کشتی و کشتی ز بر دجله روان[M2]اشک من گوید کشتی زرم بایستی
[B][M1]من دیوانه نشینم که مه نو نگرم[M2]گویم آنجا که نهد پای، سرم بایستی
[B][M1]مال من دزد ببرد و دل من عشق ربود[M2]وقت را زین دو یکی ما حضرم بایستی
[B][M1]جگرم خشک شد از بس سخن‌تر زادن[M2]سخن تر چکنم؟ زر ترم بایستی
[B][M1]بس کنی ای همت خاقانی ازین عشق مگوی[M2]کز دل گمشده باری خبرم بایستی
[A]
[B][M1]شوریده کرد ما را عشق پری جمالی[M2]هر چشم زد ز دستش داریم گوشمالی
[B][M1]زنجیر صبر ما را بگسست بند زلفی[M2]بازار زهد ما را بشکست عشق خالی
[B][M1]با سرکشی که دارد خوئی چه تندخوئی[M2]الحق فتاد ما را حالی چه صعب حالی
[B][M1]امروز پیشم آمد نالان و زار و گریان[M2]حالی بسوخت جانم کردم ازو سؤالی
[B][M1]گفتم که ای نگارین این گریه بر چه داری[M2]گفتا که بی‌جمالت روزی بود چو سالی
[B][M1]یارب چه صورت است آن کز پرتو جمالش[M2]هر دیده‌ای به رنگی بیند ازو خیالی
[B][M1]خاقانی آفرین گوی آن را کز آب و خاکی[M2]این داندآفریدن سبحانه تعالی
[A]
[B][M1]ای راحت جان‌ها به تو، آرام جان کیستی[M2]دل در هوس جان می‌دهد، تو دلستان کیستی
[B][M1]ای گلبن نادیده دی اصل تو چه وصل تو کی[M2]با بوی مشک و رنگ می از گلستان کیستی
[B][M1]از از بتان دلخواه تو، در حسن شاهنشاه تو[M2]ما را بگو ای ماه تو، کز آسمان کیستی
[B][M1]بگشا صدف یعنی دهن بفشان گهر یعنی سخن[M2]پنهان مکن یعنی ز من تا عشق‌دان کیستی
[B][M1]چون زیر هر مویی جدا یک شهر جان داری نوا[M2]خامی بود گفتن تو را جانا که جان کیستی
[B][M1]با مایی و ما را نه‌ای، جانی از آن پیدا نه‌ای[M2]دانم کز آن ما نه‌ای، برگو از آن کیستی
[B][M1]خاقانی از تیمار تو حیران شد اندر کار تو[M2]ای جان او غم‌خوار تو، تو غم‌نشان کیستی
[A]
[B][M1]ای سرو غنچه لب ز گلستان کیستی[M2]وی ماه روز وش ز شبستان کیستی
[B][M1]با لعل نیم ذرهٔ خندان چو آفتاب[M2]سایه نشین دیدهٔ گریان کیستی
[B][M1]ای آیتی که سجده کنم چون رسم به تو[M2]گویی کز ایزد آمده در شان کیستی
[B][M1]پشت من از زبان شکسته شکست خورد[M2]خردی هنوز طفل زبان دان کیستی
[B][M1]مهری نه بر زبانت و مهری نه بر دلت[M2]بی‌شرم کودکی ز دبستان کیستی
[B][M1]چون شانهٔ سر است گل آلود پای دل[M2]جویای آنکه آینهٔ جان کیستی
[B][M1]دوشت نیاز این جگر سوخته نبود[M2]امشب به وعدهٔ دل بریان کیستی
[B][M1]خاکی دلم در آتش و خون آب می‌شود[M2]تا تو کجائی امشب و مهمان کیستی
[B][M1]از دیده جرعه دان کنم از رخ نمک‌ستان[M2]تا نوش جام و خوش نمک‌خوان کیستی
[B][M1]محراب جان مایی ازین مایه آگهم[M2]آگه نیم که صورت ایوان کیستی
[B][M1]بر هر صفت که داری خاقانی آن توست[M2]ای از صفت برون شده تو آن کیستی
[A]
[B][M1]ای ترک دلستان ز شبستان کیستی[M2]خوش دلبری، ندانم جانان کیستی
[B][M1]بس نادره نگاری، بس بوالعجب بتی[M2]ما را بگو که لعبت خندان کیستی
[B][M1]ای آنکه در صحیفهٔ حسن آیتی شدی[M2]گوئی کز ایزد آمده در شان کیستی
[B][M1]ای تازه گلبنی که شکفتی به ماه دی[M2]با این نسیم خوش ز گلستان کیستی
[B][M1]از کافری به سوی مسلمانی آمدی[M2]اینجا برای غارت ایمان کیستی
[B][M1]جهان‌ها در آرزوی تو می‌بگسلد ز هم[M2]چون گویمت که بستهٔ پیمان کیستی
[B][M1]دوش از برم برفتی و بر خوان نیامدی[M2]امشب بگو کجائی و مهمان کیستی
[B][M1]خاقانی آن توست بهر موجبی که هست[M2]معلوم کن ورا که تو خود ز آن کیستی
[A]
[B][M1]کردی نخست با ما عهدی چنان که دانی[M2]ماند بدان که بر سر آن عهد خود نمانی
[B][M1]راندی به گوش اول صد فصل دل‌فریبم[M2]و امروز در دو چشمم جز جوی خون نرانی
[B][M1]آن لابه‌های گرمت ز اول بسوخت جانم[M2]زیرا که همچو آتش، یک‌سر همه زبانی
[B][M1]از تو وفا نخیزد، دانی که نیک دانم[M2]وز من جفا نیاید، دانم که نیک دانی
[B][M1]از خون من فرستی هردم نوالهٔ هجر[M2]یک ره به خوان وصلم ناکرده میهمانی
[B][M1]هستم بر آنکه خود را بی‌تو ز خود برآرم[M2]هرچند می‌سگالم تو نیز هم برآنی
[B][M1]خاقانی این جفاها از تو عجب ندارد[M2]کاخر نه در جهانی، پروردهٔ جهانی
[A]
[B][M1]یکی بخرام در بستان که تا سرو روان بینی[M2]دلت بگرفت در خانه برون آتا جهان بینی
[B][M1]چو رفتی سوی بستان‌ها یکی بگذر به گورستان[M2]که گورستان همی گوید بیا تا دوستان بینی
[B][M1]بسی بادام چشمانند به دام مرغ حیرانند[M2]بسا پسته دهانان را تو بربسته دهان بینی
[B][M1]امیری را که بر قصرش هزاران پاسبان بودند[M2]تو اکنون بر سر گورش کلاغی پاسبان بینی
[B][M1]سر تابوت شاهان را اگر در گور بگشایند[M2]فتاده در یکی کنجی دو پاره استخوان بینی
[B][M1]احد گویان صمد جویان همه زیر زمین رفتند[M2]تو مهرویان مهوش را در این خاک گران بینی
[B][M1]چه دل بندی در این دنیا ایا خاقانی خاکی[M2]که تا بر هم نهی دیده نه این بینی نه آن بینی
[A]
[B][M1]زرهٔ زلف بر قبا شکنی[M2]آه در جان آشنا شکنی
[B][M1]ببری آب سنگ ما کز دل[M2]سنگ سازی، سبوی ما شکنی
[B][M1]دست و ساعد گرفته دو نان را[M2]بگذری بازوی وفا شکنی
[B][M1]از سر عجب هر زمان با خود[M2]عهد بندی که عهد ما شکنی
[B][M1]ننوازی دلی، چرا سوزی[M2]نخری گوهری، چرا شکنی
[B][M1]در کمین شکست دلهایی[M2]دل فدای تو باد تا شکنی
[B][M1]دل من نیست کن که مصلحت است[M2]چو نبینی دلی، کجا شکنی
[B][M1]عاشق محتشم بسی داری[M2]پل همه بر من گدا شکنی
[B][M1]به سزا گوهری است خاقانی[M2]چندش از سنگ ناسزا شکنی
[A]
[B][M1]این چه شور است آخر ای جان کز جهان انگیختی[M2]گرد فتنه است اینکه از میدان جان انگیختی
[B][M1]معجز حسن آشکارا کردی و پنهان شدی[M2]خوش نشستی چون قیامت در جهان انگیختی
[B][M1]آتش از شرم تو چون گل در خوی خونین نشست[M2]زان خطی کز عارض آتش فشان انگیختی
[B][M1]دیده‌ام کافور کز هندوستان خیزد همی[M2]تو ز کافور ای عجب هندوستان انگیختی
[B][M1]ز آن دل چون سنگ و آهن در دلم آتش زدی[M2]پس به باد زلف از آتش ارغوان انگیختی
[B][M1]پشت بنمودی و خون‌ها راندی از مژگان مرا[M2]تا ز روی خاک نقش پرنیان انگیختی
[B][M1]صبح‌گاهی ساز ره کردی و جانم سوختی[M2]آن، چه آتش بود یارب کان زمان انگیختی
[B][M1]هم کمر بستی و هم آشوفتی زنبوروار[M2]تا مرا زنبور خانه در روان انگیختی
[B][M1]ای بسا اشک و سرشکا، کز رکاب و زین خویش[M2]از دل خورشید و چشم آسمان انگیختی
[B][M1]موج‌ها دیدی که چون خیزد ز دریا هر زمان[M2]سیل خون از چشم خاقانی چنان انگیختی
[B][M1]در تب هجرانش افکندی و آنگه مهر تب[M2]از ثنای خسرو صاحب‌قران انگیختی
[A]
[B][M1]جان بخشمت آن ساعت کز لب شکرم بخشی[M2]دانم که تو ز آن لب‌ها جانی دگرم بخشی
[B][M1]تب‌هاست مرا در دل و نیشکرت اندر لب[M2]آری ببرد تب‌ها گر نیشکرم بخشی
[B][M1]با تو به چنین دردی دل خوش نکنم حقا[M2]الا که به عذر آن دردی دگرم بخشی
[B][M1]دوشم لقبی داد، کمتر سگ کوی خود[M2]من کیستم از عالم تا این خطرم بخشی
[B][M1]تو ترک سیه چشمی، هندوی سپیدت من[M2]خواهی کلهم سازی، خواهی کمرم بخشی
[B][M1]پروانهٔ جان‌بازم پر سوختهٔ شمعت[M2]می‌افتم و می‌خیزم تا باز پرم بخشی
[B][M1]از غمزه و لب هردم، دریا صفتی با من[M2]گه کشتن من سازی، گاهی گهرم بخشی
[B][M1]گفتی که به خاقانی وقتی گهری بخشم[M2]بخشود نیم بالله وقت است اگرم بخشی
[A]
[B][M1]تا بیش دل خراب داری[M2]دل بیش کند ز جان‌سپاری
[B][M1]ای کار مرا به دولت تو[M2]افتاد قرار بی‌قراری
[B][M1]دل خوش کردم چنین که دانی[M2]تن دردادم چنان که داری
[B][M1]یک ناخن کم نمی‌کنی جور[M2]تا خون دلم به ناخن آری
[B][M1]جان کاهی و اندهان فزائی[M2]سیبی به دو کرده روزگاری
[B][M1]آوازه فراخ شد به عالم[M2]درگاه تو را به تنگ باری
[B][M1]هر لحظه کشی ز صف عشاق[M2]چندان که به دست چپ شماری
[B][M1]این باقی عمر با تو باشم[M2]کز عمر گذشته یادگاری
[B][M1]خاک در تو رساند آخر[M2]خاقانی را به تاجداری
[A]
[B][M1]تب‌ها کشم از هجر تو شب‌های جدائی[M2]تب‌ها شودم بسته چو لب‌ها بگشایی
[B][M1]با آنکه دل و جانم دانی که تو را اند[M2]عمرم به کران رفت و ندانم تو که رایی
[B][M1]از غیرت عشق تو به دندان بگزم لب[M2]گر در دلم آید که در آغوش من آیی
[B][M1]گفتی ببرم جان تو، اندیشه در این نیست[M2]اندیشه در آن است که بر گفته نپایی
[B][M1]شد ناخن من سفته ز بس کز سر مژگان[M2]انگشت مرا پیشه شد الماس ربایی
[B][M1]خاقانی از اندیشهٔ عشق تو در آفاق[M2]چون آب روان کرد سخن‌های هوایی
[A]
[B][M1]گلی از باغ وفا آمده‌ای[M2]خود خس و خار نما آمده‌ای
[B][M1]هر کجا پای نهی گل روید[M2]تا ندانی ز کجا آمده‌ای
[B][M1]ذرهٔ ذات تو خورشید لقاست[M2]بحری و قطره قضا آمده‌ای
[B][M1]سایهٔ خار تو سروستان است[M2]خرمن نشو و نما آمده‌ای
[B][M1]نور آئینه به خود پنهان است[M2]قبلهٔ قبله نما آمده‌ای
[B][M1]کی دلت تاب نگاهی دارد[M2]آفت آینه‌ها آمده‌ای
[B][M1]خار و گل نام خدا می‌گویند[M2]ای سهی قد ز کجا آمده‌ای
[B][M1]مستی و شوخی و عالم سوزی[M2]چه بگویم که چها آمده‌ای
[B][M1]بین که در باغ جهان خاقانی[M2]از پی کسب هوا آمده‌ای
[A]
[B][M1]باز از کرشمه زخمهٔ نو در فزوده‌ای[M2]درد نوم به درد کهن برفزوده‌ای
[B][M1]کوتاه بود بر قدت ای جان قبای ناز[M2]کامروز پارهٔ دگرش در فزوده‌ای
[B][M1]در ساز ناز بود تو را نغمه‌های خوش[M2]این دم قیامت است که خوش‌تر فزوده‌ای
[B][M1]آخر چه موجب است که باز از حدیث وصل[M2]کم کرده‌ای و در سخن زر فزوده‌ای
[B][M1]باری اگر طویلهٔ عمرم گسسته‌ای[M2]چشم مرا طویلهٔ گوهر فزوده‌ای
[B][M1]هردم هزار بار به خونم نشانده‌ای[M2]روزی که سوز هجران کمتر فزوده‌ای
[B][M1]خاقانی از پی تو سر اندازد ارچه باز[M2]بر هر غمیش صد غم دیگر فزوده‌ای
[A]
[B][M1]تا حلقه‌های زلف به هم برشکسته‌ای[M2]بس توبه‌های ما که بهم درشکسته‌ای
[B][M1]گاه از ستیزه گوش فلک برکشیده‌ای[M2]گاه از کرشمه دیدهٔ اختر شکسته‌ای
[B][M1]دانم که مه جبینی ای آسمان شکن[M2]اما ندانم آنکه چه لشکر شکسته‌ای
[B][M1]آهسته‌تر، نه ملک خراسان گرفته‌ای[M2]و آسوده‌تر، نه رایت سنجر شکسته‌ای
[B][M1]در شاه‌راه عشق تو هر محملی که بود[M2]بر دل شکستگان قلندر شکسته‌ای
[B][M1]در گوشه‌ها هزار جگر گوشه خورده‌ای[M2]وز کبر گوشهٔ کله اندر شکسته‌ای
[B][M1]یک مشت خاک غارت کردن نه مشکل است[M2]بس کن که نه طلسم سکندر شکسته‌ای
[B][M1]درهم شکسته‌ای دل خاقانی از جفا[M2]تاوان بده ز لعل که گوهر شکسته‌ای
[B][M1]خاقانیا نشیمن شروان نه جای توست[M2]بر پر سوی عراق نه شهپر شکسته‌ای
[B][M1]رو کز کمان گروههٔ خاطر به مهره‌ای[M2]بر چرخ، پر تیر سخنور شکسته‌ای
[A]
[B][M1]چه کرده‌ام که مرا پایمال غم کردی[M2]چه اوفتاده که دست جفا برآوردی
[B][M1]به نوک خار جفا خستیم نیازردم[M2]چو برگ گل سخنی گفتمت بیازردی
[B][M1]مرا به نوک مژه غمزهٔ تو دعوت کرد[M2]بخورد خونم و گفتا برو نه در خوردی
[B][M1]به حق غمزهٔ شوخ تو در رسم لیکن[M2]زمردی است مرا صبر نه ز نامردی
[B][M1]به ره چو پیش تو باز آیم و سلام کنم[M2]به سرد پاسخ گوئی علیک و برگردی
[B][M1]بسوختی تر و خشک مرا به پاسخ سرد[M2]که دید هرگز سوزنده‌ای به این سردی
[B][M1]مرا نگوئی کاخر به جای خاقانی[M2]دگر چه خواهی کردن که کردنی کردی
[A]
[B][M1]آن لعل شکر خنده گر از هم بگشایی[M2]حقا که به یک خنده دو عالم بگشایی
[B][M1]ورچه نگشائی لب و در پوست بخندی[M2]از رشتهٔ جانم گره غم بگشایی
[B][M1]مجروح توام شاید اگر زخم ببندی[M2]رحمی کن ار حقهٔ مرهم بگشایی
[B][M1]کاری است فرو بسته، گشادن تو توانی[M2]صد مشکل ازین‌گونه به یک‌دم بگشایی
[B][M1]اندیشه مکن سلسلهٔ چرخ نبرد[M2]گر کار چو زنجیر من از هم بگشایی
[B][M1]گفتی چو فلک دست جفا برنگشایم[M2]ایمن نشوم، گر تو توئی هم بگشایی
[B][M1]هان ای دل خاقانی از آه سحری کوش[M2]کاین چنبر افلاک خم از خم بگشایی
[A]
[B][M1]تاطرف کلاه برشکستی[M2]قدر کله قمر شکستی
[B][M1]در حلق دلم فتاد زنجیر[M2]تا حلقهٔ زلف برشکستی
[B][M1]زان زلف شکسته عاشقان را[M2]صد کار به کار درشکستی
[B][M1]درد دل ما به بوسه بردی[M2]و آوازهٔ گل‌شکر شکستی
[B][M1]حلقهٔ در اختیار ما را[M2]چندان بزدی که درشکستی
[B][M1]خاقانی را ز غیرت عشق[M2]ناله همه در جگر شکستی
[A]
[B][M1]یا وصل تو را نشانه بایستی[M2]یا درد مرا کرانه بایستی
[B][M1]می‌سوزم ازین غم و نمی‌بیند[M2]این آتش را زبانه بایستی
[B][M1]گفتی به طلب رسی به کوی ما[M2]خود کوی تو را نشانه بایستی
[B][M1]تا دل به وصال تو رسد روزی[M2]در عهدهٔ آن زمانه بایستی
[B][M1]خود را سگ کوی تو گمان بردم[M2]این قدر گمان خطا نه بایستی
[B][M1]محروم ز آستانه‌ات هستم[M2]سگ محرم آستانه بایستی
[B][M1]بر هیچم هر زمان بیازاری[M2]آزار تو را بهانه بایستی
[B][M1]گر دهر، دو روی و بخت ده رنگ است[M2]باری دل تو یگانه بایستی
[B][M1]آوخ همه نقب بر خراب آمد[M2]یک نقب به گنج‌خانه بایستی
[B][M1]بر ابلق آسمان ز زلف تو[M2]شیب سر تازیانه بایستی
[B][M1]در زلف تو ز آبنوس روز و شب[M2]از دست مشاطه شانه بایستی
[B][M1]در دانهٔ دل نماند مغز آوخ[M2]در خوشهٔ عمر دانه بایستی
[B][M1]خاقانی فسانه شد عشقت[M2]در دست تو این فسانه بایستی
[A]
[B][M1]بر دیده ره خیال بستی[M2]در سینه به جای جان نشستی
[B][M1]وز غیرت آنکه دم برآرم[M2]در کام دلم نفس شکستی
[B][M1]مرهم به قیامت است آن را[M2]کامروز به تیر غمزه خستی
[B][M1]تا خون نگشادم از رگ جان[M2]تب‌های نیاز من نبستی
[B][M1]از چاه غمم برآوریدی[M2]در نیمهٔ ره رسن گسستی
[B][M1]دیوانه کنی و پس گریزی[M2]هشیار نه‌ای مگر که مستی
[B][M1]گر وصل توام دهد بلندی[M2]هجران تو آردم به پستی
[B][M1]تو پای طرب فراخ می نه[M2]ما و غم عشق و تنگ‌دستی
[B][M1]نگذاری اگر چنین که هستم[M2]و امانمت آنچنان که هستی
[B][M1]خاقانی را نشایی ایراک[M2]خود بینی و خویشتن پرستی
[A]
[B][M1]عالم افروز بهارا که تویی[M2]لشکر آشوب سوارا که تویی
[B][M1]هم شکوفهٔ دل و هم میوهٔ جان[M2]بوالعجب‌وار بهارا که تویی
[B][M1]اژدها زلفی و جادو مژگان[M2]کافرا معجزه دارا که تویی
[B][M1]تو شکار من و من کشتهٔ تو[M2]ناوک انداز شکارا که تویی
[B][M1]کار برهم زده مردا که منم[M2]زلف درهم شده یارا که تویی
[B][M1]زخم بگذاری و مرهم نکنی[M2]سنگ‌دل زخم گذارا که تویی
[B][M1]کشتیم موی نیازرده به سحر[M2]ساحر نادره کارا که تویی
[B][M1]سوختی سینهٔ خاقانی را[M2]آتش انگیز نگارا که تویی
[A]
[B][M1]گر زیر زلف بند او باد صبا جا یافتی[M2]صد یوسف گم گشته را در هر خمی وا یافتی
[B][M1]گر تن مقیمستی برش بی‌پرده دیدی پیکرش[M2]در آتش جان پرورش باد مسیحا یافتی
[B][M1]گر دل خطی بنگاشتی زلف و لبش پنداشتی[M2]هم عقد پروین داشتی هم طوق جوزا یافتی
[B][M1]گر شانه در زلف آردی از شانه دلها باردی[M2]ور آینه برداردی آئینه جان‌ها یافتی
[B][M1]گر دیده دیدی درگهش خونابه بگرفتی رهش[M2]بودی که روزی ناگهش ار خصم تنها یافتی
[B][M1]در بار می در پای او، از دیده هم بالای او[M2]گر در جوار رای او دل صدر والا یافتی
[B][M1]گر عاشقان محرمش کس عرض کردی بر غمش[M2]هر ذره را در عالمش خاقانی‌آسا یافتی
[A]
[B][M1]چه کردم کاستین بر من فشاندی[M2]مرا کشتی و پس دامن فشاندی
[B][M1]جفا پل بود، بر عاشق شکستی[M2]وفا گل بود، بر دشمن فشاندی
[B][M1]چو خورشید آمدی بر روزن دل[M2]برفتی خاک بر روزن فشاندی
[B][M1]لبالب جام با دو نان کشید[M2]پیاپی جرعه‌ها بر من فشاندی
[B][M1]مرا صد دام در هر سو نهادی[M2]هزاران دانه پیرامن فشاندی
[B][M1]تو را باد است در سر خاصه اکنون[M2]که گرد مشک بر سوسن فشاندی
[B][M1]تو هم ناورد خاقانی نه‌ای ز آنک[M2]سلاح مردمی از تن فشاندی
[A]
[B][M1]جان از تنم برآید چون از درم درآئی[M2]لب را به جای جانی بنشان به کدخدائی
[B][M1]جان خود چه زهره دارد ای نور آشنایی[M2]کز خود برون نیاید آنجا که تو درآئی
[B][M1]جانی که یافت از خم زلفین تو رهائی[M2]از کار بازماند همچون بت از خدائی
[B][M1]بر زخم‌های جانم هم درد و هم دوائی[M2]در نیمه راه عقلم هم خوف و هم رجائی
[B][M1]از پای پاسبانت بوسی کنم گدائی[M2]وانگاه سر برآرم کاین است پادشائی
[B][M1]تب‌های هجر دارم شب‌ها بینوائی[M2]تب‌های من ببندی لب‌ها چو برگشائی
[B][M1]گمراه گردم از خود تا تو رهم نمائی[M2]از من مرا چه خیزد اکنون که تو مرائی
[B][M1]تو خود نهان نباشی کاندر نهان مائی[M2]خاقانی از تحیر پرسان که تو کجائی
[A]
[B][M1]هر زمان بر جان من باری نهی[M2]وین دل غم‌خواره را خاری نهی
[B][M1]بس کم آزار می‌نپندارم که تو[M2]مهر بر چون من کم‌آزاری نهی
[B][M1]هر کجا برداری انگشت جفا[M2]زود بر حرف وفاداری نهی
[B][M1]هیچت افتد کاین دل دیوانه را[M2]از سر رغبت سر و کاری نهی
[B][M1]پای اگر در کار من ننهی به وصل[M2]دست شفقت بر سرم باری نهی
[B][M1]ور ببخشی بوسهٔ آخر به لطف[M2]مرهمی بر جان افگاری نهی
[B][M1]کار خاقانی بسازی زین قدر[M2]کار او را نام بی‌کاری نهی
[A]
[B][M1]دیدی که هیچگونه مراعات من نکردی[M2]در کار من قدم ننهادی به پای‌مردی
[B][M1]زنگار غم فشاندی بر جانم و ندیدی[M2]کز چرخ لاجوردی دل هست لاجوردی
[B][M1]روز سیاه کردی روزی ز روی حرمت[M2]در روی تو نگفتم آخر که تو چه کردی
[B][M1]تا خون من چو آب نخوردی به نوک غمزه[M2]در جستجوی کشتن من آب وانخوردی
[B][M1]گفتی که در نوردم یک‌باره فرش صحبت[M2]فرش نگستریده ندانم که چون نوردی
[B][M1]پنداشتم که هستی درمان سینهٔ من[M2]پندار من غلط شد درمان نه‌ای، که دردی
[B][M1]خاقانی آن توست مکن غارت دل او[M2]کز خانه صید کردن دانی که نیست مردی
[A]
[B][M1]ز بدخوئی دمی خو وانکردی[M2]مراعاتی بجای ما نکردی
[B][M1]بر آن خوی نخستینی که بودی[M2]از آن یک‌ذره کمتر وانکردی
[B][M1]بجای من که بر عهد تو ماندم[M2]ز بدعهدی چه ماندت تا نکردی
[B][M1]مگر لطفی که از تو چشم دارم[M2]در آن عالم کنی، کاینجا نکردی
[B][M1]کجا یک وعده‌ام دادی که در پی[M2]هزار امروز را فردا نکردی
[B][M1]پی یک بوسه گرد پایهٔ حوض[M2]بسی گشتم، تو دل دریا نکردی
[B][M1]شنیدی حال خاقانی که چون است[M2]ولی بر خویشتن پیدا نکردی
[A]
[B][M1]کاشکی جز تو کسی داشتمی[M2]یا به تو دسترسی داشتمی
[B][M1]یا در این غم که مرا هر دم هست[M2]هم‌دم خویش کسی داشتمی
[B][M1]کی غمم بودی اگر در غم تو[M2]نفسی، هم‌نفسی داشتمی
[B][M1]گر لبت آن منستی ز جهان[M2]کافرم گر هوس داشتمی
[B][M1]خوان عیسی بر من وانگه من[M2]باک هر خرمگسی داشتمی
[B][M1]سر و زر ریختمی در پایت[M2]گر از این دست، بسی داشتمی
[B][M1]گرنه عشق تو بدی لعب فلک[M2]هر رخی را فرسی داشتمی
[B][M1]گرنه خاقانی خاک تو شدی[M2]کی جهان را به خسی داشتمی
[A]
[B][M1]درآ کز یک نظر جان تازه کردی[M2]بسا عشق کهن کان تازه کردی
[B][M1]چو می در جان نشین تا غم نشانی[M2]که چون می مجلس جان تازه کردی
[B][M1]می چون بوستان افروز ده زانک[M2]سفال دل چو ریحان تازه کردی
[B][M1]خیالت در برم باغ طرب داشت[M2]رسیدی ز آب حیوان تازه کردی
[B][M1]ز برق خنده‌های سر به مهرت[M2]به مجلس بوسه باران تازه کردی
[B][M1]قیامت‌هاست در زلف تو پنهان[M2]قیامت را به پنهان تازه کردی
[B][M1]به سیمین تخته و مشکین ده آیت[M2]دبیران را دبستان تازه کردی
[B][M1]به جزعین پردهٔ قیری عروسان[M2]امیران را شبستان تازه کردی
[B][M1]شبانگه آفتاب آوردی از رخ[M2]مرا عهد سلیمان تازه کردی
[B][M1]سلیمانم نه خاقانی که جانم[M2]بدان داودی الحان تازه کردی
[A]
[B][M1]دوست داری که دوستدار کشی[M2]هر دلی را هزار بار کشی
[B][M1]تو گرفتار عشق را ز نهان[M2]دم دهی پس به آشکار کشی
[B][M1]رشتهٔ جان سیه کنی چون شمع[M2]عاشقی را که شمع‌وار کشی
[B][M1]ما چراغ تو و تو آتش و باد[M2]گر یکی برکنی هزار کشی
[B][M1]کیسه لاغر شده، چه سیم کشی[M2]صید فربه شده چه زار کشی
[B][M1]جام پر بر دهی به مجلس می[M2]غمگنان را به غم‌گسار کشی
[B][M1]خنده را گو که سر مبر به شکر[M2]چند شیران مرغزار کشی
[B][M1]غمزه را گو که خون مریز به سحر[M2]چند مردان روزگار کشی
[B][M1]تشنهٔ عشق را به جستن آب[M2]غرقه در آب انتظار کشی
[B][M1]دولت عشق یار خاقانی است[M2]تو همه دولتی که یار کشی
[A]
[B][M1]تا لوح جفا درست کردی[M2]سر کیسهٔ عهد سست کردی
[B][M1]ای من سگ تو، تو بر سگ خویش[M2]بسیار جفای چست کردی
[B][M1]گفتی سگ من چه داغ دارد[M2]آن داغ که از نخست کردی
[B][M1]کشتیم درست و بر لب خویش[M2]خون دل من درست کردی
[B][M1]گفتی ز جفا چه کردم آخر[M2]چندان که مراد توست کردی
[B][M1]خاقانی بس کز اهل جستن[M2]سر در سر کار جست کردی
[A]
[B][M1]ز دلت چه داد خواهم که نه داور منی[M2]ز غمت چه شاد باشم که نه غم‌خور منی
[B][M1]همه عالم آگهی شد که جفاکش توام[M2]نیم از دل تو آگه که وفاگر منی
[B][M1]دلم از میانه گم شد عوضش چه یافتم[M2]که نه حاصلم همین بس که تو دلبر منی
[B][M1]نفسی دریغ داری ز من ای دریغ من[M2]ز تو قانعم به بوئی که سمنبر منی
[B][M1]به کمند زلفت اندر خفه گشت جان من[M2]دیتش هم از تو خواهم که تو داور منی
[B][M1]به لبت شفیع بردم که مرا قبول کن[M2]به ستیزه گفت خون خور که نه در خور منی
[B][M1]ز در تو چند لافم که تو روزی از وفا[M2]به حقایقی نگفتی که سگ در منی
[A]
[B][M1]خاک توام مرا چه خوری خون به دوستی[M2]جان منی مرا مکش اکنون به دوستی
[B][M1]ای تازه گل که چون ملی از تلخی و خوشی[M2]چند از درون به خصمی و بیرون به دوستی
[B][M1]مانی به ماه نو که بشیبم چو بینمت[M2]چون شیفته شوم کنی افسون به دوستی
[B][M1]خونم همی خوری که تو را دوستم بلی[M2]ترک این‌چنین کند که خورد خون به دوستی
[B][M1]تو دشمنی نه دوست که بر جان من کنند[M2]ترکان غمزهٔ تو شبیخون به دوستی
[B][M1]سرهای گردنان به شکر می‌برد لبت[M2]کان لب نهان کشی است چو گردون به دوستی
[B][M1]خاقانی از تو چشم چه دارد به دشمنی[M2]چون می‌کنی جفای دگرگون به دوستی
[A]
[B][M1]دل نداند تو را چنان که توئی[M2]جان نگنجد در آن میان که توئی
[B][M1]با تو خورشید حسن چون سایه[M2]می‌دود پیش و پس چنان که توئی
[B][M1]عقل جان بر میان به خدمت تو[M2]می‌شتابد به هر کران که توئی
[B][M1]تو جهان دگر شدی از لطف[M2]هم تو سلطان بر آن جهان که توئی
[B][M1]تو برآنی که جانم آن تو است[M2]من که خاقانیم، بر آنکه توئی
[A]
[B][M1]بانگ آمد از قنینه کباد بر خرابی[M2]دریاب کار عشرت گر مرد کار آبی
[B][M1]زان پیش کز دو رنگی عالم خراب گردد[M2]ساقی برات ما ران بر عالم خرابی
[B][M1]گفتی من آفتابم بر رخنه بیش تابم[M2]بس رخنه کردیم دل، در دل چرا نتابی
[B][M1]از افتاب دیدی بر خاک بوسه دادن[M2]کو بوسه کآخر ار من خاک تو آفتابی
[B][M1]دانم که دردت آید از شهد لب گزیدن[M2]باری کم از مزیدن چون گاز برنتابی
[B][M1]ز آن زلف عیسوی دم داغ سگیم بر نه[M2]نقش صلیب برکش چون داغ گرم تابی
[B][M1]خاقانی است و جانی یک‌باره کشته از غم[M2]پس چون دوباره کشتی آنگه کجاش یابی
[B][M1]او راست طالع امروز اندر سخن طرازی[M2]چون خسرو اخستان را در مالک الرقابی
[A]
[B][M1]دلم که مرغ تو آمد به دام باز گرفتی[M2]نه خاک تو شدم از من چه گام باز گرفتی
[B][M1]مرا به نیم کرشمه تمام کشتی و آنگه[M2]نظر ز کام دل من تمام باز گرفتی
[B][M1]سه بوسه خواستم از تو ز من دو اسبه برفتی[M2]چو وقت خون من آمد لگام باز گرفتی
[B][M1]مترس ماه نگیرد، گرم نمائی یاری[M2]خبر فرستی اگرچه سلام باز گرفتی
[B][M1]خیال تو ز تو طیره خجل خجل به من آمد[M2]ز شرم آنکه ز کویم خرام باز گرفتی
[B][M1]مرا خیال تو بالله که غم‌گسارتر از توست[M2]خیال باز مگیر ار پیام باز گرفتی
[B][M1]دلی است بر تو مرا وام و جان وظیفه بر آن لب[M2]وظیفه چشم چه دارم که وام باز گرفتی
[B][M1]شگرف عاشق خاقانیم تو نام نهادی[M2]ز من چه ننگ رسیدت که نام بازگرفتی
[A]
[B][M1]به خرد راه عشق می‌پوئی[M2]به چراغ آفتاب می‌جوئی
[B][M1]تو هنوز ابجد خرد خوانی[M2]وز معمای عشق می‌گوئی
[B][M1]مرد کامی و عشق می‌ورزی[M2]در زکامی و مشک می‌پوئی
[B][M1]زلف جانان ترازوی عشق است[M2]رنگ خالش محک دل جوئی
[B][M1]جو زرین شدی ز آتش عشق[M2]سرخ شو گر در این ترازوئی
[B][M1]ورنه رسوا شوی به سنگ سیاه[M2]از سپیدی رسد سیه روئی
[B][M1]بر محک بلال چهره زرست[M2]بولهب روی به ز نیکوئی
[B][M1]خون بکری کجاست گر دادی[M2]گریه و دیده را زناشوئی
[B][M1]به وفا جمع را چو صابون باش[M2]نیست گردی چو گردها شوئی
[B][M1]بس کن از جان خشک خاقانی[M2]که نه بس صید چرب پهلوئی
[A]
[B][M1]خود لطف بود چندان ای جان که تو داری[M2]دارند بتان لطف نه چندان که تو داری
[B][M1]بر مرکب خوبی فکنی طوق ز غبغب[M2]دستارچه زان زلف پریشان که تو داری
[B][M1]بالله که عجب نیست گر از تابش غبغب[M2]زرین شود آن گوی گریبان که تو داری
[B][M1]بر شکرت از پر مگس پرده چه سازی[M2]ای من مگس آن شکرستان که تو داری
[B][M1]گفتی که برو گر مگسی برننشینی[M2]هم مورچه‌ام بر سر آن خوان که تو داری
[B][M1]مژگانت مرا کشت که یک موی نیازرد[M2]وین نیست عجب زان سر مژگان که تو داری
[B][M1]بگشای به دندان گره از رشتهٔ جانم[M2]تا درد چنم زان سر دندان که تو داری
[B][M1]گفتی که چه سر داری در عشق نگوئی[M2]دارم سر پای تو به آن جان که تو داری
[B][M1]بردی دل خاقانی از آن سان که تو دانی[M2]میدار به زنهارش از آن سان که تو داری
[A]
[B][M1]صید توام فکندی و در خون گذاشتی[M2]صیدی ز خون و خاک چرا برنداشتی
[B][M1]وصلت چو دست سوخته می‌داشتی مرا[M2]در پای هجر سوخته دل چون گذاشتی
[B][M1]می‌داشتی چو مهرهٔ مارم به دوستی[M2]دندان مار بر جگرم چون گماشتی
[B][M1]چون طفل، جنگ چند کنی آشتی بکن[M2]کز جنگ طفل زود دمد بوی آشتی
[B][M1]نی نی به زرق مهرهٔ مارم دگر مبند[M2]بر بازوئی که نام خسانش نگاشتی
[B][M1]خاقانیا درخت وفا کاشتن چه سود[M2]چون بر جفا دهد ز وفائی که کاشتی
[B][M1]صبح تو شام گشت و فلک بر تو چاشت خورد[M2]تو هم‌چنان در هوس شام و چاشتی
[A]
[B][M1]به رخت چه چشم دارم که نظر دریغ داری[M2]به رهت چه گوش دارم که خبر دریغ داری
[B][M1]نه منم که خاک راهم ز پی سگان کویت[M2]نه تو آفتابی از من چه نظر دریغ داری
[B][M1]تو چه سرکشی که خاکم ز جفا به باد دادی[M2]تو چه آتشی که آبم ز جگر دریغ داری
[B][M1]ندهیم تار مویی که میان جان ببندم[M2]نه غلام عشقم از من چه کمر دریغ داری
[B][M1]دم وصل را نخواهی که رسد به سینهٔ من[M2]نفس بهشتیان را ز سقر دریغ داری
[B][M1]دل کشتهٔ من اینجا به خیال توست زنده[M2]چه سبب خیالت از من به سفر دریغ داری
[B][M1]به امید تو بسا شب که به روز کردم از غم[M2]تو چرا نسیمت از من به سحر دریغ داری
[B][M1]کم من گرفتی آخر نبود کم از سلامی[M2]به عیار نیک مردان کمی ار دریغ داری
[B][M1]سوی تو شفیع خواهم که برم برای وصلی[M2]نبرم شفیع ترسم که مگر دریغ داری
[B][M1]چه طمع کنم کنارت که نیرزمت به بوسی[M2]چه طلب کنم مفرح که شکر دریغ داری
[B][M1]به وفاش کوش خاقانی اگرچه درنگیرد[M2]نه که دین و دل بدادی سر و زر دریغ داری
[A]
[B][M1]زین نیم جان که دارم جانان چه خواست گوئی[M2]کرد آنچه خواست با دل از جان چه خواست گوئی
[B][M1]چشم کمان‌کش او ترکی است یاسج افکن[M2]چون صبر کرد غارت ز ایمان چه خواست گوئی
[B][M1]در وعده خورد خونم پس داد وعدهٔ کژ[M2]زان خون که نیست چندین، چندان چه خواست گوئی
[B][M1]چون بلبلم بر آتش نعره زنان و سوزان[M2]کز زیره آب دادن جانان چه خواست گوئی
[B][M1]هجرانش آتش غم در کشت عمر من زد[M2]زین کشت زرد عمرم هجران چه خواست گوئی
[B][M1]گفتم رسم به وصلت مژگان بر ابروان زد[M2]زین بر زدن به ابرو مژگان چه خواست گوئی
[B][M1]من سر نهم به پایش او روی تابد از من[M2]من پشت دست خایم کو زان چه خواست گوئی
[B][M1]طوفان آب و آتش بر باد داد خاکم[M2]زین هست و نیست موئی طوفان چه خواست گوئی
[B][M1]محرم نزاد دوران ور زاد کشت خیره[M2]زین خیره کشتن آوخ دوران چه خواست گوئی
[B][M1]زان همدمان یک‌دل یک نازنین نمانده است[M2]این دور بی‌وفایان ز ایشان چه خواست گوئی
[B][M1]خاقانیا دلت را ز افغان چه حاصل آید[M2]چون دل نیافت دارو ز افغان چه خواست گوئی
[B][M1]شروان ز باغ سلوت بس دور کرد ما را[M2]زین دور کردن ما شروان چه خواست گوئی
[A]
[B][M1]مرا روزی نپرسی کآخر ای غم‌خوار من چونی[M2]دل بیمار تو چون است و تو در تیمار من چونی
[B][M1]گرفتم درد دل بینی و جان دارو نفرمائی[M2]عفی الله پرسشی فرما که ای بیمار من چونی
[B][M1]زبان عشق می‌دانی ز حالم وا نمی‌پرسی[M2]جگر خواری مکن واپرس کای غم‌خوار من چونی
[B][M1]در آب دیده می‌بینی که چون غرقم به دیدارت[M2]نمی‌پرسی مرا کای تشنهٔ دیدار من چونی
[B][M1]امیدم در زمین کردی که کارت بر فلک سازم[M2]زهی فارغ ز کار من چنین در کار من چونی
[B][M1]میان خاک و خون چون صید غلطان است خاقانی[M2]نگوئی کای وفادار جفا بردار من چونی
[B][M1]تو دانی کز سگان کیستم هم بر سر کویت[M2]سگ کویت نمی‌پرسد مرا کای یار من چونی
[B][M1]تو نیز آموختی از شاه ایران کز خداوندی[M2]نمی‌پرسد که ای طوطی شکر بار من چونی؟
[A]
[B][M1]هرگز بود به شوخی چشم تو عبهری[M2]یا راست‌تر ز قد تو باشد صنوبری
[B][M1]یا داشت خوبتر ز تو معشوق، عاشقی[M2]یا زاد شوخ‌تر ز تو فرزند، مادری
[B][M1]گر بگذرم به کوی تو روزی هزار بار[M2]بینم نشسته بر سر کویت مجاوری
[B][M1]یا دست بر دلی ز تو یا پای در گلی[M2]یا باد در کفی ز تو یا خاک بر سری
[B][M1]کردی ز بیدلی تو مرا در جهان سمر[M2]نی بی‌دلی است چون من و نی چون تو دلبری
[B][M1]نی چون من است در همه عالم ستم‌کشی[M2]نی چون تو هست در همه گیتی ستم‌گری
[B][M1]پران شود ز زیر کله زاغ زلف تو[M2]تا بر پرد ز بر دل من چون کبوتری
[B][M1]زان زلف عنبرینت رخم چنبری شود[M2]تا پشت من خمیده شود همچو چنبری
[B][M1]گفتی چرا کشی سر زلف معنبرم[M2]گویم که سازمش ز دل خویش مجمری
[B][M1]گوئی که شکر منت آید به آرزو[M2]گویم حدیث در دهنت باد شکری
[A]
[B][M1]گر قصد جان نداری، خونم چرا خوری[M2]انصاف ده که کار ز انصاف می‌بری
[B][M1]خود نیست نیم ذره محابای کس تو را[M2]فریاد تا چه شوخی، وه تا چه کافری
[B][M1]هر صبح و شام عادت گردون گرفته‌ای[M2]هم پرده‌ای که دوزی هم خود همی دری
[B][M1]از دیده جام جام ببارم شراب لعل[M2]چون بینمت که یاد یکی دون همی خوری
[B][M1]خوی زمانه داری از آن هر زمان چنو[M2]صد را فروبری و یکی را برآوری
[B][M1]از تو کجا گریزم کز بهر بند من[M2]هر دم هزار دام به هر سو بگستری
[B][M1]خاقانی از هم به تو نالد ز بهر آنک[M2]از تو گریز نیست که خصمی و داوری
[A]
[B][M1]خطی بر سوسن از عنبر کشیدی[M2]سر خورشید در چنبر کشیدی
[B][M1]همه خط‌های خوبان جهان را[M2]به خط خود قلم بر سر کشیدی
[B][M1]کنار نسترن پر سبزه کردی[M2]پر طوطی سوی شکر کشیدی
[B][M1]مگر فهرست نیکوئی است آن خط[M2]که بی‌پرگار و بی‌مسطر کشیدی
[B][M1]به گرد خرمن ماه از خط سبز[M2]ز صد قوس و قزح خوش‌تر کشیدی
[B][M1]ز زلفت بس نبود این ترک‌تازی[M2]که هندوی دگررا برکشیدی
[B][M1]تو بر خاقانی بیچاره دایم[M2]گهی تیغ و گهی خنجر کشیدی
[A]
[B][M1]هدیهٔ پای تو زر بایستی[M2]رشوهٔ رای تو زر بایستی
[B][M1]غم عشقت طرب افزای من است[M2]طرب افزای تو زر بایستی
[B][M1]جان چه خاک است که پیش تو کشم[M2]پیشکش‌های تو زر بایستی
[B][M1]دیده در پای تو گشتن هوس است[M2]کشته در پای تو زر بایستی
[B][M1]گرد هم اجرای امروز تو جان[M2]خرج فردای تو زر بایستی
[B][M1]ترش روی است زر صفرا بر[M2]وقت صفرای تو زر بایستی
[B][M1]آتش بسته گشاید همه کار[M2]کار پیرای تو زر بایستی
[B][M1]بی‌زری داشت تو را بر سر جنگ[M2]صلح فرمای تو زر بایستی
[B][M1]کوه سیمینی و هم سنگ توام[M2]در تمنای تو زر بایستی
[B][M1]تا کنم بر سر و بالات نثار[M2]هم به بالای تو زر بایستی
[B][M1]دید سیمای مرا عشق تو گفت[M2]که چو سیمای تو زر بایستی
[B][M1]دل سودائی خاقانی را[M2]هم به سودای تو زر بایستی
[A]
[B][M1]ناز جنگ‌آمیز جانان برنتابد هر دلی[M2]ساز وصل و سوز هجران برنتابد هر دلی
[B][M1]دل که جوئی هم بلا پرورد جانان جوی از آنک[M2]عافیت در عشق جانان برنتابد هر دلی
[B][M1]نازنین مگذار دل را کز سر پروانگی[M2]ناز مشعل‌دار سلطان برنتابد هر دلی
[B][M1]عشق از اول بیدق سودا فرو کردن خوش است[M2]شه رخ غم در پی آن برنتابد هر دلی
[B][M1]مال و هستی باختن سهل است از اول دست لیک[M2]دستخون ماندن به پایان برنتابد هر دلی
[B][M1]یک جگر خون است عاشق را و جان و دل حریف[M2]جرعهٔ می را دو مهمان برنتابد هر دلی
[B][M1]سر بنه تا درد سر برخیزد و بار کلاه[M2]کز پی سر طوق و فرمان برنتابد هر دلی
[B][M1]جان ز بهر خدمت جانان طلب نز بهر تن[M2]کز پی تن منت جان برنتابد هر دلی
[B][M1]تن نماند منت جان چون بری خاقانیا[M2]ده خراب و حکم دهقان برنتابد هر دلی
[B][M1]چون به غربت سر نهادی ترک شروان گوی از آنک[M2]کبریای اهل شروان برنتابد هر دلی
[A]
[B][M1]دشوار عشق بر دلم آسان نمی‌کنی[M2]درد مرا به بوسی درمان نمی‌کنی
[B][M1]بسیار گفتمت که زیان دلم مخواه[M2]گفتن چه سود با تو که فرمان نمی‌کنی
[B][M1]هجر توام ز خون جگر طعمه می‌دهد[M2]گر تو به خوان وصلش مهمان نمی‌کنی
[B][M1]با تو حدیث بوسه همان به که کم کنم[M2]کالا حدیث زر فراوان نمی‌کنی
[B][M1]جان می‌دهم به جای زر این نادره که تو[M2]از زر حدیث می‌کنی از جان نمی‌کنی
[B][M1]یک چشم زد نباشد کز بهر چشم زخم[M2]قرب هزار جان که تو قربان نمی‌کنی
[B][M1]چون زور آزما شده دست جنون تو[M2]خاقانیا تو فکر گریبان نمی‌کنی
[A]
[B][M1]گرنه تو ای زود سیر تشنهٔ خون منی[M2]با من دیرینه دوست چند کنی دشمنی
[B][M1]هست یقینم که من مهر تو را نگسلم[M2]نیست در ستم که تو عهد مرا نشکنی
[B][M1]در طلب خون من قاعده‌ها می‌نهی[M2]در ره امید من قافله‌ها می‌زنی
[B][M1]بر پی دو نان شوی از سر دون همتی[M2]باز مرا ذم کنی از سر تر دامنی
[B][M1]دست به شاخ جفا از پی آن برده‌ای[M2]تا رگ عمر مرا بیخ ز بن برکنی
[B][M1]گرنه مستمند دشمن خاقانیم[M2]بهر چه گفتنم که تو دوست عزیز منی
[A]
[B][M1]چه کرد این بنده جز آزاد مردی[M2]که گرد خاطر او برنگردی
[B][M1]بدل گفتی نخواهم جست، جستی[M2]جفا گفتی نخواهم کرد، کردی
[B][M1]همه بر حرف هجران داری انگشت[M2]چه باشد این ورق را در نوردی
[B][M1]دل من مست توست او را میفکن[M2]که مستان را فکندن نیست مردی
[B][M1]کجا یارم که با تو باز کوشم[M2]که تو با رستم ای جان هم نبردی
[B][M1]چه سود ار من رسم در گرد اسبت[M2]که تو صد ساله ره ز آن سوی گردی
[B][M1]برای آنکه نقش تو نگارند[M2]دل خاقانی آمد لاجوردی
[A]
[B][M1]مرا تا جان بود جانان تو باشی[M2]ز جان خوش‌تر چه باشد آن تو باشی
[B][M1]دل دل هم تو بودی تا به امروز[M2]وزین پس نیز جان جان تو باشی
[B][M1]به هر زخمی مرا مرهم تو سازی[M2]به هر دردی مرا درمان تو باشی
[B][M1]بده فرمان به هر موجب که خواهی[M2]که تا باشم، مرا سلطان تو باشی
[B][M1]اگر گیرم شمار کفر و ایمان[M2]نخستین حرف سر دیوان تو باشی
[B][M1]به دین و کفر مفریبم کز این پس[M2]مرا هم کفر و هم ایمان تو باشی
[B][M1]ز خاقانی مزن دم چون تو آئی[M2]چه خاقانی که خود خاقان تو باشی
[A]
[B][M1]گر بر در وصالت امید بار بودی[M2]بس دیده کز جمالت امیدوار بودی
[B][M1]این فتنه‌ها نرفتی از روزگار بر ما[M2]گرنه جمال رویت در روزگار بودی
[B][M1]ما را غم فراقت بحری است بی‌کرانه[M2]ای کاش با چنین غم دل در کنار بودی
[B][M1]یارب چه رونق استی بازار ساحری را[M2]گر چون دو چشمت او را یک کیسه‌دار بودی
[B][M1]گر بر فلک رسیدی از روی تو خیالی[M2]در چشم هر ستاره صد لاله‌زار بودی
[B][M1]رفتی چو آن گل ما از بهر صید گلشن[M2]گل را به چشم بلبل کی اعتبار بودی
[B][M1]خاقانی ار نبودی مداح خوبی تو[M2]خاقان اکبر او را کی خواستار بودی
[A]
[B][M1]با هیچ دوست دست به پیمان نمی‌دهی[M2]کار شکستگان را سامان نمی‌دهی
[B][M1]آنجا که زخم کردی مرهم نمی‌کنی[M2]آنجا که درد دادی درمان نمی‌دهی
[B][M1]هم‌چون فلک که بر سر خوان قبول ورد[M2]آن را همی که تره دهی نان نمی‌دهی
[B][M1]آسان همی بری ز حریفان خویش دل[M2]چون قرعه بر تو افتد آسان نمی‌دهی
[B][M1]ارزان ستانی آنچه دهم در بهای بوس[M2]پس بوسه از چه معنی ارزان نمی‌دهی
[B][M1]مژگانت را به کشتن من رخصه داده‌ای[M2]لب را به زنده کردن فرمان نمی‌دهی
[B][M1]خاقانی گدای به وصل تو کی رسد[M2]کز کبریا سلام به سلطان نمی‌دهی
[A]
[B][M1]دلم غارتیدی ز بس ترک‌تازی[M2]ز پایم فکندی ز بس دست یازی
[B][M1]گل و مل تو را خادمانند از آن شد[M2]وفای گل و صحبت مل مجازی
[B][M1]مرا جان درافکند در جام عشقت[M2]گمان برد کاین عشق کاری است بازی
[B][M1]هلاک تن شمع جان است اگرنه[M2]نیاید ز موم این همه تن گدازی
[B][M1]منم زین دل پر نیاز اندر آتش[M2]تو آبی به لطف ای نگارا به نازی
[B][M1]تو آنی که با من خلاف طبیعت[M2]درآمیزی و کشتن من نسازی
[B][M1]مپرس از دلم کز چه‌ای چون کبوتر[M2]بگو زلف راکز چه چون چنگ بازی
[B][M1]تو را چاکری گشت خاقانی آخر[M2]خداوندیی کن به چاکر نوازی
[A]
[B][M1]خاک شدم در تو را آب رخم چرا بری[M2]داشتمت به خون دل خون دلم چرا خوری
[B][M1]از سر غیرت هوا چشم ز خلق دوختم[M2]پردهٔ روی تو شدم پردهٔ من چرا دری
[B][M1]وصل تو را به جان و دل می‌خرم و نمی‌دهی[M2]بیش مکن مضایقه زانکه رسید مشتری
[B][M1]گه به زبان مادگان عشوهٔ خوش همی دهی[M2]گه به شگرفی و تری هوش مرا همی بری
[B][M1]عشق تو را نواله شد گاه دل و گهی جگر[M2]لاغر از آن نمی‌شود چون برهٔ دو مادری
[B][M1]کیسه هنوز فربه است از تو از آن قوی دلم[M2]چاره چه خاقنی اگر کیسه رسد به لاغری
[B][M1]گرچه به موضع لبت مفتعلن دوباره شد[M2]بحر ز قاعده نشد تا تو بهانه ناوری
[A]
[B][M1]هر روز به هر دستی رنگی دگر آمیزی[M2]هر لحظه به هر چشمی شور دگر انگیزی
[B][M1]صد بزم بیارایی هر جا که تو بنشینی[M2]صد شهر بیاشوبی هرجا که تو برخیزی
[B][M1]چون مار کنی زلفین وز پرده برون آیی[M2]ناگه بزنی زخمی چون کژدم و بگریزی
[B][M1]فتنه کنیم بر خود پنهان شوی از چشمم[M2]چون فتنه برانگیزی از فتنه چه پرهیزی
[B][M1]مژگان تو خونم را چون آب همی ریزد[M2]تو بر سر من محنت چون خاک همی بیزی
[B][M1]خون ریخته می‌بینی گوئی که نه خون توست[M2]از غمزه بپرس آخر کاین خون که می‌ریزی
[B][M1]بردی دل خاقانی در زلف نهان کردی[M2]ترسم ببری جانش در طره در آویزی
[A]
[B][M1]از بوالعجبی هردم رنگ دگر آمیزی[M2]عیسی نه‌ای و روزی صد رنگ برآمیزی
[B][M1]ده رنگ دلی داری با هر که فراز آئی[M2]یک‌رنگ شوی حالی چون آب و درآمیزی
[B][M1]هردم جگرم سوزی گر زلف به کار آری[M2]نه مشک خلل گیرد چون با جگر آمیزی
[B][M1]صد زهر بیامیزی و در کام دلم ریزی[M2]چون نوش کنم زهر ز آن صعب‌تر آمیزی
[B][M1]خود کژدم زلفت را زهری است که جان کاهد[M2]حاجب نبود گر تو زهری دگر آمیزی
[B][M1]از یک نظر تنها، دل باخته‌ام با تو[M2]جان بازم اگر لطفی با آن نظر آمیزی
[B][M1]گر هیچ شبی ز آن لب تسکین دلم سازی[M2]از دیده گلاب آرم تا با شکر آمیزی
[B][M1]شعر تر خاقانی چون در لبت آویزد[M2]گوئی که همی آتش با آب درآمیزی
[B][M1]قصد در خسرو کن تا چشم سعادت را[M2]از گرد رکاب او کحل‌البصر آمیزی
[A]
[B][M1]ای دیده ره ز ظلمت غم چون برون بری[M2]چون نور دل نماند برون راه چون بری
[B][M1]اول چراغ برکن و آنگه چراغ جوی[M2]تا زان چراغ راه ز ظلمت برون بری
[B][M1]هجران یار بر جگرت زخم مار زد[M2]آن زخم مار نی که به باد فسون بری
[B][M1]آن درد دل که برده‌ای آنگه عروسی است[M2]در جنب محنتی که ز هجران کنون بری
[B][M1]خاقانیا حریف فراقی به دست خون[M2]در خون نشسته‌ای چه غم دست خون بری
[A]
[B][M1]عتاب رنگ به من نامه‌ای فرستادی[M2]مرا به پردهٔ تشریف راه نو دادی
[B][M1]صحیفه‌های معانی نوشتی و سر آن[M2]به دست مهر ببستی و مهر بنهادی
[B][M1]چو نقش عارض و زلف تو نوک خامهٔ تو[M2]نمود بر ورق روز از شب استادی
[B][M1]مرا نمودی کای پای بست محنت ما[M2]به غم مباش که ما را هنوز بر یادی
[B][M1]مترس اگرچه به صد درد و بند بسته شدی[M2]کنون که بندهٔ مائی ز هر غم آزادی
[B][M1]از آن زمان که بدیدم نگار خامهٔ تو[M2]نگار نامهٔ من گشت نامت از شادی
[B][M1]ز لطف‌ها که نمودی گمان برم که همی[M2]در بهشت بر اهل نیاز بگشادی
[B][M1]ز فصل‌ها که نوشتی یقین شدم که همی[M2]دم مسیح بر مردگان فرستادی
[B][M1]دلیل که از غم غربت چو دیر بود خراب[M2]به روزگار تو چون کعبه شد به آبادی
[B][M1]ز رغم آنکه مرا در غم تو طعنه زنند[M2]غم تو شادی من شد که شادمان بادی
[A]
[B][M1]ز من گسستی و با دیگران بپیوستی[M2]مرا درست شد اکنون که عهد بشکستی
[B][M1]به یاد مصطبه برخاستی معربدوار[M2]بر آتشم بنشاندی و دور بنشستی
[B][M1]مرا به نیم کرشمه بکشتی ای کافر[M2]فغان ز کفر تو و آه ازین سبک‌دستی
[B][M1]به مهر فاخته زان پس که روی بنمودی[M2]گریز جستی و از دام من برون جستی
[B][M1]برای مهر تو جان بر میان همی بستم[M2]چرا به کینهٔ جانم میان فرو بستی
[B][M1]خبر نداری کز بس کرانه جوئی و کبر[M2]میان جانم بی‌رحم‌وار بگسستی
[B][M1]مرا طفیل کسان مرهمی همی دادی[M2]کنون ز دادن آن قدر نیز وارستی
[B][M1]بسا طویلهٔ گوهر که چشم من بگسست[M2]چو در طویلهٔ بد گوهران بپیوستی
[B][M1]ستم بد این که تو کردی به جان خاقانی[M2]ستمگری مپسند، ای خدای چون هستی
[A]
[B][M1]یک زبان داری و صد عشوه‌گری[M2]من و صد جان ز پی عشوه خری
[B][M1]از جگر خوردن توبه نکنی[M2]زانکه پرورده به خون جگری
[B][M1]زهره داری تو ز بیم دل خویش[M2]که بهر دم جگر ما بخوری
[B][M1]گفته بودی که تمامم به وفا[M2]برو ای شوخ که بس مختصری
[B][M1]به دعای سحری خواستمت[M2]کارم افتاد به آه سحری
[B][M1]دست هجر تو دهانم بر دوخت[M2]تا نگویم که مکن پرده دری
[B][M1]چند در چند همی بینم جور[M2]چکنم گر نکنم نوحه‌گری
[B][M1]آب خاقانی گفتی ببرم[M2]برده‌ای بالله و حقا که بری
[A]
[B][M1]تو را افتد که با ما سر برآری[M2]کنی افتادگان را خواستاری
[B][M1]مکن فرمان دشمن سر درآور[M2]بدین گفتن چه حاجت؟ خود درآری
[B][M1]بهای بوسه جان خواهی و سهل است[M2]بها اینک، بیاور هر چه داری
[B][M1]به یک دل وقت را خرسند می‌باش[M2]اگرچه لاغر افتاد این شکاری
[B][M1]برای تو جهانی را بسوزم[M2]اگر خو واکنی از خامکاری
[B][M1]نهان از خوی خود درساز با من[M2]که گر خویت خبر دارد نیاری
[B][M1]مکن حق‌های خاقانی فراموش[M2]اگر روزی حق یاران گزاری
[A]
[B][M1]در عشق، فتوح چیست؟ دانی[M2]از دوست کرشمهٔ نهانی
[B][M1]بینی ز کمان کشان غمزه[M2]ترکان که کمین گشای خوانی
[B][M1]گوئی که ز عشق او نشان ده[M2]کس داد نشان ز بی‌نشانی
[B][M1]سرنامهٔ عشق کشتن آمد[M2]سرنامهٔ خلق زندگانی
[B][M1]گفتم به خیال او که آوخ[M2]من دل سبکم تو جان گرانی
[B][M1]دل گم شده‌ام کجا ندانم[M2]جای دل گم شده تو دانی
[B][M1]خاقانی تو مزن ازین دم[M2]کاین دم گهری است آسمانی
[A]
[B][M1]گویم همه دل منی و جانی[M2]مانم به تو و به من نمانی
[B][M1]آن سایه منم که خاک خاکم[M2]وان نور تویی که جان جانی
[B][M1]من خاک توام به جای اینم[M2]تو جان منی به جای آنی
[B][M1]گفتم چه شود که من شوم تو[M2]گفتا که تو من شو ار توانی
[B][M1]گر من توشوم تو نیست گردی[M2]اما تو چو من شوی بمانی
[B][M1]بر دلدل دل چنان زن آواز[M2]کز خندق غم برون جهانی
[B][M1]کز طبع تو در خزان عالم[M2]پیداست بهار شادمانی
[B][M1]امروز مرا مسلم آمد[M2]در ملک سخن خدایگانی
[B][M1]هم نام تو خالق الکلام است[M2]هم نعت تو خالق المعانی
[A]
[B][M1]خاکم که مرا منی نیابی[M2]بادم که مرا تنی نیابی
[B][M1]هیچم به عیار تو دو جو کم[M2]گر بر محکم زنی نیابی
[B][M1]دشمن کامم ز دوستداریت[M2]وز من دم دشمنی نیابی
[B][M1]چون من تو شدم تو زی مغان شو[M2]کآنجا توئی و منی نیابی
[B][M1]چون سایه مرا به تیرگی جوی[M2]کاندر ره روشنی نیابی
[B][M1]گفتی که چه نامی از دلت پرس[M2]کز من صفت منی نیابی
[B][M1]نقش الحجر دل تو نامم[M2]جز عاشق گلخنی نیابی
[B][M1]بار دل من توئی که جز گل[M2]بار گل خوردنی نیابی
[B][M1]در سینهٔ آتشین طلب دل[M2]کاندر بر سوسنی نیابی
[B][M1]دل تافته شد مجوی ازو صبر[M2]کز آتش آهنی نیابی
[B][M1]پیروزهٔ چرخ را از آهم[M2]جز رنگ خماهنی نیابی
[B][M1]خاقانی را چنان مکن گم[M2]کانگه که طلب کنی نیابی
[A]
[B][M1]ماهی که مه از قفای او بینی[M2]خورشید ز روی و رای او بینی
[B][M1]جوزا کمر کلاه او یابی[M2]گردون گرهٔ قبای او بینی
[B][M1]عاشق‌تر و زارتر ز من یابی[M2]آن سایه که در قفای او بینی
[B][M1]او خود نزید برای ما هرگز[M2]جان کندن ما برای او بینی
[B][M1]اندر دل سنگ اگر نشان جوئی[M2]هم سوختهٔ هوای او بینی
[B][M1]با این همه گنج‌های پر معنی[M2]خاقانی را گدای او بینی
[B][M1]از لب بفرست شربت وصلی[M2]ای یار اگر شفای او بینی
[A]
[B][M1]داور جانی، پس این فریاد جان چون نشنوی[M2]یارب آخر یارب فریاد خوان چون نشنوی
[B][M1]داد خواهم بر درت در خاک و خون افغان کنان[M2]گیر داد عاشقان ندهی فغان چون نشنوی
[B][M1]آه سوزان کز ره دل می‌برم سوی دهان[M2]سوی دل باز آرم از ره دهان چون نشنوی
[B][M1]هر زمان گوئی بگو تا خود نشان عشق چیست[M2]من چه دانم داد عشقت را نشان چون نشنوی
[B][M1]در کمین غمزها ترکان کمان کش داشتی[M2]گاه تیر افشاندن آواز کمان چون نشنوی
[B][M1]جوش دریای سرشکم گوش ماهی بشنود[M2]چون در آن دریا تو راندی جوش آن چون نشنوی
[B][M1]پرسی از حال دلم چون بشنوی فریاد من[M2]حال دل چون پرسی از من هر زمان چون نشنوی
[B][M1]گوش زیر زلف و زیور زان نهان کردی که آه[M2]نشنوی پیدا ز من باری نهان چون نشنوی
[B][M1]گویمت کامروز جانم رفت زودش برزنی[M2]چون توئی جان داور ای جان حال جان چون نشنوی
[B][M1]هر دمت خاقانی از چشم و زبان گنجی دهد[M2]نام خاقانی به گوش دوستان چون نشنوی
[B][M1]کوه سیمینی و در کوه اوفتد آواز گنج[M2]آخر این آوازهٔ گنج روان چون نشنوی
[A]
[B][M1]ای رخ نورپاش تو پیشه گرفته دلبری[M2]رونق آفتاب شد زان رخ هم‌چو مشتری
[B][M1]ماهی و چون عیان شوی شمع هزار مجلسی[M2]سروی و چون روان شوی شور هزار لشکری
[B][M1]طرهٔ تو به رغم من چون شب من به تیرگی[M2]کیسهٔ من ز ناز تو چون لب تو به لاغری
[B][M1]گرچه سپید کاری است از همه روی کار تو[M2]رو که قیامتی است هم زلف تو در سیه‌گری
[B][M1]از سرشک سوختم ز آن همه سوزم از درون[M2]با همه آب ساختی ز آن همه آبی از تری
[B][M1]هم شکری تو هم نمک با تو چه نسبت آب را[M2]چند به رغم دوستان دشمن خویش پروری
[B][M1]ابر زیان کار توست، ابر مکن دو چشم من[M2]کفت آن به تو رسد زآنکه به چشم من دری
[B][M1]اشک مرا چو روی خود دار عزیز اگر تو را[M2]در خورد آب و افتاب از پی ساز گازری
[B][M1]کنت تعاف نظرة من لحظات مقلتی[M2]لست تخاف جمرة من ز فرات خاطری
[B][M1]سینهٔ خاقنی اگر پاک بشوئی از عنا[M2]پیش خدایگان تو را بیش کند ثناگری
[A]
[B][M1]دلم خاک تو شد گو باش من خون می‌خورم باری[M2]ز دست این دل خاکی به دست خون درم باری
[B][M1]مرا مهره به کف ماند تو را داو روان حاصل[M2]تو نو نو کعبتین میزن که من در ششدرم باری
[B][M1]گر از من رخ نهان کردی سپاس حق کنون کردم[M2]سپاس زندگانی نیست بی‌تو بر سرم باری
[B][M1]مرا گر خال گندم‌گونت جوجو می‌کند گو کن[M2]من آن جو سنگ خالت را به صد جان می‌خرم باری
[B][M1]مپوش آن رخ ز من کآخر ز من نگزیرد آن رخ را[M2]که آن رخ آینه سیماست من خاکسترم باری
[B][M1]مرا دردی است ناپرسان مپرس از من که سربسته[M2]چه شب‌ها زنده می‌دارم چه تب‌ها می‌برم باری
[B][M1]چو آهی برکشم از دل مگو ای دوست دشمن خور[M2]چه جای دشمن است ای دوست خود را می‌خورم باری
[B][M1]دلم گر باز می‌ندهی دل دیگر به وامم ده[M2]که بر خاک عراق این بار بی‌دل نگذرم باری
[B][M1]جهان گفتی سفالی دان که خاقانی است ریحانش[M2]جهان را گرچه ریحانم تو را خاک درم باری
[B][M1]به لشکرگاه دارم روی وبر سلطان فشانم جان[M2]گر آن دریاست وین خورشید من نیلوفرم باری
[A]
[B][M1]اذا ما الطیر غنت فی‌الصباح[M2]اجب داعی معاطاة الملاح
[B][M1]هوا پر خندهٔ شیرین صبح است[M2]بیار آن گریهٔ تلخ صراحی
[B][M1]ارق فضلاتها فالارض عطلی[M2]تحلیها بوشی او وشاح
[B][M1]قبای صبح را مشکین زره زن[M2]به موی زلف ترکان سلاحی
[B][M1]سیر نوالدیک عن عین‌السکاری[M2]ویشدو کالسکاری و هو صباح
[B][M1]صلاح از می سر رشته کند گم[M2]صلائی درده ار مرد صلاحی
[B][M1]کان الدار و الکاسات دارت[M2]ریاض اللهو حفت بالاقاحی
[B][M1]توئی تو راح را خاقانیا اهل[M2]قفای عقل زن گر مرد راحی
[B][M1]به شروان شاخ اخستان تیمن[M2]تری سعدالسعود علی‌النواحی
[A]
[B][M1]تعاطی الکاس من شان الصبوح[M2]فسق بالراح یا ریحان روحی
[B][M1]ببین هم‌چون لبت خندان رخ صبح[M2]بده چون اشک من جام صبوحی
[B][M1]هواک الکاس الذی لاتستفت فیها[M2]ولاتخفی الهوی خوف الفضوح
[B][M1]لبت می در می است و نوش در نوش[M2]بنامیزد فتوح اندر فتوحی
[B][M1]جرحت القلب فاسق الراح صرفا[M2]فاصفاها قصاصا للجروح
[B][M1]سخن‌ها تازه کن خاقانی ایراک[M2]کهن شد قول‌های بوالفتوحی
[A]
[B][M1]ما انصف ندمانی لو انکر ادمانی[M2]فالقهوة من شرطی لاالتوبة من شانی
[B][M1]ریحان به سفال اندر بسیار بود دانی[M2]آن جام سفالی کو و آن راوق ریحانی
[B][M1]لو تمزجها بالدم من ادمع اجفانی[M2]یزدادلها صبغ فی احمرها القانی
[B][M1]مجلس ز پری‌رویان چون بزم سلیمانی[M2]باغنهٔ داودی مرغان خوش الحانی
[B][M1]یا یوسف عللنی ادلامک اخوانی[M2]کم من علل تشفی من غایة الاحزانی
[B][M1]شو گوش خرد برکش چون طفل دبستانی[M2]تا پیر مغان بینی در بلبله گردانی
[B][M1]اقبلت علی وصلی و احتلت لهجرانی[M2]این القدم الاولی این النظر الثانی
[B][M1]خاقانی اگر خواهی کز عشق سخن‌رانی[M2]کم زن همه عالم را پس گو کم خاقانی
[B][M1]چون بر ملک مشرق عید گهر افشانی[M2]العبد نویس از جان بر تختهٔ پیشانی
[A]
[B][M1]یارب لیل مظلم قد قلت یارب ارحم[M2]حتی تجلی الصبح لی فی‌الساترین المعلم
[B][M1]جام صبوحی ده قوی چون صبح بنمود از نوی[M2]بوئی چو باد عیسوی رنگ چو اشک مریمی
[B][M1]هات من الدن دما فاشرب هنیا فی‌الملا[M2]فالنفس من قبل الصبی ربت جنانا بالدم
[B][M1]خون خورده‌ای نه مه پسر خون رزان می خور دگر[M2]کاین آدمی را آبخور خون است مسکین آدمی
[A]
[B][M1]قم بکرة و خذها با کورة الحیات[M2]فالدیک قدینادی هات السلاف هات
[B][M1]در جام زیبقی کن گوگرد سرخ ذاتی[M2]آن کیمیای جان‌ها وان گوهر نباتی
[B][M1]راحا کعین دیک اصفی من الفرات[M2]فالدیک فی اذان والکاس فی الصلوة
[B][M1]لب تشنگان جان را سیارهٔ حیاتی[M2]بل یوسفان دل را از چاه غم نجاتی
[B][M1]هات‌الصبوح فاشرب مستدرک الفوات[M2]انعم بها صبوحی واجمع بهاشتات
[B][M1]می خواه و دیو دل باش ارچه ملک صفاتی[M2]از سرزنش چه ترسی نه قاضی‌القضاتی
[B][M1]حفت الیک روحی حتی انحنت قناتی[M2]لاالخیر فی حیاتی لاالضر من مماتی
[B][M1]خاقانیا چو دیدی از عمر بی‌ثباتی[M2]نطع هوس برافشان پندار شاه ماتی
[B][M1]وصف خدایگان خوان گر مرد معجزاتی[M2]اقبال پادشه را از سیل حادثاتی
[A]
[B][M1]از روی تو فروزد شمع سرای عیسی[M2]وز عارض تو خیزد نور شب تجلی
[B][M1]ای صید دام حسنت شیران روز میدان[M2]وی مست جام عشقت مردان راه معنی
[B][M1]آتش پرست رویت جان هزار زردشت[M2]بستهٔ صلیب زلفت عقل هزار عیسی
[B][M1]رضوان به روی تو دید این تیره خاکدان را[M2]گفت اینت خوب جائی، خوشتر ز خلد ماوی
[B][M1]هر دل که رفت نزهت در باغ زلفت آرد[M2]دارد چراگه جان در زیر شاخ طوبی
[B][M1]ای بی‌نمک به هجران خوش کن به وصل عیشم[M2]دانی مزه ندارد بی‌تو ابای دنیی
[B][M1]با من که هست جانی مانده ز دست قهرت[M2]در پای تو فشاندم، کردی قبول یانی
[B][M1]خاقانی از دل و جان برخی روی تو شد[M2]گرچه ز وصلت او را دولت نداد برخی
[A]
[B][M1]چو عمر رفته تو کس را به هیچ کار نیایی[M2]چو عمر نامده هم اعتماد را به نشایی
[B][M1]عزیز بودی چون عمر و همچو عمر برفتی[M2]چو عمر رفته ز دستم نداند آنکه کی آیی
[B][M1]مرا چو عمر جوانی فریب دادی رفتی[M2]تو همچو عمر جوانی، برو نه اهل وفایی
[B][M1]دلم تو را و جهان را وداع کرد به عمری[M2]که او به ترک سزا بود و تو به هجر سزایی
[B][M1]چو عمر نفس‌پرستان که بر محال گذشت آن[M2]برفتی از سر غفلت نپرسمت که کجایی
[B][M1]تو را به سلسلهٔ صبر خواستم که ببندم[M2]ولی تو شیفته چون عمر بیش بند نپایی
[B][M1]ز دست عمر سبک پای سرگران به تو نالم[M2]که عمر من ز تو آموخت این گریخته پایی
[B][M1]تو هم‌چو روزی بسیار نارسیده بهی ز آن[M2]که عمر کاهی اگرچه نشاط دل بفزایی
[B][M1]مرا ز تو همه عمر است ماتم همه روزه[M2]که هم‌چو عید به سالی دوبار روی نمایی
[B][M1]چو عمر رفته به محنت که غم فزاید یادش[M2]به یاد نارمت ایرا که یادگار بلایی
[B][M1]چو روز فرقت یاران که نشمرند ز عمرش[M2]ز عمر نشمرم آن ساعتی که پیش من آیی
[B][M1]ز خوان وصل تو کردم خلال و دست بشستم[M2]به آب دیده ز عشقت که زهر عمر گزایی
[B][M1]مرا به سال مزن طعنه گر کهن شده سروم[M2]که تو به تازگی عمر هم‌چو گل به نوایی
[B][M1]تویی که نقب زنی در سرای عمر و به آخر[M2]نه نقد وقت بری کیسهٔ حیات ربایی
[B][M1]چنان که از دیت خون بود حیات دوباره[M2]دوباره عمر شمارم که یابم از تو جدایی
[B][M1]من از غم تو و از عمر سیر گشتم ازیرا[M2]چو غم نتیجهٔ عمری چو عمر دام بلایی
[B][M1]به عمرم از تو چه اندوختم جزین زر چهره[M2]به زر مرا چه فریبی که کیمیای جفایی
[B][M1]برو که تشنهٔ دیرینه‌ای به خون من آری[M2]نپرسم از تو که چون عمر زود سیر چرایی
[B][M1]تنم ببندی و کارم به عمرها نگشایی[M2]که کم عیاری اگرچه چو عمر بیش بهایی
[A]
[B][M1]دیوانه شوم چون تو پری‌وار نمایی[M2]در سلسلهٔ زلف پری مار نمایی
[B][M1]خورشیدی آنگه به شب آیی عجب این است[M2]شب روز نماید چو تو دیدار نمایی
[B][M1]گرچه به شب آئینه نشاید نگریدن[M2]در تو نگرم کینه دیدار نمایی
[A]
[B][M1]لاله رخا سمن برا سرو روان کیستی[M2]سنگ‌دلا، ستم‌گرا، آفت جان کیستی
[B][M1]تیر قدی کمان کشی زهره رخی و مهوشی[M2]جانت فدا که بس خوشی جان و جهان کیستی
[B][M1]از گل سرخ رسته‌ای نرگس دسته بسته‌ای[M2]نرخ شکر شکسته‌ای پسته دهان کیستی
[B][M1]ای تو به دلبری سمر، شیفتهٔ رخت قمر[M2]بسته به کوه بر کمر، موی میان کیستی
[B][M1]دام نهاده می‌روی مست ز باده می‌روی[M2]مشت گشاده می‌روی سخت کمان کیستی
[B][M1]شهد و شکر لبان تو جمله جهان از آن تو[M2]در عجبم به جان تو تاخود از آن کیستی
[A]
[B][M1]باز از نوای دلبری سازی دگرگون می‌زنی[M2]دیر است تا در پرده‌ای از پرده بیرون می‌زنی
[B][M1]تا مهره وامالیده‌ای کژ باختن بگزیده‌ای[M2]نقشی که در کف دیده‌ای نه کم نه افزون می‌زنی
[B][M1]آه از دل پر خون من زین درد روز افزون من[M2]هر شب برای خون من رای شبیخون می‌زنی
[B][M1]خاقانی از چشم و زبان شد پیش تو گوهرفشان[M2]تو عمر او را هر زمان کیسه به صابون می‌زنی
[END]