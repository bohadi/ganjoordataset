[START][A]
[B][M1]به که سردار کل جزاه الله
[M2]بشنود حال بنده بی‌اکراه
[B][M1]به که بر این فسانه دل بندد
[M2]تا همی گرید و همی خندد
[B][M1]قصهٔ من شنیدنش سهل است
[M2]علم هر چیز بهتر از جهل است
[B][M1]چون بدانی به ما چه می‌‎گذرد
[M2]به فلان بینوا چه می‌‎گذرد
[B][M1]یا بر افلاس شخص چاره کنی
[M2]یا خود از مفلسی کناره کنی
[B][M1]مفلسی‌مردن‌است‌بی کم وکاست
[M2]هرکه مفلس‌شدازجهان‌برخاست
[B][M1]«‌بوهریره‌» همی نماید نقل
[M2]این حدیث از نبی مطابق عقل
[B][M1]کان زمانی که عهد نورانی است
[M2]جاکشی بهتر از پریشانی است
[B][M1]جاکشی همچو بار پنبه بود
[M2]که به ظاهر کلفت و لنبه بود
[B][M1]لیک چون پشت گردنت افتاد
[M2]سبک و نرم یابیش چون باد
[B][M1]لیک خودمفلسی‌چوکابوس‌است
[M2]کش‌سروشاخ‌ودُم‌نه‌محسون‌است
[B][M1]چون که‌چسبید سخت بیخ خرت
[M2]مادرت را درآرد و پدرت
[B][M1]دیگری گفته مفلسی عرض است
[M2]عرضی کاندر او بسی مرض‌است
[B][M1]این عرض گر فتد به جوهر فرد
[M2]شود از جزء جمع اشیا طرد
[B][M1]کسر اوقات کشت این سخنان
[M2]ادبیات گشت این سخنان
[B][M1]به کزین گفته بی نیاز شوم
[M2]به سر شرح قصه باز شوم
[B][M1]روس‌ها چون به مشهد رضوی
[M2]قصد کردند بر زباده‌روی
[B][M1]بندهٔ بی گناه را به تشر
[M2]طرد کردند از میان حشر
[B][M1]زان سپس مردمان فهمیده
[M2]همه بیرون شدند دزدیده
[B][M1]من نهادم ز پس خراسان را
[M2]گز نمودم طریق تهران را
[B][M1]بین ره دزدهای شیرازی
[M2]لخت کردندمان به طنازی
[B][M1]ندهم شرح آنچه خود بردند
[M2]کز من و غیر، هرچه‌ بُد بردند
[B][M1]باز دارم سپاس یزدان را
[M2]که نبردند گوهر جان را
[B][M1]چون که دزدان شدند و من ماندم
[M2]این رباعی به یادشان خواندم‌:
[B][M1]دزدان‌ بیابانی قهری نبُدند
[M2]خودکامه‌و لامذهب‌و دهری نبُدند
[B][M1]با آن‌همه‌طبع سرقت و بی‌رحمی
[M2]بالله که چو سارقین شهری نبُدند
[B][M1]الغرض بنده چون زن بیوه
[M2]تای پا چارق‌، آن دگر گیوه
[B][M1]دررسیدم به ری از آن ره دور
[M2]خسته‌ولوت‌و آسمان‌جل‌و عور
[B][M1]نمدی بر سرم‌، معاذالله
[M2]که کسی را از آن مبادکلاه
[B][M1]بر تنم جبه پاره‌ای کهنه
[M2]که به پالان خر زدی طعنه
[B][M1]شده هر موی ریش من سویی
[M2]تنم از رنج گشته چون مویی
[B][M1]رخم از رنج و اضطراب و قلق
[M2]چون مه بدر، گل گل و ابلق
[B][M1]بنده را دوستان بُدند بسی
[M2]از خجالت نگفتم این به کسی
[B][M1]مر مرا دوستی موافق بود
[M2]درمی چند قرض وقوله نمود
[B][M1]هیکلم را بداد تبدیلی
[M2]کرد حاضر عبا و مندیلی
[B][M1]هرکسم‌دید، گفت‌: محتشم‌است
[M2]شیخ‌ابوالفضل‌و خواجه بوالحکم است
[B][M1]بی خبر کاین حریف پر ز ریا
[M2]کهنه رندی است رفته زبر عبا
[B][M1]الغرض ماهی این‌چنین ماندم
[M2]راز خود برکشی نیفشاندم
[B][M1]شد سپس کیسه از دِرم خالی
[M2]شد وجودم قرین بد حالی
[B][M1]خواستم زبن بلاکناره کنم
[M2]به سفر درد خویش چاره کنم
[B][M1]پور سردار، آجودان باشی
[M2]گفت باید که پیش من باشی
[B][M1]که لرستان به فال فرخنده
[M2]شده ابواب جمع این بنده
[B][M1]تو بیا تا بدان دیار شوبم
[M2]با هم از روی صدق‌، یار شویم
[B][M1]من نگویم که خود چه چیز بخور
[M2]آنچه من می‌خورم تو نیز بخور
[B][M1]من که از حال خود بُدم آگاه
[M2]دیده بودم بلای این یک ماه
[B][M1]به کنایات کردمش حالی
[M2]که بود جیبم از دِرم خالی
[B][M1]گفت تدبیر حالت آسانست
[M2]شهر تهران نه چون خراسانست
[B][M1]پیش خود گفتم این نکو باشد
[M2]زین پس امّید من به او باشد
[B][M1]الغرض زین خبر چو بی‌خبران
[M2]خواستم عذر ره ز همسفران
[B][M1]از رفیقان راه واماندم
[M2]همه رفتند و بنده جا ماندم
[B][M1]چند تومان به زحمت بی‌مر
[M2]قرض کردم از این در و آن در
[B][M1]به امیدی که کار آسان است
[M2]مسقط الرحل ما لرستان است
[B][M1]قصه کوته بدین تمنی خام
[M2]بنده ماندم چنین‌، دو ماه تمام
[B][M1]ز اتفاقات شد سفر موقوف
[M2]شد دلش جانب دگر معطوف
[B][M1]گفت با من کنون بیا چالاک
[M2]بشتابیم جانب املاک
[B][M1]چند روزی ز مردم موذی
[M2]دور باشیم ما به فیروزی
[B][M1]گفتم این قصه سخت بی‌ثمر است
[M2]خود بروجرد رفتن دگر است
[B][M1]این‌ سخن‌ پرگره‌ چو موی‌ من‌ است
[M2]به درازی چو آرزوی من است
[B][M1]من کجا، جویبار ساوه کجا
[M2]مرد جنگی کجا، کجاوه کجا
[B][M1]الغرض دست دادم و گفتم
[M2]تو سلامت بمان که من رفتم
[B][M1]گفت روزی درنگ باید کرد
[M2]تا بگویم تو را چه شاید کرد
[B][M1]بنده «‌أمّن یُجیب‌» را خواندم
[M2]جای یک روز، هفته‌ای ماندم
[B][M1]چون بدیدم که قصه گشت دراز
[M2]ساز و برگ سفر نمودم ساز
[B][M1]به دوصد آه و زبنهار و امان
[M2]قرض کردم چهل عدد تومان
[B][M1]مبلغی قرض پیش را دادم
[M2]مابقی را به کیسه بنهادم
[B][M1]که بلیطی گرفته با گاری
[M2]سوی مشهد روم به چاپاری
[B][M1]ناگهان نامه‌ای ز کلکته
[M2]داد حبل المتین که البته
[B][M1]ساز ره ساز کن که جا خالی است
[M2]بی تو جانم قرین بدحالی است
[B][M1]گر بیایی به‌سوی ما یارا!
[M2]شاد و خرم کنی دل ما را
[B][M1]من به سردار قصه را گفتم
[M2]ذره‌ای زین حدیث ننهفتم
[B][M1]گفت صد به‌، هزار به به به
[M2]ساز ره کن که قصه شد کوته
[B][M1]گفتم این ره نه زان مجازی‌هاست
[M2]این هنوز اول درازی‌هاست
[B][M1]بهر انجام این ره پر طول
[M2]پول می‌باید و ندارم پول
[B][M1]گفت ما مبلغی کنیم نیاز
[M2]مابقی را تو خود مهیا ساز
[B][M1]من چو گربه به مرنو افتادم
[M2]مدتی در تک و دو افتادم
[B][M1]شصت تومان ز یک بلورفروش
[M2]قرض کردم به‌صد فغان و خروش
[B][M1]این طلبکار بنده منجلی است
[M2]نام او حاج میرزا علی است
[B][M1]خشک‌رو و مقدس است بسی
[M2]من ندیدم چو او عبوس کسی
[B][M1]الغرض بین این سؤال و جواب
[M2]پانزده روز درگذشت چو آب
[B][M1]پول‌ها رفته رفته اندک شد
[M2]خاطرم زین قضیه مُندک شد
[B][M1]گفتم این خود دگر چه سرسختیست
[M2]این چه رنج است و این چه بدبختیست
[B][M1]نه به کلکته رفتم و نه به طوس
[M2]مانده از هر دو ره به آه و فسوس
[B][M1]پس یکی نامه‌ای به حال فگار
[M2]عرض کردم به خدمت سردار
[B][M1]که برادر، دلم به جان آمد
[M2]کارد آخر به استخوان آمد
[B][M1]یا بگو ها و یا بگو که نخیر
[M2]به سلامت ز ما و از تو به خیر
[B][M1]از پس چار روز بود و نبود
[M2]در جواب من این‌چنین فرمود
[B][M1]خود تو دانی که دست‌تنگم من
[M2]با فلک روز و شب به جنگم من
[B][M1]چند روزی دگر تأمل کن
[M2]با قضا و قدر تحمل کن
[B][M1]زین سخن بنده سخت بور شدم
[M2]چون گدای لب تنور شدم
[B][M1]من در این حال ماندم اندر بند
[M2]رفت سردار، جانب دربند
[B][M1]پول‌ها جمله خرج شد، هیهات
[M2]قرض هم کس نداد بر من لات
[B][M1]بهر سردار ساختم بدرود
[M2]یک قصیده که مطلعش این بود:
[B][M1]«‌من بندهٔ مسکین را ای رادخداوند»
[M2]«‌در بند نهادی و برفتی سوی دربند»
[B][M1]«‌در بند تو بودم‌، من زین پیش و کنون نیز»
[M2]«‌شاید که نباشی تو مرا اکنون در بند»
[B][M1]باری احوال بنده این باشد
[M2]شاید انصاف اگر چنین باشد
[B][M1]امرایی که رادمردانند
[M2]دوستان را چنین نگردانند
[B][M1]این بدان گفتم ای ستوده‌خصال
[M2]که بدانی تغیر احوال
[B][M1]آرزوها بسی دراز بود
[M2]به حقیقت رسی مجاز بود
[B][M1]هله سردار راد در دربند
[M2]شده خرّم به شادمانی چند
[B][M1]بنده ز اندیشهٔ طلبکاران
[M2]شده پنهان به خانهٔ یاران
[B][M1]بس که دستم تهی است از دینار
[M2]کرده‌ام ترک چایی و سیگار
[B][M1]گر دو روزی دگر چنین برود
[M2]شام و ناهار نیز ترک شود
[B][M1]زان سپس بنده باد خواهم خورد
[M2]یاد سردار راد خواهم خورد
[B][M1]آن که از بیم بندهٔ ناچیز
[M2]سوی دربند می‌گریزد تیز
[B][M1]وان که در دوستی وفادار است
[M2]در مواعید خویش پادار است
[B][M1]وان که این بنده را به گفتهٔ خویش
[M2]کرد در غربت این‌چنین درویش
[B][M1]باری این جمله زود می‌گذرد
[M2]لیک دهر این ز یاد می‌نبرد
[B][M1]یاد باد آن که این سخن فرمود
[M2]که به جانش هزار بار درود
[B][M1]«‌بر این منگرکه ذوفنون آید مرد»
[M2]«‌در عهد و وفا نگرکه چون آید مرد»
[B][M1]«‌از عهدهٔ عهد اگر برون آید مرد»
[M2]«‌از هرچه گمان بری فزون آید مرد»
[A]
[B][M1]این شنیدم که تازی‌ای درویش
[M2]کف بسودی ز مهر بر سگ خویش
[B][M1]زاهدی سک بدید و آن تازی
[M2]گفت ای سگ چرا چنین سازی‌؟‌!
[B][M1]مرد تازی به آب درزد دست
[M2]گفت شستمش باز و عذرم هست
[B][M1]آن پلیدی ز من برفت به آب
[M2]بر زبان تو ماند رجس عتاب
[B][M1]حق گرت آب رحمت افشاند
[M2]آن پلیدیت بر زبان ماند!
[B][M1]امر معروف و نهی از منکر
[M2]به طریق ملاطفت خوش‌تر
[B][M1]ور نصیحت کنی‌، نهان شاید
[M2]نه عیان کش فضیحت افزاید
[B][M1]اوستادان ما به عهد قدیم
[M2]چون که در حضرتی شدند ندیم
[B][M1]روز و شب بر درش مقیم بُدند
[M2]ناصح غیرمستقیم بُدند
[B][M1]صفتی زشت اگر در او دیدند
[M2]مهره بر عکس آن صفت چیدند
[B][M1]نعت اضداد آن صفت گفتند
[M2]گر شقی بد، ز عاطفت گفتند
[B][M1]هر صفت کاندرو ندیدندی
[M2]وصف آن را زمینه چیدندی
[B][M1]که فلان شه فلان صفت را داشت
[M2]به فلان حُسن‌، مملکت را داشت
[B][M1]گر نبخشیدی این عمل تأثیر
[M2]فرق کردی طریقهٔ تقریر
[B][M1]چون اثر کرد حس رحم در او
[M2]به رحیمی مثل زدند برو
[B][M1]آن قدر وصف رحمتش کردند
[M2]که ز رحمت ملامتش کردند
[B][M1]بود پور سبکتکین به قدیم
[M2]پادشاهی شجاع‌، لیک لئیم
[B][M1]آن قدر مدح نصر سامانی
[M2]خوانده شد در حضور سلطانی
[B][M1]که چه مبلغ به «‌رودکی‌» بخشید
[M2]چه عطایا به آن یکی بخشید
[B][M1]تا بجنبید حس مکرمتش‌!
[M2]عام شد بر جهانیان صلتش‌!
[B][M1]به «‌غضاری‌» چنان عنایت کرد
[M2]که ز بسیاریش شکایت کرد!
[B][M1]الغرض‌، پند اگر نکو گویی
[M2]آن‌چنان گو که خاص او گویی
[B][M1]ور ز حکمت برون نهی گامی
[M2]چه نصیحت دهی‌، چه دشنامی
[B][M1]یاد باد آن که این سخن بنوشت‌:
[M2]سرزنش بهتر از نصیحت زشت
[B][M1]ای بهار آن‌چنان نصیحت گوی
[M2]که خدا داند و تو دانی و اوی
[A]
[B][M1]خصم بر در ستاده کینه‌سگال
[M2]در درون سرای جنگ و جدال
[B][M1]هرچه جنگ از درون شود افزون
[M2]خصم گردن فرازد از بیرون
[B][M1]چون عدو در کمین بود، زنهار
[M2]دست از شنعت رفیق بدار
[B][M1]دو کبوتر که بال هم شکنند
[M2]لقمهٔ گربه را درست کنند
[A]
[B][M1]مفریب ای بزرگوار پسر
[M2]دختری را ز مادر و ز پدر
[B][M1]زن کس را هم ای پسر مفریب
[M2]ورت بفریفت زن‌، ازو بشکیب
[B][M1]دزدی عرض و دزدی ناموس
[M2]بتر از دزدی زر است و فلوس
[B][M1]زر چو دزدی به جایش آید زر
[M2]زن چو دزدی فنا شود شوهر
[B][M1]هرکه عرض کسی دهد بر باد
[M2]دهر عرضش به باد خواهد داد
[B][M1]فیلسوفی عظیم و دانشمند
[M2]می‌شنیدم که گفت با فرزند
[B][M1]بهتر است از برای مرد جوان
[M2]یک درم دین ز صد درم وجدان
[A]
[B][M1]می مخور ور خوری مدام مخور
[M2]جز شب آن هم میان شام مخور
[B][M1]عرق ساده به زکنیاک است
[M2]به ز مرفین و جرس و تریاک است
[B][M1]چون ز پنجه شدی به سال فزون
[M2]بایدت خورد گندمی افیون
[B][M1]این من از ده طبیب بشنیدم
[M2]خود ازو نیز چیزها دیدم
[B][M1]گر تو را نیست حال معده خراب
[M2]می‌توان خورد گاهگاه شراب
[B][M1]چون به‌دست آیدت شراب کهن
[M2]همره شام یک دو جام بزن
[A]
[B][M1]ای سمیعی رسید نامهٔ تو
[M2]نامهٔ تو رسید و چامهٔ تو
[B][M1]چامه‌،‌ شیرین و دلنشین چو عسل
[M2]نامه‌، خیرالکلام قلّ و دلّ
[B][M1]آن عبارات با روان مأنوس
[M2]وان خط خوب چون پر طاووس
[B][M1]خاصه شعری بدان دلارایی
[M2]جان‌فزاتر ز عهد برنایی
[B][M1]متحیر شدم چه عرض کنم
[M2]شعر و خط‌ خوش‌ از که قرض کنم
[B][M1]با چنین‌ طبع خسته و خط زشت
[M2]چون‌توانم جواب خواجه نوشت
[B][M1]مشق کردم ز روی آن بسیار
[M2]حفظ شد بس که کردمش تکرار
[B][M1]کرد هرکس به پرسشی یادم
[M2]نامهٔ خواجه را نشان دادم
[B][M1]فخرکردم که در زمانهٔ ما
[M2]هست مردی چنین میانهٔ ما
[B][M1]فخر دیگرکه این گرامی مرد
[M2]در چنین نامه یادی از من کرد
[B][M1]خواجه داندکه چند مرده بود
[M2]عجز ما را حساب کرده بود
[B][M1]شعلهٔ شوق چون زبانه زند
[M2]آرزو تیر بر نشانه زند
[B][M1]گرچه سخت از حیات دلگیرم
[M2]لیک خواهم که در وطن میرم
[B][M1]جان سپارم به خاک پاک وطن
[M2]دفن گردم به زیر خاک وطن
[B][M1]ای سمیعی به خالق دو سرا
[M2]دم گرم تو زنده کرد مرا
[B][M1]گر بجنبد به خاک سایه من
[M2]جنبش مهر تست مایهٔ من
[B][M1]ور برآید ز من چو چنگ آواز
[M2]دم جان‌بخش تست چنگ‌نواز
[B][M1]رشته‌ای کم به زندگی بسته است
[M2]تارهایش تمام بگسسته است
[B][M1]هست تنهابه‌جای از آن پیوند
[M2]علقهٔ‌ صحبت رفیقی ‌چند
[B][M1]دوستانی که شمع انجمن‌اند
[M2]آخرین شعلهٔ حیات من‌اند
[B][M1]زان که جای دگر تمیزی نیست
[M2]جزربا و فریب چیزی نیست
[B][M1]بهر من صحبت هنرمندان
[M2]بوستانست و غیر ازو زندان
[B][M1]گرچه ز اقبال نامساعد من
[M2]نیست آنجا هم از حسود ایمن
[B][M1]شنعت حاسد اندر آن تالار
[M2]یادگاریست بر در و دیوار
[B][M1]یادگاری که جز وقاحت نیست
[M2]غیر بدبختی و فضاحت نیست
[B][M1]لیک با رنج‌، راحتی هم هست
[M2]با عذاب استراحتی هم هست
[B][M1]منت ایزد که دوستان جمعند
[M2]همه پروانگان آن شمعند
[B][M1]بهر یک بی‌نماز در اسلام
[M2]در مسجد نبسته هیچ امام
[B][M1]در جهان صاحبان عقل سلیم
[M2]بهرکیکی نسوختند گلیم
[B][M1]ای سمیعی سخن به پایان شد
[M2]خجلت و عجز من نمایان شد
[B][M1]خدمت از من به انجمن برسان
[M2]به یکایک سلام من برسان
[B][M1]امرای کلام را زبن سوی
[M2]یک‌به یک بوسه‌زن به‌دست‌ و به‌روی
[B][M1]ور بود شاهدی شکرگفتار
[M2]گرمتر بوسه زن به یاد بهار
[A]
[B][M1]پادشها! چشم خرد بازکن
[M2]فکر سرانجام‌، در آغاز کن
[B][M1]بازگشا دیدهٔ بیدار خویش
[M2]تا نگری عاقبت کار خویش
[B][M1]مملکت ایران بر باد رفت
[M2]بس که بر او کینه و بیداد رفت
[B][M1]چون تو ندانی صفت داوری
[M2]خصم درآید به میانجیگری
[B][M1]می‌شود از خصم‌، تبه کار تو
[M2]ثروت ما کاهد و مقدار تو
[B][M1]پادشها یکسره بد می کنی
[M2]خود نه به‌ ما بلکه به خود می‌کنی
[B][M1]پادشها خوی تو دلبند نیست
[M2]جان رعیت ز تو خرسند نیست
[B][M1]وای به‌شاهی که رعیت‌کش است
[M2]حال‌ خوش‌ ملت‌ ازو ناخوش‌ است
[B][M1]بر رمه‌ چون گشت‌ شبان‌ چیره‌دست‌
[M2]او نه‌ شبان‌ است که گرگ رمه است
[B][M1]سگ بود اولی ز شبان بزرگ
[M2]کز رمه بستاند و بخشد به گرگ
[B][M1]خیز و تهی زین همه پیرایه باش
[M2]ما همه فرزند و تومان دایه باش
[B][M1]لیک نه آن دایه که بر جای شیر
[M2]زهر نهد بر لب طفل صغیر
[B][M1]زشت بود یکسره کردار تو
[M2]تا چه شود عاقبت کار تو
[B][M1]پادشها! قصهٔ نو گوش کن
[M2]قصهٔ بگذشته فراموش کن
[B][M1]با تو ز بگذشته نگویم سخن
[M2]زان که فسانه است حدیث کهن
[B][M1]قتل لوی شانزدهم نادر است
[M2]قصه نو آریم که‌ نو خوشتر است
[B][M1]قصهٔ ماضی نه و از حال بین
[M2]نیز به مستقبل احوال بین
[B][M1]شرح لوی شانزده نبود مفید
[M2]پند فراگیر ز عبدالحمید
[B][M1]کاو چو تو شاهنشه اسلام بود
[M2]نیز نکوفال و نکونام بود
[B][M1]سخت فزون بود به کشور ز تو
[M2]داشت فزون عسکر و لشکر ز تو
[B][M1]کوس اولوالامری می‌زد همی
[M2]بندهٔ امر و سخطش عالمی
[B][M1]قاعدهٔ ملک قوی کرده بود
[M2]قانون در مملکت آورده بود
[B][M1]لیک چو بُد خیره سر و مستبد
[M2]ملت کردند به مشروطه جد
[B][M1]این هیجان را چو نکو دید شاه
[M2]یافت که کار از هیجان شد تباه
[B][M1]فرمان در دادن مشروطه داد
[M2]داد در آغاز به مشروطه داد
[B][M1]چون‌ تو قسم‌ خورد و دگر عهدبست
[M2]وآن‌همه‌رایکسره درهم شکست
[B][M1]مجلس شوری را ویران نمود
[M2]دست به قتل وکلا برگشود
[B][M1]ملت اسلام بر آن بل‌فضل
[M2]شورش کردند در اسلامبول
[B][M1]لشکریان ملک حیله‌باز
[M2]راه به ملت بگرفتند باز
[B][M1]جیش «‌سلانیک‌» به قهر آمدند
[M2]حمله کنان جانب شهر آمدند
[B][M1]دست گشودند به جیش ملک
[M2]یکسره ضایع شد عیش ملک
[B][M1]شاه و کسان سخت فراری شدند
[M2]جمله‌به «‌یلدوز» متواری شدند 
[B][M1]حمله نمودند سلانیکیان
[M2]جانب «‌یلدز» چو هژبر ژیان
[B][M1]گشت ازآن لشکر مشروطه‌خواه
[M2]شاه گرفتار وکسانش تباه
[B][M1]در نظرش گیتی تاربک شد
[M2]محبوسانه به سلانیک شد
[B][M1]باشد امروز گرفتار بند
[M2]تا چه زمان رای به قتلش دهند
[B][M1]ازپس او مملکت آزاد شد
[M2]خاطر مشروطه‌چیان شاد شد
[B][M1]بیعت کردند در آن اتحاد
[M2]با ملک راد، محمد رشاد
[B][M1]پادشها! این دگر افسانه نیست
[M2]از خودی است این و ز بیگانه نیست
[B][M1]ملت ماتم‌زده این می کند
[M2]هرکه چنان کرد چنین می‌کند
[B][M1]ملت عثمانی با ما یکی است
[M2]ما دو جماعت را مبدأ یکی است
[B][M1]ما دوگروهیم ز یک پیرهن
[M2]نیست میانه سخن از ما و من
[B][M1]روزی بودیم دو طفل صغیر
[M2]داد به ما مادر اسلام شیر
[B][M1]هر دو به هم گرم‌دل و مهربان
[M2]خدمت مادر را بسته میان
[B][M1]لیک شدیم از پی پیرایه‌ای
[M2]هریک مقهور کف دایه‌ای
[B][M1]ما همه مقهورکف دایگان
[M2]و آن همه از خیل فرومایگان
[B][M1]جمله پی مصلحت کار خویش
[M2]نیز پی گرمی بازار خویش
[B][M1]ما دو برادر را بر هم زدند
[M2]آتش از این فتنه به عالم زدند
[B][M1]اینک از آن جهل خبر گشته‌ایم
[M2]و از سر این معنی برگشته‌ایم
[B][M1]راه نماییم به حق‌، دایه را
[M2]تا نکِشد ذلت همسایه را
[B][M1]دایه از این معنی اگر سر زند
[M2]بی‌سببی ریشهٔ خود برکند
[B][M1]داربم امیدکه از فر بخت
[M2]وصل شوند این دو تناور درخت
[B][M1]شاخه فرازند و برآرند سر
[M2]ربشه دوانند به هر بوم و بر
[B][M1]باد خزان از همه سو می‌وزد
[M2]یک‌سره بر زشت و نکو می‌وزد
[B][M1]شاخهٔ زر گردد از او منحنی
[M2]لیک کند سرو، قوی‌گردنی
[B][M1]چون که قوی گردد بیخ رزان
[M2]چفته نگردد ز نسیم خزان
[B][M1]چون که به تنهایی باشد نهال
[M2]می‌شود از باد خزان پایمال
[B][M1]چون که تنیدند درختان به‌هم
[M2]شاخه کشیدند چه بیش و چه کم
[B][M1]خرم باشند و نیارند یاد
[M2]از تف برف و وزش تندباد
[B][M1]ای کاش‌، ای کاش! اگر اسلامیان
[M2]رسم دوبی را ببرند از میان
[B][M1]تا که به همسایه دلیری کنند
[M2]بار دگر جنبش شیری کنند
[B][M1]هرکه برون رفت ز یرلیغشان
[M2]خون شودش دل ز دم تیغشان
[B][M1]یاد کن از دولت عباسیان
[M2]وآن سخط و صولت عباسیان
[B][M1]کشورشان بد ز حد آسیا
[M2]تا به حد قارهٔ افریقیا
[B][M1]از در افریقیه تا خاک ترک
[M2]بد به کف آن خلفای سترک
[B][M1]کردندی طاعتشان را قبول
[M2]تا خط هند، از خط اسلامبول
[B][M1]زان که بد اسلام در آن ک به‌جد
[M2]یک جهت و متفق و متحد
[B][M1]لیک نفاق آمد و کرد آنچه کرد
[M2]تا که فتادیم بدین رنج و درد
[B][M1]ای همگی پیرو دین قویم
[M2]ای پسران پدران قدیم
[B][M1]سنی و شیعی ز که و کیستند؟
[M2]در پی آزار هم از چیستند؟
[B][M1]جمله مسلمان و ز یک مذهبند
[M2]جمله سبق‌خواندهٔ یک مکتبند
[B][M1]دین یک و مقصد یک و مقصود یک
[M2]رهٔک و معبد یک و معبود یک
[B][M1]جمله یکید، ای ز یکی سر زده
[M2]دامن جهل و دودلی برزده
[B][M1]پند پذیرید ز امریکیان
[M2]پند پذیرفتن نارد زبان
[B][M1]عیسویان کاین علم افراختند
[M2]متحدانه به جهان تاختند
[B][M1]یک‌سره بردند ز عالم سباق
[M2]از مدد علم و دم اتفاق
[B][M1]ما ز چه بر فرع هیاهو کنیم
[M2]قاعدهٔ اصل ز پا افکنیم
[B][M1]شاه جهان‌، نادر فیروز فر
[M2]خود به جز این قصد نبودش دگر
[B][M1]روز نخستین که به بخت جوان
[M2]تاج به‌سر هشت به دشت مغان
[B][M1]سنی و شیعی به رکاب اندرش
[M2]یکسره فرمانبر و خدمتگرش
[B][M1]شد ملک راد به منبرفراز
[M2]لعل سخن‌سنج ز هم کرد باز
[B][M1]رشتهٔ گفتار به هر سو کشید
[M2]تا سخن از شیعی و سنی رسید
[B][M1]گفت‌خود این کین که جهانسوز شد
[M2]ز آل صفی مشعله‌افروز شد
[B][M1]یاوه‌سرایان ز خود بی‌خبر
[M2]یاوه سرودند به هر بوم و بر
[B][M1]شعلهٔ آن آتش جهل‌آزمای
[M2]سوخت بسی خرمن خلق خدای
[B][M1]هان ز نفاق و دودلی سرکشید
[M2]تا قدح عز وعلا درکشید
[B][M1]شاه منم‌، قول من افسانه نیست
[M2]هیچ دمی چون دم شاهانه نیست
[B][M1]شه که نکو گشت هنرها کند
[M2]وان دم شاهانه اثرها کند
[B][M1]لشکریانش که دو تیره بدند
[M2]قول ورا جمله پذیره شدند
[B][M1]شه شد از آنجا به عراق عرب
[M2]تا ببرد نیز نفاق عرب
[B][M1]کرد به بغداد یکی انجمن
[M2]گفت در این باب هزاران سخن
[B][M1]تا سترد از دل آنان بدی
[M2]بی‌سر و بن گشت نفاق خودی
[B][M1]پس بنوشتند به رد و قبول
[M2]نامه سوی حضرت اسلامبول
[B][M1]تا شه عثمانی از این اتفاق
[M2]دم زند و باز گذارد نفاق
[B][M1]او نپذیرفت و معاذیر جست
[M2]کار از این‌جهل تبه گشت‌و سست
[B][M1]وز پس چندی ملک هوشمند
[M2]تاخت سوی‌ملک‌خراسان سمند
[B][M1]تاکه بدین طرفه خیال سترگ
[M2]تازه کند یاری تاجیک و ترک
[B][M1]لیک به قوچان ز جهان دور شد
[M2]جانش از این مسئله مهجور شد
[B][M1]و امروز از نیروی علم و هنر
[M2]جهل و ستبداد نهان کرده سر
[B][M1]گیتی از عدل پر آوازه شد
[M2]جان و دل اهل خرد تازه شد
[B][M1]صلح‌ عیان گشت‌ و نهان گشت جنگ
[M2]نیست دگر هیچ مجال درنگ
[B][M1]هر دو به هم‌یاری‌قرآن کنید
[M2]آنچه سزاوار بود آن کنید
[B][M1]آن که مر این دین را بنیان نهاد
[M2]قاعدهٔ کار به قرآن نهاد
[B][M1]معنی قرآن ز میان برده‌اید
[M2]جان پیمبر را آزرده‌اید
[B][M1]عیسویان کاین همه جولان کنند
[M2]از پی گمنامی قرآن کنند
[B][M1]تا که بود ما را قرآن به‌دست
[M2]باشدمان رشتهٔ ایمان به‌دست
[B][M1]چون که بود قرآن‌، ایمان بود
[M2]این رود البته اگر آن رود
[B][M1]جهد نمایید در اجرای آن
[M2]توسعه بخشید به فتوای آن
[B][M1]فتوی قرآن چو شود آشکار
[M2]خصم شود رو سیه و شرمسار
[B][M1]مایهٔ آزادی دوران ما
[M2]جمله نهفته است به قرآن ما
[B][M1]تا نرود از کفتان این گهر
[M2]متفقانه بفرازید سر
[B][M1]تا رقبا دیگ هوس کم پزند
[M2]مدّعیان دست به دندان گزند
[B][M1]پادشهی راد و خردمند بود
[M2]پنج تنش زادهٔ دلبند بود
[B][M1]داد جداگانه‌، گرامی پدر
[M2]چوبهٔ تیری به کف هر پسر
[B][M1]گفت بنازم هله نیرویتان
[M2]درنگرم قوت بازویتان
[B][M1]چوبهٔ تیری که به‌دست شماست
[M2]درشکنیدش که مرا این هواست
[B][M1]جمله شکستند و درانداختند
[M2]کار به دلخواه ملک ساختند
[B][M1]از پس این کار، خردمند پیر
[M2]دست زد و بست به ‌هم پنج تیر
[B][M1]گفت که هان جمله تکاپو کنید
[M2]متفقا قوت و نیرو کنید
[B][M1]قوّت هر پنج جوان هژیر
[M2]شاید اگر بشکند این پنج تیر
[B][M1]هریک‌، چون تیر نشستند راست
[M2]کاین خم بازوی کمانگیر ماست
[B][M1]تیر چه باشد که تبر بشکنیم
[M2]جمله به اقبال پدر بشکنیم
[B][M1]پس همه پوران جوان پیش پیر
[M2]دست گشادند بر آن پنج تیر
[B][M1]هرچه فزون قوه و نیرو زدند
[M2]خود نه بر آن بلکه به بازو زدند
[B][M1]گفت پدر: کای پسران غیور
[M2]دست بدارید و میارید زور
[B][M1]هرچه فزون سخت‌کمانی کنید
[M2]صدمه به بازوی جوانی زنید
[B][M1]تیر جداگانه شکستید پنج
[M2]بی‌تعب پنجه و بی‌دسترنج
[B][M1]لیک چو هر پنج به‌هم بسته شد
[M2]بازوی هر پنج از آن خسته شد
[B][M1]تیر چو یک بود شکستن توان
[M2]لیک چوشد پنج نبیند هوان
[B][M1]پنج برادر چو ز هم بگسلید
[M2]راست مفاد مثل اولید
[B][M1]جمله به‌تنهایی خسته شوند
[M2]درکف‌بدخواه‌شکسته شوند
[B][M1]لیک چو هرینج به حکم وداد
[M2]گرد هم آیید وکنید اتحاد
[B][M1]دشمن اگر چند فزون باشدا
[M2]درکف هر پنج زبون باشدا
[B][M1]خوش بود ار ملت اسلام نیز
[M2]دست بشویند زکین و ستیز
[B][M1]زان که فزون است بداندیش ما
[M2]دشمن ملک وعدوی کیش ما
[B][M1]چارهٔ ما نیست به جز اتحاد
[M2]این ره رشد است فنعم‌الرشاد
[B][M1]پند همین است خموش ای بهار
[M2]جوی دل پند نیوش ای بهار
[B][M1]چارهٔ ما یاری دین است و بس
[M2]خاتمه الخیر همین است و بس
[A]
[B][M1]پادشهی بود به عهد قدیم
[M2]شیفتهٔ خوردنی و زر و سیم
[B][M1]لاغر پنداری و فربه بری
[M2]ای عجب آکنده بر لاغری
[B][M1]فربهی مرد به مغز سر است
[M2]فربه بی‌مغز بلی لاغر است
[B][M1]فربه بی‌مغزکدویی است خوار
[M2]لاغر پر مایه دُر شاهوار
[B][M1]از دو جهان سیم و زر او را و بس
[M2]وز ملکی تاج سر او را و بس
[B][M1]فسحت ملکیش ز اندازه بیش
[M2]با نظری تنگ‌تر از مشت خویش
[B][M1]حاصل مردم شده هر سو به‌باد
[M2]لیک شه از مزرعه خویش شاد
[B][M1]مملکت از جور وزیران تباه
[M2]لیک نکو حاصل مزروع شاه
[B][M1]زارع گرینده بر احوال خویش
[M2]شاه‌ خوش از حاصل امسال خویش
[B][M1]سیم و زر آورده بهم چون جهود
[M2]داده پس آنگاه به تربیح و سود
[B][M1]نی غم خلق و نه غم مملکت
[M2]بی‌خبر از بیش و کم مملکت
[B][M1]سود خور و زر طلب‌و چشم‌تنگ
[M2]بی‌عظمت‌چون ‌نم‌خون‌ روز جنگ
[B][M1]نه ز پی صلح‌، وزیری هژیر
[M2]نه ز پی جنگ‌، سواری دلیر
[B][M1]کف لئیمش نشد ازحرص و آز
[M2]جز ز پی زر ستدن هیچ باز
[B][M1]بسته جز از زر ز دو گیتی نظر
[M2]زر و دگر زر و دگر باز زر
[B][M1]پرطمع و کوردل و تیره‌جان
[M2]پادشه و زارع و بازارگان
[B][M1]چون که تجارت کند و زرع‌، شاه
[M2]تاجر و زارع به که جوید پناه‌؟‌!
[B][M1]شاه بکوشد ز پی سیم و زر
[M2]لیک کند بخش بر اهل هنر
[B][M1]گه به سپه‌،‌ تا به رهش سر دهند
[M2]گه به رعیت‌، که بدو زر دهند
[B][M1]شه که‌به یک‌دست دهد سیم و زر
[M2]باز ستاندش به دست دگر
[B][M1]بندهٔ دینار و عبید دِرم
[M2]شاه رعیت نبود لاجرم
[B][M1]گنج برآورد و سپه کرد پست
[M2]بی‌سپهی نظم ولایت شکست
[B][M1]ملک برآشفت و سیه گشت روز
[M2]گشت نهان اختر گیتی‌فروز
[B][M1]خلق شتابان سوی درگه به خشم
[M2]رخت فروبسته شه تنگ‌چشم
[B][M1]با دو سه فراش جگر سوخته
[M2]با دو سه صندوق زر اندوخته
[B][M1]برکتف هر یک صندوق زر
[M2]خم شده از بار گرانشان کمر
[B][M1]یک‌تن از آن سه ز تعب شد فکار
[M2]آه برآورد و بیفکند بار
[B][M1]گفت به صندوق که ای گنج زر
[M2]حاصل خون جگر رنجبر
[B][M1]خلق رسیدند و برآشفت کوی
[M2]هان به خداوند خود از من بگوی
[B][M1]کانچه در اینجاست اگر شهریار
[M2]بخش نمودی به سلاح و سوار
[B][M1]حالتش امروز به از این بُدی
[M2]خفت و خواریش نه چندین ‌بُدی
[B][M1]گنج که سرمایهٔ سالاری است
[M2]چون‌ نشود خرج‌، گرانباری است
[A]
[B][M1]قصهٔ شاهان جهان بیش و کم
[M2]نیست به جز قصه جور و ستم
[B][M1]قاعده س عدل به دوران ما
[M2]هست پدیدار ز سلطان ما
[B][M1]عامل فرمانش به بحر و به بر
[M2]نیست به جز ورد دعای سحر
[B][M1]شد که نخواهد ز رعیت درم
[M2]شاه رعیت بود او لاجرم
[B][M1]هم‌ به‌دلی‌ رنجش ‌اگر حاصل است
[M2]از قبل شه نه‌، که از عامل است
[B][M1]چیست شهنشه‌؟ یکی آزاد سرو
[M2]شاکرش از باب حلب تا به مرو
[B][M1]جور نکرده است به کمتر کسی
[M2]هم به عدو کینه نتوزد بسی
[B][M1]گرچه عدویی نبود شاه را
[M2]شاه دل‌افروز دل‌آگاه را
[B][M1]شه که به ملت سپرد اختیار
[M2]از دل ملت بزداید غبار
[B][M1]شاه که مسئول بد و خوب نیست
[M2]بد شود ار کاری‌،‌ مسئول کیست‌؟
[B][M1]آه که با این‌همه احوال زار
[M2]کاش که مسئول بُد این شهریار
[B][M1]کاش که با ملت خود راه داشت
[M2]برتن خود رنج شهی می گماشت
[B][M1]پادشهی درخور احمد شه است
[M2]درخور احمد شه کارآگه است
[B][M1]خسرو خسرو فر خسرو نژاد
[M2]پادشه عادل هشیار راد
[B][M1]گفتم از این در سخنی چند نغز
[M2]تا شنود خسرو بیدار مغز
[B][M1]تا که بسنجد چو خردپروران
[M2]نیکی خود با بدی دیگران
[B][M1]شکر کند ایزد دادار را
[M2]توشه دهد قلب هشیوار را
[B][M1]جانب ملت نگرد تیز تیز
[M2]گوید با خصم که خونش مریز
[B][M1]دور نهد خستگی و بیم را
[M2]برشکند پنجهٔ دژخیم را
[B][M1]رایت اسلام بگیرد به‌دست
[M2]بر سپه کفر برآرد شکست
[B][M1]تا به عدو جمله دلیری کنیم
[M2]بار دگر جنبش شیری کنیم
[B][M1]پند همین است خموش ای‌قلم
[M2]جوی دل پند نیوش ای قلم
[A]
[B][M1]دست خدای احد لم‌یزل
[M2]ساخت یکی چنگ به روز ازل
[B][M1]بافته ابریشمش از زلف حور
[M2]بسته بر او پردهٔ موزون ز نور
[B][M1]نغمه او رهبر آوارگان
[M2]مویهٔ او چارهٔ بیچارگان
[B][M1]گفت گر این چنگ نوازند راست
[M2]مهر فزونی کند و ظلم کاست
[B][M1]نغمهٔ این جنگ نوای خداست
[M2]هرکه دهد گوش برای خداست
[B][M1]گر بنوازد کسی این چنگ را
[M2]گم نکند پرده وآهنگ را
[B][M1]هر که دهد گوش و مهیا شود
[M2]بند غرور از دل او وا شود
[B][M1]گر چه ‌بود جنگ بر آهنگ چنگ
[M2]چنگ خدا محو کند نام جنگ
[B][M1]چون که ‌خدا چنگ ‌چنین ساز کرد
[M2]چنگ‌زنی بهر وی آواز کرد
[B][M1]گفت که ما صنعت خود ساختیم
[M2]سوی گروه بشر انداختیم
[B][M1]راه نمودیم به پیغمبران
[M2]تا بنمایند ره دیگران
[B][M1]کیست که این ساز بسازد کنون
[M2]بهر بشر چنگ نوازد کنون
[B][M1]چنگ زمن‌ ، پرده زمن‌ ، ره زمن
[M2]کیست نوازنده درین انجمن
[B][M1]هر که نوازد بنوازم ورا
[M2]در دو جهان سر بفرازم ورا
[B][M1]چنگ محبت چه بود ، جود من
[M2]نیست جز این مسئله مقصود من
[B][M1]گوش بر الهام خدایی کنید
[M2]وز ره ابلیس جدایی کنید
[B][M1]رشته الهام نخواهد گسست
[M2]تا به ابد متصل است از الست
[B][M1]هرکه روانش ز جهالت بریست
[M2]نغمهٔ او نغمهٔ پیغمبریست
[B][M1]راه ‌نمایان فروزان ضمیر
[M2]راه نمودند به برنا و پیر
[B][M1]رنجه شد از چنگ زدن چنگشان
[M2]کس نشد از مهر هم ‌آهنگشان
[B][M1]زمزم پاک ازلی شد ز یاد
[M2]نغمهٔ ابلیس به کار اوفتاد
[B][M1]چنگ خدا گشت میان جهان
[M2]ملعبه و دستخوش گمرهان
[B][M1]هر کسی از روی هوی چنگ زد
[M2]هر چه ‌دلش‌ خواست بر آهنگ زد
[B][M1]مرغ حقیقت ز تغنی فتاد
[M2]روح به گرداب تدنی فتاد
[B][M1]عقل گران‌، جان پی برهان گرفت
[M2]رهزن ‌حس ره به‌ دل و جان گرفت
[B][M1]لنگر هفت اختر و چار آخشیج
[M2]تافت ره کشتی جان از بسیج
[B][M1]در ره ‌دین ‌سخت‌ترین ‌زخمه‌ خاست
[M2]لیک ‌از این ‌زخمه ‌نه ‌آن ‌نغمه ‌خاست
[B][M1]نغمهٔ یزدان دگر و دین دگر
[M2]زخمه دگر، آن دگر و این دگر
[B][M1]دین همه سرمایهٔ کشتار گشت
[M2]یکسره بر دوش بشر بارگشت
[B][M1]هر که ‌بدان چنگ روان چنگ ‌داشت
[M2]زیر لبی زمزمهٔ جنگ داشت
[B][M1]کینه برون از دل مردم نشد
[M2]کبر و تفرعن ز جهان گم نشد
[B][M1]اشگ فرو ریخت به جای سرور
[M2]سوگ بپا گشت به هنگام سور
[B][M1]مهرپرستی ز جهان رخت بست
[M2]سم خر و گاو به جایش نشست
[B][M1]گشت ازبن زمزمه‌های دروغ
[M2]مهر فلک بی‌اثر و بی‌فروغ
[B][M1]زن که به چنگ ازلیت به فن
[M2]راه خطا زد سر هر انجمن
[B][M1]چنگ نکو بود ولی بد زدند
[M2]چنگ خدا بهر دل خود زدند
[B][M1]چنگ نزد بر دل کس چنگشان
[M2]روح نجنبید بر آهنگشان
[B][M1]تاکه درین عصر نوین بیدرنگ
[M2]در بر «‌تاگور» نهادند چنگ
[B][M1]ذات قدیمی پی بست و گشاد
[M2]قوس هنر در کف تاگور نهاد
[B][M1]چون که ‌بزد چنگ ‌بر آهنگ راست
[M2]نغمهٔ اصلی ز دل چنگ خاست
[B][M1]نالهٔ عشاق برآمد ز چنگ
[M2]پر شد ازو هند و عراق و فرنگ
[B][M1]جمله نواها ز جهان رخت بست
[M2]نغمهٔ «‌عشاق‌» به جایش نشست
[B][M1]تاگور! این ‌چنگ که ‌در دست تست
[M2]بوده به چنگ دگران از نخست
[B][M1]چنگ زراتشت و برهماست این
[M2]مانده به تاگور ز بوداست این
[B][M1]صفحهٔ ‌درس «‌هومروس‌» است ‌این
[M2]زخمهٔ خنیاگر طوس است این
[B][M1]ساز «‌جنید» و «‌خرقانی‌» است این
[M2]خامه ی عطار معانی است این
[B][M1]این ز «‌مناکی‌» است تو را یادگار
[M2]اینت نی بلخی رومی شعار
[B][M1]گفته بدو سعدی شیراز، راز
[M2]برده بدو ناخن حافظ نماز
[B][M1]جامی و عرفیش چو ناخن زدند
[M2]صائب و بیدل به خروش آمدند
[B][M1]دیرگهی شد که ز کار اوفتاد
[M2]اختر سعدش ز مدار اوفتاد
[B][M1]عصر جدید ار چه ‌ملک ‌چهره ‌است
[M2]زین ملکی زمزمه بی‌بهره است
[B][M1]بند عناصر همه را دست بست
[M2]سنگ بلا شهپر جانشان شکست
[B][M1]هیچ کس آن چنگ نزد بر طریق
[M2]هرکسی آن زد که پسندد فریق
[B][M1]لیک ‌تو خوش ساختی ‌این ‌چنگ را
[M2]یافتی آن ایزدی آهنگ را
[B][M1]هرچه زنی در ره او می‌زنی
[M2]خوش بزن این ره که نکو می‌زنی
[B][M1]طبع‌ تو چنگست ‌و خرد زخمه‌اش
[M2]شعر بلندت ازلی نغمه‌اش
[B][M1]سال تو هفتاد و خیال نوست
[M2]زان که ز یزدان به دلت پرتو است
[B][M1]هرکه ز یزدان به دلش نور تافت
[M2]در دو جهان دولت جاوید یافت
[B][M1]سیصد و ده ‌چون بگذشت از هزار
[M2]گفته شد این شعر خوش آبدار
[B][M1]جانب بنگاله فرستادمش
[M2]«‌هدیهٔ تاگور» لقب دادمش
[B][M1]سال چو نو گشت درآمد برید
[M2]گفت که هان مژده به من آورید
[B][M1]از وطن حافظ شیرین‌سخن
[M2]بگذرد آن طوطی شکرشکن
[B][M1]طوطی بنگاله برآید ز هند
[M2]جانب ایران بگراید ز هند
[B][M1]چون من از این مژده خبر یافتم
[M2]پای ز سر کرده و بشتافتم
[B][M1]دیدمش آنسان که نمودم خیال
[M2]بلکه فزون‌تر به جمال و کمال
[B][M1]قد برازنده و چشم سیاه
[M2]رخ‌، چو بابر تنکی چهر ماه
[B][M1]زلف چو کافور فشانده به دوش
[M2]نوش‌ لبش بسد کافور پوش
[B][M1]برده ز بس پیش حقیقت نماز
[M2]پشت خمیده چو کمان طراز
[B][M1]گوشت نه بسیار و نه کم بر تنش
[M2]تافته از سینه دل روشنش
[B][M1]هشته ز مخمل کله ساده‌ای
[M2]بر تن او جامه و لباده‌ای
[B][M1]گر چه ‌ز حشمت‌ به حوالیش جیش
[M2]ساده ‌چو سقراط ‌و فلاطون ‌به ‌عیش
[B][M1]خضر مثالی و سلیمان فری
[M2]گرد وی از فضل و ادب لشکری
[B][M1]آمد و چشم من از او نور دید
[M2]راضیم از دیده که «‌تاگور» دید
[B][M1]زان جهانست‌، نه مخصوص هند
[M2]چون ‌شکر مصری و هندی فرند
[B][M1]ملت بودا اگر این پرورد
[M2]عقل به بتخانه نماز آورد
[B][M1]او است نمودار بت بامیان
[M2]زانش گرفتیم چو جان در میان
[B][M1]جان به گل و لاله درآمیختیم
[M2]لاله و گل در قدمش ریختیم
[B][M1]بلبل ماگشت غزلخوان او
[M2]شاخ گل آویخت به دامان او
[B][M1]باد صبا گرد رهش برفشاند
[M2]ابر بهاری گهر تر فشاند
[B][M1]کوه به‌سر، بهر نثارش کشید
[M2]یک‌ طبق از گوهر و سیم سپید
[B][M1]بهر دعایش به برکردگار
[M2]دست برآورد درخت چنار
[B][M1]قلب صنوبر ز فراقش کفید
[M2]تا قد آن سرو دلارام دید
[B][M1]آب روان مویه کنان بر زمین
[M2]سود به آثار قدومش جبین
[B][M1]صف‌زده گل‌ها به رهش از دو سو
[M2]بهر تماشای گل روی او
[B][M1]آمد و آورد بسی ارمغان
[M2]از گهر حکمت هندوستان
[B][M1]آمده از بحرگهر زای هند
[M2]دامن دل پر زگهرهای هند
[B][M1]گوهر حکمت ‌همه ‌یک گوهر است
[M2]آمدهٔ هند ولی بهتر است
[B][M1]قطره‌ای از عالم بالا چکید
[M2]درگهرش جوهر عرفان پدید
[B][M1]هند، صدف‌وار دهان برد پیش
[M2]قطره فروبرد و فروشُد به خویش
[B][M1]قرن پس از قرن بر او برگذشت
[M2]دهر پس از دهر مکرر گذشت
[B][M1]تا صدف هند گهربار شد
[M2]مهد یکی گوهر شهوار شد
[B][M1]از نظر اجنبیش دور ساخت
[M2]درج گهر سینهٔ «‌تاگور» ساخت
[B][M1]ای قلمت هدیهٔ پروردگار
[M2]هدیهٔ ایران بپذیر از بهار
[A]
[B][M1]بود به کرمان‌، شهی از دیلمان
[M2]یافته مخلوق ز عدلش امان
[B][M1]گشت یکی گنج به عهدش پدید
[M2]قفل به در خورده و هشته کلید
[B][M1]کارگران در بر شاه آمدند
[M2]صندوق آورده و زانو زدند
[B][M1]شاه بفرمودگشادند در
[M2]بود یکی حقه در آنجا ز زر
[B][M1]چون در آن حقه گشادند نیز
[M2]جز دو جوکهنه ندیدند چیز
[B][M1]هریک ازآن را درمی وزن بود
[M2]جو نه‌، که جوزی به‌نظر می‌نمود
[B][M1]زآن جو و آن حقه و راز شگفت
[M2]شاه سرانگشت به دندان گرفت
[B][M1]گفت بجویید ز پیران یکی
[M2]بو که بداند ز هزار اندکی
[B][M1]پیرترین مرد بجستند باز
[M2]تا که گشایند بدو قفل راز
[B][M1]بود یکی پیر دوتاگشته پشت
[M2]ریش و سر اسپید و عصایی به مشت
[B][M1]شحنه بدو قصهٔ جو برگشاد
[M2]گفت چنین واقعه داری به یاد؟
[B][M1]گفت مرا نیست از این در خبر
[M2]بو که خبر داشته باشد پدر
[B][M1]شحنه بگفتا پدرت در کجاست‌؟
[M2]نیک نشان ده که بجوبیم راست
[B][M1]گفت دو مویی است فلانیش نام
[M2]هست مر او را به فلان کو مقام
[B][M1]شد به نشانیش غلامی به کوی
[M2]یافت یکی مرد ظریف دو موی
[B][M1]بر سر و ریشش‌به‌دو مویی، پدید
[M2]زاغ سیه همدم باز سپید
[B][M1]گفت فرستاده‌، بدو شرح حال
[M2]صحبت فرزند و جواب و سئوال
[B][M1]گفت پس این رازکهن بازکن
[M2]پور ندانست تو آغازکن
[B][M1]گفت مرا نیزبسان پسر
[M2]نیست ازین راز نهانی خبر
[B][M1]لیکن دارم پدری هوشیار
[M2]هست سرایش به ‌فلان رهگذار
[B][M1]گرچه هنوزش زجوانیست بهر
[M2]نیست کهن ‌سال‌تر از وی به شهر
[B][M1]شاید اگر پرسی از او این مقال
[M2]نزد ملک عرضه کند شرح حال
[B][M1]شحنه فرستاد و طلب کرد پیر
[M2]پیر نه‌، بل تازه ‌جوانی هژیر
[B][M1]مو سیه و سرو قد و پیلتن
[M2]محتشم و باادب و خوش ‌سخن
[B][M1]سی و دو دندان سپیدش رده
[M2]موی سر و ریش به شانه زده
[B][M1]شحنه ‌حکایت ‌به ‌ملک‌ عرضه کرد
[M2]شاه ‌عجب ‌داشت ‌از آن هر سه‌ مرد
[B][M1]گفت‌ازین‌جو، که عجب گستر است
[M2]قصهٔ این هر سه عجائب‌تر است
[B][M1]باب ،‌جوان‌تر زپسرکی‌رواست‌؟!
[M2]پیرتر از پور، نبیره چراست‌؟
[B][M1]گفت پدر: «‌شاه جهان زنده‌باد
[M2]واقعهٔ ما ز زنان اوفتاد»
[B][M1]هست مرا پاک زنی خوش‌زبان
[M2]کارکن و عاقله و مهربان
[B][M1]حالت من داند و اطوار من
[M2]مونس من باشد و غم‌خوار من
[B][M1]زبن سبب از عمر تمتع برم
[M2]غم نخورم پیر نگردد سرم
[B][M1]وین پسرم را زن کدبانوییست
[M2]کز جهتی‌ باب‌دلش‌هست‌ و نیست
[B][M1]گاه کند آشتی و گاه جنگ
[M2]گاه بود شکر وگاهی شرنگ
[B][M1]زین سبب اوگشته زمن پیرتر
[M2]لیک نه فرتوت چو پور دگر
[B][M1]لیک نبیره ز زن آزرده است
[M2]کرچه‌ بسی‌نیست که‌ زن‌برده است
[B][M1]هست زنش بی‌مزه و یاوه گوی
[M2]شوخگن و بی‌ادب و زشت‌خوی
[B][M1]بس که بپاکرده در آن خانه جنگ
[M2]خانه بر اوگشته چو زندان تنگ
[B][M1]زین قبل از جور زن بی‌حیا
[M2]پیرتر است از پدر و از نیا
[B][M1]شاه از آن طرفه حدیث شگرف
[M2]شاد شد و بست‌از آن‌طرفه طرف
[B][M1]گفت که هان سر نهان بازگوی
[M2]گر خبری داری از آن بازگوی
[B][M1]قصهٔ این حقه و صندوق و جو
[M2]چون‌بود وکی شده این جو درو؟
[B][M1]جو بدرم‌سنگ‌! چه نغز است این
[M2]جو نه که بادام دو مغز است این
[B][M1]گفت شها! دادگرا! شاد زی
[M2]روز و شبان با دهش و داد زی
[B][M1]از پدران دیده‌ام این یادداشت
[M2]کرده‌درآن‌صفحه‌چنین‌یادداشت‌:
[B][M1]بود به کرمان ملکی پارسا
[M2]خلق برآسوده از آن پادشا
[B][M1]مقتدر و بنده‌نواز و حکیم
[M2]ملک نگهداشته ز امّید و بیم
[B][M1]هرکه ز بیمی شدی از ره بدر
[M2]گشتی امیدش سوی شه راهبر
[B][M1]دادگزارندهٔ هر دادخواه
[M2]لطف نمایندهٔ هر بی گناه
[B][M1]حکمت و دین جمع به دوران او
[M2]محتسب عقل به فرمان او
[B][M1]تربیتش داروی درد بدی
[M2]تمشیتش چارهٔ نابخردی
[B][M1]پیرو شه گشته ز حسن سلوک
[M2]خلق‌، که الناس بدین الملوک
[B][M1]روز دو،‌ در هفته‌ چنان‌ چون سزید
[M2]کار مظالم به تن خود گزید
[B][M1]هرکه ز کس مظلمه‌ای داشتی
[M2]در بر شه بردی و بگذاشتی
[B][M1]تا بهٔکی روز یکی عرض داشت
[M2]برد کسی در بر تختش گذاشت
[B][M1]گفت شها! گوش به عرضم گمار
[M2]داد ده‌ای سایهٔ پروردگار
[B][M1]مزرعه‌ای را بفروختم تمام
[M2]کرد خریدار در آن جا مقام
[B][M1]قیمت آن مزرعه پرداخته
[M2]نیز یکی قصر در آن ساخته
[B][M1]یافته در زبرزمین خُمّ زر
[M2]آمده گوید که بیا زر ببر!
[B][M1]گوبمش‌ این‌ ملک‌ و زمین‌ زان تست
[M2]وآنچه‌در او هست‌دفین‌زان تست
[B][M1]گوید من خا خریدم، نه زر
[M2]زر نخریدم که شوم گنجوُر
[B][M1]شاه خریدار زمین را بخواست
[M2]گفت که این گنج از آن شماست
[B][M1]گفت‌خود این‌باغ ز من بنده است
[M2]لیک زر از آن فروشنده است
[B][M1]شاه چو آن مشکل آسان بدید
[M2]وآن دو عجب قصه از آنان شنید
[B][M1]مظلمه‌ای صعب و نزاعی سترگ!
[M2]با دو دل روشن و روح بزرگ
[B][M1]دیرگهی رنج تحیر کشید
[M2]سر به گریبان تفکرکشید
[B][M1]پس به‌فروشنده‌، جهان کدخدای
[M2]گفت که فرزند چه دادت خدای
[B][M1]گفت مرا دختر دوشیزه‌ایست
[M2]روی زمین جز ویم اولاد نیست
[B][M1]وز دگری جست همین ماجرا
[M2]یافت که باشد پسری مر ورا
[B][M1]دختر آن داد به فرزند این
[M2]گنج ببخشود بدو نازنین
[B][M1]کرد بدین طرز عدالت‌، ادا
[M2]حق خریدار و فروشنده را
[B][M1]ناشده خصمان ز قضاوت ملول
[M2]هر دو نمودند حکومت قبول
[B][M1]کِشت خریدار درآن سال‌، جو
[M2]کشته بدست آمد و جو شد درو
[B][M1]از اثر معدلت شهریار
[M2]وآن دو جوانمرد فتوت شعار
[B][M1]دانه جو را درمی وزن خاست
[M2]جو که به مثقال رسد، کیمیاست
[B][M1]شاه چو آن دید بفرمود: زه‌!
[M2]گفت که این قصه نبشتنش به
[B][M1]قصه نبشتند و نهادند جو
[M2]بهر به‌آموزی اقوام نو
[B][M1]تاکه بدانند به هر روزگار
[M2]کز اثر معدلت شهریار
[B][M1]کار رعیت به کجا می کشد!
[M2]پاکی نیت به کجا می کشد؟
[A]
[B][M1]پادشه ملک‌ستان‌، داریوش
[M2]چون که بپرداخت ز بنگاه شوش
[B][M1]تاخت‌ سوی‌ پارس به‌عزت سمند
[M2]تا کند از سنگ‌، بنایی بلند
[B][M1]تافت عنان بر طرف مرودشت
[M2]یک‌تنه بر پایهٔ کوهی گذشت
[B][M1]پایگهی دید بلند و فراخ
[M2]جایگه دخمه و ایوان و کاخ
[B][M1]سبزه و گل فرش ره مَرغ‌زار
[M2]آب و هوا گشته بهم سازگار
[B][M1]گفت ببرند بر آن سخت کوه
[M2]پهن یکی تختگه باشکوه
[B][M1]وز بر آن عرصهٔ موزون نهاد
[M2]طرح یکی قصر همایون نهاد
[B][M1]سنک‌تراشان ز هنرپروری
[M2]دست گشادند بخارا دری
[B][M1]جرز نهادند ز سنگ وزین
[M2]نقب گشادند به زیر زمین
[B][M1]تخم ستون‌ها به زمین کاشتند
[M2]سبز نمودند و برافراشتند
[B][M1]تیشه کران تیشه به چندن زدند
[M2]پتک‌زنان پتک بر آهن زدند
[B][M1]کوره‌پزان خشت خزف ساختند
[M2]اره‌کشان سرو بینداختند
[B][M1]چهره‌نگاران به‌سرانگشت هوش
[M2]نقر نمودند بخارا نقوش
[B][M1]هر طرفی سنگ سیه‌جان گرفت
[M2]راست شد و پیکر انسان گرفت
[B][M1]هر قدم از تیشهٔ صاحب فنون
[M2]جانوری جست ز سنگی برون
[B][M1]چون که شد آراسته اسباب کار
[M2]شاه بفرمود به آموزگار
[B][M1]تا دو سه صندوق ز سنگ سیاه
[M2]نرم بسفتند در آن کارگاه
[B][M1]داشت شهنشاه دوگنج گران
[M2]یافته آن هر دو به رنج گران
[B][M1]بود یکی گنج هنرهای او
[M2]دیگر گنج خرد و رای او
[B][M1]بود یکی گنج شهنشاهیش
[M2]گنج دگر، گنج وطن‌خواهیش
[B][M1]تا لب دانوب‌، ز هندوستان
[M2]وز در چین تا حبش و قیروان
[B][M1]گنج خرد، صورت شیری سترگ
[M2]پنجه فرو برده به گاوی بزرگ
[B][M1]پند نکو داده خردمند را
[M2]سکه به زر ساخته این پند را
[B][M1]یعنی اگرهست به ملکت نیاز
[M2]شیرصفت قوّت سرپنجه ساز
[B][M1]خواهی اگر ملک بپاید همی
[M2]قوت شیریت بباید همی
[B][M1]گفت نبشتند شه دادگر
[M2]نامهٔ آن گنج‌، به سیم به زر
[B][M1]چون که بیاراست به‌فرهنگشان
[M2]کرد نهان در شکم سنگشان
[A]
[B][M1]گفتا موقوفه به موقوفه‌خوار
[M2]کای تو سزای غضب کردگار
[B][M1]ای دل خودکامهٔ تو شیوه‌زن
[M2]ای زتو خون در جگر بیوه‌زن
[B][M1]ای دهنت باز به غیبت‌گری
[M2]ای دلت انباز به حیلت‌وری
[B][M1]خلقت تو شنعت بیچارگان
[M2]صنعت تو صنعت بیکارگان
[B][M1]روی تو رویی که ندیدنش به
[M2]دست تو دستی که بریدنش به
[B][M1]چیست گناهم که مرا می‌خوری
[M2]چون سبعانم ز چه رو می ‌دری
[B][M1]خلق مرا بهر تو ناکرده‌اند
[M2]کز پی خیرات بنا کرده‌اند
[B][M1]چون ندهی گوش بر آوای من
[M2]از چه نهی سلسله برپای من
[B][M1]آه من اندر تو اثرها کند
[M2]مشت تو را روز جزا وا کند
[B][M1]گفت حریف دغل از روی کین
[M2]کای بت پوشیدهٔ خلوت‌نشین
[B][M1]خامشی‌آموز و زبان‌بسته باش
[M2]تند مرو اندکی آهسته باش
[B][M1]جان منی گرچه کنیز منی
[M2]همسر و ناموس عزیز منی
[B][M1]قامت رعنای تو نادیده به
[M2]ماه رخ خوب تو پوشیده به
[B][M1]روزی ‌من ‌بر تو حوالت ‌شد ست
[M2]معده من از تو مرمت شدست
[B][M1]گر نخورم من دگری می‌خورد
[M2]ور نبرم من دگری می‌برد
[B][M1]نیست به جز مفت‌خوری کار من
[M2]کارگری نیست سزاوار من
[B][M1]جز تو مرا نیست امیدی دگر
[M2]بی‌هنرم بی‌هنرم بی‌هنر
[B][M1]جز تو ندارم خبر از نیک و بد
[M2]بی‌خردم بی‌خردم بی‌خرد
[B][M1]شغل من این بوده پدر بر پدر
[M2]نیز چنین است پسر بر پسر
[A]
[B][M1]فرانسوا : چه می کنی‌، به چه کاری‌، امانوئل‌، پسرم‌؟
[M2]امانوئل : بودورکه وارده عزیزم فرانسوا، پدرم‌!
[B][M1]فرانسوا : تو نور چشم منی خیره‌چشمیت از چیست‌؟
[M2]امانوئل : تو قبله گاه منی‌، گو شکایتت ازکیست‌؟
[B][M1]فرانسوا : شکایتم زشما نور چشم‌های دورو!
[M2]که مهر در دل ایشان نرفته است فرو!
[B][M1]ز بعد خوردن سی و دو سال خون جگر!
[M2]شدید ملعبهٔ انگلیس افسونگر!
[B][M1]به ‌دست خود ز چه‌، ای‌ نور چشم‌،‌رنگ زدی‌؟
[M2]بضد ما ز چه یکباره کوس جنگ زدی‌؟
[B][M1]مگر ز دوستی ما ضرر چه دیدی تو؟
[M2]بغیر نفع‌، ز من ای پسر چه دیدی تو؟
[B][M1]ز اتحاد من ای پشه‌، ژنده‌ پیل شدی‌!
[M2]کسی نبودی و ویکتور امانویل شدی‌!
[B][M1]مگر طرابلس غرب را تو خود خوردی‌؟
[M2]به یک سکوت منش پاک از میان بردی‌؟
[B][M1]سی و دو سال تمام ای جوان افسون‌باز!
[M2]شده به همت من‌، کشورت عریض و دراز!
[B][M1]ز دوستی من اکنون چه شد که سیر شدی‌؟
[M2]‌بریدی از من و بر روی من دلیر شدی‌؟
[B][M1]تو بهر ساز زدن لایقی و نقاشی
[M2]که یاد داده تو را خودسری و اوباشی‌؟
[B][M1]چه زحمتی که کشیدم به سرفرازی تو!
[M2]خبر نداشتم از مکر و حقه‌بازی تو!!
[B][M1]امانوئل : برو برو که تو پیری و رفته تدبیرت
[M2]نمی‌شوند جوانان دوباره نخجیرت
[B][M1]به من گذشت نکردی تو بندر «‌تریست‌»
[M2]که‌ در سلیقه من همچو گاو سامری است‌!
[B][M1]کجا سزد تو وگیوّم دگر به خودرائی
[M2]به دست ما، به اروپا کنید آقائی
[B][M1]به وعدهٔ تو کجا خلق سر فرود آرند
[M2]برو که خلق جهان شأن و آبرو دارند
[B][M1]فرانسوا : امانوئل‌! بخدا اشتباه کردی تو
[M2]به نزد خلق‌، مرا روسیاه کردی تو
[B][M1]به تو کسی چو من آخر وفا نخواهد کرد
[M2]دکرکسی به شما اعتنا نخواهدکرد
[B][M1]قوای روس اگر روکند به بحر سفید
[M2]تو روی راحت و عزت دگر نخواهی دید
[B][M1]گر انگلیس و فرانس از تو احترام کنند
[M2]بدین هواست که آخر تو را تمام کنند
[B][M1]اگر دو روز دگر صبرکرده بودی تو
[M2]هزار فایده و بهره برده بردی تر
[B][M1]امانوئل : ژرف‌! مرا سخنانت چو آب و غربال است
[M2]زبان من به جواب تو ای پدر لال است
[B][M1]ز ویلهلم و تو، زین پس مرا امیدی نیست
[M2]ز ترک نیز به من بهرهٔ جدیدی نیست
[B][M1]ز روس نیز نترسم اگرچه پر خطر است
[M2]که‌ «اسکویت‌» ز «سازانوف‌»‌ بسی‌ زرنگ‌تر است
[B][M1]کجا مجال دهد انگلیس پر تزویر
[M2]که بر بغاز نهد پای‌، روس کشورگیر
[B][M1]ولی چنین که گرفته است ترک‌، رشتهٔ کار
[M2]طرابلس رود از دست من به خواری خوار
[B][M1]گمان مبر که من از انگلیس گول خورم
[M2]که عهدنامهٔ او را به عاقبت بدرم
[B][M1]فرانسوا : برو برو که تو شرم و حیا نمی‌دانی
[M2]تو هیچ قیمت عهد و رفا نمی‌دانی
[B][M1]امانوئل : وفا و عهد به عالم چه قیمتی دارد؟
[M2]دو پاره کاغذ باطل چه حجتی دارد؟
[B][M1]معاهده است فقط از برای خرکردن
[M2]وز آل میان خر خود را ز پل بدرکردن
[B][M1]صلاح بندهٔ شرمنده بعد از این جنگ است
[M2]که جای بنده در این ده خرابه‌ها تنگست
[B][M1]فرانسوا : کنون که حال چنین است پس مواظب باش
[M2]فضول پر طمع بلهوس‌، مواظب باش
[B][M1]به هوش باش‌، خبردار! ای عدوی بزرگ
[M2]که می‌رسد به سراغت قشون هندنبرگ
[B][M1]کنون که بی‌ادبی می کنی بدین تندی
[M2]بگیر مزد خود ازتوپ بیست و شش پوندی
[B][M1]امانوئل : کنون که کار بدینجا کشید یا الله
[M2]اقول اشهد ان لا اله الا الله
[A]
[B][M1]ای نوگل باغ زندگانی
[M2]ای برتر و بهتر از جوانی
[B][M1]ای شبنم صبح در لطافت
[M2]ای سبزهٔ تازه در نظافت
[B][M1]ای بلبل نغمه‌سنج ایام
[M2]ای همچو فروغ مه دلارام
[B][M1]مام تو چو آفتاب زاده
[M2]نامت ز چه رو قمر نهاده‌؟
[B][M1]زحمت به‌تو، دست آسمان داد
[M2]لعنت به سرشت آسمان باد
[B][M1]گردون نبود به ذات اگر دون
[M2]دست تو چرا شکست گردون
[B][M1]دستی که به کس جفا نکرده
[M2]در عهدکسی خطا نکرده
[B][M1]دستی که کند ز خوش ضمیری
[M2]ز اطفال یتیم دستگیری
[B][M1]ای چرخ ترا اگرچه دین نیست
[M2]دستی که‌شکستنیست این نیست
[B][M1]بشکستی اگر به حیله این دست
[M2]دست‌دگر این‌چنین مگر هست‌؟
[B][M1]دست تو به قلب ماست بسته
[M2]دست تونه‌، قلب ما شکسته
[B][M1]تیرافکن آسمان به یک‌دم
[M2]دست تو شکست و قلب عالم
[B][M1]یک تیر و هزارها نشانه
[M2]نفرین به کمان و بر زمانه
[B][M1]ای چرخ ستمگر جفاکار
[M2]دست از سر این محیط بردار
[B][M1]بربند نظر تو زین نشانه
[M2]کین مام سترون زمانه
[B][M1]صد قرن هزار ساله باید
[M2]تا یک قمرالملوک زاید
[B][M1]ایران که دو صد قمر ندارد
[M2]هر زن که چنین هنر ندارد
[B][M1]در زیر حجاب‌ زشت‌،‌ حوری‌ است
[M2]در ابر سیه‌، نهفته نوری است
[B][M1]بگذار برای ما بماند
[M2]آواز فرح فزا بخواند
[B][M1]زان زمزمه‌های آسمانی
[M2]بر مرده دلان دهد جوانی
[A]
[B][M1]ای باد صبا ز روی یاری
[M2]وز راه وفا و دوستداری
[B][M1]شو نزد رفیق مهربانم
[M2]«‌سبحانقلوف‌» آن عزیز جانم
[B][M1]برگوکه رسید از آن دلفروز
[M2]دوکارت به روز عید نوروز
[B][M1]یک کارت ز حضرت شما بود
[M2]دیگر ز رفیق با وفا بود
[B][M1]دوکارت به عادت همیشه
[M2]همراه دو کارت چار شیشه
[B][M1]یک شیشه شراب زرد جوشان
[M2]شامپانی ازو سیاه‌پوشان
[B][M1]یک‌شیشه‌می‌لطیف‌لیکور
[M2]دو شیشه عرق به‌رنگ چون در
[B][M1]گفتی توکه چار یار بودند
[M2]آلام مرا دوا نمودند
[B][M1]اول زده شد شراب عالی
[M2]جای رفقا عموم خالی
[B][M1]لیکورچولطیف بود وشیرین
[M2]شد یکسره قسمت خوانین
[B][M1]وان دو دگر از ره مدارا
[M2]یک ماه ندیم بود ما را
[B][M1]هر شب سه پیاله بی‌تخلف
[M2]یاد تو و یاد سادچیکف
[B][M1]کفارهٔ دوره جوانی
[M2]بسیارخوری وکامرانی
[B][M1]می‌، شب تا روز درکشیدن
[M2]بطری بطری به‌سرکشیدن
[B][M1]حالا بایست کم بنوشیم
[M2]کز سینه و قلب درخروشیم
[B][M1]روزی که الههٔ جوانی
[M2]چشمک می‌زد به ما نهانی
[B][M1]بودیم جوان و شاد و مسرور
[M2]سرگرم نشاط‌، مست و مغرور
[B][M1]از مستی‌، عالم جوانی
[M2]چشمک می زد به ما نهانی
[B][M1]ناخورده شراب‌، مست بودیم
[M2]با این‌همه می‌پرست بودیم
[B][M1]امروزکه روزگار پیریست
[M2]نوشیدن می شعار پیریست
[B][M1]محروم ز باده و شرابیم
[M2]بیش از سه پیاله در عذابیم
[B][M1]گر بیش خورم می از سه گیلاس
[M2]بیم است که قلب گیرد آماس
[B][M1]«‌سبحانقلوف‌» آنچه نو فرستاد
[M2]یک سلسله تابلو فرستاد
[B][M1]کی راز و نیاز ماند از ما؟
[M2]نقش است که بازماند از ما
[B][M1]هر تابلوی ز اوستادی
[M2]وز عهدی دور کرده یادی
[B][M1]می خورده شود زخم و شیشه
[M2]وین نقش بود بجا همیشه
[B][M1]وانجاکه هنر برآورد دست
[M2]بی می همگی شوند سرمست
[A]
[B][M1]ای از برما به خشم رفته
[M2]رخ بی‌سببی زما نهفته
[B][M1]ما را گنهی به جز وفا نیست
[M2]بهر چه تو را هوای ما نیست‌؟
[B][M1]آخر نه من و تو یار بودیم
[M2]بر عهد هم استوار بودیم
[B][M1]بهر چه ز ما گسستی ای دوست
[M2]در بر رخ‌دوست‌بستی‌ای دوست
[B][M1]عهدی به هزار وعده بستی
[M2]گر بستی عهد، چون شکستی
[B][M1]بازآی که خاک پات گردم
[M2]تو جان منی‌، فدات گردم
[B][M1]دستی بکشم به ساق پایت
[M2]سیگار بپچم از برایت
[B][M1]جام عرقی دهم به دستت
[M2]سازم ز خمار باده مستت
[B][M1]بینم شب و روز با جلالت
[M2]وز نعشهٔ چرس در خیالت
[B][M1]از بهر تو ای نگار بنگی
[M2]گویم غزلی بدین قشنگی
[A]
[B][M1]ماییم و دلی ز عشق صد چاک
[M2]آشوب سپهر و آفت خاک
[B][M1]چون رای منازعت نماییم
[M2]چنبر از چرخ برگشاییم
[B][M1]از پنجهٔ ما جهان‌، جهان نیست
[M2]وز دیدهٔ ما نهان‌، نهان نیست
[B][M1]ما راست به خستگان راهی
[M2]ما راست به بستگان کماهی
[B][M1]صد آینهٔ جهان‌نمایی
[M2]صد ناخنهٔ گره‌گشایی
[B][M1]در کنج شکستگی نشسته
[M2]در بر رخ انتظار بسته
[B][M1]بسته ره پویه، و آسمان پوی
[M2]در خانهٔ خویشتن جهانجوی
[B][M1]در دل دو هزار غم نهفته
[M2]یک حرف ازآن به کس نگفته
[B][M1]صد ره زده پنج نوبت داد
[M2]در هفت اقلیم و چار بنیاد
[B][M1]از دیده طریق دل ببسته
[M2]وز اشگ روان به گل نشسته
[B][M1]از بار فراق‌، چفته چون تاک
[M2]وآتش زده زآب دیده بر خاک
[B][M1]آنان که دلی چون گنجشان بود
[M2]جان‌خستهٔ درد و رنجشان بود
[B][M1]ما نیز قرین درد و رنجیم
[M2]لیکن ماریم خود، نه گنجیم
[B][M1]ای گنج‌دلان حکمت‌اندوز
[M2]مار افسایان کیمیا توز
[B][M1]ماربم و به مهره خصم خویشیم
[M2]جمله سر و بن شرنگ و نیشیم
[B][M1]ماریم و هوای گنج دایم
[M2]چون مارگزیده رنج داریم
[A]
[B][M1]صبا شبگیرکن از خاورستان
[M2]به آذربایجان شو، بامدادان
[B][M1]گذر کن از بر کوه سهندش
[M2]عبیرآمیز کن پست و بلندش
[B][M1]بچم بر ساحل سرخاب رودش
[M2]بده از چشم مشتاقان درودش
[B][M1]غبار وادیش را تاج سر کن
[M2]سرابش را ز آب دیده تر کن
[B][M1]بهر سنگی که نقش عشق دیدی
[M2]ز هر خاکی که بوی خون شنیدی
[B][M1]به زاری گریه کن بر آن سیه‌سنگ
[M2]به جای ما ببوس آن خاک گلرنگ
[B][M1]سوی آذرگشسب آنگه گذرکن
[M2]در آن آتشکده خاکی بسرکن
[B][M1]چو دیدی اندر آن ایوان مطموس
[M2]روان کیقباد و جان کاوس
[B][M1]بگو ای شهریاران جوان‌بخت
[M2]سزای افسر و شایستهٔ تخت
[B][M1]نه این اقلیم آذربایجان بود؟‌!
[M2]که فرخ نام آن «‌شاه آستان‌» بود!!
[B][M1]شهنشاهان اکباتان و استخر
[M2]همی‌جستند ازین‌ در، ‌عزت ‌و فخر
[B][M1]به‌سالی یک کرت بیرون شدندی
[M2]نیایش را به این خاک آمدندی
[B][M1]به‌عهدکورش اینجا جیشگه بود
[M2]قراول گاه و اردوگاه شه بود
[B][M1]کنون از بازی شاه و وزیرش
[M2]به چنگ یاغیان بینم اسیرش
[B][M1]فرو پیچیده دست زورمندش
[M2]به خاک افتاده بالای بلندش
[B][M1]زده دست خیانت بر زمینش
[M2]به خون آغشته جسم نازنینش
[B][M1]شده دانشورانش زینت دار
[M2]پلنگانش زبون گرک وکفتار
[B][M1]بهٔک‌ره کنده شد چنگال تیزش
[M2]سترون کشت خاک مردخیزش
[B][M1]بجز خون جوانان رشیدش
[M2]نروید لاله از خاک امیدش
[B][M1]بجز خونابهٔ قلب حزینش
[M2]نبینی نقش غیرت بر زمینش
[B][M1]غرابی رفته در باغی نشسته
[M2]به‌جای بلبلی‌، زاغی نشسته
[B][M1]چو شیران‌را فرامش گشت ‌شیری
[M2]کند روباه حیلت گر دلیری
[B][M1]صمد خان باکدامین چشم بیند
[M2]که جای شاه کیخسرو نشیند
[B][M1]بدرّد کوه اگر جای پلنگی
[M2]به سنگی برجهد روباه لنگی
[B][M1]بسوزد باغ اگر جای تذروی
[M2]نشیند خربطی برشاخ سروی
[B][M1]صبا زانجا به سوی ری گذرکن
[M2]وزبران را ز کار خود خبرکن
[B][M1]بگو شادان‌، دل غمناکتان باد
[M2]دوصد رحمت به‌جان‌پاکتان باد
[B][M1]بیاکندید چشم مرد و زن را
[M2]فرو بستید بار خویشتن را
[B][M1]زکف‌دادید ملکی را که خورشید
[M2]به‌ ایران دیده بود از عهد جمشید
[B][M1]اگر ایران شود باغ جنانی
[M2]نبیند همچو آذربایجانی
[B][M1]شما این ملک را معیوب کردید
[M2]خداتان ‌اجر بخشد خوب کردید!
[A]
[B][M1]به قربان حضور شاهزاده
[M2]که آیین وفا ازکف نهاده
[B][M1]سر نام‌آوران‌، اعزاز سلطان
[M2]مهین چشم و چراغ آل خاقان
[B][M1]که رای ری نمود ازکشور طوس
[M2]مرا بنهاد با یک شهر افسوس
[B][M1]کنون با شاهدان ری قرین است
[M2]دلش فارغ ز یاد آن و این است
[B][M1]ری ارچه ‌جای غلمان ‌است‌ و حور است
[M2]بهشت ‌ار خوانیش عین قصور است
[B][M1]بهشتش کی‌توان ‌خواندن که‌ زشتست‌
[M2]که هرکویش یکی خرّم بهشتست
[B][M1]خوشا شهزاده و بوم و بر ری
[M2]خوشا آزادی و آسایش وی
[B][M1]خوشا آن شاهدان سیم غبغب
[M2]خوشا آن زود ره بردن به مطلب
[B][M1]اگر باشد مرا پری و بالی
[M2]به‌سوی ری پرم بی‌قیل و قالی
[B][M1]وگر باشد مرا تاب و توانی
[M2]به طوس اندر نمانم یک زمانی
[B][M1]شوم‌، گیرم ره ملک ری از پیش
[M2]مگر جویم در او کام دل خویش
[B][M1]بگیرم دامن شهزادهٔ راد
[M2]برآرم از جفای دهر فریاد
[B][M1]بر او سازم بیان بنهفتنی‌ها
[M2]بدو گویم بسی ناگفتنی‌ها
[B][M1]حکایت‌ها کنم از بی‌وفاییش
[M2]وزین بیگانگی و آن آشناییش
[B][M1]کنون‌ شاها کجایی حال‌ چونست‌؟
[M2]که ‌از هجر تو دل‌ها غرق‌ خونست
[B][M1]شدی با مهوشان ری هم‌آغوش
[M2]ز مشتاقان خود کردی فراموش
[B][M1]نه دلداری چنین باشد نه یاری
[M2]که یاران را به‌ یاد اندر نیاری
[B][M1]تو یارا با همه یاران به کینی‌؟‌!
[M2]و یا خود با من‌ تنها چنینی
[B][M1]امید است آن‌که زین پس رام گردی
[M2]بساط بی‌وفایی درنوردی
[B][M1]که تا زین بندگان آید سلامی
[M2]فرستی هر سلامی را پیامی
[B][M1]چو با خوبان آن کشور نشینی
[M2]به یاد ما نمایی بوسه‌چینی
[B][M1]نپرهیزی ز چشم فتنه‌جویان
[M2]درآویزی به زلف خوبرویان
[B][M1]تو و آن لعبتان ماهزاده
[M2]من و این مدرسه‌، وین شاهزاده
[B][M1]غرض ‌خوش‌ باش و خرم با‌ش جاوید
[M2]نشاط اندوز و بی‌غم باش جاوید
[B][M1]گهی شطرنج و گاهی آس میزن
[M2]گهی پیمانه‌، گاهی لاس میزن
[B][M1]چو با خوبان نشینی یاد ما کن
[M2]همیشه با وفاداران وفا کن
[B][M1]کنون کاندر سرای مستشارم
[M2]به یادت این بدیهه می‌نگارم
[B][M1]مگر روزی ز ما یادی نمایی
[M2]تو نیز از هجر فریادی نمایی
[B][M1]سخن تا چند بافم زین زیاده
[M2]زیادت باد عمر شاهزاده
[A]
[B][M1]ز بس گفتند ایران بی‌حساب است
[M2]ز بس گفتند ایرانی خراب است
[B][M1]ز بس گفتند این ملت فضولند
[M2]ز بس گفتند این مردم جهولند
[B][M1]ز بس گفتند ملت جان ندارد
[M2]مریض مملکت درمان ندارد
[B][M1]کنون پر گشته گوش ما از این ساز
[M2]دگر نبود اثر در هیچ آواز
[B][M1]طبیبانی که دانایان رازند
[M2]مریضان را ز درد آگه نسازند
[B][M1]نگویند این‌ مرض‌ صعب‌ و خطیر است
[M2]دربغاکاین‌مریض‌از عمر سیر است
[B][M1]نگوبند آه ای بیچاره ناخوش
[M2]تو امشب‌ مرد خواهی‌،‌ساعت‌شش
[B][M1]اگر خون آید از حلقش‌، بشویند
[M2]وگر نبضش شودکاهل‌، نگویند
[B][M1]بگویندش مباش این‌قدر مرعوب
[M2]مهیا شوکه فردا می‌شوی خوب
[B][M1]وزپن سو، دست بر درمان شایند
[M2]ز روی علم درمانش نمایند
[B][M1]چو دردش گوبی و درمان نگویی
[M2]یقین می‌دان تو عزرائیل اویی
[B][M1]طبیبانی که در بالین مایند
[M2]به عزرائیل دلالی نمایند
[B][M1]چو تبخالی زند از غلظت خون
[M2]بگویند آه طاعون است‌، طاعون
[B][M1]کر استفراغکی بینند در ما
[M2]بگویند آخ « کلرا» واخ « کلرا»
[B][M1]چنین گویند تا آنگه که بیمار
[M2]ببازد دل‌، بیفتد خسته و زار
[B][M1]نه خود یک‌لحظه درمانش پذیرند
[M2]وگر درمان کنی دستت بگیرند
[B][M1]طبیبان وطن زین ساز و این بر
[M2]نمی‌سازند معجونی به جز مرگ
[A]
[B][M1]یکی زببا خروسی بود جنگی
[M2]به مانند عقاب از تیز چنگی
[B][M1]گشاده سینه و گردن کشیده
[M2]برای جنگ و پرخاش آفریده
[B][M1]نهاده تاجی از یاقوت بر ترک
[M2]فروهشته‌ دو غبغب چون دوگلبرگ
[B][M1]دو چشمانش‌ چو دو مشعل فروزان
[M2]نگاهی خرمن بدخواه‌، سوزان
[B][M1]به مانند یکی میش ازکلانی
[M2]شترمرغش نوشته‌: عبد فانی
[B][M1]خروشش‌ چون‌ خروش پهلوانان
[M2]به هنگام نوا، عُزال‌خوانان 
[B][M1]ز نوک ناخنش تا زیر منقار
[M2]به یک گز می‌رسیدی گاه رفتار
[B][M1]میان هر دو بالش نیم گز بود
[M2]غریو غدغدش بانگ رجز بود
[B][M1]دو پایش چون دو ساق گاو، محکم
[M2]دو خارش چون دورمح آهنین‌دم
[B][M1]زپهنای بر و قد رسایش
[M2]گذشتی مرغی از بین دو پایش
[B][M1]میان رانی فراخ و سفته‌ای تنگ
[M2]بر آن سفته شلالی زعفران‌رنگ
[B][M1]گه رفتن منظم پا نهاده
[M2]چو وقت مشق‌، سرهنگ پیاده
[B][M1]ز منقارش نمایم راستی یاد
[M2]چو دوپیکان خمّیده ز پولاد
[B][M1]به عزم رزم چون افراختی یال
[M2]ز بیم جان فکندی باز پیخال
[B][M1]ز میدانش اگر سیمرغ بودی
[M2]به‌ضرب یک لگد بیرون نمودی
[B][M1]خروسان محل از هیبتش باز
[M2]کشیدندی سحر آهسته آواز
[B][M1]یکی روز از قضا در طرف باغی
[M2]پرید از نزد او لاغرکلاغی
[B][M1]خروس ازبیم کرد آن گونه فریاد
[M2]که اندر خیل مرغان شورش افتاد
[B][M1]ز نزدیک کلاغ آنسان بدر رفت
[M2]که گفتی نوک تیرش در جگر رفت
[B][M1]برفت ازکف وقار و طمطراقش
[M2]پر و بالش بهم پیچید و ساقش
[B][M1]طپان شد قلبش از تشویش در بر
[M2]دهانش بازماند و چشم‌، اعور
[B][M1]پس از لختی که فارغ شد خیالش
[M2]یکی از محرمان پرسید حالش
[B][M1]که ای گردن‌فراز آهنین‌پی
[M2]که‌بود اوکاین‌چنین‌ترسیدی‌از وی‌؟‌!!
[B][M1]به پاسخ گفت کای فرزانه دلبر
[M2]نبود او جزکلاغی زشت و لاغر
[B][M1]جوابش گفت‌: باشد صعب حالی
[M2]که ترسد شرزه شیری از شغالی
[B][M1]خروس پهلوان با ماکیان گفت‌:
[M2]کس از یار موافق راز ننهفت
[B][M1]من‌آن‌روزی که بودم جوجه‌ای خرد
[M2]کلاغ از پیش رویم جوجه‌ای برد
[B][M1]بجست وکرد مسکن برسرشاخ
[M2]بخورد آن جوجه را گستاخ گستاخ
[B][M1]چنانم وحشتش بنشست در دل
[M2]که آن وحشت هنوز هست در دل
[B][M1]ز عهدکودکی تا این زمانه
[M2]اگر پرد کلاغی زآشیانه
[B][M1]همان وحشت شود نو در دل من
[M2]که آکنده است در آب و گل من
[B][M1]فراوان در شجاعت خوانده درسم
[M2]ولی از این کلاغان بچه ترسم
[A]
[B][M1]چو ترسی در دل کودک مکان کرد
[M2]ببالد هر چه بالاتر رود مرد
[B][M1]نبینی تو که بر نورس چناری
[M2]نگارد کس به چاقو یادگاری
[B][M1]ببالد، پوست آرد، پوست ریزد
[M2]ولی آن نقش از وی برنخیزد
[A]
[B][M1]محمد صالح‌، ای فرزانه فرزند
[M2]ترا توفیق خواهم از خداوند
[B][M1]وکیل‌الملک‌، بابت‌، مرد دین بود
[M2]مسلمانی اصیل و راستین بود
[B][M1]نبود او چون وکیلان کذائی
[M2]دمادم گرم دزدی وگدایی
[B][M1]میان او و این جهال مردود
[M2]تفاوت از زمین تا آسمان بود
[B][M1]وکیل ملک و ملت بود بابت
[M2]طبیعی‌، همچو عم مستطابت
[B][M1]مسلم شد که غمخوار بهاری
[M2]تو از آن دوست وی را یادگاری
[B][M1]اخیراً شعرها گفتی برایم
[M2]طلب کردی شفایم از خدایم
[B][M1]شفایی راکه رنج روح با اوست
[M2]نخواهم‌، گرچه‌عمر نوح‌ با اوست
[B][M1]اگر سالی هزاران زنده باشم
[M2]هزاران سال جانی کنده باشم
[B][M1]حیات شاعر اندر مردن اوست
[M2]بقای خوشه در افشردن اوست
[B][M1]نیابم لذتی در زندگانی
[M2]بجز تکرار غم‌های نهانی
[B][M1]به چشمم زبن رسوم احمقانه
[M2]نماید زشت سیمای زمانه
[B][M1]به‌ خود پیوسته گویم‌،‌ خوشدل از بخت‌:
[M2]مبارکباد این بیماری سخت
[B][M1]که از شر ددان آدمی روی
[M2]نجاتم داده و افکنده یکسوی
[B][M1]وظیفه می کشیدم بسته گردن
[M2]نمی‌شد با وظیفه پنجه کردن
[B][M1]وظیفه داشت حکم اکل جیفه
[M2]مرض برده است تکلیف وظیفه
[B][M1]تن تنها میان عده‌ای دزد
[M2]چگونه یابم از وجدان خود مزد
[A]
[B][M1]چو می خوردی خیال بد میندیش
[M2]که از مستی خیال بد شود بیش
[B][M1]خیال بد چو افزون‌ شد، شر آرد
[M2]به ناگه عمر مظلومی سر آرد
[B][M1]زن ار داری دهی ناگه طلاقش
[M2]پس آنگه زار نالی در فراقش
[B][M1]پسر گر داری او را حیز خوانی
[M2]وزین حرفش سوی حیزی کشانی
[B][M1]رفیق ار داری او را زشت گویی
[M2]به‌تو خشم آورد زین زشت‌خویی
[B][M1]به نزدیکان فرستی زشت پیغام
[M2]بهٔاران می‌دهی صدگونه دشنام
[B][M1]چو کشتی کینه در قلب صمیمان
[M2]ندارد سود اگر گشتی پشیمان
[B][M1]چو رنجیدند یارانت کماهی
[M2]نبخشندت اگر صد عذر خواهی
[B][M1]نبخشندت وگر بخشند ناچار
[M2]تنک مغزت بخوانند وسبکسار
[B][M1]به مستی فکر بد جان را عذابست
[M2]وگر هرگزننوشی می‌، صوابست
[B][M1]به جای آن که در اصلاح کوشی
[M2]همان بهتر که هرگز می ننوشی
[B][M1]ز من گر بشنوی از می بکش دست
[M2]سگ دیوانه به از مردم مست
[A]
[B][M1]من و تو اخگرا! همسایگانیم
[M2]عجب نبود که با هم رایگانیم
[B][M1]اگرچه من ضعیفی بی‌پناهم
[M2]ولی همسایهٔ سرهنگ شاهم
[B][M1]شنیدم گفتی ای سرهنگ عیار
[M2]در اثبات خدا یک رشته اشعار
[B][M1]نهادی نام «‌بیچون‌نامه‌» آن را
[M2]به بیچون‌نامه چون‌ بستی‌ میان را
[B][M1]به کشف مشکلی همت نمودی
[M2]دلیری کردی و جرئت نمودی
[B][M1]حکیمان را در این ره پا به سنگست
[M2]درین وادی کمیت جمله لنگست
[B][M1]اگر در قعر دربا ماهیئی کور
[M2]برون آرد سر از این معدن نور
[B][M1]بشر هم پی برد از سرّ بیچون
[M2]تعالی وصفه عما یقولون
[B][M1]بدان حضرت نظر گاهی نداریم
[M2]که غیر از پنج حس راهی نداریم
[B][M1]برون زین پنج ره‌، ره نیست جان را
[M2]که جان زین پنجره بیند جهان را
[B][M1]حواس پنج اگر پنجاه بودی
[M2]خرد را کی به صانع راه بودی
[B][M1]خرد را پالهنگ از این حواس است
[M2]ولی صانع برون از این قیاس است
[B][M1]گرفتم آن که صانع را توان دید
[M2]چو در اکناف عالم‌ نور خورشید
[B][M1]چواو را نیست ضدی‌، کی هویداست
[M2]که‌ هر چیزی‌ به‌ ضدخویش پیداست
[B][M1]اگر ظلمت نبودی در زمانه
[M2]نداری کس ز نور خور نشانه
[B][M1]خدا دریا و این عالم سبوئیست
[M2]سبو را ز آب دریا آبروئیست
[B][M1]کجا ظرفی که پر از آب دریاست
[M2]خبردار از تک و پایاب دریاست
[B][M1]خرد را اندرین ره دستگه نیست
[M2]به‌ حق‌ جز با شهود و کشف ره نیست
[B][M1]رهی هرچند در اثبات رب نه
[M2]ولی اثبات رب چندان عجب نه
[B][M1]عجب دارم من از آن پاکرائی
[M2]که گوید نیست عالم را خدائی
[B][M1]چو در اثبات او عقل است ابتر
[M2]به نزد عقل انکارش عجب‌تر
[B][M1]امید وبیم وهم و فکر و پندار
[M2]خرد را می‌کشد تا عرش دادار
[B][M1]گذر سازد به چندین ریسمان‌ها
[M2]خرد، چون بندباز از آسمان‌ها
[B][M1]بدین اسباب‌های بی‌کرانه
[M2]دهد از هستیش لختی نشانه
[B][M1]چو والاتر بود از وهم‌، جاهش
[M2]خرد عاجز شود با دستگاهش
[B][M1]چو زین اسباب اثباتش نشاید
[M2]به نفیش بیش از این اسباب باید
[B][M1]دگرکاثبات حق اصلی قدیم است
[M2]بشر را این طریقی مستقیم است
[B][M1]جهان را یاد حق ذکری مدید است
[M2]ولی انکار حق فکری جدید است
[B][M1]طبیعی نفی صانع را ندا کرد
[M2]دلیل او را سزد کاین ادعا کرد
[B][M1]وجود اصل‌است و اعدامند موهوم
[M2]که عالم را وجودی هست معلوم
[B][M1]چو بر هستی است اصل کار عالم
[M2]وجود حق بود اصلی مسلم
[B][M1]چو هستی‌هست خود اصل اصیلی
[M2]موحد را نمی‌باید دلیلی
[B][M1]ولی آن کو به صانع نیست قائل
[M2]براهین باید او را و دلایل
[B][M1]خرد چون مانده عاجز در صفاتش
[M2]تو عاجزتر شوی در نفی ذاتش
[B][M1]به بودش گشته حیران فکر دانا
[M2]به نابودیش چون گردی توانا؟
[B][M1]بود اثبات واجب صعب و دشوار
[M2]ولی صد ره از آن مشکل‌تر، انکار
[B][M1]گرفتم آن که نابودی اصیل است
[M2]جهانِ بوده بر بودش دلیل است
[B][M1]وگر نادیدنش را می‌خلافی
[M2]نبودن را ندیدن نیست کافی
[B][M1]بسامحسوس‌، کان‌وهم‌است‌و بازی
[M2]بسا دیدن که کذبست و مجازی
[B][M1]چه بس اشیاء نامرئی و پنهان
[M2]که موجودند نزد عقل و برهان
[B][M1]شدی قائل به یک برهان ساده
[M2]که باشد شمس گردان ایستاده
[B][M1]به برهانی دگرگشتی تو خستو
[M2]که باشد خاک ساکن در تکاپو
[B][M1]ز حس بربند لب برهان فراز آر
[M2]که بی‌برهان نیاید راست انکار
[B][M1]و گر در نفی حق برهان نداری
[M2]سزد کایمان به اصل کلی آری
[B][M1]وگر وجدانت نپذیرد شهاده
[M2]برو در سایهٔ فکر و اراده
[B][M1]که راهی رفته و رائی رزین است
[M2]صلاح مردم دنیی درین است
[B][M1]خدا مرهم ‌نه دلهای خسته است
[M2]تسلی‌بخش دل‌های شکسته است
[B][M1]خدا سرمایهٔ امید و بیم است
[M2]که اصلاحات را رکنی قویم است
[B][M1]خدا تعدیل‌فرمای هوس‌هاست
[M2]خدا اندازه‌بخش ملتمس‌هاست
[B][M1]بدی کز آز و کین قوت پذیرد
[M2]صدی هشتاد ازو تخفیف گیرد
[B][M1]خدا باشد به نزد اهل بینش
[M2]نگهدار نظام آفرینش
[B][M1]دگر چون مردم گیتی ز آغاز
[M2]به ذات صانعی گشته هم‌آواز
[B][M1]ازوبش بیم‌، وقت زشتکاری
[M2]بدو در نیکیش امیدواری
[B][M1]اگر گوییش عالم را خدا نیست
[M2]سرانجام وجودت جز فنا نیست
[B][M1]شکسته‌دل شود گر راستکار است
[M2]درنده‌تر شود گر بد شعار است
[B][M1]تو خواهش ‌عجز خوان‌،‌ خواهی‌سعادت
[M2]بشر با ذکر یزدان کرده عادت
[B][M1]اگرگوید به ترک عادت خویش
[M2]بلای اجتماعی آیدش پیش
[B][M1]کنون کز صد، نود یزدان ستایند
[M2]بدین یزدان ستایی‌، دیو رایند
[B][M1]معاذالله کزین یزدان ستایی
[M2]برون آیند و این بیم خدایی
[B][M1]بشر با قید دین دزدند و کافر
[M2]چو قید دین زنند، الله اکبر!
[B][M1]تو را گر حس همدردیست با خلق
[M2]مهل تا افکند دور این کهن دلق
[B][M1]مشو منکر بهل انکار منکر
[M2]ز من گر نشنوی‌، بشنو ز «‌اخگر»
[B][M1]که بیچون‌نامه‌اش قولی صوابست
[M2]از آتش خاسته است اما چو آبست
[A]
[B][M1]به روزی سخت سرد، ازماه اسفند
[M2]تبم می‌سوخت چون بر آذر اسفند
[B][M1]تنم چون کورهٔ آهنگران بود
[M2]سرم چون کوهی از آهن گران بود
[B][M1]کمردرد وگریپ وضعف بنیه
[M2]زکم‌خونی قرین سوء قنیه
[B][M1]دل از شوق و لب از گفتار خاموش
[M2]شده از خاطر یاران فراموش
[B][M1]چو یوسف محنت اخوان کشیده
[M2]شرنگ روز وانفسا چشیده
[B][M1]شکست از سفلگان پست خورده
[M2]ز بی‌پا و سران رودست خورده
[B][M1]دویده هر طرف از صبح تا شام
[M2]شنیده از سفیهان فحش و دشنام
[B][M1]ز یاران دمبدم غرغر شنیده
[M2]ضررها دیده و نفعی ندیده
[B][M1]صمیمانه به یاران کرده خدمت
[M2]ندیده خردلی پاداش زحمت
[B][M1]تنی فرسوده از تحریر و تقریر
[M2]شده درکلبهٔ احزان‌، زمین گیر
[B][M1]فتاده چشم بر در، زیرکرسی
[M2]که یاران کی کنند احوالپرسی
[B][M1]درین حالت ز در دانش درآمد 
[M2]به مانند طبیبم بر سر آمد
[B][M1]معاذیری به شکوایم بیان کرد
[M2]هدایایی نفیسم ارمغان کرد
[B][M1]برآورد از بغل طومار نغزی
[M2]شده درج اندر آن اشعار نغزی
[B][M1]سخن‌هایی طرایف در طرایف
[M2]غزل‌هایی لطایف در لطایف
[B][M1]بویژه مثنویاتی سیاسی
[M2]پر از افکار و آراء اساسی
[B][M1]که در پاریس وقتی با دل شاد
[M2]قوام السلطنه فرموده انشاد
[B][M1]فری بر قوت سحر بیانش
[M2]هزار احسنت بر طبع روانش
[B][M1]ز دانش خواستم طومار مزبور
[M2]که گیرم نسخه‌ای ز اشعار مزبور
[B][M1]فکندم دور، ضعف و خستگی را
[M2]به دفتر ثبت کردم جملگی را
[B][M1]عجب داروی برء‌الساعه‌ای بود
[M2]که از من دور کرد آن خستگی زود
[B][M1]در اینجا نکته‌ای باریک باید
[M2]که تا شوق مرا ثابت نماید
[B][M1]خط طومار گفتی خط جن بود
[M2]نقط‌ لاشی مرکب‌ لم‌ یبن‌ بود
[B][M1]خط دوشیزهٔ ملا ندیده
[M2]به عمرش سیلی استا ندیده
[B][M1]ز کس نگرفته سرمشقی حسابی
[M2]نکرده مختصر مشقی حسابی
[B][M1]نگشته روی رسم المشق‌، دولا
[M2]تجدد پیشه و ناخوانده مُلا
[B][M1]فرو خوانده ز فرط ناتمامی
[M2]پدر را بی‌سواد و مام عامی
[B][M1]شب تاریک و چشم بنده کم‌نور
[M2]به‌صد زحمت بخواندم خط مزبور
[B][M1]شدم ممنون ازین رفتار دانش
[M2]نوشتم سر بسر طومار دانش
[A]
[B][M1]چو از تدریس فارغ شد دماغم
[M2]مه خرداد، خرم گشت باغم
[B][M1]دماغ از درس و بحث علم خسته
[M2]سر فارغ زمانی نانشسته
[B][M1]نکرده ساعتی رفع کسالت
[M2]شد از فرهنگ کاری نو حوالت
[B][M1]حوالت رفت شغلی ناگهانی
[M2]کسالت‌بخش و سخت و رایگانی
[B][M1]به کار امتحانات کذائی
[M2]فزوده سال پنجم بر نهائی
[B][M1]ز تهران و ولایات و ایالات
[M2]به یکجاگرد شد کل کمالات
[B][M1]فزون از صدهزار اوراق درهم
[M2]به معنی متحد چون نقش دِرهم
[B][M1]همه انموذج افکار منحط
[M2]غلط املا و بد انشاء و بد خط
[B][M1]سئوالاتی عجایب در عجایب
[M2]جواباتی غرایب در غرایب
[B][M1]چو بود از روی بی‌ذوقی سئوالی
[M2]نیفزاید به کودک جز ملالی
[B][M1]گل بدبوی‌، بد بوبد گلابش
[M2]سئوال خام‌، خام افتد جوابش
[B][M1]ادیبانی که این پرسش نوشتند
[M2]نیندار گول و نادان‌، بدسرشتند
[B][M1]همانا تا مرا مغرض نخوانی
[M2]سئوال این بود بشنو تا بدانی‌:
[B][M1]«‌بدی و وام و بیماری‌، سه یارند
[M2]که گر هستند اندک‌، بی‌شمارند»
[B][M1]سئوالی جامع و بحثی تمام است
[M2]به‌صورت‌پخته ،‌درتحقیق‌خام‌است
[B][M1]جواب این سئوال از طفل مکتب
[M2]چه خواهد بود جز تکرار مطلب
[B][M1]« که‌بدکردن‌بد است‌و،‌دین دین است
[M2]سلامت‌هرکسی‌رانصب‌عین‌است‌»
[B][M1]براین‌مطلب که‌خود عین سئوالست
[M2]فزودن‌، موجب رنج و ملال است
[B][M1]دگر پرسش‌، معانی و بیان بود
[M2]ز تشبیهات و از اقسام آن بود
[B][M1]بود سی سال کاین بحث مفصل
[M2]شدست از یاد، چون شرح مطول
[B][M1]قناعت شد ز ملا سعد تازی
[M2]به «‌وطواط‌» و به «‌شمس‌قیس‌» رازی
[B][M1]دوباره زنده کردندش افاضل
[M2]که باقی را چو خود سازند فاضل‌!
[B][M1]دماغ خلق را معیوب کردند
[M2]خداشان‌اجر بخشد، خوب کردند!
[B][M1]تماشا داشت پاسخ‌های ایشان
[M2]تقلب‌ها و الفاظ پریشان
[B][M1]رهم از خانه تا دارالفنون بود
[M2]همه جا آفتابم رهنمون بود
[B][M1]هواگرم و من لاغر پیاده
[M2]رهم از نیم فرسنگی زیاده
[B][M1]«‌اتل‌» در زیر پای پولداران
[M2]درشگه بی‌اثر، چون مهر یاران
[B][M1]درین اثنا کف پایم تول کرد
[M2]برآمد دمّل و دکتر عمل کرد
[B][M1]سفارش کرد کز جایت مخور جم
[M2]مده پاسخ به دعوت‌های مردم
[B][M1]بگفتم عذر دعوت هست آسان
[M2]بغیر از دعوت آقای مهران
[B][M1]که در دارالفنون مشغول کار است
[M2]همه روزه مرا در انتظار است
[B][M1]دکتر فزون ز اندازه غرغرکرد
[M2]ز دلسوزی تغیرکرد دکتر
[B][M1]تغییرهای دکتر بی‌اثر شد
[M2]کف پا نیزهرساعت بترشد
[B][M1]نپنداری که این حرف جفنگیست
[M2]که‌هرجا پای‌لنگی‌هست سنگیست
[B][M1]چه درد سر دهم‌، تا نیمهٔ تیر
[M2]کمان شد پشتم از اوراق بی‌پیر!
[B][M1]ز فرط کار چسبیدم به سیگار
[M2]شد از سیگار حلق‌ و معده افکار
[B][M1]درآمد بلعجب ضعفی روان کاه
[M2]بماند از مرگ تا من‌، اندکی راه
[B][M1]تبی آمد خفیف و ضعف بسیار
[M2]بلای معده باری بر سر بار
[B][M1]در آن حالت رفیقی از در آمد
[M2]مرا چون جان شیرین در برآمد
[B][M1]مرا دید از رمق چیزی نمانده
[M2]دگر از مرگ پرهیزی نمانده
[B][M1]بگفت این هفته می‌میری‌، فلانی
[M2]مگر از جان خود سیری فلانی‌؟
[B][M1]بگفتم سیر کَس از جان خود نیست
[M2]ولی مرگ اندرین اوقات بد نیست
[B][M1]شود راحت به مردن شخص عادی
[M2]ز نامردی و یا از نامرادی
[B][M1]. اگر نامرد بُد، کز پا نشیند
[M2]وگرنه روی نامردان نبیند
[B][M1]جوابم داد یار از روی حکمت
[M2]که بایدکرد هر دم شکر نعمت
[B][M1]بیا تا سوی قمصر بار بندیم
[M2]دو روزی بر بروت ری بخندیم
[B][M1]چو نفت‌اندود شد این طاق ادکن
[M2]هزاران شمع خاموش‌، گشت روشن
[B][M1]من و یاران به رخش آهنین‌پی
[M2]نشستیم و برون جستیم از ری
[B][M1]میان شهر تهران و قم‌، آن شب
[M2]نخوابیدیم و می‌راندیم مرکب
[B][M1]«‌اتل‌» سنگین و بار ما ز حد بیش
[M2]به تنها میزبان از ده عدد بیش‌ا
[B][M1]میان راه پنچر گشت رهوار
[M2]فرو ماندیم یک ساعت ز رفتار
[B][M1]سیاوش‌وش نه از آتش گذشتیم
[M2]که در آتش سمندروارگشتیم
[B][M1]میان قریهٔ «‌دهناد» و «‌سن‌سن‌»
[M2]قصیل طاقتم را پاک زد سن
[B][M1]همی تابید خورشید جفاجو
[M2]گهی ازپشت سر، گاه از بر رو
[B][M1]توگفتی داغ از آتش برآرند
[M2]مرا برگردن و عارض گذارند
[B][M1]ز باد سام‌، صحرا پر علو شد
[M2]«‌اتل‌» از شدت گرما جدو شد
[B][M1]به گوشت‌ خورده ریگ و باد سامش
[M2]به گوش و چشم ما آمد تمامش
[B][M1]ز پس خورشید و باد سام از پیش
[M2]کباب خوبش دیدم در بر خوبش
[B][M1]سموم شوره‌زار و آفتابم
[M2]نمک پاشیدی و کردی کبابم
[B][M1]کبابی‌، گوشت‌ها را لخته سازد
[M2]برآتش نرم نرمک پخته سازد
[B][M1]چو شد پخته نمک پاشد سراسر
[M2]نهد بر خوان و بگذارد برابر
[B][M1]بود طباخ کاشان بی‌سرشته
[M2]نمک پاشد، کند آنگه برشته
[B][M1]بود در دست این طباخ رهزن
[M2]نمکدان و تنور و بادبیزن
[B][M1]اگر خواهی کباب آدمیزاد
[M2]ز «‌سنسن‌» عصر شو تا «‌طاهرآباد»
[B][M1]بدین خوبی کباب با نمک نی
[M2]دربغا یخ نی وآب خنک نی
[B][M1]غرض چون شد ز گرما حالتم زار
[M2]به ابراهیم گفتم کای وفادار
[B][M1]مگر ملزم شدیم ای یار دلخواه
[M2]که این ساعت بپیماییم این راه
[B][M1]بگفت آری‌! به خون‌سردی و خنده
[M2]ولی غافل ز خون گرم بنده
[B][M1]چو دید ابرام و بی‌تابی من را
[M2]عوض کردیم جای خویشتن را
[B][M1]به پشت گردنش تابید خورشید
[M2]ز پهلو باد سامش ریگ پاشید
[B][M1]شکسته شیشه و جای حذر نی
[M2]ز پشت و پیش جز داغ و شرر نی
[B][M1]شوفر را گفت در گرما چنین سیر
[M2]برای چرخ‌ها خوبست یا خیر؟
[B][M1]شوفر دانست کار جمله زار است
[M2]خلیل الله با آذر دچار است
[B][M1]بگفت از هر طرف آتش ببارد
[M2]درین گرما رزبن طاقت ندارد
[B][M1]رسیدیم از قضا در جو کناری
[M2]قناتی‌، آبگیری‌، بیدزاری
[B][M1]اتل را راند در زیر درختی
[M2]به زیر سایه آسودیم لختی
[B][M1]قناتی سرد و بید سایه کستر
[M2]شکنج آبدان چون جعد دلبر
[B][M1]دهان و بینی و چشم و سر و گوش
[M2]میان آب سرد افتاد از جوش
[B][M1]ولی از سوی مغرب باد نکبا
[M2]هنوز افشاندی آتش بر سر ما
[B][M1]کباب‌، از باد سوزان‌، گردن و روی
[M2]ولی یخ بسته دست اندر ته جوی
[B][M1]بهشتی بد به دوزخ چیره گشته
[M2]بهشت استاده دوزخ رد نگشته
[B][M1]و یا خود آتش نمرود بوده
[M2]براهیم این زمان در وی غنوده
[B][M1]گلستان گشته آتش زیر تابش
[M2]ولی پیدا شرار اندر هوایش
[B][M1]برافکندند زیلویی لب جوی
[M2]خلیل افتاده چون من روی زیلوی
[B][M1]بیاوردند انگور رسیده
[M2]سیاه و سرخ و زرد و تازه چیده
[B][M1]یکی چون دیدهٔ آهوی دشتی
[M2]یکی چون لعل حوران بهشتی
[B][M1]یکی چون روی عاشق روز هجران
[M2]یکی چون اشگ مهجوران حیران
[B][M1]شوفور نیز اندران فرصت به ‌ماشین
[M2]فشاند آب خنک در جوی پایین
[B][M1]برستیم اندر آن ساعات معدود
[M2]به الطاف خلیل از نار نمرود
[B][M1]از آنجا تا به کاشان تازتازان
[M2]ز کاشان تا به قمصر نازنازان
[B][M1]غرض تا پشت قمصر حال این بود
[M2]که صحرا آهنین‌، باد آتشین بود
[B][M1]بدان گرما چنان رفت از تنم زور
[M2]که در قمصر فزرتم گشت قمصور!
[B][M1]بلی کار جهان دائم چنین است
[M2]زمانی آشتی‌، گاهی به کین است
[B][M1]جهان هر لحظه‌ای دنگش بگیرد
[M2]گهی صلح و گهی جنگش بگیرد
[B][M1]جهان هر دم رهی در پیش دارد
[M2]به دستی نوش و دستی نیش دارد
[B][M1]زمانی بر جگرها می‌زند نیش
[M2]زمانی نوشدارو می‌نهد پیش
[B][M1]اگر نگریزد از میدان او مرد
[M2]شود پیروز در پایان ناورد
[B][M1]ولی افسوس از این انسان مضطر
[M2]که عمر او کم است و صبر کمتر!
[A]
[B][M1]ابرخیس از تفاخر با همر گفت
[M2]که‌ نتوانی‌ چو من‌ در شعر دُر سفت
[B][M1]من اندر ساعتی صد شعر سازم
[M2]به سالی چند دفتر می‌طرازم
[B][M1]تو در یک سال گویی یک قصیده
[M2]چو توکاهل‌به‌شعر اندرکه دیده‌؟
[B][M1]همر گفتش مگر نشنیده‌ای پیر!
[M2]حدیث ماده شیر و ماده خنزیر
[B][M1]در انطاکیه خوک ماده‌ای بود
[M2]زبان بر عیب شیری‌ ماده‌ بگشود
[B][M1]گرفت این گونه عیب از شیر ماده
[M2]که چون تو دیر در عالم که زاده‌؟
[B][M1]کشی بارگران حمل یکچند
[M2]پس از سالی نهی یک یا دو فرزند
[B][M1]دو ره در سال من زهدان گشایم
[M2]دو نوبت چارده نوباوه زایم
[B][M1]جوابش دادکای خوک شکم‌خوار
[M2]فزون زادن ندارد فخر بسیار
[B][M1]به گیتی چند تن مفلوک زایی
[M2]فزون زایی ولیکن خوک زایی
[B][M1]نباشد عیب من گر دیر زایم
[M2]چه غم گر دیر زایم شیر زایم
[A]
[B][M1]شنیدم باربد در بزم خسرو
[M2]به هر نوبت سرودی نغمه‌ای نو
[B][M1]سرودی نغمه با چنگ دلاوبز
[M2]وزان خوش داشتی اوقات پرویز
[B][M1]شمار جمله الحانی که پیوست
[M2]بُدی‌درسال‌شمسی‌سیصدوشست
[B][M1]فزون زبن، پنجگه بودی ز دنبال
[M2]که خواندندی به جشن آخر سال
[B][M1]از آن الحان خوش‌، سی لحن نامی
[M2]به شعر خویش آورده نظامی
[B][M1]به اندک اختلاف آن لحن‌ها را
[M2]به‌هر فرهنگ خواهی جست‌، یارا
[B][M1]نخست «‌آرایش خورشید» بوده
[M2]دوم «‌آیین جمشید» ستوده
[B][M1]سوم «‌اورنگی‌» است ای یار دیرین
[M2]چهارم است نامش «‌باغ شیرین‌»
[B][M1]به پنجم هست «‌تخت طاقدیسی‌»
[M2]توانی نیزبی نسبت نویسی
[B][M1]ششم را «‌حقه کاوس‌» شد نام
[M2]به‌هفتم «‌راح روح‌» است ای دلارام
[B][M1]دگرگوبد که‌آن‌خود«‌راه‌روح‌» است
[M2]کزان ره روح رامش را فتوح است
[B][M1]گمانم کاین دو تازی لحن از الحان
[M2]بود تفسیر لفظ «‌رامش جان‌»
[B][M1]ور از سی لحن‌، لحنی کمتر آید
[M2]به جایش لحن «‌فرخ روز» شاید
[B][M1]نظامی هم بر این آهنگ رفته است
[M2]که فرخ روزرا لحنی گرفته است
[B][M1]بود هشتم همانا «‌رامش جان‌»
[M2]به‌جای جان‌،‌جهان هم‌خواند بتوان
[B][M1]نهم را «‌سبزه در سبزه‌» ستودند
[M2]دهم را نام «‌سروستان‌» فزودند
[B][M1]نوای یازده «‌سرو سهی‌» دان
[M2]فرامش کردنش ازکو تهی دان
[B][M1]سرود هشت و چارم را خردمند
[M2]به «‌شادروان مرواربد» افکند
[B][M1]شمار سیزده «‌شبدیز» نامست
[M2]«‌شب فرخ‌» شب ماه تمام است
[B][M1]سرود «‌قفل رومی‌» پانزده دان
[M2]ده‌و شش « کنج بادآور» همی خوان
[B][M1]چو « گنج ساخته‌» باشد ده و هفت
[M2]که گنج سوخته هم درقلم رفت
[B][M1]به‌هجده « کین ایرج‌» می‌زند جوش
[M2]وزان پس نوزده « کین سیاووش»
[B][M1]دو ده را «‌ماه برکوهان‌» نشانه
[M2]بود یک بیست نامش «‌مشکدانه‌»
[B][M1]بود «‌مروای نیک‌» اندر دو و بیست
[M2]همان‌سه‌بیست‌نامش‌«‌مشکمالی‌» است
[B][M1]به چار و بیست باشد «‌مهرگانی‌»
[M2]که خوانندش گروهی، مهربانی
[B][M1]به‌پنج و بیست «‌ناقوس‌» است آری
[M2]پس آنگه بیست با شش «‌نوبهاری‌»
[B][M1]به‌هفت‌وبیست‌«‌نوشین‌باده‌»‌بگسار
[M2]به‌هشت‌و بیست‌رخ بر «‌نیمروز» آر
[B][M1]بود «‌نخجیرگان‌» لحن نه و بیست
[M2]همش قولی دگر نخجیرگانی است
[B][M1]سی‌ام‌ره‌« گنج گاو»‌است ای‌خردمند
[M2]که او راگنج گاوان نیز خوانند
[B][M1]همش خوانند برخی گنج کاوس
[M2]بود این هر سه ره با ذوق مانوس
[B][M1]نظامی حذف کرد «‌آیین جمشید»
[M2]ز «‌راح روح‌» هم دامن فروچید
[B][M1]هم افکندن از میانه «‌نوبهاری‌»
[M2]پس‌آنگه‌ساخت لحنی چار، جاری
[B][M1]نخستین کرد یاد از «‌ساز نوروز»
[M2]که باشد نوبهار آنجا ز نوروز
[B][M1]سوم را نام «‌فرخ‌روز» داده
[M2]دگر « کیخسروی‌» نامی نهاده
[B][M1]چو در این شعرها دقت فزایی
[M2]توخود سی لحن را از بر نمایی
[A]
[B][M1]خداوند هنر، استاد بهزاد
[M2]که نقش از خامهٔ بهزاد به زاد
[B][M1]حسین رادکِش بهزاد نام است
[M2]کمال‌الدین بهزادش غلام است
[B][M1]اگر بود او نخست‌،‌ این هست اول
[M2]اگر بود او کمال‌، این هست اکمل
[B][M1]به رنگ‌آمیزی‌ از خورشید ییش‌ است
[M2]به‌معنی‌آفتاب‌عصر خویش است
[B][M1]به صورت شادی و غم می‌نماید
[M2]غم و شادی مجسم می‌نماید
[B][M1]به سحرانگیزی کلک گهرخیز
[M2]به نقش جان دهد رنگ دلاوبز
[B][M1]خداوندنگارین‌خامه‌«‌مانی‌»‌است
[M2]ولیکن بندهٔ بهزاد ما نیست
[B][M1]«‌منوهر» پیش این استاد، باری
[M2]خجل گردد به طرح ریزه‌کاری
[B][M1]ز رشک کلک مویین سیه‌روش
[M2]رضای اصفهانی شد سیه‌پوش
[B][M1]ز صنع خامهٔ چینی نمودش
[M2]فرستد فرخ چینی درودش
[B][M1]به پیش ریزه‌کاری‌های نغزش
[M2]کمال‌الملک شد آشفته مغزش
[B][M1]رفائیل ار به عصرش زنده گردد
[M2]بر ِ آن کلک قادر بنده گردد
[B][M1]من ارچه در سخن هستم مسلم
[M2]به وصفش عاجزم والله اعلم
[B][M1]بهار اندر سخن گر داد دادست
[M2]کلامش از دل بهزاد زادست
[A]
[B][M1]سخن صخر شرید است مثل
[M2]از پس واقعهٔ ذات اثل
[B][M1]بود از ابطال عرب‌، صخر شرید
[M2]پیش از اسلام به‌عهدی‌، نه بعید
[B][M1]بود این صخر از ابناء سلیم
[M2]داشت با آل اسد کین قدیم
[B][M1]رفت و راند از اسد اشتر دوهزار
[M2]وز پسش خیل اسدکشت سوار
[B][M1]بُد ربیعه پسر ثور زعیم
[M2]حمله بردند بر ابناء سلیم
[B][M1]حرب افتاد به دشتی که عرب
[M2]دشت ذات الاثلش داد لقب
[B][M1]صخر برگشت و یکی تیغ آهیخت
[M2]حرب را با پسر ثور آویخت
[B][M1]پسر ثور زدش نیزه به‌بر
[M2]نیزهٔ جان شکر و جوشن در
[B][M1]طعن‌، کاری بُد و جوشن بدرید
[M2]سرنیزه به تهیگاه رسید
[B][M1]حلقهٔ جوشن از آن زخم درشت
[M2]شد فرو در شکمش چار انگشت
[B][M1]صخر از آن زخم به بستر خوابید
[M2]سالی از آن الم آرام ندید
[B][M1]در پرستاری وی همسر و مام
[M2]کرده بر خوبشتن آرام حرام
[B][M1]ره‌نوردی مگر از راه رسید
[M2]زن او دید و ز حالش پرسید
[B][M1]گفت در رنج و عذابم شب و روز
[M2]بی‌ نصیب‌ از خور و خوابم‌ شب‌ و روز
[B][M1]راحتی هست به یأس و به امید
[M2]یأس و امّید ازین خانه رمید
[B][M1]به نگردد که دلم شاد شود
[M2]نه بمیرد مگر از یاد شود
[B][M1]روز دیگر کسی از راه گذشت
[M2]حالش از مادر او جویا گشت
[B][M1]گفت درمان شود انشاء الله
[M2]خوش و خندان شود انشاء الله
[B][M1]من نه مادر که کنیز صخرم
[M2]برخی جان عزیز صخرم
[B][M1]گرد سرگردم و درمان کنمش
[M2]جان ناچیز به قربان کنمش
[B][M1]صخر، آن هر دو سخن بازشنید
[M2]مژه تر کرد و ز دل آه کشید
[B][M1]گفت سلمی زن خوشمنظر من
[M2]شد ملول از من و از محضر من
[B][M1]لیک مادر ز ملال آزاد است
[M2]دل زارش به امیدی شاد است
[B][M1]زن کجا همسر مادر باشد؟
[M2]کی مه و مهر برابر باشد؟
[B][M1]آن که زن همسر مادر دارد
[M2]وان دو را قدر، برابر دارد
[B][M1]روزش ار تیره شود هست بجا
[M2]زن کجا، مادر پر مهر کجا
[A]
[B][M1]با پسرگفت زن قاضی ری
[M2]کای پسر، این‌همه غفلت تا کی
[B][M1]گفتمت رنج بری گنج بری
[M2]نیم اگر سعی کنی پنج بری
[B][M1]گر به نفع دگران کار کنی
[M2]خویش را زبدهٔ اخیار کنی
[B][M1]ورکنی سود خوداز رنج طلب
[M2]شهره گردی به‌ یکی گنج طلب
[B][M1]گرچه این شق دوم عیاریست
[M2]بهتر از تنبلی و بیعاری است
[B][M1]تو نه خیر دگران پیشه کنی
[M2]نه پی خیر خود اندیشه کنی
[B][M1]تو نه عیاری و نز اخیاری
[M2]آدمی بی‌هنر و بیعاری
[B][M1]مدرسه رفتن تو وسوسه بود
[M2]عیب کار تو ازبن مدرسه بود
[B][M1]ننمودی ز مدیر اصلا ترس
[M2]متصل تخمه شکستی سر درس
[B][M1]حالیا بی‌هنری حاصل تست
[M2]گر سوادی‌است‌ فقط در دل تست
[B][M1]بی‌وجود و کچلک باز شدی
[M2]در فن مسخره ممتاز شدی
[B][M1]تو مپندار که دایم مادر
[M2]هست پیش تو و زنده است پدر
[B][M1]از برای پدرت پای نماند
[M2]در ادارات دگر جای نماند
[B][M1]دستگیری نکند نیز کسی
[M2]به فقیران ندهد چیزکسی
[B][M1]از قضاگنده خری آنجا بود
[M2]چشم فرزند سوی بابا بود
[B][M1]دوخته آن ‌پسرک چشم به خر
[M2]چشم پوشیده ز پند مادر
[B][M1]گفت با مام‌، درین لحظه ی چند
[M2]که تو بر بنده همی دادی پند
[B][M1]گرچه دایم به تو می‌دادم گوش
[M2]برشمردم ز سر دقت و هوش
[B][M1]شصت‌ودوسگ‌مگس‌ازخایهٔ‌خر
[M2]پر زد و تاخت به آنجای دگر
[B][M1]من شمردم همه را زود به زود
[M2]شصت‌،‌یا شصت‌ودو، یا شصت و سه بود
[B][M1]تا نگویی تو که حیوانم من
[M2]خرف و ابله و نادانم من
[B][M1]مادرش کوفت دو دستی به‌سرش
[M2]فحش باربد به جد و پدرش
[B][M1]گفت الحق که پسر زادم من
[M2]نه پسر، کرهٔ خر زادم من
[B][M1]تف بر آن نطفهٔ ناپاک تو باد
[M2]اف بر آن روح خطرناک تو باد
[B][M1]مرده‌شو این شکمم را ببرد
[M2]سگ هار این رحمم را بدرد
[B][M1]که به مانند توگه لوله بزاد
[M2]نانجیب و خر و سگ‌توله بزاد
[B][M1]شد در آن‌وحشت مادر فرزند
[M2]هایهویی ز سر کوچه بلند
[B][M1]تپ‌تپ پای جوانان برخاست
[M2]زِر زِر سوت عوانان برخاست
[B][M1]پسرک چشم نمالیده تمام
[M2]بود مادر به تماشا، لب بام
[B][M1]تا برد لذتی از منظر چشم
[M2]به‌هوا رفت در آن آتش خشم
[B][M1]خر و فرزند و نصیحت بگذاشت
[M2]بر لب بام شد و چشم گماشت
[B][M1]از قضا بود در آن کو پسری
[M2]پسری شیوه زنی عشوه گری
[B][M1]نانجیبی ز حقیقت عاری
[M2]لایق منصبی سردم داری
[B][M1]لیک درکشتن عشاق دلیر
[M2]مژه چون ‌تیر و نگه چون شمشیر
[B][M1]سر و زلفی به سیاهی شب قدر
[M2]بر و رویی به سفیدی مه بدر
[B][M1]می گدازید به یک چشم زدن
[M2]تا درون دل و اعماق بدن
[B][M1]دید زن شوهر خود را درکوی
[M2]شده با آن پسرک روی به ‌روی
[B][M1]از خجالت به زحیر افتاده
[M2]غلطی کرده و گیر افتاده
[B][M1]پسرک فحش کشیدست بر او
[M2]وسط کوچه پریدست بر او
[B][M1]خانم از حرص فرو تاخت ز بام
[M2]جست در کوچه زبان پر دشنام
[B][M1]گفت با شوی که ای قاضی ری
[M2]آخر این شعبده‌بازی تا کی
[B][M1]گاه زن‌، گاه بچه‌، شرمت کو
[M2]از زن و از بچه آزرمت کو
[B][M1]سر پیری بچه‌بازیت چه بود
[M2]این‌قدر روده‌درازیت چه بود
[B][M1]تو چه می گفتی با این پسره
[M2]با چنین بی ‌سر و پای نکره
[B][M1]شوی خندید و چنین گفت به ‌وی
[M2]خانم این چس نفسی‌ها تاکی
[B][M1]دق کنی گر بچه‌ بازی بکنم‌؟
[M2]پس بفرما به چه بازی بکنم
[B][M1]گفت و با خنده به منزل درشد
[M2]زن هم اندر عقب شوهر شد
[B][M1]هر دو را در نظر آمد ناگاه
[M2]طرفه چیزی که نعوذاً بالله
[B][M1]هر دو دیدند در آن گوشه پسر
[M2]جسته مردانه به پشت خر نر
[B][M1]خانه از غیر چو خالی دیده
[M2]فرصتی جسته خری گاییده
[B][M1]مادر از آن حرکت رفت ز هوش
[M2]شوی بگرفت ورا در آغوش
[B][M1]موقع آشتیئی پیدا شد
[M2]در میان واسطه‌ای برپا شد
[B][M1]گشت یک ‌مرتبه دلسوز زنش
[M2]بوسه‌ها زد به پک و پوز زنش
[B][M1]گفت کمتر صنما ولوله کن
[M2]جان من جوش مزن‌، حوصله کن
[B][M1]پسری را که تو باشی مادر
[M2]گاه بر بام زنی گاه بدر
[B][M1]پدرش مشغله سازی چون من
[M2]شصت ساله بچه‌بازی چون من
[B][M1]کشوری خالی از انواع علوم
[M2]مردمی عاری از انصاف و رسوم
[B][M1]دولتی منقلب و بی‌پر و پا
[M2]علمایی خرف و بی‌سر و پا
[B][M1]ناظم مدرسه‌ها، لوطی‌ها
[M2]درسها ثانی چل طوطی‌ها
[B][M1]وزرایی همگی عشوه‌ پَرست
[M2]وکلایی همگی رشوه‌ پَرست
[B][M1]این ‌چنین بار نیاید چه کند؟!
[M2]خر همسایه نگاید چه کند؟!
[A]
[B][M1]گر بدانم که جهان دگری است
[M2]وز پس مرگ همانا خبری است
[B][M1]ننهم دل به هوا و هوسی
[M2]واندر این نشأه نمانم نفسی
[B][M1]ای دریغا که بشر کور و کرست
[M2]وز سرانجام جهان بی‌خبرست
[B][M1]کاش بودی پس مردن چیزی
[M2]حشری و نشری و رستاخیزی
[B][M1]پس این قافله جز گردی نیست
[M2]بدتر از بی‌خبری دردی نیست
[B][M1]مخبران را ز دلیل امساکست
[M2]گفته‌های همه شبهت ناکست
[B][M1]آن که خود نیست ز مشهود آگاه
[M2]کی به اسرار نهان جوید راه‌؟
[B][M1]انبیا حرف حکیمانه زدند
[M2]وز پی نظم جهان چانه زدند
[B][M1]حکما راست‌ درین بحث‌، خلاف
[M2]نسزد کرد چنین کعبه طواف
[B][M1]عارفانی که ز راز آگاهند
[M2]جملگی محو فنا فی الله‌اند
[B][M1]همه گویندکه بی‌چون و چرا
[M2]نیست موجود دگر غیر خدا
[B][M1]آدمی جزء وجود ازلست
[M2]چون وجود ازلی لم‌یزل است
[B][M1]روح یک روح و صور بی‌پایان
[M2]وین بدن‌ها همه ‌زنده‌است به‌جان
[B][M1]قطره‌ای آب ز دریا بگسست
[M2]عاقبت نیز به دریا پیوست
[B][M1]می‌رسند از دو ره خم در خم
[M2]شیخ اشراق و «‌انشتین‌» بهم
[B][M1]تازه‌، این فاتحهٔ بی‌خبری است
[M2]تازه‌، باز اول کوری و کری است
[B][M1]من نیم این بدن پر خط و خال
[M2]کیستم من‌؟ خرد و عشق و خیال
[B][M1]قوهٔ حافظه با این ابزار
[M2]می کند کار به لیل و به نهار
[B][M1]گرم سیرست درین دهر سپنج
[M2]می‌برد لذت و می‌بیند رنج
[B][M1]من خود این مشگ پر از باد نیم
[M2]من به جز حافظه و یاد نیم
[B][M1]گر بود زنده و گر مرده تنم
[M2]تاکه این حافظه باقی است‌، منم
[B][M1]وگر این حافظه از تن برود
[M2]من و مایی زتو و من برود
[B][M1]گر رود حافظه بیرون از سر
[M2]نتوان گفت که باقی است بشر
[B][M1]شک‌ ندارم که ‌قدیمی است وجود
[M2]تا ابد نیز نگردد نابود
[B][M1]گاه پروانه و گه شمع شود
[M2]گه پراکنده‌، گهی جمع شود
[B][M1]لیکن ‌این‌ «‌من‌» که بود طفل حیات
[M2]یعنی این حافظه و ادراکات
[B][M1]کر به یک عارضه شد دور از تن
[M2]نیست باقی من و شخصیت من
[B][M1]و گر این روح بقایی دارد
[M2]وین سخن راه به جایی دارد
[B][M1]همچنان کز رحم آمد بیرون
[M2]چون ازین نشاه قدم زد بیرون
[B][M1]شعلهٔ حافظه خاموش شود
[M2]وانچه دیده است فراموش شود
[B][M1]زندگی‌حاصل این آب و هواست
[M2]منحصر درکرهٔ کوچک ماست
[B][M1]زندگانی ز تصادف زاده
[M2]واتفاقی است شگرف افتاده
[B][M1]نیست روشن که در اقمار دگر
[M2]زین تصادف شده باشند خبر
[B][M1]اولی داشته بی‌چون و چرا
[M2]لاجرم خاتمتی هست ورا
[A]
[B][M1]ایرجا رفتی و اشعار تو ماند
[M2]کوچ کردی تو و آثار تو ماند
[B][M1]چون کند قافله کوچ از صحرا
[M2]می‌نهد آتشی از خویش به جا
[B][M1]بار بستی تو ز سرمنزل من
[M2]آتشت ماند ولی در دل من
[B][M1]بعد عمری دل یاران بردن
[M2]دل ما سوختی از این مردن
[B][M1]چون کبوتر بچهٔ پروازی
[M2]برگشودی پر و کردی بازی
[B][M1]اوج بگرفتی و بال افشاندی
[M2]ناگهان رفتی و بالا ماندی
[B][M1]تن زار تو فرو خفت به خاک
[M2]روح پاک تو گذشت از افلاک
[B][M1]سوی افلاک شد آن روح خفیف
[M2]هر لطیفی گذرد سوی لطیف
[B][M1]بود در نظم جهان صاف و صریح
[M2]مردنت سکته‌، ولی غیر ملیح
[B][M1]موقع سکته‌ات این دور نبود
[M2]صحبت ما و تو اینطور نبود
[B][M1]خامه پوشید سیه در غم تو
[M2]نامه شد جامه در از ماتم تو
[B][M1]شعر بی‌وزن شد و قافیه خوار
[M2]سجع و ردف و روی افتاد ز کار
[B][M1]شجر فضل و ادب بی‌بر شد
[M2]فلک دانش بی‌اختر شد
[B][M1]یافت ابیات به مصرع تقلیل
[M2]شد مطالع به مقاطع تبدیل
[B][M1]قلم شاعری از کار افتاد
[M2]ادبیات ز مقدار افتاد
[B][M1]در عزای تو قلم خون بگریست
[M2]نتوان گفت که او چون بگریست
[B][M1]خامه در مرگ تو شد مویه کنان
[M2]لیقه در سوگ تو شد موی کنان
[B][M1]دفتر از هجر تو بی‌شیرازه است
[M2]وز غمت داغ مرکّب تازه است
[B][M1]خامه چون شد ز عزایت خبرمن
[M2]تیغ بر سر زد و بشکافت سرش
[B][M1]از سرش خون سیه بیرون ریخت
[M2]بر ورق از بن مژگان خون ریخت
[B][M1]رفت در مرگ تو قدرت ز خیال
[M2]مزه از نکته و معنی ز امثال
[B][M1]رفتی و لذّت دانش بردی
[M2]ذوق‌ها را به دماغ افسردی
[B][M1]کیف از افیون و نشاط از مِی شد
[M2]دورهٔ عشق و جوانی طی شد
[B][M1]اندر آهنگ‌، دگر پویه نماند
[M2]بر لب تار به جز مویه نماند
[B][M1]فعلاتن فعل از ضرب افتاد
[M2]ضرب هم قاعده را از کف داد
[B][M1]بی‌تو رفت از غزلیات فروغ
[M2]بی‌تو شد عاشقی و عشق دروغ
[B][M1]بی‌تو رندی و نظربازی مرد
[M2]راستی سعدی شیرازی مرد
[B][M1]مردی و اختر ما کرد غروب
[M2]لیک شد مرگ تو از بهر تو خوب
[B][M1]مرده خوش‌تر که بود با هنری
[M2]زنده در مملکت محتضری
[B][M1]داشتند آرزوی صحبت تو
[M2]مولیر و کرنی و راسین و روسو
[B][M1]به تو گفتند که برخیز و بیا
[M2]وحشی ‌و اهلی و جامی و ضیا
[B][M1]گوش کردی و به ‌یک چشم زدن
[M2]شدی آنجا که ببایست شدن
[B][M1]دوستانت همگی تقدیسی
[M2]گرد هم پارسی و پاریسی
[B][M1]با چنان حوزه که آنجا داری
[M2]چه غم از غم‌کدهٔ ما داری
[B][M1]اندر آن باغ که بر شاخهٔ گل
[M2]آشیان ساخته‌ای چون بلبل
[B][M1]زیر سر کن ز ره مهر و وفا
[M2]گوشه‌ای بهر پذیرایی ما
[A]
[B][M1]دو نفر بچهٔ مقبول قشنگ
[M2]نام این سنجر و آن یک هوشنگ
[B][M1]هر دو همبازی و همقد بودند
[M2]راه یک مدرسه می‌پیمودند
[B][M1]بود سنجر ننر و دردانه
[M2]باعث زحمت اهل خانه
[B][M1]تا کسی حرف به سنجر می‌زد
[M2]دهنش کج شده و عر می‌زد
[B][M1]به کسی هیچ نمی‌کرد سلام
[M2]داشت عادت به دروغ و دشنام
[B][M1]صبح‌ها دیر ز جا برمی‌خاست
[M2]پس‌نمی‌رفت سوی‌مدرسه راست
[B][M1]بین ره خنده و بازی می‌کرد
[M2]به‌ دکان دست ‌درازی می کرد
[B][M1]دست‌و رو هیچ‌نمی‌شست‌به آب
[M2]چرک می کرد ورق‌ های کتاب
[B][M1]صبح‌ها هیچ سر درس نبود
[M2]از کسی در دل او ترس نبود
[B][M1]روز و شب‌ شاکی‌ از آن‌ طفل صغیر
[M2]پدر و مادر و استاد و مدیر
[B][M1]متصل خنده به مردم می‌کرد
[M2]قلم و کاغذ خود گم می‌کرد
[B][M1]بود هوشنگ‌ به عکس‌ سنجر
[M2]پسری ساعی و با عقل و هنر
[B][M1]مادرش دائم از و راضی بود
[M2]اهل منزل همه از او خوشنود
[B][M1]زودتر از همه رفتی سر درس
[M2]از خدا در دل او بودی ترس
[B][M1]درس می‌خواند شب‌ از روی کتاب
[M2]مشق خط کرده و می‌کرد حساب
[B][M1]پدرش کوشش هوشنگ چو دید
[M2]از پی تربیتش رنج کشید
[B][M1]چون که در داخله تحصیل نمود
[M2]به سوی خارجه تعجیل نمود
[B][M1]سینه‌اش از همه علمی پرگشت
[M2]رفت در خارجه و دکترگشت
[B][M1]رفت و برگشت یکی دانشمند
[M2]پدر و مادرش از وی خرسند
[B][M1]زن گرفتند برای هوشنگ
[M2]از ‌یکی طایفهٔ با فرهنگ
[B][M1]دختری بود هنرمند و ظ‌ریف
[M2]خوشگل‌ و باشرف‌ و پاک و عفیف
[B][M1]دید هوشنگ و پسندید او را
[M2]از همه طایفه بگزید او را
[B][M1]زن و شوهر چو بهم یار شدند
[M2]خانه‌ای خوب خریدار شدند
[B][M1]روز اسباب‌کشی چون برسید
[M2]گفت هوشنگ که حمال آرید
[B][M1]بود حمالی تریاکی و خوار
[M2]عاجز و مضطر و بیکاره و زار
[B][M1]گفت هوشنگ‌: که ای بیچاره‌!
[M2]از چه هستی تو چنین بیکاره‌؟
[B][M1]از چه این‌قدر کثیفی آخر؟
[M2]لاغر و زرد و ضعیفی آخر؟
[B][M1]گفت حمال که گشتم عاجز
[M2]چون که من درس نخواندم هرگز
[B][M1]مادرم مُرد و پدر نیز بمرد
[M2]مدعی مال مرا یکسره برد
[B][M1]من که بی‌علم و سلندر بودم
[M2]مدتی این در و آن در بودم
[B][M1]گه عرق خوردم و گه بنگ زدم
[M2]تاکه تریاکی و الدنگ شدم
[B][M1]پس ازآن ناخوش و بیچاره شدم
[M2]عاقبت مفلس و اینکاره شدم
[B][M1]کرد هوشنگ چو بسیار نظر
[M2]دید او هست مثال سنجر
[B][M1]گفت‌ هوشنگ‌: تو سنجر هستی‌؟
[M2]گفت آری‌، زکجا دانستی‌؟
[B][M1]گفت‌:‌ این‌بر همه‌ مردم حالی است
[M2]تنبلی عاقبتش حمالی است
[B][M1]هرکه او می کند از درس فرار
[M2]آخرکار شود مفلس و خوار
[A]
[B][M1]در سرای شوکت‌الدوله که بود
[M2]در عزایش ناله تا چرخ کبود
[B][M1]مجلس پر حشمتی تشکیل یافت
[M2]و از وجود شیخنا تجلیل یافت
[B][M1]عالم نحریر و دانای زمان
[M2]مفتی فحل توانای زمان
[B][M1]آن که باشد بزم عرفان را جلیس
[M2]بوعلی عصر خود، شیخ‌الرئیس
[B][M1]ناگهان پیدا شد از یک زاویه
[M2]هیکل نحس بهاء التولیه
[B][M1]آن که او لاف خری ز اول زده
[M2]آ‌ن که او بر خر قبل منقل زده
[B][M1]آن که اندر بارهٔ او ییش از این
[M2]شاعری گفته است این‌بیت رزین
[B][M1]تا تو را من دیده‌ام شل دیده‌ام
[M2]لات و لوت و آسمان‌جل دیده‌ام
[B][M1]آمد و بنشست با مندیل زفت
[M2]تیره‌روی‌وگنده همچون خیک نفت
[B][M1]سر برون آورد از آن ماتم‌کده
[M2]کاین منم طاوس علیین شده
[B][M1]شیخ‌، ناگه صحبت از تفسیر کرد
[M2]سرّ هجرت را همی تقریر کرد
[B][M1]پیش جمع آن مقتدای نیک‌خو
[M2]گفت سرٌ واللذین هاجروا
[B][M1]شیخ دُر معرفت را نیک سفت
[M2]لیک آن خرمهره‌ حرف‌ مفت گفت
[B][M1]شیخ‌ پرحلم از غضب‌ پُرتاب شد
[M2]بر سر او شفت وی پرتاب شد
[B][M1]گفت کای دب جهول نره‌خر
[M2]چند لاف آدمی وگر و فر
[B][M1]نانجیب موذی گردن کلفت
[M2]تابه کی گویی‌به‌محضرحرف‌مفت
[B][M1]تو چه دانی علم تفسیر و لغات
[M2]«‌خر چه داند قدر حلوای نبات‌»
[B][M1]کلهٔ تو درخور تاوبل نیست
[M2]علم در دراعه و مندیل نیست
[B][M1]تا به علم‌، از فاعلاتن فاعلات
[M2]سال‌ها ره است ای بی‌علم لات
[B][M1]هرکه خواند فاعلاتن فاعلن
[M2]کی تواند راند از دانش سخن
[B][M1]هرکه او با تو کند گفت و شنود
[M2]هم زبان کودکی باید گشود
[B][M1]بوالعلا بشنید و اصلا دم نزد
[M2]وز وقاحت مژه را بر هم نزد
[B][M1]گفتی اندر بسترش خوابانده‌اند
[M2]لای‌لایی بهر او می‌خوانده‌اند
[B][M1]فحش آری کی کند در خر اثر
[M2]کی رود درسنگ خارا نیشتر
[B][M1]گفت پیغمبر که احمق ‌هرچه‌ هست‌
[M2]او عدوی ما و غول رهزن است
[A]
[B][M1]پادشاهی را یکی دستور بود
[M2]کز خط نعمت‌شناسی دور بود
[B][M1]در سیاست خاطری آگاه داشت
[M2]لیک با بدخواه خسرو راه داشت
[B][M1]بود چندان‌ عاصی‌ و بیگانه‌دوست
[M2]کش‌ نبود از خلق‌ جز بیگانه‌، دوست
[B][M1]او به‌ظاهرکدخدای خانه بود
[M2]لیک در آن خانه خود بیگانه بود
[B][M1]تا ز هر سو دشمنان ره یافتند
[M2]سوی دارالملک شه بشتافتند
[B][M1]خلق غوغاها نمودند از بلاد
[M2]گوش شه بشنود غوغای عباد
[B][M1]خواست تا کیفر دهد بدخواه را
[M2]آن وزیر عاصی گمراه را
[B][M1]مر وزبران دگر را پیش خواند
[M2]داستان‌ها زان خیانت‌کیش راند
[B][M1]گفت‌ خود دانید کاین‌ دستور کیست
[M2]با وجودش‌ ملک‌ را دستور چیست
[B][M1]در شمال ملک غوغا کرده است
[M2]در جنوبش فتنه برپا کرده است
[B][M1]مشرق از او زیر و بالا گشته است
[M2]خاک مغرب‌ را به خون‌ آغشته‌ است
[B][M1]این شنیدستم که دستوران هله
[M2]متفق هستند در هر مسأله
[B][M1]لیک یاری در خیانت نیک نیست
[M2]یار خائن با دلت نزدیک نیست
[B][M1]در نکویی اتفاق مهتران
[M2]نیست جز نیکی به‌جای کهتران
[B][M1]لیک‌ در زشتی خلاف است اتفاق
[M2]در خیانت اختلاف است اتفاق
[B][M1]چون که دستوران «‌دارا» در بدی
[M2]متفق گشتند از نابخردی
[B][M1]خسرو ایران به خون اندر تپید
[M2]کشور ایران به بدخواهان رسید
[B][M1]متفق گردید با وجدانتان
[M2]تا بیاساید ز زحمت جانتان
[B][M1]اتفاق آرید تا من پر زنم
[M2]بر وزبر زشتخو اخگر زنم
[B][M1]جمله گفتند این حکایت نیک بود
[M2]هرچه گفتی با خرد نزدیک بود
[B][M1]جمله هم‌رائیم اندر طرد او
[M2]هرچه‌ می‌خواهی‌ بکن‌ در خورد او
[B][M1]روز دیگر شه به مجلس بار داد
[M2]همگنان را رخصت احضار داد
[B][M1]خواست‌ چون‌ دستور را نزدیک خویش
[M2]آن وزیران جملگی رفتند پیش
[B][M1]سینه‌ها از بد دلی انباشته
[M2]وسوسهٔ بدخواه در دل کاشته
[B][M1]یاوران آن وزیر حیله گر
[M2]کرده تلقین بر وزیران دگر
[B][M1]که نگهبانی این‌یک با شماست
[M2]ور نه ‌ما را از شما بس شکوه‌هاست
[B][M1]متفق گردید با هم تا شما
[M2]هفت تن باشید اندر یک ردا
[B][M1]چون دراین‌غوغا ملک‌رایارنیست
[M2]نیز کس را با وزارت کار نیست
[B][M1]بیم بحرانش چنان کوبد به خشم
[M2]که بپوشد از گناه جمله چشم
[B][M1]هفت‌ تن را هفت ره تحسین کند
[M2]وز پس تحسینشان تمکین کند
[B][M1]الغرض‌ چون‌ دید خسرو سوی‌شان
[M2]راز پنهان را بخواند از رویشان
[B][M1]گفت‌ هان‌ آن‌ مردک‌ مجرم کجاست‌؟
[M2]آن خیانت‌پیشهٔ مبرم کجاست‌؟
[B][M1]جمله گفتند ای ملک ما حاضریم
[M2]مظلمهٔ او را به گردن می‌بریم
[B][M1]گوش سلطان زین سخن‌ پرزنگ شد
[M2]سینه‌اش از بیم بحران تنگ شد
[B][M1]بسته‌ شد عزم‌ ملک‌ را چشم‌ و گوش
[M2]خوف‌ و رعب‌ آمد به‌ جای‌ عقل‌ و هوش
[B][M1]کانچنانش داده بودندی وعید
[M2]که دلش از نام بحران می‌تپید
[B][M1]زین‌ سبب برجست‌ و دامن برفشاند
[M2]دید ه گریان‌سوی قصرخویش‌راند
[B][M1]خادمی‌ بودش‌ به درگه، گفت‌:‌ چیست
[M2]گریه و بیچارگی از دست کیست‌؟‌!
[B][M1]گفت دستوران خیانت می‌کنند
[M2]نفع دشمن را ضمانت می‌کنند
[B][M1]خواهم ار دست یکی کوته کنم
[M2]صحبت بحران بلرزاند تنم
[B][M1]گفت‌ بحران‌ را ندانستم که‌ چیست
[M2]هم‌ مگر بحران‌ ز بدخواهان یکی‌ست‌؟‌!
[B][M1]گفت بحران‌ نیست‌ جز لختی‌ درنگ
[M2]که از آن بدخواه گردد تیز چنگ
[B][M1]گفت خادم آه این نیرنگ چیست
[M2]قصهٔ بحران‌ و قهر و جنگ چیست‌؟‌!
[B][M1]دشمنانت‌ روز و شب گرم وصول
[M2]ز ارتباط این وزیر بلفضول
[B][M1]آن وزیران دگر شنگول او
[M2]آب غفلت خورده ازکشکول او
[B][M1]هرچه این حالت بماند مستمر
[M2]دشمن اندر کارها گردد مصر
[B][M1]بیم از این بحران مکن ای دادگر
[M2]داری ار بیمی ز بحران دگر
[B][M1]زان که آشوبی دگر اندرپی است
[M2]کاین خرابی‌ها جلودار وی است
[B][M1]هرچه‌ خواهند این‌ وزیران‌ می‌کنند
[M2]چون‌ «چرا؟» گویی ز بحران دم زنند
[B][M1]این‌خود از بحران‌بسی‌ هایل‌تر است
[M2]این‌چنین‌حالت بلای کشور است
[B][M1]این بلا را گر برون باید نمود
[M2]کار فردا را کنون باید نمود
[B][M1]سیل را ز اول توان بستن به بیل
[M2]چون فزون‌تر شد بغلطد ژنده‌پیل
[B][M1]این شنیدستم که شه بیدار شد
[M2]وز نعیم ملک برخوردار شد
[A]
[B][M1]مخبر ما رفت و آمد تنگدست
[M2]بیخبر چون گنگ خواب‌آلود مست
[B][M1]دفتری خالی ز اخبار جدید
[M2]همچو چشم بنده اوراقش سفید
[B][M1]لب ز بوری سوی زبرآوبخه
[M2]وز دهانش آب حسرت ربخته
[B][M1]یک نظرسوی من و دیگر نظر
[M2]سوی‌ شاگردی که می‌خواهد خبر
[B][M1]گفتم اخبار وزارتخانه چیست‌؟
[M2]اطلاعات خود و بیگانه چیست‌؟
[B][M1]چیست اوضاع اخیر اصفهان‌؟
[M2]چیست احوالات آذربایجان‌؟
[B][M1]کار مظلومین کردستان چه شد؟
[M2]قصه کاشان و اردستان چه شد؟
[B][M1]دولت از سلماس و خوی اگاه نیست
[M2]پس بگو اوضاع کرمانشاه چیست‌؟
[B][M1]دانم آگه نیستی از ناصری
[M2]کس ندید آن تلگراف آخری
[B][M1]لیک در دزفول و خوزستان چه بود؟
[M2]وقعهٔ بوشهر و شهرستان چه بود؟
[B][M1]صحبت سنجابی و کلهر چه شد؟‌!
[M2]در بروجرد اغتشاش لر چه شد؟
[B][M1]از جنوب ار نیست اصلا اطلاع
[M2]ور در آنجا نیست دعوا و نزاع
[B][M1]استرآباد و قشون روس چیست‌؟‌!!
[M2]گفتگوی گنبد قابوس چیست‌؟
[B][M1]گفتگوی شاهرود آخر چه بود؟
[M2]من ندانم هرچه بود آخر چه بود؟
[B][M1]خود بگو مازندران حالش چیه‌؟
[M2]انزلی و رشت احوالش چیه‌؟
[B][M1]روس در قزوین چه وارد کرده است‌؟
[M2]یا چه میزان قوه بیرون برده است‌؟
[B][M1]من ز هر جانب از او اندر سئوال
[M2]مخبر بیچاره سرگردان و لال
[B][M1]گفتمش بیچاره گنگی یا کری‌؟‌!!
[M2]یا تو هم‌ چون من به‌ حال دیگری‌؟‌!
[B][M1]ساعت پنج است و مطلب لازم است
[M2]از برای اول شب لازمست
[B][M1]مطبعه بیکار و سرگردان شده
[M2]روزنامه بی‌خبر، ویلان شده
[B][M1]آخر آمد مخبر بیچاره جِر
[M2]عقدهٔ حلقوم او شد منفجر
[B][M1]گفت صد لعنت به شمر و حرمله
[M2]داد از دست وزیر داخله‌!
[A]
[B][M1]یک جُعَل روزی ز اصطبلی حقیر
[M2]ناگهان افتاد در باغ امیر
[B][M1]وه چه باغی رشک گلزار فرنگ
[M2]لاله و سنبل درآن هفتاد رنگ
[B][M1]یکطرف در عطرپاشی یاسمن
[M2]یکطرف در جلوه قد نسترن
[B][M1]پیچ و چایی دست در آغوش هم
[M2]نرگس و سنبل شده همدوش هم
[B][M1]از بنفشه پر شده اطراف جوی
[M2]همچو خط گرد عذار خوبروی
[B][M1]سرو آزادش به آزادی علم
[M2]خوبی و آزادگی انباز هم
[B][M1]زلف شمشادی ز هر سو خورده فر
[M2]اندر آن فِر، پیچ و خم‌ها مستتر
[B][M1]شسته گل‌ها دست‌ و روز از جزء و کل
[M2]لاله بر صورت زده صابون گل
[B][M1]از لطائف روح در رقص آمده
[M2]وآن همه بهر جعل نقص آمده
[B][M1]نکهت گل‌های عطری فی المثل
[M2]موی بینی گشته از بهر جُعل
[B][M1]چه‌چه مرغان مست عشقباز
[M2]همچو افعی گوش او بگرفته گاز
[B][M1]شرشر آب روان از هر کنار
[M2]پیش او چون بانگ شیر مرغزار
[B][M1]سرگران از گند و بوی گل شده
[M2]گوش، کر از وق‌وق بلبل شده
[B][M1]رشحهٔ باران فروردینیش
[M2]خیس کرد از ساق پا تا بینیش
[B][M1]حرکت شن‌های نرم جوببار
[M2]از جُعل بردند آرام و قرار
[B][M1]یادش آمد کنج اصطبل ظریف
[M2]و آن بخارات و پهن‌های لطیف
[B][M1]پشکل شیکی که گردش کرده بود
[M2]غلط‌غلطان سوی لانه برده بود
[B][M1]آن مگس‌های طنین‌انداز مست
[M2]سوسک‌های کوچک پشکل به‌ دست
[B][M1]آن هوای تیرهٔ پر دود و دم
[M2]خوش‌تر از دشت گل و باغ ارم
[B][M1]گفت آوخ این دم و این دود چیست
[M2]این فضای نوبهارآلود چیست
[B][M1]زود برگشت آن جُعل از بوستان
[M2]رفت و غُرغُر کرد پیش دوستان
[B][M1]گفت ای یاران‌، به‌حق کردگار
[M2]ما نفهمیدیم چیزی از بهار
[B][M1]گر بخواهید ای رفیقان شرح او
[M2]بهرتان گویم حدیثی مو به‌ مو
[B][M1]تودهٔ خاکی که بر آن پف کنی
[M2]جرعهٔ آبی که آن را تف کنی
[B][M1]این بود معنای باغ و لاله‌زار
[M2]این بود ماهیت فصل بهار
[B][M1]بود آنجا بلبلی اندر قفس
[M2]می‌شنید این ماجرا زان بلهوس
[B][M1]قهقهی زد از سر درد فراق
[M2]زار نالید از هجوم اشتیاق
[B][M1]با جُعل گفت ای پهن‌پازن جناب‌!
[M2]ای دماغت گنده‌تر از منجلاب
[B][M1]ای ز بوی گُل گریزان میل میل
[M2]همچو از لاحول‌، عفریت ذلیل
[B][M1]توکجا و دیدن باغ ازکجا
[M2]لاله‌های سینه پر داغ از کجا
[B][M1]توکجا وگریهٔ ابر بهار
[M2]تو کجا و اشتیاق روی یار
[B][M1]گر شوی بلبل‌، بدانی باغ چیست
[M2]عشق‌ چه‌،‌ سوز درون‌ چه‌، داغ چیست
[B][M1]تودهٔ گل‌، خارت آید در نظر
[M2]رو بغل کن تودهٔ سرگین تر
[B][M1]پشگ‌های گرد مقبول سمین
[M2]دانه دانه جمع کن از پارگین
[B][M1]گوشهٔ اصطبل از تو، گل ز ما
[M2]عرعر از تو، نالهٔ بلبل ز ما
[B][M1]چون جعل‌پرخاش مرغ حق شنید
[M2]زر و زری کرد و درکنجی خزید
[A]
[B][M1]باز خنگ فکرتم جولان گرفت
[M2]فیل طبعم یاد هندستان گرفت
[B][M1]تا خیالم نقش روی هند بست
[M2]یافت ذوقم جلوهٔ طاوس مست
[B][M1]بلبل فکرم خوش آوایی نمود
[M2]طوطی طبعم شکرخایی نمود
[B][M1]بسته‌ام پاتاوه بر پای نیاز
[M2]تا شود در هند آن پاتاوه باز
[B][M1]دل اسیر حلقهٔ زنجیر هند
[M2]جان فدای خاک دامن گیر هند
[B][M1]بس‌ملاحت‌هادرآن‌خاک‌و هواست
[M2]هند را کان نمک خواندن رواست
[B][M1]آن‌نمک‌زاری که خاکش عنبر است
[M2]خار اوچمپا، خسش نیلوفر است
[B][M1]هرکه رفت آنجا نمک‌پالود شد
[M2]سادگی افکند و رنگ‌آلود شد
[B][M1]جان فدای آن نمکزار سیاه
[M2]بی‌نمک، آن‌جا نمی‌روبد گیاه
[B][M1]فکرها رنگین و رنگین جوی‌ها
[M2]رنگ بیرنگی عیان بر روی‌ها
[B][M1]لشکر یونان از آنجا رم گرفت
[M2]عبرت ازکار بنی آدم گرفت
[B][M1]شدعرب‌درهند و وحدت‌پی فکند
[M2]عاقبت آنجا عرب هم نی فکند
[B][M1]ترک آنجا ترکی از سرواگرفت
[M2]فارسی بود آن که آنجا پا گرفت
[B][M1]ایزدی بود آشنایی‌های ما
[M2]آشنا داند صدای آشنا
[B][M1]هند و ایران آشنایان همند
[M2]هر دو از نسل فریدون و جم اند
[B][M1]آن که کندم خورد و دور ازخلد ماند
[M2]در سراندیب آمد و گندم فشاند
[B][M1]خاک هند از خلد دارد بهره‌ها
[M2]رنگ آن گندم عیان بر چهره‌ها
[B][M1]گرچه گندم‌گون و میگون آمدیم
[M2]هر دو از یک خمره بیرون آمدیم
[B][M1]چون «‌دیوژن‌» خم‌نشینان حقیم
[M2]وز «‌فلاطون‌»‌ و «‌دیوژن‌» اسبقیم
[B][M1]ساغری گیر از می عرفان هند
[M2]نوش باد پارسی گویان هند
[B][M1]یادی از مسعود سعد راد کن
[M2]بعد یاد «‌رونی‌» استاد کن
[B][M1]آن که چون سعدی سخنگویی نو است
[M2]بلبل گلزار دهلی «‌خسرو» است
[B][M1]خمسهٔ «‌خسرو» که تقلیدیست فرد
[M2]با حکیم گنجوی جوید نبرد
[B][M1]طبع پاکش مایه‌دار فکر بود
[M2]صدهزاران بچه زاد و بکر بود
[B][M1]با «‌حسن‌»‌ صد لطف‌ و گرمی توأم‌ است
[M2]در کلامش آتش و گل با هم است
[B][M1]بزم‌ «‌اکبر» شد ز «‌فیضی‌» فیض باب
[M2]دکهن‌از «‌بوالفضل‌» وفیضی‌یافت آب
[B][M1]طبع‌ عرفی‌ خون ‌به‌ مضمون ‌راه جست
[M2]داد، داد لفظ و معنی را درست
[B][M1]با کلیمش ساحران را نیست تاب
[M2]کس‌نگفت‌آخرسه‌بیتش را جواب
[B][M1]از نظیری و ظهوری دم مزن
[M2]هند و ایران را دگر بر هم مزن
[B][M1]گر ز تبریز است یا از اصفهان
[M2]هست صائب طوطی هندی زبان
[B][M1]خاک آمل دامنش از دست داد
[M2]لاجرم طالب به هندستان فتاد
[B][M1]چون کسی را صنعتی غالب بود
[M2]می‌شتابد هرکجا طالب بود
[B][M1]از همایون گیر تا شاه جهان
[M2]شاعران را بود هند آرام جان
[B][M1]هند بازار خرید ذوق بود
[M2]هند یکسر عشق‌ و شور و شوق بود
[B][M1]صنعت و ذوق و هنر ترکیب یافت
[M2]کاروان‌ها جانب دهلی شتافت
[B][M1]بس روان شد کاروان در کاروان
[M2]تنگ‌های دل پر ازکالای جان
[B][M1]رشک غزنین گشت بزم اکبری
[M2]نغمه‌خوان هر سو،‌هزاران عنصری
[B][M1]بزم نورالدین‌، گلستانی دگر
[M2]درگه نور جهان‌، جانی دگر
[B][M1]بذله‌گو از شاه تا بانو همه
[M2]پیش یک مصرع زده زانو همه
[B][M1]جوشد ایهام و مثل چون موج آب
[M2]نکته‌بر هر موج خندان چون حباب
[B][M1]کار تاربخ و تتبع تازه گشت
[M2]صنعت انشا بلند آوازه کشت
[B][M1]در لغت فرهنگ‌ها پرداختند
[M2]لعب‌ها در دین‌و حکمت باختند
[B][M1]کار نقاشی بسی بالا گرفت
[M2]خوبسی پایهٔ والاگرفت
[B][M1]صنع معماری بسی پیرایه یافت
[M2]ذوق حجاری فراوان مایه یافت
[B][M1]ثروت و جاه و رفاه و خرمی
[M2]صلح وعیش و خوشدلی و بیغمی
[B][M1]چشم شور اختران را خیره کرد
[M2]هرطرف‌خصمی‌بر ایشان‌چیره کرد
[B][M1]گرچه امروز آن جلال و جاه نیست
[M2]هیچ کس از راز دهر اگاه نیست
[B][M1]نیست گر آن کروفر، نظمی بپاست
[M2]رفت اگر آن کیف‌، کیفیت بجاست
[B][M1]نیست گر دهلی ز اکبر پرخروش
[M2]می‌زند هرکوشه دیگ علم جوش
[B][M1]ور نمی‌خندد بهرگل صد، هزار
[M2]باز نالد قمریئی بر شاخسار
[B][M1]«‌غالبی‌» آمد اگر شد طالبی
[M2]شبلیئی هست ار نباشد غالبی
[B][M1]«‌بیدلی‌» گر رفت «‌اقبالی‌» رسید
[M2]بیدلان را نوبت حالی رسید
[B][M1]هیکلی گشت از سخنگوبان بپا
[M2]گفت‌: کل الصید فی جوف الفرا
[B][M1]قرن حاضر خاصهٔ اقبال گشت
[M2]واحدی کز صدهزاران برگذشت
[B][M1]شاعران گشتند جیشی تارومار
[M2]وین مبارز کرد کار صد سوار
[B][M1]عالم از حجت نمی‌ماند تهی
[M2]فرق باشد از ورم تا فربهی
[B][M1]تیغ همت راین ای هند عزیز
[M2]با فسان جرئت و امّید، تیز
[B][M1]صنعت و علم و امید و اتحاد
[M2]کسب کن تا وارهی زین انفراد
[B][M1]«‌بار دیگر از ملک پران شوی
[M2]آنچه اندر وهم ناید آن شوی‌»
[B][M1]نکته‌ای گویم‌، سخن کوته کنم
[M2]خاطر پاک تو را آگه کنم
[B][M1]شمه‌ای در حال و استقبال تو
[M2]هان نه من گویم‌، که گفت اقبال تو
[B][M1]زندگی‌جهد است‌و استحقاق نیست
[M2]جز به علم انفس و آفاق نیست
[B][M1]گفت حکمت را خدا، خیرکثیر
[M2]هرکجا این خیر را دیدی بگیر
[B][M1]فارغ از اندیشهٔ اغیار شو
[M2]قوّت خوابیده‌ای‌، بیدار شو»
[B][M1]ناامیدی حربهٔ اهریمن است
[M2]پیشش امّید آسمانی جوشن است
[B][M1]جوشن امّید را بر خود بپوش
[M2]روز و شب تا جان به ‌تن ‌داری بکوش
[B][M1]خویش را خوار و زبونِ کس مدان
[M2]در نبرد زندگی واپس مدان
[B][M1]زین قناعت‌پیشگی پرهیز کن
[M2]مرکب همت به جولان تیز کن
[B][M1]همت از آمال کوچک بازگیر
[M2]تا فرازکهکشان پروازگیر
[B][M1]این کسالات و تن‌آسانی بس است
[M2]تربیت‌آموز، نادانی بس است
[B][M1]زندگی جنگست و تدبیر معاش
[M2]زندگی‌خواهی‌،‌چو مردان کن تلاش
[B][M1]فقر و درویشی تباهت می‌کند
[M2]در دو عالم روسیاهت می کند
[B][M1]فقر و درویشی در استغنا نکوست
[M2]با غنا،‌شو صوفی‌و درویش دوست
[B][M1]با بزرگی و غنا درویش باش
[M2]با تواضع پادشاه خویش باش
[B][M1]کر بترسی درد و رنجت در قفاست
[M2]خیز و جنبش کن که گنجت زیر پاست
[B][M1]جز یکی نبود سراپای وجود
[M2]قطره قطره محو دریای وجود
[B][M1]از جدایی بگذر و مأنوس باش
[M2]قطرگی بگذار و اقیانوس باش
[B][M1]جز به‌راه یکدلی سالک مباش
[M2]محو یکتایی شو و مشرک مباش
[B][M1]کفر دانی چیست‌؟ کثرت ساختن
[M2]از یکی سوی دوتایی تاختن
[B][M1]سوی‌و‌حدت پوی و دست‌از شرک‌شوی
[M2]متحد باش و به ترک کفر گوی
[B][M1]ای بهار از هند دم با من مزن
[M2]بیش از این بر آتشم دامن مزن
[B][M1]کز فراق هند بس دلخسته‌ام
[M2]نام هند است این که بر خود بسته‌ام
[B][M1]نام اصل هند باشد مه بهار
[M2]جذب گردد که به مه بی‌اختیار
[B][M1]من بهارکوچکم در ری مقیم
[M2]دل‌طپان از فرقت هند عظیم
[B][M1]طوطی بازارگانم من مدام
[M2]طوطیان هند را گویم سلام
[B][M1]ز آرزوی دیدن یاران هند
[M2]می‌چکد از دیده‌ام باران هند
[B][M1]آرزو بر نوجوانان عیب نیست
[M2]لیک بر پیران فزون زین عیب چیست‌؟
[B][M1]عمر من ‌در زحمت‌ و محنت گذشت
[M2]می‌روم اکنون سوی پنجاه و هشت
[B][M1]در چنین هنگامه چالاکی سزاست
[M2]من نیم چالاک و دوران بیوفاست
[B][M1]لاعلاج از دور بوسم روی هند
[M2]روی گبر و مسلم و هندوی هند
[B][M1]پس پیامی می‌فرستم سوی یار
[M2]در لطافت چون نسیم نوبهار
[B][M1]گویم ای هند گرامی شاد باش
[M2]سال و ماه از بند غم آزاد باش
[B][M1]از سر اخلاص داریم این پیام
[M2]هان سخن کوتاه کردم والسلام
[A]
[B][M1]دوستان آمد ز ره باباشمل
[M2]ذکر او حی علی خیر العمل
[B][M1]سال پارین با سران و مهتران
[M2]رفت و شد مهمان از ما بهتران
[B][M1]رفت از ایران تا زمانی والمد
[M2]در هتل‌ها یکه و تنها لمد
[B][M1]مدتی با خوبرویان سر کند
[M2]خستگی‌های سیاست درکند
[B][M1]پر نماید چنتهٔ خالی شده
[M2]سرخ سازد رنگ متقالی شده
[B][M1]با گروه دختران چشمک زند
[M2]در میان حوضشان پشتک زند
[B][M1]فارغ از افکار ابلیسی شود
[M2]پارسی‌گو ترک‌، پاریسی شود
[B][M1]چندگاهی غیب گردد از نظر
[M2]چند روزی دور ماند از خطر
[B][M1]وارهد از دعوی ترکی‌گری
[M2]وز هجوم و حملهٔ پیشه‌وری
[B][M1]گیرد از دولت به هر کیفیتی
[M2]خرج راهی‌، حکم ماموریتی
[B][M1]فاصله گیرد جناب اوستا
[M2]ازکشاورز و رضای روستا
[B][M1]از دم فتنه برون تازد همی
[M2]خوبش را ابن‌اللبون سازد همی
[B][M1]گفت‌: کن فی الفتنه کاین اللبون
[M2]باش چون بچه‌شتر در آزمون
[B][M1]نه تو را پستی که آرندت به زیر
[M2]نه تو را پستان کزو دوشند شیر
[B][M1]راحت و آزاد چون باباشمل
[M2]جیم شو هرجا که مشکل شد عمل
[B][M1]تا چو افتد آب‌ها از آسیا
[M2]دوستان گویند: هان بابا، بیا
[B][M1]آسیا ایمن‌ شده‌ست از کندوکوب
[M2]وقت‌شلتاق‌است برگرد از اروپ
[B][M1]ای اروپا می‌روم سوی وطن
[M2]بعد ازین جای تو، یا جای من
[B][M1]ای اروپا آسیا اوراق شد
[M2]طاقت بابا ز هجران طاق شد
[B][M1]ساحت ایران به خون آغشته شد
[M2]وان که بایدکشته گردد، کشته شد
[B][M1]مجلس ملّی ز نو مفتوح گشت
[M2]خلق محتاج غذای روح گشت
[B][M1]ای ز طوفان جسته‌، آمد نوحتان
[M2]تا کند حاضر غذای روحتان
[B][M1]من نه آن نوحم که در کشتی نشست
[M2]بل‌من‌آن‌نوحم که‌ازطوفان‌بجست‌
[B][M1]من چو کنعان‌زادهٔ نوحم درست
[M2]کاز پدر برگشت و راه کوه جست
[B][M1]نوح و اهلش جمله در کشتی شدند
[M2]صادقانه پنجه با طوفان زدند
[B][M1]من پدر را ترک کردم بیدرنگ
[M2]راه جستم بر سرکوه فرنگ
[B][M1]روز طوفان بر زبان‌: این‌المفر
[M2]بعد طوفان خواجه برگشت‌ از سفر
[B][M1]همچو زادهٔ نوح از بیم هلاک
[M2]دوستان را جا بماند و زد به‌چاک
[B][M1]حال فارغ کشته از هر دغدغه
[M2]تنگ تر بسته کراوات و یقه
[B][M1]شد چو آذربایجان پاک از نفاق
[M2]خواجه وارد گشت با صد طمطراق
[B][M1]گشت دایر دفتر بابا شمل
[M2]رفت بابا بر سر شغل و عمل
[B][M1]کرم‌های کار را از هر طرف
[M2]جمع کرد و چیدشان اطراف رف
[B][M1]پس میان بستند آن بیچارگان
[M2]خدمت باباشمل را رایگان
[B][M1]شد رف و درگاه و طاق و طاقچه
[M2]پر دف و سرنا و زاغ و زاغچه‌
[B][M1]شاعرانی فاضل و رند و جوان
[M2]پاک‌تر ز افرشتگان آسمان
[B][M1]نان خود را خورده و جان می‌کنند
[M2]پس حلیم خواجه را هم می‌زنند
[B][M1]از مناعت بر فراز فرقدان
[M2]روز و شب «‌الفقر فخری‌»‌ بر زبان
[B][M1]خرج یک شب رفتن شمرانش لنگ
[M2]لیک «‌بابا» را دهد خرج فرنگ
[B][M1]شعرهایی گفته چون آب روان
[M2]از پی مضمون به هر جانب دوان
[B][M1]نقش‌هایی طرح کرده چون نگار
[M2]متقن و پرمغز و خوب و خنده‌دار
[B][M1]بهر بابا بی‌محابا ساخته
[M2]جمله را تقدیم بابا ساخته
[B][M1]جیب بابا پر ز دینار و درم
[M2]در محافل کرده از نخوت ورم
[B][M1]لیکن آن بی‌دست و پای ساده‌دل
[M2]پای سعیش مانده ز استغنا به کل
[B][M1]جزمهندس کاو ببسته‌بار خوبش 
[M2]مابقی سرگشته اندرکار خویش
[B][M1]باز بابا ناخلف فرزند شد
[M2]ناخن فحشش به مخلص بند شد
[B][M1]امر شد از مصدر عز و علا
[M2]که به‌مخلص فحش بارد بر ملا
[B][M1]ربشه مشروطه‌خواهان برکنند
[M2]پایهٔ دیکتاتوری محکم کنند
[B][M1]زان سبب بابا شکم را داده پیش
[M2]می‌زند دائم بر این درویش نیش
[B][M1]جای ذوقیات شیرین لطیف
[M2]می‌دهد دستور دشنام کثیف
[B][M1]از خصومت می‌زند دم وز مرا
[M2]می‌دهد فرمان فحش و افترا
[B][M1]بر سر یزدان‌پرستی همچو من
[M2]می گذارد نام غول و اهرمن
[B][M1]گر من و امثال من اهریمنند
[M2]گنجوی‌ها ریمن بن ریمنند
[B][M1]من شدم اهریمن این بوستان
[M2]تا چرا کردم دفاع دوستان
[B][M1]گر دفاع دوستان اهریمنی است
[M2]پس دفاع اجنبی را نام چیست‌؟
[B][M1]جان بابا کج نشین و راست گو
[M2]آنچه پرسم بی‌کم و بی کاست گو
[B][M1]وعده صیدی بزرگت داده‌اند
[M2]کاین‌ چنین چنگال گرگت داده‌اند
[B][M1]جان بابا اهرمن می‌خوانیم
[M2]هم‌طراز خویشتن می‌خوانیم
[B][M1]گاه گویی چون ملک باشد بهار
[M2]خالی از دوز و کلک باشد بهار
[B][M1]هم ملک‌، هم اهرمن خوانی مرا
[M2]این تناقض را نمی‌دانم چرا؟
[B][M1]هرکه را باشد دل و جان ملک
[M2]کی ‌شود در سلک دیوان منسلک
[B][M1]جان بابا خویش را ارزان مده
[M2]بشنو از من خامه را از کف بنه
[B][M1]شغل خوبی زیرِ سر کن دخل دار
[M2]جان بابا را به ورّاجی چکار
[B][M1]در اداره مال دولت بردنت
[M2]خوشتر از نزل اجانب خوردنت
[B][M1]در اداره گر بری‌ زر،‌ خشت خشت
[M2]بهتر است از این تناقض‌های زشت
[A]
[B][M1]ماه فروردین جهان گردد جوان
[M2]برهٔ بریان نهد منعم به خوان
[B][M1]کشت گیرد مایه در اردیبهشت
[M2]گاو فارغ می‌شود ازکارکشت
[B][M1]باغ در خرداد رنگین‌تر شود
[M2]بوی گل تا برج دو پیکر شود
[B][M1]شاخ میوه چون کمان گردد به تیر
[M2]رقص خرچنگی کند چرخ اثیر
[B][M1]اوج گیرد در مه مرداد، روز
[M2]شیرجوش آید به پستان تموز
[B][M1]ماه شهریور شود گلگشت‌، کل
[M2]خوشهٔ انگورگردد چون عسل
[B][M1]مهربان گردد جهان در ماه مهر
[M2]روز و شب گردند یک‌ میزان‌ به چهر
[B][M1]ابر آبستن به آبان می‌شود
[M2]کژدم اندر لانه پنهان می‌شود
[A]
[B][M1]بده ساقی آن می که خواب آورد
[M2]شرابی که در مغز تاب آورد
[B][M1]میئی کز یکی‌جرعه‌اش پیل مست
[M2]شود پشه را آلت لعب دست
[B][M1]شرابی که گر نوشدش خاره‌سنگ
[M2]شود نرم‌تر از حریر فرنگ
[B][M1]شرابی که گر نوشد از وی پروس
[M2]به یک جرعه گردد هوادار روس
[B][M1]شرابی که گر نوشدش انگلیس
[M2]شود با خداوند ژرمن جلیس
[B][M1]شرابی که ثلهلم اگر سرکشد
[M2]دگر نقشه جنگ کمتر کشد
[B][M1]شرابی که کر روس از او بو کند
[M2]تنفر ز جیحون و آمو کند
[B][M1]شرابی که اتریش اگر زان خورد
[M2]زکین ولیعهد خود بگذرد
[B][M1]شرابی که گر شد به ژاپون مماس
[M2]برد پیش چین پوزش و التماس
[B][M1]شرابی که گر نوشد از روی علم
[M2]«‌پوانکاره‌» آید بر ویلهلم
[B][M1]شرابی که گر نوشدش نیکلا
[M2]دگر چشم پوشد ز آزار ما
[B][M1]ز تقبسم ایران بپوشد نظر
[M2]به غمخواری ما ببندد کمر
[B][M1]شرابی که گرزان‌«‌سر ادواردکری‌»
[M2]کشد جرعه‌ای در صف داوری
[B][M1]نگوید که ایران به کابین ماست
[M2]بترسد ز بادافره و بازخواست
[B][M1]بیا ساقی آن بادهٔ بی‌خودی
[M2]به من ده که سیر آیم از بخردی
[B][M1]که‌این بخردی بند و دام من است
[M2]وز او تلخ چون‌زهر، کام‌من است
[B][M1]به من ده که از خود فرامش کنم
[M2]به یکباره بند گران بشکنم
[B][M1]نگویم که ایران سرای من است
[M2]هم‌ این مرز فرخنده‌ جای‌ من است
[B][M1]به من ده که از رنج سیرم کنی
[M2]به بیگانه‌خویی دلیرم کنی
[B][M1]ندانم که دشمن به خاک من است
[M2]به تاراج ناموس پاک من است
[B][M1]وگر در من این می ندارد اثر
[M2]به بیگانه ده تا ببندد نظر
[B][M1]دریغا که بیگانه را مهر نیست
[M2]بر افتاده آن کآورد مهر، کیست‌؟
[B][M1]جهان‌ سربسر جای‌ زور است‌ وبس
[M2]مکافات بی‌زور، گور است و بس
[B][M1]چو عاجز بگرید بر احوال خویش
[M2]بخندند زورآورانش به ریش
[B][M1]مکن گریه چون خورده‌ای نیشتر
[M2]که از گریه دردت شود بیشتر
[B][M1]مهل تا خوری از بداندیش نیش
[M2]چو خوردی‌ بکن‌ چارهٔ‌ درد خویش
[B][M1]بده ساقی آن بادهٔ خسروی
[M2]که مغز کهن زان پذیرد نوی
[B][M1]شرابی کز او کاوهٔ شیرمرد
[M2]بنوشید و شد قهرمان نبرد
[B][M1]شرابی که از او خشایارشا
[M2]بنوشید و شد بر جهان پادشا
[B][M1]شرابی که دارای اعظم از او
[M2]بنوشید و شد نیم عالم از او
[B][M1]شرابی که او را هم‌آورد نیست
[M2]شرابی که جز درخور مرد نیست
[B][M1]شرابی که گر مرده زان نوشدا
[M2]ز دو دیده‌اش خون برون جوشدا
[B][M1]شرابی کزان پشه‌، شیری کند
[M2]وز آن مور لاغر، دلیری کند
[B][M1]شرابی که در سر نیارد دوار
[M2]شرابی که هرگز ندارد خمار
[B][M1]به ایرانیان ده که یاری کنند
[M2]درین بزمگه میگساری کنند
[B][M1]بیا مطرب آن چنگ را سازکن
[M2]به قول دری نغمه آغاز کن
[B][M1]به زبر و بم انباز کن ای پری
[M2]در آهنگ سغدی نوای دری
[B][M1]تو آشوب شهری و ماه منی
[M2]بزن «‌شهر آشوب‌» اگر می‌زنی
[B][M1]درافکن به‌ سر شور و بیداد کن
[M2]به سوز و گداز این غزل یاد کن
[B][M1]خوشا مرز آباد ایران‌ زمین
[M2]خوش آن شهریاران با آفرین
[B][M1]خوش آن کاخ‌های نوآراسته
[M2]خوش آن سروقدان نوخاسته
[B][M1]خوش آن جویباران به فصل بهار
[M2]خوش آن لاله‌ها رسته از جویبار
[B][M1]خوش آن‌ شهر اصطخر مینونشان
[M2]خوش‌آن‌شیرمردان و گردنکشان
[B][M1]خوشا اکباتان‌ و خوشا شهر شوش
[M2]خوش آن‌بلخ فرخنده جای سروش
[B][M1]خوشا هیرگانی و خوشا هری
[M2]خوشا دامغان‌، کشور صد دری
[B][M1]خوشا دشت البرز و شهر بزرگ
[M2]خوش‌آن مرز و آن مرزبان سترگ
[B][M1]خوشا دشت‌خوارزم‌ و گرگان خوشا
[M2]خوشا آن دلیران گردن کشا
[B][M1]خوشا خاک تبریز مشکین‌ نفس
[M2]خوشا ساحل سبز رود ارس
[B][M1]خوشا رود جیحون ، خوشا هیرمند
[M2]خوشا آن نشابور و کوه بلند
[B][M1]خوش آن روزگار همایون ما
[M2]خوش آن بخت پیروز میمون ما
[B][M1]کنون رفته آن تیر از شست ما
[M2]نمانده است جز باد در دست ما
[B][M1]کجا رفت‌ هوشنگ‌ و کو زردهشت
[M2]کجا رفت جمشید فرخ‌سرشت
[B][M1]کجا رفت آن کاویانی درفش
[M2]کجا رفت آن تیغ‌های بنفش
[B][M1]کجا رفت آن کاوهٔ نامدار
[M2]کجا شد فریدون والاتبار
[B][M1]کجا شد «‌هکامن» کجا شد مدی
[M2]کجا رفت آن فره ایزدی
[B][M1]کجا رفت آن کورش دادگر
[M2]کجا رفت کمبوجی نامور
[B][M1]کجا رفت آن داریوش دلیر
[M2]کجا رفت دارای بن اردشیر
[B][M1]دلیران ایران کجا رفته‌اند
[M2]که آرایش ملک بنهفته‌اند
[B][M1]بزرگان که در زیر خاک اندراند
[M2]بیایند و بر خاک ما بگذرند
[B][M1]بپرسند از ایدر که ایران کجاست
[M2]همان مرز و بوم دلیران کجاست
[B][M1]ببینند کاین‌ جای مانده تهی
[M2]ز اورنگ و دیهیم شاهنشهی
[B][M1]نه گوی ونه چوگان‌نه میدان نه ‌اسب
[M2]نه استخر پیدا نه آذرگشسب
[A]
[B][M1]شبی لب فروبسته بودم ز حرف
[M2]خرد غرق اندیشه‌های شگرف
[B][M1]درآمد بت مهربانم به بر
[M2]خرامنده بر سان طاوس نر
[B][M1]همه مهر و خوش‌خویی و نیکویی
[M2]بدیع‌ است‌ با نیکویی خوش‌خویی
[B][M1]به دست اندرش نامه‌ای از فرنگ
[M2]سخن‌ها درو بر ز پیکار و جنگ
[B][M1]که قیصر به دریا سپه رانده است
[M2]به‌آب‌اندرون آتش افشانده است
[B][M1]نوین مرزیان زین برآشفته‌اند
[M2]به بیغاره بر چیزهاگفته‌اند
[B][M1]ازین پس به دریاست جنگی بزرگ
[M2]میان عقاب و نهنگ سترگ
[B][M1]ببینیم تا بال و پر عقاب
[M2]بریزد درین پهن دربای آب
[B][M1]و یا گرده‌گاه دلاور نهنگ
[M2]زمانه بدرد به روئینه چنگ
[B][M1]برآشفت و گفت این چه دیوانگیست
[M2]نه‌خون ریختن رسم فرزانگیست
[B][M1]گروهی که در کینه پیچیده‌اند
[M2]چه از مهربانی زیان دیده‌اند
[B][M1]یکی بنگر از دیده دوربین
[M2]به‌پایان این رزم و پرخاش وکین‌!
[B][M1]بدوگفتم ای ازدر آشتی
[M2]تو ز اندیشه‌ام بند برداشتی
[B][M1]کس این جنگ را دیر برنشمرد
[M2]ز خرداد و از تیر برنگذرد
[B][M1]وگر بگذرد، نیز پایانش هست
[M2]جهان شست‌ خواهد ز خونابه‌ دست
[B][M1]بشوید جهان دست‌، لیک آدمی
[M2]همی‌ تا بود جنگ جوید همی
[B][M1]که مردم به جنگ اندر آماده‌اند
[M2]ز مادر همه جنگ را زاده‌اند
[B][M1]رود جنگ آنگه زگیتی به در
[M2]که نه ماده برجای ماند، نه نر
[A]
[B][M1]شبی‌چشم کیوان ز فکرت نخفت
[M2]دژم گشته از رازهای نهفت
[B][M1]نحوست زده هاله برگرد اوی
[M2]رده بسته ناکامیش پیش روی
[B][M1]دریغ و اسف از نشیب و فراز
[M2]ز هر سو بر او ره گرفتند باز
[B][M1]سعادت ز پیشش گریزنده شد
[M2]طبیعت ازو اشگ ریزنده شد
[B][M1]فرشته خروشان برفته ز جای
[M2]تبسم کنان دیو پیشش به‌پای
[B][M1]بجستیش برق نحوست ز چشم
[M2]ازو منتشر کینه و کید و خشم
[B][M1]چو دیوانگان سر فرو برد پیش
[M2]همی‌ چرخ زد گرد بر گرد خویش
[B][M1]هوا گشت تاریک از اندیشه‌اش
[M2]از اندیشه‌اش شوم‌تر، پیشه‌اش
[B][M1]دژم کرد بهری ز افلاک را
[M2]سیه کرد آن گوهر پاک را
[B][M1]درون دلش عقده‌ای زهردار
[M2]بپیچید و خمید مانند مار
[B][M1]زکامش برون جست مانند دود
[M2]تنوره‌زنان‌، شعله‌های کبود
[B][M1]که پیچید تا بامدادان به‌ درد
[M2]به ناخن بر و سینه را چاک کرد
[B][M1]چو آبستنان‌ نعره‌ها کرد سخت
[M2]جداگشت‌از او خون و‌ خوی‌ لخت‌لخت
[B][M1]به دلش اندرون بد غمی آتشین
[M2]بر او سخت افشرده چنگال کین
[B][M1]یکی خنجر از برق بر سینه راند
[M2]به‌برق آن نحوست ز دل برفشاند
[B][M1]رها گشت کیوان هم اندر زمان
[M2]از آن شوم سوزندهٔ بی‌امان
[B][M1]سیه گوهر شوم بگداخته
[M2]که برقش ز کیوان جدا ساخته
[B][M1]ز بالا خروشان‌ سوی خاک تاخت
[M2]به ‌خاک ‌آمد و جان‌ عشقی گداخت
[B][M1]جوانی دلیر و گشاده زبان
[M2]سخنگوی و دانشور و مهربان
[B][M1]به بالا بسان یکی زاد سرو
[M2]خرامنده مانند زیبا تذرو
[B][M1]گشاده دل و برگشاده جبین
[M2]وطن‌خواه و آزاد و نغز و گزین
[B][M1]نجسته هنوز از جهان کام خویش
[M2]ندیده به‌ واقع سرانجام خویش‌
[B][M1]نکرده دهانی خوش از زندگی
[M2]نگردیده جمع از پراکندگی
[B][M1]نگشته دلش بر غم عشق چیر
[M2]نخندیده بر چهر معشوق سیر
[B][M1]چو بلبل نوایش همه دردناک
[M2]گریبان‌ بختش چو گل ، چاک‌ چاک
[B][M1]هنوزش نپیوسته پر تا میان
[M2]نبسته به شاخی هنوز آشیان
[B][M1]به شب خفته برشاخه ی آرزو
[M2]سحرگاه با عشق در گفتگو
[B][M1]که‌ از شست کیوان‌ یکی تیر جست
[M2]جگرگاه مرغ سخنگوی خست
[B][M1]ز معدن جدا گشت سربی سیاه
[M2]گدازان چو آه دل بی گناه
[B][M1]ز صنع‌ بشر نرم چون موم شد
[M2]سپس سخت چون بیخ زقوم شد
[B][M1]بمد بَر فرو رفت و گردن کشید
[M2]یکی دوزخی زیر دامن کشید
[B][M1]چو افعی به‌ غاری‌ درون جا گرفت
[M2]به دل کینهٔ مرد دانا گرفت
[B][M1]نگه کرد هر سو به خرد و کلان
[M2]به تیره‌دلان و به روشن‌دلان
[B][M1]به سردار و سالار و میر و وزیر
[M2]به اعیان و اشراف و خرد و کبیر
[B][M1]دربغ آمدش حمله آوردنا
[M2]به قلب سیه‌شان گذر کردنا
[B][M1]نچربید زورش به زورآوران
[M2]بجنبید مهرش با ستمگرن
[B][M1]ز ظالم بگردید و پیمان گرفت
[M2]سوی کاخ مظلوم جولان گرفت
[B][M1]سیه بود و کام از سیاهی نیافت
[M2]به سوی سپیدان رخ از رشگ تافت
[B][M1]به قصد سپیدان بیفراشت قد
[M2]سیه‌رو برد بر سپیدان حسد
[B][M1]ز دیوار عشقی درین بوم و بر
[M2]ندید ایچ دیوار کوتاه‌تر
[B][M1]بر او تاختن برد یک بامداد
[M2]گل عمر او چید و بر باد داد
[B][M1]به ما داد گیتی صلای نبرد
[M2]جهان تنگ شد بر خردمند مرد
[B][M1]زبان سخنور به تیغ جفا
[M2]چو سوسن برآورده شد از قفا
[B][M1]وزارت گروه سپاهی گرفت
[M2]گدا پویهٔ پادشاهی گرفت
[B][M1]از این ناکسان شد وزارت تباه
[M2]وزین ناکسان گشت فاسد سپاه
[B][M1]به کاغذ بدل شد کلاه مهی
[M2]نگون گشت دیهیم شاهنشهی
[B][M1]شه ناسزاوار از ایران گریخت
[M2]به‌ خاک‌ آب‌ دیهیم‌ و اورنگ ریخت
[B][M1]از او ناسزاوارتر جای او
[M2]همی خوست گیرد به یاسای او
[B][M1]به بنگاه کی تاخت دیو سفید
[M2]دژم گشت رخسار تابنده شید
[B][M1]ز افسون دیو مازندران
[M2]وطن تیره شد ازکران تاکران
[B][M1]برآمد یکی تندباد از جنوب
[M2]یکی سیل برخاست‌ کاشانه کوب
[B][M1]زکوه سیه برشد ابری سیاه
[M2]بپوشید رخسار خورشید و ماه
[B][M1]زمانه برانگیخت اهریمنی
[M2]به تن کردش‌ از خودسری جوشنی
[B][M1]بنوشاندش از جام نخوت نبید
[M2]سیه بود و کردش به حیلت سپید
[B][M1]بپیمود از آن تلخ می جام‌، شست
[M2]چو شد مست‌ داد‌ش ‌عمودی به‌ دست
[B][M1]بدوگفت مردم ندیم تواند
[M2]همه بندگان قدیم تواند
[B][M1]کسی کز تو بدگوید آن بد مباد
[M2]بداندیش تو در جهان خود مباد
[B][M1]بر او خواند مهرورز شاهنشهان
[M2]مهان کامدند از قفای مهان
[B][M1]بجنبید با نخوت وکبریا
[M2]به مغز اندرش کرم ماخولیا
[B][M1]که بر سر نهد تاج در قرن بیست
[M2]نشیند بر اورنگ سالی دویست
[B][M1]نژادی پدید آرد از خودسران
[M2]به آیین دیوان مازندران
[B][M1]به‌عهدی که قیصر بود خاکسار
[M2]شه روس را تن شود پارپار
[B][M1]به‌سر تاج گیتی خدایی نهد
[M2]ز نو تخمهٔ پادشاهی نهد
[B][M1]درین پویه دیو دژم بردمید
[M2]سیه گشت ازو روزگار سپید
[B][M1]به‌ مردم‌ درآویخت ‌چون‌ پیل مست
[M2]یکی تیغ زهر آبداده به‌ دست
[B][M1]چو خر دُم علم کرد در بوستان
[M2]لگدکوب شد کشتهٔ دوستان
[B][M1]گهی جفته زد، گاه سرگین فکند
[M2]گهی سر فرو برد و چیزی بکند
[B][M1]لگد کرد و بشکست‌ و افکند و ریخت
[M2]گلوی گل تازه از تن گسیخت
[B][M1]یکی تازه گل اندر آن باغ بود
[M2]به بیغارهٔ خر زبان برگشود
[B][M1]هنوزش ز خر بود بر لب نوا
[M2]که خر سر فروبرد و کندش ز جا
[B][M1]گل عاشقی بود و عشقیش نام
[M2]به‌ عشق وطن خاک شد والسلام
[B][M1]نمو کرد و بشکفت‌ و خندید و رفت
[M2]چو گل‌،‌ صبحی‌ از زندگی‌ دید و رفت
[A]
[B][M1]به زیر درختان بی‌برگ و بر
[M2]به زانو نهاده یکی کلبه سر
[B][M1]کهن کلبه‌ای چفته و گوژپشت
[M2]نمایندهٔ روزگار درشت
[B][M1]شده پشتش از بار ییری دوتا
[M2]ستون زیر سقفش به جای عصا
[B][M1]به‌‌بر کرده از صنعت کار تن
[M2]یکی زشت خاکستری پیرهن
[B][M1]فرو برده دست دی و بهمنش
[M2]در آهار یخ کهنه پیراهنش
[B][M1]ز دیواره‌اش خاک‌ها ریخته
[M2]یکی خاکدان گردش انگیخته
[B][M1]دربچه به لب بسته قفل سکوت
[M2]بر آن قفل مهری زده عنکبوت
[B][M1]درش رسم خاموشی آموخته
[M2]دو لب چفت بر یکدگر دوخته
[B][M1]چو پیر اشتری لفچه آویخته
[M2]وز اندام او موی‌ها ریخته
[B][M1]فکنده برآن اشتر پشت ریش
[M2]خرابی همه بار سنگین خویش
[B][M1]سوی حفرهٔ نیستی خم شده
[M2]به قربانگه مرگ زانو زده
[B][M1]تو گویی که هست آن نهفته مغاک
[M2]یکی کهنه کوری دمیده ز خاک
[B][M1]ز دهلیز آن جایگاه ندم
[M2]بود یک قدم تا سرای عدم
[B][M1]گیاهان دشتی به فصل بهار
[M2]دمیده فراوان در آن رهگذار
[B][M1]ز تاریکی سینه‌اش نرم‌نرم
[M2]برآید همی میغگون آه گرم
[B][M1]دمی خیزد از روزنش هر زمان
[M2]چو در سخت‌سرما،‌ بخار از دهان
[B][M1]از آن کلبه‌، پیچیده دودی سفید
[M2]برآید به مانند پیچ کلید
[B][M1]رود تا گشاید در آن داوری
[M2]ز گوش سموات قفل کری
[B][M1]به مانند دود دل مستمند
[M2]که گیرد گذر بر سپهر بلند
[B][M1]سبک روح پیکی از آن گور پست
[M2]شتابد سوی کبریایی نشست
[B][M1]کزان روح مطرود کلبه‌نشین
[M2]به یزدان پیامی برد آتشین
[B][M1]بدو گوید ای داور هور و ماه
[M2]رهانندهٔ گرفه اا کار از گناه
[B][M1]در ین کلبه روحی فکار اندر است
[M2]زنی رانده از روزگار اندر است
[B][M1]پریشیده از بیکسی موی او
[M2]دو نوزاد خفته به زانوی او
[B][M1]ز دو نرگسش ژاله بارد همی
[M2]دو دستش به رخ لاله کارد همی
[B][M1]نخستین شکم تو أمان زاده است
[M2]نرینه دو آرام جان زاده است
[B][M1]پدر مادرش هر دوان رفته‌اند
[M2]در آن تل نزدیک ده خفته‌اند
[B][M1]جوانی که شوی عزیز وبست
[M2]به زندان درون اشگ ریز وی است
[B][M1]چو خرمن به مرداد مه گردگشت
[M2]یکی عامل از شهر آمد به‌دشت
[B][M1]به‌تندی برافزود و ز آزرم کاست
[M2]خراج نود ساله زان بوم خواست
[B][M1]دواج نوین جست وگستردنی
[M2]ز مرغ و بره گونه گون‌خوردنی
[B][M1]یخ و آب‌ لیموی شیراز خواست
[M2]می و رود ویارخوشآواز خواست
[B][M1]کشاورز مسکین شگفت آمدش
[M2]بخندید و خوش‌داستانی‌زدش
[B][M1]که در خانهٔ خرس انگور و سیب
[M2]نیابی‌، مده خویشتن را فریب
[B][M1]جوین کاک‌وکشکینه‌وشیر و ماست
[M2]درین ده خوراک گوارای ماست
[B][M1]چو مهمان ناخوانده آید به من
[M2]بود خرجش از مطبخ خویشتن
[B][M1]که گر گوسپندیست‌،‌سرمایه‌راست
[M2]وگر ماکیانی بود، خایه‌راست
[B][M1]رود گندم و روغن و سیب و به
[M2]به خرج خراج و خداوند ده
[B][M1]بر این بیزبانان شبانی کنیم
[M2]ز محصولشان زندگانی کنیم
[B][M1]شکالی اگر ماکیانی برد
[M2]چنانست کز ما جوانی برد
[B][M1]دگر این که ما بی‌خبر بوده‌ایم
[M2]نزول تو از پیش نشنوده‌ایم
[B][M1]مگر چون تو مهمان والانژاد
[M2]که بر دیدگان بایدت جای داد
[B][M1]عروسی نوست اندرین سرزمین
[M2]که بسترش پاکست و بالش نوین
[B][M1]جوانیست شوهرش پاکیزه‌روی
[M2]بفرمای و بنشین به مشکوی اوی
[B][M1]ز هر چیزکاینجا فراهم شود
[M2]بیاریم تا دلت خرم شود
[B][M1]به پیشش یکی خوان نهادندگرم
[M2]در او بره و مرغ و نان‌های نرم
[B][M1]بداندیش‌زآنان‌می‌وجام‌خواست
[M2]چو می درنیامد به ‌دشنام‌ خواست
[B][M1]بزد پای بر خوانچهٔ خوردنی
[M2]بیالود از آن فرش و گستردنی
[B][M1]بغرید بر میزبانان چو دیو
[M2]برآورد از آن بوم و برزن غریو
[B][M1]گریبان داماد را بردرید
[M2]زن تازه را چادر از سر کشید
[B][M1]جوانمرد را تاب خواری نماند
[M2]زدش سیلیئی چند و از در براند
[B][M1]بد اندیش از آن بوم‌ برگشت تفت
[M2]پی چاره‌جویی سوی شهر رفت
[B][M1]کمان جفا را بزه کرد راست
[M2]بزد تیر بر قلب هر کس که خواست
[B][M1]به نزد رئیس اداره دوید
[M2]ز مژگانش اشگ دروغین چکید
[B][M1]بدو گفت چون در فلان بوم پای
[M2]نهادم که فرمانت آرم بجای
[B][M1]جوانی به پیکارم آمد چو گرک
[M2]بر او گرد گشتند خرد و بزرگ
[B][M1]سقط گفت بر شهر و بر شهریار
[M2]به میر و وزیر و سران دیار
[B][M1]مرا راند از آن‌ ده ‌به ‌چوب ‌و به ‌سنگ
[M2]هم ‌اندر نهان داشت حاضر تفنگ
[B][M1]من از بیم غوغا و خون‌ ریختن
[M2]برون تاختم گرم از آن انجمن
[B][M1]برآنم که در چاره چستی کنی
[M2]عدو سخت گردد،‌ چو سستی کنی
[B][M1]رئیس ‌از فسونش ‌چنان ‌خیره گشت‌
[M2]که چشم جهان‌بین او تیره گشت
[B][M1]ز لشکر بدو داد ده نامدار
[M2]همه از در کوشش و کارزار
[B][M1]برفتند بر عزم کین توختن
[M2]بر آن بوم و بر آتش افروختن
[B][M1]شد آن ناجوانمرد شهوت‌پرست
[M2]بدان‌ده که دوشینه‌بودش نشست
[B][M1]درآمد ز ره چون یل اسفندیار
[M2]تفنگی به‌دست از پی کارزار
[B][M1]پس و پشت او ده سوار هژیر
[M2]همه گرد و پیل‌افکن و شیرگیر
[B][M1]بر آن بیگناهان شبیخون زدند
[M2]زن و مرد وکودک به‌هامون زدند
[B][M1]جوانمرد داماد در خانه بود
[M2]غنوده به نزدیک جانانه بود
[B][M1]گرفته سرزلف دلبر به چنگ
[M2]که‌ازکوی‌برخاست‌غوغای جنگ
[B][M1]یورش برد بدخواه بر خانه‌اش
[M2]شکستش درو شد به کاشانه‌اش
[B][M1]جوان جست آسیمه از خوابگاه
[M2]بر آن دستهٔ شوم بربست راه
[B][M1]یکی‌مشت زد بر سرکینه‌جوی
[M2]که افتاد ناکس ز بالا به روی
[B][M1]گرفتش کمربند و برداشت خوار
[M2]سپر کردش اندر به راه سوار
[B][M1]عروس از پس پشت او بیدرنگ
[M2]روان کرده‌ بر دشمنان‌چوب و سنگ
[B][M1]کمرگاه کوهی‌بر آن کوچه بود
[M2]به کوه اندر آمد جوانمرد زود
[B][M1]عروس از پیش جست در کوهسار
[M2]بداندیش افتاده در کوچه خوار
[B][M1]سواران به یغما گشودند دست
[M2]ز یغمای آنان جوانمرد رست
[B][M1]زن آبستن و مرد خسته ز جنگ
[M2]خدا را چه سازند درکوه و سنگ
[B][M1]ز بالا ره سخت و دشوار کوه
[M2]به زبر اندرون گیرودار گروه
[B][M1]برفتند آن شب‌همی تا سحر
[M2]سحرگه به سنگی نهادند سر
[B][M1]چوخورشید سر برزد از کوهسار
[M2]از آن کوه جستند راه فرار
[B][M1]به زیر درختان بی‌برگ و بار
[M2]کهن کلبه‌ای بود نااستوار
[B][M1]جوانمرد آن کلبه را رُفت پاک
[M2]فرو رفت تا سر در آن ‌تل خاک
[B][M1]به زن درد آبستنی چیره شد
[M2]جوانمرد از آن ماجرا خیره شد
[B][M1]برآشفت وگفت ای بت نازنین
[M2]روم تا پزشگیت آرم گزین
[B][M1]فرود آمد ازکوه دیوانه‌وار
[M2]مگر خواهد از دشمنان‌ زینهار
[B][M1]ز درّه بپیچید و شد سوی راه
[M2]ز جان شسته دست‌ و دلی بیگناه
[B][M1]ندانست کاین‌دیوکش‌زدبه‌مشت
[M2]هم‌اندر زمانش‌بدان مشت کشت
[B][M1]سواران چو دیدند آن کشته را
[M2]مران بدرک بخت برگشته را
[B][M1]به کاخ جوان آتش افزوختند
[M2]همه خانه‌اش سر بسر سوختند
[B][M1]هم از کدخدایان و مردان ده
[M2]ببردند از بهر آن خون زده
[B][M1]چو مستان بر آن برزن آشوفتند
[M2]همه روستا سر بسر روفتند
[B][M1]خر و گاو بردند و هم گوسفند
[M2]ستوران باری و اسب نوند
[B][M1]دواندندشان پیش مرکب به قهر
[M2]پیاده ببردند تازان به شهر
[B][M1]جوان ساده‌دل بود و هم بیخبر
[M2]و دیگر که جفتش به خون هشته سر
[B][M1]دوان تاخت ازکوه زی بوم رُست
[M2]که مامایی آرد پی جفت چست
[B][M1]چودیدندنش آن مردم دون همی
[M2]که بودند ترسان از آن‌خون همی
[B][M1]جوان راگرفتند و بستند دست
[M2]به‌خواری به کنجی فکندند پست
[B][M1]جوان‌ چون‌ شنید آن که‌ خون‌ ریخته‌ است
[M2]چنان‌صعب‌شوری‌برانگیخته است
[B][M1]فرو ماند بیچاره در کار خویش
[M2]دلی پر ز سوز از غم یار خویش
[B][M1]بترسید کان راز گوید همی
[M2]که دشمن به زن راه جوبد همی
[B][M1]درین بود کامد ز ره دسته‌ای
[M2]به کین جستن دهِ‌میان بسته‌ای
[B][M1]گرفتند از آن مرد خونی سراغ
[M2]به کف‌بر ز دشنام‌و خشیت چراغ
[B][M1]چو دیدند بسته‌ ز کین‌ دست‌ و پاش
[M2]گرفتند و بردند و شد قصه فاش
[B][M1]به شهر اندر افتاد از اینسان خبر
[M2]که خونی‌جوانی کشیده است سر
[B][M1]به شه کرده ‌طغیان ‌و عاصی شده‌ است
[M2]فراوان ره کاروانان زده است
[B][M1]بکشته است تحصیلداری هژیر
[M2]بپا کرده در روستا داروگیر
[B][M1]سواران شه جنگ‌ها کرده‌اند
[M2]که وی را به بند اندر آورده‌اند
[B][M1]نبشتند در نامه‌ها، چامه‌ها
[M2]بفرسود از آن چامه‌ها، خامه‌ها
[B][M1]ره داورستان پر انبوه گشت
[M2]چو خونی ‌سوی‌ داورستان گذشت
[B][M1]در آن داوری قصه معلوم شد
[M2]در آن‌ خون جوانمرد محکوم شد
[B][M1]به زندان درافتاد از آن داوری
[M2]چنین کارها کی بود سرسری
[B][M1]برآمد ز هرکوی وبرزن غریو
[M2]که باید بریدن سر نرّه دیو
[B][M1]چنین دیو و عفریت مردم‌شکار
[M2]گروه بشر را نیاید به کار
[B][M1]کسی‌را که‌خون‌ربختن‌پیشه است
[M2]دل مردم از وی پر اندیشه است
[B][M1]به داد و به دین بایدش زد به دار
[M2]و گرنه شود شیر مردم‌شکار
[B][M1]سر مرد خونخواره در خاک به
[M2]ز ناپاک مردم‌، جهان پاک به
[B][M1]قصاص ‌ارچه ‌خون‌ را به‌ خو‌ن شسنن‌است
[M2]و لیکن ‌به‌ صد حکمت ‌آبستن است
[B][M1]به بادافره خون‌، بریده سری
[M2]بود مایهٔ عبرت دیگری
[B][M1]حکیمی در آن شهر پر داد و دین
[M2]ز بی‌دینی و فقر، گوشه‌نشین
[B][M1]سوی نامه‌داران یکی نامه کرد
[M2]درفشی نوین بر سر خامه کرد
[B][M1]نبشت اندر آن نامهٔ دادخواه
[M2]که ای نامه‌داران بادستگاه
[B][M1]قلمتان به کف دشنه بینم همی
[M2]زبانتان به خون تشنه بینم همی
[B][M1]نه کاری بود سهل خون ربختن
[M2]روان کسی از تن انگیختن
[B][M1]فزون از شمر سال بگذشته است
[M2]کجا جانور آدمی گشته است
[B][M1]فزون از شمر مرد رفته ز دهر
[M2]که در دهرش از زن نبوده است بهر
[B][M1]فزون از شمر نطفه رفته ز هم
[M2]که زهدان یکی را کشیده بدم
[B][M1]خبه کرده زهدان فزون از شمر
[M2]که یک تن ز زهدان برآورده سر
[B][M1]فزون از شمرد مرده کودک همی
[M2]کز آنان یکی کشته ریدک‌ همی
[B][M1]فزون از شمر مرده ریدک ز درد
[M2]کز آنان یکی مانده و گشته مرد
[B][M1]یکی مرد، سرمایه ی عالم است
[M2]به‌نزد یکی مرد، عالم کم است
[B][M1]به ویژه چنین نوجوان هژیر
[M2]کشاورز و محنت کش وتیز ویر
[B][M1]ز گیتی یکی گوشه کرده پسند
[M2]زنی و دو تا گاو و ده گوسپند
[B][M1]مه و سال در آفتاب و دمه
[M2]گهی پشت گاو و گهی با رمه
[B][M1]شده تازه از کوشش جانتان
[M2]فراهم ازو روغن و نانتان
[B][M1]همان پنبه و پشم و مرغ و بره
[M2]ز بهر شما ساخته یکسره
[B][M1]خورش کرده خود نان کاک جوین
[M2]فرستاده بهر شما انگبین
[B][M1]نه دریوزه کار و نه تاراج گر
[M2]سخی‌طبع و روشندل و رنجبر
[B][M1]عوانی فرستید در خانه‌اش
[M2]که ویران کند بوم و کاشانه‌اش
[B][M1]ز یکسوی محصولش آفت زده
[M2]محصل ز سوی دگر آمده
[B][M1]از او بره و مرغ و می خواسته
[M2]فراشی ز دیبای پیراسته
[B][M1]فرود آمده در سرایش به زور
[M2]به همسرش بردوخته چشم شور
[B][M1]پس آن که سواران ببرده ز شهر
[M2]که ‌زی‌شهرش ‌آرند از آن ده به قهر
[B][M1]سواران بده ربخته نیمشب
[M2]در انداخته ‌جنگ و جوش و جلب
[B][M1]عوان فرومایه بشکسته در
[M2]به‌خانه به طمع زنش برده سر
[B][M1]پس آنگه ز یک‌ مشت مرد دلیر
[M2]عوان زبون‌، گشته از عمر سیر
[B][M1]کشندهٔ عوان نیست مرد جوان
[M2]جوان بیگناهست و جانی عوان
[B][M1]گر او را به‌حجت زبان چیر نیست
[M2]چرا مر شما را دل آژیر نیست
[B][M1]کشاورز، اندام و دهیو، بدن
[M2]مبرید اندام دهیو ز تن
[B][M1]به ار صد عوان کشته آید به تیغ
[M2]که یک مرد دهقان بگیرد گریغ
[B][M1]قصاص ار ز آدم کشی کاستی
[M2]ز آدم کشان نام برخاستی
[B][M1]گنه کاره را نیست کشتن هنر
[M2]گنه را ببایست کشت ای پسر
[B][M1]برآهنج‌ تخم گنه را ز دهر
[M2]بر آن تخم بپراکن از علم‌، زهر
[B][M1]چو تخم گنه شد برون از نهاد
[M2]شود دیو خونخواره‌، مردم‌نژاد
[B][M1]هم‌آن‌را که‌ خون ریختن گشته خوی
[M2]نگر تا چه رفته است درکار اوی
[B][M1]کسی سرسری خون نریزد همی
[M2]به رغبت به کین برنخیزد همی
[B][M1]به مغز اندرش هست بیماریئی
[M2]و یا در دلش کینهٔ کاریئی
[B][M1]ز مستی‌، گه و گه ز دیوانگیست
[M2]کجا مست‌ و دیوانه‌ را هوش نیست
[B][M1]گهی بهر زرّست وگه بهر زن
[M2]تو بیخ زن و زر ز گیتی بزن
[B][M1]چو زین‌ها گذشتی‌ سبب‌ها ست راست
[M2]نگه کن که اصل سبب‌ها کجاست
[B][M1]به هر معنی از این معانی که بود
[M2]نبایست خونریز را کشت زود
[B][M1]اگر هست بیمار، مدهوش ساز
[M2]دماغش بدست آر و داروش ساز
[B][M1]چو تخم جنایت نباشد به شهر
[M2]برد مرد جانی ز درمانت بهر
[B][M1]وگرنه به زندان به کارش گمار
[M2]برو توشه از مزدکارش شمار
[B][M1]وگر کینی اندر دلش کرده جای
[M2]به پند و نصیحت دلش برگرای
[B][M1]ور از آب مستی است آگاه نیست
[M2]بجز منع می در جهان راه نیست
[B][M1]تو بیخ می از انجمن برفکن
[M2]که مستان نجوشند در انجمن
[B][M1]مر آن مست را دار سختش به‌بند
[M2]که بر مست و دیوانه‌بند است پند
[B][M1]وگر کاری افتاده زین‌ها برون
[M2]کشندنه‌جانی است‌نی‌مست‌و دون
[B][M1]نیش کین دیرین نیش طمع زر
[M2]نه جویای شهرت نه پرخاشخر
[B][M1]چنان‌دان که هرگزگناهیش نیست
[M2]نگه کن که اینجاگنه کار نیست
[B][M1]بسا اوفتد کارها این‌چنین
[M2]که خیره شود مرد با داد و دین
[B][M1]ببایست جستن سبب را ز بن
[M2]از آن پیش کان کار گردد کهن
[B][M1]من اکنون بر آنم که مرد عوان
[M2]گنه را سبب شد نه مرد جوان
[B][M1]به من بردو چشمش دهند آگهی
[M2]که مغز از جنایتش باشد تهی
[B][M1]نه‌بوده‌است کین گستری‌پیشه‌اش‌
[M2]نه بر رهزنی بوده اندیشه‌اش
[B][M1]نه‌ مِی‌خورده‌ هرگز،‌نه‌ دیوانه‌ است
[M2]جوانی نکوروی و فرزانه است
[B][M1]ولیکن عوان بداندیش زشت
[M2]پدیداست‌تاخودچه‌داردسرشت
[B][M1]به ده رفته و آتش افروخته
[M2]بر و بوم بیچارگان سوخته
[B][M1]شکسته اوانی به کردار خوک
[M2]دونده به قصد زن نو بیوک‌١
[B][M1]لتی‌خورده از شوی و رفته به قهر
[M2]سواران بیاورده از سوی شهر
[B][M1]سواران دویده به کردار دیو
[M2]برآورده زان بوم و برزن غریو
[B][M1]به کین توختن دردویده عوان
[M2]دژ آهنگ سوی سرای جوان
[B][M1]گرفته گریبان‌، کش از پیش زن
[M2]کشد بیگنه بر سر انجمن
[B][M1]جوانش‌زده مشت و رانده ز پیش
[M2]سپرکرده او را پی جان خویش
[B][M1]گر ایدون نمی‌کرد بیمار بود
[M2]به نزدیک دانا گنه کار بود
[B][M1]نگرکاین سبب‌ها که گفتم تمام
[M2]به مرد جوان بسته باشد کدام
[B][M1]سبب‌هاهمه‌زان عوان بوده است
[M2]نتاجش‌به‌دست جوان بوده است
[B][M1]یکی روزنامه نبشت این مقال
[M2]به شهر اندر افتاد از آن قیل و قال
[B][M1]وکیل جوان در دگر داوری
[M2]همیدون شد اندر سخن گستری
[B][M1]به پرسش برفتند مردان راست
[M2]شنیدند کان گفته‌ها پابجاست
[B][M1]نگه کرد قاضی در آن داوری
[M2]در آن راه و رسم سخن کستری
[B][M1]چنین گفت کاین گفته‌ها باطلست
[M2]اگر خوب اگر بد جوان قاتلست
[B][M1]به فرمان دین و به حکم جزا
[M2]ببایست دادن به قاتل سزا
[B][M1]تنش باید از دار آویخته
[M2]روانش سوی دوزخ انگیخته
[B][M1]گرفتم که قاضیش بخشد خلاص
[M2]چه‌بایست کردن به دعوای خاص
[B][M1]خصوصی‌بر او مدعی خاستست
[M2]دیت‌ رد نموده‌ است‌ و کین‌خواستست
[B][M1]ز مرگش همانا نباشدگزیر
[M2]که عبرت پذیرند برنا و پیر
[B][M1]رقم کرد قاضی به مرگ جوان
[M2]نمودند سوی تمیزش روان
[B][M1]در آن حوزه هم حکم ابرام یافت
[M2]جوان را زمان یک سر انجام یافت
[B][M1]چو محکوم‌شد مرگ‌راساخت مرد
[M2]ولی دل ز اندیشهٔ زن به‌درد
[B][M1]هم آنگه حکیمی که آن نامه کرد
[M2]به پشتیش در نامه هنگامه کرد
[B][M1]بیامدکه بیند جوان را به بند
[M2]از آن پیش کش حلق گیرد کمند
[B][M1]بدادش بسی پند و دل‌شاد کرد
[M2]ز همٌ و غم مرگش آزاد کرد
[B][M1]بگفتش که ای‌دوست‌مردن‌دمیست
[M2]به‌چنگ‌ اجل‌ جان‌سپردن دمی ست
[B][M1]غم مرگ از مرگ ناخوشترست
[M2]مخور غم که‌ یک‌تن‌ ز مردن نرست
[B][M1]اگر پادشاهست‌، اگر بینوا
[M2]سرانجام او مرگ باشد روا
[B][M1]دو روزی اگر دیر یا زود شد
[M2]چو بینی همه بوده نابود شد
[B][M1]بمیر ای پسر در جهان بیگناه
[M2]بر این بیگناهیت عالم گوا
[B][M1]ز داد و ز دین بر تو رفت این ستم
[M2]که این داد و دین از جهان باد کم
[B][M1]کنون‌ هرچه‌ خواهی‌ ازین‌ دوست‌ خواه
[M2]بجز جان که شد برخی دادگاه
[B][M1]ترا جان شکاری بودکنده پر
[M2]به چنگ قوانین مردم شکر
[B][M1]ولیکن گرت پویه ای در دلست
[M2]به‌ من گوی‌ اگر چند بس مشکلست
[B][M1]جوان گفت بُد مر مرا زن یکی
[M2]مگر زاده باشد کنون کودکی
[B][M1]به هنگام زادن به تیمار اوی
[M2]دویدم که ماما کنم جستجوی
[B][M1]فتادم به چنگال مردم کشان
[M2]از آن‌ پس ندارم ز همسر نشان
[B][M1]خبر گیر باری ز دلبند من
[M2]نگهدار او باش و فرزند من
[B][M1]یکی باغ دارم یکی خانه نیز
[M2]دوتا گاو و دیگر فرومایه چیز
[B][M1]اگر مانده باشند اینجا بجای
[M2]به فرزند و زن بخش بهر خدای
[B][M1]یکی دار کردند در اسپریس
[M2]به گردش جوانان پتیاره ریس
[B][M1]جوان را کشیدند بسته دو دست
[M2]غریوان و غران به کردار مست
[B][M1]ز مرگ جوان مرد و زن سوگوار
[M2]تنیده همه گرد بر گرد دار
[B][M1]یکی قاضی آمد به کف تیغ مرگ
[M2]به مجرم فرو خواند یرلیغ مرگ
[B][M1]هم آن گه به دارش درآویختند
[M2]تماشاییان در هم آمیختند
[B][M1]زمانی بپیچید و پس گشت سرد
[M2]به یک‌دم گل سرخ او گشت زرد
[B][M1]زبانش برون جست ازکنج لب
[M2]به دندان فشرده زبان از غضب
[B][M1]رخان کرده آماس و لب‌ها سیاه
[M2]فکنده به گیتی ز حسرت نگاه
[B][M1]یکی باد آمد هم اندر زمان
[M2]بگرداندش اندر سر ریسمان
[B][M1]توگفتی که شاهد پذیرد همی
[M2]گواهی بر آن کشته گیرد همی
[B][M1]توگفتی که گوید نسیم صبا
[M2]که ای کشتهٔ بیگنه مرحبا!
[B][M1]ز دین بود اگر قاضی این داد داد
[M2]که لعنت برین دین و این داد باد
[B][M1]گرین‌ داد و دین‌ است‌ پس کفر چیست‌؟
[M2]بر این داد ودین بربباید گریست
[B][M1]به جان بشر دست یازیدنا
[M2]بود با خداوند جنگیدنا
[B][M1]هر آن‌ دین که باشد بنایش به خون
[M2]بد است‌ ار شریفست‌ اگر هست دون
[B][M1]ازآن شب که شد بسته مرد فقیر
[M2]برآمد چهل روز و مسکین اسیر
[B][M1]زن تازه زای اندر آن خاکدان
[M2]نشسته به امید مرد جوان
[B][M1]دوکودک بزاد اندر آن تنگنا
[M2]به چادر بپوشیدشان‌، بینوا
[B][M1]چو شد روز،‌ مردی‌ شبان دررسید
[M2]کجاگو سیندانش آنجا‌ چرید
[B][M1]هم آن کلبه خود بود جای شبان
[M2]. ر * ب . *‌ر-
[B][M1]زن دربدر را بدید و شناخت
[M2]در آنجا غنودی به روز و شبان
[B][M1]برافروخت آتش‌، بکرد آب گرم
[M2]ز پشمینه‌اش جای آرام ساخت
[B][M1]به‌شیر و به‌سرشیر،‌زن را نواخت
[M2]بشست آن دو نوزاد را نرم نرم
[B][M1]چو شب اندر آمد فروبست در
[M2]دلش‌را به آواز خوش گرم ساخت
[B][M1]همی گشت تا روز آنجا شبان
[M2]برون ماند و تا روز ننهاد سر
[B][M1]لع‌
[M2]بسان یکی نامور پاسبان
[B][M1]سحر چون بیاراست خورشید زرد
[M2]به تیریژ زر چادر لاجورد
[B][M1]شبان اندر آمد به صحرا زکوه
[M2]که جوید نشان جوان از گروه
[B][M1]شبانی نیاموخته رسم و راه
[M2]ندانسته هرگز ثواب از گناه
[B][M1]ز خردی به کوه و بیابان شده
[M2]ابا گله هر سو شتابان شده
[B][M1]نه کرده دبیری‌، نه خوانده کتاب
[M2]نه آمخته راه خطا از صواب
[B][M1]چنین خوی نیک ازکه آموخته
[M2]کجا زین خردمندی اندوخته‌؟
[B][M1]توگویی طبیعت بُدش اوستاد
[M2]دهد این منش‌های نیکوش یاد
[B][M1]ولی من بر آنم که استاد اوی
[M2]بود دوری از مردم زشت‌خوی
[B][M1]چو با مردمان کم‌نشسته‌است و خاست
[M2]نیامخته خویی که مخلوق راست
[B][M1]خیابان‌ندیده‌است‌و غوغای شهر
[M2]ز سور و ز ماتم نبرده است بهر
[B][M1]به‌ عقل غریزیش کم‌خورده دست
[M2]نه کردست‌مستی‌،‌نه‌دیدست‌مست
[B][M1]نخوردست جز شیر و کاک جوین
[M2]نه سرکه مزیده نه سرکنگبین
[B][M1]نه شب دیده نور فروزان چراغ
[M2]نه روز از دلارام جسته سراغ
[B][M1]چمیده به روز از بر مرغزار
[M2]به‌شب‌خفته در دامن کوهسار
[B][M1]از آزادی و سادگی بهره‌ور
[M2]برومند وآزاده و نیک‌فر
[B][M1]شبان گله را با سگ و زن سپرد
[M2]سوی بوم و بر، پای رفتن فشرد
[B][M1]در آن دِه درآمد که جوید نشان
[M2]دهی دید چون مغز مردم کشان
[B][M1]شبان هفته‌ای بود رفته ز ده
[M2]بنشنیده آن کار کرد فره
[B][M1]بگفتندش آن رفته کار شگرف
[M2]فزودند بر آن بسی نیز حرف
[B][M1]همه ناروا شهرت شهریان
[M2]که دادند نسبت به مرد جوان
[B][M1]ز شهر اندر آمد به کردار باد
[M2]در آن ده پراکند و باور فتاد
[B][M1]چنین است آیین خیل عوام
[M2]پذیرای هر شهره گفتار خام
[B][M1]به چشم ار ببینند چیزی درست
[M2]نیارند دانستنش از نخست
[B][M1]به دیده ز چیزی نگیرند بهر
[M2]جزان را که گردد نیوشه به شهر
[B][M1]نیوشه‌خو دار چه ‌محال ‌و خطاست‌
[M2]پذیرند و دارند آن را به‌راست
[B][M1]نیوشیده بر دیده و سر نهند
[M2]ز دیده نیوشنده برتر نهند
[B][M1]شبان‌سهم‌برداشت‌زان کار خفت
[M2]بلرزند بر خود ز بیم گرفت
[B][M1]به نزدیک زن رفت لرزنده تن
[M2]ز لرزبدنش لرزه برداشت‌، زن
[B][M1]بلرزند پستان مامک ز بیم
[M2]در افغان شدند آن دو طفل یتیم
[B][M1]خروشی‌درآن کلبه‌برخاست‌سخت
[M2]که‌شد کوه ‌از اندوهشان لخت لخت
[A]
[B][M1]یکی پادشا خانه‌زآهن بساخت
[M2]شبی آتش افتاد و آهن گداخت
[B][M1]پژوهش گرفتندکآن از چه بود
[M2]شراری چنین بی‌امان از چه بود
[B][M1]پس از جهد بسیار بردند راه
[M2]به دود دل عاجزی بی گناه
[A]
[B][M1]به نام برازندهٔ نام‌ها
[M2]کز آغازها داند انجام‌ها
[B][M1]خداوند عرش و خداوند فرش
[M2]گرایندهٔ هر دو گیتی به عرش
[B][M1]فروزندهٔ عقل و جان و سخن
[M2]برازندهٔ این جهان کهن
[B][M1]ز دور اندربن پهنهٔ بیکران
[M2]چو بینی بر این تافته اختران
[B][M1]تو گویی که آنان به یکجا درند
[M2]همه زآسمان بر زمین بنگرند
[B][M1]همی دان که هر اختری بی گمان
[M2]زمین است و آن دیگران آسمان
[B][M1]ز هر اختری به آسمان بنگری
[M2]همین پهنهٔ بیکران بنگری
[B][M1]درین حقه هر اختری مهره‌ایست
[M2]ز بازی به هر مهره‌ای بهره‌ایست
[B][M1]درون یکی حقهٔ لاجورد
[M2]شتابان بسی مهرهٔ گِرد گرد
[B][M1]ز چاکی پنجهٔ مهره‌باز
[M2]یکی در نشیب و یکی در فراز
[B][M1]در این ‌پهنه ‌آشوب ما و تو چیست
[M2]که ما و تویی اندرین پهنه نیست
[B][M1]بسیط زمین با همه آب و تاب
[M2]بود جزئی از پیکر آفتاب
[B][M1]همو هست از ذره‌ای پست‌تر
[M2]بر پیکر آفتابی دگر
[B][M1]همان آفتاب دگر بی‌گمان
[M2]بود جزئی از پیکر آسمان
[B][M1]بود آسمان پرتوی بی‌قرار
[M2]ز اندیشهٔ ذات پروردگار
[B][M1]به گیتی درون ما و تو چیستیم
[M2]اگر هستی اینست ما نیستیم
[B][M1]زمانه کز اومان سراسر گله ‌است
[M2]وز اخترش ‌در هر دلی ولوله است
[B][M1]فروزندهٔ مهر و ماه است و بس
[M2]کمین بندهٔ پادشاهست و بس
[B][M1]من و تو چو کرمیم و همچون گیاه
[M2]به بستانسرای یکی پادشاه
[B][M1]اگر این گیا مرد و آن کرم زیست
[M2]به بستانسرای ملک جرم نیست
[B][M1]بکوش ای گیا تا درختی شوی
[M2]به باغ امل نیک‌بختی شوی
[B][M1]که بر تو بسوزد دل باغبان
[M2]به چشم اندر آییش روز و شبان
[B][M1]نگر تا چه گفته ‌است استاد طوس
[M2]بدانجاکه از مرگش آید فسوس
[B][M1]«‌یکی مرغ بر کوه بنشست و خاست‌»
[M2]«‌نه‌افزود برکوه ‌و نز وی بکاست‌»
[B][M1]«‌من آن مرغم و این جهان کوه من‌»
[M2]«‌چو مردم جهان را چه اندوه من‌»
[B][M1]سخن کرده کوته وگرنه جهان
[M2]نه کوهست و مردم نه ‌مرغی بر آن
[B][M1]به کوهی که‌خورشیدازآن‌د‌ره‌ایست‌
[M2]بسیط زمین کمتر از ذره‌ایست
[B][M1]من و تو برین ذره باری که‌ایم
[M2]درین کبریا و منی بر چه‌ایم
[B][M1]بزرگی چنانست و خردی چنین
[M2]بزرگست ذات جهان‌آفرین
[B][M1]برو سعی کن تا چو گل در بهار
[M2]بخندی به رخسارهٔ روزگار
[B][M1]مشو بی‌بها ژاژ و بی‌برگ خس
[M2]که در بوستان‌ها نیایی به کس
[B][M1]میاموز آیین ناپاک خار
[M2]که جز سوختن را نیایی به کار
[B][M1]‌بدین‌خردی ای کودک پوی‌پوی 
[M2]چه خیزی که ناگه درافتی به‌روی
[B][M1]بیندیش و آهنگ بیشی مکن
[M2]جوانی بباید تو پیشی مکن
[B][M1]ز بیشی و پیشی دلت خون شود
[M2]دو چشمانت مانند جیحون شود
[B][M1]طلایه کند پیشرو را سراغ
[M2]خورد میوهٔ پیشرس را کلاغ
[A]
[B][M1]به ماه سفندار یک ‌سال شید
[M2]بتابید بر یاسمین سپید
[B][M1]نشسته هنوز از ستم دست‌، دی
[M2]ز ابرو برافشاند خورشیدخوی
[B][M1]گره شد گلوگاه باد شمال
[M2]هوای دژم را نکو گشت حال
[B][M1]به‌صد رنگ‌، سیمرغ زربن کلاه
[M2]بزد تیر در چشم اسفند ماه
[B][M1]گدازید برف و بتابید شید
[M2]بجوشید سبزه، بجنبید بید
[B][M1]دو ده روز از آن پیش کاید بهار
[M2]فریبنده خورشید شد گرم کار
[B][M1]به دستان خورشید و زرق سپهر
[M2]بهاری پدیدار شد خوبچهر
[B][M1]بزد برگک تر سر از شاخ خشک
[M2]پر از مشک شد زلفک بیدمشگ
[B][M1]دو سه ‌روز شب گشت ‌و شب ‌روز شد
[M2]گل پیشرس گلشن‌افروز شد
[B][M1]نگار بهار و عروس چمن
[M2]گل یاسمین زیور انجمن
[B][M1]به ‌یک ماه از آن پیش کایّام اوست
[M2]برآمد ز مغز و برون شد ز پوست
[B][M1]بخندید بر چهر خورشید، روز
[M2]به شب خفت پیش مه دلفروز
[B][M1]ندانست کایدون نه هنگام اوست
[M2]که برجای می زهر در کام اوست
[B][M1]به‌ ناگه طبیعت برآمد ز خواب
[M2]فروخفت ‌خورشید و برشد سحاب
[B][M1]بغرید باد از برکوهسار
[M2]بیفتاد ناژو و خم شد چنار
[B][M1]زمانه خنک طبعی آغاز کرد
[M2]طبیعت به سردی سخن ساز کرد
[B][M1]بیفتاد برف و بیفسرد جوی
[M2]سیه زاغ در باغ شد بذله‌گوی
[B][M1]سراسر بیفسرد و پژمرد باغ
[M2]همان پیشرس گوهر شبچراغ
[B][M1]شکرخند نازش به کنج لبان
[M2]بیفسرد و دشنامش اندر زبان
[B][M1]چنین است پاداش زود آمدن
[M2]به امّید باطل فرود آمدن
[B][M1]من آن پیشرس غنچهٔ تازه‌ام
[M2]که هرجا رسیده است آوازه‌ام
[B][M1]من آن نوگل برگ جان خورده‌ام
[M2]به غفلت فریب جهان خورده‌ام
[B][M1]سبک راه صد ساله پیموده‌ام
[M2]به بیگاه رخساره بنموده‌ام
[B][M1]به خون گرمی روزبشکفته‌ام
[M2]ز دم‌سردی‌شب‌به‌خون خفته‌ام
[B][M1]ز بی‌آبی عرف پژمرده‌ام
[M2]ز سرمای عادات افسرده‌ام
[B][M1]نبوده در ایام یک روز شاد‌
[M2]نخندیده در باغ یک بامداد
[B][M1]مرا دیر شد روز و بگذشت کار
[M2]تو روز جوانی غنیمت شمار
[B][M1]بهار جوانیت سرسبز باد
[M2]دلت خرم و خاطرت نغز باد
[B][M1]همی باش خندان درین بوستان
[M2]ز تو شاد و خرم دل دوستان
[B][M1]که من زین جهان چشم برداشتم
[M2]لبان بستم و مژه برکاشتم
[B][M1]بهار مرا کرد گیتی خزان
[M2]بهار منا نوبت تو است هان
[A]
[B][M1]به شاخ شکوفه بتابید شید
[M2]شکفتند آن غنچه‌های سپید
[B][M1]ز الوان سبز و سپید و گلی
[M2]ببستند شاخ درختان حلی
[B][M1]درخت‌است چون نو‌ عروسی‌ملوس
[M2]بهار است داماد آن نوعروس
[B][M1]چو پرمهر مام‌، آفتاب از فلک
[M2]کند دختر نازنین را بزک
[B][M1]به گوشش کند گوشواری قشنگ
[M2]ز الماس و ازگوهر رنگ‌رنگ
[B][M1]به ساعدکند دست اورنجنش
[M2]گلوبندی آویزد از گردنش
[B][M1]زگوهر فروزان کند مشت او
[M2]وز انگشتری چار انگشت او
[B][M1]درآوبزد از گرد رخسار اوی
[M2]ز پاکیزه لؤلؤ یکی عقد روی
[B][M1]نهد از بر فرق زیبا نگار
[M2]یکی خوب تاج از در شاهوار
[B][M1]کمر چادری سبز و گوهرنشان
[M2]بپیچد بر او زاطلس گل‌فشان
[B][M1]چمن بزمگاه و طبیعت پدر
[M2]دهد دست دختر به‌دست پسر
[B][M1]ز بس نقره‌اش برفشاند به‌فرق
[M2]بساط چمن گردد از نقره‌غرق
[B][M1]بهار و شکوفه عروسی کنند
[M2]در آن‌جشن مرغان سرود افکنند
[B][M1]قناری سخن گرم گوید همی
[M2]ز داغ شکوفه بموید همی
[B][M1]به‌هر پرکز اشکوفه ریزد به خاک
[M2]قناری کند ناله‌ای دردناک
[B][M1]هوای شکوفه نشاط من است
[M2]بساط شکوفه بساط من است
[B][M1]نشاط شکوفه به روزی ده است
[M2]بلی عمر پاکیزگان کوته است
[B][M1]ولیکن در این مختصر روزگار
[M2]گذارند از خود بسی یادگار
[B][M1]شکوفه بدان روزکوته که داشت
[M2]برفت‌و بسی‌زاد و رودی گذاشت
[B][M1]بدان روزکم لعبتی چند زاد
[M2]فری آن که شایسته فرزند زاد
[B][M1]فری آن که تازبست پدرام زیست
[M2]چو بدرودگفت‌از پیش‌نام زیست
[B][M1]دریغ آیدم زندگانی به ناز
[M2]که بی‌نام نیکو بپاید دراز
[A]
[B][M1]یکی از بزرگان سه تن داشت یار
[M2]به تیمار آن هر سه دائم دچار
[B][M1]زر ناب و دیگر زنی سیم‌تن
[M2]سه دیگر نکوکاری خویشتن
[B][M1]چو بگرفت مرگش گریبان که خیز
[M2]خبر یافتند آن سه یار عزیز
[B][M1]به بالین آن نیک‌مرد آمدند
[M2]دل‌افسرده و روی‌زرد آمدند
[B][M1]چوشدخواجه‌باآن‌سه‌تن‌روبروی
[M2]به یار نخستین چنین گفت اوی
[B][M1]رخت سرخ باد و تنت دیر پای
[M2]که بر من اجل دوخت زرین‌ قبای
[B][M1]زرش گفت‌: بودی نگهدار من
[M2]بسی داشتی رنج و تیمار من
[B][M1]به مرگت یکی شمع روشن کنم
[M2]ستودانت را رشگ گلشن کنم
[B][M1]زر از وی جداگشت و آمد زنش
[M2]چو زر گشته از رنج‌، سیمین تنش
[B][M1]دریده گریبان ز تیمار شوی
[M2]خراشیده روی و پریشیده موی
[B][M1]دوم یار را خواجه بدرودگفت
[M2]سرشکش به مژگان بپالود جفت
[B][M1]به سوگ توگفتا؛ من مستمند
[M2]کنم موی کوتاه و مویه بلند
[B][M1]شتابم خروشان سوی گور تو
[M2]بگریم برآن گورپر نورتو
[B][M1]پس ازآن دو، یار سوم رفت پیش
[M2]نه‌عارض‌شخوده‌،‌نه گیسو پریش
[B][M1]نه رخساره زرد و نه لرزان تنش
[M2]نه چاک از غم دوست ییراهنش
[B][M1]پذیره شدش با دلی پر ز مهر
[M2]به مانند افرشته‌ای خوب‌چهر
[B][M1]بدو خواجه گفت‌:‌ ای‌ «‌نکویی» دریغ‌
[M2]که مرگ آمد و نیست جای کریغ
[B][M1]ز تو دور خواهم‌ شدن‌ چاره‌ چیست‌
[M2]ز درد جدایی بباید گریست
[B][M1]نکوکاری انگشت بر لب نهاد
[M2]که این خود بنپذیرم از اوستاد
[B][M1]چو در زندگی با تو بودم بسی
[M2]پس از مرگ جز تو نخواهم کسی
[B][M1]به هرجا روی با تو من همرهم
[M2]ندیمی نکوخواه وکارآگهم
[B][M1]درین گفتگو خواجه پیر جفت
[M2]زر و زن‌ چو او خفت گشتند جفت
[B][M1]سوی گور با برگ و ساز آمدند
[M2]به گورش نهفتند و باز آمدند
[B][M1]یکی شمع بنهاد و دیگر گریست
[M2]پس ‌آن‌ هردو رفتند و کردار پست
[B][M1]ازو دوستان جمله گشتند دور
[M2]جز آن‌ دوست کاو ماند با وی‌ به گور
[A]
[B][M1]در ایام پیشین به زابلستان
[M2]به کشمیر و اقطاع کابلستان
[B][M1]به گاه سفر خواجگان بزرگ
[M2]مبارک شمردند دیدار گرگ
[B][M1]قضا را چوگرگی رسیدی به‌را،
[M2]نمودندی از شوق بر وی نگاه
[B][M1]همایون شمردندی آثار اوی
[M2]تفال زدندی به دیدار اوی
[B][M1]وگر گرگ چنگال کین آختی
[M2]برو خواجه تیری نینداختی
[B][M1]یکی مرد دانای با فر و جاه
[M2]سفر کرد و برگشت زی جایگاه
[B][M1]بدو گفت بانو که راحت بوی
[M2]سلامت رسیدی سلامت‌بوی
[B][M1]بدین خرمی باز ناید کسی
[M2]همانا بره گرگ دیدی بسی
[B][M1]بدو گفت دانا که در راه من
[M2]نیامد به جز فکر آگاه من
[B][M1]سلامت بدان جستم از این سفر
[M2]که از دیدن کرک کردم حذر
[B][M1]به گرگ ار دوصدفال‌میمون‌در است
[M2]ندیدن ز دیدنش میمون‌تر است
[B][M1]درین‌قصه‌پندیست‌شیرین‌چوقند
[M2]کنون قصه بگذار و بردار پند
[B][M1]سفرپیشگان رنجبر مردم‌اند
[M2]که در راه و بیراه سر در گم‌اند
[B][M1]بودگرگ، این مفتی و آن امیر
[M2]فلان‌شاه‌وسالار و بهمان‌وزیر
[B][M1]به صورت مبارک‌، به کردار شوم
[M2]بکشی طاوس و زشتی بوم
[B][M1]سر ره به‌مردم بگیرندتفت
[M2]کشیده‌رده شش‌شش‌وهفت‌هفت
[B][M1]ربایند از آن قوم‌، بی‌واهمه
[M2]گهی جان وگه مال وگاهی رمه
[B][M1]ولی قوم جویند از آنان بهی
[M2]مبارک شمارندشان ز ابلهی
[B][M1]نیاز آورند و نیایش کنند
[M2]نماز آورند و ستایش کنند
[B][M1]چو طفلان بخندند بر رویشان
[M2]دوند از سر کودکی سویشان
[B][M1]گهی دست بوسند و زاری کنند
[M2]گهی دست گیرند و یاری کنند
[B][M1]هر آن چیز یابند با نان دهند
[M2]گه صلح‌نان‌، روز کین جان‌دهند
[B][M1]به اغوای گرگان سترگی کنند
[M2]به‌جان هم‌افتند وگرگی کنند
[B][M1]به پاس بزرگان بکوشند و بس
[M2]به‌میدان سپاهی‌، به‌ایوان عسس
[B][M1]به‌تعظیم‌گرگان، بز وکیش و میش
[M2]میان رمه از هم افتند پیش
[B][M1]ز هم جسته پیشی وکوشش کنند
[M2]به پیرامن گرک جوشش کنند
[B][M1]گهی شیر بخشند وکه روغنش
[M2]ز کرکینه پوشند گرگین تنش
[B][M1]وگر اشتهایش بجنبد دگر
[M2]دهندش دل و دنبه و ران و سر
[B][M1]وزبن زشت‌پندار و وهم بزرگ
[M2]غمین گوسفند است و خوشنود گرگ
[B][M1]ولی مرد دانا کشد کینشان
[M2]نبیند به دیدار ننگینشان
[B][M1]که ناید ازم‌بن بدسگالان بهی
[M2]نباشد به دیدارشان فرهی
[B][M1]کسی عافیت را سزاوار شد
[M2]که از میر و سالا بیزار شد
[A]
[B][M1]سگی ناتوان با سگی شرزه گفت
[M2]که رازی شنیدستم اندر نهفت
[B][M1]که تلخ است خون سگان سترگ
[M2]از آن ناگوار است درکام گرگ
[B][M1]اگر بود شیرین چون خون بره
[M2]بخوردند خونمان ددان یکسره
[B][M1]ز شیرینی خون‌، بره تلخ کام
[M2]سگ‌از تلخی‌خون‌پر از شهد جام
[B][M1]جوابش چنین داد آن شرزه‌سگ
[M2]که‌ای نازموده ز هفتاد، یک
[B][M1]بره چون سگان گر دهان داشتی
[M2]در آن چار زوبین نهان داشتی
[B][M1]بجای گران دنبه بودیش گاز
[M2]به‌جای سم گرد چنگ دراز
[B][M1]نبودی ازو گرگ را هیچ بهر
[M2]شدی‌خونش درکام بدخواه زهر
[B][M1]نه‌آنست‌شیرین نه شور است این
[M2]که‌ بی‌زوری ‌است ‌آن و زور است ‌این
[B][M1]نه‌این‌نوش‌درخون شیرین اوست
[M2]که‌ در چنگ و دندان‌ مسکین ‌اوست
[B][M1]به خون من این تلخی معنوی
[M2]ز دندان تیز است و چنگ قوی
[B][M1]سخن اندرین پنجهٔ آهنی است
[M2]وگرنه که خون سگان تلخ نیست
[B][M1]چو با ما نیامد فزون زورشان
[M2]به‌بهتان خرد داشت معذورشان
[B][M1]به خون تلخی ما درآویختند
[M2]وزین شرم خون بره ریختند
[B][M1]کسی چون ز کاری بماند فرو
[M2]یکی حکمت انگیزد از بهر او
[B][M1]بهارا فریب زمانه مخور
[M2]وگر خورده‌ای جاودانه مخور
[B][M1]به سستی مهل تیغ را در نیام
[M2]کجا مشت باید مفرما سلام
[B][M1]که گر خفت گرگی به میدان کین
[M2]به تن بردرندش سگان پوستین
[B][M1]سگ ‌شرزه‌شو، کِت‌بدارند دوست
[M2]نه مسکین بره کت بدرند پوست
[A]
[B][M1]نگه کن بدان زشت‌خو جانور
[M2]نهاده به زانوی خمیده سر
[B][M1]سر و سینه کوتاه و زانو دراز
[M2]ز خبث اندر آن سینه بنهفته راز
[B][M1]دراز و سرازیر وکج‌،‌دست‌و پاش
[M2]چو آب جدا گشته از آبپاش
[B][M1]جدا از همه کوشش و علم و کار
[M2]جز از دام گستردن و از شکار
[B][M1]نگه کن که او دام می گسترد
[M2]سر رشته‌ها سوی هم می‌ب‌رد
[B][M1]کنون نوبت تار گستردن است
[M2]ز بالا سوی زیر نخ بردن است
[B][M1]به جهد و به ‌سرعت ز بهر شکار
[M2]بهم بسته هفتاد و هشتاد تار
[B][M1]سپس نوبت پود افکندن است
[M2]همه نیتش زود افکندن است
[B][M1]نگه کن که چون پود را نیک بست
[M2]به آب دهان و به پا و به دست
[B][M1]بسان یکی بندباز دلیر
[M2]فرا رفت بالا، فرو جست زیر
[B][M1]در آن گوشهٔ کلبه از بهر صید
[M2]درآویخت ز اندیشه ‌، ‌صد بند و قید
[B][M1]وزآن ‌پس به دالان تاریک خویش
[M2]فرو رفت در فکر باریک خویش
[B][M1]صبورانه در گوشهٔ دامگاه
[M2]نشیند چو زاهد در آرامگاه
[B][M1]تو گویی مگر کرده او خدمتی
[M2]به خلق جهان باشدش منتی
[B][M1]مگس بهر کسب خورش با نشاط
[M2]نگه کن که پرواز کرد از بساط
[B][M1]سر و روی خود شستن آغاز کرد
[M2]پر و بال مالید و پرواز کرد
[B][M1]به ‌سعی ‌و به کوشش ‌به ‌هرگوشه‌ای
[M2]شود تا فراز آورد توشه‌ای
[B][M1]طنینش چنان می‌نماید ز دور
[M2]که از پهنهٔ دشت‌، بانگ چگور 
[B][M1]به هرگوشه‌ای از پی توشه گشت
[M2]بر آن گوشهٔ شوم ناگه گذشت
[B][M1]زمام مگس را گرفت احتیاج
[M2]کشیدش به بنگاه کین و لجاج
[B][M1]بر آن دیولاخ خطرخیز جای
[M2]که خف کرده آن افعی دیوپای
[B][M1]بر آن کنج تاریک و ناخوش مکان
[M2]کمینگاه سلطان جولاهکان
[B][M1]نگر چون درافتاد مسکین مگس
[M2]در آن دام و آن درتنیده قفس
[B][M1]مگس بهر روزی به تیمار جفت
[M2]شود روزی آن که آسوده خفت
[B][M1]چو دزد، ازکمینگاه بیندکه صید
[M2]نگونسار گشت اندر آن بند و قید
[B][M1]خرامان سوی صید خود بگذرد
[M2]چه حاجت که دیگر شتاب آورد
[B][M1]بداند کزان اوستادانه فخ
[M2]مگس چه‌؟ که جان برنیارد ملخ‌
[B][M1]به‌آرامی از تارها بگذرد
[M2]به‌صد خشم سو‌ی مگس بنگرد
[B][M1]فریسه بلرزد به خود زان نگاه
[M2]خروشان و جوشان شود بی گناه
[B][M1]خروشیدنی زار و جوشیدنی
[M2]تلاشیدنی سخت وکوشیدنی
[B][M1]به‌هر دم شود مرگ نزدیک‌تر
[M2]همان تار امّید باریک‌تر
[B][M1]رسد جانور تا به نزد اسیر
[M2]زمانی بر او بنگرد خیر خیر
[B][M1]پیاپی بدان دست و پای درشت
[M2]زند بر سر و مغز بیچاره مشت
[B][M1]پس‌ آنگه شود پهن و زشت و دژم
[M2]بچسبند ناگه شکم بر شکم
[B][M1]مگس نالهٔ الامان می کشد
[M2]حرامی ز جسمش روان می کشد
[B][M1]چو لختی مکد زان تن زنده خون
[M2]رها سازدش بسته و سرنگون
[B][M1]رها سازدش تا به وقت دگر
[M2]دمادم ازو خون مکد جانور
[B][M1]مکد قطره قطره ز خون شکار
[M2]که عیشش پیاپی بود خوشگوار
[B][M1]به مرگش نبخشد ز سختی رفاه
[M2]در اشکنجه بگذاردش دیرگاه
[B][M1]گرش خون بجایست کی غم بود
[M2]بباید که رامش دمادم بود
[B][M1]ندانم کی این غم به پایان رسد
[M2]کی این درد بیحد به درمان رسد
[B][M1]که تا ذره ای در مگس هست قوت
[M2]شود بهرهٔ بدکنش عنکبوت
[B][M1]وزان پس کز اوکام دل برد سیر
[M2]فشاندش چون پرکاهی به زیر
[B][M1]رود همره باد نعش مگس
[M2]سرانجام‌هر چیز باد است و بس‌!
[B][M1]چو صیاد فارغ شد ازکار خویش
[M2]شود، وارسی گیرد از تار خوبش
[B][M1]به‌هرگوشه‌تاری که گردیده‌سست
[M2]بیاراید و سازدش چون نخست
[B][M1]سپس‌خوشدل و شاد وگردنفراز
[M2]شود نرم نرمک به کاشانه باز
[B][M1]بودراضی‌از صنعت و کار خویش
[M2]زگیتی‌، وزان گرم بازار خویش
[B][M1]بود خرم از نظم و آیین دهر
[M2]که یابد از او مرد هشیار بهر
[B][M1]ز نظم جهانست مسرور و شاد
[M2]ز قانون و آزادی و عدل و داد
[B][M1]که هشیار مردم تواند مدام
[M2]ز حرص‌ افکند نوع خود را به دام
[B][M1]مثل‌ عنکبوت‌ است‌ و اعیان‌ اساس
[M2]یکی‌ دیده‌ای‌ خواهم اعیان‌شناس
[A]
[B][M1]یکی مرد خودخواه مغرور دون
[M2]درافتاد روزی به تنگی درون
[B][M1]در آن تنگی و بستی آه کرد
[M2]رفیقی بر او رنج کوتاه کرد
[B][M1]رهاندش ز بیکاری و کار داد
[M2]فراوان درم داد و دینار داد
[B][M1]همش‌ نیکویی کرد و احسان نمود
[M2]به نامرد نیکی و احسان چه سود
[B][M1]چنان کار آن سفله بالا گرفت
[M2]که بر جایگاه گزین جاگرفت
[B][M1]چو خودخواه‌ از آن‌ حالت‌ زار رست
[M2]میان را به کین نکوکار بست
[B][M1]زمانه یکی بازی آورد راست
[M2]که مرد نکوکار ازو کار خواست
[B][M1]در آغاز بیگانگی‌ها نمود
[M2]چو داد آشناییش رخ وانمود
[B][M1]بخندید چون زاری مرد دید
[M2]رخش سرخ شد چون رخش زرد دید
[B][M1]چنان لعب‌ها با جوانمرد باخت
[M2]که ‌سوز درون ‌استخوانش گداخت
[B][M1]چنان خوار کردش بر انجمن
[M2]کزان کار بگذشت و از خویشتن
[B][M1]بداندیش از آن شیوه سرمست شد
[M2]که پیشش ولی نعم پست شد
[B][M1]یکی گفتش از آشنایان پار
[M2]که این شوخ‌چشمی چه بود ای نگار
[B][M1]بدو گفت یک‌ روز من پیش اوی
[M2]بدان حال رفتم که زن پیش شوی
[B][M1]مراگرچه از مهربانی نواخت
[M2]ولی مهر او استخوانم گداخت
[B][M1]مرا خندهٔ گرم او سرد کرد
[M2]دوایش دلم را پر از درد کرد
[B][M1]به خودخواهی‌ام ضربتی خورد سخت
[M2]بنالیدم از نابکاری بخت
[B][M1]که چون من کسی نزد چون او کسی
[M2]به حاجت رود، ننگ باشد بسی
[B][M1]مرا گر همی راند با ضجرتی
[M2]از آن به که بنواخت بی‌منتی
[B][M1]گرم دور می کرد بودم به‌آن
[M2]که کامم روا کرد و منت نهان
[B][M1]نیارستم این غم ز دل بردنا
[M2]چنان ناخوشی را فرو خوردنا
[B][M1]شد احسان او لجهٔ بی‌کران
[M2]که‌ خودخواهیم غرق گشت اندر آن
[B][M1]پی رستن از آن غریونده زو
[M2]زدم پنجه بر آن که بد پیشرو
[B][M1]فرو کردم او را و خود برشدم
[M2]وز آن لجهٔ ژرف برتر شدم
[B][M1]نکوکاری او مرا خوار کرد
[M2]نکو کرد و در معنی آزار کرد
[B][M1]ز خواهشگری تلخ شد کام من
[M2]وز احسان او تیره فرجام من
[B][M1]چو آمد مرا نوبت چیرگی
[M2]برستم از آن تلخی و تیرگی
[B][M1]چنان چاره کردم که دیدی تو نیز
[M2]پی پاس ناموس نفس عزیز
[B][M1]بزرگان که نام نکو برده‌اند
[M2]بجای بدی نیکوبی کرده‌اند
[B][M1]بزرگان ما! بخردی می‌کنند
[M2]بجای نکویی بدی می کنند
[B][M1]کسی کش بدی کرده‌ای‌، زینهار!
[M2]از او هیچ گه چشم نیکی مدار
[B][M1]مشو ایمن ازکین و پاداشنش
[M2]فزون زان بدی نیکویی‌ها کنش
[B][M1]نکویی کن و مهربانی و داد
[M2]بود کان بدی‌ها نیارد بهٔاد
[B][M1]چو تخم بدی درنشیند به دل
[M2]بروید ز دل همچو گندم ز گل
[B][M1]ز هر دانه‌ای هفت خوشه جهد
[M2]ز هر خوشه صد تخم بیرون دهد
[B][M1]توگر با شریفی بدی کرده‌ای
[M2]چنان دان که نابخردی کرده‌ای
[B][M1]شریف از شرافت ببخشایدت
[M2]ولی آن بدی خوی به‌جنگ آیدت
[B][M1]بسی با توپنجه به پنجه شود
[M2]به صدگونه زو دلت رنجه شود
[B][M1]مگیر از فرومایگان دوستان
[M2]که حنظل نکارند در بوستان
[B][M1]فرومایه بیگانه بهترکه دوست
[M2]که دوری ز زنبور و کژدم نکوست
[B][M1]بهارا بترس از فرومایه مرد
[M2]تو خود گر کسی گرد ناکس مگرد
[B][M1]که مهر فرومایگان دشمنی است
[M2]نگر تا که خشم فرومایه چیست
[B][M1]فرومایگان بی‌هنر مردمند
[M2]که بی‌دانشند و به غفلت گمند
[B][M1]پدر بی‌هنر، مادر از وی بَتَر
[M2]نه برخی زمادر، نه بهر از پدر
[B][M1]نه از درس و صحبت هنر یافته
[M2]نه بهری زمام و پدر یافته
[B][M1]وگر خوانده درسی به‌ صورت درست
[M2]بدان دانش او دشمن جان تست
[B][M1]که اخلاق خوب آید از خانمان
[M2]چنان کآب‌، پاک آید از آسمان
[B][M1]طبیعت بباید که زببا شود
[M2]که ابریشم است آن که دیبا شود
[B][M1]کسان آب دریا مقطر کنند
[M2]مزه دیگر و لون دیگر کنند
[B][M1]همان آب را ابر بالا برد
[M2]ز دریا کناران به صحرا برد
[B][M1]بک آب است جسته ز دو هوش‌، فر
[M2]یکی از طبیعت یکی از بشر
[B][M1]یک آب مقطر به دریاکنار
[M2]یکی آب باران نوشین گوار
[B][M1]یکی آبی فرومایه و روده‌بند
[M2]یکی نوشداروی هر مستمند
[B][M1]یک قطره کش ناخدا ساخته
[M2]دگر قطره کآن را خدا ساخته
[B][M1]ازین قطره تا قطرهٔ ناخدای
[M2]بود دوری از ناخدا تا خدای
[A]
[B][M1]به قسطنطنیه بتابید ماه
[M2]بلرزید از آن برج‌های سیاه
[B][M1]ز قرن‌الذهب ‌ساخت ‌سیمین کمند
[M2]مگر بگذرد زان بروج بلند
[B][M1]نگارا نگه کن که این نور پاک
[M2]دگر باره از این شب تابناک
[B][M1]پیامی ز من آورد سوی تو
[M2]ز روزن درآید به مشکوی تو
[B][M1]ز غوغای مغرب به تنگ آمدم
[M2]سوی کشور داستان‌ها شدم
[B][M1]ز داد و ده غرب دل بگسلم
[M2]مگر لختی آرام گیرد دلم
[B][M1]توکا گاهی ای ماه مشکوی من
[M2]ز شب‌زنده‌داری نجم پرن
[B][M1]ز یاد خود ایدر مرا شاد کن
[M2]درین راه دورم یکی یاد کن
[B][M1]به نیمه ره زندگی راه جوی
[M2]ز چشم حسودان بی‌آبروی
[B][M1]ز لندن شدم سوی شهر گلان
[M2]به هر گل سراینده بر بلبلان
[B][M1]به ‌مرزی که آنجا خجسته سروش
[M2]برامش بسی برکشیده خروش
[B][M1]به خاکی که ناهید فرخنده چهر
[M2]برافشاند از زخمه باران مهر
[B][M1]چو ز اندیشه و رنج گشتم پریش
[M2]مرا خواند فردوسی از شهر خویش
[B][M1]مرا پیر خیام به آواز خواند
[M2]همم حافظ از شهر شیراز خواند
[B][M1]به جایی کجا آسمانی سرود
[M2]به گوش آید از این سپهر کبود
[B][M1]به گوش نیوشنده گیرد عبور
[M2]سبک نغمهٔ داستان‌های دور
[B][M1]به‌جایی که گه گاهت آید به گوش
[M2]غو لشکر کورش و داریوش
[B][M1]خموشی گزیدم از آوازشان
[M2]کجا نیک‌تر بشنوم رازشان
[B][M1]به باغی پر از سوری و یاسمن
[M2]در آن نغمه‌خوانان شده انجمن
[B][M1]به هر سوگل تازه با ناز و غنج
[M2]هزار اندر آن جاودان نغمه‌سنج
[B][M1]برامش زدوده دل از کین و آز
[M2]فکنده غم روزگار دراز
[B][M1]شوم تا بدانجا شوم نغمه‌سنج
[M2]مگر وارهم ‌لختی‌ از درد و رنج
[B][M1]ز پاریس و از شارسان ونیز
[M2]ز سرمنزل ویلون و دوک نیز
[B][M1]گذشتم به بلغار و آن کوهسار
[M2]گرفتم به قسطنطنیه گذار
[B][M1]به‌ شهری که‌ روزی‌ ز بخت‌ و نصیب
[M2]شد اسلام پیروزگر بر صلیب
[B][M1]سپیده چو از خاوران بگذرد
[M2]گریبان شام سیه بردرد
[B][M1]کند روشن این تیره چاه مرا
[M2]گشاید سوی شرق راه مرا
[B][M1]مرا آرزوها روایی کنند
[M2]به شهنامه‌ام رهنمایی کنند
[B][M1]کزین آرزوهای کوتاه خویش
[M2]به گوش آیدم‌ بانگ‌ دلخواه خویش
[B][M1]به امّید فردا دلم خرم است
[M2]وز اندیشهٔ روز دل بیغمست
[B][M1]بهل تا یک امشب نپیچم ز غم
[M2]نباشم ز یاد حسودان دژم
[B][M1]که فردا روم تا به بانگ سرود
[M2]نیوشم همی باستانی درود
[B][M1]که خیام و حافظ در آن بوستان
[M2]مرا چشم دارند چون دوستان
[B][M1]که با همرهانی چنان پاک‌خوی
[M2]سوی گور فردوسی آریم روی
[B][M1]از ایران نرفته است نام و نشان
[M2]شکست جهان نشکند پشتشان
[B][M1]هزیمت نیاورده در بندشان
[M2]نبرده دل و فرّ و اورندشان
[B][M1]اگر چند پروردگار سخن
[M2]ببست از سخن دیرگاهی دهن
[B][M1]چو برتابد استاره‌ای ارجمند
[M2]نهند از سخن کاخ‌های بلند
[B][M1]سر تخت جمشید را نو کنند
[M2]ز نو یاد جمشید و خسروکنند
[B][M1]ز تهران که‌بنگاه تاج است و تخت
[M2]به گوش آید آوازهٔ فر و بخت
[B][M1]ز شیرازی و اصفهانی سرود
[M2]بودتر زبان رکنی و زنده رود
[B][M1]چو خیزد نواشان ز مهر و ز درد
[M2]نباشد کم از فخر ننگ و نبرد
[B][M1]هنوز اندر آن کشور دیر باز
[M2]بود ابر با بارهٔ دژ براز
[B][M1]کند پادشاهان با فرّ و زور
[M2]ز پیکار، پیروزی و جشن و سور
[B][M1]ز هر دژ به گوش آید آوای کوس
[M2]ز «ایوار» تا گاه بانگ خروس
[B][M1]تو گویی‌ جهان‌ تا جهان لشکرست
[M2]سوی فتح‌های گزین‌ رهبرست
[B][M1]فزون زان فتوحی که داریم یاد
[M2]ز کشورگشایان با فر و داد
[B][M1]ز باغی میان خلیج و خزر
[M2]کز آنجا گل نو برآورده سر
[B][M1]سوارانی از مهر و از آرزو
[M2]رسولانی از فکرهای نکو
[B][M1]ز ایران سوی غرب پوینده‌اند
[M2]شما را در آن ملک جوینده‌اند
[B][M1]سخن گسترا موی بشکافتم
[M2]کز اندیشه‌ات روزنی یافتم 
[B][M1]«‌درینک‌ وتر» کت‌ چشمهٔ زندگی
[M2]بجوشد زلب گاه گویندگی
[B][M1]همی بوی مهر آید از روی تو
[M2]همی یاد شرم آید از خوی تو
[B][M1]ز دریا گذشتست اندیشه‌ات
[M2]بود سفتن گوهران پیشه‌ات
[B][M1]ترا هست اندیشه دریا گذار
[M2]ازیرا چو دربا بود بی کنار
[B][M1]سرود خوشت برد هوش مرا
[M2]زگوهر بیاکنده گوش مرا
[B][M1]رسیدی به‌پای خجسته سروش
[M2]ز لندن به منزلگه داریوش
[B][M1]جمیل زهاوی بزرگ اوستاد
[M2]در این بزم والا زبان برگشاد
[B][M1]به شعر اندرون ترزبانی گرفت
[M2]ز شعرش زمین آسمانی گرفت
[B][M1]ز انفاس او آتشی بردمید
[M2]و زان‌ شعله شد چون تو نوری پدید
[B][M1]وزین آتش و نور، طبع «‌بهار»
[M2]ز افسردگی رست و شد شعله‌بار
[A]
[B][M1]جهان‌آفرین بندگان را همه
[M2]پدیدار فرمود همچون رمه
[B][M1]ستور و سگ و گاو با گاوبند
[M2]بهٔکجای هم گرگ و هم گوسپند
[B][M1]به یکسو چران گاومیش بزرگ
[M2]ز سوی دگر شرزه شیر سترگ
[B][M1]درنده‌، چرنده‌، خزنده بهم
[M2]درآمیخته رنج و تیمار و غم
[B][M1]دهد گاو پاکیزه کردار، شیر
[M2]بسازد از آن شیر دهقان‌، پنیر
[B][M1]رود موش و آن ساخته برکشد
[M2]جهد گربه وز موش کیفر کشد
[B][M1]فتد گربه ناگه به چنگ شگال
[M2]کشد کیفر موش از آن بدسگال
[B][M1]سگ آید بگیرد به پاداشنش
[M2]بدرّد ز کین پوستین بر تنش
[B][M1]به کیفر ستوه آید ازگرک سگ
[M2]بریزدش خون و بدرّدش رگ
[B][M1]به گرک اندر آید پلنگ دلیر
[M2]شود بر پلنگ آن زمان ببر چیر
[B][M1]دو مردند در این گله سخت‌کوش
[M2]یکی شیر ده و ان دگر شیردوش
[B][M1]چون زین‌بگذری‌جمله بیگانه‌اند
[M2]یکایک سگ وگربهٔ خانه‌اند
[B][M1]برو همچو دریا گهر بخش باش
[M2]و یا همچو کان‌ سیم‌ و زربخش‌ باش
[B][M1]گر این نیستی‌، باش گوهرشناس
[M2]به نزدیک کان گهر سرشناس
[B][M1]ور این‌ هم‌ نه‌ای‌ سنگ و خاشاک باش
[M2]کجا زرگر و زر نه‌ای خاک باش‌!
[A]
[B][M1]جهان سر بسر از فراز و نشیب
[M2]یکی کارخانه‌است با رنگ و زیب
[B][M1]که در نوبهاران بجنبد ز جای
[M2]نگرداند این چرخ را جز خدای
[B][M1]بسی کارگر اندر آن کارگاه
[M2]بکوشند بی‌مزد و بی‌ دادخواه
[B][M1]یکی بسّدین حله آرایدا
[M2]دگر زُمردین خیمه پیرایدا
[B][M1]بر آن کارگر قوم بی‌دادرس
[M2]بسوزد دل ابر در هر نفس
[B][M1]از آن سوختن آتشی برجهد
[M2]به‌هر لحظه بانگی قوی دردهد
[B][M1]ز بالا همی برخروشد به‌ خشم
[M2]یکی سیل کرده روان از دو چشم
[B][M1]بیاید دمان از بر کوهسار
[M2]غریونده چون مردم سوگوار
[B][M1]رخ زرد خیری بشوید به آب
[M2]به زخم گل سرخ ریزدگلاب
[B][M1]نهالان بیارند پیشش نماز
[M2]گلان سر به پایش بسایند باز
[B][M1]بر آن رنجبر قوم گرید به‌ درد
[M2]برآرد ز دل هر زمان باد سرد
[B][M1]یکی شورش سخت پیدا شود
[M2]زمانه پرآشوب و غوغا شود
[B][M1]به‌ تک‌ لاله‌ خونین علامت به‌ چنگ
[M2]شقایق به‌ بر صدرهٔ سرخ‌ رنگ
[B][M1]به دوش بنفشه ردای کبود
[M2]به فرق سمنبر ز الماس‌، خود
[B][M1]چو خورشید رخشنده‌ بیند به‌ خاک
[M2]برافروزدش خاطر تابناک
[B][M1]بر انگیزد اندر زمان باد را
[M2]که بنشاند آن شور و فریاد را
[B][M1]رود باد و گوید که‌ خورشید گفت‌:
[M2]که فرّ بزرگی نشاید نهفت
[B][M1]فری زین مهین‌ جنبش و جوشتان
[M2]نخواهیم کردن فراموشتان
[B][M1]چو ابر این ببیند سبکسر شود
[M2]به‌هر لحظه غوغاش کمتر شود
[B][M1]دو چشم ازگرستن ببندد همی
[M2]به صد شادکامی بخندد همی
[B][M1]رود ابر و باد از قفایش دوان
[M2]کند روی‌،‌خورشید روشن‌روان
[B][M1]نوازش کندشان چو دانا پزشگ
[M2]کند خشک‌ از دیدگانشان‌ سرشگ
[B][M1]کند گرم دلشان همه یکسره
[M2]دهدشان زر ناب و سیم سره
[B][M1]دگر ره پی کار و کوشش روند
[M2]زمانی ز شغل و عمل نغنوند
[B][M1]چنین تاگشاید مه تیر رخت
[M2]کمان گردد از بار، پشت درخت
[B][M1]شود گرد محصول هر کارگر
[M2]کند عرضه هر کارگاهی هنر
[B][M1]رخ سیب سرخ و رخ نار زرد
[M2]نه‌ آن‌ یک‌ ز شادی نه این‌ یک ز درد
[B][M1]به مرداد و شهریور و مهرماه
[M2]فروشند کالای این کارگاه
[B][M1]ز انجیر و از نار غرقه به‌ خون
[M2]ز امرود و از آلوی گونه گون
[B][M1]چه از سبز بارو چه از سرخ‌بار
[M2]به‌هر سو بهم چیده بینی هزار
[B][M1]فروشندگان از صغیر وکبیر
[M2]شوند و رسد نوبت تاک پیر
[B][M1]بخم کرده بالا و دیده پر آب
[M2]به دست‌اندرش عقدی از لعل ناب
[B][M1]همانا که از لعل بایسته‌تر
[M2]ز در و ز یاقوت شایسته‌تر
[B][M1]اگر لعل صد خاصیت داشتی
[M2]خردمندش انگور پنداشتی
[B][M1]درآید سپس آبی زردپوش
[M2]یکی نرم پشمینه‌چوخا به‌دوش
[B][M1]نهان کرده یک‌پای‌و سر برده پیش
[M2]ز بیم خزان گرد گشته به خویش
[B][M1]درآیند پس باد رنگ و ترنج
[M2]دو دیده پرآب و دو رخ پر شکنج
[B][M1]رخان زرد و تب‌خاله بر گرد لب
[M2]گران‌وار و سنگین‌سر از تاب تب
[B][M1]کجا بنگرد ابر آبان مهی
[M2]به روی ترنج و به چهر بهی
[B][M1]بگوید به باد اینت بیداد مهر
[M2]بر این زرد رویان تفتیده چهر
[B][M1]که تا ما برفتیم بیرون ز دشت
[M2]برین کارگرپیشگان چون گذشت
[B][M1]شود باد همداستان ابر را
[M2]به دشنه زند گردن صبر را
[B][M1]خروشان ز بالا شود سوی پست
[M2]پس پشت اوابر چون پیل مست
[B][M1]دگر ره بپوشد رخ ازبیم‌، شید
[M2]شود چهرهٔ آسمان ناپدید
[B][M1]به یغما رود جمله کالای مهر
[M2]چکد اشک حسرت ز چشم سپهر
[B][M1]پریشان شود روزگار چمن
[M2]دی آید یکی درع رویین به تن
[B][M1]ز بیداد دی باغ گردد خراب
[M2]شود زرد رخسارهٔ آفتاب
[B][M1]جهان ای پسر نیست جای درنگ
[M2]اگر قیصر روس‌، اگر شاه زنگ
[B][M1]نپاید همی‌ برکس این ساز و برگ
[M2]جوانی‌است‌، پیری‌است‌و آنگاه مرگ
[A]
[B][M1]بُد اندر حدود چغاخور، لُری
[M2]لری غولدنگی‌، چغاله خوری
[B][M1]بدش‌، بختیاری‌وش‌، آلفته‌نام
[M2]وز آلفتگی بخت یارش مدام
[B][M1]ز نادانی و خست و عشق پیل‌
[M2]مثل بود در بین ایل جلیل
[B][M1]زنی داشت کدبانو و خوشمزه
[M2]ز جمله جهان عاشق خربزه
[B][M1]ولی دایم از دست شوهر به‌رنج
[M2]چو گنجینه از دست مار شکنج
[B][M1]خدا داده بودش از آن شوی نیز
[M2]نر و ماده بس کرهٔ خرد و ریز
[B][M1]یکی سال‌، فالیز لر شد خراب
[M2]که آلفته آن را نداد ایچ آب
[B][M1]درآمد پس تیر، مرداد ماه
[M2]ز لر کُرّگان خاست فریاد و آه
[B][M1]زن لر بدوگفت با حال زار
[M2]چه سازیم امسال بی‌سبز بار
[B][M1]ز تو سر زد ای ابله خر، بزه
[M2]که امسال ماندیم بی‌خربزه
[B][M1]خود این‌ سرزنش کار آلفته‌ ساخت
[M2]مر او را بهٔکبار آشفته ساخت
[B][M1]زخاک‌چغاخورچغک‌‌وارجست 
[M2]پیاده سوی اصفهان رخت بست
[B][M1]به خودگفت تاکم کنم قهر زن
[M2]روم خربزه آرم از بهر زن
[B][M1]به گرگاب رفت و دو روزی بماند
[M2]وز آنجا به‌سوی چغاخور براند
[B][M1]یکی بار خربوزه همراه داشت
[M2]ز بار گران ناله و آه داشت
[B][M1]به تدبیر خود را سبک‌ بارکرد
[M2]به هر ده‌قدم یک‌دو خربوزه خورد
[B][M1]نگه‌داشت خربوزهٔ خوب را
[M2]درشت ‌و گران‌سنگ و مرغوب را
[B][M1]که گر دین و ایمان من می‌رود
[M2]وگر جان شیرین ز تن می‌رود
[B][M1]من این آخرین هدیه را پیش زن
[M2]برم تا بدانند طفلان من
[B][M1]که‌آلفته را هست‌غیرت‌بسی
[M2]ندارد چو آلفته غیرت کسی
[B][M1]چو شد چند فرسنگ بیرون ز راه
[M2]هوا گشت تفتیده در گرمگاه
[B][M1]اگرچه برونسو سبکبار بود
[M2]ولیک از درونسو پر آزار بود
[B][M1]ز بیم زن ارچه دهان روزه داشت
[M2]ولیکن شکم داغ خربوزه داشت
[B][M1]ازین حال آلفته بی‌تاب شد
[M2]ز تاب حرارت دلش آب شد
[B][M1]نگه کرد خربوزه‌ای دید تر
[M2]خوش‌اندام و زرّین چو بالشت زر
[B][M1]برآورد چاقو ولی یکه خورد
[M2]نهیب‌زن اندر دلش سکه خورد
[B][M1]به خود گفت‌: آلفته غیرت‌نمای
[M2]به نزدیک مردم حمیت‌نمای
[B][M1]سر و همسرانت همه نام‌جوی
[M2]نگهدار نزدیکشان آبروی
[B][M1]پس آنگاه فکری به مغز آمدش
[M2]که ارمان خربوزه آسان شدش
[B][M1]به‌خودگفت یاران سفر می کنند
[M2]ازین راه دایم گذر می کنند
[B][M1]ازین خربزه من ببرّم کمی
[M2]به پهنای دینار یا درهمی
[B][M1]کز اینجای چون مردمان بگذرند
[M2]بر این خوردن خربزه بنگرند
[B][M1]بگویند از اینجا گذشتست خان
[M2]شود آبرویم فزون زین نشان
[B][M1]سپس حمله‌ورگشت بر خربزه
[M2]بخورد آنچه‌ را یافت‌ زان خوشمزه
[B][M1]بینداخت آن پوست‌های دراز
[M2]بر آن مانده از مغز بسیار باز
[B][M1]چوآن خورد لختی توقف نمود
[M2]ازبن کاو شده‌خان‌به‌خود پف‌نمود!
[B][M1]شکمبارهٔ پر هوا و هوس
[M2]بدین رای نستوده ننموده بس
[B][M1]به خود گفت آن را به دندان زنم
[M2]که گوبند خان چاکری داشت هم
[B][M1]درافتاد بر پوست‌ها چون هژبر
[M2]به‌ دندان زد آن پوست‌های سطبر
[B][M1]چو از گوشت ‌آن‌ پوست‌ها شد تهی
[M2]بیفکند و شد چند گامی رهی
[B][M1]به خود گفت‌ خان اسب هم داشته
[M2]که از خربزه پوست نگذاشته
[B][M1]چو این‌ نور الهامش از مغز تافت
[M2]از آن پوست‌هاکس نشانی نیافت
[B][M1]مگر دل ندادش کزان بگذرد
[M2]وزان پوست‌ها رنج و زحمت برد
[B][M1]پس آنگه بپا خاست چون نرّه‌شیر
[M2]که پوید سوی خانه و زن، دلیر
[B][M1]نگه کرد و آن تخم خربوزه دید
[M2]ز رنگ خوش آن دلش بردمید
[B][M1]به خود گفت هر چیز در عالمست
[M2]ز بهر نشاط بنی‌آدمست
[B][M1]من این نقش‌هایی که بستم همه
[M2]نبودند جز یافه و دمدمه
[B][M1]چه‌حاصل که این تخم مانم بجای
[M2]که گویند خان هشته آنجای پای
[B][M1]ز بهر من ایدر چه حاصل شود؟
[M2]چه خانی بیاید چه خانی رود
[B][M1]چو دل‌را به‌جاروب اندیشه رفت
[M2]همی خورد آن تخم و با خویش گفت
[B][M1]همان به که گویند از این دهکده
[M2]«‌نه خانی اویده نه خانی رده‌»
[B][M1]چو ازکف برون شد مهار هومن
[M2]رهایی نیابد ازو هیچ کس
[B][M1]سوارش اگر دشمن است ار که دوست
[M2]برد تا بدان جا که دلخواه اوست
[A]
[B][M1]یکی روز فرخنده از مهر ماه
[M2]مثال آمد از درگه پادشاه
[B][M1]که برخیز و زی کاخ مرمر گرای
[M2]ره آستان ملک برگرای
[B][M1]پذیرفتم و سوی درگه شدم
[M2]پذیرفته نزد شهنشه شدم
[B][M1]یکی کاخ دیدم سر اندک سماک
[M2]برآورده از مرمر تابناک
[B][M1]هنرمندی اوستادان کار
[M2]نهاده بر او گنبدی پرنگار
[B][M1]به د‌هلیز و کاشانه و سرسرای
[M2]نگاریده ارژنگ‌ها زیر پای
[B][M1]تو گفتی بهشتی است آراسته
[M2]چنان کرده ‌صنعت که دل خواسته
[B][M1]به هر مشکو از طاق و دیوار و در
[M2]همی جسته‌ پیش هنر بر هنر
[B][M1]به هر گوشه گویا لبی سحرساز
[M2]سخن گفته درگوش دل‌ها به‌راز
[B][M1]از انبوه آیینه خودبین شدم
[M2]به خودبینی خویش بدبین شدم
[B][M1]چو رفتم بر اشکوب دوم فراز
[M2]به‌رویم ز مینو دری گشت باز
[B][M1]پرستنده‌ای رهنمون آمدم
[M2]به تالار خاتم درون آمدم
[B][M1]شهنشاه را دیدم آنجا بپای
[M2]به‌تعظیم گشتم به‌پیشش دوتای
[B][M1]شهم جای بنمود و بنشست نرم
[M2]پس از روزگارم بپرسید گرم
[B][M1]ز مهرش دلم فال فرخ گرفت
[M2]سخن‌ها بپرسید و پاسخ گرفت
[B][M1]پس آنگه به تاربخ ایران رسید
[M2]به دوران رزم دلیران رسید
[B][M1]شهنشه بپرسید از اشکانیان
[M2]که کندند بنیاد یونانیان
[B][M1]ز پرتو نژادان آرش گهر
[M2]وزان پهلوانان پرخاشگر
[B][M1]به شه عرضه کردم همه نامشان
[M2]وز آثار و آغاز و انجامشان
[B][M1]سخن گفتم از پرتو و پرتوی
[M2]که شد در لغت پهلو و پهلوی
[B][M1]ز ارشک سخن کردم و مهرداد
[M2]که مردانه بنیاد شاهی نهاد
[B][M1]براندند از ایران سلوکیه را
[M2]سپس ره ببستند رومیه را
[B][M1]زکار «کراسوس‌» و آن لشکرش
[M2]که ازکینه ببرید «‌سورن‌» سرش
[B][M1]ز رزم «‌تراژان‌» و رومی گروه
[M2]که ایرانیان آمدندی ستوه
[B][M1]پس از مرگ دارا، به ایران‌زمین
[M2]نماند آن که اسبی کشد زبر زین
[B][M1]ز یونیان کار ما گشت زار
[M2]فکندند درکاخ دارا شرار
[B][M1]بکشتند سی تن شه و شهربان
[M2]نماندند از زند و استا نشان
[B][M1]در ایوان‌ها آتش افروختند
[M2]کتب خانه‌های مغان سوختند
[B][M1]ز سوریه تا مرز پنجاب و چین
[M2]کشیدند یکسر به زیر نگین
[B][M1]گرفتند از مرد دوریش باج
[M2]کشیدند یکسر به زیر نگین
[B][M1]گرفتند از مرد دوریش باج
[M2]نه‌فرهنگ ماند و نه‌تخت و نه‌تاج
[B][M1]که ناگه ز مشرق دمید آفتاب
[M2]سر بخت ایران برآمد ز خواب
[B][M1]ز پهلو نژادان زهگیر شست
[M2]یکی مرد جنگی به‌ زین برنشست
[B][M1]مهین ارشک شیردل مهرداد
[M2]به کین کیان دست مردی گشاد
[B][M1]ز نو جوش زد چشمهٔ زندگی
[M2]درآمد به بُن دورهٔ بندگی
[B][M1]ز بیگانه شد شهر ایران تهی
[M2]فروزنده شد فر شاهنشهی
[B][M1]کیانی کمان را زه افکنده شد
[M2]ز نو آرشی تیر پرنده شد
[B][M1]سپرکوب شد گرز گرشاسبی
[M2]سرانداز شد تیغ لهراسبی
[B][M1]فلک بویهٔ کین دارا گرفت
[M2]ز یونانیان آشتی وا گرفت
[B][M1]سپاه سکندر درِین رستخیز
[M2]یکی گور بگرفت و دیگر گریز
[B][M1]ز شهر هرات تا در تیسفون
[M2]زمین شد ز یونان‌ سپه‌ لعل گون
[B][M1]بجستند از آن رزمگاه درشت
[M2]به انطاکی و شام دادند پشت
[B][M1]پس آنگه به بلخ گزین تاختند
[M2]وزان بیخ یونان برانداختند
[B][M1]ز پنجاب تا مرز چین و تتار
[M2]به یونانیان مانده ‌بد یادگار
[B][M1]ز خود پادشاهان برانگیختند
[M2]به فرهنگ یونان درآویختند
[B][M1]شده نامشان دولت باختر
[M2]زده سکهٔ پادشاهی به زر
[B][M1]براندند اشکانیان بیدرنگ
[M2]گرفتند آن پادشاهی به چنگ
[B][M1]بسی رزم‌های گران ساختند
[M2]ز بیگانه مشرق بپرداختند
[B][M1]پس‌آنگه به‌خوارزم و دشت خزر
[M2]بجستند بر خیل ترکان ظفر
[B][M1]به سالی سه آمد به زیر نگین
[M2]ز آشور تا مرز کشمیر و چین
[B][M1]ز جوشن‌شکافان صحرانورد
[M2]برآمد ز خوارزم و قپچاق گرد
[A]
[B][M1]ادیبی زبان در طلاقت زبون
[M2]همی لام را خواند پیوسته نون
[B][M1]نوآموزی او را به چنگ اوفتاد
[M2]معلم به درسش زبان برگشاد
[B][M1]بدان کودک خرد، جای الف
[M2]کنف یاد داد آن ادیب خرف
[B][M1]به‌ناچار الف را انف خواند خرد
[M2]معلم برآشفت وگوشی فشرد
[B][M1]بدو گفت‌ انف‌ چیست‌ می‌خوان‌ انف
[M2]فروخواند کودک به فرمان انف
[B][M1]دگر باره آشفت استاد پیر
[M2]بزد بانگ برکودک ناگزیر
[B][M1]نوآموز روزی ببود اندر آن
[M2]انف‌خوان‌ و گریان و سیلی‌خوران
[B][M1]شبانگه پدر درکنارش نشاند
[M2]که امروز پور گرامی چه خواند؟
[B][M1]به شب همچنان کودک دلفروز
[M2]الف را انف خواند مانند روز
[B][M1]پدرگفت انف چیست جان پدر
[M2]الف گفت باید بسان پدر
[B][M1]چو بشنیدکودک الف را درست
[M2]الف‌را الف‌خواندچالاک‌و چست
[B][M1]چسان از انف می‌شود منصرف
[M2]که نشنیده جز فا و نون الف
[B][M1]تو خود فا و لام‌ و الف‌ راست گوی
[M2]پس از دیگران گفتهٔ راست جوی
[B][M1]تو بر نیکویی پشت پا می‌زنی
[M2]پس آنگه به نیکی صلا می‌زنی
[B][M1]تو بد را نخستین ز خود دورکن
[M2]سپس دیگران را ز بد دورکن
[B][M1]تب‌آلوده درمان تب چون کند
[M2]«‌رطب‌خورده‌ منع رطب چون کند»
[B][M1]چو حاکم کند می شبانگاه نوش
[M2]نبندد به‌ حکمش‌ دکان‌، می‌فروش
[B][M1]کسان بهره یابند از آثار خویش
[M2]که خود کار بندند گفتار خوبش
[B][M1]اگر گفته نغز است و دل نغز نه
[M2]بلوطی بود کاندر آن مغز نه
[B][M1]و گر دل‌ درست‌ است‌ و گفتار سست‌
[M2]از آن گفته یک دل نگردد درست
[A]
[B][M1]یکی کودک از لانه جغدی کشید
[M2]به صحن دبستانش می‌پرورید
[B][M1]هم او را یکی بچهٔ غاز بود
[M2]که باگربهٔ پیر همراز بود
[B][M1]به‌ مدرس درون هر سه ره داشتند
[M2]بر کودکان دستگه داشتند
[B][M1]ز بس کاندر آنجای بشتافتند
[M2]ز علم و خرد بهره‌ها یافتند
[B][M1]ز «‌هرودت‌» سخن کرده‌ از بر بسی
[M2]ز «‌تیتلیو» هم خوانده دفتر بسی
[B][M1]شبی را بهنجار اهل خبر
[M2]جدل سر نمودند با یکدگر
[B][M1]کز اقوام و از شهریاران ییش
[M2]کدامند اندک‌، کدامند بیش‌؟
[B][M1]در آغازگفتار، شد گر به راست
[M2]که از مردم مصر بهتر کجا است
[B][M1]همه عالم و عاقل و دین‌پرست
[M2]همه بردباران آیین‌پرست
[B][M1]ز جانند نزد خدایان رهی
[M2]همین یک‌صفتشان بس اندر بهی
[B][M1]برآورد جغد از دگر سو نوا
[M2]که چون قوم آتن کنون کو، کجا؟
[B][M1]من آن قوم را دوست دارم بسی
[M2]وزان قوم برتر ندانم کسی
[B][M1]کرا باشد آن لطف وآن دلبری
[M2]هم آن زور بازوی و نام‌آوری
[B][M1]بخندید از این ماجرای دراز
[M2]به غوغا سخن کرد آغاز، غاز
[B][M1]که‌هیهات‌،‌هیهات‌ازین‌فکرو رای
[M2]وز این ژاژگفتار شوخی‌نمای
[B][M1]گر اینست پس رومیان کیستند
[M2]بر رومیان دیگران چیستند؟
[B][M1]به یک‌ جای شد گرد با مهتری
[M2]بزرگی و مردی و گندآوری
[B][M1]فراوان هنرها به یک مرز و بوم
[M2]نهادند و بر آن نوشتند روم
[B][M1]مرا دل کشد سوی این ‌قوم باز
[M2]جهانجوی را برد باید نماز
[B][M1]فضیلت‌ فروشان جدل ساختند
[M2]ز صحبت به بیغاره پرداختند
[B][M1]خردمند موشی در آن پرده بود
[M2]که اوراق علمی بسی خورده بود
[B][M1]به گفتار آنان همی داشت گوش
[M2]نگرتا چه گفت آن خردمند موش
[B][M1]که ای چیره‌دستان نغز هجیر
[M2]غرض را اجیرید برخیرخیر
[B][M1]بر مصریان گربه مسجود بود
[M2]همان جغد را قوم آتن ستود
[B][M1]هم اندر « کپی‌تول‌» ز دربار روم 
[M2]به‌ غازان‌ خورش بود و نذر و رسوم
[B][M1]ز هریک به هریک نوایی رسید
[M2]که‌تان هریکی دل به جایی کشید
[B][M1]عقیدت‌چو کاهی‌ است هرجا گرای
[M2]برو بر غرض چیره چون کهربای
[A]
[B][M1]به روزی مبارک ز ماه صیام
[M2]به‌خود، خوردن روزه کردم حرام
[B][M1]سحر خوردم و خفت بعد از نماز
[M2]بپا خاست پایان روز دراز
[B][M1]شدم تا به مسجد نمازی کنم
[M2]بر پاک یزدان نیازی کنم
[B][M1]ز مسجد مرا دیو کج کرد راه
[M2]شدم با رفیقی سوی خانقاه
[B][M1]بجای نماز اندر آن قعر تنگ
[M2]زدم بی‌محابا دو قلاج بنگ
[B][M1]وزان جایگه با یکی باده‌خوار
[M2]کشیدم به میخانه رطلی سه‌چار
[B][M1]شکم خالی و سرپر از دود بنگ
[M2]زد آتش به جان بادهٔ لعل‌ رنگ
[B][M1]رفیقی مقامر کشیدم مهار
[M2]مرا برد از آنجا به بزم قمار
[B][M1]هرآن سیم کاندر میان داشتم
[M2]زکف دادم و روی برکاشتم
[B][M1]ز مستی سر از پای نشناختم
[M2]یکایک زر و سیم درباختم
[B][M1]وز آنجا سوی خانه کردم شتاب
[M2]چپ‌و راست‌پ‌رینده‌،‌سست‌وخراب
[B][M1]شکم خالی وکیسه پرداخته
[M2]تن از بنگ و می ناتوان ساخته
[B][M1]پی شب‌ نشینی که معهود بود
[M2]شدم تا به کویی که ‌مقصود بود
[B][M1]ز دیوارها مشت و سیلی‌خوران
[M2]زنان خوبش راگه بر‌بن گه برآن
[B][M1]زدم دست تا حلقه بر در زنم
[M2]که چون حلقه خمید ناگه تنم
[B][M1]بپیچید پایم به سر حلقه‌وار
[M2]زدم‌حلقه بر پای‌آن در چو مار
[B][M1]پس ازمن رفیقی به من برگذشت
[M2]مرا دید و دودش بسر درگذشت
[B][M1]بدان خانه‌ام برد از آن جایگاه
[M2]به‌وضعی پریشان و حالی تباه
[B][M1]رفیقان چو نبضم نگه‌داشتند
[M2]مرا جملگی مرده پنداشتند
[B][M1]پریده رخ و قفل گشته دهان
[M2]نفس را، ره آمد وشد نهان
[B][M1]بشولیده مندیل و پاره قبا
[M2]وز آب وگل آهار داده عبا
[B][M1]رفیقان به درمان بپرداختند
[M2]وز افیون دم عیسوی ساختند
[B][M1]پس از نیمه‌شب این تن نیمه‌جان
[M2]بپا خاست زان معجزآسا دخان
[B][M1]من از ناچرانی به کردار نی
[M2]جدل کرده با بنگ و افیون و می
[B][M1]عجب‌دارم‌از مرگ بی‌دست‌و پای
[M2]کِم از پا نیفکند و ماندم بجای
[B][M1]چه‌ سود از پدر درس صوم‌ و صلواه
[M2]چو بودند یاران به دیگر صفات
[B][M1]رفیق بد و نامد روزگار
[M2]ز بن برکند پند آموزگار
[B][M1]ببین کم‌به‌جان‌وبه‌خون‌و به‌پوست
[M2]به یک شب چه‌آمد ازین‌ چار دوست
[B][M1]به جان دارم از یار پنجم سپاس
[M2]که‌بردم سوی‌خانه‌بعد از سه‌پاس
[B][M1]چو خواهی بدانی همی راز من
[M2]ببین تا چه مردیست انباز من
[A]
[B][M1]«‌اربس‌» اندر افسانهٔ باستان
[M2]به افرشتهٔ عشق شد داستان
[B][M1]چوگل‌روی‌و چون‌شاخهٔ گل‌برش
[M2]کمانی و تیری به چنگ اندرش
[B][M1]شبی بود طوفنده و پر درخش
[M2]سیاهی و برف اندر آفاق پخش
[B][M1]بناگه در خانهٔ دل زدند
[M2]به دیوانگی راه عاقل زدند
[B][M1]دل‌ از جای برجست و در برگشاد
[M2]همانگه «‌اریس» اندر آن پرگشاد
[B][M1]دو بال از تف برف گشته دژم
[M2]دو مژگان ز سرما فتاده بهم
[B][M1]لبانش چو جزع یمانی کبود
[M2]رخانش چو پیروزهٔ نابسود
[B][M1]ز برف و ز سرما تنی لرزدار
[M2]چو شاخ گل تازه در نوبهار
[B][M1]به‌دل گفت در آن‌سیاهی همی
[M2]که‌ مهمان‌ ناخوانده‌ خواهی همی‌؟
[B][M1]بدوگفت دل کودکا! اندر آی
[M2]که‌ وقف‌ است‌ بر دوستان‌ این‌ سرای
[B][M1]در این برف و سرما کجا بوده‌ای‌؟
[M2]که‌ ناخورده‌ای چیز و ناسوده‌ای‌؟
[B][M1]لبانت چو جزع یمانی چراست‌؟
[M2]رخانت‌ چو یاقوت کانی‌ چراست‌؟‌
[B][M1]چرا مژگان را بخم کرده‌ای
[M2]چرا نرگسان را دژم کرده‌ای
[B][M1]به‌دستت چرا هست تیر وکمان‌؟
[M2]بترسی مگر از بد بدگمان‌؟
[B][M1]درین گفتگو تا به‌مشکو شدند
[M2]به‌نرمی درآن وبژه پستو شدند
[B][M1]به‌پستویکی آتش افروخت دل
[M2]که او را برافریشته سوخت دل
[B][M1]دو دستش به گرمی بر آذرگرفت
[M2]چو شد گرم‌،‌ خوش‌طبعیش‌ درگرفت
[B][M1]کجا عشق خوش طبعی آغازدا
[M2]بلا بر دل عاشقان تازدا
[B][M1]خداوند عشق آستین برکشید
[M2]« کمان را به زه کرد و اندر کشید»
[B][M1]دل از شوخی عشق در تاب شد
[M2]که ناگه بر اوتیر پرتاب شد
[B][M1]خدنگی چو الماس افروخته
[M2]شرارش دل مرد و زن سوخته
[B][M1]خدنگی‌همه‌خواری و رنج و درد
[M2]گدازندهٔ سرزنش‌های سرد
[B][M1]خدنگی همه داغ وهول وبلا
[M2]همه اشگ و بیماری و ابتلا
[B][M1]خدنگ‌«‌اریس‌»‌ازکمان سرکشید
[M2]سراپای دل را به خون درکشیدا
[B][M1]خدنگش‌به‌دل‌خوردوتاپرنشست
[M2]فرشته بدان خانه اندر نشست
[B][M1]در آن دل مپندار پندار زشت
[M2]که‌ دست «‌اریس‌» اندر آن‌ مهر کشت
[B][M1]ز قلب کسان قلب شاعر جداست
[M2]دل شاعر آماج سهم خداست
[B][M1]چو باشد دل شاعری سوخته
[M2]جهان گردد از شعرش افروخته
[B][M1]به دل برق سوزنده دارم چه باک
[M2]اگرگفتهٔ من بود سوزناک
[B][M1]دل شاعری چون دل کودکی
[M2]برنجد چو در مهرت آرد شکی
[B][M1]دل‌ شاعران‌ چیست؟‌ دربای‌ ژرف‌!
[M2]بر آن دمبدم برق و باران و برف
[B][M1]نیاساید از برق و طوفان دمی
[M2]نه در سور و شادی‌، نه در ماتمی
[B][M1]دلی با چنین کبر و پهناوری
[M2]بدست آیدت گر بدست آوری
[B][M1]درآویزی از تار مویی نگون
[M2]نشانیش چون گل به زلف اندرون
[B][M1]توانی در او دست یازی همی
[M2]چو طفلان بدو لعب‌بازی همی
[A]
[B][M1]پژوهندگی را سپیده‌دمان
[M2]فرشته به خاک آمد از آسمان
[B][M1]بدانگه که‌مردم به خواب اندر است
[M2]دل دیو ریمن به تاب اندر است
[B][M1]بدانگه که یکسر غنوده است هوش
[M2]گشاده در دل به روی سروش
[B][M1]فرشته درآمد چراغی به مشت
[M2]روان شد به دعوتگه زردهشت
[B][M1]به ایران زمین جستن اندر گرفت
[M2]پژوهیدن هر دلی سر گرفت
[B][M1]هرآن دل که دیوان در آن خفته دید
[M2]فرشته از آنجای دم درکشید
[B][M1]به هر دل که‌بد پاک‌، کشتن گرفت
[M2]در آن هرچه دید آن نبشتن گرفت
[B][M1]از آن ییش کاین تیره پهنای خاک
[M2]شود چون دل پارسا تابناک
[B][M1]از آن پیش کز قعر دربای قار
[M2]کشد دیو، خمیازهٔ نابکار
[B][M1]سوی آسمان شد سروش بلند
[M2]بدست اندرش نامه‌ای دلپسند
[B][M1]ز هر دل در آن داستانی زده
[M2]فرشته برآن ترجمانی شده
[B][M1]به هر دل دگر نقش‌، دیدار بود
[M2]به هر نقش رنگی دگر یار بود
[B][M1]بجز یاد فردوسی پاک‌رای
[M2]که در هر دلی داشت نقشی بجای
[A]
[B][M1]چو اسفندیار آن شه نیک‌بخت
[M2]به باغ مهی خسروانی درخت
[B][M1]فروزندهٔ چهر دین بهی
[M2]فرازندهٔ چتر شاهنشهی
[B][M1]فزایندهٔ کشور باستان
[M2]به هر جای در پر دلی داستان
[B][M1]به رویینه دز آتش افروخته
[M2]بر و بوم ارجاسبی سوخته
[B][M1]فتالندهٔ جنگ گندآوران 
[M2]رهاننده مهربان خواهران
[B][M1]به‌مردی گشوده ره هفت خوان
[M2]برید‌ه سر اژدهای دمان
[B][M1]خم آورده در پیش یزدان‌، سرا
[M2]زده بوسه بر دست پیغمبرا
[B][M1]به رزمی کجا ناستوده پدر
[M2]فرستادش اندر دم جانور
[B][M1]بر آن شوم پیکار زابلستان
[M2]ز تیر گز رستم داستان
[B][M1]فروخفتش آن نرگسان دژم
[M2]نگون کشت آن زردهشتی علم
[B][M1]پشوتن برادرش بر سر دوید
[M2]به زاری گریبان خفتان درید
[B][M1]ز یکسوی بهمن بیامد دوان
[M2]بدو مرمرش جوی خونین روان
[B][M1]فرو مانده زال اندر آن کارکرد
[M2]ز دستان و این گنبد لاجورد
[B][M1]ز پیشینه گفتار موبد به بیم
[M2]ز بد روزی پور، دل بردو نیم
[B][M1]که هرکس که‌خون یل اسفندیار
[M2]بریزد ورا بشگرد روزگار
[B][M1]شه اسفندیار اندر آن خاک گرم
[M2]فتاده‌ چنان‌ چون‌ به‌ خون خفته غرم
[B][M1]بدوگونه‌اش زعفران بیخته
[M2]بر آن زعفران سرخ می ریخته
[B][M1]دوچشمش چو دو جوی وزان هر دو جوی
[M2]دو سیلاب‌ خون‌ تاخته بر دو روی
[B][M1]بدو چشم دست و به‌دست دگر
[M2]خدنگی ز خون‌سرخ‌، پیکان وپر
[B][M1]خم آورده پشت وکشیده دو ران
[M2]دو آهو غنوده به خواب گران
[B][M1]ناتمام‌



﻿




[A]
[B][M1]شنیدم که شاهنشهی نقش بست
[M2]ابر خاتم خویشتن‌: «‌راست رست‌»
[B][M1]درین باغ تا راستی‌، رسته‌ای
[M2]وگر شاخ ناراستی خسته‌ای
[B][M1]بگو راست‌، ور بیم جان داردت
[M2]که خود راستی در امان داردت
[B][M1]یکی روز در مکه غوغا بخاست
[M2]به کین محمد که می‌‎گفت راست
[B][M1]به یاری رسیدش یکی رادمرد
[M2]به‌ چیزبش پیچید و بر دوش کرد
[B][M1]به ره در رسیدند غوغاییان
[M2]گرفتند آن مرد را در میان
[B][M1]بگفنند کاین‌ چیست‌؟ گفت‌ این‌ نبی‌ است
[M2]در این پشتواره جز او هیچ نیست
[B][M1]گزندآوران بی گزندان شدند
[M2]به‌شوخی گرفتند و خندان شدند
[B][M1]ز راهش گذشتند و بگذشت پیر
[M2]وز آن راستگویی برست آن امیر
[B][M1]نگر تا پیمبر چه گفت از خرد:
[M2]«‌بگو راست هرچند مرگ آورد» 
[B][M1]شنو تا بدانی که این راز چیست
[M2]که گر نشنوی بر تو باید گریست
[B][M1]مگوی‌ آنچه داری‌ به‌ دل راست‌ راست
[M2]که هر راست را بازگفتن خطاست
[B][M1]بسا راست کآشوب‌ها راست کرد
[M2]وزآن گفته‌ خصم‌ آنچه‌ می‌خواست کرد
[B][M1]نه هر راست را بایدت گفت تیز
[M2]نگر تا نگویی به جز راست چیز
[B][M1]کجا فتنه خیزد زگفتار راست
[M2]خموشی گزیدن‌ در آنجا رواست
[B][M1]گروهی دروغی روا داشتند
[M2]به یک‌جای و آن خیر پنداشتند
[B][M1]دروغی کجا سود آید از آن
[M2]به از راست کآشوب زاید از آن
[B][M1]منت راست گوبم که چونین دروغ
[M2]وگر سود بخشد ندارد فروغ
[B][M1]ز خوبی زبان خاستن بودنی است
[M2]ولی در بدی هیچگه سود نیست
[A]
[B][M1]یکی گرسنه خرس در باغ جست
[M2]مگرمیوه نغزی آرد بدست
[B][M1]به هرسو نگه کرد با حرص وآز
[M2]یک امرود بن دید رسته دراز
[B][M1]به بالا بلند و به پهلو فراخ
[M2]ستبر وکشن برگ و بسیار شاخ
[B][M1]ز هر برگ، رخشان یکی آمرود
[M2]چو نجم ثریا زچرخ کبود
[B][M1]بجنبید و غرید خرس از شعف
[M2]بمالید بر خاک هر چار کف
[B][M1]همی‌ جست‌ چابک‌ به‌ ساق‌ درخت
[M2]که پرچین خارش بدرید رخت
[B][M1]نگه کردکز ساقه تا بیخ شاخ
[M2]همی خاربن برشده لاخ لاخ
[B][M1]ببسته است دهقان داننده کار
[M2]به‌ساق درخت از پی دزد، خار
[B][M1]همه خارها چون سرنیزه‌ها
[M2]کزان نیزه‌ها کس نگشتی رها
[B][M1]غمی گشت‌خرس از چنان‌سخت‌جای
[M2]بگشت و بلیسید دو دست و پای
[B][M1]برنجید از آن کار، زاندازه بیش
[M2]ولیکن نیاورد با روی خویش
[B][M1]روان کشت‌ازآن‌باغ‌و با خویش کفت
[M2]که رسم بزرگی نشاید نهفت
[B][M1]من این باغ امرود و این بار تر
[M2]نهادم به وقف مزار پدر
[B][M1]چو بینیش بر خاک ره سوده شد
[M2]زبانش به خیرات بگشوده شد
[B][M1]کسی چون ز سودی جدا ماندا
[M2]مران سود را ناروا خواندا
[A]
[B][M1]پی چیست این ساز و برگ نبرد؟
[M2]هم این کشتی وییل جنگی و مرد
[B][M1]به‌«‌پیروس» گفت این‌، یکی هوشیار
[M2]که همراز او بود و آموزگار
[B][M1]سوی روم خواهم شدن‌، گفت شاه
[M2]بدانجا که جویندم از دیرگاه
[B][M1]چرا گفت‌، گفت از پی گیر و دار
[M2]ستودش خردمند آموزگار
[B][M1]که این رای رائی است با دستگاه
[M2]سکندر سزد کرد این یا که شاه
[B][M1]چه خواهیم کردن چو شد روم راست
[M2]بگفتا همه خاک لاتن ز ما است
[B][M1]خردمند گفت اندرین نیست شک
[M2]که آن جمله ما را بود یک‌بهٔک
[B][M1]دگر کار کوته شود؟ گفت نه‌!
[M2]به سیسیل از آن پس درآرم بنه
[B][M1]همین کشتی و لشکر بی‌شمار
[M2]درآید «‌سراکوش‌» را برکنار
[B][M1]دگرکارگفتا تمام است‌؟ گفت
[M2]نه زآنروکه با آب و بادیم جفت
[B][M1]همانگه بسنده است بادی بگاه
[M2]که تا خاک « کارتاژ» باز است راه
[B][M1]کنون‌، گفت بر بندگان شه‌، درست
[M2]که ما جمله گیتی بخواهیم جست
[B][M1]برانیم تا دامن قیروان
[M2]به صحرای «‌لیبی‌» و ریگ روان
[B][M1]به مصر و حجاز اندر آییم تنگ
[M2]وز آن پس بتازیم تا رودگنگ
[B][M1]چو ازگنگ بگذشت یکران ما
[M2]شد آن مرز و بوم نوین زان ما
[B][M1]بپیچیم از آن پس به توران‌زمین
[M2]ز جیحون برانیم تا پشت چین
[B][M1]چو این نیمه بخش جهان بزرگ
[M2]درآمد به فرمان شاه سترگ
[B][M1]به دستور ما گشت کار جهان
[M2]چه فرمان کند شهریار جهان
[B][M1]به پیروزی و شادی آنگاه گفت‌:
[M2]توانیم خندید و نوشید و خفت
[B][M1]بدو گفت دستور آزادمرد
[M2]که این را هم‌اکنون توانیم کرد
[B][M1]نیفکنده پرخاش را هیچ بن
[M2]بکن هرچه‌خواهی‌، که گوید مکن؟
[B][M1]شنیدم که نشنید پند وزیر
[M2]سوی روم شد پادشاه «‌اپیر»
[B][M1]شکستی بزرگ اندر آمد بر اوی
[M2]شکسته سوی خانه بنهاد روی
[B][M1]همی خواست گیتی ستاند به‌زور
[M2]که گیتی کشیدش به زندان گور
[B][M1]نصیحت بسی گفته‌اند اهل هوش
[M2]ولی نیست گوش حقیقت‌نیوش
[B][M1]حقیقت برون از یکی حرف نیست
[M2]کجا داند آن کز حقیقت بری است
[B][M1]حقیقت به کس روی با رو نشد
[M2]از این رو سخن‌ها دگرگونه شد
[B][M1]سخن از حقیقت گر آگه شدی
[M2]درازی نهادی و کوته شدی
[B][M1]بهار از حقیقت یکی ذرّه دید
[M2]بدو باز پیوست و از خود برید
[B][M1]چو از خود رها گشت جاوید شد
[M2]بدان ذره همراز خورشید شد
[A]
[B][M1]ایا پور پند مرا یاد دار
[M2]پدرت آنچه گوید فرا یاد آر
[B][M1]مگوی آنچه معنی ندانیش کرد
[M2]مکن آنچه نیکو نتانیش کرد
[B][M1]سرمایهٔ مرد دانستن است
[M2]دگر خواستن پس توانستن است
[B][M1]چو مردم‌توانست‌ودانست‌و خواست
[M2]کند راست و آید بر او دهر راست
[B][M1]به چیزی کزآن چیزخیریت نیست
[M2]اگر بگروی بر تو باید گریست
[B][M1]به هرکارکرد، ای گرامی پسر
[M2]رضای خدا جوی و خیر بشر
[B][M1]به راهی که پایان ندارد مرو
[M2]چو رفتی از آن راه واپس مشو
[B][M1]به کاری که نیکو ندانیش بن
[M2]مپیچ و میندیش و دعوی مکن
[B][M1]به گفتار، کردار را یارکن
[M2]بخوان و بدان آنگهی کار کن
[B][M1]به قولی که با فعل ناید درست
[M2]مبر رنج کان قول قولی است سست
[B][M1]دو رو دارد این گیتی گوژبشت
[M2]یکی‌روی از آن نرم و دیگر درشت
[B][M1]برونی به گفتارها پرنگار
[M2]درونی به کردارها استوار
[B][M1]حقیقت‌درون‌است و صورت برون
[M2]خرد از برون زی درون رهنمون
[B][M1]برون دیگر و اندرون دیگر است
[M2]میانجی رهی پیچ پیچ اندر است
[B][M1]برون را نظر خواند دانا وگفت
[M2]نظر بی‌تحقق نیرزد به مفت
[B][M1]برون را مپیرای همچون خزف
[M2]درون را بیارای همچون صدف
[B][M1]صدف‌را برون چون‌خزف‌نغزنیست
[M2]خزف را درون لیکن آن مغز نیست
[B][M1]مخور عشوه اهل روی و ریا
[M2]که شکر نیارد نی بوریا
[B][M1]گزافه است هنگامهٔ عامیان
[M2]که پرگوی طبل‌اند و خالی میان
[B][M1]تهی‌مغز شد طبل بی‌چشم وگوش
[M2]از آنرو به چیزی برآرد خروش
[B][M1]خروش جرس از سر درد نیست
[M2]ازیرا فریبنده مرد نیست
[B][M1]فریب فریبنده مردم مخور
[M2]عسل از بن نیش کژدم مخور
[B][M1]به پیکار جنگاوران زمان
[M2]همان تیر مرسوم نه در کمان
[B][M1]که گر تیر دشمن‌جوی پیش جست
[M2]تو را چوبه و چرخ باید شکست
[B][M1]مشو غره از های و هوی عوام
[M2]که گیرند هرچ آن دهندت‌، تمام
[B][M1]نهندت بهٔک دست بالای سر
[M2]نگون افکنندت به‌ دست دگر
[A]
[B][M1]به من بر مسلم شد این نکته باز
[M2]که مردم به گیتی بماند دراز
[B][M1]به‌شرطی که‌ فکرش نگیرد شتاب
[M2]مگرسوی‌آمیزش‌و خورد و خواب
[B][M1]بباید کش از این سه فکرت برون
[M2]نباشد دگر فکرتی رهنمون
[B][M1]چو شب از سر روز تاج افکند
[M2]خورد شام و تن در دواج افکند
[B][M1]چو از خاوران روز شد آشکار
[M2]پی کسب روزی بچسبد به کار
[B][M1]غم گردش ماه و سالیش نه
[M2]بجز فکر روزی خیالیش نه
[B][M1]نه فکر بزرگی و میری کند
[M2]نه اندیشه از روز پیری کند
[B][M1]نه او را غم حال بانو بود
[M2]که بانوی او نیز چون او بود
[B][M1]نه در دل غم کودک بی‌زبان
[M2]که پروردگارش بود مهربان
[B][M1]اگر باشد اندر هنر خبرتش
[M2]به هر کار یزدان کند نصرتش
[B][M1]کند تکیه‌ بر صنع‌ و نیروی خوبش
[M2]به‌ عقل‌ و هش و زور بازوی‌ خویش
[B][M1]وگر پیشه‌ور با ترازو بود
[M2]ترازوش سرمایهٔ او بود
[B][M1]بویژه که شیرین‌زبانی کند
[M2]به خلق خدا مهربانی کند
[B][M1]چو شد عدل میل ترازوی او
[M2]بود میل هر مشتری سوی او
[B][M1]چو نیکوسخن‌بود و حاضرجوا ب
[M2]شود بهتر از مشتری کامیاب
[B][M1]وگر ترش‌رو بود و بی‌رای و هوش
[M2]بود کم خریدار و اندک‌فروش
[B][M1]بداگر خرید و فروش اندکست
[M2]دو ده نیم بهتر ز یک ده‌ یک است
[B][M1]وگر کشت‌کار است و برزیگرست
[M2]مر او را زمین و زمان یاور است
[B][M1]به پاییز بندد کمر استوار
[M2]برد آب و حاضر کند کشتزار
[B][M1]چهار آخشیجان بود یار او
[M2]طبیعت کند سعی درکار او
[B][M1]که گفتار زردشت پیغمبر است
[M2]ستون جهان مرد برزیگر است
[A]
[B][M1]جدا شد یکی چشمه از کوهسار
[M2]به ره گشت ناگه به سنگی دچار
[B][M1]به‌ نرمی‌ چنین گفت با سنگ سخت‌:
[M2]کرم کرده راهی ده ای نیک‌بخت
[B][M1]جناب اجل کش گران بود سر
[M2]زدش سیلی وکفت‌: دور ای پسر!
[B][M1]نشد چشمه‌ از پاسخ‌ سنگ‌، سرد
[M2]به کندن دراستاد و ابرام کرد
[B][M1]بسی کند وکاوید وکوشش نمود
[M2]کز آن سنگ خارا رهی برگشود
[B][M1]زکوشش به‌ هر چیز خواهی رسید
[M2]به‌هر چیز خواهی کماهی رسید
[B][M1]بروکارگر باش و امّیدوار
[M2]که از یاس جز مرگ ناید به‌بار
[B][M1]گرت پایداربست در کارها
[M2]شود سهل پیش تو دشوارها
[A]
[B][M1]بروکار می کن مگو چیست کار
[M2]که سرمایهٔ جاودانی است کار
[B][M1]نگر تاکه دهقان دانا چه گفت
[M2]به ‌فرزندگان‌، چون‌ همی‌خواست خفت
[B][M1]که میراث خود را بدارید دوست
[M2]که گنجی ز پیشینیان‌ اندر اوست
[B][M1]من آن را ندانستم اندرکجاست
[M2]پژوهیدن و یافتن با شماست
[B][M1]چوشد مهرمه کشتگه‌برکنید
[M2]همه جای آن زیر و بالا کنید
[B][M1]نمانید ناکنده جایی ز باغ
[M2]بگیرید از آن گنج هرجا سراغ
[B][M1]پدر مرد و پوران به امید گنج
[M2]به کاویدن دشت بردند رنج
[B][M1]به گاوآهن و بیل کندند زود
[M2]هم‌اینجا، هم‌آنجا و هرجا که بود
[B][M1]قضا را در آن‌ سال‌ از آن خوب شخم
[M2]ز هرتخم برخاست هفتاد تخم
[B][M1]نشد گنج پیدا ولی رنجشان
[M2]چنان چون پدرگفت شد گنجشان
[A]
[B][M1]توگویی مگر مرغ دستانسرای
[M2]به ژاغر نهان کرده باریک نای
[B][M1]نه نای و نه انگشت نایی پدید
[M2]نه‌ لب کاندر آن نای دم دردمید
[B][M1]نوازد به جادوگری نای خویش
[M2]فزاید بهر نغمه آوای خویش
[B][M1]تو گویی‌بر آن تنگ و باریک شاخ
[M2]گشاده یکی بزمگاهی فراخ
[B][M1]نوازندگانی سر از باده مست
[M2]به‌ خنیاگری برده یکباره دست
[B][M1]هم‌آهنگ‌، با نای‌ها، چنگ ها
[M2]درآمیخته جمله آهنگ‌ها
[B][M1]همه سازها بر اغانی زنند
[M2]اوانی همی بر اوانی زنند
[A]
[B][M1]ایا کودک خوب شیرین‌زبان
[M2]مشو غافل از مادر مهربان
[B][M1]بدار این سه‌مقصود را نصب عین
[M2]نخستین خدا، زان سپس والدین
[B][M1]خدا منعم است و مربّی پدر
[M2]بود مادر از هر دو دلسوزتر
[B][M1]خدا را پرست و پدر را ستای
[M2]ولی جان به قربان مادر نمای
[A]
[B][M1]کلی را سر از زخم ناسور بود
[M2]ز خارش توانش ز تن دور بود
[B][M1]کنار یکی نهر، خارید سر
[M2]کلاهش فتاد اندر آن نهر در
[B][M1]بجنبید و بشتافت بر طرف آب
[M2]ولی آب را زو فزون‌ بُد شتاب
[B][M1]کله گه بغلطید وگه شد به‌اوج
[M2]به فرجام گم گشت در زیر موج
[B][M1]چو نومید شد کل ز صید کلاه
[M2]برون قاه قاه و درون آه آه
[B][M1]به ‌یاران چنین گفت‌: کاین رشک لاخ
[M2]برای سرم بود لختی فراخ
[A]
[B][M1]شنیدم که دو دزد خنجرگذار
[M2]خری را ربودند در رهگذار
[B][M1]یکی گفت بفروشم او را به زر
[M2]نگه دارمش گفت دزد دگر
[B][M1]در این ماجرا، گفتگو شد درشت
[M2]به دشنام پیوست و آخر به مشت
[B][M1]حریفان ما مشت بر هم زنان
[M2]که دزد دگر تافت خر را عنان
[A]
[B][M1]یکی دوستی را بیازرد سخت
[M2]پس‌آنگه‌سوی‌قاضیش‌بردسخت
[B][M1]پس از رنج و بدنامی وگیرودار
[M2]چو روز نخستین بدوگشت یار
[B][M1]یکی گفتش ای مرد کارت چه بود
[M2]درتن دوستی گیرو دارت چه بود
[B][M1]چرا ز آشتی دست برداشتی
[M2]چو بایستیت باز کرد آشتی
[B][M1]بخندید و گفت آشتی نیست این
[M2]که جنگ دگر را میانجیست این
[A]
[B][M1]گذشته گذشته است و آینده نیست
[M2]میان دو نابود، پاینده چیست‌؟
[B][M1]گذشته اگر خوب اگر بد، گذشت
[M2]وز آینده کس نیز واقف نگشت
[B][M1]گذشته به چنگ تو ناید دگر
[M2]وز آینده‌ات نیز نبود خبر
[B][M1]دمی کاندر آن دعوی هست تست
[M2]همانست کاین‌ لحظه‌ در دست تست
[B][M1]چو در دست تست ای برادر زمان
[M2]زمان را به اندوه و غفلت ممان
[B][M1]درین یکدم ار بد کنی یا که زشت
[M2]زمانه به‌نام تو خواهد نوشت
[B][M1]مبادا در این یک‌زمان بد کنی
[M2]که گر بد کنی در حق خود کنی
[B][M1]به مرد خدا نیست زشتی سزای
[M2]که مرد ار ببخشد نبخشد خدای
[B][M1]بپرهیز از آزردن نیکمرد
[M2]که با نیکمردان کسی بد نکرد
[A]
[B][M1]جهانست چون جنگلی بیکران
[M2]فراوان درخت و گیاه اندر آن
[B][M1]یکی از در میوه اندوختن
[M2]درختی دگر از در سوختن
[B][M1]چو تابید از برج خرچنگ شید
[M2]بخندید بر بارور تود، بید
[B][M1]که این کوشش بی کران تا به کی‌؟
[M2]خمیده ز بار گران تا به کی‌؟
[B][M1]فروهشته برگردنت پالهنگ
[M2]شکسته سر و دستت از چوب و سنگ
[B][M1]فرو ریخته برگ و بارت بهم
[M2]به زیر لگد پشت کرده بخم
[B][M1]به یاد که در این سرای سپنج
[M2]کشی بار این‌ درد و اندوه‌ و رنج‌‌؟
[B][M1]خوری غم به یاد دل شاد که‌؟
[M2]به عشق که‌؟ بهر که‌؟ بر یاد که‌؟
[B][M1]کسی کز برای تو تب کرد راست
[M2]اگر از برایش بمیری رواست
[B][M1]کسی کز فراق تو لب می گزد
[M2]گر افغان کنی در غمش می‌سزد
[B][M1]و دیگرکه دنیا دمی بیش نیست
[M2]در آن‌دم کس‌ ار غم‌ خورد ز ابلهیست
[B][M1]تو ای بارور تود فرخ سرشت
[M2]چه‌ خوش کرده‌ای اندرین کار زشت‌؟
[B][M1]نگه کن به من کاندرین جای خوب
[M2]نه‌ رنجست‌ و انده‌ نه‌ سنگست‌ و چوب
[A]
[B][M1]شدم با یکی مرد عیّار یار
[M2]که بودش همی رزم و پیکارکار
[B][M1]سلحشور و سالوک و همت بلند
[M2]به پیرامنش نامداران چند
[B][M1]نهاده به سر تارک مهتری
[M2]نهفته به دل بویه ی سروری
[B][M1]هوای بزرگی بسر داشت مرد
[M2]نیاسوده یکدم ز ننگ و نبرد
[B][M1]بگفتم بدان نوخط کهنه کار
[M2]که جان و جوانی گرامی بدار
[B][M1]بخندید ازبن گفته آزادمرد
[M2]که ای فارغ از رنج و حرمان و درد
[B][M1]به میدان ز خون سرخ مردن بنام
[M2]به از مرگ در بستری زردفام
[B][M1]بگفتم به شهر اندر آیی همی‌؟
[M2]و یا اندرین کوه پایی همی‌؟
[B][M1]بگفتا به شهر اندر آیم بسی‌!
[M2]که جز دوستانم نداند کسی‌!
[B][M1]بگفتم که دولتسرایت کجاست‌؟
[M2]کجاخانه‌داری‌وجایت کجاست ؟
[B][M1]بگفت اندر آنجا سراییم نیست
[M2]جز اندر دل خلق جاییم نیست
[B][M1]بدو گفتم آنجا یکی خانه ساز
[M2]سرایی نو آیین و شاهانه ساز
[B][M1]که چون صفّ بیداد را بشکنی
[M2]به پیروزی آنجای مأوا کنی
[B][M1]نگر تا به پاسخ چه گفت آن دلیر:
[M2]که گر من شوم بر بداندیش چیر
[B][M1]سرای امارت بود جای من
[M2]نساید زمین دگر پای من 
[B][M1]وگر خصم گردد به من چیردست
[M2]به میدان شوم بسته و زیردست
[B][M1]نشاید دگر جای‌، مأوای من
[M2]که زندان سلطان بود جای من
[B][M1]وگر کشته آیم به میدان کین
[M2]بود خانه‌ام تنگنای زمین
[B][M1]فزون از دمی نیست مرگ ای پسر
[M2]ز مرگست اندیشه‌اش صعب‌تر
[B][M1]چو اینست‌، پس مرگ در رزمگاه
[M2]به از درد و بیماری و اشگ و آه
[A]
[B][M1]زمانه به قصد دلم بی‌درنگ
[M2]گشاید ز غم تیرهای خدنگ
[B][M1]نشان ساخته زآن دل خون‌فشان
[M2]زند تیرها راست بر یک نشان
[B][M1]نشاند سر اندر بن یکدگر
[M2]کز آن تیرها نیزه سازد مگر
[B][M1]ز بیداد مردم بنالم به زار
[M2]بگریم به مانند ابر بهار
[B][M1]گرم خون ز مژگان ببارد رواست
[M2]کزین مردمانم به دل زخم‌هاست
[B][M1]ز مژگان گرم اشگ تا دامن است
[M2]مپندار کان اشک چشم من است
[B][M1]بود جان شیرین من بی‌گمان
[M2]چکان از سر پنجهٔ مردمان
[A]
[B][M1]چون عدو درکمین بود زنهار
[M2]دست از شنعت رفیق بدار
[B][M1]دوکبوترکه بال هم شکنند
[M2]لقمه گربه را درست کنند
[END]