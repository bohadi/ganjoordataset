[START][A]
[B][M1]انما الله واحد و احد
[M2]صمد لم یلد و لم یولد
[B][M1]لایضاهیه فی الوجود سوی
[M2]لایکافیه فی البقاء احد
[B][M1]الذی یمسک السماء الی
[M2]امد شائه بغیر عمد
[B][M1]عزه دائم الی الاباد
[M2]ملکه قائم الی السرمد
[B][M1]نقش پیوند بارگاه ازل
[M2]کارپرداز کارگاه ابد
[B][M1]دفتر صنع او نخواسته است
[M2]از ورق رونق از مداد مدد
[B][M1]نورسان ریاض قدرت او
[M2]همه حورا جبین و طوبی قد
[B][M1]تازه خیزان باغ حکمت او
[M2]هم سنبل عذار و نسرین خد
[B][M1]ما هم طالبیم و او مطلوب
[M2]ما همه قاصدیم و او مقصد
[B][M1]او قدیم است و مابقی محدث
[M2]او محیط است و کائنات زبد
[B][M1]وحدت صرف دان حقیقت او
[M2]لیک بنموده از لباس عدد
[B][M1]فهو راض کما هو المرضی
[M2]و هو هاد کما هو المهتد
[B][M1]برتر آمد سپهر معرفتش
[M2]از عروج مهندسان به رصد
[B][M1]بنده جامی که از تحول حال
[M2]می شود گه مرید گه مرتد
[B][M1]همتی بایدش خلاص شده
[M2]زاحترام قبول و ذلت رد
[B][M1]دیده لایزال نادیده
[M2]از غبار وجود غیر رمد
[A]
[B][M1]زهی از دو رخ شاه دنیا و دین
[M2]به مهر کتف خاتم المرسلین
[B][M1]ز خاتم سیمان ازان ملک یافت
[M2]که نام تواش بود نقش نگین
[B][M1]یسار است دنیا یمین آخرت
[M2]به زیر نگینت یسار و یمین
[B][M1]چو طوبی به نعلین تو سود سر
[M2]رسیده سر او به عرش برین
[B][M1]بود حاصل چشم حق بین تو
[M2]چه عین الیقین و چه حق الیقین
[B][M1]تویی آفرین گو بر ایزد که کرد
[M2]تو را از همه آفرینش گزین
[B][M1]هزار آفرین باد بر جان تو
[M2]به هر آفرین از جهان آفرین
[B][M1]سگ بندگان تو جامی که هست
[M2]سگان تو را بنده کمترین
[B][M1]به سر در رهت گر تواند شتافت
[M2]نیاید دگر پای او بر زمین
[A]
[B][M1]برآمد شاه عشق از طور سینا
[M2]در آنجا زد علم بر دیر مینا
[B][M1]رخ اندر وادی بطحا برافروخت
[M2]به نور خود جهانی ساخت بینا
[B][M1]به روی هرکس ابواب فتوحات
[M2]به آن مفتوح شد فتحا مبینا
[B][M1]به آن فتح مبین بینا بگشتیم
[M2]فمن هذا لقینا ما لقینا
[B][M1]جنون عشق را جامی میامیز
[M2]به تدبیر شفای پورسینا
[B][M1]ز یکدیگر بدر زنجیر تدبیر
[M2]و قل هذا جنون العاشقینا
[B][M1]بود تدبیر رو در وادی شک
[M2]ازان وادی به سرحد یقین آ
[A]
[B][M1]عاشقم اما نمی گویم کجا
[M2]بیخودم لیکن نمی دانم چرا
[B][M1]بیخودم زان می که آن را نیست جام
[M2]عاشقم جایی که آنجا نیست جا
[B][M1]حبذا زان می که از یک جرعه ساخت
[M2]از وجود خویشتن فانی مرا
[B][M1]ساقیا یک جرعه دیگر ببخش
[M2]تا شوم فانی ز پندار فنا
[B][M1]چون ز پندار فنا فانی شوم
[M2]برزنم سر از گریبان بقا
[B][M1]عشق بازم با تو فارغ آمده
[M2]از خیال غیر و پندار سوا
[B][M1]بلکه من هم از میان بیرون روم
[M2]جامی آسا با تو بگذارم تو را
[A]
[B][M1]به اسرار حقیقت نیست جز پیر مغان دانا
[M2]له فضل علی اهل النهی علما و عرفانا
[B][M1]زمانی گوش بر گفتار او نه تا یقین دانی
[M2]که جز تلبیس نبود حاصل تدریس مولانا
[B][M1]اگر بودی کمال اندر نویسایی و خوانایی
[M2]چرا آن قبله کل نانویسا بود و ناخوانا
[B][M1]بیا ای کرده احیای ممات هر دل مرده
[M2]چه باشد سایه بر ما مردگان اندازی احیانا
[B][M1]تویی فیاض و ما قابل قبول از ما و فیض از تو
[M2]فلولاک و لولانا لما کان الذی کانا
[B][M1]نهان بودیم ما در تو کنون گشتی عیان در ما
[M2]فکنا فیلک اعیانا و فینا صرت اکوانا
[B][M1]به یکرنگی کشید از نور وحدت وقت ما جامی
[M2]فاخر انا کاولینا و اولینا کاخرانا
[A]
[B][M1]هلال الکاس لم تکمل بشمس الراح کملها
[M2]که گردد چون شود پر این مه نو بدر محفلها
[B][M1]دلم آن موج زن دریاست ز اوصاف جمال تو
[M2]که افتد صد صدف گوهر ز هر موجش به ساحلها
[B][M1]به عزت باش با دلهای عالی همت ای خواجه
[M2]که گر افتی ز بام آسمان بهتر کزین دلها
[B][M1]چو هر منزل که لیلی کرده جا کعبه ست مجنون را
[M2]به قصد کعبه مجنون را چه حاجت قطع منزلها
[B][M1]چو محمل را درون خالی بود از محمل آرایی
[M2]به زیورها چه سود آراستن بیرون محملها
[B][M1]کجا گردد به فکر عقل مشکلهای عاشق حل
[M2]که صد مشکل دگر پیش آیدش از حل مشکلها
[B][M1]چو افتد مشکلی جامی به ساقی گوی چون حافظ
[M2]الا یا ایها الساقی ادر کاسا و ناولها
[A]
[B][M1]الا یا ایها الساقی می آمد حل مشکلها
[M2]ز می مشکل بود توبه ادر کاسا و ناولها
[B][M1]چو گردد کعبه رولیلی ز مجنون بیش ازین ناید
[M2]که ریزد خون دل از دیده بر آثار منزلها
[B][M1]ز هر محمل چو آید بوی لیلی جای آن دارد
[M2]که گردد اشک مجنون قطره زن دنبال محملها
[B][M1]بمیر از خویش تا زین موج خیز غم امان یابی
[M2]که شخص مرده را زود افکند دریا به ساحلها
[B][M1]نه لاله ست آن دمیده گرد کویت ز اشک محرومان
[M2]حبابی چند گویی خاست از خونابه دلها
[B][M1]به صد ذلت سر من و آستان پیر میخانه
[M2]به شیخ محترم بادا مسلم صدر محفلها
[B][M1]به خواب ار شعله های نور گردد گرد توجامی
[M2]بشمس الراح عبرها و دور الکاس اولها
[A]
[B][M1]نات سلمی و لکن لاخ برق من مغانیها
[M2]بلی منزلگه مقصود را باشد نشانیها
[B][M1]نسیم کوی او بخشد دل امیدواران را
[M2]امید کامگاریها نوید شادمانیها
[B][M1]کجا شد آن ز روی او شبم را روشناییها
[M2]کجا رفت آن ز لعل او لبم را کامرانیها
[B][M1]جوانی در سر و کار جوانان شد نمی دانم
[M2]کجایند آن جوانان یا کجا رفت آن جوانیها
[B][M1]خضر از توست زنده عیسی از تو زنده سازنده
[M2]تویی آری به لبها چشمه سار زندگانیها
[B][M1]نه از زخم تو میرند آهوان در صیدگه لیکن
[M2]کنند از ذوق بر تیر و کمانت جان فشانیها
[B][M1]زبان مالی به لب هر دم کش از لب می کنم شیرین
[M2]کنی کامم ز حسرت تلخ ازین شیرین زبانیها
[B][M1]بود کوه غمت بر دل گران و دل گران بر تن
[M2]ز کویت رفتم اینک وز درت بردم گرانیها
[B][M1]رموز عشق را جامی درون ساده می باید
[M2]به آب می بشو لوح ضمیر از خرده دانیها
[A]
[B][M1]به افسون گر گشایی مهر این لعل شکرخارا
[M2]فرود آری ازین فیروزه گون منظر مسیحا را
[B][M1]بیا ساقی که گر اقبال گردون را بقا بودی
[M2]نکردی پایه تخت سکندر تاج دارا را
[B][M1]سفال دردی اندر ده که بهر نقل ازین مجلس
[M2]سزد گر آسمان ریزد فرو عقد ثریا را
[B][M1]مجو از عقل شرح دل که درد آشام میخانه
[M2]به جام می حواله کرد حل این معما را
[B][M1]سواد وصف خطش می کشی ای خامه صبری کن
[M2]که تا بهر مداد آرم برون از دل سویدا را
[B][M1]قیاس سیل چشم اشکبار ما کجا داند
[M2]جز آن کز مشت پیمودن تواند آن دریا را
[B][M1]ز دست ما نمی آید شمار سنگ بیدادت
[M2]نه مقدور است ز انگشتان شمردن ریگ صحرا را
[B][M1]مرا تو چشم بینایی و یاران جمله اغیارم
[M2]عجب نبود اگر ز اغیار پوشم چشم بینا را
[B][M1]عجب شوخی و رعنا وز همه کس دوستتر دارم
[M2]به یاد شوخی و رعنائیت شوخان رعنا را
[B][M1]گشادم نافه اسرار و خون اندر جگر کردم
[M2]حسدورزان پنهان را غرض گویان پیدا را
[B][M1]ز عکس اشک خویش از بس که ریزد خون دل جامی
[M2]کند رنگین کتابه هر شب این ایوان مینا را
[A]
[B][M1]بر طرف رخ نهادی آن جعد مشکسا را
[M2]چون شب سیاه کردی روز سفید ما را
[B][M1]بویت به هر مشامی حیف است اگر توانم
[M2]سوی تو ره ببندم آمد شد صبا را
[B][M1]بعد از هجوم هجران بی دولت وصالت
[M2]باز آمدن چه امکان صبر گریز پا را
[B][M1]از لعل تو ز چشمم شد خون دل روانه
[M2]بس رازها که گردد از باده آشکارا
[B][M1]دارد رقیب با من دندان زنی به کویت
[M2]با هم نزاع دیرین باشد سگ و گدا را
[B][M1]باشد بنای دولت بر همت گدایان
[M2]اینست بر کتابه ایوان پادشا را
[B][M1]با صحبت که گیرم انس اینچنین که عشقت
[M2]بیگانه ساخت با من یاران آشنا را
[B][M1]فریاد ازان معلم کآموخت در دبستان
[M2]تاراج دین پیران طفلان دلربا را
[B][M1]جامی ز سفله طبعان کم شد صفای حالت
[M2]کردی سفال تیره جام جهان نما را
[A]
[B][M1]سر چو ز جیب برزنی جلوه بامداد را
[M2]صبح دمد به روی تو حرز «و ان یکاد» را
[B][M1]زاده خاک این درم بر در دیگرم مران
[M2]داغ مفارقت منه بنده خانه زاد را
[B][M1]تا به سواد دیده کس جا نکند بغیر تو
[M2]گریه به سیل خون دهد مردم این سواد را
[B][M1]نامه رسد چو از منت روی رقیب سنگدل
[M2]کن به سواد آن سیه تجربه المداد را
[B][M1]دادم ندادیم چو دین بردی و داد خواستم
[M2]وه که فروگذاشتی شیوه دین و داد را
[B][M1]راه سفر گرفتی و آگه ازان نکردیم
[M2]آه که درنیافتم دولت خیر باد را
[B][M1]هست مراد هر کسی چیز دگر درین جهان
[M2]نیست مراد غیر تو جامی نامراد را
[A]
[B][M1]کو قاصدی که شرح غم اشتیاق را
[M2]سازم پر از غزل چو خراسان عراق را
[B][M1]هر شب به صورت شفق از عکس خون دل
[M2]رنگین کنم کتابه این سبز طاق را
[B][M1]با بخت من زمانه کند اتفاق و نیست
[M2]جز هجر دوست خاصیت این اتفاق را
[B][M1]جز برق صبح وصل ز سر منزل امید
[M2]زایل نساخت ظلمت شام فراق را
[B][M1]جانم به لب رسید چو بختم به کام ریخت
[M2]این زهرناک شربت مر المذاق را
[B][M1]عمرم چو بر تلافی هجران امان نداد
[M2]بستم کمر تلاقی یوم التلاق را
[B][M1]جامی نمونه ایست ز ایوان قصر شاه
[M2]ایزد که سر به عرش کشید این رواق را
[A]
[B][M1]عارض ز خط آراسته شد نوش لبم را
[M2]برهم زد ازان عارض و خط روز و شبم را
[B][M1]آن نخل طرب را چو گزیدم لب شیرین
[M2]گفتا که مکن خسته ز دندان رطبم را
[B][M1]دل داشت نوای طربی فرقت آن ماه
[M2]با ناله بدل کرد نوای طربم را
[B][M1]دارم به تو روی از همه زان دم که نهادند
[M2]در قبضه عشق تو زمام طلبم را
[B][M1]تب لرزه ام از آه خود از زلف کرم کن
[M2]تاری که ازان رشته ببندند تبم را
[B][M1]محجوبم ازان عارض خوب از سبب زلف
[M2]یارب بکش از پیش حجاب سببم را
[B][M1]گفت از لب میگون تو جامی سخنی چند
[M2]بفروخت به می دفتر فضل و ادبم را
[A]
[B][M1]نبرد کعبه ام از خاطر این تمنا را
[M2]که قبله گاه کنم خیمه گاه سلمی را
[B][M1]چو نیست روی توجه به خیمه گاه ویم
[M2]به سوی کعبه کنم روی خود تسلی را
[B][M1]خیال قامت او کار سربلندان است
[M2]حریم سدره بود جا درخت طوبی را
[B][M1]گشاد گوشه برقع ز رویش ای صوفی
[M2]بیا مشاهده کن معنی تجلی را
[B][M1]به آستانه میخانه کی توان زد دست
[M2]به زیرپای نکرده سپهر اعلا را
[B][M1]به سجع و قافیه جامی همیشه مایل بود
[M2]ز بهر بستن زیور عروس معنا را
[B][M1]هجوم عشق تو ناگه رسید و یکسر برد
[M2]ز خاطرش هوس شعر و ذوق انشا را
[A]
[B][M1]جز هوای وصل تو در سر هوس نبود مرا
[M2]گر کنی پروای من پروای کس نبود مرا
[B][M1]بسته جان احرام کوی توست و قالب محملش
[M2]جز دل نالان درین محمل جرس نبود مرا
[B][M1]مست می گردم به دور لعل تو در شهر و کوی
[M2]هیچ ترس از شحنه و بیم از عسس نبود مرا
[B][M1]دست می خواهم به پایت سایم و مالم به روی
[M2]بیش ازین چیزی ز لطفت ملتمس نبود مرا
[B][M1]یک نفس می خواهم از لعل لبت در کار خویش
[M2]لیک هرگز با تو حد این نفس نبود مرا
[B][M1]بعد دیرم گر دهی دشنام حالی بس مکن
[M2]زانکه صد چندین به هر دم از تو بس نبود مرا
[B][M1]گفته ای هر دم رسد از جامیم شعری به دست
[M2]چون کنم زین خدمتی به دسترسی نبود مرا
[A]
[B][M1]پاره پاره دل حزین مرا
[M2]بین شرار آه آتشین مرا
[B][M1]پاک می کردم اشک خویش ز رخ
[M2]غرق خون ساخت آستین مرا
[B][M1]چشم تو گر دلم ربود چه باک
[M2]چون سلامت گذاشت دین مرا
[B][M1]بس که سودم به راه ناقه تو
[M2]بین چو زانوی او جبین مرا
[B][M1]رخ ز دورم نمودی اندر راه
[M2]زد ره عقل دوربین مرا
[B][M1]خط تو صف کشیده مورانند
[M2]که کمر بسته اند کین مرا
[B][M1]بی تو می مرد جامی و می گفت
[M2]که بقا باد نازنین مرا
[A]
[B][M1]عید شد و عالمی کشته جولان تو را
[M2]تا که قبول اوفتد از همه قربان تو را
[B][M1]نعل سم توسنت حیف بود بر زمین
[M2]دیده عشاق باد عرصه میدان تو را
[B][M1]بردن دلهات کار، غارت دینها شعار
[M2]به که نیفتد دوچار هیچ مسلمان تو را
[B][M1]تیغ سیاست بکش خون اسیران بریز
[M2]دولت خوبی چو داد حشمت سلطان تو را
[B][M1]می فکنی تیر و من رنجه که ناگه برد
[M2]این جگر آتشین آب ز پیکان تو را
[B][M1]ابر سیه گو سحر روزن مشرق ببند
[M2]مطلع خورشید بس چاک گریبان تو را
[B][M1]راحله را جامیا ریگ حرم ساز جا
[M2]چند کند پای بند خاک خراسان تو را
[A]
[B][M1]چنان محروم خواهد یار از دیدار خود ما را
[M2]که نپسندد نظر در روی خود یک چشم زد ما را
[B][M1]به کف داریم از بهر قبول ساعدش جانی
[M2]زهی دولت اگر ننهد به سینه دست رد ما را
[B][M1]دلی پر چاکها داریم در بحر امید از وی
[M2]مباد آن روز کاید ز آب خالی این سبد ما را
[B][M1]ز ما مشت خسان دور است پابوس سمند او
[M2]چنین کین بخت توسن می زند هر دم لگد ما را
[B][M1]بجز آواز پیکانهای او از خاک ما ناید
[M2]گر افشارد پس از مردن معاذالله لحد ما را
[B][M1]جسد افتد به زیر پا و جان گرد سرش گردد
[M2]چو سازد زخم تیغ او جدا جان از جسد ما را
[B][M1]نه حد ماست با این لطف و شیرینی سخن جامی
[M2]به یاد آن دهان از غیب می آید مدد ما را
[A]
[B][M1]خار غم بیخ فرو برده در آب و گل ما
[M2]غنچه کم خاسته زین خار چو پر خون دل ما
[B][M1]بس که در راه تو ای کعبه جان گریانیم
[M2]بر سر آب چو کشتیست روان محمل ما
[B][M1]شب برد ناله ما خواب رفیقان سفر
[M2]به که از منزل شان دور بود منزل ما
[B][M1]دل نهادیم به بی حاصلی خود چه کنیم
[M2]حاصلی نیست ز سعی دل بیحاصل ما
[B][M1]کشته خنجر تسلیم بود عاشق تو
[M2]نیست حاجت که کشی تیغ پی بسمل ما
[B][M1]شغل مرغان اولی اجنحه پروانگی است
[M2]تا ز شمع رخت افروخته شد محفل ما
[B][M1]جامی از مشکل خود پرده چه سان بگشایم
[M2]گر نه رشح قلمت شرح کند مشکل ما
[A]
[B][M1]به سبز خطی یار و سفیدمویی ما
[M2]که جز به خون جگر نیست سرخرویی ما
[B][M1]چه غم که نافه به صحرا فکند جهوی چین
[M2]خطاست پیش خط یار نافه بویی ما
[B][M1]ز دوستان خدا جسته ایم چاره عشق
[M2]نکرده هیچ خدادوست چاره جویی ما
[B][M1]به فرق ما قدح باده ریز کین باشد
[M2]ز رنگ دعوی پرهیز خرقه شویی ما
[B][M1]به صفحه دل ما مهر نیکوانست رقم
[M2]به حشر بس بود این دفتر نکویی ما
[B][M1]گرفته ایم به فکر دهان تنگ تو خوی
[M2]ببین که تا به چه حد است تنگ خویی ما
[B][M1]چو شعر را نبود چاره جامیا ز دروغ
[M2]به وصف راست قدان به دروغگویی ما
[A]
[B][M1]ای خسته دل شکسته ما
[M2]از طالع ناخجسته ما
[B][M1]جز تیغ تو آرزو ندارد
[M2]مرغ دل بال بسته ما
[B][M1]مادام هوس نهادگانیم
[M2]تو آهوی دام جسته ما
[B][M1]گفتی ز بنفشه دست بر دست
[M2]این سنبل دست بسته ما
[B][M1]در دسته سنبل تو بسته ست
[M2]جانهای ز غم نرسته ما
[B][M1]گفتیم چو جام می شکسته ست
[M2]دلهای به خون نشسته ما
[B][M1]گفتی جامی درستی دل
[M2]این بس که بود شکسته ما
[A]
[B][M1]گر در دلم از داغ نوت ماند اثرها
[M2]غم کی خورم این نیز به بالای دگرها
[B][M1]هر رمز و معما که در افواه فتاده ست
[M2]هست از دهن تنگ تو آن جمله خبرها
[B][M1]بگشا کمر ناز و قصب پوش بتان بین
[M2]در بندگی خویش چو نی بسته کمرها
[B][M1]بر کنگره عرش ز بس شعله آهم
[M2]مرغان اولی اجنحه را سوخته پرها
[B][M1]بی پرده مکن جلوه که این عارض نازک
[M2]حیف است که گردد هدف تیر نظرها
[B][M1]جز ضربت تیغ تو نخواهند چو فردا
[M2]از خاک برآرند شهیدان تو سرها
[B][M1]بر جامی بیدل نگشادی در امید
[M2]مادام که نومید نگشت از همه درها
[A]
[B][M1]هر شبی از تو درین گوشه کاشانه جدا
[M2]ز آتشم شمع جدا سوزد و پروانه جدا
[B][M1]مرده و زنده ملولم ز ملاقات رقیب
[M2]هست دیرین مثلی گور جدا خانه جدا
[B][M1]چون ز بیگانگیت گریه کنم بر غم خویش
[M2]از غمم خویش جدا گرید و بیگانه جدا
[B][M1]دل که محروم نشسته ست ازان عارض و خال
[M2]مانده مرغیست هم از آب هم از دانه جدا
[B][M1]چونکه مشاطه صفت چهره و زلف آرایی
[M2]کشد از غیرتم آیینه جدا شانه جدا
[B][M1]ای خوش آن مفلس از پای فتاده ز خمار
[M2]کش سبو دست جدا گیرد و پیمانه جدا
[B][M1]نظم جامی دگر و گفته واعظ دگر است
[M2]سر توحید جدا باشد و افسانه جدا
[A]
[B][M1]دستم از جور رقیب است ز دامان حبیب
[M2]کوته ای کاش رسیدی به گریبان رقیب
[B][M1]خردسالی و رقیبان ادب آموز تواند
[M2]وای ما گر تو کنی کار به فرمان ادیب
[B][M1]زن خدنگ دگرم بر جگر ریش که نیست
[M2]جگر ریش مرا طاقت درمان طبیب
[B][M1]بی تو در شهر غریبم به خدا بر تو که باش
[M2]با چنین روی شبی شمع شبستان غریب
[B][M1]جمعه جمعیت دل کی دهد آن را که بود
[M2]گوش بر انکر اصوات ز الحان خطیب
[B][M1]چشمه آب حیاتی تو و عالم ظلمات
[M2]نیست جز خضر وشان را ز تو امکان نصیب
[B][M1]نفرت طبع ز جامی مکن اظهار که هست
[M2]او غزلگوی غریب و تو غزلخوان عجیب
[A]
[B][M1]زلف معشوق به دست دگران است امشب
[M2]نوبت دولت کوته نظران است امشب
[B][M1]همدمی نیست که باشد به قدش خلعت عشق
[M2]کو نه چون صبح ز غم جامه دران است امشب
[B][M1]گه به غم گاه به ماتم گذرد شکر خدای
[M2]که به هرحال بزودی گذران است امشب
[B][M1]باشد آن ماه به سرمنزل ما آرد روی
[M2]چشم امید به هر سو نگران است امشب
[B][M1]نیست جز خون جگر از مژه دور از لب او
[M2]آنچه درساغر خونین جگران است امشب
[B][M1]دود آهم که به انجم شده بر راز شبم
[M2]پرده دیده روشن بصران است امشب
[B][M1]باشد از دوست خبر مایه شادی و طرب
[M2]جامی غمزده از بی خبران است امشب
[A]
[B][M1]ای سیه تر دل سنگین تو از روی رقیب
[M2]در کجی راست به هم خوی تو و خوی رقیب
[B][M1]گردن اندر خم بازوی رقیب است تو را
[M2]چند بر خسته دلان زور به بازوی رقیب
[B][M1]هرچه او راست پسندیده پسندیده توست
[M2]چند سنجیدن یاران به ترازوی رقیب
[B][M1]بس که آزار به رویم ز رقیب آمده است
[M2]هیچ گه روی نخواهم که کنم سوی رقیب
[B][M1]عمرها رفت به هر سوی و به جایی نرسید
[M2]بعد ازین سوی عدم باد تک و پوی رقیب
[B][M1]صد گره بر رگ جان می کشم از موی تو لیک
[M2]طاقت یک گرهم نیست ز ابروی رقیب
[B][M1]از خدا مرگ رقیبان به دعا می خواهند
[M2]کس چو جامی به جهان نیست دعاگوی رقیب
[A]
[B][M1]ای دل به بوسه بر لب هرنازنین مچسپ
[M2]خوی مگس گرفته به هر انگبین مچسپ
[B][M1]آلوده کرده طبع خود از شهد شهوتی
[M2]ز آلوده طبع خویش برآن و بر این مچسپ
[B][M1]هر سو گذشت سروقدی تیزپا مشو
[M2]هرجا نشست نوش لبی بر زمین مچسپ
[B][M1]در سیم ساق و ساعد هر بت که بنگری
[M2]دستش مزن به دامن و بر آستین مچسپ
[B][M1]وصف ریاض خلد ز واعظ چو بشنوی
[M2]دیدار جوی و بر طمع حور عین مچسپ
[B][M1]تاج تو خاک فقر و نگین خون دل بس است
[M2]بر آرزوی تاج و امید نگین مچسپ
[B][M1]خواهی رسی به منزل مقصود جامیا
[M2]جز بر سبکروان ره عقل و دین مچسپ
[A]
[B][M1]زهی فراق تو چون مرگ هادم اللذات
[M2]حیات و دولت وصل تو متحد بالذات
[B][M1]منم فتاده به گرداب غم به دستم ده
[M2]کمند زلف کزان باشدم امید نجات
[B][M1]به فسق و زهد قضا برنگردد ای ساقی
[M2]بدین ترانه بده می که کل آت آت
[B][M1]چو بیشتر تلف عمر ما ز هشیاریست
[M2]بغیر باده چه امکان تلافی مافات
[B][M1]چو خاست هیهیت ای صوفی از نشیمن طبع
[M2]به پیشگاه حقیقت رساندت هیهات
[B][M1]زکات حسن ندادی به بوسه زان گریم
[M2]اگرچه مانع بارندگیست ترک زکات
[B][M1]ز طعن عابد اصنام جامیا بازآی
[M2]چه آفریده اوهام ما چه عزی و لات
[A]
[B][M1]پیش قدت دست خدمت بسته هر سروی که هست
[M2]دست بسیار است جان من بلی بالای دست
[B][M1]میل طوبی کرد زاهد گرچه بالای تو دید
[M2]آری آری مایل پستیست همتهای پست
[B][M1]مستی از میخانه می زد دست و می گفت این سرود
[M2]بت پرست از بت پرست و خودپرست از خود نرست
[B][M1]درشب هجران هجوم آورد بر من تاب تب
[M2]دل طپید از بیم و تن لرزید لیکن نبض جست
[B][M1]بود سینه منزل دل نیز لیکن تیر تو
[M2]چون رسید از ره گذشت از سینه و در دل نشست
[B][M1]پارسا مسکین زبیم دین خود از زلف تو
[M2]می هراسد همچو مرغ از دام و چون ماهی ز شست
[B][M1]وصف تو جامی رقم می زد نمودی خط سبز
[M2]خامه را بشکست از شرم و ورق را برشکست
[A]
[B][M1]چو عشق بر دوجهان حرف اتحاد نوشت
[M2]چه فرق از حرم کعبه تا حریم کنشت
[B][M1]بر این صحیفه مکش خط اعتراض که نیست
[M2]بجز نگاشته یک قلم چه خوب و چه زشت
[B][M1]ز پیر میکده جو وقت خوش که نتوان یافت
[M2]جز از روایح انفاس او نسیم بهشت
[B][M1]پی بهشت ز می توبه کی کنم که بس است
[M2]بهشت من سر کوی بتان حور سرشت
[B][M1]مربعم به سر خم نشسته خواهی یافت
[M2]ز خاک قالب من چون زمانه سازد خشت
[B][M1]به دام عجز درافکند شیر مردان را
[M2]عجوز دهر ز بس رشته های حیله که رشت
[B][M1]نبرده رنج طلب جامیا وصال مجوی
[M2]نگشت صاحب خرمن کسی که تخم نکشت
[A]
[B][M1]صبحدم داشتم از غنچه نشکفته شگفت
[M2]که چرا سر دل از بلبل آشفته نهفت
[B][M1]باد گفت این همه خندان لبیش زان سبب است
[M2]که فرو خورد به دل خون و به کس راز نگفت
[B][M1]کی شود آینه طلعت یار آن سالک
[M2]کز غبار دگران ساحت اندیشه نرفت
[B][M1]هیچ سودی نکند شب همه شب بیداری
[M2]دیده بخت چو در موعد دیدار بخفت
[B][M1]دارم آویزه گوش خرد از پیر مغان
[M2]این گهر را که به الماس عبارت می سفت
[B][M1]کای پسر گر هوس همرهی ما داری
[M2]شو تهی سایه صفت از خود و بر خاک بیفت
[B][M1]جامیا رنج طلب کش که نشد قدرشناس
[M2]هرکه را گوهر این بحر به دست آمد مفت
[A]
[B][M1]تا کرد جا به گوشم آوازه جمالت
[M2]خلوتسرای دل شد جولانگه خیالت
[B][M1]در هجر تو بمردم نشنیده بوی وصلت
[M2]در دام تو فتادم نادیده زلف و خالت
[B][M1]تو شاه ملک حسنی من تنگدل گدایی
[M2]در خاطرم نگنجد اندیشه وصالت
[B][M1]شرح ملامت خویش از هجر تو چه گویم
[M2]ترسم که طبع نازک گیرد ازان ملالت
[B][M1]بر آسمان نتابد ماهی به احترامت
[M2]دربوستان نروید سروی به اعتدالت
[B][M1]از آسمان مه افتد در سجده بر زمینت
[M2]گر بر زمین بتابد یک گوشه از هلالت
[B][M1]گفتی که سرخ رو شد جامی ز نظم رنگین
[M2]آری ز گفته خود دارد بسی خجالت
[A]
[B][M1]ماهی که خاست در شهر از رفتنش قیامت
[M2]شکر خدا که آمد باز از سفر سلامت
[B][M1]من شاه تخت عشقم تاج شرف به فرقم
[M2]سنگی که بر سر من می آید از ملامت
[B][M1]عشقم ندیم جان شد بی عشق اگر ز جانم
[M2]روزی دمی برآمد، دارم بر آن ندامت
[B][M1]بررغم شیخ شهرم پیر مغان دهد می
[M2]پیش من این کرم هست افزون ز صد کرامت
[B][M1]گر وصف گل نویسم یا حال سرو گویم
[M2]اینها همه کنایت زان عارض است و قامت
[B][M1]چشمم کند نظاره آن رو و دل شود خون
[M2]آن می کند جنایت وین می کشد غرامت
[B][M1]جامی به عزم کعبه دیگر نبست محمل
[M2]تا شد حریم دیرش سرمنزل اقامت
[A]
[B][M1]گنج مراد را که بر او قفل ابتلاست
[M2]دندانه کلید ز دندان اژدهاست
[B][M1]آن رخنه ها به جان که ز دندان وی فتاد
[M2]در ملک فقر کنگره قصر کبریاست
[B][M1]فقر است راحت دو جهان زینهار ازان
[M2]میل غنا مکن که غنا صورت عناست
[B][M1]راحت همین به قاف قناعت بود بلی
[M2]عنقا همه عناست چو از قاف خود جداست
[B][M1]تیریست کج شده که به آتش بود سزا
[M2]آن را که قد به خدمت همچون خودی دوتاست
[B][M1]در طاعت خدای دو تا شو که تا کمان
[M2]کج نیست، نیست در نظر اعتبار راست
[B][M1]جامی کدورت تو همه از وجود توست
[M2]چون از وجود خویش گذشتی همه صفاست
[A]
[B][M1]روی خوش تو مطلع صبح صباحت است
[M2]خط لب تو سبزی خوان ملاحت است
[B][M1]هر گوهر سخن که گذشته ست بر لبت
[M2]دری به لب فتاده ز بحر فصاحت است
[B][M1]دل شد جراحت از تو و این اشک سرخ هست
[M2]خونابه ای که گشته روان زان جراحت است
[B][M1]راحت کف است پیش عرب چون کفم به کف
[M2]مالی، کنم خروش که وه این چه راحت است
[B][M1]جنبیدن از در تو نیارد به هیچ باب
[M2]صوفی که عمر برده به سر در سیاحت است
[B][M1]افتاده زخم خورده تیغت ز خود خلاص
[M2]چون منعمی که خفته پی استراحت است
[B][M1]چون ساحت در تو ندیده ست هیچ جای
[M2]جامی که کرده روی زمین را مساحت است
[A]
[B][M1]امشب ز شغل شاعریم حال دیگر است
[M2]همچون ردیف قافیه پیشم مکرر است
[B][M1]ز آثار کلک بیهده گوی سیه زبان
[M2]روی دلم سیاهتر از پشت دفتر است
[B][M1]ساقی بیا و رغم سفیهان شهر را
[M2]می ده که می جلای ضمیر سخنور است
[B][M1]آن می که چون نوازش خوبان طرب فزاست
[M2]آن می که چون وصال بتان روح پرور است
[B][M1]نی نی میی بده که بشوید ز لوح دل
[M2]نقشی که طبع صافی ما زان مکدر است
[B][M1]آن نقش چیست صورت هر آز و آرزو
[M2]کز وایه های طبع به دل سایه گستر است
[B][M1]جامی بنوش جرعه این جام و نیست شو
[M2]کین نیستی به هستی جاوید رهبر است
[A]
[B][M1]آن شاخ گل که تازه بر و سایه پرور است
[M2]بر آفتاب سنبل او سایه گستر است
[B][M1]گوی معنبر است زنخدان او ز خط
[M2]کز وی حریم بزم حریفان معطر است
[B][M1]هرکس که دید شکل خوش دلرباش گفت
[M2]از کارخانه قدر این نقش دیگر است
[B][M1]سر باختن به خاک رهش دولتی قویست
[M2]خوش مقبلی که دولت آتش میسر است
[B][M1]بی عشق چون زیم که سرای وجود را
[M2]دیوار و در به صورت خوبان مصور است
[B][M1]ما را مبین حقیر که درویش کوی عشق
[M2]مفلس به کیسه لیک به همت توانگر است
[B][M1]جامی مکن عزیمت شیراز و طوف آن
[M2]کان پیش ناقدان هری بس محقر است
[B][M1]الله اکبرش که چو چرخ است سربلند
[M2]از پشته های دشت خیابان فروتر است
[B][M1]آدینه گر به گشت خیابان قدم نهی
[M2]بینی به هر طرف که دو صد ماه پیکر است
[B][M1]وز جلوه بتان و شگفت نظارگی
[M2]از چرخ برگذشته صد الله اکبر است
[A]
[B][M1]تا آن ذقن ز خط شده گوی معنبر است
[M2]زان عنبرین شمامه مشامم معطر است
[B][M1]پرچین ز خار خشک بود رسم و خط تو
[M2]پرچین نهاده گرد گل از سنبل تر است
[B][M1]دل بد مکن که خاتمه حسن شد خطت
[M2]کان پیش ما مقدمه حسن دیگر است
[B][M1]قدت چه دلرباست که بینم هزار دل
[M2]کاندر میان گرفته تو را چون صنوبر است
[B][M1]پیوسته در برابر جانم خیال توست
[M2]آری مرا خیال تو با جان برابر است
[B][M1]دل دربرم چو اخگر و فرسوده تن بر او
[M2]خاکستری پدید شده هم ز اخگر است
[B][M1]دارد بر سر ز تیغ تو جامی نشان چو فرق
[M2]لیکن نشان تیغ تو از فرق برتر است
[A]
[B][M1]این کلبه نشیمن نیاز است
[M2]خلوتگه محرمان راز است
[B][M1]چون خانه چشم اهل بینش
[M2]بر روی خسان درش فراز است
[B][M1]هر نقش عجب در او که بینی
[M2]آیینه صنع نقش ساز است
[B][M1]خوش آن که ز هر کتاب در وی
[M2]بر شاهد علم دیده باز است
[B][M1]آن شاهد خوش که بر رخ او
[M2]از خط ورق نقاب ناز است
[B][M1]شاهد اینست در حقیقت
[M2]باقی همه صورت مجاز است
[B][M1]کوتاه کن این حدیث جامی
[M2]کافسانه شاهدان دراز است
[A]
[B][M1]به ابروان مه من در خم فلک طاق است
[M2]به روی روشن خود نور چشم آفاق است
[B][M1]ز نعل توسن او شکل های محرابی
[M2]به هر زمین که فتد قبله گاه عشاق است
[B][M1]ز بس کزان گهر پاک غرقه در اشکم
[M2]به بحر نسبت چشم ترم نه اغراق است
[B][M1]بیان شوق چه حاجت که گریه و ناله
[M2]ز دیده و دل من ترجمان اشواق است
[B][M1]به باده خرقه ازرق گروکن ای صافی
[M2]که این لباس ریاپیشگان زراق است
[B][M1]به بوستان گذر افکن که عمرهاست که سرو
[M2]ستاده بر قدم خدمتت به یک ساق است
[B][M1]سمند ناز برون ران که بهر کحل بصر
[M2]نهاده چشم به راهت هزار مشتاق است
[B][M1]به روز دفتر جمعیت جمال تو رشک
[M2]گل دو روی که بر باد داده اوراق است
[B][M1]خیال لعل تو تلخی ز عیش جامی برد
[M2]بلی معالجه زهر ناب تریاق است
[A]
[B][M1]جهد مل کن که باز عهد گل است
[M2]عهد گل را قرینه جهد مل است
[B][M1]سایه بر هر خسی کی اندازد
[M2]سنبل تو که سایه بان گل است
[B][M1]جان صدپاره ام کند به تو میل
[M2]میل اجزا بلی به سوی کل است
[B][M1]هندوی عقل را به طوق بلا
[M2]حلقه زلف تونهاده غل است
[B][M1]ناله نای سوزناکتر است
[M2]گرچه زخمی که هست بر دهل است
[B][M1]پیش طوفان عشق حیله عقل
[M2]همچو بر رهگذار سیل پل است
[B][M1]از صراحی دوباره قلقل می
[M2]پیش جامی به جای چارقل است
[A]
[B][M1]چو در طریق ارادت نگار ما دودل است
[M2]به هر کجا رود از کوی یکدلان بحل است
[B][M1]ز چین به لوح جبینش هزار نقش خطاست
[M2]چه سود ازانکه رخش رشک صورت چگل است
[B][M1]ز لطف و قهر وی آسودگی نیابد کس
[M2]مزاج او چو نه در طور حسن معتدل است
[B][M1]به تیغ فرقت ازو به که بگسلم پیوند
[M2]به زلف او رگ جانم اگرچه متصل است
[B][M1]چو ریخت بیگنهم خون ز عکس خون من است
[M2]که سرخ گشته رخ او نه آنکه منفعل است
[B][M1]گیاه مهر چه بویم ازو که دست قضا
[M2]فشانده تخم جفا کاریش در آب و گل است
[B][M1]به دلبری که نبود اهل، داد دل جامی
[M2]کنون ز کرده خود پیش اهل دل خجل است
[A]
[B][M1]توسنت را رکاب ماه نو است
[M2]در رکاب تو مه پیاده رو است
[B][M1]از عنان تو باز می ماند
[M2]مسرع وهم اگرچه تیزدو است
[B][M1]طاق گردون که پیشتر بستند
[M2]بهر ایوان حشمت تو خو است
[B][M1]آنچه دارم ز لاله زار رخت
[M2]بر دلم داغهای نو به نو است
[B][M1]تیغ بر خط سبز خویش مکش
[M2]کشت نوخیز ایمن از درو است
[B][M1]تا نمودی دو لب به میخانه
[M2]دلق و تسبیح زاهدان گرو است
[B][M1]جرم من گر ز حد گذشت چه باک
[M2]لطف عام تو چون شفیع شو است
[B][M1]داد می خواهم از تو گرچه ز ناز
[M2]گوشت آواز داد ناشنواست
[B][M1]گر بکاهد تمام خرمن عمر
[M2]از تو بر جامی آن به نیم جو است
[A]
[B][M1]واله عشق تو را تمییز خار از گل کی است
[M2]دید دیوانه بهار خرم و گفتا دی است
[B][M1]آتشین گلهای داغت بر دل از هم نگسلد
[M2]نوبهار حسنی و گلهای تو پی در پی است
[B][M1]محرم وصفت نمی بینم زبان و گوش خویش
[M2]گرچه صیت حسن تو از روم رفته تا ری است
[B][M1]ذاکر بی لهجه گو بس کن که ذکر جهر او
[M2]می برد ذوقی که در گوشم ز آواز نی است
[B][M1]ساقیا می ده که از من توبه ناید تا تو را
[M2]زلف درهم رفته عارض پرخوی و لب پر می است
[B][M1]گفته ای بی من دل سوداییت را حال چیست
[M2]خال تو بر آتشین رخ صورت حال وی است
[B][M1]جامیا اگر زنده ای بهر صبوحی سر برآر
[M2]کز پی میخوارگان هر سو ندای یا حی است
[A]
[B][M1]بود بهار من آن روز اگرچه فصل دی است
[M2]که گل در او رخ ساقی و لاله جام می است
[B][M1]جهانیان همه در جست و جوی می بینم
[M2]ندانم این تک و پوی از کی است و تا به کی است
[B][M1]اگرچه پشت به پشتند رهروان کس نیست
[M2]که طاق ابروی جانان نه قبله گاه وی است
[B][M1]رسید قاصد جان تیر او پیاپی باد
[M2]نزول او که عجب قاصدی خجسته پی است
[B][M1]در آفتاب به روزم ستاره بنماید
[M2]ز تاب باده بناگوش او که کرده خوی است
[B][M1]به ذکر حاتم و جودش چه سود بسط سخن
[M2]چو از بسیط زمین آن بساط گشته طی است
[B][M1]صریر خامه جامی به گوش ذوق شنو
[M2]که بزمگاه سخن را به از نوای نی است
[A]
[B][M1]ای رشک شاخ طوبی بالای دلربایت
[M2]بر وی لباس خوبی چست است چون قبایت
[B][M1]بر فرق تاجداران کفش تو تاج و هر یک
[M2]بنهاده تاج از سر چون کفش پیش پایت
[B][M1]سرهای سربلندان در حلقه کمندت
[M2]دلهای نازنینان در ربقه وفایت
[B][M1]از چار حد عالم بر توست چشم نیکان
[M2]یارب نگاه دارد از چشم بد خدایت
[B][M1]جان بر لب آمد از غم پیوند زندگی را
[M2]دارم هوس پیامی از لعل جانفزایت
[B][M1]بخشد بهار خرم هر مرغ را نوایی
[M2]تو نوبهار حسنی من مرغ خوشنوایت
[B][M1]از زندگی بجانم بی روی تو خدا را
[M2]بنمای روی زیبا تا جان کنم فدایت
[B][M1]وصلت بدین عزیزی کس چون خرد که نبود
[M2]نرخ هزار یوسف یک نیمه از بهایت
[B][M1]با آنکه از دعایت خالی نیم زمانی
[M2]باشم ز هر زبانی مستدعی دعایت
[B][M1]از مردمان دیده بسته ست دیده جامی
[M2]آری نمی تواند دیدن کسی به جایت
[A]
[B][M1]رفت آنکه کام خواهم از لعل جانفزایت
[M2]یک گام بس به فرقم از نعل بادپایت
[B][M1]بستی قبا و رفتی بازآ که در فراقت
[M2]بر من لباس هستی شد تنگ چون قبایت
[B][M1]خو کرده ام به تیغت از زخم او ننالم
[M2]ترسم که گر بنالم رحمی دهد خدایت
[B][M1]هر سو که می خرامی با آنکه همچو سایه
[M2]افتاده بر زمینم می آیم از قفایت
[B][M1]زان دم که خاص بینم جورت به آشنایان
[M2]ز اهل جهان نخواهم جز با خود آشنایت
[B][M1]از بس که بر سر آید سنگم ز پاسبانان
[M2]کردن توان حصاری پیرامن سرایت
[B][M1]جامی دعای خود را قدری ندید چندان
[M2]کرد از زبان پاکان دریوزه دعایت
[A]
[B][M1]همانا آیت سجده ست خط از مصحف رویت
[M2]که هرکش خواند آرد سجده در محراب ابرویت
[B][M1]تویی آن یوسف غایب شده از من که در بستان
[M2]ز هر پیراهن گل در مشام آید مرا بویت
[B][M1]به قصد دیدن عکس تو هر دم در خیال آرم
[M2]ز آب دیده جویی و نشانم بر لب جویت
[B][M1]نیارد شانه کردن گیسویت را دست مشاطه
[M2]ز بس دلها که می بیند گره در هر خم مویت
[B][M1]رقیب تو درخت خار و تو شاخ گلی یا رب
[M2]درین بستان کند دست اجل زودش ز پهلویت
[B][M1]خوش آن شبها که هم من هم تو را خواب آید از مستی
[M2]تو سر بر بالش راحت نهی من سر به زانویت
[B][M1]مران از کوی خود همچون سگ بیگانه جامی را
[M2]که دارد آشنایی قدیمی با سگ کویت
[A]
[B][M1]بلبلا هر شب تو را این ناله های زار چیست
[M2]لحنهای خوش ز منقارت چو موسیقار چیست
[B][M1]هر سبق کز دفتر گل خوانده ای چون یاد توست
[M2]ز اول شب تا دم صبح این همه تکرار چیست
[B][M1]گر نیی موسی و بستان وادی ایمن تو را
[M2]این فروزان آتش گل بر درخت خار چیست
[B][M1]گر نه گلشن کارگاه مانی است از تازه گل
[M2]هر طرف صد دایره بی گردش پرگار چیست
[B][M1]واعظم خواند به زهد و توبه و مطرب به می
[M2]در میان من مانده حیران تا صلاح کار چیست
[B][M1]سالها در خدمت پیر مغان زنار بند
[M2]تا شود روشن که سر بستن زنار چیست
[B][M1]هرچه آید چون بود بر موجب فرمان دوست
[M2]زاهد خلوت نشین را این همه پندار چیست
[B][M1]بر صریر خامه جامی گر نه چشمت خون گریست
[M2]جا به جا سرخی تو را بر دفتر اشعار چیست
[A]
[B][M1]حسنت از خط رونق دیگر گرفت
[M2]شیوه عاشق کشی از سر گرفت
[B][M1]خلعت حسنت ز زیور ساده بود
[M2]از طراز عنبرین زیور گرفت
[B][M1]شد به خوبی جلوه گر طاووس قدس
[M2]روضه فردوس زیر پر گرفت
[B][M1]گرد رویت جعد مشکین حلقه زد
[M2]شاخ سنبل لاله را در بر گرفت
[B][M1]سبزه نو از لب لعلت دمید
[M2]طوطی آمد طعمه از شکر گرفت
[B][M1]تا شود مشکین شمامه غبغبت
[M2]سیب سیمین در عبیر تر گرفت
[B][M1]جامی از خط و رخت رمزی نوشت
[M2]صفحه کافور درعنبر گرفت
[A]
[B][M1]ما را به غم تو هیچ کم نیست
[M2]تا هست غم تو هیچ غم نیست
[B][M1]خالی ز دل شکسته حالی
[M2]در زلف تو هیچ پیچ و خم نیست
[B][M1]خشک است رخت ز اشک رحمت
[M2]در چشمه آفتاب نم نیست
[B][M1]صد پاره دلم درم درم شد
[M2]جز داغ تو نقش هر درم نیست
[B][M1]بر ما به غرض چه می کشی خط
[M2]بر لوح ارادت این رقم نیست
[B][M1]قدر تو ز عاشقان بلند است
[M2]شه را حشمت جز از حشم نیست
[B][M1]جامی ز وجود خویش بگذر
[M2]جایی چو نشیمن عدم نیست
[A]
[B][M1]کهن رواق فلک منزل اقامت نیست
[M2]حریم کجروشان جای استقامت نیست
[B][M1]نشسته شاد به بزم طرب بدان ماند
[M2]که خواجه معتقد نشئه قیامت نیست
[B][M1]به شیخ شهر شو ای سالک کرامتجوی
[M2]که رند مصطبه را طاقت کرامت نیست
[B][M1]ز غیر باده پرستی دلا پشیمان باش
[M2]که توبه پیش محقق بجز ندامت نیست
[B][M1]به حکم عقل بود عاشقی جنایت لیک
[M2]جنایتی که در او بر کسی غرامت نیست
[B][M1]بود علامت عرفان ز اعتراض اعراض
[M2]نه عارف است مقلد کش این علامت نیست
[B][M1]به چارسوی ملامت قدم منه جامی
[M2]که مأمنی بهت از گوشه سلامت نیست
[A]
[B][M1]رخت خطی به مشک تر نوشته ست
[M2]براتی بر گل از عنبر نوشته ست
[B][M1]خطا گفتم نه خط است آنکه دوران
[M2]به خون عاشقان محضر نوشته ست
[B][M1]فریب عقل را نوشین لب تو
[M2]فسون سحر بر شکر نوشته ست
[B][M1]نوشته گر چه خوش زین پیش یاقوت
[M2]پس از وی لعل تو خوشتر نوشته ست
[B][M1]بود کاف کرامت هر شکافی
[M2]که از تیغت سران را سر نوشته ست
[B][M1]دلم شرح غمت از دوده آه
[M2]بر این زنگارگون منظر نوشته ست
[B][M1]تو خرم زی چه غم زانت که جامی
[M2]بساط شادمانی در نوشته ست
[A]
[B][M1]دلم نقطه درد افتاده است
[M2]درین نقطه کی فرد افتاده است
[B][M1]سرشکم به رخ نقطه سرخی است
[M2]که بر صفحه زرد افتاده است
[B][M1]جگر بی تو گرم است و دل نیز گرم
[M2]همین آه من سرد افتاده است
[B][M1]تو ماه زمینی چرا آه من
[M2]ز تو آسمانگرد افتاده است
[B][M1]خطت سایه زلف و رخ زیر خط
[M2]گل سایه پرورد افتاده است
[B][M1]خطت طوطی آمد لب چون شکر
[M2]به آن خط چه در خورد افتاده است
[B][M1]رسد جامی از ملک دل وین غزل
[M2]ازان ره ره آورد افتاده است
[A]
[B][M1]بیدلی را بلایی افتاده ست
[M2]کش چو تو دلربایی افتاده ست
[B][M1]مژه ها را ز دل که خون گشته ست
[M2]درمیان ماجرایی افتاده ست
[B][M1]دل به چین جان به روم ازان رخ و زلف
[M2]هر یک از تو به جایی افتاده ست
[B][M1]نقد وصلت به دست ما گنجیست
[M2]که به چنگ گدایی افتاده ست
[B][M1]بی تو دل درفضای عرصه دهر
[M2]در عجب تنگنایی افتاده ست
[B][M1]دل ز گلزار وصل تو محروم
[M2]بلبل بینوایی افتاده ست
[B][M1]غرقه در موج خیز غم جامی
[M2]بی رخ آشنایی افتاده ست
[A]
[B][M1]از دو چشم تو مست بسیار است
[M2]وز لبت می پرست بسیار است
[B][M1]همچو از عشق توبه ما را
[M2]طره ات را شکست بسیار است
[B][M1]کم بود چون دو ساعدت هرچند
[M2]دست بالای دست بسیار است
[B][M1]غمزه ات را به قتل خسته دلان
[M2]تیر رفته ز شست بسیار است
[B][M1]باغ لطفی و از سنان ستم
[M2]گرد تو خاربست بسیار است
[B][M1]به هوای تو از سحرخیزی
[M2]ذوق اهل نشست بسیار است
[B][M1]رد مکن نقد هستی از جامی
[M2]کز گدا هرچه هست بسیار است
[A]
[B][M1]خط به گرد رخت درآمده است
[M2]الله الله چه درخور آمده است
[B][M1]نیست جز دود آه سوختگان
[M2]که به دور رخت برآمده است
[B][M1]مهر و مه را که بندگان تواند
[M2]طوقی از مشک و عنبر آمده است
[B][M1]چه خلل کعبه جمال تو را
[M2]از حبش گرچه لشکر آمده است
[B][M1]پای تا فرق تو خوش است ولی
[M2]کاکل از جمله بر سر آمده است
[B][M1]از قدم تا سر این همه دل چیست
[M2]گرنه قدت صنوبر آمده است
[B][M1]این غزل با خیالت از جامی
[M2]به ز اشعار دیگر آمده است
[A]
[B][M1]شیوه عقل از دل دیوانه بیرون کردنیست
[M2]ناموافق هرچه هست از خانه بیرون کردنیست
[B][M1]هرچه شد در دل گره از مصلحت بینی عقل
[M2]از درون با نعره مستانه بیرون کردنیست
[B][M1]گر کند مشاطه مویی بر تو کج از دست او
[M2]شانه نی نی دست او از شانه بیرون کردنیست
[B][M1]چون شماری عشق ورزان را دم از زاهد مزن
[M2]از حساب آشنا بیگانه بیرون کردنیست
[B][M1]دل ز حرف عشق پر، افسون عقل از وی بشوی
[M2]از جوار مصحف این افسانه بیرون کردنیست
[B][M1]بزمگاه دردنوشان را سفالین کوزه بس
[M2]کاسه کاشی ازین کاشانه بیرون کردنیست
[B][M1]نظم جامی گوهر آمد فکرت صافی صدف
[M2]زین صدف آن گوهر یکدانه بیرون کردنیست
[A]
[B][M1]از تنگهای شکر ناب آن دهن به است
[M2]وز میوه های باغ بهشت آن ذقن به است
[B][M1]از تن قبا بکش که حجابیست بس کثیف
[M2]اندام نازکت به ته پیرهن به است
[B][M1]گفتی که شاد زی که نمردی ز هجر من
[M2]در راه عشق مردن ازین زیستن به است
[B][M1]دارم هوای کوی تو هرجا که می روم
[M2]پیش غریب از همه عالم وطن به است
[B][M1]از بهر یوسفی چو زلیخا به کوی عشق
[M2]مردی که جان نباخت ازان مرد زن به است
[B][M1]جامی ز بود خود بگذر در صف سگانش
[M2]خلوت در انجمن سفر اندر وطن به است
[A]
[B][M1]به غمزه چشم تو درس ستمگری آموخت
[M2]به خط لبت سبق روح پروری آموخت
[B][M1]ز لطف در بناگوش تو تعالی الله
[M2]که فیض نور سعادت به مشتری آموخت
[B][M1]دبیر مکتب حسنت ازان عذار جبین
[M2]خط مزوری و لوح دلبری آموخت
[B][M1]به طرف باغ گذشتی فکنده طره به دوش
[M2]چمن طراوت ازان سنبل طری آموخت
[B][M1]چرا نهان شوی از چشم ما اگرنه تو را
[M2]رقیب دیوصفت عادت پری آموخت
[B][M1]زوال هستی خودخواست از ستردن موی
[M2]مجردی که رموز قلندری آموخت
[B][M1]بهای لعل تو جان جامی از تو دانسته ست
[M2]خوش آن که قیمت جوهر ز جوهری آموخت
[A]
[B][M1]آن غمزه زن چو گرد گلستان برآمده ست
[M2]از شاخ گل نه غنچه که پیکان برآمده ست
[B][M1]بر هر گل زمین که گذشته ست خنده ناک
[M2]از نوک خارها گل خندان برآمده ست
[B][M1]هرجا نهاده طره ژولیده بر عذار
[M2]پهلوی لاله سنبل و ریحان برآمده ست
[B][M1]در هر چمن که سایه فکنده ست قامتش
[M2]برجای سایه سرو خرامان برآمده ست
[B][M1]در دل شکست ناوک آهم چه حاجت است
[M2]خط عذار او که زره سان برآمده ست
[B][M1]کو آن کمند زلف که در چاه آن ذقن
[M2]مانده ست دل اسیر اگر جان برآمده ست
[B][M1]تا بسته ام گزیدن آن لب به خود خیال
[M2]آب حیاتم از بن دندان برآمده ست
[B][M1]نوری که شب به دامن گردون فرو شود
[M2]هر صبحدم تو را ز گریبان برآمده ست
[B][M1]تا کرد وصف خط تو جامی بنفشه اش
[M2]از جویبار جدول دیوان برآمده ست
[A]
[B][M1]داد از تو که هیچت روش داد نمانده ست
[M2]فریاد که پیشت سر فریاد نمانده ست
[B][M1]در زمره عشقت دل آسوده نبینم
[M2]در کشور ظالم ده آباد نمانده ست
[B][M1]تا قاعده عشق تو شد بنده گرفتن
[M2]در دایره دهر یک آزاد نمانده ست
[B][M1]در بادیه عشق تو آن کعبه روم من
[M2]کش لنگ شده راحله و زاد نمانده ست
[B][M1]دل را غم عشق تو بود مایه شادی
[M2]در عهد تو کس را دل ناشاد نمانده ست
[B][M1]گفتی کنم از نامه گهی یاد تو دردا
[M2]کز بخت من آن وعده تو را یاد نمانده ست
[B][M1]از دولت شاگردی عشق تو زجامی
[M2]مانده ست غزلها که ز استاد نمانده ست
[A]
[B][M1]رند دردی کش که با می دارد ایمانی درست
[M2]در ازل بسته ست با پیمانه پیمانی درست
[B][M1]در لباس شیشه تا می جلوه گر شد کم گذاشت
[M2]خلعت تقوا و توبه بر مسلمانی درست
[B][M1]گر دهد لب نوجوانی می ندانم چون گزم
[M2]پیریم چون در دهان نگذاشت دندانی درست
[B][M1]دامنم چاک از تو چون چینم گل از گلزار عیش
[M2]چیدن گل نیست آسان جز به دامانی درست
[B][M1]تا ز در مست و گریبان چاک بیرون آمدی
[M2]گشته صد پاره شدن بر هر گریبانی درست
[B][M1]نیم جان اندر بهای بوسه بسیاری کم است
[M2]کاشکی دور از تو ماندی در تنم جانی درست
[B][M1]گفته ای دارم درستی با تو صد چندان که تو
[M2]صد ره این گفتی ولیکن نیست چندانی درست
[B][M1]بهر عرض حال خود جامی به خوبان جهان
[M2]کرده سرگردان به هر اقلیم دیوانی درست
[A]
[B][M1]نماند جا که تر از ابر دیده ما نیست
[M2]ولی چه سود که آن مه در ابر پیدا نیست
[B][M1]چگونه بر در او جا کنم که چندان سر
[M2]فتاده بر سر کویش که پای را جا نیست
[B][M1]ز گشت باغ چه حاصل بجز غم آن دل را
[M2]که از مشاهده دوست در تماشا نیست
[B][M1]به باغ گو گذری کن که نیست هیچ نهال
[M2]که بهر خدمت قدش ستاده بر پا نیست
[B][M1]سواد خط تو تا دیده ام نبینم کس
[M2]که مبتلا شده چون من به دام سودا نیست
[B][M1]مگو به وعده که کام دلت دهم فردا
[M2]که دردمند غمت را امید فردا نیست
[B][M1]جدا ز لعل تو جامی چو نکته پردازد
[M2]به نطق هست چو طوطی ولی شکرخا نیست
[A]
[B][M1]راهت از دیده رفتنم هوس است
[M2]سر به راه تو خفتنم هوس است
[B][M1]هر شبی بر خیال مقدم تو
[M2]خانه دیده رفتنم هوس است
[B][M1]نیست سر دلم بجز هوست
[M2]لیکن این سر نهفتنم هوس است
[B][M1]خواهمت از لطیفه لب خندان
[M2]لعل سیراب سفتنم هوس است
[B][M1]بی جمالت چو غنچه تنگدلم
[M2]با تو چون گل شکفتنم هوس است
[B][M1]ناسزایم مکن حواله به کس
[M2]کز زبانت شنفتنم هوس است
[B][M1]هست در حال خویش جامی لال
[M2]حال او با تو گفتنم هوس است
[A]
[B][M1]ای خوش آن عاشق که با یار خود است
[M2]زنده از دیدار دلدار خود است
[B][M1]خرم آن بلبل که با گلبانگ شوق
[M2]کرده جا برطرف گلزار خود است
[B][M1]می طپد نالان دل من گوییا
[M2]در سماع از ناله زار خود است
[B][M1]برندارد یار ما ز آیینه چشم
[M2]همچو ما مشتاق دیدار خود است
[B][M1]با لب نوشین طبیب آمد ولی
[M2]در کمین جان بیمار خود است
[B][M1]کی چشد ذوق گرفتاری عشق
[M2]هر که چون زاهد گرفتار خود است
[B][M1]عمر جامی گرچه در کار تو رفت
[M2]تا تو رفتی بی تو در کار خود است
[A]
[B][M1]خیال لعل لبت با صفای سینه خوش است
[M2]شراب صاف عقیقین در آبگینه خوش است
[B][M1]بده به مهر دلم کاسه ای که باده صاف
[M2]ز دست ساقی صافی ز زنگ کینه خوش است
[B][M1]بود خزینه گوهر ز وصف تو دهنم
[M2]ز خاتم لب تو مهر بر خزینه خوش است
[B][M1]من و جلاجل دف رغم آن که در گوشش
[M2]گه شمار صدای زر دفینه خوش است
[B][M1]عنان وصل به شاهان سرفراز مده
[M2]که این کرم به گدایان کمترینه خوش است
[B][M1]سفینه ایست پر اسرار عشق خاطر من
[M2]غزلسرایی عشاق ازین سفینه خوش است
[B][M1]ز مکه خلعت عز و شرف مجو جامی
[M2]لباس فقر و فنا جستن از مدینه خوش است
[A]
[B][M1]چو نقشبند ازل نخل دلربای تو بست
[M2]دل شکسته عشاق در هوای تو بست
[B][M1]پی عبادت صاحبدلان دوصد محراب
[M2]به جلوه گاه بتان نعل بادپای تو بست
[B][M1]تنت ز بستن بند قبا گرفت آزار
[M2]کدام سنگدل آن بند بر قبای تو بست
[B][M1]بشستم از نم مژگان روان چو کلک خیال
[M2]به لوح خاطر من صورتی به جای تو بست
[B][M1]فتاد صدگره مشکلم به رشته جان
[M2]به هر گره که سر زلف مشکسای تو بست
[B][M1]شدم گدای تو بس تاجدار تخت نشین
[M2]که بر میان کمر خدمت گدای تو بست
[B][M1]ز طره پرده مکش پیش رو که دور سپهر
[M2]بقای جامی دلخسته در لقای تو بست
[A]
[B][M1]منم که دعوی عشق تو رسم و راه من است
[M2]گواه صدق درین دعوی اشک و آه من است
[B][M1]حریم دیر مغان را گرفته خانقهم
[M2]خم شراب کهن پیر خانقاه من است
[B][M1]گرم ز مهر تو مانع نگشت موی سفید
[M2]عذار تو به خط سبز عذرخواه من است
[B][M1]خوش آنکه سرخوشت از دور دیدم و گفتم
[M2]اگر غلط نکنم سرو کج کلاه من است
[B][M1]مرا ز سایه دیوار خویش دور مکن
[M2]کز آفتاب حوادث همین پناه من است
[B][M1]مرا چه غم که جهان را سپاه غم گیرد
[M2]چو عشقت از همه غمها گریزگاه من است
[B][M1]چه مرد عشق توبودم اگر به تیغ جفا
[M2]بریخت غمزه تو خون من، گناه من است
[B][M1]چو از صفای ارادت زنم به عشق تو دم
[M2]ضمیر پاک و دل روشنت گواه من است
[B][M1]ز بوستان لطایف چو جامی آن چمنم
[M2]که وصف عارض و خطت گل وگیاه من است
[A]
[B][M1]طالب علم نظر شو خود جز این تحصیل چیست
[M2]حاصل تحصیل دیگر غیر قال و قیل چیست
[B][M1]چندراه کعبه پیمودن درآ درمیکده
[M2]جام مالامال گیر این گام میلامیل چیست
[B][M1]مجلس دردی کشان بی نقل ماند ای محتسب
[M2]صوفی دریوزه گر را بین که در زنبیل چیست
[B][M1]بانگ پرواز کبوتر کاورد نامه ز تو
[M2]گوش عاشق را جز آواز پر جبریل چیست
[B][M1]می روی زود از نظر تا بی تو می رم زودتر
[M2]عمر خود مستعجل است ای جان توراتعجیل چیست
[B][M1]عشق را ایزد ضلالی خواند در قرآن قدیم
[M2]ای مفسر شرح کن کین نکته را تأویل چیست
[B][M1]چون دلی روشن ندارد شیخ شهر از سوز عشق
[M2]این همه افروختن در صومعه قندیل چیست
[B][M1]گرنه از نادیدن یوسف رخی در ماتمند
[M2]مصریان را جامه ها بردن فرو درنیل چیست
[B][M1]در خرابات از لگدکوب بلا جامی مترس
[M2]کعبه را کردی پناه خود هراس پیل چیست
[A]
[B][M1]باز عید آمد و مهر از دهن خم برخاست
[M2]داد ساقی می و مطرب به ترنم برخاست
[B][M1]واعظ شهر درانداخت حدیثی ز لبت
[M2]گفت یک نکته و فریاد ز مردم برخاست
[B][M1]روی تو پیش نظر چهره چه مالم به رهت
[M2]چون درآمد مه من آب، تیمم برخاست
[B][M1]هر که شب بر خس و خاشاک درت پهلو سود
[M2]سحر آسوده تن از بستر قاقم برخاست
[B][M1]سرمه در چشم رمد دیده عشاق کشید
[M2]توسنت را چو غباری ز سر سم برخاست
[B][M1]چشمت آن ظالم مظلوم کش آمد که ازوست
[M2]هر کجا از چو منی بانگ تظلم برخاست
[B][M1]مرد جامی به زمین روی و نکردی رحمی
[M2]وه که از روی زمین رسم ترحم برخاست
[A]
[B][M1]آن چه نور است که از وادی بطحا برخاست
[M2]که همه کون و مکانش به تماشا برخاست
[B][M1]وان چه نخل است به یثرب که چو بالا بنمود
[M2]نعره شوق وی از عالم بالا برخاست
[B][M1]یکزمان بر سر راهش به تماشا که نشست
[M2]که ز عشقش نه سراسیمه و شیدا برخاست
[B][M1]عاقبت بر لب او ختم شد از معجز حسن
[M2]گرچه اول دم احیا ز مسیحا برخاست
[B][M1]هیچ جا نکته ای از لعل شکرخاش نرفت
[M2]که نه پرشور شد آن مجلس و غوغا برخاست
[B][M1]دردنوشان غمش نعره مستانه زدند
[M2]چه صداها که ازین گنبد مینا برخاست
[B][M1]شد خرامان سوی صحرا اثر دامن اوست
[M2]هر گل و لاله که از دامن صحرا برخاست
[B][M1]وعده ای از لبش امروز به میخانه رسید
[M2]از دل باده گساران غم فردا برخاست
[B][M1]دید جامی قد آن سرو به جولانگه ناز
[M2]پا ز سر کرده به خدمت به سرپا برخاست
[A]
[B][M1]جز مرغ غمت کرده به دل خانه کسی نیست
[M2]جاساخته جز جغد به ویرانه کسی نیست
[B][M1]زد بر در دل حلقه خیالت ز سر زلف
[M2]گفتم که درون آی که بیگانه کسی نیست
[B][M1]در میکده ها گشتم و در صومعه ها نیز
[M2]از چشم تو بی نعره مستانه کسی نیست
[B][M1]از روی و لب و زلف تو امروز درین شهر
[M2]جز عاشق و میخواره و دیوانه کسی نیست
[B][M1]گو با دگران شرح کرامات خود ای شیخ
[M2]در مجلس ما قابل افسانه کسی نیست
[B][M1]از نکته یکتایی حسنت چه زنم دم
[M2]شایسته این گوهر یکدانه کسی نیست
[B][M1]جامی چو دلت رفت به سینه چه زنی سنگ
[M2]در کوفتنت چیست چو در خانه کسی نیست
[A]
[B][M1]ساقیا دور فلک منشور عید آورده است
[M2]ماه نو میخانه را زرین کلید آورده است
[B][M1]ساغر عشرت که شد در سلخ شعبان ناپدید
[M2]غره شوال باز آن را پدید آورده است
[B][M1]عید داده عاشقان را مژده یوم جدید
[M2]وز شراب لعل سان رزق جدید آورده است
[B][M1]بهر عیدی از لب جانان و چشم و غمزه اش
[M2]وعده ای آمیخته با صد وعید آورده است
[B][M1]سایه افکنده مرا بر فرق پیر میکده
[M2]شیخ کامل پی به سروقت مرید آورده است
[B][M1]خواسته ست افشای سر عشق معشوق ازل
[M2]بلبل و گل را که در گفت و شنید آورده است
[B][M1]جامی از خوبان چه بندی دیده چون نقاش صنع
[M2]این همه نقش از برای اهل دید آورده است
[A]
[B][M1]تا کی از شوق لبت تشنه جگر خواهم زیست
[M2]با دل سوخته و دیده تر خواهم زیست
[B][M1]تاج عزت به سرم خاک مذلت شده است
[M2]چند دور از در تو خاک به سر خواهم زیست
[B][M1]گرچه صد بار چو مورم سپری زیر قدم
[M2]در ره خدمت تو بسته کمر خواهم زیست
[B][M1]بس که زد شعله ام امشب رگ جان بی تو چو شمع
[M2]روشنم نیست که تا وقت سحر خواهم زیست
[B][M1]جان ز تن رفت و خیال تو به جایش بنشست
[M2]به تو خواهم پس ازین زیست اگر خواهم زیست
[B][M1]زیستن با تو چو از دست رقیبان نتوان
[M2]بعد ازین بی تو به پیغام و خبر خواهم زیست
[B][M1]می روی شاد که جامی به غم ما خوش زی
[M2]بی تو پیداست که من چند دگر خواهم زیست
[A]
[B][M1]مه که از خجلت آن شمع شکرلب بگریخت
[M2]تا که رسوا نشود روز شباشب بگریخت
[B][M1]مانع مرغ دل از طوف درش قالب بود
[M2]بال همت زد و از صحبت قالب بگریخت
[B][M1]دامن از ما به ملاقات رقیبان درچید
[M2]بی ادب بود ز یاران مؤدب بگریخت
[B][M1]زان طبیبم شده بیمار که بیماران را
[M2]درد سر رفت ز دیدار وی و تب بگریخت
[B][M1]نام در مصر محبت به عزیزیش نرفت
[M2]هر که را یوسف دل زان چه غبغب بگریخت
[B][M1]تاب خورشید جهانتاب کی آرد دیوی
[M2]که شب تیره ز رخشیدن کوکب بگریخت
[B][M1]شب که یا رب زدم از هجر تو تا کنگر عرش
[M2]مرغ بام فلک از ناوک یارب بگریخت
[B][M1]بود بر روی مسبب ز مسبب پرده
[M2]جامی از شوق مسبب ز مسبب بگریخت
[A]
[B][M1]منجم می کند از ماه و خور بحث
[M2]ز ماه رویت ارباب نظر بحث
[B][M1]نشد ماهیت روی تو روشن
[M2]اگرچه سالها بگذشت در بحث
[B][M1]چو بحث زلف تو آید به پایان
[M2]به وصف کاکلت گیرم ز سر بحث
[B][M1]مرا صد بحث باشد با لب تو
[M2]به بوسی می کنم ابراز هر بحث
[B][M1]سخنورزان ازان لب نکته گویند
[M2]خوش آید طوطیان را از شکر بحث
[B][M1]رود اسرار عشق از دل سوی دل
[M2]ندارند اهل دل با یکدگر بحث
[B][M1]مطول شد سخن جامی ازان زلف
[M2]به شرح آن دهان کن مختصر بحث
[A]
[B][M1]آن مه که یافت امشب ازو عیش ما رواج
[M2]روشن به اوست مجلس ما اطفواالسراج
[B][M1]فرسوده استخوان من از خاک پاش پر
[M2]باشد به چشم اهل نظر سرمه دان عاج
[B][M1]روح الله ار طبیب شودجز به وصل یار
[M2]بیمار عشق را نتواند کسی علاج
[B][M1]نتوان ره اجل به حیل بست بر کسی
[M2]کش زخم تیغ عشق کند رخنه در مزاج
[B][M1]طاعت مجو ز من چو دل و دین ز دست رفت
[M2]چون ده خراب شد نکشد محنت خراج
[B][M1]بر خاک آستان تو سنگ جفا به سر
[M2]دارم فراغت از هوس تخت و میل تاج
[B][M1]جامی چو یار وعده کند صبر پیش گیر
[M2]طبع کریم را به تقاضا چه احتیاج
[A]
[B][M1]ز لعلت آن ز وی قدر شکر هیچ
[M2]دارم رنگ جز خون جگر هیچ
[B][M1]به گرد آن میان گشتم کمروار
[M2]بسی، وز وی ندیدم جز کمر هیچ
[B][M1]دهانت نیست جز هیچ و میان نیز
[M2]وز ایشان کار عاشقان هیچ بر هیچ
[B][M1]چو خوش خاطر نشینی با رقیبان
[M2]نباشد عاشقان را زین بتر هیچ
[B][M1]چو آرم تحفه جان پیش چشمت
[M2]نماید مختصر وان مختصر هیچ
[B][M1]نبینی آب چشمو روی زردم
[M2]نباشد پیش شاهان سیم و زر هیچ
[B][M1]لب لعل و دهان هیچ است و جامی
[M2]همین لعل لبت خواهد دگر هیچ
[A]
[B][M1]برآفتاب سلسله پرشکن مپیچ
[M2]مشکین طناب بر ورق یاسمن مپیچ
[B][M1]زخمم زدی هزار ز یک نکته ای رقیب
[M2]مانند مار این همه بر خویشتن مپیچ
[B][M1]بر تن شهید عشق تو را خون لباس بس
[M2]چون مرده فسرده اش اندر کفن مپیچ
[B][M1]خواهم که سر نهی به کنارم به وقت خواب
[M2]امشب خدای را که سر از حکم من مپیچ
[B][M1]باشد دلا فسانه آن زلف بس دراز
[M2]طوماروار در صفتش بر سخن مپیچ
[B][M1]بویش به هر مشام دریغ آید ای نسیم
[M2]مگذر بر آن قبا و در آن پیرهن مپیچ
[B][M1]جامی تو را کمال بس است این طریق خاص
[M2]در طور شعر خسرو و نظم حسن مپیچ
[A]
[B][M1]سر درگلیم تن شبم آمد به گوش روح
[M2]«یا ایها المزمل » قم و اشرب الصبوح
[B][M1]درکش می صبوح که ارباب ذوق را
[M2]هم قوت جسم می شود آن هم غذای روح
[B][M1]از هر پیاله می که گشادم به آن دهان
[M2]مفتوح گشت بر دل من صد در فتوح
[B][M1]روی زمین ز تیرگی منکران عشق
[M2]محتاج شست و شوی دگر شد کجاست نوح
[B][M1]رویت که چشم زنده دلان روشن است ازو
[M2]بدر علی نواظر حی الوفا یلوح
[B][M1]جعد خوشت که شد نفسم مشکبار ازو
[M2]مسک لدی نسائم ریح الصبا یفوح
[B][M1]جامی حدیث توبه رها کن که داده اند
[M2]معشوق و می ز توبه مرا توبه نصوح
[A]
[B][M1]ای صیقل جبین تو داده جلای روح
[M2]در دل بود خیال تو تن را به جای روح
[B][M1]ای نسبت صفای بتان با وجود تو
[M2]چون نسبت کدورت تن با صفای روح
[B][M1]خود گو که از تو چون گسلم چون تویی مرا
[M2]محنت زدای قالب و راحت فزای روح
[B][M1]جان را گداختم به هوای تنت بلی
[M2]تن را کنند اهل ارادت فدای روح
[B][M1]روحم خبر ز عشق ازل می دهد کجاست
[M2]روحانیی که گوش کند ماجرای روح
[B][M1]روح الله آن نفس که ز روح القدس گرفت
[M2]لعل لبت به آن زند اکنون صلای روح
[B][M1]تو روح جامیی و می لعل چون خوری
[M2]باشد تو را غذای تن او را غذای روح
[A]
[B][M1]نهاده سر به رخت زلف عنبرین گستاخ
[M2]ندیده کس به جهان هندویی چنین گستاخ
[B][M1]سر هزار عزیزت فتاده بر سر کوی
[M2]گه خرام منه پای بر زمین گستاخ
[B][M1]بسوخت طوطی جانم ز رشک آن چو بدید
[M2]که می خورد مگس از لعلت انگبین گستاخ
[B][M1]به جان خود که ببخشای بر جوانی خویش
[M2]میا به غارت پیران پاک دین گستاخ
[B][M1]ادب جمال دگر بخشدت ز ناز مزن
[M2]قدم به فرق گدایان ره نشین گستاخ
[B][M1]رقیب را ز بر خود بران که از خرمن
[M2]به است دور چو افتاد خوشه چین گستاخ
[B][M1]به عذر پیش سگان تو جامی آید روز
[M2]بر آستان تو ساید چو شب جبین گستاخ
[A]
[B][M1]قامتت نیزه و رخسار تو ای عشوه پسند
[M2]آفتابیست که گشته ست یکی نیزه بلند
[B][M1]گریه ام کم نشد از لاله و نسرین بی تو
[M2]راه سیل از خس و خاشاک کجا گردد بند
[B][M1]ذوق پابوس توام کشت و ندارم زهره
[M2]که بپرسم ز دولعل تو که یک بوسه به چند
[B][M1]آمدم تا فکنی سایه لطفم بر سر
[M2]سرو بالای تو چون سایه ام از پای فکند
[B][M1]می کشم درد دلی بی تو که مجنون نکشید
[M2]می کنم کوه غمی بی تو که فرهاد نکند
[B][M1]هر سحر تا نرسد چشم بدت چرخ کند
[M2]مجمر از جرم خور از ثابت و سیاره سپند
[B][M1]جامی از لطف ترنم به غزلهای کمال
[M2]عندلیبیست خوش الحان به چمن های خجند
[A]
[B][M1]باغبان می خواست برد شاخی از سرو بلند
[M2]دید کو ماند به قدت اره در نرمی فکند
[B][M1]تا لبت را دیده ام هرگز نرفته ست از دلم
[M2]نی بدین چسبندگی شهد است نی جلاب قند
[B][M1]می نگویم چون سپند و آتش است آن خال و رخ
[M2]کی چنین آرام گیرد بر سر آتش سپند
[B][M1]عاشق رنجور را کز لعل تو مانده ست دور
[M2]گرچه باشد شربت عیسی نیفتد سودمند
[B][M1]جان بسی کندیم بهر گوهری از کان وصل
[M2]کان اگر اینست و گوهر جان بسی خواهیم کند
[B][M1]دود آه من که پیچان می رود تا آسمان
[M2]کنگر مقصود را خواهد شدن روزی کمند
[B][M1]از سعادت آن دو رخ بر عاشقان آمد دو در
[M2]یارب ابواب سعادت بر رخ جامی مبند
[A]
[B][M1]زهی جمال تو خورشید آسمان شهود
[M2]تویی بدیع ترین نقش کارگاه وجود
[B][M1]به شرح سر جمالت بود ترانه چنگ
[M2]ز شوق بزم وصالت بود ترنم عود
[B][M1]چه کار آمدنی من اگر نبودی تو
[M2]غرض ز بودن من دیدن جمال تو بود
[B][M1]همیشه کلک حقایق نگار در کف توست
[M2]به آن کلیدگشایی در خزانه جود
[B][M1]گشا نقاب که آن کز سجود آدم روی
[M2]بتافت پیش تو خواهد نهاد سر به سجود
[B][M1]حسود از لب تو کامیاب و من محروم
[M2]چو من مباد کسی در جهان به کام حسود
[B][M1]بس است از دو جهان سود جامی این دولت
[M2]که روی صدق و ارادت بر آستان تو سود
[A]
[B][M1]سر زلفت گره بر کار من زد
[M2]لب لعلت دم از آزار من زد
[B][M1]دلم جز راه هشیاری نمی رفت
[M2]خطت راه دل هشیار من زد
[B][M1]به خود پندار صبرم بود کآتش
[M2]غمت در خرمن پندار من زد
[B][M1]به خون دل غمت را کلک مژگان
[M2]رقم بر صفحه رخسار من زد
[B][M1]به عقلم کی رسد دعوی که عشقت
[M2]قفای عقل دعویدار من زد
[B][M1]به سینه عشق سنگ محنتم کوفت
[M2]در گنجینه اسرار من زد
[B][M1]قبول دوست بس جامی چه باک است
[M2]رقیب ار طعنه بر گفتار من زد
[A]
[B][M1]چو می دم با لب جانان من زد
[M2]ز غیرت آتش اندر جان من زد
[B][M1]به ترک عشق پیمان بسته بودم
[M2]جمالش رخنه در پیمان من زد
[B][M1]به میدان همچو گوی افتاد صد سر
[M2]به هر چوگان که دی سلطان من زد
[B][M1]چو باران ریختم از دیده چون برق
[M2]لب او خنده بر باران من زد
[B][M1]گریبانم اجل سوی عدم تافت
[M2]خیالش دست در دامان من زد
[B][M1]عجب مستغنیم زان روز کان گنج
[M2]قدم در کلبه ویران من زد
[B][M1]سرودش ذوق دیگر داد جامی
[M2]چو مطرب چنگ در دیوان من زد
[A]
[B][M1]سحرگاهان که از باد صبا بوی بهاران زد
[M2]به گلگشت چمن بلبل صلای میگساران زد
[B][M1]نباشد جز برای میگساران عرصه بستان
[M2]که جاروبش نسیم صبح و آبش رشح باران زد
[B][M1]ز گل هر گلبن آمد گلعذاری خرم و خندان
[M2]خوش آن کس کو می گلگون به روی گلعذاران زد
[B][M1]مجو از خط دور جام صافی حرف جمعیت
[M2]که دوران این رقم را بر سفال درد خواران زد
[B][M1]به عیب عارفان بگشاد لب شیخ دغاپیشه
[M2]ببین قلاب را چون طعنه بر صاحب عیاران زد
[B][M1]بدو کردم رخ امید جست از کوی او بادی
[M2]غبار ناامیدی در رخ امیدواران زد
[B][M1]منقش گشت دیوارش ز خون عاشق بیدل
[M2]بر آنجا بس که سر چون خامه صورت نگاران زد
[B][M1]نرفت از جا دل من با خیال خیل مژگانش
[M2]چو سلطان دلاور بر صف خنجرگذاران زد
[B][M1]مغیث الدوله یعقوب آن که بود او مقصد اصلی
[M2]چو گردون سکه دولت به نام شهریاران زد
[B][M1]دعای دولت او داشت جامی گویی استدعا
[M2]که دست مسئلت در دامن پرهیزگاران زد
[A]
[B][M1]نظاره جمال تو بیهوشی آورد
[M2]وز یاد هر که جز تو فراموشی آورد
[B][M1]در دل شکست ناوک آهم چه حاجت است
[M2]کز خط رخ تو رسم زره پوشی آورد
[B][M1]نبود بغیر عشق هنر چون کشی نقاب
[M2]بس بی هنر که رو به هنرکوشی آورد
[B][M1]چون جام گیرد از لب تو کام رشک آن
[M2]عشاق را به خون جگرنوشی آورد
[B][M1]مردم ز ناله کاش نهی بر دهان مرا
[M2]مهری ز لعل خویش که خاموشی آورد
[B][M1]گر چون نهال تازه وتر، قدکشی به باغ
[M2]در شاخ خشک میل هم آغوشی آورد
[B][M1]جامی چه سان به حال خود افتد که دمبدم
[M2]هوشش برد غم تو و مدهوشی آورد
[A]
[B][M1]خط تو خضر را به سیه پوشی آورد
[M2]لعلت مسیح را به قدح نوشی آورد
[B][M1]هستم همه خطا را چه کنم گرنه لطف تو
[M2]آیین عفو و رسم خطاپوشی آورد
[B][M1]ترسم چنین که شیفته دشمنان شدی
[M2]کز یاد دوستانت فراموشی آورد
[B][M1]قصد هلاک اهل وفا چون کند قضا
[M2]روی دلت به راه جفا کوشی آورد
[B][M1]تدبیر عقل و هوش زده راه عالمی
[M2]خوش آن که ره به عالم بیهوشی آورد
[B][M1]بیرون ز پیرهن چو تنت را کنم خیال
[M2]در جانم آرزوی هم آغوشی آورد
[B][M1]گوشی بنه به جامی دلخسته پیش ازان
[M2]کش مردن از فراق تو خاموشی آورد
[A]
[B][M1]غمت از دل به رخم اشک جگرگون آرد
[M2]بین که هر دم فلک از پرده چه بیرون آرد
[B][M1]من که از خود شده ام گم ز غمت در عجبم
[M2]که به سر وقت من گمشده پی چون آورد
[B][M1]اشک خون ریز شب ای دل چو به غم بس نایی
[M2]شه چو عاجز شود از خصم شبیخون آرد
[B][M1]رنگ خوارزم شود موج زنان دریایی
[M2]سیل اشک من اگر روی به جیحون آرد
[B][M1]روزی ناقه محمل کش لیلی بادا
[M2]هر گیا کابر بهار از گل مجنون آرد
[B][M1]به بهای سر یک موی ز زلفت نرسد
[M2]طالب وصل تو گر گنج فریدون آرد
[B][M1]چون پری می رمی از مردم و جامی حیران
[M2]که به غمخانه خویشت به چه افسون آرد
[A]
[B][M1]دل که در باغ ز هر گل غم یارش گیرد
[M2]مرغ نالان سبق از ناله زارش گیرد
[B][M1]می کند پا به رکاب آن مه و من می میرم
[M2]که چنین تنگ چرا زین به کنارش گیرد
[B][M1]ابروش چون نگرم خط خوشش پیش نظر
[M2]کم توان دید مه نو که غبارش گیرد
[B][M1]حلقه گیسوی او طوق بلا شد جان را
[M2]آه اگر خط سیه گرد عذارش گیرد
[B][M1]مدعی گفت زر خالصم از سنگ بلا
[M2]محک تجربه ای کو که عیارش گیرد
[B][M1]گر به مجنون گذرد ناقه لیلی پس مرگ
[M2]دست بیرون کند از خاک و مهارش گیرد
[B][M1]حالیا زان لب میگون شده جامی مست است
[M2]وای روزی که ازان باده خمارش گیرد
[A]
[B][M1]خوشا بادی که ره سوی تو گیرد
[M2]چو بر تو بگذرد بوی تو گیرد
[B][M1]چو با روی تو گل گردد معارض
[M2]بنفشه جانب روی توگیرد
[B][M1]فتد صد رخنه ام در قبله جان
[M2]به هر چینی که ابروی تو گیرد
[B][M1]دلم سرحلقه عشاق گردد
[M2]چو جا در حلقه موی تو گیرد
[B][M1]کمانت را نیارد کس کشیدن
[M2]مگر قوت ز بازوی تو گیرد
[B][M1]دلم را باز ده ای سست پیمان
[M2]که ترسم پیش تو خوی تو گیرد
[B][M1]امید از خان و مان برداشت جامی
[M2]که خانه بر سر کوی تو گیرد
[A]
[B][M1]لبت دل دزد و من از وی شکر دزد
[M2]کم افتاده ست ازینسان دزد بر دزد
[B][M1]ز چشمم شست چشمت سرمه خواب
[M2]به عیاری برد کحل از بصر دزد
[B][M1]تنت را بنگرم دزدیده زانسان
[M2]که بر سیم کسان دوزد نظر دزد
[B][M1]اگر دزدیده ات بینم مکن عیب
[M2]که دزدی را نداند جز هنر دزد
[B][M1]غمت بر دل ز هر سو غارت آورد
[M2]درآمد خانه را از بام و در دزد
[B][M1]هراسم شب به کویت از رقیبان
[M2]به شبها از سگان دارد خطر دزد
[B][M1]سر درج سخن مگشای جامی
[M2]مبادا در کمین باشد گهر دزد
[A]
[B][M1]رقیب کیست که بوسه به خاک پات دهد
[M2]درین معامله یارب خدا جزات دهد
[B][M1]ز کامبخشی لطفت امید می دارم
[M2]که کام جان من از لعل جانفزات دهد
[B][M1]گهی که جلوه کنی ترسد از خراش مژه
[M2]وگرنه عاشق بیدل به دیده جات دهد
[B][M1]ز خط لب چه نویسی برات بر جانها
[M2]که دید روی تو را کو نه جان برات دهد
[B][M1]چو دروفات کنم گریه هر گلی که دمد
[M2]ز آب دیده من نکهت وفات دهد
[B][M1]به ترهات کشد راه سالک آخر کار
[M2]اگرنه دست ارادت به طره هات دهد
[B][M1]بیفت کشته او جامیا بود که لبش
[M2]به جرعه ای چو شوی خاک خونبهات دهد
[A]
[B][M1]آمد نسیم و رایحه مشکبار داد
[M2]مرغان باغ را خبر نوبهار داد
[B][M1]در روضه امید نهالی که رسته بود
[M2]بالا کشید و میوه مقصود بار داد
[B][M1]کوته کنم حدیث، گرانمایه قاصدی
[M2]از ره رسید و مژده اقبال یار داد
[B][M1]صوفی به شکر مژده او بزم عیش ساخت
[M2]تسبیح و خرقه را به می خوشگوار داد
[B][M1]آمد غبار موکب او همدم نسیم
[M2]عشاق را جلای بصر زان غبار داد
[B][M1]نظاره رخش همه کس را نداد روی
[M2]بس خسته دل که جان به ره انتظار داد
[B][M1]انداخت سایه کرم آن شاه دادبخش
[M2]جامی بخواه از ستم روزگار داد
[A]
[B][M1]در دیار مصر اگر یوسف رخی پیدا شود
[M2]در خراسانم دل از سودای او شیدا شود
[B][M1]ور رسد اینجا خبر کافروخت شمعی رخ به شام
[M2]جان من پروانه سان از شوق ناپروا شود
[B][M1]کیست جز من آن کز اول پای در غوغا نهد
[M2]چون ز شهر آشوب ماهی شهر پرغوغا شود
[B][M1]آتش افتد در من از غیرت که چون آن من نیم
[M2]هر که را بینم که از عشق بتی رسوا شود
[B][M1]تا نباشد غیر من عاشق به عالم کاشکی
[M2]در دلم غم های عشق عاشقان یکجا شود
[B][M1]بس که گیرد درد جویایی عشقم هر شبی
[M2]اشک و آه من زمین گرد و فلک پیما شود
[B][M1]تنگیی دارد دل جامی برون از قید عشق
[M2]تا نگردد در سر زلفی گره کی وا شود
[A]
[B][M1]تیر مژگان کان دو چشم خوابناک انداختند
[M2]در دل عشاق محنت دیده چاک انداختند
[B][M1]نقد دل نامد به کف گرچه پی آن گمشده
[M2]آن رخ و زلف غبارآلوده خاک انداختند
[B][M1]بویی از میخانه زد بر ساکنان صومعه
[M2]جویها در صحن آن کندند و تاک انداختند
[B][M1]کم طلب اشک نیاز از دیده آلودگان
[M2]زانکه این گوهر به دامنهای پاک انداختند
[B][M1]شد دو چشمت غمزه زن در خاک و خون غلطید دل
[M2]مرغ مسکین را به زخمی در طپاک انداختند
[B][M1]بر مغان بویی زد از لعل لب میگون تو
[M2]صیت میخواری درین دیر مغاک انداختند
[B][M1]دست زد جامی به مسکین صولجان آن سوار
[M2]همچو گویش سر به میدان هلاک انداختند
[A]
[B][M1]دلم ز هجر رخت رو به کلبه غم کرد
[M2]پلاس کلبه غم را لباس ماتم کرد
[B][M1]ز تندباد حوادث چه غم چنین که مرا
[M2]نهال عشق تو در سینه بیخ محکم کرد
[B][M1]ملک زحسن تو در آب و خاک سری دید
[M2]که از مشاهده آن سجود آدم کرد
[B][M1]ببین لطافت حاجی که یاد تشنه لبی
[M2]که سوخت دور ز کعبه به آب زمزم کرد
[B][M1]مباد راحت مرهم نصیب بی دردی
[M2]که با جراحت تیغ تو یاد مرهم کرد
[B][M1]گرفت جم همه روی زمین به زیر نگین
[M2]چو وصف لعل تو نقش نگین خاتم کرد
[B][M1]جز آبیاری سروت نداشت جامی چشم
[M2]که از خیال رخت جوی دیده پر نم کرد
[A]
[B][M1]نرگس آسا چو سر از خاک بدر خواهم کرد
[M2]بهر رندان قدح از کاسه سر خواهم کرد
[B][M1]تا وزد بر گل رخسار تو گه گه جان را
[M2]سوی تو همنفس باد سحر خواهم کرد
[B][M1]دیده از سوزن مژگان به رخت خواهم دوخت
[M2]وز جمال دگران قطع نظر خواهم کرد
[B][M1]ساعدم رشته زر شد ز غمت زار و نزار
[M2]گر دهد دست به گرد تو کمر خواهم کرد
[B][M1]تاب تیر تو ندارم که رسد بر دگران
[M2]پس ازین پیش همه سینه سپر خواهم کرد
[B][M1]چند بر فرق رقیبان به وفا مالی دست
[M2]خاک از دست جفای تو به سر خواهم کرد
[B][M1]جامیم من هنرم عشق گر از عیب کسان
[M2]دست ازین کار بدارم چه هنر خواهم کرد
[A]
[B][M1]عشرت خسرو و شیرین سحرم یاد آید
[M2]کوه غم بر دلم از محنت فرهاد آمد
[B][M1]بانگ زنجیر نهادند لقب بی خبران
[M2]آهن از ناله مجنون چو به فریاد آمد
[B][M1]گر نه شمشاد گل اندام من از باغ گذشت
[M2]چون صبا همدم بوی گل و شمشاد آمد
[B][M1]آدمیزاده بتان آفت اهل نظرند
[M2]آفت جان من آن شوخ پریزاد آمد
[B][M1]چون زره گشت مشبک سپر سینه مرا
[M2]بر دلم بس که ازو ناوک بیداد آمد
[B][M1]هوشیاران جهان بنده حرص و املند
[M2]ای خوش آن مست کزین بندگی آزاد آمد
[B][M1]نکته عشق به هنجار که گوید در شعر
[M2]غیرجامی که درین هر دو فن استاد آمد
[A]
[B][M1]شبم ز مرغ چمن این نوا به گوش آمد
[M2]که وقت عشرت رندان باده نوش آمد
[B][M1]نهاد بر لب تو جام ارغوانی لب
[M2]ز رشک خون دل ارغوان به جوش آمد
[B][M1]جزای بی عمل از شیخ خودفروش مجوی
[M2]که این معامله از پیر میفروش آمد
[B][M1]مباش بیهده منکر خروش صوفی را
[M2]که در خروش به فرموده سروش آمد
[B][M1]به عیش دوش زدم با تو باده دوش به دوش
[M2]چه ذوقها که به جانم ز عیش دوش آمد
[B][M1]به عور بی سر و پا کن حواله خلعت عشق
[M2]که این لباس نه بر قد خرقه پوش آمد
[B][M1]تو نوشکفته گلی عندلیب تو جامی
[M2]چرا ز نغمه شوقت چنین خموش آمد
[A]
[B][M1]خطت از لعل آتشگون برآمد
[M2]ندانم سبزه ز آتش چون برآمد
[B][M1]خضر زد غوطه در عهد سکندر
[M2]در آب زندگی و اکنون برآمد
[B][M1]به خونریزی کشیدی از میان تیغ
[M2]میان عشقبازان خون برآمد
[B][M1]ترازو با رخت سنجید مه را
[M2]رخت در حسن ازو افزون برآمد
[B][M1]چو لاله داغ لیلی داشت بر دل
[M2]گلی کز تربت مجنون برآمد
[B][M1]دل مردم به آب چشم من رفت
[M2]چو نام دجله و جیحون برآمد
[B][M1]به وصف قد تو گفتار جامی
[M2]به میزان خرد موزون برآمد
[A]
[B][M1]به بزم گل ز لبت جام را چو کام بر آمد
[M2]ز خاک لاله چو نرگس به شکل جام برآمد
[B][M1]مه از خیال جبینت چو نیم آینه سرزد
[M2]چو دید دایره روی تو تمام برآمد
[B][M1]به عزم گشت گذشتی به کوه لاله خرامان
[M2]ز ذوق قهقهه از کبک خوشخرام برآمد
[B][M1]به بام هر که تو را وقت شام دید زد افغان
[M2]که آنچه رفت به مغرب فرو ز بام برآمد
[B][M1]درون خانه نشستی دل خواص شکستی
[M2]میان شهر گذشتی نفیر عام برآمد
[B][M1]مده به کشتن من وعده از دو ساعد سیمین
[M2]که دودم از دل ازین وعده های خام برآمد
[B][M1]به زهد بود جهان را گرفته شهرت جامی
[M2]لب تو دید و به میخوارگیش نام برآمد
[A]
[B][M1]یار به کف ساغر شراب درآمد
[M2]مست به قتل من خراب درآمد
[B][M1]خاصیت می نگر که از نظر من
[M2]ماه برون رفت و آفتاب درآمد
[B][M1]جلوه گل را چو دید با همه مرغان
[M2]بلبل بیدل به اضطراب درآمد
[B][M1]دل ز رخش دور میل چشمه خور کرد
[M2]ز آرزوی آب در سراب درآمد
[B][M1]تیغ دگر زد به چاک سینه ریشم
[M2]باز درین جوی رفته آب درآمد
[B][M1]یاد من آمد سرود ناله چو دردی
[M2]در دلم از نغمه رباب درآمد
[B][M1]دید چو جامی بلندپایه خسرو
[M2]بیهده در معرض جواب درآمد
[A]
[B][M1]رخنه ز غم در دل خراب درآمد
[M2]بر مژه زان رخنه خون ناب درآمد
[B][M1]چهره چه مالم به خاک در نظر آن رو
[M2]خاست تیمم گهی که آب درآمد
[B][M1]باد بریده زبان من که ز ناله
[M2]نرگس بیمار او ز خواب درآمد
[B][M1]صلح کنان رفت تا چه قصه رقیبش
[M2]گفت که باز از در عقاب درآمد
[B][M1]برد ز دل روی او خیال خطش را
[M2]سایه برون شد چو آفتاب درآمد
[B][M1]برد حسد بر رکاب حلقه چشمم
[M2]ترک مرا پا چو در رکاب درآمد
[B][M1]آب خضر جوی گشت جامی ازان لب
[M2]تشنه پی آب در سراب درآمد
[A]
[B][M1]گهی که از درم آن ترک شوخ شنگ درآید
[M2]کمند دولتم از زلف او به چنگ درآید
[B][M1]اگر نه طعنه بیرونیان کند به دلش جا
[M2]چرا به صلح چو بیرون رود به جنگ درآید
[B][M1]فتادم از دل سختش بلا رسید ز هر سو
[M2]مباد خسته دلی را که پا به سنگ درآید
[B][M1]خدنگ او به کمان جفت و من ستاده که تا کی
[M2]به سینه راحتم از زخم آن خدنگ درآید
[B][M1]به گبر پیشه بتی این دل رمیده فتاده
[M2]چو آهویی که به سرپنجه پلنگ درآید
[B][M1]شکر ز خجلت لبهاش با هزار شکنجه
[M2]ز نیشکر چو نهد پا برون به تنگ درآید
[B][M1]ز نام و ننگ برآید به عشق جامی ازان به
[M2]که در شمار اسیران نام و ننگ درآید
[A]
[B][M1]هر آفتاب که از مطلع جمال برآید
[M2]چو ماه روی تو بیند به انفعال برآید
[B][M1]نهال مهر تو کشتم به سینه لیک چه حاصل
[M2]اگر نه میوه مقصود ازین نهال برآید
[B][M1]دمیده گرد دهان تو چیست آن خط مشکین
[M2]بنفشه ای که ز سرچشمه زلال برآید
[B][M1]اگر به صومعه قوال وصف رویتو خواند
[M2]ز صوفیان همه فریاد وجد و حال برآید
[B][M1]به فکر قد و رخت هر شبم لطیفتر از هم
[M2]هزار سرو و گل از گلشن خیال برآید
[B][M1]ز گوشمال غمت تیز گشت ناله ام آری
[M2]نوای زیر ز بربط به گوشمال برآید
[B][M1]بود به طور کمال این غزل ز گفته جامی
[M2]سزد که نام وی از زمره کمال برآید
[A]
[B][M1]پریوشی که به رخ رسم دلبری داند
[M2]سگ خودم شمرد و آدمیگری داند
[B][M1]نهان ز چشم کسان گفتمش به سوی من آی
[M2]به خنده گفت که این شیوه را پری داند
[B][M1]چو دم ز بندگی او زنم ز آتش غم
[M2]گدازشم دهد و بنده پروری داند
[B][M1]رعایت حق صحبت کسی تواند کرد
[M2]که عیبنا کی یاران هنروری داند
[B][M1]ز سیم عارض او دور عاشق مفلس
[M2]که کرده رخ چو زر آن را ز بی زری داند
[B][M1]به تاج دولت عشق آن گدا سرافرازد
[M2]که دولتی که نه عشق است سرسری داند
[B][M1]غزل به وصف بتان عادت است جامی را
[M2]اگرچه قاعده مدح گستری داند
[A]
[B][M1]دلم به ماه تمام از رخت عبارت کرد
[M2]هلال گفت و به ابروی تو اشارت کرد
[B][M1]غلام نرگس مستانه توام که نگاه
[M2]به تاج حشمت شاه از سر حقارت کرد
[B][M1]رسید از تو به دلخستگان بشارت قتل
[M2]چه عیشها که دل از ذوق این بشارت کرد
[B][M1]خیال غبغب تو از شراب کافوری
[M2]ز جان سوخته تسکین صد حرارت کرد
[B][M1]خراب بود کهن کاخ عیش ساقی دور
[M2]ز لای خمکده تجدید این عمارت کرد
[B][M1]هزار مشعله نور دید سر به فلک
[M2]کسی که کشته مهر تو را زیارت کرد
[B][M1]رسید لشکر عشق توأم به ملک وجود
[M2]ز علم و فضل و ادب هرچه یافت غارت کرد
[B][M1]خرید سفله به علم و عمل بهشت نه دوست
[M2]زهی خسارت طبعی که این تجارت کرد
[B][M1]نشد نشیمن جامی حریم میکده مفت
[M2]به نقد و نسیه دنیا و دین اجارت کرد
[A]
[B][M1]ای خوش آنان که خم طره یاری گیرند
[M2]یکدم از پیچ و خم دهر کناری گیرند
[B][M1]تا ازین لجه رسد زورق امید به لب
[M2]لب جوی و لب جام و لب یاری گیرند
[B][M1]تا درین بی سر و بن صیدگه آزاد زیند
[M2]جا سر کوهی و منزل بن غاری گیرند
[B][M1]هیبت بادیه فقر و فنا بین که در او
[M2]هر صف مورچه را خیل سواری گیرند
[B][M1]بی قرارند چون آتش ز غمت سوختگان
[M2]تا نمیرند چه امکان که قراری گیرند
[B][M1]تیزبینان نظر از کحل بصر دوخته اند
[M2]در رهت کحل بصیرت ز غباری گیرند
[B][M1]جامی و روی به خاک در تو چون ز حرم
[M2]هر یک از کعبه روان راه دیاری گیرند
[A]
[B][M1]باده چون بی غش و ساقی چو پریوش باشد
[M2]دعوی توبه درین وقت چه ناخوش باشد
[B][M1]صفت جام جهان بین که حکیمان گویند
[M2]رمزی از جام بلور و می بی غش باشد
[B][M1]مدعی گر نخورد می بگذارش که مدام
[M2]خاطر از وسوسه زهد مشوش باشد
[B][M1]آتشین می به کفم نه که جز این آتش نیست
[M2]رند میخواره که مستوجب آتش باشد
[B][M1]از دل غیب نما نقش خط و خال بشوی
[M2]روی آیینه نشاید که منقش باشد
[B][M1]بر حذر باش درین خوابگه عیش مباد
[M2]تیغها تعبیه اش در ته مفرش باشد
[B][M1]از سبو باده کشد دلشده جامی نه ز جام
[M2]رند باید که درین شیوه سبوکش باشد
[A]
[B][M1]سفر خوش است اگر یار همسفر باشد
[M2]غبار موکب او سرمه بصر باشد
[B][M1]به منزلی که نشیند به محملی که رود
[M2]جمال او همه جا قبله نظر باشد
[B][M1]به هر جهت که کنی روی آشکار بود
[M2]به هر طرف که نهی چشم جلوه گر باشد
[B][M1]چه سود همسفری با ویم که آن خودکام
[M2]ز راه وصل به هر گام دورتر باشد
[B][M1]اسیر محنت عشقم مرا به وصل چه کار
[M2]نشاط و عیش دگر عاشقی دگر باشد
[B][M1]مرا چو تیر زند گر سپر شود مانع
[M2]شکایتی که مرا باشد از سپر باشد
[B][M1]به مهر روی بتان عیب من مکن جامی
[M2]مرا خود از همه عالم همین هنر باشد
[A]
[B][M1]ز بس آه غمت زین جان آتشناک خواهم زد
[M2]ز دود آه شبگون خیمه بر افلاک خواهم زد
[B][M1]چو آیی از سفر تا گیرمت بی پیرهن در بر
[M2]ز شوق تو گریبان تا به دامان چاک خواهم زد
[B][M1]به سر خواهم ز جورت خاک کردن چون کنی جلوه
[M2]بدین حیله به چشم اهل غرض را خاک خواهم زد
[B][M1]چو تو زهرم دهی جانا طبیبم گو میا بر سر
[M2]که سنگش بی لبت بر حقه تریاک خواهم زد
[B][M1]ز خاشاک است گلبن خرمنی گر با رخت لافد
[M2]به جای گل ز آهش شعله در خاشاک خواهم زد
[B][M1]پس از کشتن به خاکم گر سواره بگذری روزی
[M2]ز زیر خاک دستت در خم فتراک خواهم زد
[B][M1]چو جامی دفتر نام بتان خواهد ز من نامت
[M2]رقم در وی بت خوانخواره بی باک خواهم زد
[A]
[B][M1]چو ترک سرکشم بر عزم میدان پشت زین گیرد
[M2]چو گوی اندر خم چوگان سر مردان دین گیرد
[B][M1]به کس چون خلعت وصلش پسندم کز حسد میرم
[M2]اگر خاکش ببوسد دامن و باد آستین گیرد
[B][M1]کله چون کج نهاده لب می آلوده برون آید
[M2]به یک عشوه ز شاهان جهان تاج و نگین گیرد
[B][M1]ننالم گر خورم صد تیر بر جان از کمان او
[M2]ندارم تاب آن کز من خم ابروش چین گیرد
[B][M1]ز نورسته خطش گرد شکر مردم معاذالله
[M2]ز روزی کش غبار مشک گرد یاسمین گیرد
[B][M1]من بیخواب هر شب آستانش را کنم بالین
[M2]به قصد آنکه آنجا شایدم خواب پسین گیرد
[B][M1]خط سبزش به بالای لب نوشین به آن ماند
[M2]که طوطی رنگ پرهای مگس در انگبین گیرد
[B][M1]به هر محمل چو مجنون غیر لیلی کس نمی بیند
[M2]چه دور از وی اگر دنبال هر محمل نشین گیرد
[B][M1]گیاه درد و غم را بیخ گردد رگ رگ جامی
[M2]چو با اندوه هجران جای در زیر زمین گیرد
[A]
[B][M1]چون صبا شانه درآن طره خم در خم زد
[M2]سلک جمعیت شوریده دلان برهم زد
[B][M1]تار هر موی کز آمد شد آن شانه گسست
[M2]با رگ جان من آن را گرهی محکم زد
[B][M1]تا ز راهت ننشیند به رخ غیر غبار
[M2]هر دمش چشم من آب از مژه پرنم زد
[B][M1]وصل تو ملک سلیمان بود و لب خاتم
[M2]لب تعظیم خوش آن کس که بر آن خاتم زد
[B][M1]کعبه میخانه بود چشمه زمزم خم می
[M2]کفن خویش خوش آن زنده که بر زمزم زد
[B][M1]گر به دور لب جانبخش تو بودی عیسی
[M2]با وجود تو نیارستی از احیا دم زد
[B][M1]عیش پابوس تو تا یافت به عالم جامی
[M2]پشت پا بر طرب و عیش همه عالم زد
[A]
[B][M1]هر شیشه می با تو چو در محفلم افتد
[M2]بینم لبت آن شیشه ز طاق دلم افتد
[B][M1]خواهم سر خود را به سر راه تو منزل
[M2]باشد که تو را راه به سرمنزلم افتد
[B][M1]چون تیغ به قتلم کشی آن دم دیت من
[M2]این بس که نگاهی به رخ قاتلم افتد
[B][M1]ای وقت صبا خوش که به یکدم بگشاید
[M2]گر در شکن زلف تو صد مشکلم افتد
[B][M1]حادی مفروز آتش من گو که مبادا
[M2]از سینه زند شعله و در محملم افتد
[B][M1]گردد علم رحمت جاوید پس از مرگ
[M2]گر سایه سرو تو بر آب و گلم افتد
[B][M1]من جامیم آن بحر معانی که گه موج
[M2]صد گوهر سیراب به هر ساحلم افتد
[A]
[B][M1]به باغ لاله و گل رونق بهارانند
[M2]ولی برآمده سرخ از تو شرمسارانند
[B][M1]نظر به حال شقایق کن ای سحاب کرم
[M2]که از نوایر شوق تو داغدارانند
[B][M1]شب از چه گشت سیه جامه چرخ نیلی پوش
[M2]اگر ز ماتم عشقت نه سوگوارانند
[B][M1]قرار بر سر آتش که راست نیست عجب
[M2]که بر رخ تو دو زلف تو بی قرارانند
[B][M1]چنان به راه تو گرمند رهروان که مگر
[M2]فراز بارگی جم چو جم سوارانند
[B][M1]به فرق سنگ سیاست مزن گدایان را
[M2]که مستحق چنین تاج شهریارانند
[B][M1]به عشق تا در تسلیم و صلح زد جامی
[M2]جهانیان همه با او ستیزه کارانند
[A]
[B][M1]صبحدم دردکشان نقب به میخانه زدند
[M2]بوسه بر یاد لبت بر لب پیمانه زدند
[B][M1]زاهدان سبحه به کف عازم آن بزم شدند
[M2]رقم نقل چو بر سبحه صد دانه زدند
[B][M1]صوفیان را دهن از ورد سحر بربستند
[M2]بس که بر صومعه ها نعره مستانه زدند
[B][M1]بود مرغان اولی اجنحه را روی به عشق
[M2]لیکن آن شعله به بال و پر پروانه زدند
[B][M1]گر به شاهان نرسد نقد محبت چه عجب
[M2]علم دولت این گنج به ویرانه زدند
[B][M1]آشنا را کف راحت که نهادند به دل
[M2]دست رد بود که بر سینه بیگانه زدند
[B][M1]شرح احوال پریشانی ما ریخت فرو
[M2]چون سر زلف پریشان تو را شانه زدند
[B][M1]ساغر داد بر ارباب خرد پیمودند
[M2]سنگ بیداد به جام من دیوانه زدند
[B][M1]جامیا گوش فروبند ز افسانه دهر
[M2]که همه خواب درین عشوه ده افسانه زدند
[A]
[B][M1]آن که تیغ مهر او در سینه صد چاکم زند
[M2]کشته آنم که چون مه خیمه بر خاکم زند
[B][M1]شویم از خون جگر گر صد رقم هر دم قلم
[M2]جز خیال خط او بر لوح ادراکم زند
[B][M1]گرچه باغی ام خزان دیده، شوم رشک بهار
[M2]ابر لطفش گر نمی بر خار و خاشاکم زند
[B][M1]جز هوس نبود حجاب راه گو از برق عشق
[M2]لمعه ای کآتش درین جان هوسناکم زند
[B][M1]زان بهار لطف خواهم بود لبخندان چو گل
[M2]گرچه صد چاک از جفا در دامن پاکم زند
[B][M1]گر اجل بیند که چون می میرم از یک زخم زود
[M2]بوسه ها بر خنجر بدخوی بی باکم زند
[B][M1]گفتم از جامی چه جرم آمد کزو پیچی عنان
[M2]گفت دست آرزو تا کی به فتراکم زند
[A]
[B][M1]دل دید لبت وز دو جهان بی خبر افتاد
[M2]بین مستی این می که عجب کارگر افتاد
[B][M1]هرجا ز تو شوریست همانا که ز خوبان
[M2]در طینت پاک تو نمک بیشتر افتاد
[B][M1]زلف سیهت سوخته از برق تجلیست
[M2]چون عکس دو رخسار تو بر یکدگر افتاد
[B][M1]تا ناوک تو بر سپر افتاد نه بر من
[M2]صد چین به چین از حسدم چون سپر افتاد
[B][M1]پروانه ز سوزی که مرا هست چه آگاه
[M2]کان شعله مرا در جگر او را به پر افتاد
[B][M1]خالیست دل افروز به هر رو که نشان ماند
[M2]هرجا به بتان زآتش تو یک شرر افتاد
[B][M1]گر زیور طوق سگ تو بایدت اینک
[M2]از خون دلم لعل و ز اشکم گهر افتاد
[B][M1]جامی غزل سعدی و آنان که جوابش
[M2]گفتند چو بشنیدبه این نظم درافتاد
[B][M1]این نظم نه در پایه سعدیست ولیکن
[M2]با گفته یاران دگر سر به سر افتاد
[A]
[B][M1]برهنگان چمن باز سبزپوش شدند
[M2]ز تیغ خور سپر رند باده نوش شدند
[B][M1]نوای عیش زد از شاخ سرو مرغ سحر
[M2]معاشران همه در نعره و خروش شدند
[B][M1]فقیه مدرسه با طالبان حلقه درس
[M2]کشیده صف به در پیر میفروش شدند
[B][M1]کجاست طاقت می صوفیان صومعه را
[M2]که ناچشیده به بویی ز عقل و هوش شدند
[B][M1]خوش آن کسان که چنان مست و بیخودند امروز
[M2]که فارغ از غم فردا و یاد دوش شدند
[B][M1]حدیث عشق به تقلید لذتی ندهد
[M2]خوش آن گروه کزین گفت و گو خموش شدند
[B][M1]رسید گفته جامی به بلبلان چمن
[M2]زبان نطق ببستند و جمله گوش شدند
[A]
[B][M1]چو رند خط به حریفان دردخواره نویسد
[M2]به درد تیره خم بر سفال پاره نویسد
[B][M1]گرفت روی تو ملک جهان وز خط مشکین
[M2]خراج بر مه و خور باج بر ستاره نویسد
[B][M1]دقیقه های فرو رفته از صحیفه حسنت
[M2]عذار تو به خط سبز برکناره نویسد
[B][M1]به قصد آنکه بماند همیشه قصه شیرین
[M2]به تیشه کوهکن آن را به سنگ خاره نویسد
[B][M1]ببین علو مقام که پیر میکده نامم
[M2]گدای عور تهیدست هیچ کاره نویسد
[B][M1]هزار پاره دلم شرح شوق تو نتواند
[M2]به لوح چهره گر از خون هزار باره نویسد
[B][M1]رموز عشق شود فاش اگر نه کلک تو جامی
[M2]سخن به صورت تشبیه و استعاره نویسد
[A]
[B][M1]خوبرویان جهان رسم وفا نشناسند
[M2]قدر یاری و وفاداری ما نشناسند
[B][M1]جز ره عشق بتان راه دگر می جویند
[M2]اهل تقلید که راهی به خدا نشناسند
[B][M1]پای تا سر همه دردند اسیران تو لیک
[M2]چاره درد ندانند و دوا نشناسند
[B][M1]قاصدی محرم اسرار سراپرده تو
[M2]جز نسیم سحر و باد صبا نشناسند
[B][M1]چه درخشنده جبینی و فروزنده عذار
[M2]کز مهت جز به کمر یا به قبا نشناسند
[B][M1]مشکبویی و سیه چشم بدانسان که تو را
[M2]ز آهوی چین و غزالان خطا نشناسند
[B][M1]زرق و سالوس تو جامی به خراسان شد فاش
[M2]روی در مملکتی نه که تو را نشناسند
[A]
[B][M1]بر دل عاشق چو زخم از نشتر خاری رسد
[M2]زان گل راحت دمد چون از کف یاری رسد
[B][M1]چون به سیلی رانیم خواهم که دارم دیده پیش
[M2]لیک ترسم کز مژه بر دستت آزاری رسد
[B][M1]برکسم نبود حسد جز آنکه چون خواهد دلش
[M2]از جمال چون تو دلداری به دیداری رسسد
[B][M1]محنت صاحبدلان باشد غرض چون در جهان
[M2]نوبت خوبی همچون تو جفاکاری رسد
[B][M1]چون گرفت اکنون بر اقرارم به تو خاطر قرار
[M2]زان چه غم دارم که کس را بر من انکاری رسد
[B][M1]کوی تو بیمار جای شهر را ماند که چون
[M2]بگذرم بر وی ز هر سو ناله زاری رسد
[B][M1]جامی است آن با سگانت می کند عرض نیاز
[M2]گر به گوشت نیم شب آهسته گفتاری رسد
[A]
[B][M1]دوستان از ناله زارم صدایی بشنوید
[M2]وز خروش سیل اشکم ماجرایی بشنوید
[B][M1]مجلس انس است دور از وحشت بیگانگان
[M2]ز آشنایی داستان آشنایی بشنوید
[B][M1]شرح اسراری که شاهان محرم آن نیستند
[M2]از زبان بی سر و سامان گدایی بشنوید
[B][M1]رهروان کعبه را باید سخن در راه گفت
[M2]این سخن گفته ست با من رهنمایی بشنوید
[B][M1]بر در کعبه چو محرومید از لحن صریر
[M2]ز اشتران قافله بانگ درایی بشنوید
[B][M1]تشنه ماندن در بیابان چند بردارید گام
[M2]از لب زمزم به هر تشنه صلایی بشنوید
[B][M1]می کشد جامی نفیر از شوق خار بادیه
[M2]عندلیبی می زند بر گل نوایی بشنوید
[A]
[B][M1]منم امروز حریف قدح آشامی چند
[M2]چهره رنگین چو گل از باده گل اندامی چند
[B][M1]بهر ساقیگری و مطربی و قوالی
[M2]کرده آرام دل خویش دلارامی چند
[B][M1]وادی قدس بود کوی مغان باد سرم
[M2]خاک پایی که درین کوی زند گامی چند
[B][M1]پر برآمد دلم از محنت ایام فراق
[M2]محرمی کو که فرستم به تو پیغامی چند
[B][M1]وعده بوسه نباشد ز تو حد چو منی
[M2]هستم از لعل تو خوشنود به دشنامی چند
[B][M1]ما به بدنامی عشقیم نکونام شده
[M2]واعظا چند بری عرض نکونامی چند
[B][M1]جامی اندوه جهان چند، به میخانه درآی
[M2]یک دو دم پای خمی گیر و بزن جامی چند
[A]
[B][M1]چو خندان جام می کام از لب لعل تو بردارد
[M2]صراحی گریه خونین ز رشکش در گلو آرد
[B][M1]عجب جاییست کوی تو که بهر محنت عاشق
[M2]زمینش خار غم روید هوایش خون دل بارد
[B][M1]سمندت خاک پای خویشتن مفروش گو ارزان
[M2]که صد جان در بهای آن دهند ار پا بیفشارد
[B][M1]ز سبحه وارد صوفی نباشد غیر محرومی
[M2]کزان جز ورد نامقبول خود بر خلق بشمارد
[B][M1]ندارد بیش ازین بیمار تو در دل تمنایی
[M2]که جان با باد زلف و تن به خاک پات بسپارد
[B][M1]غرض گر نی هلاک عاشقان خسته دل باشد
[M2]خدا چون تو بلایی برسر این قوم نگمارد
[B][M1]ز آه سرد شمع عشرت جامی نشست آری
[M2]زمانه آه سرد عاشقان را باد پندارد
[A]
[B][M1]گر روی بی تو مرا داغ جگر تازه شود
[M2]چون بیایی به توام مهر دگر تازه شود
[B][M1]تازه شد خط و رخت از دم روشن نفسان
[M2]چون گل و سبزه که از باد سحر تازه شود
[B][M1]تا شنیدم که بود عشق هنر هر نفسی
[M2]در دلم داعیه کسب هنر تازه شود
[B][M1]سویم از خاک در خویش غباری بفرست
[M2]که ازان سرمه مرا نور بصر تازه شود
[B][M1]بس که از جور رقیبان درت در رنجم
[M2]هر دم از کوی توام عزم سفر تازه شود
[B][M1]دیده را شد ز غبار خط سبزت مژه تر
[M2]چون لب جوی که از سبزه تر تازه شود
[B][M1]جامی اینسان که کند شرح نظربازی خویش
[M2]زود ازو قاعده علم نظر تازه شود
[A]
[B][M1]چون رسوم شاهی از دور فلک بنیاد شد
[M2]از دو سلطان احمد این ویرانه کاخ آباد شد
[B][M1]دارد این خرم ز آب تیغ باغ داد را
[M2]آنچنان کز آب جام آن رونق بغداد شد
[B][M1]چون کشید این خوان جود و مکرمت گرد جهان
[M2]همت سایل ز رق حرص و آز آزاد شد
[B][M1]زیر رمحش یافت دشمن راحت خواب اجل
[M2]سایه آن بر وی آری سایه شمشاد شد
[B][M1]در تب مهرش عدو گویی گریبان باز کرد
[M2]بر تنش باد صبا باد ثمود و عاد شد
[B][M1]نیست شد فریاد مظلوم از شمول عدل او
[M2]از شمول عدل او فریاد در فریاد شد
[B][M1]تشنه جانی کو نه آب از مشرب صدقش کشید
[M2]در گلو آب زلالش خنجر پولاد شد
[B][M1]لب گشا جامی به تکرار دعایش کین دعا
[M2]صاحبان ورد را دیباچه اوراد شد
[B][M1]شاد بادش در دو عالم دل به نیل هر مراد
[M2]چون ز لطف شاملش دلهای غمگین شاد شد
[A]
[B][M1]دی چو به بوستان تو را جا به کنار آب شد
[M2]آب ز عکس روی تو چشمه آفتاب شد
[B][M1]جست به باغ بی رخت لمعه برق آه من
[M2]شاخ درخت شعله زد مرغ چمن کباب شد
[B][M1]خواستم از خدا که دل مایل مهر گرددت
[M2]در حق تو دعای من شکر که مستجاب شد
[B][M1]محتسب سبو شکن دید صفای جامی می
[M2]مشرب میگساریش مانع احتساب شد
[B][M1]ره به حریم بزم تو بود برون ز وسع من
[M2]سوی توام زمام کش زمزمه رباب شد
[B][M1]دیده عقل تیزبین شد ز فروغ عشق تو
[M2]هرچه خطا شمرده بود آن همگی صواب شد
[B][M1]راند ز رسته درت جامی تنگدل سخن
[M2]رشته نظم دلکشش سلک در خوشاب شد
[A]
[B][M1]بر سر از چتر مرصع سایه ات می گستردند
[M2]یا تماشا را ملایک بافته پر در پرند
[B][M1]پرسش حال اسیران می کنی گاهی ز دور
[M2]با رقیبانت همی بینند و خونی می خورند
[B][M1]افکنی سرهای مشتاقان به ره تا دیگران
[M2]چون نهند اندر رهت پا، اول از سر بگذرند
[B][M1]بو که تو یک بارشان بی پیرهن گیری به بر
[M2]عاشقان زین آرزو هر دم گریبان می درند
[B][M1]گفتیم بشمر غنیمتهای اهل عشق را
[M2]عاشقان جزدولت وصلت غنیمت نشمرند
[B][M1]با غم دل من خوشم با گلشن و با غم چه کار
[M2]عشقبازان دیگرند و عیش سازان دیگرند
[B][M1]جان فدای قاصدان بادا که گه گه پیش یار
[M2]نام جامی می برند و نامه ای می آورند
[A]
[B][M1]ز آب حیات مشک خطا را سرشته اند
[M2]گرد لب تو آیت رحمت نوشته اند
[B][M1]من که و کاخ عیش، که خشت وجود من
[M2]از خاک رنج و چشمه محنت سرشته اند
[B][M1]هرگز به آب و رنگ تو نشکفته غنچه ای
[M2]در باغ حسن زین همه گلها که کشته اند
[B][M1]عمرم وفا به وعده وصلت نمی کند
[M2]این رشته را نگر که چه کوتاه رشته اند
[B][M1]تو اهل این جهان نیی آیا چه کرده ای
[M2]کاهل بهشت دامنت از کف بهشته اند
[B][M1]آن تازه میوه ای که ز رشک شکرلبان
[M2]درهم کشیده روی ترش همچو کشته اند
[B][M1]جامی نظر ببند که طبع پریرخان
[M2]خالیست ز آدمیت اگر خود فرشته اند
[A]
[B][M1]اشکم به گلو گر ره فریاد نبندد
[M2]ناله گرهم در دل ناشاد نبندد
[B][M1]از کلک مصور مطلب صورت شیرین
[M2]کین نقش بجز تیشه فرهاد نبندد
[B][M1]ترسم رگ جان بگسلدم کاش ازین پیش
[M2]آن موی میان خنجر بیداد نبندد
[B][M1]گو خون مرا ریز چو جلاد به شرطی
[M2]کز روی خودم دیده چو جلاد نبندد
[B][M1]گر فاخته بیند به چمن کاکل آن سرو
[M2]در دل شکسن طره شمشاد نبندد
[B][M1]محمل کش حاجی چو بود خضر چه باک است
[M2]گر مطهره از دجله بغداد نبندد
[B][M1]استاد خط آمد لب او کی شود استاد
[M2]جامی چو خیال خط استاد نبندد
[A]
[B][M1]بر لبم تا نفسی می رود و می آید
[M2]همدم یاد کسی می رود و می آید
[B][M1]جان که از تن کند آمد شد کویت مرغیست
[M2]که به باغ از قفسی می رود و می آید
[B][M1]دعوی صدق محبت نه حد همچو منیست
[M2]در دل از تو هوسی می رود و می آید
[B][M1]دلم از محملت آویخته با ناله زار
[M2]چون معلق جرسی می رود و می آید
[B][M1]تن زارم ز تو در موج سرشک افتاده ست
[M2]بر سر آب خسی می رود و می آید
[B][M1]یاد روزی که مرا دیدی و گفتی این کیست
[M2]که درین کوی بسی می رود و می آید
[B][M1]یاد روزی که مرا دیدی و گفتی این کیست
[M2]که درین کوی بسی می رود و می آید
[B][M1]بی تو از جان نبود بهره جز این جامی را
[M2]کش به یادت نفسی می رود و می آید
[A]
[B][M1]چو یار زلف معنبر نبندد و نگشاید
[M2]نقاب شب ز مه و خور نبندد و نگشاید
[B][M1]چه تاب سیمبرم را رو ای صبا و بگویش
[M2]که دمبدم کمر زر نبندد و نگشاید
[B][M1]خجل ز عطر فروشم به دو زلف وی آن به
[M2]که درج غالیه را سر نبندد و نگشاید
[B][M1]چو جوهری سخن و خامشیش هر دو ببیند
[M2]دهان حقه گوهر نبندد و نگشاید
[B][M1]ز چشم خویش نبینم خواص ابر بهاران
[M2]ز گریه تا مژه تر نبندد و نگشاید
[B][M1]اگر کبوتر کعبه کند طواف به کویش
[M2]به عزم کعبه دگر پر نبندد و نگشاید
[B][M1]قدم ز کلبه جامی کشیده اند حریفان
[M2]بغیر باد بر او در نبندد و نگشاید
[A]
[B][M1]حیفم آید ز خدنگ تو که بر خاک افتد
[M2]چشم دارد که بر این سینه صد چاک افتد
[B][M1]دوز چاک دلم از تیرگه صیاد مباد
[M2]که تو را زآتش آن شعله به فتراک افتد
[B][M1]تیرت آمد به هدف من ز هدف مدور هننز
[M2]غصه به حصه عاشق که نه چالاک افتد
[B][M1]مثل تو زیر فلک چون طلبم چون دانم
[M2]کین صدف را نه چو تو یک گهر پاک افتد
[B][M1]همچو می می خوریم خون و نمی داری باک
[M2]کس مبادا که حریف چو تو بی باک افتد
[B][M1]بر سر سبزه و گل گشت چمن کن که مباد
[M2]سایه سرو قدت بر خس و خاشاک افتد
[B][M1]جامی از زهر جداییت فتاده به هلاک
[M2]وای جان وی اگر کار به تریاک افتد
[A]
[B][M1]دل خون و جگر پرخون بار دگرم شب شد
[M2]خونخواری امشب را اسباب مرتب شد
[B][M1]هر جام که ساقی داد از بخل مرا نیمه
[M2]چون یاد لبت کردم از گریه لبالب شد
[B][M1]بگرفت تب هجرم درد سر من اکنون
[M2]از بودن سر بر تن خاصیت آن تب شد
[B][M1]دی مست برون راندی بس سر که اسیران را
[M2]چون گوی به میدانت زیر سم مرکب شد
[B][M1]هر لحظه سواد غم آرم به بیاض دل
[M2]تا دوده که من با گریه مرکب شد
[B][M1]افتاد دل صدکس سی پاره به راه تو
[M2]هرگه که به بر مصحف میلت سوی مکتب شد
[B][M1]آب است تو را غبغب پیدا شود آب از چه
[M2]چون است که از آبت پیدا چه غبغب شد
[B][M1]یا رب چه کمان است آن ابرو که ازو هر شب
[M2]بس رخنه که در گردون از ناوک یارب شد
[B][M1]جانی تو و از قالب چاره نبود جان را
[M2]بازی آی که جامی را جان بهر تو قالب شد
[A]
[B][M1]عاشقان از خطت چو یاد کنند
[M2]از سویدای دل مداد کنند
[B][M1]نامه شوق او به کلک مژه
[M2]بر بیاض بصر سواد کنند
[B][M1]مرده را جان مده ز لب که مباد
[M2]از بشر بیشت اعتقاد کنند
[B][M1]جان و دل بی تو روی در عدم اند
[M2]روی بنما که خیر باد کنند
[B][M1]سایلان سرشک گر مروم
[M2]جز به کویت کی ایستاد کنند
[B][M1]عهد تو سست و وعده ات نه درست
[M2]بر تو مردم چه اعتماد کنند
[B][M1]هرگز اهل نظر نبینندت
[M2]که نه آغاز «ان یکاد» کنند
[B][M1]چون رسی خوی کنان به باغ سزد
[M2]که به گل همدمانت باد کنند
[B][M1]جامیان سرشدی به علم نظر
[M2]شاید ار نامت اوستاد کنند
[A]
[B][M1]از سرو قدت کج نظران را چه گشاید
[M2]وز خاک درت بصران را چه گشاید
[B][M1]جز خون گره بسته به نوک مژه شبها
[M2]از لعل تو خونین جگران را چه گشاید
[B][M1]جز با دگران دیدنت از دور به حسرت
[M2]از وصل تو بی سیم و زران را چه گشاید
[B][M1]زر گشت مرا چهره و گر زر نگشایم
[M2]زین وجه چو تو سیمبران را چه گشاید
[B][M1]سیم است برت ور کمر زر نگشایی
[M2]از سیم تو زرین کمران را چه گشاید
[B][M1]آرد خبر از یوسف ما پیرهن گل
[M2]از نکهت گل بی خبران را چه گشاید
[B][M1]بر جامی بیدل زبتان جز در محنت
[M2]نگشاد ندانم دگران را چه گشاید
[A]
[B][M1]هر شبم بی تو به صد غم بگذرد
[M2]شب چنین بر عاشقان کم بگذرد
[B][M1]بس که بر روی زمین می بارم اشک
[M2]ترسم از روی دگر نم بگذرد
[B][M1]نقد دل گم کرده ام ای کاش باد
[M2]موی مویت را به خم خم بگذرد
[B][M1]باد ذوق زخم تو بر من حرام
[M2]بر دلم گر یاد مرهم بگذرد
[B][M1]روز شادی رفت زود و غم رسید
[M2]بر نیاید دیر کین هم بگذرد
[B][M1]رخنه رخنه شد رخم از بس بر او
[M2]از مژه سیل دمادم بگذرد
[B][M1]باد سور ایام تو یکسر چه باک
[M2]عمر جامی گر به ماتم بگذرد
[A]
[B][M1]کی بود کی که شب محنت من روز شود
[M2]صبح اقبال من آن روی دل افروز شود
[B][M1]بی تو از سینه چو خواهم که برآرم نفسی
[M2]نارسیده به دلم آه جگرسوز شود
[B][M1]کی شود دوخته چاک دلم از تیغ غمت
[M2]گر به هر مو مژه ات ناوک دلدوز شود
[B][M1]گر مطیعش شود این گنبد فیروزه چه سود
[M2]هر که بر دولت وصل تو نه فیروز شود
[B][M1]چون رهم باز ز غمهای جهان گر نه غمت
[M2]مایه شادی این جان غم اندوز شود
[B][M1]چون الف راستی قد تو بیند چه عجب
[M2]کز پی خدمت تو دال صفت کوز شود
[B][M1]حرفی از سر خطت گر بنویسد جامی
[M2]پیش او پیر خرد طفل نوآموز شود
[A]
[B][M1]از تنت گر قبا گشاده شود
[M2]گره از کار ما گشاده شود
[B][M1]صبح دولت دمد چو از رویت
[M2]سر زلف دو تا گشاده شود
[B][M1]در غمخانه ام ز بی یاری
[M2]از صبا بسته یا گشاده شود
[B][M1]چون تو مژگان به هم زنی بر دل
[M2]تیرهای بلاگشاده شود
[B][M1]ز ابروی توست هر خدنگ بلا
[M2]کز کمان قضا گشاده شود
[B][M1]هر شب از دست تو به سوی فلک
[M2]دستهای دعا گشاده شود
[B][M1]جامیا بر در طلب بنشین
[M2]کآخر این در تو را گشاده شود
[A]
[B][M1]رخت که بر مه رخشان خطی ز نیل کشید
[M2]به چشم روشن عاشق ز سرمه میل کشید
[B][M1]کمال صنع ازل را تویی دلیل را
[M2]خط تو حرف خطا بر رخ دلیل کشید
[B][M1]دلم که دید لبت پیش روی تشنه لبیست
[M2]که در بهشت برین جام سلسبیل کشید
[B][M1]به زیر زلف رخت آفتاب اوج بقاست
[M2]که سایه بان به سر از پر جبرئیل کشید
[B][M1]غلام پیر مغانم که بهر تشنه دلان
[M2]به راه میکده خم می سبیل کشید
[B][M1]ز درد باده مرا رکوه پر کن ای ساقی
[M2]که میر قافله گلبانگ الرحیل کشید
[B][M1]بباز نقد روان بهر هر جوان جامی
[M2]که پیر ما رقم کفر بر بخیل کشید
[A]
[B][M1]مدت رفتن آن مه به سفر دیر کشید
[M2]مهلت قاصد و تأخیر خبر دیر کشید
[B][M1]به غباری که به هر سو رود از موکب او
[M2]آرزومندی اصحاب نظر دیر کشید
[B][M1]ابر جود است و کرم لیک پی یک قطره
[M2]بخل ورزیش بدین تشنه جگر دیر کشید
[B][M1]این همه ناله مرغان به چمن زان سبب است
[M2]که نقاب از رخ گل باد سحر دیر کشید
[B][M1]کشتنی گشته ام از جرم بقا بی رخ او
[M2]وه که دست اجلم تیغ به سر دیر کشید
[B][M1]شب که آمد به سرخ خیل خیالش خجلم
[M2]که به پایش مژه ام در و گهر دیر کشید
[B][M1]نیست جز عشق بتان هیچ هنر جامی را
[M2]خصمی چرخ به ارباب هنر دیر کشید
[A]
[B][M1]کس رخت را چو گل نظاره نکرد
[M2]که گریبان چو غنچه پاره نکرد
[B][M1]با دل عاشقان کند دل تو
[M2]آنچه با شیشه سنگ خاره نکرد
[B][M1]هر که زیر کمر میان تو دید
[M2]وای او کز بلا کناره نکرد
[B][M1]مه نشد شب فروز تا ز رخت
[M2]لمعه نور استعاره نکرد
[B][M1]جان بیچارگی دهم که لبت
[M2]دید بیچارگیم و چاره نکرد
[B][M1]سنگ بیدادت از عدد بدر است
[M2]ریگ صحرا کسی شماره نکرد
[B][M1]جامی از کارها نداشته دست
[M2]نام خود رند هیچ کاره نکرد
[A]
[B][M1]چون قدح کز شراب پر گردد
[M2]چشمم از خون ناب پر گردد
[B][M1]ماه نو ساغر، آفتاب می است
[M2]ماه نو ز آفتاب پر گردد
[B][M1]بس که سوزد دلم جهان چه عجب
[M2]گر ز دود کباب پر گردد
[B][M1]تشنه عشق را چه سود کند
[M2]بحر و بر گر ز آب پر گردد
[B][M1]نکند کار نیم قطره آب
[M2]گر جهان از سراب پر گردد
[B][M1]عالم از تاب خور ز برقع تو
[M2]به یکی رشته تاب پر گردد
[B][M1]حال خود گر رقم زند جامی
[M2]پشت و روی کتاب پر گردد
[A]
[B][M1]داغ هجرم لب خشک از مژه تر می سازد
[M2]شربت مرگ من از خون جگر می سازد
[B][M1]خط مشکین که بناگوش تو می آراید
[M2]فتنه تازه پی اهل نظر می سازد
[B][M1]هر که جوید شرف وصل تو از حیله عقل
[M2]بهر بام فلک از شعبده پر می سازد
[B][M1]ساخت زر روی مرا عشق و ز خونابه دل
[M2]صورت نام تو را سکه زر می سازد
[B][M1]مفتی شهر کزو مدرسه آلود به عیب
[M2]ساکن صومعه شد تا چه هنر می سازد
[B][M1]شیخ زراق که از غیب خبر می گوید
[M2]سر فرو برده ندانم چه خبر می سازد
[B][M1]تا کند تحفه خسرو که بود طوطی هند
[M2]جامی از رشح نی کلک شکر می سازد
[A]
[B][M1]دلم از رشک صبا می لرزد
[M2]کز وی آن زلف دو تا می لرزد
[B][M1]بس که می ترسد از آزار تنت
[M2]بند بر بند قبا می لرزد
[B][M1]می نهم پا که زنم دست به تو
[M2]پا جدا دست جدا می لرزد
[B][M1]دهد آرام زمین کوه و تنم
[M2]زیر صد کوه بلا می لرزد
[B][M1]جور مپسند که چتر زر شاه
[M2]بر سرش زآه گدا می لرزد
[B][M1]چون دعا گویمت از ترس رقیب
[M2]دست من وقت دعا می لرزد
[B][M1]جامی از خم شکنان دارد بیم
[M2]بر سر خمکده ها می لرزد
[A]
[B][M1]رخ نمودی صفا همین باشد
[M2]خط فزودی بلا همین باشد
[B][M1]کارم از طره تو درهم شد
[M2]کار باد صبا همین باشد
[B][M1]کشمت گفته ای برای خدا
[M2]از برای خدا همین باشد
[B][M1]فکر وصل تو هر که را گفتم
[M2]گفت ماخولیا همین باشد
[B][M1]شد ز مهرت مس وجودم زر
[M2]اثر کیمیا همین باشد
[B][M1]تو شهی خیل نیکوان حشمت
[M2]حشمت و کبریا همین باشد
[B][M1]بنما ابروان که جامی را
[M2]قبله گاه دعا همین باشد
[A]
[B][M1]دل تو غیر جفا نپسندد
[M2]باکس آیین وفا نپسندد
[B][M1]گر تو با ما ننشینی چه عجب
[M2]شه نشستن به گدا نپسندد
[B][M1]غیر ما گر تو پسندی صد بار
[M2]دل ما غیر تو را نپسندد
[B][M1]نیست جز تیره دلی کار رقیب
[M2]عشقت از اهل صفا نپسندد
[B][M1]هر که بر صفحه مه دیده خطت
[M2]نقش خوبان خطا نپسندد
[B][M1]بخت وصل تو پسندد به همه
[M2]جز فراق تو به ما نپسندد
[B][M1]یار اگر هجر پسندد جامی
[M2]دل قوی دار خدا نپسندد
[A]
[B][M1]مست چشمت شراب را چه کند
[M2]با لبت قند ناب را چه کند
[B][M1]دیده روشن به توست مردم چشم
[M2]چشمه آفتاب را چه کند
[B][M1]هرکه را خانه قرص خورشید است
[M2]مشعل خانه تاب را چه کند
[B][M1]جوهری دید لعل خندانت
[M2]درج در خوشاب را چه کند
[B][M1]دیده بخت هر که بیدار است
[M2]با خیال تو خواب را چه کند
[B][M1]هر که شد در ره گدای تو پست
[M2]شاه عالی جناب را چه کند
[B][M1]شد به علم نظر علم جامی
[M2]شغل درس و کتاب را چه کند
[A]
[B][M1]زان بت آزری خبر که دهد
[M2]زان مه خاوری خبر که دهد
[B][M1]دل ما مشتریست آن مه را
[M2]به مه از مشتری خبر که دهد
[B][M1]می دود اشک ما به هر سر راه
[M2]تا ازان لشکری خبر که دهد
[B][M1]بی خبر زو شدیم دیوانه
[M2]زان فسونگر پری خبر که دهد
[B][M1]کفش او تاج ماست شاهان را
[M2]زین بلند افسری خبر که دهد
[B][M1]تخت جم شد به باد منتظر است
[M2]تا ز انگشتری خبر که دهد
[B][M1]یار شد جور پیشه جامی را
[M2]زین نوازشگری خبر که دهد
[A]
[B][M1]ز ایام خرمی نفس دیگرم نماند
[M2]جز فقر و نیستی هوس دیگرم نماند
[B][M1]سبحه به کف شمار بدیهای خود کنم
[M2]بیرون ز سبحه دسترس دیگرم نماند
[B][M1]جز وایه های طبع که آسودگیم برد
[M2]در خواب زحمت مگس دیگرم نماند
[B][M1]برباد رفت هستی خود رسته نفس من
[M2]در راه فقر خار و خس دیگرم نماند
[B][M1]کوتاه کردم از همه کس دست التماس
[M2]جز سر فقر ملتمس دیگرم نماند
[B][M1]آن طایرم که مانع طوف ریاض قدس
[M2]جز چارچوب تن قفس دیگرم نماند
[B][M1]من جامیم به ناکسی خویش مبتلا
[M2]پروای ناکسی کس دیگرم نماند
[A]
[B][M1]چو از تن تیر تو جان را بدزدد
[M2]ز تیرت سینه پیکان را بدزدد
[B][M1]گریزم در خدا چون بینم آن چشم
[M2]مباد آن کافر ایمان را بدزدد
[B][M1]خطت بنهفت لب را در شگفتم
[M2]که چون خضر آب حیوان را بدزدد
[B][M1]زند شب رخنه دل در باغ وصلت
[M2]که تا سیب زنخدان را بدزدد
[B][M1]شب عاشق نگردد بی تو روشن
[M2]وگر خود ماه تابان را بدزدد
[B][M1]چه باشد کز عدم دزدی زند نقب
[M2]ز عمرم روز هجران را بدزدد
[B][M1]چو لب شد خوان حسنت را نمکدان
[M2]دلم خواهد نمکدان را بدزدد
[B][M1]چو خواند شعر جامی را سخندان
[M2]نه تنها شعر دیوان را بدزدد
[A]
[B][M1]ماهی چو رخت فلک ندارد
[M2]قرص مه او نمک ندارد
[B][M1]لطفی که تو در سرشت داری
[M2]انسان چه بود ملک ندارد
[B][M1]خالی به رخت بزن که بی خال
[M2]چشمیست که مردمک ندارد
[B][M1]از باده بود نفور زاهد
[M2]قلب آرزوی محک ندارد
[B][M1]هرکس دهن تو دید خندان
[M2]در قسمت نقطه شک ندارد
[B][M1]شب بی تو مرا به زیر پهلو
[M2]گل جز خلش خسک ندارد
[B][M1]جامی که هزار خواب داند
[M2]جز تو سر هیچ یک ندارد
[A]
[B][M1]معاشران چو می لعل در پیاله کنند
[M2]ز جم حکایت حال هزارساله کنند
[B][M1]وگر زبان بگشاید به عیب بی خردی
[M2]نکرده نطق به روح جمش حواله کنند
[B][M1]کسی به خوان نوال فلک نیارد دست
[M2]که نی به عاقبتش ز هر در نواله کنند
[B][M1]جمال دختر رز را نگر که حیف بود
[M2]گرش نه حاصل کونین در قباله کنند
[B][M1]بهار عیش چو در دی فتد خوش آن که در او
[M2]ز روی یار گل از جام باده لاله کنند
[B][M1]به ژاله نسبت دندانت ار کنم چه عجب
[M2]بر آبگینه دلها چو کار ژاله کنند
[B][M1]تنم که رگ رگ او نالد از غمت چنگیست
[M2]که تارهایش از آسیب زخمه ناله کنند
[B][M1]بهشت را که خریدند بی تو ساده دلان
[M2]نما جمال که آن بیع را اقاله کنند
[B][M1]چو شرح گفته جامی دهند نکته وران
[M2]به حل هر ورق املای صد رساله کنند
[A]
[B][M1]با تو یکجا نمی توانم بود
[M2]وز تو یکتا نمی توانم بود
[B][M1]با تو دارم چو تن به جان پیوند
[M2]تن تنها نمی توانم بود
[B][M1]بر سر کوی تو ز بیم رقیب
[M2]آشکارا نمی توانم بود
[B][M1]بی تو بالین نشایدم ز حریر
[M2]سر به خارا نمی توانم بود
[B][M1]بر دلم بی تو شهر تنگ آمد
[M2]جز به صحرا نمی توانم بود
[B][M1]بدرم خرقه شکیبایی
[M2]چون شکیبا نمی توانم بود
[B][M1]بستم از ناله لب تو را زین بیش
[M2]انده افزا نمی توانم بود
[B][M1]من و قطع ره عدم چه کنم
[M2]بی تو قطعا نمی توانم بود
[B][M1]جز به آزار تیغت آسوده
[M2]جامی آسا نمی توانم بود
[A]
[B][M1]زان شست و شو که در چمن از ژاله می رود
[M2]داغ جفای دی ز دل لاله می رود
[B][M1]ساقی بیار باده که از یک دو روزه عیش
[M2]در فصل گل کدورت یکساله می رود
[B][M1]میگون لبت ز خاطر من از سه بوست شست
[M2]بختی که از ثلاثه غساله می رود
[B][M1]هر سو که کوچ کرده ما راه برگرفت
[M2]ما را ز دیده اشک و ز دل ناله می رود
[B][M1]چتر از فروغ طلعت او غرق نور شد
[M2]ماه تمام در تتق هاله می رود
[B][M1]هرجا که رفت زورق حافظ به بحر شعر
[M2]جامی سفینه تو ز دنبال می رود
[B][M1]نظم تو می رود ز خراسان به شاه فارس
[M2]گر شعر او ز فارس به بنگاله می رود
[A]
[B][M1]دل باز سراسیمه سیمین ذقنی شد
[M2]مفتون شکرریزی شیرین سخنی شد
[B][M1]هرچند که صد زخم ز خنجر به تنم زد
[M2]هر یک پی بوسیدن دستش دهنی شد
[B][M1]بس شه که چو خسرو لب شیرین تو چون دید
[M2]در کوه زد از عشق سر و کوهکنی شد
[B][M1]از بس که ز عشقم شده مشهور به هر کوی
[M2]هرجا که نشستم ز بتان انجمنی شد
[B][M1]برکشته عشق تو ز دل بسته جگر خون
[M2]بنگر که شهید تو چه خونین کفنی شد
[B][M1]تا از تو قبا مانع من گشت به تنگم
[M2]خوش آنکه همین مانع او پیرهنی شد
[B][M1]جامی که ز عقل و ادب افتاده به عشق است
[M2]در محنت این کار عجب ممتحنی شد
[A]
[B][M1]مرا بر نوک مژگان بس که خون دل جگر بندد
[M2]به رویت مردم چشم مرا راه نظر بندد
[B][M1]مزن آتش به من ای مه ز داغ هجر خویش امشب
[M2]مبادا دود من راه دمیدن بر سرح بندد
[B][M1]کشد لطف نقابم گاه و گه حرمان دیدارت
[M2]چو زلفت بر گل سوری نقاب از مشک بربندد
[B][M1]رگ جانم ز ذوق آن میان شد با کمر همبر
[M2]چو باشد ازمیان محروم خود را بر کمر بندد
[B][M1]چو نگشاید دل عاشق بجز در صحبت جانان
[M2]همان به کو در صحبت به روی خلق دربندد
[B][M1]به تلخی می گشا گه گه دهان در ناسزای من
[M2]ز شیرینی مبادا آن دو لب بر یکدگر بندد
[B][M1]چو جامی وصف آن لبها نویسد رشحه کلکش
[M2]شود جلاب قند ناب و بر کاغذ شکر بندد
[A]
[B][M1]سرت ز عارضه دهر دردمند مباد
[M2]زمانه بر دل شاد تو غم پسند مباد
[B][M1]تو جان اهل نیازی به چاربالش ناز
[M2]تنت به ناز طبیبان نیازمند مباد
[B][M1]ز نازکیست وجودت سرشته سر تا پای
[M2]وجود نازکت آزرده گزند مباد
[B][M1]برآتشین لبت آن خال کز تب افتاده ست
[M2]به چشم زخم حسودان بجز سپند مباد
[B][M1]علاج گریه تلخم چو جام عیش کشی
[M2]بجز تبسمت از لعل نوشخند مباد
[B][M1]جز آن ز سروقدان کو قبول خاطر توست
[M2]به پایبوسی رخش تو سربلند مباد
[B][M1]سواره چون بدر آیی ز فرق تاجوران
[M2]بغیر تاج و ز تو جز سم سمند مباد
[B][M1]کمند دولت سرمد تو راست هیچ سری
[M2]برون ز ربقه تسخیر این کمند مباد
[B][M1]نیی ست نایژه فیض خامه جامی
[M2]برآن نی از نفس عیبجوی بند مباد
[A]
[B][M1]بیا که قاصد فرخنده پی ز راه رسید
[M2]رساند مژده که شاه جهان پناه رسید
[B][M1]فروغ نور جمالش به چشم مهر افتاد
[M2]صدای کوس جلالش به گوش ماه رسید
[B][M1]سرود مجلس رندان دردنوش اینست
[M2]که شاه تخت جلالت به تختگاه رسید
[B][M1]شدند نعره زنان ناشنیده نغمه نی
[M2]که این نوا به مقیمان خانقاه رسید
[B][M1]بخند گو لب مظلوم از بشارت بخت
[M2]که دادبخش به سر وقت دادخواه رسید
[B][M1]گناه بود کزو دور زیستم یکچند
[M2]چها به روی من از شرم این گناه رسید
[B][M1]چو کرد دعوی شادی دلم به مقدم او
[M2]ز اشک شادیش از هر مژه گواه رسید
[B][M1]رسید جذبه لطفی به هر ضعیف از وی
[M2]بدان مثابه که از کهربا به کاه رسید
[B][M1]به هر گدا که چو جامی فکند گوشه چشم
[M2]ز خاک راه مذلت به صدر جاه رسید
[A]
[B][M1]گریه تلخ من از خنده آن لب نگرید
[M2]تشنه لب مردن من زان چه غبغب نگرید
[B][M1]اشکم از عکس لبش باده صفت رنگین شد
[M2]ساغر چشمم ازین باده لبالب نگرید
[B][M1]باده خون جگر و نقل غم و سینه کباب
[M2]بهر عیشم همه اسباب مرتب نگرید
[B][M1]سوختم زآتش هجران وی اینک صد داغ
[M2]همچو تبخاله مرا بر دل ازان تب نگرید
[B][M1]چون سواره رود آن ماه به هر گام او را
[M2]صد سر افتاده به زیر سم مرکب نگرید
[B][M1]خفته آن تازه جوان در تتق عزت و ناز
[M2]بر در او سر پیران مقرب نگرید
[B][M1]بهر نظاره آن مه چو رود لوح به کف
[M2]صف زده اهل نظر در ره مکتب نگرید
[B][M1]حسن رخساره به جا خاست خطش گرد عذار
[M2]روز نارفته هنوز آمدن شب نگرید
[B][M1]تا زند جامی غمدیده رقم شرح فراق
[M2]دود دل با نم مژگانش مرکب نگرید
[A]
[B][M1]خشتی که روز مرگ مرا زیر سر نهند
[M2]دارم همین مراد کزان خاک در نهند
[B][M1]پیکان تو چو سرخ شود ز آتشین دلم
[M2]خوش آنکه بهر داغ مرا بر جگر نهند
[B][M1]صد عقدگوهر از مژه ریزم چو آن دولب
[M2]قفل عقیق بر در درج گهر نهند
[B][M1]ناید یکی چو دور خطت گر مهندسان
[M2]بر گل هزار دایره از مشک تر نهند
[B][M1]دل شد خراب عشق همان به که عقل و دین
[M2]زین پس متاع خویش به جای دگر نهند
[B][M1]بگشا کمر در انجمن سیم ساعدان
[M2]تا دستها به خدمت تو بر کمر نهند
[B][M1]شیرین لبت مدزد ز جامی که نیست عیب
[M2]گر پیش طوطیان سخنگو شکر نهند
[A]
[B][M1]رقم می زد قلم وصف لب لعل تو بر کاغذ
[M2]قلم شد نیشکر وز نیشکر غرق شکر کاغذ
[B][M1]تنک دل را چه طاقت پیش طعن حاسدان آری
[M2]نیارد تاب زخم تیر چون باشد سپر کاغذ
[B][M1]بود کز زیر پا برداری و خوانی غم خود را
[M2]به خون دل نویسم وافکنم در رهگذر کاغذ
[B][M1]نشاید بر تو باد گرم و سرد ای شمع می خواهم
[M2]که چون فانوس سازم خانه ات را بام و در کاغذ
[B][M1]به کاغذهای رنگین چون بود مایل دل طفلان
[M2]کنم در نامه تو لعل از خون جگر کاغذ
[B][M1]پیام رقت خود داد دل از کوی تو جان را
[M2]چو آن یاری که بفرستد به یاری از سفر کاغذ
[B][M1]دل جامی ز بحر شعر باشد مخزن گوهر
[M2]ازان مخزن به دامن می برد اینک گهر کاغذ
[A]
[B][M1]قدت سرویست جانا سایه پرور
[M2]به صد دل در هوای او صنوبر
[B][M1]به آن خط بردی از اهل قلم دست
[M2]نباشد آری انگشتان برابر
[B][M1]چنان با دعویت در تابم از شمع
[M2]که خواهم از تن او برکنم سر
[B][M1]همین بس در معارف وجد واعظ
[M2]که کوبد پای بر بالای منبر
[B][M1]رقیب ار گویدت تا پیش عشاق
[M2]مرا با خود ببر با خود میاور
[B][M1]به رسم تحفه گر جامی سوی فارس
[M2]فرستد این غزل را تازه و تر
[B][M1]ز جان فارسی گویان شیراز
[M2]برآید نعره الله اکبر
[A]
[B][M1]عید شد و اندر کنار و بوسه با هم هر دو یار
[M2]یار ما ناداده بوسه می کند از ما کنار
[B][M1]دیدنش عید است و عیدی بوسه دادن بر لبش
[M2]ای خدا زین عید و عیدی کام مشتاقان برآر
[B][M1]گر دهد نشمرده از لب بوسه عیدی مرا
[M2]شکر آن دولت نیارم گفت تا روز شمار
[B][M1]می کنم هر روز عیدی زان دو رخ اما نکرد
[M2]زان لب نوشین مرا هرگز به عیدی شرمسار
[B][M1]می کنم از رنگ نو جامه به رسم عید نو
[M2]بس که خون دل همی ریزم ز چشم اشکبار
[B][M1]عید عشاق است و هر جا راند از نعل سمند
[M2]صد هلال عید گردد در ره او آشکار
[B][M1]جامیا گیرش سر ره بهر عیدی زانکه عید
[M2]غیر ازین کار گدایان نیست در هر رهگذار
[A]
[B][M1]ای به نظاره کرده رو موکب ماه من نگر
[M2]خیل بتان سپاه او حشمت شاه من نگر
[B][M1]پی سپرم به راه او باور اگر نمی کنی
[M2]جسته ز نعل تو سنش شعله آه من نگر
[B][M1]هست کلاه بندگیش افسر سربلندیم
[M2]چون مه نوسپهرسا ترک کلاه من نگر
[B][M1]باغ تر است و تازه او خشک گیاه او منم
[M2]رفته به صرصر غمش خشک گیاه من نگر
[B][M1]دانه اشک شد روان بر رخ زردم از مژه
[M2]حاصل تخم مهر او دانه و کاه من نگر
[B][M1]باد گشاد برقعش زلف گرفت جای او
[M2]مانع دولت آمده بخت سیاه من نگر
[B][M1]پای بر آستانه زد کفش به سر چو جامیم
[M2]بر سر تخت سلطنت افسر جاه من نگر
[A]
[B][M1]گر کنی سایه ام ای سرو خرامان بر سر
[M2]سر به پایت نهم و دیده گریان بر سر
[B][M1]می توان نسبت بالای تو با سرو سهی
[M2]گر بود سرو سهی را مه تابان بر سر
[B][M1]از گل روی تو تنها چو کنم گشت بهار
[M2]نهم از ناله همه صحن گلستان بر سر
[B][M1]شاه خوبان تویی امروز و گر عدل کند
[M2]تاج شاهی نهدت خسرو دوران بر سر
[B][M1]رخنه شد زآه دلم چرخ قویدستی کو
[M2]که فرو کوبدم این گنبد ویران بر سر
[B][M1]مردم از خواندن یاسین تو خیز ای زاهد
[M2]که مرا بس بود این شوخ غزلخوان بر سر
[B][M1]باز کن گوش عنایت سوی جامی که کند
[M2]دفتر نثر نثار تو و دیوان بر سر
[A]
[B][M1]به رخسار و جبین و روی و عارض بردی ای دلبر
[M2]فروغ از صبح و نور از روز و عکس از ماه و تاب از خور
[B][M1]فروغ و نور و عکس و تاب رویت کرده عاشق را
[M2]بصر بینا خرد دانا روان روشن ضمیر انور
[B][M1]سگ و سنگ در و سگبان و دربان تو را هر شب
[M2]فتم در پا نهم بر سر برم فرمان شوم چاکر
[B][M1]نباشد در همه روم و ری و چین و چگل شوخی
[M2]چو تو خونریز و شورانگیز و رنگ آمیز و جنگاور
[B][M1]به عارض گل به مو سنبل به بر نسرین به تن سیمین
[M2]به قد طوبی به رخ جنت به خط طوطی به لب شکر
[B][M1]قبا دیبا کله زیبا بدن نازک کمر چابک
[M2]عبارت خوش سخن دلکش دهان کوچک میان لاغر
[B][M1]به زلف و طره مشکین و گفتار و لب شیرین
[M2]سمن سای و قمرفرسای و روح افزای و جان پرور
[B][M1]من و حرمان و یأس و رنج و محنت چون بود گردت
[M2]حصار از سنگ و سور از روی و در زآهن کلید از زر
[B][M1]تویی درگلشن و برزن تویی در خوبی و حشمت
[M2]گل حمرا بت رعنا مه انور شه کشور
[B][M1]ز ذوق مستی و مخموری و چشم و لبت دایم
[M2]کشم خرقه دهم سبحه خرم باده زنم ساغر
[B][M1]به فکر و نطق و شعر و خط و بال خود شدی جامی
[M2]تهی کن دل فرو خور دم شکن خامه فکن دفتر
[A]
[B][M1]فصل دی کوته بود ساقی برای عیش روز
[M2]رشته گیر از شمع و از شب وصله ای بر روز دوز
[B][M1]از فروغ فضله شهدم چه حاصل فضل کن
[M2]وز رخ شاهد حریم مجلسم را برفروز
[B][M1]در جوانی بود سجده پیش شاهد عادتم
[M2]یادگاری مانده زان در پیریم این پشت کوز
[B][M1]نیست بر من داغی از محرومی از داغت بتر
[M2]جز بدین داغم به هر داغی که می خواهی بسوز
[B][M1]می دهد یادم زوال عمر و حرمان از مراد
[M2]از کساد یخ فروش شهر و گرمای تموز
[B][M1]بر بساط قرب کی دانم نهادن پای راست
[M2]من که پای راست را از چپ نمی دانم هنوز
[B][M1]کم شود ای مفتی به فتوی مانع جامی ز عشق
[M2]نیست بر دیوانگان حکم یجوز و لایجوز
[A]
[B][M1]ندارم دریغ از غمت هیچ چیز
[M2]که مهمان ناخوانده باشد عزیز
[B][M1]اگر بستیت کلک شاپور نقش
[M2]شدی خسروت بنده، شیرین کنیز
[B][M1]پی قیمت چون تو سیمینبری
[M2]بود گنج زر کمتر از یک پشیز
[B][M1]بود مزرع همت عاشقان
[M2]برون از حساب جریب و قفیز
[B][M1]دلا خواهی از عاشقی بر خوری
[M2]بشوی از همه دست وز خویش نیز
[B][M1]به سیل فنا ده همه رخت و پخت
[M2]به موج بلاکش همه چیز و میز
[B][M1]ببر جامی از چرپ و شیرین دهر
[M2]چو طفلان مکن میل جوز و مویز
[A]
[B][M1]من به خون غرق و لب لعل تو در خنده هنوز
[M2]زخم کاری و من از تیغ تو شرمنده هنوز
[B][M1]چه عجب گر بگدازم همه شب بی تو چوشمع
[M2]عجب اینست که روز آید و من زنده هنوز
[B][M1]بس گرفتار که در راه وفایت شده خاک
[M2]سرو تو سایه بر آن خاک نیفکنده هنوز
[B][M1]نکند گرچه دگر با تو صنوبر دعوی
[M2]خورد از دست صبا مشت پراکنده هنوز
[B][M1]سالک از ژنده صدپاره به جایی نرسد
[M2]رشته مهر تو نادوخته در ژنده هنوز
[B][M1]شاه را خاتم دولت ندهد نقش مراد
[M2]در نگین حرف تمنای تو ناکنده هنوز
[B][M1]جامی آزاد شد از بندگی خلق ولی
[M2]همچنان هست سگ کوی تو را بنده هنوز
[A]
[B][M1]آید به برم چون تو نگاری نه و هرگز
[M2]تازد به سرم چون تو سواری نه و هرگز
[B][M1]عمری پی یک بوسه اگر رو به تو آرم
[M2]هرگز گذرد بر لبت آری نه و هرگز
[B][M1]کارم چه بود عشق تو و باز غم دل
[M2]کاری به ازین دانم و باری نه و هرگز
[B][M1]موییست میان و سر موی است دهانت
[M2]بوسی بود امکان و کناری نه و هرگز
[B][M1]تار سر زلف تو دراز است کسی دید
[M2]زینسان به درازی شب تاری نه و هرگز
[B][M1]از نرگس مخمور تو درعین خماریم
[M2]لعل تو کند دفع خماری نه و هرگز
[B][M1]گر خاک شود جامی دلخسته نشیند
[M2]زین بر دل پاک تو غباری نه و هرگز
[A]
[B][M1]در لطف بود گل ز تو افزون نه و هرگز
[M2]یا سرو چو بالای تو موزون نه و هرگز
[B][M1]گردد خجل از روی تو خورشید فلک روز
[M2]شب با تو برآید مه گردون نه و هرگز
[B][M1]سر در خم زلف تو بود خلق جهان را
[M2]باشد کس ازین سلسله بیرون نه و هرگز
[B][M1]خونریز مرا کن به غم خویش حواله
[M2]تیغت سزد آلوده بدین خون نه و هرگز
[B][M1]فردا که فتد کار به میزان عدالت
[M2]چربد ز غم من غم مجنون نه و هرگز
[B][M1]دارم به دل از مار سر زلف تو زخمی
[M2]بهتر شود این زخم به افسون نه و هرگز
[B][M1]عهد تو و جامی ز ازل تا ابد آمد
[M2]هرگز شود این عهد دگرگون نه و هرگز
[A]
[B][M1]یا به شمشیر جفا در جگرم چاک انداز
[M2]یا به رحمت نظری بر من غمناک انداز
[B][M1]تشنه لب خاک شدم در هوس لعل لبت
[M2]ساغر می بکش و جرعه بر این خاک انداز
[B][M1]سگ طوق توام آن دم که کنی عزم شکار
[M2]طوق در گردنم از حلقه فتراک انداز
[B][M1]رخ فروزان به تماشای گل و لاله خرام
[M2]آتش از رشک به مشتی خس و خاشاک انداز
[B][M1]بگشا لب به حدیثی و خردمندان را
[M2]سری از غیب در آیینه ادراک انداز
[B][M1]چند صاحبنظران درد غم و درد کشند
[M2]ای قضا سنگ به خمخانه افلاک انداز
[B][M1]جامی از عشق چه نالی که تو را گفت که دل
[M2]در کف سنگدلی سرکش و بی باک انداز
[A]
[B][M1]آن سروناز کیست نهاده کلاه کژ
[M2]مست است گوییا که نهد پا به راه کژ
[B][M1]چون تازه شاخ گل که تمایل کند ز باد
[M2]گاه از خواص باده شود راست گاه کژ
[B][M1]حرفیست بر لطافت صنع دبیر دال
[M2]بر لوح عارضش سر زلف سیاه کژ
[B][M1]افتم خمیده پشت به راهش که دور نیست
[M2]در پای سرور است که خیزد گیاه کژ
[B][M1]خواهی شکار صید مراد آه کش دلا
[M2]کمتر فتد ز صوب غرض تیر آه کژ
[B][M1]خوش خاطرم ز دوست به افسانه وصال
[M2]خواه آن فسانه راست بود زو و خواه کژ
[B][M1]جامی به چاه جاه مشو سرنگون فرو
[M2]بس مرد راست کو شود از میل جاه کژ
[A]
[B][M1]چو دید اشک روان مرا ستاره شناس
[M2]گرفت طالعم از سیر این ستاره قیاس
[B][M1]دهانت در ظلمات عدم نهان مانده ست
[M2]نه خضر برده به آن چشمه راه نی الیاس
[B][M1]رسیدم از خلش دل به جان دلم گویی
[M2]ز غمزه های تو خورده ست خرده الماس
[B][M1]ز اهل زهد ملول است طبع دردکشان
[M2]خواص را چه سر صحبت عوام الناس
[B][M1]میان نازکت افزون بود ز فهم عقول
[M2]چو سر غیب که بیرون بود ز درک حواس
[B][M1]جفای چرخ مرا بس سرم به سنگ ستم
[M2]مساز خرد و منه پیش آسیا دستاس
[B][M1]ز سر صبح ازل می زند نفس جامی
[M2]مباد شغل تو جز پاسداری انفاس
[A]
[B][M1]خنده ای زد لب تو بر من گریان که مپرس
[M2]شاکرم از لب خندان تو چندان که مپرس
[B][M1]یاد آن روز که سر دهنت پرسیدم
[M2]لب گرفتی ز سر ناز به دندان که مپرس
[B][M1]روزی از بیم کسان زیر لبم پرسیدی
[M2]یافتم ذوقی ازان پرسش پنهان که مپرس
[B][M1]سر خوبانی و سامان جهان آشوبان
[M2]بی تو زانسان شده ام بی سر و سامان که مپرس
[B][M1]بامدادان که به گردن فکنی خلعت ناز
[M2]فتنه ها برزندت سر ز گریبان که مپرس
[B][M1]چه غم از ضربت چوگان ملامت که بود
[M2]با خودم حالی ازان گوی زنخدان که مپرس
[B][M1]بی تو جامی چو تنی مانده ز جان است جدا
[M2]از تن خویش که می گویدت ای جان که مپرس
[A]
[B][M1]منم امروز و حالتی که مپرس
[M2]وز وداعت ملالتی که مپرس
[B][M1]رفتی و بی تو جان نرفت از تن
[M2]دارم از تو خجالتی که مپرس
[B][M1]مانده ز انکار عشق توست فقیه
[M2]در حجاب جهالتی که مپرس
[B][M1]مرغ تیر تو کرده نامه به پر
[M2]در هلاکم رسالتی که مپرس
[B][M1]بس هدایت طلب که از زلفت
[M2]رفته راه ظلالتی که مپرس
[B][M1]بهر آیینگیت صوفی شهر
[M2]داده دل را صقالتی که مپرس
[B][M1]شد چو طوطی ز شکرت جامی
[M2]مرغ شیرین مقالتی که مپرس
[A]
[B][M1]دل سپردم به دلبری که مپرس
[M2]سرو قدی سمنبری که مپرس
[B][M1]با رقیبان همه وفا و کرم
[M2]با اسیران ستمگری که مپرس
[B][M1]مردم چشمم ازخیال لبش
[M2]شد توانگر به گوهری که مپرس
[B][M1]می رسد دمبدم ز غمزه او
[M2]بر دلم زخم نشتری که مپرس
[B][M1]طوطی تلخ کامم از غم هجر
[M2]آرزومند شکری که مپرس
[B][M1]ای که پرسی ز قبله نظرم
[M2]طلعت ماه منظری که مپرس
[B][M1]او به خوبی سمر شد از جامی
[M2]جامی از وی سخنوری که مپرس
[A]
[B][M1]لطافت لب او بین و از زلال مپرس
[M2]خیال ابروی او بند و از هلال مپرس
[B][M1]ز دست دوست شکایت به دیگران خوش نیست
[M2]ملال می نگر از موجب ملال مپرس
[B][M1]به گوی گفت کسی حال چیست گفت ببین
[M2]فتاده در خم چوگان مرا و حال مپرس
[B][M1]شود ز پیر مغان حل مشکلات طریق
[M2]رموز عاشقی از پیر ماه و سال مپرس
[B][M1]به سر رنج و بلا جز رسیدگان نرسند
[M2]ز طفل حکمت آزار گوشمال مپرس
[B][M1]بتافت پرتو وصلش پس از هزار الم
[M2]کنون ز محنت اندیشه زوال مپرس
[B][M1]ز سر عشق اگر بوی برده ای جامی
[M2]حدیث هجر مگو قصه وصال مپرس
[A]
[B][M1]تیر باران رسد از قوس قزح بر نرگس
[M2]سر ازین سهم کشد در سپر زر نرگس
[B][M1]جام زر بین که ز اثنای چو سیم انگشتان
[M2]چون نموده ست چو خوبان سمنبر نرگس
[B][M1]گنج قارون بدر آورد همانا ز زمین
[M2]که چنین از زر و سیم است توانگر نرگس
[B][M1]آبروی دگر آورد چمن را که نوشت
[M2]بر مطول الفی میم مدور نرگس
[B][M1]هست مستی که ز گل سرزده در حشر بهار
[M2]سرخوش از کاسه سر ساخته ساغر نرگس
[B][M1]طرفه مرغیست که دارد به چمن چون طاووس
[M2]از زر ناب گلی تعبیه در پر نرگس
[B][M1]قدر نسرین و گل از شاخ بلند است ولی
[M2]بر لب جوی بود از همه برتر نرگس
[B][M1]به هواداری والا علم دولت شاه
[M2]چشم بنهاده به بالای صنوبر نرگس
[B][M1]جامی آسا همه تن چشم شده تا که کند
[M2]التماس نظر از شاه دلاور نرگس
[A]
[B][M1]تا به چشمت شده در ناز برابر نرگس
[M2]نازنینان چمن راست نظر بر نرگس
[B][M1]گر به مستانه دو چشمت کنم او را نسبت
[M2]کند از گریه شادی مژه ها تر نرگس
[B][M1]در تماشای چمن چشم تو هر جا که فتد
[M2]مست چشم تو برآرد ز زمین سر نرگس
[B][M1]بزم عشرت به سر سبزه و گل کش که شوند
[M2]جام بزم تو یکی لاله و دیگر نرگس
[B][M1]چون به بالای تو ماند به هزاران سوزن
[M2]دوخت دیده به تماشای صنوبر نرگس
[B][M1]در چمن هر سحر از شوق توأم پیچیده
[M2]گاه در سنبل سیراب و گهی در نرگس
[B][M1]وصف خط سیهت خوانده ام از هر سنبل
[M2]شیوه چشم خوشت دیده ام از هر نرگس
[B][M1]جامی احسنت که از بهر سواد غزلت
[M2]کرده از ساق و ورق خامه و دفتر نرگس
[A]
[B][M1]مشو فریفته حسن صورت ای درویش
[M2]به روی شاهد معنی گشای دیده خویش
[B][M1]مکن به دیدن خوش قامتان به بالاروی
[M2]مباد مانی ازین کار و بار سر در پیش
[B][M1]ملاحت سخن عشق عاشقان دانند
[M2]نیافت چاشنی این نمک بجز دل ریش
[B][M1]طریق عقل رها کن که هیچ کس ننشست
[M2]به صدر قرب به تدبیر عقل دوراندیش
[B][M1]کجاست شحنه که تا شهر را بپردازد
[M2]ز سفلگان مسلمان نمای کافرکیش
[B][M1]شبان به خواب وز آن بی خبر که افتاده ست
[M2]هزار گرگ فزون در رمه به صورت میش
[B][M1]مده به مدرسه جامی ز سر وصل نشان
[M2]که بر فقیه نمی چسبد این سخن به سریش
[A]
[B][M1]آشیان می سازد از خس بلبل بی صبر و هوش
[M2]می کند ز اغیار حال خویش را خاشاک پوش
[B][M1]وقت گل باشد غنیمت جز به عشرت مگذران
[M2]دمبدم در گوش هوشم گوید این معنی سروش
[B][M1]روی همت کی کند در مسند تمکین شاه
[M2]چون نهد بر خم می پشت فراغت میفروش
[B][M1]ضعف پیری را دوا کردم طلب گفت آن حکیم
[M2]نوجوانی جوی و بر رویش شراب لعل نوش
[B][M1]در چمن از لذت گفت و شنید وصف تو
[M2]غنچه ها یکسر دهان گشتند و گلها جمله گوش
[B][M1]داغ بر دل رخنه بر جان سر به صحرا داده ای
[M2]گله گله بی زبانان را بدین داغ و دروش
[B][M1]رخ نمودی جامی از وصف تو چون بندد زبان
[M2]کار بلبل نیست وقت گل که بنشیند خموش
[A]
[B][M1]چون نهفتی آن دو رخ بگشا لب خندان خویش
[M2]جلوه ده بر بیدلان یک غنچه از بستان خویش
[B][M1]کس رطب بی خسته کم دیده ست لب از من مدوز
[M2]تا که سازم آن رطب را خسته از دندان خویش
[B][M1]مردم از پیراهنت دیدن چه حاجت زخم تیغ
[M2]چون به قصد قتل من بالا زنی دامان خویش
[B][M1]هر رگم را شد به پیکان تو پیوندی جدا
[M2]کن ترحم وز تن زارم مکش پیکان خویش
[B][M1]من ز تو محروم و افغان من آید سوی تو
[M2]کاش بتوانم که آیم همره افغان خویش
[B][M1]تا نبیند چشم در نظاره ات هر بوالهوس
[M2]از سیاست ریز خونم بر سر میدان خویش
[B][M1]بهر جدول زر دهد خورشید گردون لاجورد
[M2]چون کند جامی سواد از بهر تو دیوان خویش
[A]
[B][M1]نگار من که باشد خانه از کوی وفا دورش
[M2]نبینم خانه ای در شهر دور از فتنه و شورش
[B][M1]جمالش باغ پر میوه ست غوری وش غرضناکان
[M2]خدایا در پناه خویش دار از غارت غورش
[B][M1]گدایی دلق خود داده به می نبود بجز شاهی
[M2]که کرده دست تجرید از لباس سلطنت عورش
[B][M1]شهی کز حشمتش در چشم بودی جم کم از موری
[M2]کنون در خاک بینی چشمخانه خانه مورش
[B][M1]هر آن مسکین مفلس کو ز زر نبود قوی بازو
[M2]به سیمین ساعد او دست بردن کی رسد زورش
[B][M1]مگو بی من به از مرگ است بودن زنده عاشق را
[M2]که بعد از مردن این افسانه نتوان گفت در گورش
[B][M1]درین شهر دو در جامی منه سور طرب کافتد
[M2]ز سنگ انداز ماتم هر زمان صد رخنه در سورش
[A]
[B][M1]خوشا منازل سلمی و ربع و اطلالش
[M2]که برد رسم و اثر گردش مه و سالش
[B][M1]کدام کاخ سرافراخت زین نشیمن خاک
[M2]که دستبرد حوادث نکرد پامالش
[B][M1]عجب زناله به تنگم که ناگذشته زلب
[M2]یکی هنوز، رسد دیگری ز دنبالش
[B][M1]درآی ساقی و درده میی که پیش خرد
[M2]لقب عقیق مذاب است و لعل سیالش
[B][M1]بود که دولت مستی وبیخودی دهدم
[M2]خلاصی از غم او بار دهر و اقبالش
[B][M1]نسیج این غزل خوش که کس نیافته است
[M2]به قد عشق و وفا خلعتی به منوالش
[B][M1]هدیه ایست همانا کزان جهان مجنون
[M2]به نام جامی دلخسته کرده ارسالش
[A]
[B][M1]خط عنبرین بر شکر مکش
[M2]طوق مشک چین گرد خور مکش
[B][M1]چشم عالمی دفع چشم را
[M2]نیلگون رقم بر قمر مکش
[B][M1]طوطی خطت گو چو زاغ شب
[M2]قرص مهر را زیر پر مکش
[B][M1]مهر نه ز لب بر دهان مرا
[M2]وز فغان من درد سر مکش
[B][M1]گشته عالمی فتنه بیش ازین
[M2]از جمال خود پرده در مکش
[B][M1]چون خیال او میهمان شود
[M2]غیر جان دلا ماحضر مکش
[B][M1]جامیا زدی شعله در جهان
[M2]هر دم آه گرم از جگر مکش
[A]
[B][M1]دم زد دل از سر غمت از سرزنش خون کردمش
[M2]گرم از میان مردمان چون اشک بیرون کردمش
[B][M1]کردم عقیقین حقه ای پیدا به یاد آن دهان
[M2]یاد آمد آن دندان مرا پر در کنون کردمش
[B][M1]لیلی به خواب از من شبی پرسید وصف زلف تو
[M2]گفتم مسلسل نکته ها چندان که مجنون کردمش
[B][M1]چون خیمه را دیدم تهی از وصلت ای سرو سهی
[M2]جویی که گرد خیمه بود از گریه جیحون کردمش
[B][M1]یارب چه سخت آمد دلت کز بهر رحم احوال خود
[M2]هرچند افزون گفتمش بیرحمی افزون کردمش
[B][M1]زخمی که مار گیسویت بر جان من زد به نشد
[M2]گرچه ز افسون خوان لبت صد بار افسون کردمش
[B][M1]جامی که با میخوارگان می داشت همرنگی هوس
[M2]جامی دو بر وی ریختم دراعه میگون کردمش
[A]
[B][M1]ای چو گلبرگ طری عارض زیبای تو خوش
[M2]گرد آن حلقه زده زلف سمن سای تو خوش
[B][M1]پای تا سر تو چنانی که بود بوسه زدن
[M2]بر رخ خوب تو زیبا به کف پای تو خوش
[B][M1]گر کنی پرسش و گر خنده زنی بر حالم
[M2]هر چه آید بود از لعل شکرخای تو خوش
[B][M1]خلعتی خاص بود گیسویت از شعر سیاه
[M2]که ز سر تا به قدم هست به بالای تو خوش
[B][M1]دیده خوش گشت چو بنشست خیال تو در او
[M2]بنشین خرم و خندان که بود جای تو خوش
[B][M1]وعده جنت نسیه به ورع ورزان ده
[M2]که به نقد است دل ما به تماشای تو خوش
[B][M1]خوش سپری دلت امروز به درد و غم عشق
[M2]باد امروز تو خوش جامی و فردای تو خوش
[A]
[B][M1]ای به سرم دمبدم تیغ جفای تو خوش
[M2]دل به نسیم تو شاد جان به هوای تو خوش
[B][M1]چشم و دل و جان خوشند تا شده جای تواند
[M2]خوش بنشین در همه ای همه جای تو خوش
[B][M1]عاشق دلخسته را وعده جنت مده
[M2]چون نشود خاطرش جز به لقای تو خوش
[B][M1]حال خوشی از درت کرد گدایی دلم
[M2]جز به گدایی نشد حال گدای تو خوش
[B][M1]عربده بگذاشتی تخم صفا کاشتی
[M2]وقت همه عاشقان شد ز صفای تو خوش
[B][M1]رشته پیراهنت باد تن لاغرم
[M2]تا به طفیلش زیم زیر قبای تو خوش
[B][M1]رخصت جامی بده تا پی دفع رمد
[M2]دیده بمالد گهی بر کف پای تو خوش
[A]
[B][M1]نازنینا یک شبی با عاشقان دمساز باش
[M2]تاج رعنایی به سر سلطان تخت ناز باش
[B][M1]شمع مجلس شو به آن رخساره گو عشاق را
[M2]مرغ جان گرد تو چون پروانه در پرواز باش
[B][M1]زابروان زه کن کمان وز بهر قتل عاشقان
[M2]از مژه ناوک فکن وز غمزه تیرانداز باش
[B][M1]با لب لعل و خط نوخیز و زلف مشکبیز
[M2]هر بلا را اول و هر فتنه را آغاز باش
[B][M1]پای تا سر رحمتی هر دم مبند از ناز چشم
[M2]این در رحمت به روی بیدلان گو باز باش
[B][M1]تا به کی باشی دلا محروم ازان موی میان
[M2]چون کمر گردش درآ وز محرمان راز باش
[B][M1]خواهدت روزی به بزم وصل خواندن لطف دوست
[M2]جامیا گر هوشمندی گوش بر آواز باش
[A]
[B][M1]چمن کامسال بینی ناامید از فیض بارانش
[M2]ندارد تازه جز باران اشک دل فگارانش
[B][M1]چو عاشق در چمن تنها رود در پای هر گلبن
[M2]ز ابر دیده خون آرد هوای گلعذارانش
[B][M1]بنفشه ماتم لب تشنگان باغ می دارد
[M2]که بینی در لباس نیلگون چون سوگوارانش
[B][M1]گل آمد شمع بزم باغ بین کز خوشنوا مرغان
[M2]چو پروانه همی گردند گرد سر هزارانش
[B][M1]گرفتاری ز هوش آمد خوشا مستی که بخشد می
[M2]امان از قید هشیاری و کید هوشیارانش
[B][M1]کسی کز شوق گلرویان بود دلتنگ چون غنچه
[M2]معاذالله که بگشاید دل از باد بهارانش
[B][M1]درین غمخانه کی از غم رهایی یابد آن بیدل
[M2]که بگسستند ازو پیوند صحبت غمگسارانش
[B][M1]چو آمد یارب از جامی که می دارد فلک زینسان
[M2]به کام دشمنان دور از جمال دوستدارانش
[A]
[B][M1]نه به لطف از ستم دوست توان یافت خلاص
[M2]نه به صبر از الم دوست توان یافت خلاص
[B][M1]ای که گویی که به عشرت رهی از غم حاشا
[M2]کی به عشرت ز غم دوست توان یافت خلاص
[B][M1]جور او هر نفسی بیش و وفا کم باشد
[M2]مشکل از بیش و کم دوست توان یافت خلاص
[B][M1]روز و شب همدم او باش که از مرده دلی
[M2]چون مسیحا ز دم دوست توان یافت خلاص
[B][M1]دیده را چون رسد از گریه هجران رمدی
[M2]زان به خاک قدم دوست توان یافت خلاص
[B][M1]زین همه نقش خطا بر ورق دهر زده
[M2]به معنبر رقم دوست توان یافت خلاص
[B][M1]جامیا دیده به ره دار که از خشک لبی
[M2]به نمی از قلم دوست توان یافت خلاص
[A]
[B][M1]چو خوش دمیده تو را خط به گرد آن عارض
[M2]بنفشه زار بود خط و گلستان عارض
[B][M1]قد تو سرو و تنت گل رخ ارغوان آمد
[M2]که دیده سرو گل اندام ارغوان عارض
[B][M1]ثبات و صبر و قرار دلم تمام به توست
[M2]خدای را که ز چشمم مکن نهان عارض
[B][M1]زمین شود همه مشک و گلاب چون تو روی
[M2]به راه مشک فشان زلف و خوی چکان عارض
[B][M1]رخت چو دیدم اشارت کنان آنک ماه
[M2]شد از اشارت دست منت نشان عارض
[B][M1]ز گل خجل شود از لاله منفعل گردد
[M2]به باغ اگر بنمایی به باغبان عارض
[B][M1]نما به تربیت قهر و لطف جامی را
[M2]زمان زمان سر زلف و زمان زمان عارض
[A]
[B][M1]چون نسخه جمال تو خالیست از غلط
[M2]در وی چرا کشند لب و عارض تو خط
[B][M1]شک داشت در وجود دهانت دبیر حسن
[M2]بر لب پی شک از دو سه خال تو زد نقط
[B][M1]بغداد حسن را که تو در وی خلیفه ای
[M2]جاریست ز آب دیده ما بر کنار شط
[B][M1]منویس نامه پیش رقیب زبان دراز
[M2]خط چون توان نوشت قلم را نکرده قط
[B][M1]بنما میان دوباره که شکل تو کام ما
[M2]ندهد نتیجه گر نه مکرر شود وسط
[B][M1]آهنگ اوج عشق ز تردامنان مجوی
[M2]پرواز جره باز نیاید ز طبع بط
[B][M1]جامی خجل مباش گر از قحط قافیه
[M2]واقع شود به مطلع و مقطع تو را غلط
[A]
[B][M1]دلم که بی تو ز هیچ آرزو ندارد حظ
[M2]ز باغ و راغ بجز رنگ و بو ندارد حظ
[B][M1]ز لطف طبع بود ذوق می نه از خوردن
[M2]ز باده با شکم پر سبو ندارد حظ
[B][M1]چه سود کوشش واعظ چو بی عنایت تو
[M2]بغیر رنج و غم از جست و جو ندارد حظ
[B][M1]مکش نقاب ز رخ پیش زاهدان کثیف
[M2]که جز لطیف ز روی نکو ندارد حظ
[B][M1]بود ز چاشنی عشق بی نصیب آن کس
[M2]که از چو تو صنمی تندخو ندارد حظ
[B][M1]حدیث صدر ریاست به شیخ مجلس گو
[M2]که رند دردکش از آب و رو ندارد حظ
[B][M1]شنو به گوش رضا گفت و گوی جامی را
[M2]که بی رضای تو از گفت و گو ندارد حظ
[A]
[B][M1]زآتش عشقت علم زد رشته جانم چو شمع
[M2]اشک شد یکسر تنم وز دیده می رانم چو شمع
[B][M1]اینچنینم کآتش عشق تو در دل خانه کرد
[M2]خواهد آخر سر برآورد از گریبانم چو شمع
[B][M1]بر امید بوی تو یا پرتوی از روی تو
[M2]روز در باغم چو گل شب در شبستانم چو شمع
[B][M1]امشب ای صبح سعادت چند سوزم بی رخت
[M2]روی بنما تا به رویت جان برافشانم چو شمع
[B][M1]دیده ام تا زنده خود را کار من جز گریه نیست
[M2]طرفه تر حالی که با این گریه خندانم چو شمع
[B][M1]مانده ام حیران حال خود که با این ضعف تن
[M2]چون میان آب و آتش زنده می مانم چو شمع
[B][M1]هر شبم گویی که جامی چند سوزی بهر من
[M2]چون کنم جز سوختن کاری نمی دانم چو شمع
[A]
[B][M1]عمرها آن که به سویم گذری داشت دریغ
[M2]تند بگذشت و ز حالم نظری داشت دریغ
[B][M1]می پرد روح به امید لب بام ویم
[M2]وه که بخت از تن من بال و پری داشت دریغ
[B][M1]من به وصف لب او طوطی شکرشکنم
[M2]نه کرم بود که از من شکری داشت دریغ
[B][M1]منم آن عاشق مفلس که سپهر از گوشم
[M2]حلقه خدمت زرین کمری داشت دریغ
[B][M1]بوسه نگذاشت که بر خاک کف پاش زنم
[M2]آن زلال از لب خونین جگری داشت دریغ
[B][M1]نیم کشته شدم از یک نظرش حیف نگر
[M2]کز عقب بهر خلاصم دگری داشت دریغ
[B][M1]آبرو باد ز خاک در او جامی را
[M2]که رخ از سجده هر خاک دری داشت دریغ
[A]
[B][M1]کجا شد آنکه ز بغداد مستقر سلف
[M2]به حله روی نهادم ز حله رو به نجف
[B][M1]نجف مگوی که آن قبله جای مجد و علا
[M2]نجف مگوی که آن بارگاه عز و شرف
[B][M1]نهاده اهل وفا بر ستانه او روی
[M2]کشیده اهل صفا بر حوالی او صف
[B][M1]بر آن ستانه فرو ریختم ز جیب نیاز
[M2]ز عجز و ضعف هدایا ز فقر و فاقه تحف
[B][M1]ز فوت عمر گرامی و روزگار شریف
[M2]که جز به خدمت آن روضه گشته بود تلف
[B][M1]گهی به یا حزنا ساختم نوای حزن
[M2]گهی به یا اسفا سوختم به داغ اسف
[B][M1]فغان کشیدم از اندوه آن ز سینه چو چنگ
[M2]طپانچه کوفتم از درد آن به روی چو دف
[B][M1]بر آن شدم که چو جامی ازان حریم مراد
[M2]عنان عزم نپیچم دگر به هیچ طرف
[B][M1]ولی دریغ که بازم سپهر حادثه زای
[M2]زمام دولت و اقبال در ربود ز کف
[A]
[B][M1]صوفی شهر آن به انواع فضایل متصف
[M2]باده خورد و شد به فضل باده خواران معترف
[B][M1]ساخت جاروب حریم میکده موی سفید
[M2]خرقه پشمینه در پای خم افکند از کتف
[B][M1]خرده چون شین در سر شاهد کن و شمع و شراب
[M2]تا شوی بالانشین بر اهل عشرت چون الف
[B][M1]آن جبین بین برتر از ابرو که پنداری شده ست
[M2]عطف دامان مه روشن هلال منخسف
[B][M1]حرف آن قامت مزن با مایل طوبی که او
[M2]خاطری دارد ز سمت استقامت منحرف
[B][M1]طبع نادان را ز دانا شادتر دارد سپهر
[M2]ز انتظام افتد چو کار پیر خوانندش خرف
[B][M1]شاهد مقصود را پرده حجاب هستی است
[M2]جز به جام می نشد بر جامی این سر منکشف
[A]
[B][M1]حشمت میفروش بین بر در او ز هر طرف
[M2]گرد مواید کرم اهل صفا کشیده صف
[B][M1]فیض کرامتش نهد دمبدم از سفال می
[M2]رند خداشناس را جام جهان نما به کف
[B][M1]پرورشت دهد فلک لیکن ازو تو برتری
[M2]بیش نهد بلی خرد قیمت گوهر از صدف
[B][M1]پرده دیده و دلم فرش بود به راه تو
[M2]گر قدمی بدین طرف رنجه کنی زهی شرف
[B][M1]قبله جان اهل دل مستی و بیخودی بود
[M2]وه که به زهد و توبه شد بیهده عمرها تلف
[B][M1]بانگ دفینه خوش بود خواجه زرشمار را
[M2]مفلس دردخواره را خوشتر ازان صدای دف
[B][M1]محنت بادیه مکش جامی و عزم کوفه کن
[M2]شو پی حج و عمره هم طایف مشهد نجف
[A]
[B][M1]شب نهان آن مستم از بالای سر بگذشت حیف
[M2]بعد عمری کامد از من بی خبر بگذشت حیف
[B][M1]گرچه دیری بودم اندر هجر او گریان و خوار
[M2]بر من از برق درخشان زودتر بگذشت حیف
[B][M1]سینه را کردم سپر تا نگذرد تیرش ز من
[M2]بر سپر آمد خوش اما از سپر بگذشت حیف
[B][M1]عشرت شاهان ندارد لذت غمهای عشق
[M2]روزهای من به غمهای دگر بگذشت حیف
[B][M1]دست و پا در بحر بهر آشنایی می زدم
[M2]زو نشان نایافته آبم ز سر بگذشت حیف
[B][M1]زیستم شب بر امید بوی او وقت سحر
[M2]بوی او نایافته وقت سحر بگذشت حیف
[B][M1]جامی سرگشته رو در کعبه مقصود داشت
[M2]ره به سر نابرده ایام سفر بگذشت حیف
[A]
[B][M1]دنت منازل من کنت منه بالاشواق
[M2]گذشت مدت هجران و روزگار فراق
[B][M1]برآمد از مدد بخت و یاری توفیق
[M2]مراد خاطر مجروح عاشق مشتاق
[B][M1]به صبر جفت شدیم ار چه پیش ازین می بود
[M2]زطاق ابروی او دور طاقت ما طاق
[B][M1]گرفت آن که چو جان در درون دل جا داشت
[M2]به سان مردمک اندر سواد دیده وثاق
[B][M1]جدا ز طلعت طاق ابروان چه سود کند
[M2]که بر فلک کشی از سنگ و خشت طاق و رواق
[B][M1]هری مقام حسینی لقب شهنشاهیست
[M2]که می زنند نوای محبتش عشاق
[B][M1]ازان مقام مکن راست جامیا آهنگ
[M2]سوی حجاز که از ساز رفت راه عراق
[A]
[B][M1]به خود گمان من آن بود در بدایت عشق
[M2]که کوس ملک زنم زود در ولایت عشق
[B][M1]دریغ و درد که هم در میان فرو رفتم
[M2]ندیده بارقه لطفی از نهایت عشق
[B][M1]ز کارخانه عشقم جز این نصیبی نیست
[M2]که بر زبان گذرد گه گهم حکایت عشق
[B][M1]حقوق عشق رعایت چنانچه می باید
[M2]نیافت زین بود از عاشقان شکایت عشق
[B][M1]پی نزول هر آیت شنیده ام سببی
[M2]برون بود ز سببها نزول آیت عشق
[B][M1]ز جور دهر پناهی گرفته هر بیدل
[M2]پناه من چه بود سایه عنایت عشق
[B][M1]چه سود سعی تو جامی به آن بود که نهی
[M2]زمام مصلحت اندر کف کفایت عشق
[A]
[B][M1]بیا ساقی بیار آن باده پاک
[M2]بشو حرف مرا زین تخته خاک
[B][M1]که بند پای گشته حرف هستی
[M2]نشاید رفت ازین راه خطرناک
[B][M1]بود آسان نما ادراک مقصود
[M2]ولی مشکل بود ادراک ادراک
[B][M1]همی بینی ولیکن دید خود را
[M2]نبینی این نه بیناییست ماناک
[B][M1]ز خارستان طبع اندر دوچشمت
[M2]خلیده گوییا خار است و خاشاک
[B][M1]عجبتر آنکه هرگز یک سر موی
[M2]ز نابینایی خود نیستت باک
[B][M1]چو نرگس چشمها بگشاده جامی
[M2]به کوری ساختی حاشاک حاشاک
[A]
[B][M1]مراست بی رخ تو شادیی به غم نزدیک
[M2]شبی و روزی در تیرگی به هم نزدیک
[B][M1]شب فراق تو از حد گذشت کی باشد
[M2]که آید این شب محنت به صبحدم نزدیک
[B][M1]برست ز آفت امساک زهد هر که نشست
[M2]ز خم باده به سرچشمه کرم نزدیک
[B][M1]مناز گو شه دوران به جام جم که بود
[M2]سفال میکده ما به جام جم نزدیک
[B][M1]چو شوق قاید رهرو بود نباشد دور
[M2]گرش به دیده نماید ره حرم نزدیک
[B][M1]چو ریگ گرم دوصد کوه آتش است به راه
[M2]مرا چه زهره که سویت نهم قدم نزدیک
[B][M1]رخت ز دیده تر دامنان نگه می دار
[M2]که کم نهد کسی آیینه را به نم نزدیک
[B][M1]ز علم و فضل چه لافم که دهر می سنجد
[M2]متاع بیش ز بیشم به کم ز کم نزدیک
[B][M1]مباش غمزده جامی که کاروان وجود
[M2]رسیده است به سرمنزل عدم نزدیک
[A]
[B][M1]شکر آمد ز خنده تو به تنگ
[M2]کوزه خود نبات زد بر سنگ
[B][M1]روی تو پر صفا ز اشک من است
[M2]گرچه از نم برآرد آینه زنگ
[B][M1]صلح تو بیگناه خونریزیست
[M2]بر سر صلح تو کسان را جنگ
[B][M1]نام خود را رقیب عاشق کرد
[M2]هست ازین نام عاشقان را ننگ
[B][M1]انجم از ماتم انجمن سازند
[M2]چون شود آه من بلند آهنگ
[B][M1]لاله های دورنگ بین گشته
[M2]همه در داغداریت یکرنگ
[B][M1]تا به کویت مقیم شد جامی
[M2]باشد از فکر حج به صد فرسنگ
[A]
[B][M1]از در بسته و دیوار بلند تو به تنگ
[M2]آمده با در و دیوارم ازین غصه به جنگ
[B][M1]گفته ای شب در ما چند زنی این نه درست
[M2]از دل سخت تو بر سینه همی کوبم سنگ
[B][M1]تا به گوش تو رسد ناله من می خواهم
[M2]که به بزم تو کنم از رگ جان رشته چنگ
[B][M1]داده ام دل به تو از صورت مژگان تو پر
[M2]بسته ام بر کمرت ترکشی از تیر خدنگ
[B][M1]چه کنم چاره که کردند درین لجه نیل
[M2]گوهر وصل تو را تعبیه در کام نهنگ
[B][M1]نبرد نقش خط سبز تو را گریه ز دل
[M2]نشود پاک به شستن ز رخ آینه زنگ
[B][M1]نام جامی چه بود ننگ همه بدنامان
[M2]رند رسوا شده از نام نکو دارد ننگ
[A]
[B][M1]هرکس آرد دامن صلحت به چنگ
[M2]بر سر اینست ما را با تو جنگ
[B][M1]صحبت تنگ تو با بیگانگان
[M2]آشنایان را همی آرد به تنگ
[B][M1]محنت هجر تو پاید سالها
[M2]دولت وصل تو باشد بی درنگ
[B][M1]مهر خطت را هنر داند دلم
[M2]گرچه باشد عیب بر آیینه زنگ
[B][M1]چهره ام شد کهربا اشکم عقیق
[M2]بیش ازینم نیست از لعل تو رنگ
[B][M1]کی رسد در عشق عقل تیزپای
[M2]چون رود با مرکب جم مور لنگ
[B][M1]نیکنامی کم طلب جامی که هست
[M2]عشقبازان را ز نام نیک ننگ
[A]
[B][M1]مصطفایی به صفای دو رخ و لعل تو آل
[M2]ابرو و خال سیاه تو هلال است و بلال
[B][M1]صورت بینی سیمین تو انگشت نبی ست
[M2]که رخت گشته دو نیم است ازو ماه مثال
[B][M1]طرف رویت به خط سبز بود لوح کلیم
[M2]که بر او کرده یدالله رقم آیات جمال
[B][M1]نیست گنجایی مستقبل و ماضی ما را
[M2]مرکز همت ما نیست بجز نقطه حال
[B][M1]شویم از اشک ندم میل می از دل حاشا
[M2]کی به شورآبه قناعت کنم از آب زلال
[B][M1]محتسب خم و سبو می شکند رندی کو
[M2]کش کند ریش تر از درد و تراشد به سفال
[B][M1]می به عشرت طلبان ده که بود جامی را
[M2]قدح از دیده پر و دیده ز دل مالامال
[A]
[B][M1]بیا که فصل بهار است و محتسب معزول
[M2]معاشران به فراغت به کار خود مشغول
[B][M1]بیا بیا که صفا در پی صفاست همه
[M2]حریف ساده و می بی غش و قدح مصقول
[B][M1]شراب لعل ز جام بلورکش که به هم
[M2]دو جوهرند یکی منعقد دگر محلول
[B][M1]علم به عالم اطلاق زن ز باده لعل
[M2]مشو چو فلسفیان قید علت و معلول
[B][M1]فقیه و زاهد و عابد نه مرد این کارند
[M2]ببند بر رخ اینان در خروج و دخول
[B][M1]چو از فضایل مردان راه محرومی
[M2]چه سود بحث که آن فاضل است و این مفضول
[B][M1]به جرم توبه ز مستان خجل مشو جامی
[M2]که پیش اهل کرم هست عذرها مقبول
[A]
[B][M1]در دهانت شک است و آن دو سه خال
[M2]گرد لب نقطه هاست بر شک دال
[B][M1]قاصرند از مثال قامت تو
[M2]نخل بندان کارگاه خیال
[B][M1]نیست مرغ هوای عشق تو را
[M2]هیچ چیزی به از فراغت بال
[B][M1]بیخودند از جمال طلعت تو
[M2]ساکنان سرادقات جلال
[B][M1]بین سرشک مرا که از خاطر
[M2]شوید آب روان غبار ملال
[B][M1]حالت از بانگ نی چه سود ای شیخ
[M2]چون نیی واقف از حقیقت حال
[B][M1]عمر جامی ازان دهان و میان
[M2]می رود در خیال های محال
[A]
[B][M1]قد بدا الصبح علی اسعد فال
[M2]و زقی الدیک علی اطیب حال
[B][M1]ساقیا می گذرد وقت صبوح
[M2]قدحی چند بده مالامال
[B][M1]رنج مخمور شبانه نرود
[M2]جز به میهای صبوح از دنبال
[B][M1]صبحدم تشنه لبان را می لعل
[M2]می دهد خاصیت آب زلال
[B][M1]حبذا آب زلالی که ازوست
[M2]شسته از چهره جان گرد ملال
[B][M1]جامیا باده خور و دار حرام
[M2]به حلالیش مرو راه ضلال
[B][M1]زانکه می خاصه به شیرین پسران
[M2]مستی آرد چه حرام و چه حلال
[A]
[B][M1]ای پای دل ز زلفت در عنبرین سلاسل
[M2]زین عنبرین سلاسل مشکل خلاصی دل
[B][M1]آرد به هوش زنجیر آن را که گشت مجنون
[M2]زنجیر تو ربوده هوش هزار عاقل
[B][M1]هرگز نشد خیالت دور از مقابل جان
[M2]ما را خیالت آری با جان بود مقابل
[B][M1]گلها به وصف رویت رنگین رسایل آمد
[M2]کرده صبا تک و پو در نشر آن رسایل
[B][M1]دل ماند و آن زنخدان گرچه برآمدش جان
[M2]هاروت را چه امکان رستن از چاه بابل
[B][M1]حادی ز آب چشمم گل شد همه بیابان
[M2]بهر خدا که طی کن ذکر حبیب و منزل
[B][M1]در نظم و نثر جامی وصف تو گوید و بس
[M2]لله خیر ناظم لله در قائل
[A]
[B][M1]شراب لعل بده ساقیا که یک دو سه دم
[M2]رهم ز شغل سیه کاری دوات و قلم
[B][M1]به دل که چون ورق نانوشته پاکیزه ست
[M2]چرا کشم ز خیال دروغ و راست رقم
[B][M1]دلم ز رنگ دورنگی گرفته چند کنم
[M2]سواد شعر قرین با بیاض شعر به هم
[B][M1]به وصف روی غزالان غزلسرایی چند
[M2]به فکر قافیه پشتی چو زلف ایشان خم
[B][M1]کدورت خط و شعرم کجا برد ز ضمیر
[M2]بجز صفای می و لحن زیر و نغمه بم
[B][M1]ولی دریغ که طی شد ز بزمگاه امید
[M2]ز دستبرد لئیمان بساط لطف و کرم
[B][M1]سفال درد تو را بس ز دست دردکشان
[M2]حدیث جام مکن جامی و حکایت جم
[A]
[B][M1]دور از توام افتاده بر بستر درد و غم
[M2]یک پای درین عالم یک پای درآن عالم
[B][M1]راه دل و دینم زد آن عارض گندمگون
[M2]نبود بجز این معنی میراث من از آدم
[B][M1]خوی کرده رخت بارد از قرص قمر پروین
[M2]خندان دهنت دارد در غنچه تر شبنم
[B][M1]تا مهر کند دل را از هر چه نه مهر تو
[M2]یاقوت لبت از خط کرده ست سیه خاتم
[B][M1]تو شاهد جانهایی حاشا که خیالت را
[M2]جز دیده جان باشد در پرده دل محرم
[B][M1]بس تشنه جگر مرده در بادیه و جانش
[M2]در صحن حرم رقصان بر زمزمه زمزم
[B][M1]شد قاعده یاری سست از دل سخت تو
[M2]هر چند ز سنگ آمد بنیاد بنا محکم
[B][M1]در مردمش آید خون از نوک مژه بیرون
[M2]بی لعل لبت جامی از دل چو برآرد دم
[A]
[B][M1]ای تنت سیم و بر و ساعد و بازو همه سیم
[M2]چون زر از مفلسی از سیم توام دل به دو نیم
[B][M1]دزدی از من تن خود چون گذرم پهلویت
[M2]من چنین مفلس و از من تو همی دزدی سیم
[B][M1]هست بی ساعد سیمین توام بیم هلاک
[M2]دست ده تا که برون آیم ازین ورطه بیم
[B][M1]با سگ کوی توام هست قدیمی عهدی
[M2]حاش لله که فراموش کنم عهد قدیم
[B][M1]چشم نرگس شود از خاصیت آن بینا
[M2]بوی پیراهن خود گر دهی ای گل به نسیم
[B][M1]تو به شهر خود و ز آوازه حسنت شده اند
[M2]خلقی آواره ز هر شهر و به شهر تو مقیم
[B][M1]جان جامی به لبت میل طبیعی دارد
[M2]به شکر خنده درآ تا کند آن را تسلیم
[A]
[B][M1]گاهی که کشی تیغ نهم گردن تسلیم
[M2]هر بی سر و پا را نکشی زین بودم بیم
[B][M1]بر اهل دل آموختن حرف غمت را
[M2]شد سینه ناخن زده ام تخته تعلیم
[B][M1]مستخرج احکام شهیدان فراقت
[M2]از خون دل و دیده کشد جدول تقویم
[B][M1]هر جا که درافتد سخن سدره و طوبی
[M2]ذکر قد رعنای تو اولی ست به تقدیم
[B][M1]جنت طلبان گر لب شیرین تو بینند
[M2]درکام همه تلخ شود کوثر و تسنیم
[B][M1]زد کلک مصور پی تصویر خط تو
[M2]مشکین الفی چند رقم بر ورق سیم
[B][M1]جامی کند از تنگدلی یاد دهانت
[M2]هرجا که بر او تنگ شود قافیه میم
[A]
[B][M1]بیا کز روی ساقی وقت گل برقع براندازیم
[M2]ز عکس روی آن گلچهره گل در ساغر اندازیم
[B][M1]چو گیرد خواب مستی نرگس آن سرو گلرخ را
[M2]زگل بالین نهیم از فرش سبزه بستر اندازیم
[B][M1]بگیریم از سر خم خشت وز لای ته می گل
[M2]پی عشرت درین خمخانه طرحی دیگر اندازیم
[B][M1]ز بانگ چنگ و لحن ارغنون و نغمه بربط
[M2]فغان در طارم این گنبد نیلوفر اندازیم
[B][M1]صدای مستی ماتا همه آفاق را گیرد
[M2]ازین بام زمردفام این طشت زر اندازیم
[B][M1]اگر عقل نصیحتگر نهد بنیاد مستوری
[M2]به یک جرعه شراب تلخ بنیادش براندازیم
[B][M1]ز محرومیست دوری از حریم مجلس مستان
[M2]به هر حلیت توان خود را به آن مجلس دراندازیم
[B][M1]ترنم می کند واعظ چو می خوش نیست بی مطرب
[M2]بیا تا سرخوشان خود را به پای منبر اندازیم
[B][M1]نیارامیم چون کشتی درین دریا ولی هر جا
[M2]که والاگوهری یابیم آنجا لنگر اندازیم
[B][M1]فضای این شکارستان پر است از صید پرورده
[M2]چرا شبها ز همت بر شکار لاغر اندازیم
[B][M1]نشاید تشنه لب رفتن سوی جنت بیا جامی
[M2]که خود را پیش ازان از خم می در کوثر اندازیم
[A]
[B][M1]ما به راه طلب وصل تو نعل افکندیم
[M2]وز لب لعل تو دندان طمع برکندیم
[B][M1]دور پرگار فلک رسم جدایی انگیخت
[M2]تا درین دایره کی باز به هم پیوندیم
[B][M1]کس گرفتار مبادا به ملاقات رقیب
[M2]نپسندیم به کس آنچه به خود نپسندیم
[B][M1]با تو بودیم چو تن همنفس جان یکچند
[M2]زنده اکنون به مددگاری آن یکچندیم
[B][M1]استینها ز دو ساعد بودت صره سیم
[M2]دست بگشای که بس مفلس و حاجتمندیم
[B][M1]نیست بهر غرضی بودن ما در کویت
[M2]با سگان تو به زنجیر ارادت بندیم
[B][M1]دی گذشتی به من و سایه سرو تو فتاد
[M2]ما چو جامی ز وصالت به همین خرسندیم
[A]
[B][M1]رخصتم ده که سر زلف سیاهت گیرم
[M2]دیده را روشنی از روی چو ماهت گیرم
[B][M1]چون تو را نیست سرآنکه بیابم به تو راه
[M2]داد خواهم نه بیایم سر راهت گیرم
[B][M1]گر چه بیشم گنهی نیست زنم دست نیاز
[M2]دامن لطف پی عفو گناهت گیرم
[B][M1]سایه افکن به من ای سرو که افتم به هلاک
[M2]گر نه از حادثه دهر پناهت گیرم
[B][M1]از سر بسترم امشب مرو ای همسایه
[M2]تا به اندوه شب خویش گواهت گیرم
[B][M1]ای گل از لطف مزن لاف که پیش رخ او
[M2]با دو صد برگ یکی برگ گیاهت گیرم
[B][M1]جامیا دم مزن از درد و غم هجر که من
[M2]شرح این واقعه از ناله و آهت گیرم
[A]
[B][M1]سحر به گوشه محراب زاریی کردم
[M2]به یاد ابروی تو اشکباریی کردم
[B][M1]قرارگاه دلم زلف بی قرار تو بود
[M2]عجب مدار اگر بی قراریی کردم
[B][M1]هوای زلف و رخت در دلم کهن شده بود
[M2]ز نودمیده خطت تازه کاریی کردم
[B][M1]نبرد بار غمت پای صبر من از جای
[M2]به زیر بار غمت بردباریی کردم
[B][M1]بر آستان تو سودم به خاک روی نیاز
[M2]سگان کوی تو را حق گزاریی کردم
[B][M1]شبی به سوی تو گفتی گذر کنم چو خیال
[M2]در انتظار تو شب زنده داریی کردم
[B][M1]برآر حاجت جامی چو گفتمت حالش
[M2]که این فسانه به امیدواریی کردم
[A]
[B][M1]من آن نیم که ز تو دست دارم و بروم
[M2]تو را به دست رقیبان گذارم و بروم
[B][M1]به قصد دیدنت آیم چو روی ننمایی
[M2]نفیر شوق تو از دل برآرم و بروم
[B][M1]شکاف تیغ تو خواهم به فرق سرمپسند
[M2]که ناامید پس سربخارم و بروم
[B][M1]چه جای همچو منی آستان تو آن به
[M2]که جای خود به سگانت سپارم و بروم
[B][M1]اجل رسید به یک سجده قبله من شو
[M2]که این وظیفه طاعت گزارم و بروم
[B][M1]چو گشت بی تو کنم گر نبینمت در باغ
[M2]چو ابر بر گل و سرو اشک بارم و بروم
[B][M1]مگو که جامی ازین در برو امانم ده
[M2]که بر تو درد دل خود شمارم و بروم
[A]
[B][M1]دیده پر نم ز غم زمزم و بطحا دارم
[M2]دیدن کعبه بدین دیده تمنا دارم
[B][M1]راویه چشم تر و زاد غم و راحله شوق
[M2]بهر این ره همه اسباب مهیا دارم
[B][M1]خار پایم شده خاک وطن ای کاش کند
[M2]ناقه خار کن این خار که در پا دارم
[B][M1]تن من خاک عجم جان و دلم مرغ حجاز
[M2]تنم اینجاست ولی جان و دل آنجا دارم
[B][M1]کعبه عذراست پس پرده و من وامق وار
[M2]دست همت زده در دامن عذرا دارم
[B][M1]نیست جز خال سیاه حجرالاسود او
[M2]در سویدای دلم بین که چو سودا دارم
[B][M1]کردم از شوق مغیلان به ره بادیه روی
[M2]تنگدل گشته هوای گل و صحرا دارم
[B][M1]ساربان گفت که جامی مکن از فرق قدم
[M2]که قوی راحله بادیه پیما دارم
[B][M1]گفتمش رو که دوصد راحله نتواند برد
[M2]این همه بار که من بر دل شیدا دارم
[A]
[B][M1]چون من بی صبر و دل خواهم که آن رو بنگرم
[M2]اول از بیم رقیب این سو و آن سو بنگرم
[B][M1]سوزدم جان ز آرزوی آن خط و عارض به باغ
[M2]سایه سنبل چو بر گلهای خود رو بنگرم
[B][M1]بر میان صد رشته جان با کمر بستی گره
[M2]تا به کی چندین گره بسته به یک مو بنگرم
[B][M1]روی من به گفته ای یا ماه، رخصت ده دمی
[M2]تا گشایم برقع و روی تو نیکو بنگرم
[B][M1]من همی میرم پس زانوی غم در بزم عیش
[M2]تا کیت با این و آن زانو به زانو بنگرم
[B][M1]در تماشای تو حیرانم ندانم چون کنم
[M2]زلف و رخ یا خال و خط یا چشم و ابرو بنگرم
[B][M1]چند گوی از زخم چوگان تو باشد بهره مند
[M2]من ز حسرت اشکریزان دور در گو بنگرم
[B][M1]بر لب جو یک زمان بنشین که پنهان از رقیب
[M2]عکس رخسار تو را افتاده در جو بنگرم
[B][M1]بر دل جامی چو ناوک می زنی بهر خدای
[M2]سختتر می کش کمان تا زور بازو بنگرم
[A]
[B][M1]زان نرنجم که ز خود کرده گرانت بینم
[M2]زان برنجم که میان دگرانت بینم
[B][M1]سیریت نیست ز عاشق که صدت عاشق هست
[M2]دل برای صد دیگر نگرانت بینم
[B][M1]هر دم از خوی دگر می دهدت شکل رقیب
[M2]در کف او چو گل کوزه گرانت بینم
[B][M1]نرخ ارزان تو گفتم که هزاران جان است
[M2]جای آن هست که با خویش گرانت بینم
[B][M1]دعوی رحم کنی گر بود این راست چرا
[M2]فارغ از گریه خونین جگرانت بینم
[B][M1]نیست چون قد تو سروی به چمن راست ولی
[M2]راست با طبع همه کژ نظرات بینم
[B][M1]جامی اینسان که درآن تنگ قبا دل بستی
[M2]عاقبت غنچه صفت جامه درانت بینم
[A]
[B][M1]ای پیک دوست پیش آ کت دست و پا ببوسم
[M2]دستت جدا بگیرم پایت جدا ببوسم
[B][M1]روی تو دیده چشمش روی تو را ببینم
[M2]چشم تو دیده رویش چشم تو را ببوسم
[B][M1]نامه به دست داری از کار رفت دستم
[M2]بگشای تا ببینم پیش آر تا ببوسم
[B][M1]چشمش برآن فتاده دستش به آن رسیده
[M2]دیده بر آن بمالم هر لحظه یا ببوسم
[B][M1]حرف وفاست در وی مهر رضاست بر وی
[M2]آن از درون بخوانم وین بر قفا ببوسم
[B][M1]مشکین گیاست خطش خوشبو گلش معانی
[M2]خوشبو گلش ببویم مشکین گیا ببوسم
[B][M1]مستسقیم من و آب آن نامه بوسه دادن
[M2]سیری کجاست جامی گر عمرها ببوسم
[A]
[B][M1]ندیدم از دو چشمت شوختر چشم
[M2]برند از مردمان دل چشم در چشم
[B][M1]بود خاک درت کحل سعادت
[M2]مکن آن سرمه را ضایع به هر چشم
[B][M1]مرا با گریه اندوه کار است
[M2]ز اشک شادیم کم گشته تر چشم
[B][M1]گل رعنای این باغی چه داری
[M2]چو نرگس از خسان بر سیم و زر چشم
[B][M1]به خلوتگاه دل چون می کنی جای
[M2]ز مژگان می کند مسمار در چشم
[B][M1]به امید نثار مقدم توست
[M2]که دارد دامنم را پر گهر چشم
[B][M1]اگر یک چشم جامی را به تیری
[M2]بدوزی پیش آن دارد دگر چشم
[A]
[B][M1]به ترک عاشقی ای پندگو مده پندم
[M2]دلی که بگسلم از عشق با چه پیوندم
[B][M1]ز عمر رفته مرا نیست حسرتی چندان
[M2]جز آنکه عمر نه در عشق رفت یکچندم
[B][M1]به طعن نام سگی می نهد رقیبم داغ
[M2]خوشم به داغ سگی چون تویی خداوندم
[B][M1]تو تیغ در کف و من زیر تیغ تو از ذوق
[M2]چو زخم عرقه به خون لب گشاده می خندم
[B][M1]مرا همیشه دعا از بلا سپر می بود
[M2]چو تیر غمزه ات آمد سپر بیفکندم
[B][M1]چو دم ز شعر زنم عیب من مکن جامی
[M2]که شعر خوش هنر و من به آن هنرمندم
[B][M1]ز طعن زاده طبعم زبان نطق ببند
[M2]که طعن او به مثل هست طعن فرزندم
[A]
[B][M1]یاد آن روزی که با خوبان سری می داشتم
[M2]جان به جانانی و دل با دلبری می داشتم
[B][M1]گر گلی می شد به باد بی نیازی زین چمن
[M2]عندلیب آسا هوای دیگری می داشتم
[B][M1]بو که گویندم که هست اندر فلان کشور بتی
[M2]گوش بر افسانه هر کشوری می داشتم
[B][M1]تا مگر آید برون زیبا نگاری از دری
[M2]رسم دریوزه به هر خاک دری می داشتم
[B][M1]تابتابد ناگهان ماهی ز عالی منظری
[M2]دیده هر جا می شدم بر منظری می داشتم
[B][M1]هر کجا مرغی به بام خوبرویی دیدمی
[M2]گفتمی من کاش هم بال و پری می داشتم
[B][M1]بهر تسخیر پریرویان به افسون سخن
[M2]در بغل ز اشعار جامی دفتری می داشتم
[A]
[B][M1]طره از روی چو مه بگشا که بگشاید دلم
[M2]یکدم از تنگی و تاریکی بر آساید دلم
[B][M1]شد دلم خون و آید از مژگان فرو در کوی تو
[M2]جز به کوی تو بلی مشکل فرود آید دلم
[B][M1]بس که خود را از رگ جان بر تو محکم دوخته
[M2]هیچ کس نتواند از خوبان که برباید دلم
[B][M1]لاغرم زانسان که چون از کسوت فانوس شمع
[M2]زآتشت روشن ز زیر پوست بنماید دلم
[B][M1]تا به زیر پای تو از پرده خود کرده فرش
[M2]از تفاخر سر به ساق عرش می ساید دلم
[B][M1]بهر تشریف خیال تو ز خونین قطره ها
[M2]منظر دیده به رنگین گوهر آراید دلم
[B][M1]کی توانم جامی از سودای خوبان توبه کرد
[M2]غیر ازین چون کار دیگر را نمی شاید دلم
[A]
[B][M1]ای زده نوبت غمت ناله صبحگاهیم
[M2]سنگ جفای تو به سر گوهر تاج شاهیم
[B][M1]من که کله نهادمی کج ز غرور سروری
[M2]در سر بندگیت شد نخوت کج کلاهیم
[B][M1]پیر نیم که پیر را عشق جوان جوان کند
[M2]سیل دمادم مژه شست ز مو سیاهیم
[B][M1]داد نمی دهی مده بس بود این که گه گهی
[M2]جای کند به گوش تو نعره دادخواهیم
[B][M1]چون نشوم به دولت بندگی تو مفتخر
[M2]من که به منصب سگی بر در تو مباهیم
[B][M1]شد تن خسته ام چو مو رنگ شکسته ام چو که
[M2]چند ز غم گدازیم چند ز غصه کاهیم
[B][M1]جامیم و مرا لقب خاک نشین مصطبه
[M2]مفتی شهر گو مخوان صوفی خانقاهیم
[A]
[B][M1]شب از گریه چندان گهر سفته ام
[M2]که تا روز غرق گهر خفته ام
[B][M1]ولی چون تو را درنیاید به گوش
[M2]چه سود این گهرها که من سفته ام
[B][M1]به جمعیت وصل ره چون برم
[M2]چنین کز فراق تو آشفته ام
[B][M1]مگو مژده قتل من گو به دل
[M2]که عمریست کین را به دل گفته ام
[B][M1]نداده ست بویی گل از تو به باغ
[M2]که چون غنچه زان بوی نشکفته ام
[B][M1]بود عیب من عشق و چون زاهدان
[M2]ز کس هرگز این عیب ننهفته ام
[B][M1]ز جامی میندیش و بیرون خرام
[M2]کزین آستان گرد وی رفته ام
[A]
[B][M1]به روز وصل پیاپی نمای دیدارم
[M2]که تا ذخیره ایام هجر بردارم
[B][M1]اگر نظاره روی توام شود روزی
[M2]هزار شب به خیال رخت به روز آرم
[B][M1]هزار قطره خون در دلم گره شده است
[M2]بیا که روی تو را بینم و فروبارم
[B][M1]چو عقد رسته دندان به خنده بگشایی
[M2]سزد که سلک گهر را به هیچ نشمارم
[B][M1]بر آسمان مه و خور بر زمین گل و لاله
[M2]نگاه می کنم و روی توست پندارم
[B][M1]مگو که چند دهی درد سرمرا جامی
[M2]خدای را که بکن یک کرشمه در کارم
[B][M1]که تا گرانی تن زآستان تو ببرم
[M2]متاع جان به سگان در تو بسپارم
[A]
[B][M1]کیم من که وصلت تمنا کنم
[M2]بدین دیده رویت تماشا کنم
[B][M1]همین بس که از خود گرفته کنار
[M2]میان سگان درت جا کنم
[B][M1]عمامه مرا درد سر می دهد
[M2]به هر حیله آن را ز سر واکنم
[B][M1]ز فرق خودش بهر دردی کشان
[M2]فرود آرم و دردپالا کنم
[B][M1]نهم سبحه ز انگشت و خرقه ز پشت
[M2]به آن هرچه باید مهیا کنم
[B][M1]به سبحه خرم دانه ای چند نقل
[M2]کهن خرقه را رهن صهبا کنم
[B][M1]چو جامی پی یار یکتای خویش
[M2]دل خود ز هر چیز یکتا کنم
[A]
[B][M1]ز سیلی غمت از دیده خون همی بارم
[M2]رخ از طپانچه بدینگونه سرخ می دارم
[B][M1]گر آوری پی آزار من هزاران ناز
[M2]هزار گونه نیاز آرم و نیازارم
[B][M1]چگونه سر نهم اندر جهان ز خاک درت
[M2]چو آمده ست به کوی تو سر به دیوارم
[B][M1]چه حاجت است مرا مرهم طبیب این بس
[M2]که چاک سینه ز خاک درت بینبارم
[B][M1]اگر چه دست اجل چاکم افکند در جیب
[M2]گمان مبر که زکف دامن تو بگذارم
[B][M1]غم درشت فرو می خورم به یاد رخت
[M2]به بوی تازه گلی خاربن همی کارم
[B][M1]به وصف روی تو جامی ز بس که شعر نوشت
[M2]چکد گلاب گر اوراق او بیفشارم
[A]
[B][M1]نوازشنامه ای آورد باد از حضرت جانان
[M2]مخلد باد بر فرق گدایان ظل سلطانان
[B][M1]نه نامه بل سجلی بندگان را بهر آزادی
[M2]ز عار بادپیمایان و عهد سست پیمانان
[B][M1]بیاضش نوربخش دیده جمعی غم اندیشان
[M2]سوادش مایه جمعیت مشتی پریشانان
[B][M1]فشاندم جان چو آمد همره قاصد خیال او
[M2]وز این کم خدمتی شرمنده ام از روی مهمانان
[B][M1]فراقش کافری آمد مسلمان کش نمی دانم
[M2]چه سان از دست این کافر برم جان ای مسلمانان
[B][M1]چو گردد تنگ بر من عالم از هجران او هر شب
[M2]نهم رو در بیابان تمنا بارگی رانان
[B][M1]به سرحد دیار او رسانم خویش را وانگه
[M2]درآیم در حریم او پس از رخصت ز دربانان
[B][M1]ببینم طلعتش از دیده پر نم گهرریزان
[M2]ببوسم آستینش بر دو عالم دامن افشانان
[B][M1]ندیده سیر دیدار وی از بیم ملال او
[M2]روانی باز پس گردم دعاگویان ثنا خوانان
[B][M1]همی زی شاد و خرم با خیالات خوش ای جامی
[M2]که نبود جز خیالی این جهان پیش خدادانان
[A]
[B][M1]تو نازنین جوانی و من پیر ناتوان
[M2]بر حال پیر مرحمتی می کن ای جوان
[B][M1]بر دامنت چه عار نشیند گر اوفتد
[M2]برخاک خشک سایه ات ای تازه ارغوان
[B][M1]کس جز تو شهریار نشاید اگر بفرض
[M2]شهری کنند خاصه بنا بهر نیکوان
[B][M1]کردی وداع و بار سفربستی و شدند
[M2]همراه تو هزار دل و جان چو کاروان
[B][M1]بهر خدا که باز نگر وز سرشک ما
[M2]بین سیلهای خون ز پی کاروان روان
[B][M1]تو می روی به مرکب رهوار و من ز اشک
[M2]صد پیک قطره زن ز پیت می کنم روان
[B][M1]جامی مگو که پای به دامان صبرکش
[M2]خود گو کزان جمال صبوری کجا توان
[A]
[B][M1]دانی که چیست بر رخم این اشک لاله گون
[M2]عشقت چکاند از دل من قطره های خون
[B][M1]خون دلم ز آتش توست آمده به جوش
[M2]آتش چو تیز گشت ز سر می رود برون
[B][M1]آتش ز آب کشته شود وین عجب کز اشک
[M2]هر لحظه زنده تر شودم آتش درون
[B][M1]چشم من از خیال لبت اشکریز هست
[M2]پر می صراحیی که فتاده ست سرنگون
[B][M1]هم آدمی فریفته توست هو پری
[M2]زین لعل پر فسانه وزین چشم پر فسون
[B][M1]گر عاجزم به دست رقیب تو دور نیست
[M2]شیر فلک سگان درت را بود زبون
[B][M1]جامی نظر به عارض و خط تو دوخته ست
[M2]کز آب و سبزه نور بصر می شود فزون
[A]
[B][M1]خدایا به آن سرو نازم رسان
[M2]به آن دلبر دلنوازم رسان
[B][M1]سرم را بود منزل آن آستان
[M2]به سرمنزل خویش بازم رسان
[B][M1]پریشانم از هجر همراز خویش
[M2]به جمعیت آباد رازم رسان
[B][M1]بود روی او قبله هر نیاز
[M2]به آن قبله هر نیازم رسان
[B][M1]سری دارم از بهر خدمت به دوش
[M2]به پای یکی سرفرازم رسان
[B][M1]ره وصل جانان دراز است و دور
[M2]به آن راه دور و درازم رسان
[B][M1]چو جامی ز بیچارگی سوختم
[M2]به دیدار آن چاره سازم رسان
[A]
[B][M1]به بستان می گذر وز چهره گلها را خجل می کن
[M2]همی زن خنده وز لب غنچه ها را منفعل می کن
[B][M1]بحل کردن چه خواهی چون کشی ما را کسی بر تو
[M2]ندارد حکم، هم خود می کش و هم خود بحل می کن
[B][M1]نشاید منزل تو زآب و گل گاهی که می آیی
[M2]گذر بر دیده ره بر سینه جا در جان و دل می کن
[B][M1]مزاجت منحرف می بینم ای خلوت نشین گاهی
[M2]به کوی نیکوان کسب هوای معتدل می کن
[B][M1]لبم را با لب او متصل کردی خیال ای دل
[M2]چه جان افزا خیالی کردی این را متصل می کن
[B][M1]نشان پاش تا ماند پی بوسیدن ای دیده
[M2]به هر راهی که آن مه می رود از گریه گل می کن
[B][M1]دلت زان بت پر ای جامی به کعبه رو چه می آری
[M2]بدین دل روی در بتخانه چین و چگل می کن
[A]
[B][M1]نگارا ز درماندگان یاد می کن
[M2]خدا را ز درماندگان یاد می کن
[B][M1]چو درمانده موریم افتادن به راهت
[M2]سوارا ز درماندگان یاد می کن
[B][M1]چو اخلاص اهل ارادت نداری
[M2]ریا را ز درماندگان یاد می کن
[B][M1]چو بر محرمان شربت وصلت افتد
[M2]گوارا، ز درماندگان یاد می کن
[B][M1]پی پرسش دوستان چون فرستی
[M2]صبا را، ز درماندگان یاد می کن
[B][M1]گه قسمت از طره تار تارت
[M2]بلا را ز درماندگان یاد می کن
[B][M1]چه یارای جامی که سویت نویسد
[M2]که یارا ز درماندگان یاد می کن
[A]
[B][M1]نگارا شبی همنشین باش با من
[M2]چو بخت مساعد قرین باش با من
[B][M1]ز رفعت مه آسمانی زمانی زمانی
[M2]نشسته به روی زمین باش با من
[B][M1]ز اندوه هجران حزین است جانم
[M2]فرحبخش جان حزین باش با من
[B][M1]تویی هر چه هستی کیم من چیم من
[M2]که گویم چنان یا چنین باش با من
[B][M1]رسوم مسلمانی از تو نخواهم
[M2]زکافر نژادان چنین باش با من
[B][M1]نهاده به فرق همه دست راحت
[M2]گرفته به کف تیغ کین باش با من
[B][M1]به بیگانگان چین گشاده ز ابرو
[M2]فکنده گره بر جبین باش با من
[B][M1]خوش آن شب که کردی خطابم که جامی
[M2]نه در بند دنیا و دین باش با من
[B][M1]به هرکار سازم به هر حکم رانم
[M2]یکی بنده کمترین باش با من
[A]
[B][M1]بیا ای شهره در عشقت به شهر حسن مشهوران
[M2]که هم منظور شاهان بینمت هم شاه منظوران
[B][M1]خمارآلودم از چشمت لب خالی ز خط بنما
[M2]که باشد باده صافی علاج رنج مخموران
[B][M1]چه استغناست این یارب که نی پروای نزدیکان
[M2]همی بینم تو را ای نازنین نی رحم بر دوران
[B][M1]سلیمان وار می رانی چه غم داری اگر ناگه
[M2]ز نعل بادپایت رخنه افتد در صف موران
[B][M1]طبیب رنج عشقی سوی هر دستی مبر دستت
[M2]مبادا رنجه گردد زاضطراب نبض رنجوران
[B][M1]گذر بر ساکنان صومعه با این لب میگون
[M2]که تا افتند در می آن به زهد و توبه مغروران
[B][M1]به مهجوری ز وصلت گر چه عمری کند جان جامی
[M2]ندیده هرگز از تو رحمتی بر حال مهجوران
[A]
[B][M1]تیغ مژگان را به خون عشقبازان تیز کن
[M2]غمزه را در قتل پاکان خنجر خونریز کن
[B][M1]با چنین شکل پر آشوب آ برون یک بامداد
[M2]شهر را درمانده غوغای رستاخیز کن
[B][M1]تلخ کامم از ترشرویی تو بهر خدا
[M2]زان دولب یک خنده شیرین شورانگیزکن
[B][M1]زاهدا گر بار خواهی در صف دردی کشان
[M2]سبحه بفکن وز سبوی باده دست آویز کن
[B][M1]خفته ام چون چشم تو بیمار پرسش کن مرا
[M2]شربت بیماریم از لفظ شهد امیز کن
[B][M1]می نشانم زآستانت ازسرشک دیده گرد
[M2]خون ناب است این نه آب ای جان ازین پرهیز کن
[B][M1]شد هری جامی ز ظلم غمزه ترکان خراب
[M2]روی در محروسه شیراز یا تبریز کن
[A]
[B][M1]هرگز ندیدم رسم حبیبان
[M2]همچون تو کردن خو با رقیبان
[B][M1]غوغای زاغان ببریده گل را
[M2]پیوند صحبت از عندلیبان
[B][M1]هرگز نیاری یاد اسیران
[M2]هرگز نپرسی حال غریبان
[B][M1]از بس ضعیفم گشته ست عاجز
[M2]زاحساس نبضم دست طبیبان
[B][M1]خوش انکه گردد در قتل واعظ
[M2]شمشیر غازی تیغ خطیبان
[B][M1]دادی کسان را از خود نصیبی
[M2]رحمی نکردی بر بی نصیبان
[B][M1]جامی که عشقت کردش مؤدب
[M2]کی گوش دارد پند ادیبان
[A]
[B][M1]ساغر مه نو باشد خالی شده مپسند آن
[M2]ناگشته مه نو پر نوری ندهد پنهان
[B][M1]نشکفت دلم تا تو بر من ندمیدی دم
[M2]بی باد بهار اری غنچه نشود خندان
[B][M1]عشق تو خلاصم کرد از بند خردمندی
[M2]یاد تو فراغم داد از پند خردمندان
[B][M1]زان ابروی پر چینم چندان ترشی دادی
[M2]کز سیب زنخدانت شد کند مرا دندان
[B][M1]روزی که شود زندان دور از تو جهان برمن
[M2]از یاد رخت برخود گلشن کنم آن زندان
[B][M1]در طوف درت شبها دنبال سگت گردم
[M2]زان گونه که گردد سگ دنبال خداوندان
[B][M1]جامی ز بتان تنها می گرید و می سوزد
[M2]همچون پدر مشفق از فرقت فرزندان
[A]
[B][M1]ای در دهن تنگت جلاب شکر پنهان
[M2]در سنبل شبرنگت برگ گل تر پنهان
[B][M1]سی و دو بود آن لب هرگه به شمار آری
[M2]یعنی که بود در وی سی و دو گهر پنهان
[B][M1]با هرکه دوچار افتی کام دو جهان یابد
[M2]شبها که به گشت آیی از خانه بدر پنهان
[B][M1]گفتی که بگو پیدا سری ز میان من
[M2]نیمیست ز موی آن هم در زیر کمر پنهان
[B][M1]از هجر توام بردل صد داغ بود پیدا
[M2]واندر ته هر داغی صد داغ دگر پنهان
[B][M1]هر فرش که اندازم در کلبه غم بی تو
[M2]گردد ز نم دیده در خون جگر پنهان
[B][M1]ننهاد تو را در دل یک ذره مهر ایزد
[M2]هر چند که صنعش در سنگ شرر پنهان
[B][M1]از بس که بود رشکم بر گوش و زبان بی تو
[M2]نامت نبرم هرگز با خویش مگر پنهان
[B][M1]از چشم تو دزدیده خواهد نظری جامی
[M2]کوری رقیبان را سویش بنگر پنهان
[A]
[B][M1]ریزد شکر لبت به خط سبز در سخن
[M2]طوطی که دیده است بدینسان شکر سخن
[B][M1]دشنام عاشقان به رقیبان حواله کن
[M2]حیف آیدم که رنجه کنی لب به هر سخن
[B][M1]در کوی عقل می نشود یافت محرمی
[M2]ما و جنون عشق و به دیوار ودر سخن
[B][M1]شرح دو گیسوی تو به پایان رسیده بود
[M2]در وصف کاکل تو گرفتم ز سر سخن
[B][M1]این روی زرد بین و گشا لب به ناسزا
[M2]با آنکه مفلسم خرم از تو به زر سخن
[B][M1]می راند عاشق از تو سخن چون رقیب شد
[M2]پیدا ز دور برد به جای دگر سخن
[B][M1]هر چند جامیا سخنت بیشتر خوش است
[M2]بس کن که خوش نباشد ازین بیشتر سخن
[A]
[B][M1]بود خیال تو یارم چه یار بهتر ازین
[M2]وفا به عهد تو کارم چه کار بهتر ازین
[B][M1]چو بت پرست رخت دید گفت نامده است
[M2]بتی زکارگه بت نگار بهتر ازین
[B][M1]رقیب را به ستم روزگار از تو برید
[M2]نکرده هیچ کرم روزگار بهتر ازین
[B][M1]بهار اهل دل آمد رخت به گلشن دهر
[M2]ندیده دیده نرگس بهار بهتر ازین
[B][M1]چه سود فرش حریرم ز آستان تو دور
[M2]که سر به خاره و پهلو به خار بهتر ازین
[B][M1]غزال وار گرفتم تو را به دام هوس
[M2]به دام کس نفتاده شکار بهتر ازین
[B][M1]شنو به گوش رضا در نظم جامی را
[M2]که نیست گوش تو را گوشوار بهتر ازین
[A]
[B][M1]دلاکرشمه آن شاه نازنینان بین
[M2]به سحر و شعبده آشوب پاکدینان بین
[B][M1]برآستان وصالش کشیده دامن از
[M2]درازدامنی کوته آستینان بین
[B][M1]صبا بگوی به آن مه که رخش بیرون ران
[M2]به چشم مرحمت اندوه ره نشینان بین
[B][M1]به هر زمین که نهد رخش بادپای تو نعل
[M2]ز سجده صورت ابروی مه جبینان بین
[B][M1]گره گشا خم طره و گروه گروه
[M2]فتاده در عقب خویش نافه چینان بین
[B][M1]چو همعنان رقیبان به عاشقان گذری
[M2]مکن رعایت آنان و سوی اینان بین
[B][M1]به وصف تو نپسندند نظم جامی را
[M2]کمال نازکی طبع خرده بینان بین
[A]
[B][M1]ای تو را روی وفا با دگران
[M2]جنگ با ما و صفا با دگران
[B][M1]تا به کام دگران ننشینم
[M2]منشین بهر خدا با دگران
[B][M1]همه آب و گل و تو جان و دلی
[M2]نسبتی نیست تو را با دگران
[B][M1]بی تو پهلو به زمین جان دادن
[M2]به که پهلوی تو جا با دگران
[B][M1]مگشا جیب چو گل تا ندهد
[M2]بوی تو باد صبا با دگران
[B][M1]تا بود خوش دگران را به تو دل
[M2]خوش نباشد دل ما با دگران
[B][M1]می کشی از کف جامی سر زلف
[M2]می کشی زلف به پا با دگران
[A]
[B][M1]خواهم ای گل که ز شوق تو بگریم چندان
[M2]که شود غنچه گلزار امیدم خندان
[B][M1]بی تو عاشق چو به بستان گذرد بر لب جوی
[M2]آب زنجیر شود بر وی و بستان زندان
[B][M1]چین در ابرو مفکن چون ز تو حاجت طلبیم
[M2]ای خم ابروی تو قبله حاجتمندان
[B][M1]چه اثر آه مرا در دل سخت تو که تیر
[M2]گر چه الماس بود کم گذرد از سندان
[B][M1]لب لعلت چه لطیف است کزان خون بچکد
[M2]گر کند تیز بر او کس به تخیل دندان
[B][M1]حرص بر وصل تو پیرانه سرم تا حدیست
[M2]که به صد بوسه ز لعلت نیم از خرسندان
[B][M1]پیر شد جامی و شیرین پسران را پدر است
[M2]چه بلاها که کشید این پدر از فرزندان
[A]
[B][M1]شدم به صحبت پیر مغان سحرگاهان
[M2]ز قید هستی موهوم خود امان خواهان
[B][M1]ربود آگهیم را به یک دو جرعه می
[M2]که نیست رستن ازین قید کار آگاهان
[B][M1]فداش هستی من کز فروغ طلعت خویش
[M2]نهد چراغ هدایت به راه گمراهان
[B][M1]درخت وصل بود بس بلند و طرفه کزان
[M2]نچید میوه بجز دست دست کوتاهان
[B][M1]چه سود شوکت شاهی که در نشیمن خاک
[M2]یکیست ذل گدایان و عزت شاهان
[B][M1]برای پرورش جان خوش است کاهش تن
[M2]خلاف مذهب تن پروران و جانکاهان
[B][M1]بلاست محتسب ار ناگهان رسد جامی
[M2]حذر فریضه بود زین بلای ناگاهان
[A]
[B][M1]خوش آنکه در چمن ای نازنین تو باشی و من
[M2]به پای سرو و سمن همنشین تو باشی و من
[B][M1]نشسته بر سر سبزه به روی ساغر می
[M2]فشانده برگ گل و یاسمین تو باشی و من
[B][M1]ز عکس اشک من و لعل تو درآب روان
[M2]به طرف جوی می و انگبین تو باشی و من
[B][M1]ز بس که از کف هم خورده جام مالامال
[M2]نه عقل مانده به جای و نه دین تو باشی و من
[B][M1]بود که خوی کنی با من از خدا خواهم
[M2]که مانده در همه عالم همین تو باشی و من
[B][M1]گرفته جای رقیبان همه به زیر زمین
[M2]به هم نشسته به روی زمین تو باشی و من
[B][M1]ز شهر کرده چو جامی جلا ز طعن کسان
[M2]گهی به روم شده گه به چین تو باشی و من
[A]
[B][M1]عجب در عربده ست امروز با من ترک مست من
[M2]گریبانم به دست او و دامانش به دست من
[B][M1]منم پر سرو و گل باغی ز فکر قد رخسارش
[M2]که باشد تیر طعن عیبجویان خاربست من
[B][M1]به دارم سر بلندی داد آن نخل جهان آرا
[M2]چه عالی شد ببین ز اقبال عشقش قدر پست من
[B][M1]مرا شد عمر شست و ماهی آن ساعد سیمین
[M2]نیفتاد اندرین گرداب غم هرگز به شست من
[B][M1]بت من خودپرست از آینه من بت پرست از وی
[M2]ندارد فکر حال بت پرستان بت پرست من
[B][M1]فکند آن سرو سایه بر سر من چشم آن دارم
[M2]که فردا سایه طوبی بود جای نشست من
[B][M1]فکند آن سرو سایه بر سر من چشم آن دارم
[M2]که فردا سایه طوبی بود جای نشست من
[B][M1]نیم من جامی آسوده خاطر آن تنک جامم
[M2]که از سنگ جفا آن تندخو خواهد شکست من
[A]
[B][M1]چه کاریست خوش دل به جانان سپردن
[M2]چو افتد به جان کار دل جان سپردن
[B][M1]به هرگام دشواریی پیشت آید
[M2]نشاید ره عشق آسان سپردن
[B][M1]چون آن کافر آید به یغما چه چاره
[M2]جز از دین گذشتن جز ایمان سپردن
[B][M1]ز وصلی که باشد طفیل رقیبان
[M2]بود خوشترم جان به هجران سپردن
[B][M1]چو نبود درین موج خیز آشنایی
[M2]خوشا رخت هستی به طوفان سپردن
[B][M1]میفزای گو خط بر آن لب که نتوان
[M2]به موران نگین سلیمان سپردن
[B][M1]فسون است اشعار جامی خوش افتد
[M2]به یار پری خوی دیوان سپردن
[A]
[B][M1]ای ماه که می نپرسی از من
[M2]زانگاه که می نپرسی از من
[B][M1]آوازه فکند در همه شهر
[M2]بدخواه که می نپرسی از من
[B][M1]شاهی تو گدا چگونه گوید
[M2]با شاه که می نپرسی از من
[B][M1]پرسی همه را و جز تو کس نیست
[M2]آگاه که می نپرسی از من
[B][M1]طومار شکایتم بر این شد
[M2]کوتاه که می نپرسی از من
[B][M1]با کوه غم تو رفتم از جای
[M2]چون کاه که می نپرسی از من
[B][M1]از لعل تو نیست کار جامی
[M2]جز آه که می نپرسی از من
[A]
[B][M1]زلفت که رفت رونق مشک سیاه ازو
[M2]مشکین شود نفس چو برآریم آه ازو
[B][M1]دارد دل از عنایت تو چشم یک نگاه
[M2]چندین مدار چشم عنایت نگاه ازو
[B][M1]این مهر نیست ماه رخت کرد جلوه ای
[M2]عکسی گرفت آینه صبحگاه ازو
[B][M1]زندان اهل دل بود این کاخ زرنگار
[M2]خوشوقت عارفی که بدر برد راه ازو
[B][M1]زینسان که زلف تو سر چاه ذقن نهفت
[M2]بس مرد رهنورد که افتد به چاه ازو
[B][M1]چون ابر نوبهار به خاکم چو بگذری
[M2]خیزد فغان و آه به جای گیاه ازو
[B][M1]جامی اگر ز لطف تو عذر گناه خواست
[M2]لطفی نما و در گذران این گناه ازو
[A]
[B][M1]شد وقت گل به باده مرا طیلسان گرو
[M2]با زاهدان به توبه چه دارم زبان گرو
[B][M1]ماه زمین تویی چه عجب گر به نزد حسن
[M2]ماه زمین برد ز مه آسمان گرو
[B][M1]بوسی به نسیه ام بده از لب که می نهم
[M2]پیش تو در برابر آن نقد جان گرو
[B][M1]در داستان عشق تو بگذشت عمرها
[M2]رفتیم و دل هنوز بدین داستان گرو
[B][M1]رسوای کودکان شدم آری بدین سزاست
[M2]پیری که دل کند به غم هر جوان گرو
[B][M1]بی مهری است عادت تو وای آن که کرد
[M2]خاطر به دلبری چو تو نامهربان گرو
[B][M1]جامی به دور لعل لبت وجه می نداشت
[M2]تسبیح و خرقه کرد به کوی مغان گرو
[A]
[B][M1]ای شده روی زمین زیر زمینم بی تو
[M2]روی بنما که عجب بی دل و دینم بی تو
[B][M1]نه تو را رحم که یکجا بنشینی با من
[M2]نه مرا صبر که یکدم بنشینم بی تو
[B][M1]چون روم طوف کنان روز فراقت به چمن
[M2]جز گل حسرت و اندوه نچینم بی تو
[B][M1]بر سر راه تو بیمار فتم بو که ز دور
[M2]بینی از گوشه چشمی که چنینم بی تو
[B][M1]از درت دور به بتخانه چین رو چه نهم
[M2]نقش دیوار بود صورت چینم بی تو
[B][M1]زودتر وعده دیدار وفاکن که مباد
[M2]غارت مرگ درآید ز کمینم بی تو
[B][M1]گفته ای چند به دیوار کند جامی روی
[M2]نکنم روی به دیوار چه بینم بی تو
[A]
[B][M1]ای ترک نازنین بشکن گوشه کلاه
[M2]آشوب جان شاه شو و فتنه سپاه
[B][M1]دریوزه جمال کنان از تو روز و شب
[M2]گردند گرد خانه تو آفتاب و ماه
[B][M1]تیغت کشیده صد الف و زخم تیر تو
[M2]هرجا چو دو رهی به درون کرده است راه
[B][M1]لوحیست گوییا تن من کز غمت بر او
[M2]سر تا به پانوشته شده ست آه آه آه
[B][M1]خواهم ز ضعف تن شوم از دیده ها نهان
[M2]از بس که کاهشم دهد این عشق کوه کاه
[B][M1]تا در ره سپاه تو پنهان بایستم
[M2]ایمن ز چاوشان به جمالت کنم نگاه
[B][M1]تا شد به دور لعل تو معمور میکده
[M2]جامی نه میل مدرسه دارد نه خانقاه
[A]
[B][M1]بر رخت گل گل که تأثیر شراب انداخته
[M2]هست برگی چند گل بر روی آب انداخته
[B][M1]کرده مهد از لاله و گل نرگس رعنای تو
[M2]زیر مشکین سایه بان خود را به خواب انداخته
[B][M1]نیست آن غنچه فراز شاخ در بستان که گل
[M2]بر رخ از شرم تو زنگاری نقاب انداخته
[B][M1]گیسو اندر پاکشان در دل خیالت کرده جای
[M2]شهریاری سایه بر شهر خراب انداخته
[B][M1]از لبت در بزم مستان چون گذشته نکته ای
[M2]آتشی در جام و شوری در کباب انداخته
[B][M1]آرزومند رخت چون دیده در خور تشنه ایست
[M2]بر امید آب خود را در سراب انداخته
[B][M1]آمده در چشم جامی میلهای آتشین
[M2]پیش رویت گر نظر بر آفتاب انداخته
[A]
[B][M1]بود جمله لطف آن زنخدان ساده
[M2]ولی باشد آن غبغب از وی زیاده
[B][M1]نه غبغب بلورینه جامیست گویی
[M2]نهاده در او سیبی ازسیم ساده
[B][M1]همانا کزان عارض آب لطافت
[M2]تراویده زیر زنخدان ستاده
[B][M1]چو گردابی آمد ز طوفان فتنه
[M2]دراو صد دل آشنایان فتاده
[B][M1]زلالیست گرد آمده زابر رحمت
[M2]دوصد تشنه جان از تمناش داده
[B][M1]چو طوقیست از سیم کش هرکه دیده
[M2]به طوق غلامیش گردن نهاده
[B][M1]چه سان سر کشد جامی از طوق شوقش
[M2]که مسکین چو قمری بدان طوق زاده
[A]
[B][M1]بر سر کویت ز من خشک استخوانی مانده
[M2]پیش تیرت یادگار از من نشانی مانده
[B][M1]در بیابان غمت تا رفته عقل و صبر و هوش
[M2]چیست دل سرگشته ای ازکاروانی مانده
[B][M1]زیر ابرو چشم و رخسارت بود بر روی گل
[M2]خفته ترکی مست و بر بالین کمانی مانده
[B][M1]تا یکی را زان دو لب پوشیده خط گویی ز من
[M2]نیم جانی گشته غایب نیم جانی مانده
[B][M1]جان بر اوج آسمان از آستانت دور هست
[M2]بر زمین مرغی ز عالی آشیانی مانده
[B][M1]بی توگفت و گو نخواهم بهر ناله در رهت
[M2]چون درآیم در دهان جنبان زبانی مانده
[B][M1]مانده جامی از جوانی دور و زانش باک نیست
[M2]باک ازان دارد که مهجور از جوانی مانده
[A]
[B][M1]بیا ساقی که شد با می پرستان عهد گل تازه
[M2]فکند آواز بلبل در چمن زین معنی آوازه
[B][M1]کهن رسمیت توبه ترک آن خوشتر درین موسم
[M2]که سبزه خرم است و سوری و سوسن تر و تازه
[B][M1]ز باد محنت دوران شد ابتر دفتر عیشم
[M2]کند زابریشم چنگش مغنی کاش شیرازه
[B][M1]در ایوان خرابات آر رو ازکعبه تا بینی
[M2]علو همت بانی و حسن صنعت رازه
[B][M1]قیاس کار جانبازان مکن بر حال رعنایان
[M2]که باشد سرخ روی غازیان از خون نه از غازه
[B][M1]به طرف عارض آن خط بس، زنخدان نیست جای او
[M2]همان بهتر که ننهد پای خود بیرون ز اندازه
[B][M1]مکن در سینه جامی خانه شهرآشوب شوخی را
[M2]که دارد خانه از شهر وفا بیرون دروازه
[A]
[B][M1]ای ز غمزه چشم تو بر جان و دل ناوک زده
[M2]دیگری در رشک ازان ناوک که بر هر یک زده
[B][M1]آن دهان را در رسوم دلبری کوچک مخوان
[M2]راه دل بس بر بزرگ دین که آن کوچک زده
[B][M1]زاستخوان سینه چون تیرت دو نیمه گشته دل
[M2]از درون فریاد نصف لی و نصف لک زده
[B][M1]تا رگ جان در تنم باشد نهم بر سر چو تاج
[M2]پاسبان تو شبم سنگی که بر تارک زده
[B][M1]چون دهان در صفحه رویت محل شک فتاد
[M2]خالهایت در حواشی نقطه های شک زده
[B][M1]هرکه با عیش دو عالم از تو رو برتافته
[M2]دست خویش از دولت بسیار در اندک زده
[B][M1]دعوی عشق تو را زلفت قوی مستمسکیست
[M2]چون ز عشقت دم زده جامی به مستمسک رده
[A]
[B][M1]حلقه زلف را گشاد مده
[M2]عمر سوداییان به باد مده
[B][M1]کشته بادا به خنجر بیداد
[M2]هرکه آموزدت که داد مده
[B][M1]ناقه عزم تیزپای مرا
[M2]جز به کوی خود ایستاد مده
[B][M1]بنشین خوش درون دیده من
[M2]جای مردم درین سواد مده
[B][M1]چون دهی زاد رهروان غم و درد
[M2]هیچ کس را ز من زیاد مده
[B][M1]یاد من کن به لطف لیک مرا
[M2]آنچه من کرده ام به یاد مده
[B][M1]نامرادی مراد جامی بس
[M2]راه او جز بدین مراد مده
[A]
[B][M1]تو پریرویی و عالم ز تو پر دیوانه
[M2]نیست خالی ز تمنای تو یک فرزانه
[B][M1]نیست همتای تو کس قیمت خود را بشناس
[M2]که تویی درج فلک را گهر یکدانه
[B][M1]شانه را چند دهد زلف تو مشاطه به دست
[M2]شانه از دست برون بادش و دست از شانه
[B][M1]خانه دولت جاوید بود منزل تو
[M2]نه به فرق سر ما پای ز دولتخانه
[B][M1]بخت پروانه یک پرتوم از شمع رخت
[M2]داد، کو آن که رساند به تو این پروانه
[B][M1]خواست پیمانه که چون جام نهد لب به لبت
[M2]پر ازین روست سبو را دلی از پیمانه
[B][M1]میلت ای طفل به افسانه چو جامی دانست
[M2]ساخت در عشق تو خود را به جهان افسانه
[A]
[B][M1]ای ز چشمم اشک خونین ریخته
[M2]خون مردم را به خاک آمیخته
[B][M1]آن نه گلبرگ است بل کز رشک تو
[M2]گل شکوفه کرده خون برریخته
[B][M1]بر سرآشفته حالان صد بلا
[M2]زلفت از هر تار مو آویخته
[B][M1]چشم و ابرویت پی تاراج دین
[M2]فتنه ها از گوشه ها انگیخته
[B][M1]قطع میدان فراقت چون کنم
[M2]توسن صبرم عنان بگسیخته
[B][M1]خواسته رسم خطت نقاش صنع
[M2]سوده مشک ناب و برگل بیخته
[B][M1]هیچ دانی کیست جامی بر درت
[M2]بنده ای از خواجگی بگریخته
[A]
[B][M1]یار زلف دوتا به هم بسته
[M2]صد کمند بلا به هم بسته
[B][M1]جعد مشکین او به هر حلقه
[M2]صد دل مبتلا به هم بسته
[B][M1]دولبش بسته شد ز ما به سخن
[M2]دو شکر گوییا به هم بسته
[B][M1]پیش آن روی چیست دسته گل
[M2]چند شاخ گیا به هم بسته
[B][M1]چون دو زلفش ازو دو دست رقیب
[M2]خوش بود از قفا به هم بسته
[B][M1]نامه ما به او بود سوی شاه
[M2]دوسه حرف از گدا به هم بسته
[B][M1]شعر جامی شنید و گفت به طنز
[M2]این همه از کجا به هم بسته
[A]
[B][M1]گر هر حرام بودی چون باده مست کاره
[M2]همواره مست بودی شیخ حرامخواره
[B][M1]حاشا که باده نوشان ریزند جرعه بر وی
[M2]اندیشه های پنهان گر سازد آشکاره
[B][M1]عارف به کنج خلوت خاموش و سر عرفان
[M2]با این و آن مقلد گفته هزارباره
[B][M1]در قعر بحر ماهی بسته دهان و غوکان
[M2]بگشاده لب به دعوی بی معنی ازکناره
[B][M1]دیوانه وار واعظ گوید سخن پریشان
[M2]گرد آمده گروهی بر وی پی نظاره
[B][M1]سر رشته تعلق نگسسته صوفی از خود
[M2]بخیه زدن چه سودش بر دلق پاره پاره
[B][M1]گیرند چون شماره جامی مقلدان را
[M2]کن جهد آنکه باشی بیرون ازان شماره
[A]
[B][M1]دلا بین ز توبه به کارم گره
[M2]قل استغفرالله مما کره
[B][M1]چو مطرب خراشد رگ چنگ را
[M2]ز کارم گشاید به ناخن گره
[B][M1]چو شب ماه را تیر آهم بخست
[M2]عذار تو پوشید مشکین زره
[B][M1]چو بینی لبش جامی از پا بیفت
[M2]همانجا که می می خوری سربنه
[A]
[B][M1]ای سر کوی تو اقلیم بلا
[M2]دل در او جان کرده تسلیم بلا
[B][M1]بهر طفلان ره عشقت ز خط
[M2]عارض تو لوح تعلیم بلا
[B][M1]شحنه حسنت ز زلف تار تار
[M2]کرده بر عشاق تقسیم بلا
[B][M1]جدول خونین ز اشک ما کشد
[M2]چون نویسد عشق تقویم بلا
[B][M1]تا بلا نام تو شد بر عافیت
[M2]می کنم پیوسته تقدیم بلا
[B][M1]چون بلا از توست جان آید برون
[M2]از حریم تن به تعظیم بلا
[B][M1]دل فکن جامی درآن زلف و مترس
[M2]در بلا بهتر که در بیم بلا
[A]
[B][M1]از صومعه آن به که به میخانه بری پی
[M2]جاوید نهی پشت فراغت به خم می
[B][M1]پوشیده قدح نوشی و هرگز نخروشی
[M2]کز کی بود آیین قدحنوشی و تاکی
[B][M1]اینجا نبود ازکی و تا کی قدح آشام
[M2]چندان که شود اول و آخر ز میان طی
[B][M1]یک لحظه فروداشت کن ای مطرب مجلس
[M2]کز دایره ام برد برون زمزمه نی
[B][M1]هر نغمه ات از نی که رود سوی عدم باز
[M2]بیم است که جانم برود در عقب وی
[B][M1]از چله کجا گرم شودصوفی خود بین
[M2]چون چله وی سردتر است از چله دی
[B][M1]گر زنده دلی رو به در میکده جامی
[M2]چون بهر صبوحی شنوی نعره یا حی
[A]
[B][M1]ای آن که گرد مه ز خط مشکین هلالی بسته ای
[M2]بهر جنون ما ز نو نیکو خیالی بسته ای
[B][M1]رنگین ز خون عاشقان شد رشته فتراک تو
[M2]یا بهر زینت رخش را گلگون دوالی بسته ای
[B][M1]کم تافت عکس حال ما بر خاطرات چون آینه
[M2]تا از نم مژگان ما زنگ ملالی بسته ای
[B][M1]ز اوراق علم ای مدعی تا اوج عرفان چون بری
[M2]گر چه ز پر کاغذین بر خویش بالی بسته ای
[B][M1]بر لوح حسن از نو خطان بردی درین معنی سبق
[M2]کز لعل میمی کرده ای وز مشک دالی بسته ای
[B][M1]از روی و قد او دلا ترتیب وصفی کرده ای
[M2]رمزی به ماهی گفته ای نخلی به سالی بسته ای
[B][M1]از پیچش غم سرمکش جامی که می ندهد صدا
[M2]تاری که بر عود سخن بی گوشمالی بسته ای
[A]
[B][M1]گل زد به باغ صبحدم اورنگ خسروی
[M2]برداشت بلبل از چمن آهنگ پهلوی
[B][M1]یعنی بساط سبزه شد از لطف باد نو
[M2]عهد نشاط را تو هم از باده ده نوی
[B][M1]با ما نمی زند دم لطف آن که تعبیه ست
[M2]در لعل او لطافت انفاس عیسوی
[B][M1]گفتم که کی شوم به در قرب تو مقیم
[M2]گفت آن زمان که از خودی خود بدر شوی
[B][M1]در عشق شو علم که به عالم نمانده است
[M2]جز قصه ایاز ز محمود غزنوی
[B][M1]کی لذت کلام چشی گرنه چون کلیم
[M2]با دوست یک دو حرف بگویی وبشنوی
[B][M1]جمعیت دل ارطلبی سنگ تفرقه
[M2]افکن به شیشه خانه اسباب دنیوی
[B][M1]مجموعه لطایف جامی سفینه نیست
[M2]بحریست پر جواهر اسرار معنوی
[B][M1]تبریز را تو شمس ابد پرتوی و هست
[M2]گفتار او به نام تواشعار مولوی
[A]
[B][M1]چه عجب بود ز تو ای پسر که به حال ما نظری کنی
[M2]ز سر صفا قدمی نهی به ره وفا گذری کنی
[B][M1]توهمی روی و من از عقب به فغان که ازسرمرحمت
[M2]چو رسد به گوش تو آن صدا به سوی قفانظری کنی
[B][M1]چه جفا ازان بترم بود که کنی وفا به دگر کسان
[M2]به وفای تو که نه راضیم ز جفا که با دگری کنی
[B][M1]چو رسی به کلبه محنتم چه کشم به پیش تو ماحضر
[M2]که تو نور دیده چنان نیی که نظر به ماحضری کنی
[B][M1]من و دل فتاده زهم جداکرمی بود ز تو ای صبا
[M2]که به دل ز من خبری دهی و ز دل مرا خبری کنی
[B][M1]چو ز خود جدا نشدی دلا به هوای کعبه مکن سفر
[M2]به وصال کعبه گهی رسی که ز خود جدا سفری کنی
[B][M1]چو بلای جان تو جامیا نبود بغیر بتان کسی
[M2]چو رسد بتی خرد آن بود که ازان بلا حذری کنی
[A]
[B][M1]با این همه کین با من بیدل که تو داری
[M2]نشکیبم ازین شکل وشمایل که تو داری
[B][M1]دیوانگی آرد همه ارباب خرد را
[M2]برطرف مه این طرفه سلاسل که تو داری
[B][M1]هر اشک مرا بر درت افتاده سوالیست
[M2]کس را نبود این همه سایل که تو داری
[B][M1]مپسند که چون مه ز مقابل شودم دور
[M2]این طلعت با ماه مقابل که تو داری
[B][M1]از غمزه تو هر طرف افتاده قتیلیست
[M2]من کشته این غمزه قاتل که تو داری
[B][M1]هر لحظه بری صد دل و جان بیش که دارد
[M2]زاسباب جمال این همه حاصل که تو داری
[B][M1]از آتش جامی شده نرم است دل سنگ
[M2]از سنگ بود سختتر این دل که تو داری
[A]
[B][M1]یار شد شهرگرد و هر جایی
[M2]جاکن ای دل به کنج تنهایی
[B][M1]رخش آلوده نظرها شد
[M2]نظر خود به وی چه آلایی
[B][M1]چون ز معشوقیش نیاسودی
[M2]به که از عاشقی برآسایی
[B][M1]گر چه بینایی بصرها شد
[M2]طلعت او به حسن و زیبایی
[B][M1]همنشین دیدنش به هر سفله
[M2]داد بیزاریم ز بینایی
[B][M1]شهره گشته ست گل به خود رویی
[M2]واو ز گل شهره تر به خودرایی
[B][M1]پیری و لاف عشق جامی چند
[M2]به کزین گفت و گوی بازآیی
[A]
[B][M1]به شب فروخته رو خانه که می پرسی
[M2]به شمع ره سوی کاشانه که می پرسی
[B][M1]به عشوه در حرم کعبه پرسیم خانه
[M2]چه کعبه و چه حرم خانه که می پرسی
[B][M1]ز زلف و خال تو دلهای ما گرفتارند
[M2]خبر ز دامگه و دانه که می پرسی
[B][M1]به هر زبان ز تو افسانه ای و خسته دلان
[M2]نهاده گوش که افسانه که می پرسی
[B][M1]دل هزار کس از عشق توست دیوانه
[M2]ولی تو از دل دیوانه که می پرسی
[B][M1]ز جام لعل تو مست است عقل ازو هر دم
[M2]حدیث ساغر و پیمانه که می پرسی
[B][M1]یکیست گنج به ویرانه جهان جامی
[M2]سراغ گنج به ویرانه که می پرسی
[A]
[B][M1]ای که افسانه این دیده تر می پرسی
[M2]حال این غرقه به خوناب جگر می پرسی
[B][M1]نیست بر مردم روشن بصر این پوشیده
[M2]پرس ازین جان ودل سوخته گر می پرسی
[B][M1]دیده بر طلعت خوبان نگشایی زنهار
[M2]ای که از فتنه ارباب نظر می پرسی
[B][M1]عیب در مذهب ما زهد و هنر عشق بود
[M2]گفتم اینک اگر از عیب و هنر می پرسی
[B][M1]از پی شرب شبانه منم و جام صبوح
[M2]چندم از شغل شب و ورد سحر می پرسی
[B][M1]جامیا چند درین چارسوی کون و فساد
[M2]می نشینی و ز آفاق خبر می پرسی
[B][M1]زانچه ناچار توبا بی خبری ساخته ای
[M2]وز چپ و راست خبرهای دگر می پرسی
[A]
[B][M1]به سوی خویش مرا رخصت گذر ندهی
[M2]وگر به خود گذرم فرصت نظر ندهی
[B][M1]خوشم بدین که به دریوزه بر درت گذرم
[M2]مراد خاطر من گر دهی و گر ندهی
[B][M1]بهای بوسه نهی نقد جان چه خوش باشد
[M2]کزین معامله با دیگران خبر ندهی
[B][M1]گهی که بخش کنی غم خدا جزات دهاد
[M2]اگر نصیب من از جمله بیشتر ندهی
[B][M1]مباد کس که به خواب آیدت ازان ناله
[M2]که شب ز ناله من تن به خواب درندهی
[B][M1]به قد تو نخل تر و تازه ای و لب رطب است
[M2]عجبتر آنکه به ما غیر خار بر ندهی
[B][M1]مزاج یار لطیف است جامی آن بهتر
[M2]که لب ز نطق ببندی و درد سر ندهی
[A]
[B][M1]شنیده ام که ز من یاد می کنی گاهی
[M2]خوش آن گدا که گهی یاد او کند شاهی
[B][M1]به ذوق چاشنی این لطیفه پی نبرد
[M2]جز از حقیقت اسرار عشق آگاهی
[B][M1]به جهد خود بسی احرام آن حرم بستم
[M2]ولی چه سود که ننمود دولتم راهی
[B][M1]ندارم از تو نصیبی جز اینکه هر ساعت
[M2]گشایم از مژه اشکی کشم ز دل آهی
[B][M1]نه سرو را به تو نسبت کنم نه گلبن را
[M2]کجا رسد به قدت هر دراز و کوتاهی
[B][M1]به آن ذقن به دل آن کس که جا همی کندت
[M2]همی کند ز برای هلاک خود چاهی
[B][M1]ز نیکوان دل جامی همین تو را خواهد
[M2]نبینمت چو وی از عاشقان نکو خواهی
[A]
[B][M1]می زند راه دلم شکل سهی بالایی
[M2]که نمی بینمش از سروقدان همتایی
[B][M1]همچو گل ظاهرش از صفحه عارض لطفی
[M2]همچو مه لایحش از لوح جبین سیمایی
[B][M1]در صف تنگ قبایان و تنک پیرهنان
[M2]دیده حاسد ازو دور عجب رعنایی
[B][M1]همه پروانه شمع رخ اویند ولی
[M2]نیست از نخوت خوبی به کسش پروایی
[B][M1]خلوت من شود از پرتو رویش روشن
[M2]گر مددگار شود همت روشن رایی
[B][M1]زآستانش به سفر پای من از جا نرود
[M2]نیست در شهر چو من عاشق پابرجایی
[B][M1]جامی از مس وجود تو چه حاصل چو بر آن
[M2]کیمیایی نکند تربیت دانایی
[A]
[B][M1]داغ جفا که برکسان زآتش کین خود نهی
[M2]کاش به جان عاشق بی دل و دین خود نهی
[B][M1]باد زمین به راه تو تارک بندگان که تا
[M2]هر طرفت فتد گذر پا به زمین خود نهی
[B][M1]ای بت آمده ز چین لاف زنان به روی او
[M2]زود بود کزین خطا روی به چین خود نهی
[B][M1]بر سر ره نشسته ام بو که چو مست بگذری
[M2]پای به سهو بر سر راه نشین خود نهی
[B][M1]تاجورا کجا رسد کامت ازان نگین لب
[M2]گرنه به کفه بها تاج و نگین خود نهی
[B][M1]رشح می از لبش دلا شهد شهادت تو بس
[M2]به که ازان ذخیره ای روز پسین خود نهی
[B][M1]قدرشناس گوهرت نیست زمانه جامیا
[M2]در کف سفله تا به کی در ثمین خود نهی
[A]
[B][M1]ای شهره در زمانه به شیرین شمایلی
[M2]تعویذ بند حسن تو چرخ حمایلی
[B][M1]حاجت به قبله دگرم نیست در نماز
[M2]هرجا که می روم تو مرا در مقابلی
[B][M1]با استقامتی که قدت راست متصل
[M2]چون ابروان به کشتن عشاق مایلی
[B][M1]خوبان چو ماه از تو کنند اقتباس نور
[M2]بی عار اقتباس تو خورشید کاملی
[B][M1]ای آشنا چه آگهی از حال ما تو را
[M2]ما غرق و تو نظاره کنان گرد ساحلی
[B][M1]رندی و عاشقی همه زنج است و محنت است
[M2]خوش وقت پارسایی و از عشق غافلی
[B][M1]جامی ز زخم تیغ تو می داد جان و بود
[M2]ورد زبان او رحم الله قاتلی
[A]
[B][M1]هرگز ای شوخ سوی خسته دلی دیدی نی
[M2]حال عشاق جگرسوخته پرسیدی نی
[B][M1]مرد صد تشنه به خاک رهت ای آب حیات
[M2]قطره ای بر لب یک تشنه چکانیدی نی
[B][M1]لطف رفتار تو را هست هزاران کشته
[M2]به سر تربت یک کشته خرامیدی نی
[B][M1]بود گشتن ز ره و رسم وفا قاعده ات
[M2]بهر یک بیدل ازین قاعده گردیدی نی
[B][M1]مرغ و ماهی همه از ناله ما نالیدند
[M2]هرگز این ناله شنیدی تو و نالیدی نی
[B][M1]صحبت غنچه لبان هست دلا باغ مراد
[M2]به مراد خود ازین باغ گلی چیدی نی
[B][M1]جامی از کوی مغان مست و کف انداز رسید
[M2]بگذر ای محتسب شهر شتر دیدی نی
[A]
[B][M1]منم به کنج خرابات عشق شیفته حالی
[M2]شراب جرعه دردی قدح شکسته سفالی
[B][M1]نه بر سرم ز کریمان دهر منت لطفی
[M2]نه بر دلم ز لئیمان شهر گرد ملالی
[B][M1]به فرق من ننهاده قضا عمامه جاهی
[M2]به نام من ننوشته قدر وظیفه مالی
[B][M1]به نیکوان ز جهان کرده ام قناعت و زیشان
[M2]ز حاضران به نگاهی ز غایبان به خیالی
[B][M1]اگر چه ماه فلک گاه بدر و گاه هلاک است
[M2]به رخ همیشه چو بدری به ابروان چو هلالی
[B][M1]لبت علیک نگفته چو گفته ایم سلامی
[M2]جواب نیز نداده چو کرده ایم سوالی
[B][M1]زبان ببست ز گفتار پیش لعل تو جامی
[M2]که نیست به ز خموشی درین مقام مقالی
[A]
[B][M1]نگارا بر گرفتاران ببخشای
[M2]خدا را بر گرفتاران ببخشای
[B][M1]که را یارا که گوید با تو یارا
[M2]که یارا بر گرفتاران ببخشای
[B][M1]به راهت پی سپر گشته چو مورم
[M2]سوارا بر گرفتاران ببخشای
[B][M1]رخ خود را به خط و خال ازین بیش
[M2]میارا بر گرفتاران ببخشای
[B][M1]پی آغوش یاران چون گشایی
[M2]قبا را بر گرفتاران ببخشای
[B][M1]چو گردد بر حریفان جام وصلت
[M2]گوارا بر گرفتاران ببخشای
[B][M1]گرفتار خزان شد بی تو جامی
[M2]بهارا بر گرفتاران ببخشای
[A]
[B][M1]هر روز که در میدان چوگان زدن آغازی
[M2]بس کس که کند پیشت چون گوی سراندازی
[B][M1]دلها به دم رخشت هست از رگ جان بسته
[M2]آیند کشان از پی هر سوی که می تازی
[B][M1]عشاق به میدانت بازند به جد سرها
[M2]وین طرفه که سربازی پیش تو بود بازی
[B][M1]از ننگ نمی سازی گوی از سرما هرگز
[M2]با تنگدلان گویی داری سر ناسازی
[B][M1]تا خاک سم اسپت شد تاج سرم هستم
[M2]از تاجوران یکسر برتر به سرافرازی
[B][M1]جز بر سر من مشکن چوگان که مرا نبود
[M2]چون گوی درین معنی با کس سرانبازی
[B][M1]جامی سخن نادر کی فهم کند هر کس
[M2]آن به که بدوزی لب از نادره پردازی
[END]