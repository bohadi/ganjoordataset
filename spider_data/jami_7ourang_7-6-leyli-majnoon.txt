[START][A]
[B][M1]ای خاک تو تاج سربلندان
[M2]مجنون تو عقل هوشمندان
[B][M1]محجوب تو را نهار لیلی
[M2]مکشوف تو را سها سهیلی
[B][M1]خورشید ز توست روشنی گیر
[M2]بی روشنی تو چشمه قیر
[B][M1]بر چشمه قیر اگر بتابی
[M2]گیرد فلکش به آفتابی
[B][M1]ای دست مقربان آگاه
[M2]از دامن عزت تو کوتاه
[B][M1]در راه تو عقل فکرت اندیش
[M2]صد سال اگر قدم نهد پیش
[B][M1]ناآمده از تو رهنمایی
[M2]دور است که ره برد به جایی
[B][M1]هر رو که در آشنایی توست
[M2]از پرتو رهنمایی توست
[B][M1]ای هستی بخش هر چه هست است
[M2]کس بی تو ز نیستی نرسته ست
[B][M1]فرمان تو را درازدستی
[M2]بر عالم نیستی و هستی
[B][M1]خود را ز تو نیست هست دیده
[M2]هست از تو به نیستی رسیده
[B][M1]جز تو همه سرفکنده تو
[M2]هر نیست چو هست بنده تو
[B][M1]ای از خم کاف و حلقه نون
[M2]صد نقش بدیع داده بیرون
[B][M1]آن نور که از شکاف کاف است
[M2]پیدا کن قاف تا به قاف است
[B][M1]بی نقطه نون نگشته دایر
[M2]بر مرکز هستی این دوایر
[B][M1]هر بحر کرم که صرف کردی
[M2]از چشمه این دو حرف کردی
[B][M1]ای در یکی و یگانگی فرد
[M2]با تو نفس از یگانگی سرد
[B][M1]پاکی ز توهم دویی تو
[M2]در حکم خرد همین تویی تو
[B][M1]رقام ازل به کلک تقدیر
[M2]قسام ابد به تیغ تدبیر
[B][M1]دیباچه نویس دفتر عقل
[M2]رخشانی بخش گوهر عقل
[B][M1]پرگار زن محیط افلاک
[M2]بر مرکز تنگ عرصه خاک
[B][M1]کاشانه فروز شب سیاهان
[M2]از مشعل نور صبحگاهان
[B][M1]دراعه طراز کوه و صحرا
[M2]از سبزی حله های خضرا
[B][M1]بر قامت شاهدان نوروز
[M2]بی رشته قبا و پیرهن دوز
[B][M1]شیرازه کن جریده گل
[M2]دمساز جریده خوان بلبل
[B][M1]از کیسه غنچه بند فرسای
[M2]در کاسه لاله مشک تر سای
[B][M1]رخساره نگار هر نگاری
[M2]ناوک زن هر درون فگاری
[B][M1]یاریگر هر ز یار مانده
[M2]همراه هر از دیار رانده
[B][M1]تسکین ده درد بی قراران
[M2]مرهم نه داغ دلفگاران
[B][M1]شورابه گشای چشمه چشم
[M2]صفرا شکن زبانه خشم
[B][M1]دباغ ادیم لاجوردی
[M2]صباغ خزان چهره زردی
[B][M1]از طلعت دلبران طناز
[M2]بر طلعت خویش برقع انداز
[B][M1]خارافکن راه سست رایان
[M2]خارا کن سد تیز پایان
[B][M1]عصیان کاه جنایت آمرز
[M2]اول گیر نهایت آمرز
[B][M1]بگذشت ز حد جنایت من
[M2]تا خود چه شود نهایت من
[B][M1]گر بگدازی گناهکارم
[M2]ور بنوازی امیدوارم
[B][M1]بنگر به امیدواری من
[M2]بگذر ز گناهکاری من
[B][M1]هر چیز که خواهم از تو دارم
[M2]وین نیز که خواهم از تو دارم
[B][M1]مهر کهن مرا نوی ده
[M2]در خواهش خود دلی قوی ده
[B][M1]روزی که قوی نهاد بودم
[M2]بیرون ز طریق داد بودم
[B][M1]کارم نه به وفق عقل و دین بود
[M2]رویم نه به شارع یقین بود
[B][M1]و امروز که رو به ره نهادم
[M2]وز دل گره گنه گشادم
[B][M1]در دست نماند قوت کار
[M2]وز پای برفت زور رفتار
[B][M1]بر سستی و پیریم ببخشای
[M2]بر عجز و فقیریم ببخشای
[B][M1]بنشسته به فرق من سفیدی
[M2]برفیست ز ابر ناامیدی
[B][M1]زین برف فسرده گشت روزم
[M2]زان آتش آه می فروزم
[B][M1]هر برف که بر زمین نشیند
[M2]بهر گل و یاسمین نشیند
[B][M1]زین برف که بر گلم نشسته ست
[M2]بس خار که بر دلم شکسته ست
[B][M1]خاری که شکست در دل من
[M2]روزی که برآید از گل من
[B][M1]خواهم که کند به سویت آهنگ
[M2]در دامن رحمتت زند چنگ
[B][M1]باشد به چو من شکسته رایی
[M2]زین چنگ زدن رسد نوایی
[A]
[B][M1]هر جا به اثر نظر گمارند
[M2]زان پی به در مؤثر آرند
[B][M1]ننهند ز زشته بر خرد بند
[M2]گیرند به رشته ریس پیوند
[B][M1]در خط چو قلم فرو نمانند
[M2]زان قصه خط نویس خوانند
[B][M1]هر جا بینند رشته تابی
[M2]در گردنشان شود طنابی
[B][M1]تا چرخ شوند رهنوردان
[M2]وز چرخ به سوی چرخ گردان
[B][M1]هر جا خوانند تازه حرفی
[M2]در نامه ز خامه شگرفی
[B][M1]زان حرف به سوی خامه آیند
[M2]وز خامه به خامه زن گرایند
[B][M1]از هر چه بود به ملک امکان
[M2]در جلوه گری ز جسم تا جان
[B][M1]صد سلسله در میان نهد پای
[M2]لیکن همه منتهی به یک جای
[B][M1]از مرکز دایره به هر سوی
[M2]باشد خط نصف قطر را روی
[B][M1]کارش به محیط یابد انجام
[M2]سیرش به محیط گردد آرام
[B][M1]در دایره کین خطوط پیداست
[M2]هر یک به محیط می رود راست
[B][M1]رو زین ره راست گر نپیچی
[M2]قدری داری وگر نه هیچی
[B][M1]ای میل به تاب و پیچ کرده
[M2]روی از دو جهان به هیچ کرده
[B][M1]یک لحظه ز تاب و پیچ باز آی
[M2]هیچند همه ز هیچ باز آی
[B][M1]در گردش این بلند کردار
[M2]بین این همه نقش های پرگار
[B][M1]هر نقش اگر چه دلپسند است
[M2]آیینه صنع نقشبند است
[B][M1]باید ره دلپسند رفتن
[M2]از نقش به نقشبند رفتن
[B][M1]تا چند به نقش بند مانی
[M2]آن به که به نقشبند رانی
[B][M1]هر نقش عجب که زیر و بالاست
[M2]برهان وجود حق تعالی ست
[B][M1]هر جنس کرم که رهنورد است
[M2]از کارگه قدیم فرد است
[B][M1]هر مرغ سخن که در ترانه ست
[M2]توحید سرای آن یگانه ست
[B][M1]هر غنچه به شکر او دهانیست
[M2]هر برگ گل طری زبانیست
[B][M1]هر لاله که در حریم باغیست
[M2]از نور هدایتش چراغیست
[B][M1]از سبزه تر به طرف گلشن
[M2]داده خط بندگیش سوسن
[B][M1]با خلعت سبز نیکبختان
[M2]رقصان به هوای او درختان
[B][M1]راسخ قدمان باغ دایم
[M2]در طاعتش ایستاده قایم
[B][M1]ما را که به تختگاه تعلیم
[M2]بنهاده به فرق تاج تکریم
[B][M1]هر تیغ بلا که بر سر آید
[M2]گردنکشی از درش نشاید
[B][M1]آن به که ز عنف پاک باشیم
[M2]در راه وفاش خاک باشیم
[B][M1]نقد دل و جان به او سپاریم
[M2]خود در دو جهان جز او که داریم
[B][M1]آن دم که رسد نفس به آخر
[M2]گردد سکرات موت ظاهر
[B][M1]جز دامن فضل او نگیریم
[M2]میریم به یاد او چو میریم
[B][M1]نظارگیان این کهن دیر
[M2]در مرحله نظر سبک سیر
[B][M1]بالغ نظران آفرینش
[M2]روشن بصران تیز بینش
[B][M1]پوشیده درج چرخ دانان
[M2]ننوشته درج دهر خوانان
[A]
[B][M1]ای صدرنشین تخت کونین
[M2]تخم و ثمر درخت کونین
[B][M1]ای اول فکر و آخر کار
[M2]ای قبله هفت و زبده چار
[B][M1]چون روی بدین دیار کردی
[M2]وین هفت شتر قطار کردی
[B][M1]شد عرش بدان بزرگواری
[M2]فرش تو درین شتر سواری
[B][M1]از پای شتر نشانه در راه
[M2]مهر است یکی و دیگری ماه
[B][M1]عیسی که به خر نشسته خوش بود
[M2]پیش شترت مهار کش بود
[B][M1]سر رشته جاه و اعتبارش
[M2]افتاده به دست ازان مهارش
[B][M1]ای ناقه تو به سرخ مویی
[M2]داده به دو کون سرخ رویی
[B][M1]رنگش که عجب شفق نسق بود
[M2]خورشید رخ تو را شفق بود
[B][M1]همرنگیش ار نخواست گردون
[M2]هر شام چرا شود شفق گون
[B][M1]اختر چشم و هلال گردن
[M2]زو بختی چرخ چشم روشن
[B][M1]گامی که زده به ره شتابان
[M2]زان گشته چهار بدر تابان
[B][M1]کوهانش بلند قدر چون طور
[M2]وز حق تو بر او تجلی نور
[B][M1]ای گوهر سلک محرمیت
[M2]پشت تو قوی به خاتمیت
[B][M1]ملکت خاتم نهاده در مشت
[M2]کردی تو ز کبریا بر آن پشت
[B][M1]خاص تو خلافت الهی
[M2]شاهان به خلافتت مباهی
[B][M1]در جیب تو خاتم خلافت
[M2]تابان ز قفایت از لطافت
[B][M1]با بخت تو تخت سخت پیمان
[M2]خاتم داری تو را سلیمان
[B][M1]مهر تو به جانش مهر کن بود
[M2]در دیوان تو مهر زن بود
[B][M1]او دست زده به عرش بلقیس
[M2]پای تو و اوج عرش تقدیس
[B][M1]او در صف وحش و موقف طیر
[M2]محتاج به هدهد سبا سیر
[B][M1]جبریل ز سروری به سر تاج
[M2]پیش تو به هدهدیست محتاج
[B][M1]ای مقصد کارگاه تقدیر
[M2]مقصود چهل صباح تخمیر
[B][M1]در خاک ارادت اولین کشت
[M2]در کاخ نبوت آخرین خشت
[B][M1]این کاخ ز هیچ آفریده
[M2]یک خشت به قالبت ندیده
[B][M1]با تو ز دگر کسان چه حاصل
[M2]تو خشت زری و دیگران گل
[B][M1]برتر ز سپهر تکیه گاهت
[M2]خشت مه و مهر فرش راهت
[B][M1]زان در که برآید از تو کاری
[M2]بر ما بگشای خشتواری
[B][M1]ای از تو به وعده شفاعت
[M2]خرم دل مفلسان طاعت
[B][M1]ما دولت طاعت از تو داریم
[M2]امید شفاعت از تو داریم
[B][M1]پاکیزه دل از غلو و تقصیر
[M2]از خوان توییم چاشنی گیر
[B][M1]دل کنج نوال توست ما را
[M2]سر در ره آل توست ما را
[B][M1]شادیم به آل نامدارت
[M2]یاریم به هر چهار یارت
[B][M1]آن چارستون خانه دین
[M2]وان چار چراغ بزم تمکین
[B][M1]هر یک به خلافتت سزاوار
[M2]هر چار یکی هر یکی چار
[B][M1]ایشان به یگانگی به هم راست
[M2]بیگانگی از فضولی ماست
[B][M1]شاهان به صفا موافق آهنگ
[M2]وز سگخویی سپاه در چنگ
[B][M1]جان بر شرف لقایشان باد
[M2]دل در کنف وفایشان باد
[A]
[B][M1]ای اشهب شبرو تو از نور
[M2]از ظلمت جسم پیکرش دور
[B][M1]از زرده مهر گرمروتر
[M2]وز خنگ سپهر تیزدو تر
[B][M1]بر هر چه فکنده نور دیده
[M2]با نور به هم به آن رسیده
[B][M1]نی رنجکش زمین سم او
[M2]نی دستخوش صبا دم او
[B][M1]رانش ز نشان داغ ساده
[M2]با داغ تو در بهشت زاده
[B][M1]خضرای فلک چراگه او را
[M2]بر دیده روشنان ره او را
[B][M1]آب از نم سلسبیل خورده
[M2]سبق از پر جبرئیل برده
[B][M1]برتر بودش سپهر کن سم
[M2]از نعل هلال و میخ انجم
[B][M1]باریک و خمیده پیکر ماه
[M2]گردد چو رکاب هر سر ماه
[B][M1]باشد ز رکابیش خورد بر
[M2]پای تو به او درآورد سر
[B][M1]ای پایه اول تو معراج
[M2]نعلین تو فرق عرش را تاج
[B][M1]عمری به هزار دیده افلاک
[M2]گردید به گرد خطه خاک
[B][M1]تا کی تو به دیده اش نهی پای
[M2]سازی بر سر چو افسرش جای
[B][M1]آن شب که به سیر آسمانی
[M2]رفتی ز سرای ام هانی
[B][M1]در پویه براق زیر رانت
[M2]جبریل چو برق در عنانت
[B][M1]برداشت قدم ز ریگ بطحا
[M2]افراشت علم به سنگ اقصی
[B][M1]بر خیل رسل امامیت داد
[M2]در سیر سبل تمامیت داد
[B][M1]این هفت بساط در نوشتی
[M2]وز چار رباط درگذشتی
[B][M1]در منزل مه مقام کردی
[M2]کار وی ازان تمام کردی
[B][M1]بهر قدمت تمام سر شد
[M2]بر چرخ به سروری سمر شد
[B][M1]کاتب ز تو حرف راستی جست
[M2]از هر چه نه راست لوح خود شست
[B][M1]چون خامه نهاد بر خطت سر
[M2]از مدح تو داد زیب دفتر
[B][M1]زهره ز تو یافت مژده خاص
[M2]شد چنگ زنان ذوق رقاص
[B][M1]می رفت رهت به گیسوی چنگ
[M2]می ساخت به پایبوست آهنگ
[B][M1]بود آینه صیقل خورشید
[M2]عکسی ز رخ تو داشت امید
[B][M1]از روی تو لعمه ای بر آن تافت
[M2]رخشندگی این همه ازان یافت
[B][M1]بهرام ز دست خنجر افکند
[M2]زیر سم مرکبت سرافکند
[B][M1]در چاوشی رهت کمر بست
[M2]وز فخر کلاه گوشه بشکست
[B][M1]بر خورده چو نقطه مشتری مشت
[M2]کرده به تو رو، به مهر و مه پشت
[B][M1]چو سایه فتاد در قفایت
[M2]تا سرمه خرد زخاک پایت
[B][M1]کیوان که بر این حصار عالی
[M2]مشهور بود به کوتوالی
[B][M1]با تو به خلاف پا نیفشرد
[M2]روی تو بدید و قلعه بسپرد
[B][M1]از بام زحل عروج کردی
[M2]جا بر فلک البروج کردی
[B][M1]از اختر پر دوازه برج
[M2]همچون از در دوازده برج
[B][M1]کردند مقدسان نثارت
[M2]از تحفه خویش شرمسارت
[B][M1]از نقش جهانیان مقدس
[M2]بستی نقشی به چرخ اطلس
[B][M1]کرسی به زمین چو فرشت افتاد
[M2]زانجا سایه به عرشت افتاد
[B][M1]بر عرش ز سایه ات رمیدی
[M2]محمل سوی وایه ات کشیدی
[B][M1]از ششدره جهت بجستی
[M2]وز تنگی روز و شب برستی
[B][M1]ملکی دیدی در او مکان نی
[M2]تمییز زمین و آسمان نی
[B][M1]کردی ز عنایت پیاپی
[M2]هفتاد هزار پرده را طی
[B][M1]بی پرده جمال دوست دیدی
[M2]وز پرده به پردگی رسیدی
[B][M1]گشتی همه دیده پای تا فرق
[M2]در پرتو نور او شدی غرق
[B][M1]کردی همه کاینات را گم
[M2]چون قطره به موجخیز قلزم
[B][M1]گوشت ز زبان بی زبانی
[M2]بشنید کلام جاودانی
[B][M1]ذرات حقیقت تو شد گوش
[M2]گوشت ز جهات رست چون هوش
[B][M1]دریافت به تیزهوشی ذوق
[M2]از تحت همان حدیث کز فوق
[B][M1]هر نکته ازان شنیده پاک
[M2]سرمایه صد هزار ادراک
[B][M1]تورات کلیم ازان ندایی
[M2]انجیل مسیح ازان صدایی
[B][M1]بر سقف زبرجدی که رفتی
[M2]زان خوبتر آمدی که رفتی
[B][M1]چون ز اوج سپهر آمدی باز
[M2]مه رفتی و مهر آمدی باز
[B][M1]شد عالم تیره از تو پر نور
[M2]ویرانه گیتی از تو معمور
[B][M1]نور تو میان جان نشیناد
[M2]بی نور تو کس جهان مبیناد
[A]
[B][M1]چون صبح ازل ز عشق دم زد
[M2]عشق آتش شوق در قلم زد
[B][M1]از لوح عدم قلم سرافراشت
[M2]صد نقش بدیع پیکر انگاشت
[B][M1]هستند افلاک زاده عشق
[M2]ارکان به زمین فتاده عشق
[B][M1]بی عشق نشان ز نیک و بد نیست
[M2]چیزی که ز عشق نیست خود نیست
[B][M1]این سقف بلند لاجوردی
[M2]روزان و شبان به گرد گردی
[B][M1]نیلوفر بوستان عشق است
[M2]گوی خم صولجان عشق است
[B][M1]مغناطیسی که طبع سنگ است
[M2]در آهن سخت کرده چنگ است
[B][M1]عشقیست فتاده آهن آهنگ
[M2]سر بر زده از درونه سنگ
[B][M1]زان گیر قیاس دردمندان
[M2]در جذبه عشق دلپسندان
[B][M1]بین سنگ که چون درین نشیمن
[M2]بی سنگ شود ز شوق آهن
[B][M1]هر چند که عشق دردناک است
[M2]آسایش سینه های پاک است
[B][M1]از محنت چرخ باژگون گرد
[M2]بی دولت عشق کی رهد مرد
[B][M1]کس ز آدمیان چه دون چه عالی
[M2]از معنی عشق نیست خالی
[B][M1]لیکن از دوست فرق تا دوست
[M2]افزون باشد ز مغز تا پوست
[B][M1]معشوق یکی زر است و سیم است
[M2]بی سیم دلش چو زر دو نیم است
[B][M1]معشوق یکی رز است و باغ است
[M2]زینهاش به سینه مانده باغ است
[B][M1]خوش آن که به مهر شاهدی جست
[M2]زین دغدغه ها ضمیر خود شست
[B][M1]دل بست به طرفه نازنینی
[M2]در مجلس انس خرده بینی
[B][M1]دامن پاکی ز دست اغیار
[M2]نی دامن چاک چون گل از خار
[B][M1]خوشتر ز وی آنکه چون اسیری
[M2]شد بسته پیر دیده پیری
[B][M1]خجلت ده گل به تازه رویی
[M2]رشک سمن از سفید مویی
[B][M1]آیینه روح ها جمالش
[M2]مفتاح فتوح ها مقالش
[B][M1]عشقت چو ازین دو جا بخواند
[M2]محمل به حقیقتت رساند
[B][M1]صحرای وجود را گل است این
[M2]دریای مجاز را پل است این
[B][M1]زین عشق کسی که بی نصیب است
[M2]در انجمن جهان غریب است
[B][M1]غافل ز حریم محرمیت
[M2]نشنیده نسیم آدمیت
[B][M1]آرند که واعظی سخنور
[M2]بر مجلس وعظ سایه گستر
[B][M1]از دفتر عشق نکته می راند
[M2]و افسانه عاشقان همی خواند
[B][M1]خر گم شده ای بر او گذر کرد
[M2]وز گمشده خودش خبر کرد
[B][M1]زد بانگ که کیست حاضر امروز
[M2]کز عشق نبوده خاطر افروز
[B][M1]نی محنت عشق دیده هرگز
[M2]نه داغ بتان کشیده هرگز
[B][M1]برخاست ز جای ساده مردی
[M2]هرگز ز دلش نزاده دردی
[B][M1]کان کس منم ای ستوده دهر
[M2]کز عشق نبوده هرگزم بهر
[B][M1]خر گم شده را بخواند کای یار
[M2]اینک خر تو بیار افسار
[B][M1]این را ز خری کزان دژم نیست
[M2]جز گوش دراز هیچ کم نیست
[B][M1]سرمایه محرمی ز عشق است
[M2]بل ک آدمی آدمی ز عشق است
[B][M1]هر کس که نه عاشق آدمی نیست
[M2]شایسته بزم محرمی نیست
[B][M1]جامی به کمند عشق شو بند
[M2]بگسل ز همه به عشق پیوند
[B][M1]جز عشق مگوی هیچ و مشنو
[M2]حرفی که نه عشق ازان خمش شو
[A]
[B][M1]از هر چه سخنوران بدانند
[M2]وز لوح سخنوری بخوانند
[B][M1]مقبول ترین فسانه عشق است
[M2]مطبوع ترین ترانه عشق است
[B][M1]زین راز چو پرده باز کردم
[M2]وین طرفه ترانه ساز کردم
[B][M1]شد طوطی طبع من شکرخا
[M2]از قصه یوسف و زلیخا
[B][M1]جست از کلکم در آن شکرریز
[M2]شیرین سخنان شکر آمیز
[B][M1]در عالم ازان فتاد شوری
[M2]در خاطر عاشقان سروری
[B][M1]سر چشمه لطف بود لیکن
[M2]زان تشنگیم نگشت ساکن
[B][M1]مرغ دل من ز جای دیگر
[M2]می خواست زند نوای دیگر
[B][M1]چون قرعه زدم به فال میمون
[M2]افتاد به شرح حال مجنون
[B][M1]هر چند که پیش ازین دو استاد
[M2]در ملک سخن بلند بنیاد
[B][M1]در نکته وری زبان گشادند
[M2]داد سخن اندر آن بدادند
[B][M1]از گنجه چو گنج آن گهر ریز
[M2]وز هند چو طوطی این شکر ریز
[B][M1]آن مقرعه زن به کوس دعوی
[M2]وین جلوه ده عروس معنی
[B][M1]آن کنده ز نظم نقش در سنگ
[M2]وین داده به حسن صنعتش رنگ
[B][M1]آن برده علم به اوج اعجاز
[M2]وین کرده فسون ساحری ساز
[B][M1]من هم کمر از قفا ببستم
[M2]بر ناقه بادپا نشستم
[B][M1]هر جا که رسید رخش ایشان
[M2]از خاطر فیض بخش ایشان
[B][M1]من نیز به فاقه ناقه راندم
[M2]خود را به غبارشان رساندم
[B][M1]گر مانده ام از شمارشان پس
[M2]بر چهره من غبارشان بس
[B][M1]اکسیر وجودم آن غبار است
[M2]بر فرق نیازم آن نثار است
[B][M1]نی نی غرقم به موج قلزم
[M2]از خاک چرا کنم تیمم
[B][M1]از چشمه همت آب جویم
[M2]وز روی خود آن غبار شویم
[B][M1]فیاض همه سروش غیب است
[M2]دریوزه که نی ازوست عیب است
[B][M1]گوهر چو توان ز کان گرفتن
[M2]سستی بود از دکان گرفتن
[B][M1]در مشت من است دجله حقا
[M2]حقابه نبایدم ز سقا
[B][M1]جام از کف دست خویش کردن
[M2]آب از نم جوی خویش خوردن
[B][M1]به زانکه خوری به کاسه زر
[M2]از حوضه ساقیان دیگر
[B][M1]در لجه فیض نیست امساک
[M2]لیکن قحط است خاطر پاک
[B][M1]بسته ست دهان چشمه را سنگ
[M2]چون آب کند به جوشش آهنگ
[B][M1]سرچشمه کنم ز سنگ خالی
[M2]تا سر کشد آب بر حوالی
[B][M1]هر سو جویی ز آب رانم
[M2]هم خود خورم آب و هم خورانم
[B][M1]سازم ز سروش غیب ساقی
[M2]دریوزه کنم شراب باقی
[A]
[B][M1]ای ساقی جان فداک روحی
[M2]پر کن قدح از می صبوحی
[B][M1]زان می که بر اهل دل مباح است
[M2]روشن کن غره صباح است
[B][M1]تا حاضر صبحدم نشینیم
[M2]در پرتو آن به هم نشینیم
[B][M1]رانیم به مجلس حریفان
[M2]حرفی ز لطایف لطیفان
[B][M1]آنان که به هم رفیق بودیم
[M2]بر یکدیگر شفیق بودیم
[B][M1]با هم قدم طلب نهادیم
[M2]با هم ورق ادب گشادیم
[B][M1]در غیبت و در حضور همپشت
[M2]بی هم به نمک نبرده انگشت
[B][M1]ما را بگذاشتند و رفتند
[M2]زین باک نداشتند و رفتند
[B][M1]چون لاله جدا ز باغ ایشان
[M2]داریم به سینه داغ ایشان
[B][M1]فردوس برین مقامشان باد
[M2]کوثر رشحی ز جامشان باد
[B][M1]ساقی می غم زدای درده
[M2]وان جام طرف فزای درده
[B][M1]آن می که چو طبع ازان شود شاد
[M2]از حال مقدمان دهد یاد
[B][M1]ثابت قدمان راه تجرید
[M2]صافی قدحان بزم توحید
[B][M1]پیران مسالک طریقت
[M2]شیران مهالک حقیقت
[B][M1]رو تافتگان ز خودپرستی
[M2]ره یافتگان به سر هستی
[B][M1]بنهاده به سینه داغ بودند
[M2]بر ظلمتیان چراغ بودند
[B][M1]خلقی زیشان درین شب تار
[M2]بودند در اقتباس انوار
[B][M1]فارغ ز چراغ و شمع گشتند
[M2]مستغرق نور جمع گشتند
[B][M1]هر جا زیشان نشان پاییست
[M2]تا پایه قرب رهنماییست
[B][M1]بادا سر ما فدای ایشان
[M2]جان خاک ره وفای ایشان
[B][M1]ساقی دل ما ز ما گرفته ست
[M2]غم شیب و فراز ما گرفته ست
[B][M1]می ده که ازین منی و مایی
[M2]یکدم ما را دهد رهایی
[B][M1]لب های امید را بخندان
[M2]از جرعه جام نقشبندان
[B][M1]از نقش خودی و خودپسندی
[M2]ما را برهان به نقشبندی
[B][M1]زین پیش اگر چه بود بغداد
[M2]از یمن جنیدیان بس آباد
[B][M1]بغداد شده کنون سمرقند
[M2]باشد ز عبیدیان خطرمند
[B][M1]چون نام بری جنیدیان را
[M2]کن قافیه شان عبیدیان را
[B][M1]در شعر چو زان سخن برآید
[M2]زین قافیه خوبتر نشاید
[B][M1]ترتیب رسوم صوفیانه
[M2]نظمیست بدیع در زمانه
[B][M1]این نظم که باد لایزالی
[M2]زین قافیه ها مباد خالی
[B][M1]ساقی بده آن می چو خورشید
[M2]در جام جهان نمای جمشید
[B][M1]آن می که بود ز نور پرتو
[M2]تاریخ گشای کهنه و نو
[B][M1]بهرام کجا و گور او کو
[M2]وان بازوی شیر زور او کو
[B][M1]کاووس چه کرد کاس خود را
[M2]وان کاخ سپهر اساس خود را
[B][M1]چنگیز که بود گرگ این دشت
[M2]وین دشت ز گرگیش تهی گشت
[B][M1]در پنجه مرگ روبهی کرد
[M2]قالب به مصاف او تهی کرد
[B][M1]تیمور شه آن چو سد آهن
[M2]ایمن ز فساد رخنه افکن
[B][M1]شد در کف عجز نرم چون موم
[M2]جان داد ز ملک و مال محروم
[B][M1]شهرخ که به فرخی به سر برد
[M2]آوازه به شهرخی بدر برد
[B][M1]شد در صف این بساط آفات
[M2]با شاهرخی قرینه مات
[B][M1]ساقی نفسی بهانه بگذار
[M2]رطلی دو می مغانه پیش آر
[B][M1]آن می که دمد به بویش از دل
[M2]ریحان دعای شاه عادل
[B][M1]شاهی که ز ظلم عار دارد
[M2]وز عدل و کرم شعار دارد
[B][M1]عدلش چو پناه تخت و تاج است
[M2]او را به دعا چه احتیاج است
[B][M1]فاروق چو ناقه زین فضا راند
[M2]آوازه عدل او به جا ماند
[B][M1]حجاج چو رخت ازین دکان بست
[M2]از ظلمت ظلم او جهان رست
[B][M1]آن گشت به عادلی نکونام
[M2]در روض رضا گرفت آرام
[B][M1]وین زیست ز ظالمی بداندیش
[M2]صد عقبه عقوبت آمدش پیش
[B][M1]خوش وقت کسی که پند گیرد
[M2]عبرت ز کس دگر پذیرد
[B][M1]بر سبلت ناپسند خندد
[M2]وان را که پسند کار بندد
[B][M1]ساقی بده آن می کهنسال
[M2]یاقوت مذاب و لعل سیال
[B][M1]آن می که چو دوستان بنوشند
[M2]با هم به وفا و مهر کوشند
[B][M1]آرام شود رمیدگان را
[M2]پیوند دهد بریدگان را
[B][M1]یاری که کند به یار پیوند
[M2]نخل املش شود برومند
[B][M1]یار است کلید گنج امید
[M2]یار است نوید عیش جاوید
[B][M1]مقصود وجود چیست جز یار
[M2]زین سوداسود چیست جز یار
[B][M1]تا خاتمت وجود از آغاز
[M2]مرغی نکند چو یار پرواز
[B][M1]خاصه که به باغ آشنایی
[M2]بر شاخ وفا بود نوایی
[B][M1]یعنی که نوای لطف سازد
[M2]دل های شکستگان نوازد
[B][M1]کاری نبود به جای این کار
[M2]یاران جهان فدای این یار
[B][M1]ساقی دم صبح مشکبیز است
[M2]و انفاس نسیم صبح خیز است
[B][M1]آمد ز شرابخانه بویی
[M2]برخیز و به دست کن سبویی
[B][M1]زان می که چو شمع جان فروزد
[M2]پروانه عقل را بسوزد
[B][M1]چون عقل بسوخت عشق سر زد
[M2]گنجشک بشد همای پر زد
[B][M1]خود را برهان ز حیله عقل
[M2]و آزاده شو از عقیله عقل
[B][M1]تا سود بری ز مایه عشق
[M2]وآسوده زیی به سایه عشق
[B][M1]هر جا عشق است پاکبازیست
[M2]هر جا عقل است حیله سازیست
[B][M1]جامی به جنون عشقبازی
[M2]خود را برهان ز حیله سازی
[B][M1]ور زانکه بدان شرف نیرزی
[M2]کایین جنون عشق ورزی
[B][M1]بنشین و فسانه خوان و افسون
[M2]زان کس که ز عشق بود مجنون
[A]
[B][M1]تاریخ نویس عشقبازان
[M2]شیرین رقم سخن طرازان
[B][M1]از سرور عاشقان چو دم زد
[M2]بر لوح بیان چنین رقم زد
[B][M1]کز عامریان بلند قدری
[M2]بر صدر شرف خجسته بدری
[B][M1]مقبول عرب به کار سازی
[M2]محبوب عجم به دلنوازی
[B][M1]از مال و منال بودش اسباب
[M2]افزون ز عمارت گل و آب
[B][M1]چون خیمه درین بساط غبرا
[M2]می بود مقیم کوه و صحرا
[B][M1]صحرای عرب مخیم او
[M2]معمور ز یمن مقدم او
[B][M1]عرض رمه اش برون ز فرسنگ
[M2]بر آهوی دشت کرده جا تنگ
[B][M1]اشتر گله هاش کوه کوهان
[M2]چون کوه بلند پرشکوهان
[B][M1]زیشان گشتی گه چراخوار
[M2]کوهستان ها زمین هموار
[B][M1]خیلش گذران به هر کناره
[M2]چون گله گور بی شماره
[B][M1]بگشاده دری به میزبانی
[M2]در داده صلای میهمانی
[B][M1]هر شام به کوه و دشت تا روز
[M2]آتش پی میهمانی افروز
[B][M1]حاجت طلبان به روی او شاد
[M2]ویرانی شان به جودش آباد
[B][M1]دستش به ایادی جمیله
[M2]انگشت نمای هر قبیله
[B][M1]داده کف او شکست خاتم
[M2]بر بسته به جود دست حاتم
[B][M1]سادات عرب به چاپلوسی
[M2]پیش در او به خاکبوسی
[B][M1]شاهان عجم ز بختیاری
[M2]با او به هوای دوستداری
[B][M1]از جاه هزار زیب و فر داشت
[M2]وان از همه به که ده پسر داشت
[B][M1]هر یک ز نهال عمر شاخی
[M2]وز شهر امل بلند کاخی
[B][M1]لیکن ز همه کهینه فرزند
[M2]می داشت دلش به مهر خود بند
[B][M1]بر دست بود بلی ده انگشت
[M2]در قوت حمله جمله یک پشت
[B][M1]باشد ز همه به سور و ماتم
[M2]انگشت کهین سزای خاتم
[B][M1]آری بود او ز برج امید
[M2]فرخنده مهی تمام خورشید
[B][M1]فرخندگی مه تمامش
[M2]بیرون ز قیاس و قیس نامش
[B][M1]سالش که قدم به چارده داشت
[M2]بر چارده مه خط سیه داشت
[B][M1]یاقوت لبش به خوشنویسی
[M2]ماهش به شعار مشک ریسی
[B][M1]تابان مه روشن از جبینش
[M2]خورشید فتاده بر زمینش
[B][M1]ابروش بلای نازنینان
[M2]محراب دعا پاکدینان
[B][M1]قدش نخلی عجب دلاویز
[M2]بر خسته دلان ز لب رطب ریز
[B][M1]دور شکرش ز موی میمی
[M2]زیر کمرش ز موی نیمی
[B][M1]گوی ذقنش ز سیم ساده
[M2]سبزه ز درون برون نداده
[B][M1]سرو قد گلرخان دلجوی
[M2]چوگان شده در هوای آن گوی
[B][M1]سر تا قدم از ادب سرشته
[M2]بر دل رقم ادب نوشته
[B][M1]طبعش ز سخن به موشکافی
[M2]مشعوف به شعر شعربافی
[B][M1]چون لعل لبش خموش بودی
[M2]بر روزن راز گوش بودی
[B][M1]چون غنچه تنگ او شکفتی
[M2]سنجیده هزار نکته گفتی
[B][M1]کلکش ز سواد طره حور
[M2]صد نقش زدی به لوح کافور
[B][M1]هر حرف که بر ورق کشیدی
[M2]بر نغز خطان ورق دریدی
[B][M1]با طایفه ای ز خردسالان
[M2]چون او همه مشکبو غزالان
[B][M1]همواره هوای گشت کردی
[M2]طوافی کوه و دشت کردی
[B][M1]گه باز زدی به کوه دامان
[M2]با کبک دری شدی خرامان
[B][M1]گه بنشستی به طرف وادی
[M2]بر رود زدی نوای شادی
[B][M1]گه ره سوی چشمه سار جستی
[M2]وز چشمه دل غبار شستی
[B][M1]گه رخت به مرغزار بردی
[M2]وز دل غم روزگار بردی
[B][M1]می زد قدمی به هر بهانه
[M2]فارغ ز حوادث زمانه
[B][M1]نه در جگرش ز عشق تابی
[M2]نه بر مژه اش ز شوق آبی
[B][M1]نه جامه صابری دریده
[M2]نی ناله عاشقی کشیده
[B][M1]شب خواب فراغتش ربودی
[M2]بر بستر عافیت غنودی
[B][M1]روزش در آرزو گشادی
[M2]در هر تک و پوی رو نهادی
[B][M1]کامی که عنان کش دلش بود
[M2]بر وفق مراد حاصلش بود
[B][M1]بینا نظر پدر به حالش
[M2]خرم دل مادر از جمالش
[B][M1]ناگشته هنوز خاطراندیش
[M2]کاخر ز فلک چه آیدش پیش
[B][M1]حالیست عجب که آدمیزاد
[M2]آسوده زید درین غم آباد
[B][M1]غافل که چه بر سرش نوشتند
[M2]در آب و گلش چه تخم کشتند
[B][M1]شاخی کش از آب و خاک خیزد
[M2]در دامن او چه میوه ریزد
[B][M1]شیرین گردد ازان دهانش
[M2]یا تلخ شود مذاق جانش
[A]
[B][M1]آن را که به عشق گل سرشتند
[M2]وین حرف به لوح دل نوشتند
[B][M1]شسته نشود ز لوحش این حرف
[M2]ور عمر کند به شست و شو صرف
[B][M1]هر لحظه کند به یاری آهنگ
[M2]در دامن دلبری زند چنگ
[B][M1]گر در همه جا به جان خریدار
[M2]تا خود به کجا شود گرفتار
[B][M1]قیس آن ز قیاس عقل بیرون
[M2]نامش به گمان خلق مجنون
[B][M1]ناگشته هنوز اسیر لیلی
[M2]می داشت به هر جمیله میلی
[B][M1]یک ناقه رهگذار بودش
[M2]کارنده به هر دیار بودش
[B][M1]مویش چو شفق به سرخرنگی
[M2]زنجیره زده چو موی زنگی
[B][M1]از گردن و موی او مثالی
[M2]طالع شده در شفق هلالی
[B][M1]بی ماندگی از روش فلک سان
[M2]پیشش همه کوه و دشت یکسان
[B][M1]سیلی گردی میان وادی
[M2]بر قله کوه گردبای
[B][M1]کردی پی راه بین هر جای
[M2]آیینه گری به هر کف پای
[B][M1]هر روز بر او سوار گشتی
[M2]پوینده هر دیار گشتی
[B][M1]آهنگ به هر قبیله کردی
[M2]جویایی هر جمیله کردی
[B][M1]روزی به همین طریقه می گشت
[M2]ناگه به یکی قبیله بگذشت
[B][M1]می کرد به هر طرف نگاهی
[M2]از دور بدید جلوه گاهی
[B][M1]خوبان چو ستاره حلقه بسته
[M2]ماهی به میانشان نشسته
[B][M1]ماهی نه که روشن آفتابی
[M2]در هر دل ازو فتاده تابی
[B][M1]شد جانبشان سلام گویان
[M2]زان ماه نشان و نام جویان
[B][M1]گفتند کریمه نام دارد
[M2]اصل و نسب از کرام دارد
[B][M1]دستوری چون به سوی او راند
[M2]در ساحت او شتر بخواباند
[B][M1]زانوی شتر ببست و بنشست
[M2]بنهاد به زانوی ادب دست
[B][M1]دزدیده به روی او نظر کرد
[M2]در جان وی آن نظر اثر کرد
[B][M1]خندان خندان شکر شکن شد
[M2]با او به کرشمه در سخن شد
[B][M1]از لب به سخن شکر همی ریخت
[M2]لؤلؤ ز عقیق تر همی ریخت
[B][M1]او هم به خوشی جواب می داد
[M2]وز ساغر لب شراب می داد
[B][M1]قیس از سخنش ز دست می شد
[M2]ناخورده شراب مست می شد
[B][M1]از جام هم آن دو باده پیمای
[M2]رفتند به یک دو جرعه از جای
[B][M1]بودند بدین صفت زمانی
[M2]کز دور پدید شد جوانی
[B][M1]سروی ز ریاض زندگانی
[M2]پوشیده لباس ارغوانی
[B][M1]بر ناقه تیز گام راکب
[M2]رخشنده رخی چو نجم ثاقب
[B][M1]افتاد در آن گروه جوشی
[M2]برخاست ز جان شان خروشی
[B][M1]بی خواست شدند پیش او باز
[M2]بگشاده به خیر مقدم آواز
[B][M1]در نغمه به ساقشان خلاخل
[M2]چون در کف مطربان جلاجل
[B][M1]آن شیوه چو دید قیس ازیشان
[M2]برخاست ز جای خود پریشان
[B][M1]گرداند بر آن پریرخان پشت
[M2]وآورد زمام ناقه در مشت
[B][M1]آنان چو شتاب وی بدیدند
[M2]فریادکنان ز پی دویدند
[B][M1]کای قیس چنین شتاب منمای
[M2]وز قاعده عتاب بازآی
[B][M1]مپسند که بی رخت نشینیم
[M2]بنشین که رخ تو سیر بینیم
[B][M1]صحبت به مثل اگر زمانیست
[M2]از رابطه ازل نشانیست
[B][M1]دامن ز وفا کشیدن نتوان
[M2]سر رشته آن برید نتوان
[B][M1]هر چند ز ره غبار رفتند
[M2]صد نکته آبدار گفتند
[B][M1]چون ز آتششان نداشت دودی
[M2]آن گفت و شنو نداشت سودی
[B][M1]بر ناقه خود نشست و زانان
[M2]بر تافت عنان نشید خوانان
[B][M1]کای دل کم یار بی وفا گیر
[M2]در زاویه فراغ جاگیر
[B][M1]آن کس که چو گل دو روی باشد
[M2]در وی ز وفا چه بوی باشد
[B][M1]زانان چه کنم که چون رسم من
[M2]چون کوه کشند پا به دامن
[B][M1]ور کم ز منی نماید اقبال
[M2]باشند ترانه زن ز خلخال
[B][M1]حاشا که اگر غبار گردم
[M2]با باد درین دیار گردم
[B][M1]ور ابر گهر نثار باشم
[M2]یک قطره بر این دیار پاشم
[B][M1]زین گفت و شنود خامشی به
[M2]وز هیچکسان فرامشی به
[A]
[B][M1]برگشت چو قیس غم رسیده
[M2]زان شمع قبیله دل رمیده
[B][M1]بهر شب خود چراغ می جت
[M2]وز لاله رخان سراغ می جست
[B][M1]هر زنده که آمدی ز هر حی
[M2]گشتی به نیاز مرده وی
[B][M1]کز خیل بتان خبر چه داری
[M2]زین قصه بگوی هر چه داری
[B][M1]جمعی به دیار وی رسیدند
[M2]وان میل و شعف ز وی بدیدند
[B][M1]گفتند که در فلان قبیله
[M2]ماهیست چو حور عین جمیله
[B][M1]لیلی آمد به نام و خیلی
[M2]هر سو به هواش کرده میلی
[B][M1]حسن رخش از صفت برون است
[M2]هم خود برو و ببین که چون است
[B][M1]از گوش مجوی کار دیده
[M2]فرق است ز دیده تا شنیده
[B][M1]این قصه شنید قیس و برخاست
[M2]خود را به لباس بهتر آراست
[B][M1]از شوق درون فغان برآورد
[M2]وان ناقه به زیر ران درآورد
[B][M1]می راند در آرزوی لیلی
[M2]تا سر برزد به کوی لیلی
[B][M1]چون مردم لیلیش بدیدند
[M2]بر وی دم مردمی دمیدند
[B][M1]گفتند به نیکویی ثنایش
[M2]کردند به صدر خانه جایش
[B][M1]لیک از هر سو نظر همی تافت
[M2]از مقصد خود اثر نمی یافت
[B][M1]خون گشت ز ناامیدیش دل
[M2]ناگاه برآمد از مقابل
[B][M1]آواز حلی و بانگ خلخال
[M2]گرداند سماع آن بر او حال
[B][M1]در حله ناز دید سروی
[M2]چون کبک دری روان تذروی
[B][M1]رویی ز حساب وصف بیرون
[M2]گلگونه نکرده لیک گلگون
[B][M1]جبهه چو کشیده لوح سیمی
[M2]نی نی ز مه تمام نیمی
[B][M1]ابروش کمان عنبرین توز
[M2]مژگانش ز مشک تیر دلدوز
[B][M1]آهو چشمی که گویی آهو
[M2]چشمش به نظاره دوخت در رو
[B][M1]چون لعل لبی ولی نه از سنگ
[M2]چون می در لطف و لعل در رنگ
[B][M1]کوچک دهنی عجب شکربار
[M2]زنبور عسل مگر به گلزار
[B][M1]بر برگ گلی شده هنرکوش
[M2]نیشی زده است و کرده پر نوش
[B][M1]درج گهرش ز عقد دندان
[M2]چون غنچه ز رشح صبح خندان
[B][M1]سیمین ذقنش ز لطف سیبی
[M2]چون سیم عجب خرد فریبی
[B][M1]بر وی خالی ز مشک سوده
[M2]یارانه ز لطف او نموده
[B][M1]غبغب که ازوست طوق داری
[M2]گویی که تو سیمتن نگاری
[B][M1]سیمین سیبی گرفته در مشت
[M2]حلقه شده گرد سیبش انگشت
[B][M1]هر موی ز زلف او کمندی
[M2]بر پای دلی نهاده بندی
[B][M1]لیلی آمد بدین شمایل
[M2]وز جای برفت قیس را دل
[B][M1]گشتند به روی یکدگر خوش
[M2]در خرمن هم زدند آتش
[B][M1]آن حلقه زلف باز می کرد
[M2]وین دست هوس دراز می کرد
[B][M1]آن پرده ز رخ گشاد می داد
[M2]وین صبر و خرد به باد می داد
[B][M1]آن ناوک زهرناک می زد
[M2]وین زمزمه هلاک می زد
[B][M1]آن خنده زنان شکر همی ریخت
[M2]وین گریه کنان گهر همی ریخت
[B][M1]آن از نم خوی جبین همی شست
[M2]وین دفتر عقل و دین همی شست
[B][M1]آن بر سر حسن و ناز می بود
[M2]وین سر به ره نیاز می بود
[B][M1]القصه شدند چاشنی گیر
[M2]از یکدیگر چو شکر و شیر
[B][M1]چون غنچه به هم دو سرو گلرنگ
[M2]کردند آغاز صبحتی تنگ
[B][M1]شد دیده چو بهره ور ز دیدار
[M2]گشتند شکر شکن به گفتار
[B][M1]هر یک به بهانه ای ز جایی
[M2]می گفت نبوده ماجرایی
[B][M1]نی شرح غم نو و کهن بود
[M2]مقصود سخن همین سخن بود
[B][M1]غافل ز فریب این غم آباد
[M2]بودند ز بند هر غم آزاد
[B][M1]الا غم آن که چون سرآید
[M2]این روز وصال و شب درآید
[B][M1]دور از دلبر چگونه باشند
[M2]بی یکدیگر چگونه باشند
[B][M1]بی ترجمه زبان، هر یک
[M2]می گفت زبان جان هر یک
[B][M1]زارم ز توهم شب امروز
[M2]دور از شب باد یارب امروز
[B][M1]خورشید که پادشاه روز است
[M2]وز ظلمت شب پناه روز است
[B][M1]تا حشر جهان فروز بادا
[M2]شب های زمانه روز بادا
[B][M1]این می گفتند لیک گردون
[M2]کی گردش خود کند دگرگون
[B][M1]زرین علمی که مشرق انداخت
[M2]دور فلکش به مغرب انداخت
[B][M1]قیس و لیلی ز هم بریدند
[M2]دیدند ز فرقت آنچه دیدند
[B][M1]آن ناقه به جای خویشتن راند
[M2]وین پای شکسته در وطن ماند
[A]
[B][M1]شب کز سر چرخ لاجوردی
[M2]گوی زر خور ز تیز گردی
[B][M1]در ظلمت چاه مغرب افتاد
[M2]شد عرصه دهر ظلمت آباد
[B][M1]زرین طاووس ازین کهن باغ
[M2]بگذشت و نشست لشکر زاغ
[B][M1]مشکین پرها ز هم گشادند
[M2]کافوری بیضه ها نهادند
[B][M1]افروخت هزار مشعل نور
[M2]رخشانی بیضه های کافور
[B][M1]قیس از لیلی برید پیوند
[M2]محمل به منازل خود افکند
[B][M1]دل با لیلی و تن به خانه
[M2]جان ناوک درد را نشانه
[B][M1]چون مار گزیده ناتوانی
[M2]می کند به کار خویش جانی
[B][M1]لیلی می گفت و اشک می ریخت
[M2]وز پنجه به فرق خاک می بیخت
[B][M1]لیلی می گفت و آه می کرد
[M2]آهش به سپهر راه می کرد
[B][M1]هر چند شدی فسانه پرداز
[M2]کردی پی خواب حیله ها ساز
[B][M1]کاری به حیل نمی شدی راست
[M2]می خفت و همی نشست و می خاست
[B][M1]پهلو چو به بسترش رسیدی
[M2]خواب از مژه ترش رمیدی
[B][M1]گویی که ز بسترش به هر بار
[M2]در پهلو همی خلید صد خار
[B][M1]ور بنشستی سر به زانو
[M2]آورده در آن دو آینه رو
[B][M1]هر صورت محنتی که بودی
[M2]زان آینه هاش رو نمودی
[B][M1]ور زانکه به خاستن زدی رای
[M2]فریادکنان بجستی از جای
[B][M1]بر سینه غمی گران تر از کوه
[M2]صد چرخ زدی به رقص اندوه
[B][M1]نومید ز چاره سازی شب
[M2]راندی سخن از درازی شب
[B][M1]گفتی شب غم عجب بلاییست
[M2]شب نی که سیاه اژدهاییست
[B][M1]بر دور افق کشیده خود را
[M2]در کام گرفته نیک و بد را
[B][M1]کام از لب یار چون ربایم
[M2]کافتاده به کام اژدهایم
[B][M1]کو صبح که یک فسون بخواند
[M2]وز آفت او مرا رهاند
[B][M1]این بود ز داغ فرقت یار
[M2]شب تا دم صبح قیس را کار
[B][M1]لیلی به حریم خانه خویش
[M2]هم داشت ازین قبل دلی ریش
[B][M1]از صحبت قیس یاد می کرد
[M2]وز دست فراق داد می کرد
[B][M1]هر حال که قیس ناتوان داشت
[M2]او نیز جدا ز وی همان داشت
[B][M1]چشمش ز خیال او نمی خفت
[M2]می راند ز دیده اشک و می گفت
[B][M1]هست او مرغی بلند پرواز
[M2]هر جا خواهد شدن کند ساز
[B][M1]من فرش حرمسرای خویشم
[M2]جنبش نبود ز جای خویشم
[B][M1]رفتن سوی او ز من نشاید
[M2]وای دل من گر او نیاید
[B][M1]مردان همه جا خجسته حالند
[M2]بیچاره زنان که بسته بالند
[B][M1]آمد شد عشق کار زن نیست
[M2]زن مالک کار خویشتن نیست
[B][M1]عشقی که برآورد سر از جیب
[M2]از مرد هنر بود ز زن عیب
[B][M1]داغی که مراست در دل از وی
[M2]رنجی که مراست حاصل از وی
[B][M1]گر بر دل وی ز صد یکی هست
[M2]امید وصالش اندکی هست
[B][M1]ور نیست زهی بلا که افتاد
[M2]این مردن نو مبارکم باد
[B][M1]تا صبحدم این ترانه می زد
[M2]وآتش ز دلش زبانه می زد
[B][M1]القصه دو عاشق وفادار
[M2]هر دو به فراق هم گرفتار
[B][M1]تاریک شبی به روز بردند
[M2]وز جان ره عاشقی سپردند
[B][M1]در دل غم آنکه شب چه زاید
[M2]چون روز شود چه رو نماید
[A]
[B][M1]چون عیسی صبح دم برآورد
[M2]وز زرد قصب علم برآورد
[B][M1]باد دم او به مشکبیزی
[M2]اخضر شجر و شکوفه ریزی
[B][M1]زرین علمش به زرفشانی
[M2]نیلی صدف و گهرفشانی
[B][M1]قیس از دم اژدهای شب رست
[M2]وز آه و نفیر دم فرو بست
[B][M1]بر ناقه رهنورد دم زد
[M2]واندر ره بی خودی قدم زد
[B][M1]می راند نشید شوق خوانان
[M2]تا ساحت خیمه گاه جانان
[B][M1]در خیمه چو سایه چون نه ره داشت
[M2]از دور زمام خود نگه داشت
[B][M1]نادیده ز خیمگی نشانی
[M2]می گفت به خیمه داستانی
[B][M1]کای قبله نور و حجله حور
[M2]در سایه ات آفتاب مستور
[B][M1]لیلی ست مرا چو چشم روشن
[M2]تو پرده چشم روشن من
[B][M1]هستم ز مژه سرشکباران
[M2]چون دامن تو به روز باران
[B][M1]بر گریه زار من ببخشای
[M2]وز طلعت یار پرده بگشای
[B][M1]چون میخم اگر رسد به سر سنگ
[M2]زینجا نکنم به رفتن آهنگ
[B][M1]هر چند دهند پیچ و تابم
[M2]خود را به تو بسته چون طنابم
[B][M1]بر بار تو تن نهاده دایم
[M2]هستم چو ستون ستاده قایم
[B][M1]بار دل من بسی ست بی یار
[M2]از گردن من بیفکن این بار
[B][M1]در پیچش کار من چه کوشی
[M2]وز من رخ یار من چه پوشی
[B][M1]جیب من اگر درد جفایت
[M2]دست من و دامن وفایت
[B][M1]من بودم و دوش گریه و سوز
[M2]وای ار گذرد چو دوشم امروز
[B][M1]لیلی ست چو آب زندگانی
[M2]من تشنه جگر چنانکه دانی
[B][M1]وقت است که بر لبم فشاند
[M2]یک قطره و آتشم نشاند
[B][M1]من از غمش اینچنین در آتش
[M2]او خرم و شادکام و دلخوش
[B][M1]قیس ار چه نشد بلند آواز
[M2]در خیمه شید لیلی آن راز
[B][M1]در سینه فروخت آتش او
[M2]شد سوی برون عنانکش او
[B][M1]از پرده خیمه چهره گلگون
[M2]آمد چون گل ز غنچه بیرون
[B][M1]بر ناقه ستاده قیس را دید
[M2]چون صبح به روی او بخندید
[B][M1]از حقه لعل گوهر افشاند
[M2]وز پسته شور شکر افشاند
[B][M1]گفت ای زده دم ز مهر رویم
[M2]بر جان تو داغ آرزویم
[B][M1]دردی که تو را نشسته در دل
[M2]یا کرده به سینه تو منزل
[B][M1]داری تو گمان که مرغ آن درد
[M2]تنها به دل تو آشیان کرد
[B][M1]هست ای ز تو باغ عیش خندان
[M2]درد دل من هزار چندان
[B][M1]لیکن چو تو دم زدن نیارم
[M2]سوی تو قدم زدن نیارم
[B][M1]رازی که توانیش تو گفتن
[M2]من نتوانم به جز نهفتن
[B][M1]عاشق زده کوس جامه پاکی
[M2]معشوق و لباس شرمناکی
[B][M1]عاشق غم دل به ناله پرداز
[M2]معشوق و به جان نهفتن آن راز
[B][M1]عاشق نالد ز درد دوری
[M2]معشوق و خموشی و صبوری
[B][M1]عاشق گرید ز پرده بیرون
[M2]معشوق به دل فرو خورد خون
[B][M1]عاشق ره جست و جو سپارد
[M2]معشوق به خانه پا فشارد
[B][M1]عاشق که کشد فغان به عیوق
[M2]باشد ز هوای روی معشوق
[B][M1]معشوق به درد و غم معانق
[M2]باشد به امید وصل عاشق
[B][M1]سازنده که ساز عشق پرداخت
[M2]معشوقی و عاشقی به هم ساخت
[B][M1]این هر دو نوا ز یک مقامند
[M2]از یکدیگر جدا به نامند
[B][M1]چون قیس شنید این ترانه
[M2]برداشت سرود عاشقانه
[B][M1]از ذوق درید پیرهن را
[M2]بر خاک فکند خویشتن را
[B][M1]می خواست که از هوای لیلی
[M2]چون سایه فتد به پای لیلی
[B][M1]با او ز گذشته راز گوید
[M2]غم های زمانه باز گوید
[B][M1]همزادانش روان ز هر سوی
[M2]حاضر گشتند مرحبا گوی
[B][M1]دهشت زده گشت قیس از آنان
[M2]لب بست ز گفت و گوی جانان
[B][M1]محروم ز کام خویش برگشت
[M2]دلخسته و سینه ریش برگشت
[B][M1]می رفت به درد و غم دلی جفت
[M2]با خویشتن این سرود می گفت
[B][M1]کای قوم که همدمان یارید
[M2]یکدم او را به من گذارید
[B][M1]تا سیر جمال او ببینم
[M2]خرم به وصال او نشینم
[B][M1]زین چیست بتر که دلفگاری
[M2]برده شب فرقت انتظاری
[B][M1]پر خون دل و دیده بامدادان
[M2]گردد به وصال دوست شادان
[B][M1]نایافته نطق را مجالی
[M2]ناگفته هنوز حسب حالی
[B][M1]ناگاه گروهی از کرانه
[M2]حایل گردند در میانه
[B][M1]از نطق زبان وی ببندند
[M2]بر جان وی این گره پسندند
[B][M1]کس روی چنین کسان مبیناد
[M2]جز دامن ازین خسان مچیناد
[B][M1]روزی زینسان به شب رسیدش
[M2]رنجی و غمی عجب رسیدش
[B][M1]شب نیز بدین صفت به سر برد
[M2]محمل به نشیمن سحر برد
[B][M1]پا ساخت ز سر به راه لیلی
[M2]شد باز به خیمه گاه لیلی
[B][M1]دید از اغیار خیمه خالی
[M2]گم هر که نه یار ازان حوالی
[B][M1]بوسید به خدمت آستانه
[M2]بر پای ستاد خادمانه
[B][M1]لیلی به درون خیمه اش خواند
[M2]بر مسند احترام بنشاند
[B][M1]هنگامه عاشقی نهادند
[M2]سر نامه عاشقی گشادند
[B][M1]هر دو معشوق و هر دو عاشق
[M2]چون شیر و شکر به هم موافق
[B][M1]لیلی و سری به عشوه سازی
[M2]قیس و نظری به پاکبازی
[B][M1]قیس و خط سبز بر بناگوش
[M2]لیلی و سفر ز خطه هوش
[B][M1]لیلی و گره ز مو گشادن
[M2]قیس و دل و دین به باد دادن
[B][M1]قیس و سخنان خنده انگیز
[M2]لیلی و ز خنده در شکر ریز
[B][M1]لیلی و کرشمه های خوبی
[M2]قیس و غم عشق و سینه کوبی
[B][M1]القصه دو دوست گشته همدم
[M2]کردند اساس عشق محکم
[B][M1]آن بر سر صدر ناز بنشست
[M2]وین در صف عاشقی کمر بست
[B][M1]بردند به سر چنانکه دانی
[M2]در شیوه عشق زندگانی
[A]
[B][M1]عشق اول او سرود و شادیست
[M2]بیرون ز آهنگ نامرادیست
[B][M1]نی رنج غرامت است در وی
[M2]نی زخم ملامت است در وی
[B][M1]سرمایه راحت و سرور است
[M2]از سود و زیان دهر دور است
[B][M1]چون می که نخست جز خوشی نیست
[M2]یک ذره در او مشوشی نیست
[B][M1]محنت کاهد طرب فزاید
[M2]وز دل غم روز و شب زداید
[B][M1]نی دردی ناگوار دارد
[M2]نی درد سر خمار دارد
[B][M1]قیس از می عشق شادمانه
[M2]فارغ ز کشاکش زمانه
[B][M1]هر روز که بامداد کردی
[M2]در کار خود ایستاد کردی
[B][M1]از منزل خویش بار بستی
[M2]احرام حریم یار بستی
[B][M1]کردی چو بر آن قبیله اقبال
[M2]رستی ز تنش دو صد پر و بال
[B][M1]بر بوی وصال شاد رفتی
[M2]بی زحمت پا چو باد رفتی
[B][M1]بودی به رهش دمیده نشتر
[M2]از سبزه به زیر پای خوشتر
[B][M1]زآتش صد کوه پشت بر پشت
[M2]بودیش ز ریگ گرم یک مشت
[B][M1]گر ناوک خار و تیغ خاره
[M2]کردی کف پاش پاره پاره
[B][M1]بنمودیش اندر آن تک و پوی
[M2]از هر پاره و درستی روی
[B][M1]زان قبله جان چو بازگشتی
[M2]چون کعبه رهش دراز گشتی
[B][M1]بودی به حساب خاطر تنگ
[M2]هر گام بر او هزار فرسنگ
[B][M1]رفتی به دو چشم اشکپالا
[M2]چون آب روان به سوی بالا
[B][M1]پویان قدمش به منزل خویش
[M2]مویش ز قفا کشان دل ریش
[B][M1]هر بار که رو به راه کردی
[M2]صد بار به پس نگاه کردی
[B][M1]تا بو که کسی برآید از راه
[M2]ک آرد خبری به وی ازان ماه
[B][M1]می رفت چو سیل از سر کوه
[M2]می آمد همچو کوه اندوه
[B][M1]می رفت چو باد تیز در دشت
[M2]چون آب ستاده باز می گشت
[B][M1]روزی ز قضا تنی ز تب سست
[M2]ره سوی دیار یار می جست
[B][M1]پایش به روش نکرد یاری
[M2]بی واسطه شتر سواری
[B][M1]یک ناقه بچه دار بودش
[M2]کز بچه به دل قرار بودش
[B][M1]از بچه اگر جدا فتادی
[M2]در فرقت او ز پا فتادی
[B][M1]قیس از بچه ناقه را جدا کرد
[M2]رو در ره یار دلربا کرد
[B][M1]میلی دو سه چونکه راه بسپرد
[M2]اندیشه لیلی از خودش برد
[B][M1]ناقه چو زمام سستتر دید
[M2]بر بوی بچه ز راه گردید
[B][M1]آن لحظه که قیس را خبر شد
[M2]تا بچه خویش رهسپر شد
[B][M1]زان قصه چو قیس آگهی یافت
[M2]دامن ز مراد خود تهی یافت
[B][M1]رو کرد به راه ناقه را باز
[M2]وز نغمه شوق شد حدی ساز
[B][M1]میلی دو سه چون برید ناقه
[M2]دور از بچه رنج دید و فاقه
[B][M1]شد قیس رمیده دل دگر بار
[M2]بی خود ز هجوم عشق دلدار
[B][M1]چون قیس ز ناقه بی خبر گشت
[M2]ناقه به ره گذشته برگشت
[B][M1]این قصه چو قیس بر سر آورد
[M2]بار دگرش به ره درآورد
[B][M1]بر قیس ز دست داده چاره
[M2]این واقعه شد سه چار باره
[B][M1]زآمد شد ناقه شد دلش خون
[M2]این راز ز سینه داد بیرون
[B][M1]کان گنج که من خراب اویم
[M2]منزلگه اوست پیش رویم
[B][M1]وان بچه که ناقه را غمش کشت
[M2]آرامگهش بود پس پشت
[B][M1]گر روی به مقصد من آرد
[M2]بی مقصد خویش جان سپارد
[B][M1]ور روی کند به مقصد خویش
[M2]زان غصه شود درون من ریش
[B][M1]همراهی ما به هم محال است
[M2]خوشنودی ما ز هم خیال است
[B][M1]آن به که ز دل گره گشاییم
[M2]هر یک به ره دگر گراییم
[B][M1]این گفت و ز ناقه رخت بگشاد
[M2]بند از دل لخت لخت بگشاد
[B][M1]او را به دیار خویش بگذاشت
[M2]تنها ره یار خویش برداشت
[B][M1]شد در ره او به فرق پویان
[M2]با خویشتن این سرود گویان
[B][M1]کای دل به موافقان درآویز
[M2]وز چنگ مخالفان بپرهیز
[B][M1]در راه وفا قدم ز سر کن
[M2]وآیین جفا ز سر به در کن
[B][M1]زین راه کسی که داردت باز
[M2]از همرهیش درون بپرداز
[B][M1]گر هست به رهرویت میلی
[M2]همراه تو بس خیال لیلی
[B][M1]لیلی می گوی و راه می رو
[M2]وآسوده درین پناه می رو
[B][M1]لیلی ز جهان تو را پسند است
[M2]هر کس که جز اوست بر تو بند است
[B][M1]از هر چه نه اوست بند بگسل
[M2]پیوند ز ناپسند بگسل
[B][M1]می زد زینسان ترانه خاص
[M2]می رفت بر آن ترانه رقاص
[B][M1]پا کرده ز سر به رسم هر روز
[M2]پی برد به کوی آن دل افروز
[B][M1]هر چیز که بود دیدنی دید
[M2]رازی که توان شنید بشنید
[B][M1]چون شب شد ازان مقام برگشت
[M2]با خوشدلی تمام برگشت
[B][M1]آمد غمگین و رفت دلشاد
[M2]حال دل عاشقان چنین باد
[A]
[B][M1]عنوانکش این صحیفه درد
[M2]در طی صحیفه این رقم کرد
[B][M1]کز قیس رمیده دل چو لیلی
[M2]دریافت به سوی خویش میلی
[B][M1]می خواست که غور آن بداند
[M2]تا بهره به قدر آن رساند
[B][M1]روزی که پریرخان آن حی
[M2]بودند ز نر و ماده با وی
[B][M1]با هر پسری که خنده کردی
[M2]بی بیع و شراش بنده کردی
[B][M1]با هر دختر که لب گشادی
[M2]پیشش به کنیزی ایستادی
[B][M1]بودند درین هنر که ناگاه
[M2]قیس هنری درآمد از راه
[B][M1]رویی ز غبار راه پرگرد
[M2]جانی ز فراق یار پر درد
[B][M1]بوسید زمین و مرحبا گفت
[M2]بر لیلی و خیل او دعا گفت
[B][M1]لیلی سوی او نظر نینداخت
[M2]زان جمع به حال او نپرداخت
[B][M1]از عشوه کشیده زلف بر رو
[M2]وز ناز فکند چین در ابرو
[B][M1]با هر که نه قیس خنده آمیز
[M2]با هر که نه قیس در شکر ریز
[B][M1]با هر که نه قیس در تبسم
[M2]با هر که نه قیس در تکلم
[B][M1]رو در همه بود و پشت با او
[M2]خوش با همه و درشت با او
[B][M1]قیس ار به رخش نظاره کردی
[M2]از پیش نظر کناره کردی
[B][M1]ور آن به سخن زبان گشادی
[M2]این گوش به دیگری نهادی
[B][M1]چون قیس ز لیلی این هنر دید
[M2]حال خود ازین هنر دگر دید
[B][M1]شاخ املش گلی دگر کرد
[M2]شد لاله سرخ او گلی زرد
[B][M1]از هر مژه لعل تر فرو ریخت
[M2]بر صفحه زر گهر فرو ریخت
[B][M1]پرده ز رخ نیاز برداشت
[M2]وین پرده جانگداز برداشت
[B][M1]کان رونق کار و بار من کو
[M2]وان حرمت و اعتبار من کو
[B][M1]خوش آنکه چو لیلی ام بدیدی
[M2]از صحبت دیگران رمیدی
[B][M1]با من بودی به من نشستی
[M2]با من ز سخن دهن نبستی
[B][M1]زو خواستمی به روزگاران
[M2]عذر گنه گناهکاران
[B][M1]کو با همه بی گناهی من
[M2]یک تن پی عذرخواهی من
[B][M1]گر می نشود شفیع من کس
[M2]این اشک چو خون شفیع من بس
[B][M1]لیلی چو غزلسراییش دید
[M2]وین نغمه جانگداز بشنید
[B][M1]آور ز جمله رو به سویش
[M2]بگشاد زبان به گفت و گویش
[B][M1]شد در رخ او ز لطف خندان
[M2]گفت ای شه خیل دردمندان
[B][M1]ما هر دو دو یار مهربانیم
[M2]وز زخمه عشق در فغانیم
[B][M1]بیگانه تنیم و آشنا دل
[M2]پر چنگ زبان و پر صفا دل
[B][M1]چین در ابرو اگر فکندم
[M2]تا ظن نبری که کین پسندم
[B][M1]بر روی گره میان مردم
[M2]باشد گره زبان مردم
[B][M1]عشقت که بود ز نقد جان به
[M2]چون گنج ز دیده ها نهان به
[B][M1]چون قیس شنید این بشارت
[M2]شد هوشش ازین سخن به غارت
[B][M1]بر خاک چو سایه بی خود افتاد
[M2]در سایه آن سهی قد افتاد
[B][M1]تا دیر که از زمین نجنبید
[M2]گفتند به خواب مرگ خسبید
[B][M1]بر چهره زدند آبش از چشم
[M2]آن آب نبرد خوابش از چشم
[B][M1]خوبان عرب ز جا بجستند
[M2]هنگامه خویش برشکستند
[B][M1]رفتند همه فتان و خیزان
[M2]از تهمت قتل او گریزان
[B][M1]ننشست ازان پریرخان کس
[M2]او ماند همین و لیلی و بس
[B][M1]او خفته و لیلی اش به بالین
[M2]بر ماه همی فشاند پروین
[B][M1]یعنی که به داغ شوق مرده ست
[M2]وز محنت عشق جان سپرده ست
[B][M1]تا آخر روز حالش این بود
[M2]چون مرده فتاده بر زمین بود
[B][M1]چون روز گذشت و چشم بگشاد
[M2]چشمش به جمال لیلی افتاد
[B][M1]او نیز ز دیده خون فشان کرد
[M2]وز هر مژه سیل خون روان کرد
[B][M1]لیلی پرسید کای یگانه
[M2]در مجمع عاشقان فسانه
[B][M1]ای بی خودی از کجا فتادت
[M2]وین باده بی خودی که دادت
[B][M1]گفتا ز کف تو خوردم این می
[M2]وین باده تو دادیم پیاپی
[B][M1]بر من ز نخست تافتی روی
[M2]بستی ز سخن لب سخنگوی
[B][M1]کف در کف دیگران نهادی
[M2]رخ در رخ دیگران ستادی
[B][M1]پیش آمدمت فکندیم پس
[M2]خوارم کردی به چشم هر خس
[B][M1]وآخر در لطف باز کردی
[M2]صد عشوه و ناز ساز کردی
[B][M1]چون پروردی به درد و صافم
[M2]یک جرعه نداشتی معافم
[B][M1]گفتی سخنان مستی انگیز
[M2]کردی زان می به مستیم تیز
[B][M1]گر بی خودیی کنم چه چاره
[M2]من آدمیم نه سنگ خاره
[B][M1]لیلی چو شنید این حکایت
[M2]گفتا به کرشمه عنایت
[B][M1]با قیس که ای مراد جانم
[M2]قوت ده جسم ناتوانم
[B][M1]دردی که تو راست حاصل از من
[M2]داغی تو راست بر دل از من
[B][M1]درد دل من ازان فزون است
[M2]وز دایره صفت برون است
[B][M1]شد قیس ز ذوق این سخن شاد
[M2]شادان رخ خود به خانه بنهاد
[A]
[B][M1]سر فتنه نیکوان آفاق
[M2]چون ابروی خود به نیکویی طاق
[B][M1]منصوبه گشای عرصه ناز
[M2]محجوبه نشین پرده راز
[B][M1]ریحان حدیقه امانی
[M2]گلبرگ بهار زندگانی
[B][M1]آهوی شکارگیر شیران
[M2]بازو شکن صد دلیران
[B][M1]سجاده نورد پارسایان
[M2]دراعه نمای خودنمایان
[B][M1]بازار نه ستم فروشی
[M2]ارزان کن نرخ مهرکوشی
[B][M1]چشم عرب از جمال او باغ
[M2]جان عجم از هوای او داغ
[B][M1]از صوت وشاح و بانگ خلخال
[M2]خنیاگر وجد و مطرب حال
[B][M1]از طوق گلو و زیور گوش
[M2]بازی ده عقل و رهزن هوش
[B][M1]یعنی لیلی نگار موزون
[M2]آن چون قیسش هزار مجنون
[B][M1]چون دید که قیس حق شناس است
[M2]عشقش بدر از حد قیاس است
[B][M1]در نقد وفاش هیچ شک نیست
[M2]محتاج گواهی محک نیست
[B][M1]چون روز دگر به سویش آمد
[M2]جانی پراز آرزویش آمد
[B][M1]دل جست به خنده رضایش
[M2]جان داد به مژده وفایش
[B][M1]برداشت دل از جفا پسندی
[M2]بگشاد زبان به عهد بندی
[B][M1]خواهان رضای او به صد جهد
[M2]گفتش پی استواری عهد
[B][M1]سوگند به ذات ایزد پاک
[M2]گردش ده چرخ های افلاک
[B][M1]روشن کن این بلند طارم
[M2]از شمع مه و چراغ انجم
[B][M1]فیاض وجود و واهب جود
[M2]مقصود گذشتگان ز مقصود
[B][M1]سوگند به دیده های روشن
[M2]بر عالم راز پرتو افکن
[B][M1]ناظر به حقایق نهانی
[M2]حاضر به دقایق معانی
[B][M1]بر لوح وجود هر چه دیده
[M2]تا کنه کمال آن رسیده
[B][M1]سوگند به سینه های دانا
[M2]بر دانش چیزها توانا
[B][M1]واقف ز کنوز آفرینش
[M2]عارف به رموز اهل بینش
[B][M1]هر نکته مشکلی که خوانده
[M2]محروم ز حل آن نمانده
[B][M1]سوگند به هر غریب مهجور
[M2]افتاده ز یار خویشتن دور
[B][M1]نی در شب غم امیدی او را
[M2]نی از لب کس نویدی او را
[B][M1]هم ضربت تیغ هجر دیده
[M2]هم شربت زهر غم چشیده
[B][M1]سوگند به هر مهی پری وش
[M2]همچون مه خوب و چون پری خوش
[B][M1]دل کرده به مهر چون خودی بند
[M2]وز هر که نه او بریده پیوند
[B][M1]پیراهن غنچه بی تنش چاک
[M2]وز تهمت عیب دامنش پاک
[B][M1]سوگند به هر چه از خردمند
[M2]گویند به آن خوش است سوگند
[B][M1]کز مهر تو تا مجال باشد
[M2]ببریدن من محال باشد
[B][M1]تا دور فلک دهد امانم
[M2]یاد تو بود انیس جانم
[B][M1]باشم به غمت درین غم آباد
[M2]از شادی هر دو عالم آزاد
[B][M1]صد بار گر از غمت بمیرم
[M2]پیوند به دیگری نگیرم
[B][M1]بخت ار دهد اختیار کارم
[M2]از جمله تو باشی اختیارم
[B][M1]هر کج که نبینمش به تو راست
[M2]با وی نکنم نشست یا خاست
[B][M1]کس همنفسم مباد بی تو
[M2]پروای کسم مباد بی تو
[B][M1]تا لوح وفات شد درستم
[M2]از حرف دو کون لوح شستم
[B][M1]زین عهد که با تو بستم امروز
[M2]عهد همه را شکستم امروز
[B][M1]این بحر وفا مباد تیره
[M2]کین بس به قیامتم ذخیره
[B][M1]لیلی چو کمر به عهد دربست
[M2]در مهد وفا به عهد بنشست
[B][M1]در پیش رهی گرفت باریک
[M2]می کرد کران ز دور و نزدیک
[B][M1]ترک همه کار و بار خود کرد
[M2]روی از همه کس به یار خود کرد
[B][M1]بنهاد به طوق یار گردن
[M2]در چید ز دست غیر دامن
[B][M1]چون قیس سحر ز ره رسیدی
[M2]سر در ره ناقه اش کشیدی
[B][M1]با او گفتی حکایت شب
[M2]شکر روز و شکایت شب
[B][M1]تا شب بودی نشسته با هم
[M2]از صحبت غیر رسته با هم
[B][M1]در وصل چو قیس جهد او دید
[M2]وین عهد وفا به عهد بشنید
[B][M1]وسواس محبتش فزون شد
[M2]وان وسوسه عاقبت جنون شد
[B][M1]آمد به جنون ز پرده بیرون
[M2]مجنون لقبش نهاد گردون
[B][M1]طی گشت بدین لقب سرانجام
[M2]از نامه دهر قیس را نام
[B][M1]در هر محفل که جاش کردند
[M2]مجنون مجنون نداش کردند
[B][M1]او نیز بدین خطاب خوش بود
[M2]زین تازه ترانه ذوق کش بود
[B][M1]زان نکته چه به که عشق راند
[M2]زان نام چه به که عشق خواند
[B][M1]جامی بگسل ز هرزه کاری
[M2]تا نام به عاشقی برآری
[B][M1]در کارگه سپهر دوار
[M2]بهتر نبود ز عاشقی کار
[A]
[B][M1]بیاع متاع هوشیاری
[M2]رقاص سماع بی قراری
[B][M1]ویرانه نشین کوه اندوه
[M2]دیوانه سوار قله کوه
[B][M1]گنجور خزانه های افلاس
[M2]رنجور فسانه های وسواس
[B][M1]آسوده سایه مغیلان
[M2]سرگشته وادی ذلیلان
[B][M1]دمساز مغنیان فریاد
[M2]همراز مجردان آزاد
[B][M1]همگردن آهوان صحرا
[M2]همشیون بلبلان شیدا
[B][M1]تاراج رسیده شه عشق
[M2]نعلین دریده ره عشق
[B][M1]سنگ افکن شیشه خانه عقل
[M2]بر هم زن دام و دانه عقل
[B][M1]با گور و گوزن همطویله
[M2]با دیو و پری ز یک قبیله
[B][M1]یعنی مجنون اسیر لیلی
[M2]شوریده دار و گیر لیلی
[B][M1]چون از خود و قوم خود بگردید
[M2]وز قاعده خرد بگردید
[B][M1]بر بستر شب نیارمیدی
[M2]چون روز شدی کسش ندیدی
[B][M1]سر رشته عهد پاره کردی
[M2]وز همعهدان کناره کردی
[B][M1]هر یاری را که دیدی از دور
[M2]از یاری او رمیدی از دور
[B][M1]هر خویشی را که آمدی پیش
[M2]دور افکندی ز خویشی خویش
[B][M1]چون قوم وی این صفت بدیدند
[M2]در طعنه وی زبان کشیدند
[B][M1]کو را ز میان ما چه حال است
[M2]کز قوم خودش چنین ملال است
[B][M1]تیغی نه به مرحمت کشیده ست
[M2]وز ما صله رحم بریده ست
[B][M1]چون هاله به گرد او نشستند
[M2]پیرامن ماه حلقه بستند
[B][M1]دیدند دلیل و نبض جستند
[M2]وز خامشیش زبان بشستند
[B][M1]نگشاد گره ز پرده راز
[M2]وز پرده برون نداد آواز
[B][M1]یاری بودش در آن قبیله
[M2]قایم به مساعی جمیله
[B][M1]شیرین کاری سخن گزاری
[M2]در پرده عشق رازداری
[B][M1]گفتند بدو که قیس هر چند
[M2]کرده ست چو نی ره نفس بند
[B][M1]در وی دردم دم وفایی
[M2]باشد که برون دهد صدایی
[B][M1]افتاد پی تفحص حال
[M2]روزی دو سه قیس را ز دنبال
[B][M1]وآخر گفتش که ای برادر
[M2]دارم ز غمت دلی پر آذر
[B][M1]داغ غم تو بسوخت جانم
[M2]زد شعله ز مغز استخوانم
[B][M1]پیوند وفا بریدنت چیست
[M2]وز صحبت من رمیدنت چیست
[B][M1]زین پیش به هم حریف بودیم
[M2]چون لام و الف الیف بودیم
[B][M1]انصاف بده که آن کجا رفت
[M2]آن قاعده چون شد و چرا رفت
[B][M1]بنشین نفسی که راز گوییم
[M2]احوال گذشته باز جوییم
[B][M1]یار ار نه به راز لب گشاید
[M2]بوی یاری ز وی نیاید
[B][M1]در خلوت دوستان دمساز
[M2]معماری دوستان کند راز
[B][M1]مجنون چو شنید این ترانه
[M2]زد ناله و آه عاشقانه
[B][M1]گفت ای دیرینه همدم من
[M2]واندر هر راز محرم من
[B][M1]کاریم به سر فتاده دشوار
[M2]در ورطه مردنم ازان کار
[B][M1]کاری نه که بار رنج و اندوه
[M2]صد بار فزون گران تر از کوه
[B][M1]این بار اگر نیفتد از پشت
[M2]دانم به یقین که خواهدم کشت
[B][M1]پرسید که آن کدام بار است
[M2]وان بر دلت از کدام یار است
[B][M1]گفتا غم لیلی و بیفتاد
[M2]از گفتن نام آن پریزاد
[B][M1]هم چشم ز کار رفت و هم گوش
[M2]هم لب ز حدیث گشته خاموش
[B][M1]دست از دو جهان فشاند تا دیر
[M2]نی مرده نه زنده ماند تادیر
[B][M1]آن یار چو دید حال او را
[M2]در عشق و وفا کمال او را
[B][M1]دانست که کار و بار او چیست
[M2]معشوقه کدام و یار او کیست
[B][M1]ز آشفتگیش بسی بیاشفت
[M2]وان راز نهان به دیگران گفت
[B][M1]مقصود وی آنکه آن غم و رنج
[M2]گردد ز دواگران دواسنج
[A]
[B][M1]مسکین پدرش خبر چو زان یافت
[M2]چون باد به سوی او عنان تافت
[B][M1]مهر پدری ز دل زدش جوش
[M2]وز مهر کشیدش اندر آغوش
[B][M1]کای جان پدر چه حال داری
[M2]رو بهر چه در وبال داری
[B][M1]امروز شنیده ام که جایی
[M2]دادی دل خود به دلربایی
[B][M1]در خطه این خط مجازی
[M2]نیکو هنریست عشقبازی
[B][M1]لیکن همه کس به آن سزا نیست
[M2]هر منظر خوب دلگشا نیست
[B][M1]معشوق نکو سرشت باید
[M2]این کار ز اصل زشت ناید
[B][M1]لیلی که به چشم تو عزیز است
[M2]نسبت به تو کمترین کنیز است
[B][M1]در مذهب عقل نیست چیزی
[M2]مشعوف شدن به هر کنیزی
[B][M1]تو خضروشی به سربلندی
[M2]خضرای دمن وی از نژندی
[B][M1]عالم هم خاک پای خضر است
[M2]خضرای دمن چه جای خضر است
[B][M1]بردار خدای را دل از وی
[M2]پیوند امید بگسل از وی
[B][M1]او خس تو گلی نه تازه سروی
[M2]او زاغ تو نازنین تذروی
[B][M1]با خس گل و سرو را چه نسبت
[M2]با زاغ تذرو را چه نسبت
[B][M1]مپسند نصیب خود ازین باغ
[M2]یک لاله کزو به دل نهی داغ
[B][M1]باغیست پر از گل و ریاحین
[M2]ریحان می بوی و لاله می چین
[B][M1]صد دسته به دست خویش می بند
[M2]دلبسته شدن به لاله ای چند
[B][M1]وین نیز مقرر است و معلوم
[M2]کان حی که به لیلی اند موسوم
[B][M1]با ما همه بر سر نزاع اند
[M2]سر باززنان ز اجتماع اند
[B][M1]هستیم به هم چو آتش و آب
[M2]از صحبت یکدگر عنان تاب
[B][M1]داریم درین نشیمن جنگ
[M2]صد تیغ به خون یکدگر رنگ
[B][M1]با آن که به دشمنی ستیزد
[M2]خود گو که ز دوستی چه خیزد
[B][M1]مجنون به پدر درین نصایح
[M2]گفت ای به زبان مهر ناصح
[B][M1]هر نکته حکمتی که گفتی
[M2]هر در نصیحتی که سفتی
[B][M1]نقش دل نکته دان من شد
[M2]آویزه گوش جان من شد
[B][M1]با تو نه دل عتاب دارم
[M2]لیکن همه را جواب دارم
[B][M1]گفتی که شدی ز عشق مفتون
[M2]وز جذبه عاشقی دگرگون
[B][M1]آری نزنم نفس ز انکار
[M2]عشق است مرا درین جهان کار
[B][M1]حاشا که ازین ره ایستم من
[M2]جز زنده به عشق نیستم من
[B][M1]هر کس که نه راه عشق ورزد
[M2]در مذهب من جوی نیرزد
[B][M1]عشق است خلاصی دل مرد
[M2]از گردش چرخ باژگون گرد
[B][M1]گفتی که به دلبری نشاید
[M2]هر بت که نه ز اصل پاک زاید
[B][M1]خوبان که سرشته ز آب و خاکند
[M2]گر پاک دلی ز اصل پاکند
[B][M1]حسن ازل است اصل ایشان
[M2]عیش ابد است وصل ایشان
[B][M1]آیینه نور ذوالجلالند
[M2]عنوان صحیفه جمالند
[B][M1]بر آب وگل ار نتابد آن نور
[M2]یک تن نشود به حسن مشهور
[B][M1]نه ذوق دهد نه دل رباید
[M2]نی تن کاهد نه جان فزاید
[B][M1]گفتی لیلی به حسن بالاست
[M2]لیکن به نسب فروتر از ماست
[B][M1]عاشق به نسب چه کار دارد
[M2]کز هر چه نه عشق عار دارد
[B][M1]هر کس که بود فتاده عشق
[M2]فرزند دل است و زاده عشق
[B][M1]از نسبت آب و گل بریده
[M2]در روضه جان و دل چریده
[B][M1]مادر نشناسد و پدر نیز
[M2]وز عیب رهیده وز هنر نیز
[B][M1]گفتی که بکش سر از هوایش
[M2]اندیشه تهی کن از وفایش
[B][M1]ترک غم عشق کار من نیست
[M2]وین کار به اختیار من نیست
[B][M1]حرفی دو سه از وفا سرشتند
[M2]بر صفحه جان من نوشتند
[B][M1]از ناخن اگر چه جان خراشم
[M2]آن حرف وفا چه سان تراشم
[B][M1]هر حرف صواب کش نگارند
[M2]حک کردن آن خطا شمارند
[B][M1]گفتی نسزد نصیبه کس
[M2]از گلشن دهر یک گل و بس
[B][M1]لیلی که نسیم اوست طیبم
[M2]بس باشد ازین چمن نصیبم
[B][M1]او جان من است و من تن او را
[M2]او هست مرا بس و من او را
[B][M1]گر دور ز یکدگر بکاهیم
[M2]کام دگر از جهان نخواهیم
[B][M1]خاطر به هم است شاد ما را
[M2]شادی دگر مباد ما را
[B][M1]گفتی که به کین آن قبیله
[M2]داریم هزار کید و حیله
[B][M1]ما را که ز مهر سینه چاک است
[M2]از کینه دیگران چه باک است
[B][M1]لیلی چو ز مهر من زند دم
[M2]از کین قبیله کی خورم غم
[B][M1]من خود ز همه جهان به تنگم
[M2]با هر که نه او بود به جنگم
[B][M1]از صلح منش اگر بود ننگ
[M2]آغاز کنم به خویش هم جنگ
[B][M1]بیچاره پدر چو قیس را دید
[M2]وز روی سخنان عشق بشنید
[B][M1]دانست که کار قیس سخت است
[M2]در سیل بلا فتاده رخت است
[B][M1]دربست زبان ز گفتن پند
[M2]بگسست ز بند پند پیوند
[B][M1]انداخت ز فرط نیکخواهی
[M2]کارش به عنایت الهی
[A]
[B][M1]چون قیس دریده جیب و دامان
[M2]از پند پدر نشد به سامان
[B][M1]اعیان قبیله پیش آن پیر
[M2]گفتند به حسن راء/ی و تدبیر
[B][M1]کای عامری فلک عماری
[M2]معموری ملک کامگاری
[B][M1]فرزند تو نور دیده ماست
[M2]آرام دل رمیده ماست
[B][M1]چشم و دل ما به اوست روشن
[M2]آب و گل ما ازوست روشن
[B][M1]بر آتش مهر او سپندیم
[M2]تا چند بر آتشش پسندیم
[B][M1]چون عشق و وفاست در سرشتش
[M2]این واقعه گشت سرنوشتش
[B][M1]آن را که فتد چنین بلایی
[M2]گر زانکه طلب کند دوایی
[B][M1]شرط است ره سفر گرفتن
[M2]یا مهر بتی دگر گرفتن
[B][M1]خرد است و زو سفر نیاید
[M2]وز عهده آن به در نیاید
[B][M1]آن به که پریرخی بجویی
[M2]مشهور جهان به خوبرویی
[B][M1]در عقد و نکاح وی در آری
[M2]همت به صلاح او گماری
[B][M1]باشد گیرد بدو تسلی
[M2]فارغ شود از هوای لیلی
[B][M1]در خدمت آن میان ببندد
[M2]وز قصه این زبان ببندد
[B][M1]این نکته ز صاحبان تدبیر
[M2]افتاد پسند خاطر پیر
[B][M1]بگشاد زبان و قیس را خواند
[M2]پیش نظرش به لطف بنشاند
[B][M1]گفت ای ز تو بخت من خجسته
[M2]در دیده چو مردمم نشسته
[B][M1]چشمم به شمایل تو بیناست
[M2]وز پشتی توست پشت من راست
[B][M1]طبعم به تو شاد و سینه خرم
[M2]حالم ز جدایی تو درهم
[B][M1]تا چند ز خانه فرد باشی
[M2]تنها رو و هرزه گرد باشی
[B][M1]یکچند به سوی خانه باز آی
[M2]چون مرغ به آشیانه باز آی
[B][M1]ور نیست به خانه ات قراری
[M2]همخانه کنم تو را نگاری
[B][M1]تا صحبت تو به ناز دارد
[M2]وز هرزه رویت باز دارد
[B][M1]گاهی که قدم نهی به خانه
[M2]بوسد قدمت چو آستانه
[B][M1]ور سوی برون شوی خرامان
[M2]در پای تو سر نهد چو دامان
[B][M1]عم تو که هست نقطه غم
[M2]از صفحه روزگار او کم
[B][M1]در پرده یکی نگار دارد
[M2]کز مه به جمال عار دارد
[B][M1]صافی بدنی چو در مکنون
[M2]از حقه تنگ وصف بیرون
[B][M1]همشیره شهد شکر او
[M2]همخوابه ناز عبهر او
[B][M1]هر دم به جهان فکنده پرتو
[M2]از قامت او قیامتی نو
[B][M1]آوازه او به هر دیاری
[M2]آواره او چو تو هزاری
[B][M1]بیرون ز حساب عقل مالش
[M2]وز مال بسی فزون جمالش
[B][M1]در افسر جاه همسر توست
[M2]در اصل و نسب برابر توست
[B][M1]بر دامن تو نه ننگی از وی
[M2]بر شیشه تو نه سنگی از وی
[B][M1]حیف است چنین دو گوهر پاک
[M2]ناگشته به وصل هم طربناک
[B][M1]خواهم که شود قرینه تو
[M2]خشنود به مهر و کینه تو
[B][M1]گردد به تو جلوه گر ز یک سلک
[M2]نا سفته درش شود تو را ملک
[B][M1]باشید به هم چو جان و دل دوست
[M2]بادام صفت دو مغز و یک پوست
[B][M1]گردید به هم رفیق و دمساز
[M2]نی نیش حسود و زخم غماز
[B][M1]چون قیس شنید این سخن را
[M2]بگشاد لب شکرشکن را
[B][M1]هم از مژه هم ز لب گهر سفت
[M2]افشاند سرشک و با پدر گفت
[B][M1]کای اصل وجود و گوهر من
[M2]خاک قدم تو افسر من
[B][M1]گل کرده توست آب و خاکم
[M2]پرورده توست جان پاکم
[B][M1]من عیسی مریمم درین دیر
[M2]در راه مجردی سبک سیر
[B][M1]خورشید وشم ازین و آن فرد
[M2]پیوند بریده از زن و مرد
[B][M1]دارم دلی از جهان رمیده
[M2]آن به که من بلا رسیده
[B][M1]تا در خم این رواق باشم
[M2]زآویزش جفت طاق باشم
[B][M1]دیوانه ام از بلند رایی
[M2]دیوانه چه مرد کدخدایی
[B][M1]من بار خود افکنم ز گردن
[M2]در بار کسان چرا دهم تن
[B][M1]جز من نسزد رفیق من کس
[M2]تنهایی من رفیق من بس
[B][M1]بیچاره پدر چو کرد ازو گوش
[M2]این طرفه جواب رفت از هوش
[B][M1]گفتا که ز کدخدایی تو
[M2]باشد غرضم رهایی تو
[B][M1]باشد یابی به کدخدایی
[M2]از لیلی و عشق او رهایی
[B][M1]پیوند کنی به دیگری سخت
[M2]بندد غم لیلی از دلت رخت
[B][M1]یک کفش بود برای یک پای
[M2]یک دل نشود دو دوست را جای
[B][M1]ماء/وای دو خصم نیست یک باغ
[M2]شهباز آید سفر کند زاغ
[B][M1]گفت ای پدر این چه حیله سازیست
[M2]با بیدلی این چه عشوه بازیست
[B][M1]هیهات که بگسلم ز لیلی
[M2]تا سیر شود دلم ز لیلی
[B][M1]لیلی نقش و دلم نگین است
[M2]لیلی تخم و دلم زمین است
[B][M1]لیلی جان است و من تن او را
[M2]او طوطی و دل نشیمن او را
[B][M1]تا تن جان را بود نشیمن
[M2]من باشم و لیلی لیلی و من
[B][M1]گشتم یکسر همه جهان را
[M2]دیدم یک یک جهانیان را
[B][M1]هر چیز که روی در خلل داشت
[M2]چون در نگریستم بدل داشت
[B][M1]الا لیلی که گر نیاید
[M2]چیزی دگرش بدل نشاید
[B][M1]بر بی بدل ار بدل گزینم
[M2]جز در دل و دین خلل نبینم
[B][M1]چون دید پدر که حال مجنون
[M2]از پند نمی شود دگرگون
[B][M1]با خاطر خوش شدش دعاگوی
[M2]در کش مکش قضا رضاجوی
[A]
[B][M1]کی پرده عاشقی شود ساز
[M2]بی زخمه عیبجوی غماز
[B][M1]نادیده خراش رشته چنگ
[M2]از چنگ کجا برآید آهنگ
[B][M1]از قصه قیس و دختر عم
[M2]در مجلس دوستان محرم
[B][M1]چون یافت وقوف هرزه گویی
[M2]بر قیس شکسته عیبجویی
[B][M1]فی الحال به لیلی این خبر برد
[M2]کز عشق تو قیس را دل افسرد
[B][M1]در دل شرری که داشت بنشست
[M2]با تو نظری که داشت بربست
[B][M1]خاطر به هوای دیگری داد
[M2]باشد به لقای دیگری شاد
[B][M1]آمد پدر و گرفت دستش
[M2]با دختر عم نکاح بستش
[B][M1]امروز وی است و دختر عم
[M2]آسوده جگر ز نشتر غم
[B][M1]تو نیز نظر ازو فروبند
[M2]یاری بگزین و دل در او بند
[B][M1]با اهل جفا وفا روا نیست
[M2]پاداش جفا به جز جفا نیست
[B][M1]لیلی چو شنید این حکایت
[M2]کردش غم جان به دل سرایت
[B][M1]کاری افتاد و سختش افتاد
[M2]خر مرد به راه و رختش افتاد
[B][M1]کرد از غم و درد دست و پا گم
[M2]دردی نوشید از اول خم
[B][M1]با قیس ز گردش زمانه
[M2]برداشت خطاب غایبانه
[B][M1]کای دلبر بی وفا چه کردی
[M2]با عاشق مبتلا چه کردی
[B][M1]با آنکه به جان غم تو خورده ست
[M2]کردی کاری که کس نکرده ست
[B][M1]راهش بزدی و گشتی از راه
[M2]احسنت احسنت بارک الله
[B][M1]با هم نه چنین کنند یاران
[M2]این نیست طریق دوستداران
[B][M1]گندم بنمودی از نخستم
[M2]چون عقد امید شد درستم
[B][M1]کردم پی گندمت تک و دو
[M2]هیچم نفروختی بجز جو
[B][M1]اول ز وفا نهادیم دام
[M2]وان دم که ز من گرفتی آرام
[B][M1]دامن نکوتری گرفتی
[M2]وآرام به دیگری گرفتی
[B][M1]چون با دگریت دل خوش افتد
[M2]غم نیست که در من آتش افتد
[B][M1]باد از تو بلند آتش من
[M2]زان مجلس عشرت تو روشن
[B][M1]لیلی به چنین غم جگرسوز
[M2]چون کرد شب سیاه خود روز
[B][M1]ناگه مجنون درآمد از راه
[M2]از لیلی و حال او نه آگاه
[B][M1]شد یار طلب به رسم هر بار
[M2]لیلی به عتاب گفت زنهار
[B][M1]ندهند ره اندر آن حریمش
[M2]وز تیغ و سنان کنند بیمش
[B][M1]او مرد حرمسرای ما نیست
[M2]او شیفته لقای ما نیست
[B][M1]گو دامن یار خویشتن گیر
[M2]دنباله کار خویشتن گیر
[B][M1]شب با دگران و روز با ما
[M2]یکدل نبود هنوز با ما
[B][M1]مسکین مجنون چو آن جفا دید
[M2]بسیار به این و آن بنالید
[B][M1]آن نالش او نداشت سودی
[M2]بنهاد به ره سر سجودی
[B][M1]گریان گریان ز دور برگشت
[M2]غمگین ز سرای سور برگشت
[B][M1]نادیده ز یار خود نصیبی
[M2]می گفت به زیر لب نسیبی
[B][M1]دردا که عظیم دردناکم
[M2]در راه امید و بیم خاکم
[B][M1]هر لحظه فرو روم به راهی
[M2]خود را نبرم گمان گناهی
[B][M1]همراه سرشک من رو ای آه
[M2]وز جرم نکرده عذر من خواه
[B][M1]پاکم ز گناه پیچ در پیچ
[M2]عشق است گناه من دگر هیچ
[B][M1]آن را که بود همین گناهش
[M2]بر بیگنهی بس این گواهش
[B][M1]حاشا که اگر فلک شود میغ
[M2]باران گردد به فرق من تیغ
[B][M1]از یار تواندم بریدن
[M2]سر بر در دیگری کشیدن
[B][M1]روزی که به زیر خاک باشم
[M2]زآلایش جسم پاک باشم
[B][M1]جان من خسته پیش جانان
[M2]باشد نغمات شوق خوانان
[B][M1]بر قالب خود کفن زنم چاک
[M2]فریادکنان برآیم از خاک
[B][M1]تا حشر ره وفاش گیرم
[M2]هر لحظه به خاک پاش میرم
[B][M1]با خویش همی سرود مجنون
[M2]زان نکته همچو در مکنون
[B][M1]وز دور همی شنید یاری
[M2]از آتش عشق داغداری
[B][M1]برگشت و به لیلی اش رسانید
[M2]لیلی ز دو دیده خون چکانید
[B][M1]شد باز به عشق تازه پیمان
[M2]وز کرده خویش پشیمان
[B][M1]از شعر لطیف و نظم دلکش
[M2]او نیز زد این ترانه خوش
[B][M1]کان کس که به حاسدان نهد گوش
[M2]آیین وفا کند فراموش
[B][M1]حاسد ببرد ز جان شیرین
[M2]شیرینی دوستان دیرین
[B][M1]یا رب که مباد هیچ حاسد
[M2]جز بار گران و نرخ کاسد
[B][M1]حاسد ز میانه دور بادا
[M2]وز زخم زمانه کور بادا
[B][M1]بادا رگ جان او بریده
[M2]کز روی توام برید دیده
[B][M1]گفتم بی تو به صبر کوشم
[M2]وز جام فراق زهر نوشم
[B][M1]چون شوق آمد چه جای صبر است
[M2]صبرم بی تو چو تیره ابر است
[B][M1]کز وی همه برق آه خیزد
[M2]باران سرشک درد ریزد
[B][M1]برخیز و بیا که بی قرارم
[M2]وز کرده خویش شرمسارم
[B][M1]تا دل دهمت به بی گناهی
[M2]دستت بوسم به عذرخواهی
[B][M1]چون این در ناب گشت سفته
[M2]وین غنچه درد دل شکفته
[B][M1]در خون دل از مژه قلم زد
[M2]بر پاره کاغذی رقم زد
[B][M1]پیچید و به دست قاصدی داد
[M2]سوی سر عاشقان فرستاد
[B][M1]مجنون چو بخواند نامه او
[M2]پا ساخت ز سر چو خامه او
[B][M1]احرام حریم خیمه اش بست
[M2]دیگر چو ستون ز پای ننشست
[B][M1]زان وسوسه می طپید تا بود
[M2]وان مرحله می برید تا بود
[A]
[B][M1]چون باز سفیده دم درین باغ
[M2]بنشست بر آشیانه زاغ
[B][M1]زاغان سیه ز سهم آن باز
[M2]کردند ز آشیانه پرواز
[B][M1]شد قیس چو باز صبحدم خیز
[M2]مقراض دو پا به ره بری تیز
[B][M1]چون از ره حی برید لختی
[M2]ناگاه پدید شد درختی
[B][M1]سبز و خرم چو نخل مینا
[M2]بگشاد به آن دو چشم بینا
[B][M1]رخشنده بصر بدید زاغی
[M2]چون دود چراغی و چراغی
[B][M1]در تیره شبی ستاره دو
[M2]با انگشتی شراره دو
[B][M1]عباسی خلعتی مرتب
[M2]کرده ز پی خلافت شب
[B][M1]بانگی دو سه زد لطیف و موزون
[M2]نزدیک عرب به فال میمون
[B][M1]مجنون زان بانگ در طرب شد
[M2]رقاص نشیمن طلب شد
[B][M1]یعنی که خوش است فالم امروز
[M2]روزی گردد وصالم امروز
[B][M1]بر من باشد حجی پیاده
[M2]یک حج چه بود که صد زیاده
[B][M1]گر بار دهد به خاطر خوش
[M2]سوی خودم آن نگار مهوش
[B][M1]چون راه به خیمه گاه حی برد
[M2]وز حی به حریم دوست پی برد
[B][M1]فرموده اجازت دلخولش
[M2]بنشاند به مسند قبولش
[B][M1]سر نامه راز برگشادند
[M2]هر راز که بود شرح دادند
[B][M1]گاه از ستم فراق گفتند
[M2]گاه از غم اشتیاق گفتند
[B][M1]کردند دو همنشین و همراز
[M2]معشوقی و عاشقی به هم ساز
[B][M1]لیلی به سریر پادشاهی
[M2]مجنون به نفیر دادخواهی
[B][M1]لیلی و سر شرف بر افلاک
[M2]مجنون و رخ نیاز بر خاک
[B][M1]لیلی و به خنده شکرافشان
[M2]مجنون و زدیده گوهر افشان
[B][M1]لیلی و ز حسن ناز بر ناز
[M2]مجنون و ز عشق راز در راز
[B][M1]لیلی نه که شمع صبح خیزان
[M2]مجنون نه که ابر فیض ریزان
[B][M1]لیلی نه که ماه عالم افروز
[M2]مجنون نه که آتش جهانسوز
[B][M1]لیلی نه که لاله بر سر کوه
[M2]مجنون نه که کوه رنج و اندوه
[B][M1]لیلی چه سخن چراغ دلها
[M2]مجنون به گداز داغ دلها
[B][M1]لیلی به دو زلف و مشکبیزی
[M2]مجنون به دوچشم اشکریزی
[B][M1]لیلی گلی از گلاب شسته
[M2]مجنون خسی از سراب رسته
[B][M1]لیلی به نشاط خودپسندی
[M2]مجنون به بساط دردمندی
[B][M1]بردند به سر دو آرزومند
[M2]با هم روزی ز دور خرسند
[B][M1]هر راز که داشتند گفتند
[M2]هر نکته که خواستند سفتند
[B][M1]یک درد دلی نگفته کم ماند
[M2]یک غنچه ناشگفته کم ماند
[B][M1]چون خواست وداع آن دلارای
[M2]مجنون به نیاز خاست بر پای
[B][M1]کای کعبه رهروان مشتاق
[M2]وی قبله نیکوان آفاق
[B][M1]گلزار ارم حریم کویت
[M2]زوار حرم مقیم کویت
[B][M1]گیسوی تو طوق تاجداران
[M2]بر بوی تو شوق بی قراران
[B][M1]خلخال زر تو تاج بر سر
[M2]سلسال لب تو رشک کوثر
[B][M1]هر موی تو را ز زلف شبگون
[M2]آشفته چون من هزار مجنون
[B][M1]بگشاده لبت به خنده کوشی
[M2]بازارچه شکر فروشی
[B][M1]بستم چو گشاده طبع و شادان
[M2]احرام در تو بامدادان
[B][M1]گفتم که سجود خاک این در
[M2]امروزم اگر شود میسر
[B][M1]بر من باشد که بندم احرام
[M2]زین در به طواف حج اسلام
[B][M1]اکنون که به کام خود رسیدم
[M2]رویت به مراد خود بدیدم
[B][M1]فرمان تو گر بود درین کار
[M2]بندم سوی حج ز منزلت بار
[B][M1]گر عمر بود دگر بیابم
[M2]با پا روم و به سر بیایم
[B][M1]ور گردد جیب عمر پاره
[M2]ماشاء/الله کان چه چاره
[B][M1]لیلی ز وی این سخن چو بشنید
[M2]بر خویش چو زلف خویش پیچید
[B][M1]گفت ای ره صدق منهج تو
[M2]تو حج منی و من حج تو
[B][M1]گر چهره به وصل هم فروزیم
[M2]زان به که به هجر هم بسوزیم
[B][M1]روزی که من از تو دور باشم
[M2]خود گو که چه سان صبور باشم
[B][M1]تو شاد به شغل حج گزاری
[M2]من زار به کنج سوگواری
[B][M1]گفتا ز عنایت خدایی
[M2]خواهم که به محنت جدایی
[B][M1]صابر دارد تو را مرا هم
[M2]چندان که رسیم باز با هم
[B][M1]این گفت و ز دیده خون روان کرد
[M2]گریان گریان وداع جان کرد
[A]
[B][M1]شرط است وفا به عهد کردن
[M2]در پاس عهود جهد کردن
[B][M1]سفری که ازین بلند مهد است
[M2]یک نکته ازان وفا به عهد است
[B][M1]آنست همیشه مرد را جهد
[M2]کاید بیرون ز عهده عهد
[B][M1]مجنون که وفا به عهد می کرد
[M2]در رفتن کعبه جهد می کرد
[B][M1]از منزل دوست بی سر و پای
[M2]شد بادیه گرد و راه پیمای
[B][M1]از گرمی ریگ و سختی سنگ
[M2]کرد آبله پای سعی او لنگ
[B][M1]از بس که شد از شکاف رنجه
[M2]شد پاشنه شاخه ها چو پنجه
[B][M1]بودی کف پاش گاه رفتار
[M2]نعلین هزار میخی از خار
[B][M1]ساقش شده صد قلم ز خاره
[M2]کردی ز میان ره کناره
[B][M1]بر صفحه ریگ ازان قلم ها
[M2]از محنت خود زدی رقم ها
[B][M1]گاهی قدمش ز بس شدی ریش
[M2]چون کو رفتی به پهلوی خویش
[B][M1]گاهی بودی به پویه اش رو
[M2]چون ناقه بسته پا به زانو
[B][M1]سقای عطش سراب بودش
[M2]وز آبله پا در آب بودش
[B][M1]نانش ز فطیر ماه و خور بود
[M2]آبش ز تراوش جگر بود
[B][M1]خوابش چو فتادن ذلیلان
[M2]بی خود ته دامن مغیلان
[B][M1]هر خار شدی به وقت آن خواب
[M2]بهر رگ جان کشیش قلاب
[B][M1]هم مرحله مار و مور با او
[M2]همراه گوزن و گور با او
[B][M1]دیوان و ددان رفیق راهش
[M2]یا او شه و آن همه سپاهش
[B][M1]هر خامه ریگ را که دیدی
[M2]حرفی ز نگار خود کشیدی
[B][M1]خون از مژه ریختی بر آن حرف
[M2]چندان که شدی به رنگ شنگرف
[B][M1]چون کعبه روان ز بعد میقات
[M2]لبیک زنان شدی در اوقات
[B][M1]او بسته لب از نوای لبیک
[M2]لیلی گفتی به جای لبیک
[B][M1]چشمش به سواد مکه از دور
[M2]چون شد ز جمال کعبه پر نور
[B][M1]آمد ز جمال لیلی اش یاد
[M2]برداشت ز داغ شوق فریاد
[B][M1]زانجا به طواف خانه زد گام
[M2]نگرفته ز ماه خانگی کام
[B][M1]انداخت به خانه شعله آه
[M2]از فرقت روی خانگی ماه
[B][M1]زد بر در خانه حلقه شوق
[M2]در گردن جان ز حلقه اش طوق
[B][M1]از حلقه غم در آن تک و دو
[M2]می جست ز حلقه اش برون شو
[B][M1]آن گه ز دو دیده خون دل ریخت
[M2]در دامن ستر کعبه آویخت
[B][M1]کای پرده نشین حجله ناز
[M2]وی عقده گشای پرده راز
[B][M1]در انجمن عرب نشستی
[M2]بازار همه عجم شکستی
[B][M1]روی عرب و عجم به سویت
[M2]جان همه مست آرزویت
[B][M1]در بادیه تو زیر هر سنگ
[M2]افتاده سر هزار سرهنگ
[B][M1]سنگی تو و شرک شیشه خانه
[M2]دیده ز تو کسر جاودانه
[B][M1]ریگ حرمت به سرمه سایی
[M2]در چشم زمانه روشنایی
[B][M1]از خوی من است هرزه کوشی
[M2]وز دامن توست پرده پوشی
[B][M1]از پرده دری پناه من باش
[M2]بر توبه گری گواه من باش
[B][M1]از هر چه نه نیک توبه کردم
[M2]بد کردم و لیک توبه کردم
[B][M1]معشوق ازل که اوست پیدا
[M2]در دیده عاشقان شیدا
[B][M1]عمری به درش نشسته بودم
[M2]پیمان وفاش بسته بودم
[B][M1]از هر چه مرا شکست پیمان
[M2]هستم ز همه کنون پشیمان
[B][M1]یارب ز همه بتاب رویم
[M2]وز حرف همه ورق بشویم
[B][M1]الا ز هوای روی لیلی
[M2]وز دعوی آرزوی لیلی
[B][M1]لیلی ست امیدگاه جانم
[M2]سرمایه عمر جاودانم
[B][M1]لیلی ستن فروغ بخش دیده
[M2]و آرام ده دل رمیده
[B][M1]لیلی ست چراغ زندگانی
[M2]نوباوه باغ کامرانی
[B][M1]او شاه ولایت نکوییست
[M2]جان تن عشق و مهرجوییست
[B][M1]تا او شاه است بنده ام من
[M2]تا او جان است زنده ام من
[B][M1]هر کس که نه زنده زوست مرده ست
[M2]هر کس که نه گرم ازو فسرده ست
[B][M1]گر جمله جهان شوند یک رای
[M2]کز قاعده وفاش باز آی
[B][M1]حاشا که نهم به سویشان گوش
[M2]یک لحظه ازو کنم فراموش
[B][M1]گویند به قصد حج چو مجنون
[M2]آمد سر و پا برهنه بیرون
[B][M1]زین واقعه اش پدر خبر یافت
[M2]دنباله او چو باد بشتافت
[B][M1]با او به طوافگه قرین بود
[M2]در وقت دعاش در کمین بود
[B][M1]بشنید چو آن دعا و زاریش
[M2]قانون وفا و دوستداریش
[B][M1]دست طمع از خلاص او شست
[M2]دیگر همه جا رضای او جست
[B][M1]در محمل لطف و هودج ناز
[M2]آورد به کوی لیلی اش باز
[A]
[B][M1]خوش نغمه مغنی حجازی
[M2]این نغمه زند به پرده سازی
[B][M1]کز کعبه چو بازگشت مجنون
[M2]با شوقی از آنچه بود افزون
[B][M1]محمل به دیار لیلی افکند
[M2]سررشته وصل یافت پیوند
[B][M1]آمد شد پیش ساخت پیشه
[M2]جویان وصال او همیشه
[B][M1]چون سر زدی آفتاب خاور
[M2]در راه طلب شدی تکاور
[B][M1]آیین وفا ز سر گرفتی
[M2]راه در دوست برگرفتی
[B][M1]جامی ز می طلب لبالب
[M2]بردی بر دوست روز تا شب
[B][M1]چون ظلمت شب علم کشیدی
[M2]خود را به حریم غم کشیدی
[B][M1]در کلبه خود مقام کردی
[M2]آسایش شب حرام کردی
[B][M1]هر چند که دوست را ندیدی
[M2]با او گفتی و زو شنیدی
[B][M1]چون یکچندی بر این برآمد
[M2]صد بار دل از زمین برآمد
[B][M1]آن واقعه فاش شد در افواه
[M2]گشتند کسان لیلی آگاه
[B][M1]در گفتن این فسانه راز
[M2]نمام زبان کشید و غماز
[B][M1]مشروح شد این حدیث درهم
[M2]با مادر لیلی و پدر هم
[B][M1]یک شب ز کمال مهربانی
[M2]در گوشه خلوتی که دانی
[B][M1]فرزند خجسته را نشاندند
[M2]بر وی ز سخن گهر فشاندند
[B][M1]کای مردم چشم و راحت دل
[M2]کم شو نمک جراحت دل
[B][M1]هر چند که چرخ پرده دار است
[M2]در پرده دری ستیزه کار است
[B][M1]کم دوز پرده ای ز آغاز
[M2]ک آخر نکند دریدنش ساز
[B][M1]هر شب که ز مشک پرده بندد
[M2]از پرده دری سحر بخندد
[B][M1]یک گل به نقاب غنچه ننهفت
[M2]کز جنبش باد صبح نشکفت
[B][M1]یک دانه نشد به پرده خاک
[M2]کان پرده نگشت عاقبت چاک
[B][M1]خلق از تو و قیس آنچه گویند
[M2]زان قصه نه نیکی تو جویند
[B][M1]زین گونه حکایت پریشان
[M2]رسوایی توست قصد ایشان
[B][M1]بشنید صبا سحر ز بلبل
[M2]آوازه پرده داری گل
[B][M1]بر وی نفسی دمید و بگذشت
[M2]آن پرده بر او درید و بگذشت
[B][M1]زان پیش که این سخن شود فاش
[M2]افتد سمری به دست اوباش
[B][M1]کوته کن ازان زبان مردم
[M2]بر در ورق گمان مردم
[B][M1]دیوار چو سست شد ز یک نم
[M2]از یک دو نم دگر شود خم
[B][M1]گر رو ننمایدش ز معمار
[M2]پشتیوانی شود نگونسار
[B][M1]آتش بنشان ز آستانه
[M2]نابرده علم به سقف خانه
[B][M1]چون شعله به سقف خانه گیرد
[M2]صد حیله اگر کنی نمیرد
[B][M1]بردار ز قیس عامری دل
[M2]وز صحبت او امید بگسل
[B][M1]رفتن ز درت نه رای قیس است
[M2]تو کعبه و قیس بوقبیس است
[B][M1]لیکن تو مکن برای او کار
[M2]از پهلوی خود بیفکن این بار
[B][M1]یاری که ازو به دل غبار است
[M2]یارش نکنی لقب که بار است
[B][M1]مپسند به گردن خود این بار
[M2]بر دامنت این غبار مگذار
[B][M1]در ستر عفاف باش مستور
[M2]دیگر مدهش به خانه دستور
[B][M1]مستور که رخ نهفته باشد
[M2]چون غنچه ناشکفته باشد
[B][M1]آسوده بود به طرف گلزار
[M2]رسوا نشود به کوی و بازار
[B][M1]وان دم که گشادچهره چون گل
[M2]زد نعره عشق و شوق بلبل
[B][M1]از طارم گلبنش شکستند
[M2]با شاخ گیاه دسته بستند
[B][M1]گردانیدند گرد هر کوی
[M2]بردند به هرزه آبش از روی
[B][M1]هر چند که دامن تو پاک است
[M2]وز طعنه حاسدت نه باک است
[B][M1]آلوده هر گمان چه باشی
[M2]افتاده به هر زبان چه باشی
[B][M1]آن را که ز درد سر معاف است
[M2]طبعش خالی ز انحراف است
[B][M1]از درد سر عصابه رستن
[M2]بهتر که به سر عصابه بستن
[B][M1]لیلی می کرد پندشان گوش
[M2]از آتش قیس سینه پر جوش
[B][M1]ایشان با قیس بر سر جنگ
[M2]لیلی بی قیس با دلی تنگ
[B][M1]ایشان بر قیس ناسزاگوی
[M2]لیلی او را به جان دعا گوی
[B][M1]ایشان با قیس آب و آذر
[M2]لیلی با او چو شیر و شکر
[B][M1]ایشان ز برون به پندگویی
[M2]لیلی ز درون به مهرجویی
[B][M1]چون رو به دیار آن دل افروز
[M2]شد قیس روان به رسم هر روز
[B][M1]افتاد دوچار او عجوزی
[M2]همچون خر پیر پشت کوزی
[B][M1]رویی که ز سختی و درشتی
[M2]شاید صفتش به سنگپشتی
[B][M1]از کشمکش حوادث دهر
[M2]فرقی چو کدو ز موی بی بهر
[B][M1]خالی سر او ز زیب معجر
[M2]عاری تن او ز ستر میزر
[B][M1]وامانده دو لب ولی نه خندان
[M2]چون فرج دهان تهی ز زندان
[B][M1]چشمش چو دهان به جز یکی نه
[M2]در دجالی او شکی نه
[B][M1]زان صورت زشت و شکل هایل
[M2]فالی بدش اوفتاد در دل
[B][M1]کان کس که نخست بیند این روی
[M2]آخر ز خوشی کیش رسد بوی
[B][M1]بیچاره چو با دل پریشان
[M2]شد همدم ماه مهر کیشان
[B][M1]آن مه ز حدیث شب خبر گفت
[M2]ناسازی مادر و پدر گفت
[B][M1]گفتا بنگر چه پیشم آمد
[M2]بر ریش جگر چه نیشم آمد
[B][M1]از عشق تو داشتم دلی نیش
[M2]شد زخم جداییت بر آن ریش
[B][M1]از یکشبه فرقت توام دل
[M2]می سوخت به سان شمع محفل
[B][M1]اکنون که کشد به ماه یا سال
[M2]هم خود تو بگو که چون بود حال
[B][M1]از آمدن تو صد بلایم
[M2]گر زانکه رسد به تنگنایم
[B][M1]زان می ترسم که ناپسندی
[M2]ناگه برساندت گزندی
[B][M1]مجنون چو شنید این سخن را
[M2]زد چاک ز درد پیرهن را
[B][M1]جانی و دلی ز غصه جوشان
[M2]برگشت بدین نوا خروشان
[B][M1]کای دل پس از این صبور می باش
[M2]وز هر چه نه صبر دور می باش
[B][M1]گر رد تو کرد دوست غم نیست
[M2]آن رد ز قبول غیر کم نیست
[B][M1]هجری که بود مرا دلبر
[M2]وصل است و ز وصل نیز خوشتر
[B][M1]هر کس که نه بر رضای جانان
[M2]دارد هوس لقای جانان
[B][M1]در دعوی عشق نیست صادق
[M2]نتوان لقبش نهاد عاشق
[B][M1]عاشق که بود ز خویش رسته
[M2]بر خود در آرزو ببسته
[B][M1]افتاده به خاک نامرادی
[M2]خالی ز غم و تهی ز شادی
[B][M1]فارغ ز امید و ایمن از بیم
[M2]بنهاده سری به خط تسلیم
[B][M1]از محنت روزگار بی غم
[M2]از هر چه رسد ز یار خرم
[A]
[B][M1]مجنون چو به حکم آن دل افروز
[M2]محروم شد از زیارت روز
[B][M1]تا روز غمش به شب رسدی
[M2]صد ره جانش به لب رسیدی
[B][M1]شبها به لباس شبروانه
[M2]گشتی به ره طلب روانه
[B][M1]منزل به دیار یار کردی
[M2]وانجا همه شب قرار کردی
[B][M1]هر گاه که یافتی مجالی
[M2]لب بگشادی به حسب حالی
[B][M1]گفتی ز فراق روز با او
[M2]صد قصه سینه سوز با او
[B][M1]هر چند ز هجر غصه کش بود
[M2]با این تک و پوی نیز خوش بود
[B][M1]یک شب به هم آن دو پاکدامان
[M2]در کشور عشق نیکنامان
[B][M1]بودند نشسته هر دو تنها
[M2]انداخته در میان سخن ها
[B][M1]از مرده دلان حی جوانی
[M2]در شیوه عشق بدگمانی
[B][M1]بگذشت بر در آن شکسته حالان
[M2]با هم ز درون خسته نالان
[B][M1]بر صحبت تنگشان حسد برد
[M2]واندر حقشان گمان بد برد
[B][M1]آری نیکی ز بد نیاید
[M2]هر حامله جنس خویش زاید
[B][M1]چیزی که بود ز سرکه یا می
[M2]در کوزه همان تراود از وی
[B][M1]القصه ز چشمه سار لیلی
[M2]یک قطره که دید ساخت سیلی
[B][M1]شد روز دگر به خلوت راز
[M2]پیش پدرش فسانه پرداز
[B][M1]در خرمن خشکش آتش افروخت
[M2]زان شعله نخست خرمنش سوخت
[B][M1]آمد سوی لیلی آتش افکن
[M2]وان راز شبانه ساخت روشن
[B][M1]بهر ادبش گشاد پنجه
[M2]گل را به طپانچه ساخت رنجه
[B][M1]چون نیلوفر ز زخم سیلی
[M2]کردش رخ لاله رنگ نیلی
[B][M1]از ضربت چوب تر بر اعضاش
[M2]گل خاست ز چوب گلبن آساش
[B][M1]هر دم می گفت توبه لیلی
[M2]از هر چه نه عشق قیس یعنی
[B][M1]هر دم می کرد ناله زار
[M2]لیکن نه ز لت، ز فرقت یار
[B][M1]هر دم می ریخت از مژه خون
[M2]لیکن ز فراق روی مجنون
[B][M1]بعد از همه یاد کرد سوگند
[M2]اول به جلال آن خداوند
[B][M1]کز هیبت اوست چرخ افلاک
[M2]آورده رخ نیاز در خاک
[B][M1]وانگه به لوایح کمالش
[M2]لامع ز بدایع جمالش
[B][M1]وانگه به مقربان درگاه
[M2]ز اسرار صفات و ذاتش آگاه
[B][M1]کز جراء/ت قیس ازین غم آباد
[M2]خواهم به خلیفه برد فریاد
[B][M1]او کیست که گاه صبح و گه شام
[M2]در طوف حریم من زند گام
[B][M1]صد دام نهد ز حیله و کید
[M2]تا طرفه غزال من کند صید
[B][M1]گر داد خلیفه داد من خوش
[M2]ور نی بندم من ستمکش
[B][M1]در رهگذر وی از ستیزه
[M2]محکم بندی ز تیغ و نیزه
[B][M1]یا پای برون نهد ازین راه
[M2]یا دست کند ز عمر کوتاه
[B][M1]مجنون چو ازین حدیث جانسوز
[M2]آگاهی یافت هم در آن روز
[B][M1]شد عرصه دهر تنگ بر وی
[M2]زد غصه هجر چنگ در وی
[B][M1]گشت از تک و پوی پای او سست
[M2]وز حرف امید لوح دل شست
[B][M1]بنشست و کشید پا به دامان
[M2]از رفتن آشکار و پنهان
[B][M1]نی از غم خویش از غم یار
[M2]کز جور پدر نبیند آزار
[A]
[B][M1]همسایه لیلی آن جمیله
[M2]می بود زنی نه زان قبیله
[B][M1]از کربت غربتش درون ریش
[M2]وز محنت بیوگی غم اندیش
[B][M1]برداشته شوهر از سرش پای
[M2]وز وی دو یتیم مانده بر جای
[B][M1]بودند به هم غریب و مهجور
[M2]هم معده گرسنه هم بدن عور
[B][M1]مجنون چو ز گنج وصل محروم
[M2]کردی چو چغذ میل آن بوم
[B][M1]غمخانه وی مقام کردی
[M2]در خدمت وی قیام کردی
[B][M1]آن هر دو یتیم را چو دیدی
[M2]دست شفقت به سر کشیدی
[B][M1]هر سیم و زرش که دست دادی
[M2]پوشیده به دستشان نهادی
[B][M1]چون سایه یار رفتش از دست
[M2]همسایه وی به جاش بنشست
[B][M1]در بادیه تشنه جان غمناک
[M2]مالد لب خود به ریگ نمناک
[B][M1]بی آب فتاده در تب و تاب
[M2]جوید از ریگ تری آب
[B][M1]ترک همه قیل قال کردی
[M2]وز دلبر خود سئوال کردی
[B][M1]گفتی چون است و حال او چیست
[M2]نظارگی جمال او کیست
[B][M1]پیوند وصال با که دارد
[M2]آیین دلال با که دارد
[B][M1]چون من دگریش هست یا نه
[M2]با من نظریش هست یا نه
[B][M1]دام دل کیست گیسوانش
[M2]محراب که طاق ابروانش
[B][M1]لعلش به عتاب خنده آمیز
[M2]در کام که می کند شکرریز
[B][M1]درج گهرش به وقت گفتار
[M2]بر گوش که می شود گهربار
[B][M1]من می سوزم ز آرزویش
[M2]تا کیست نشسته پیش رویش
[B][M1]من می میرم ز اشتیاقش
[M2]تا کیست ملازم وثاقش
[B][M1]با آن همه نازنینی او
[M2]حاشا من و همنشینی او
[B][M1]این بس که به خانه ات نشینم
[M2]ربع و طللش ز دور بینیم
[B][M1]این گفتی و بر زمین فتادی
[M2]وز هر مژه سیل خون گشادی
[B][M1]چندان ز دو دیده اشک راندی
[M2]کش تاب گریستن نماندی
[B][M1]از بی تابی برفتی از هوش
[M2]کردی ز همه جهان فراموش
[B][M1]آن بیوه زنش به رخ زدی آب
[M2]شستیش ز دیده سرمه خواب
[B][M1]زان خواب چو چشمش آمدی باز
[M2]رفتن کردی به جای خود ساز
[B][M1]محروم ز یار روزگاری
[M2]جز این تک و پو نداشت کاری
[B][M1]لیکن فلک ستیزه پیشه
[M2]کش پیشه همین بود همیشه
[B][M1]یک داغ دگر به دل نهادش
[M2]بر تافت زمام این مرادش
[B][M1]لیلی خواهان قدم نهادند
[M2]پیش پدرش زبان گشادند
[B][M1]زآمد شد او فسانه گفتند
[M2]گرد وی ازان ستانه رفتند
[B][M1]کین پدرش دگر بجوشید
[M2]در طعنه بیوه زن خروشید
[B][M1]کای سفله ناکس این چه سستی ست
[M2]در کار من این چه نادرستی ست
[B][M1]آن را که ببرد نام و ننگم
[M2]بر جام شرف فکند سنگم
[B][M1]در خانه خود چرا دهی راه
[M2]گر بار دگر درین گذرگاه
[B][M1]گردن به رضای او درآی
[M2]می دان به یقین که سر نداری
[B][M1]بیچاره چو آن عتاب بشنید
[M2]بر خویش چو نی در آب لرزید
[B][M1]مجنون رمیده دل دگر بار
[M2]چون از ره دور شد پدیدار
[B][M1]زد بانگ که ای خجسته فرزند
[M2]آزار من شکسته مپسند
[B][M1]دیگر ره خانه ام مپیمای
[M2]در ساحت خیمه ام منه پای
[B][M1]لیلی به تو در مقام یاریست
[M2]لیکن پدرش به کین گذاریست
[B][M1]او میر قبیله من گدایم
[M2]با صولت او کجا بس آیم
[B][M1]تنها نه ز جان خویش ترسم
[M2]بر زندگی تو بیش ترسم
[B][M1]دیگر ز درم قدم نگه دار
[M2]راندم دم راست دم نگه دار
[B][M1]مجنون ز حدیث او بر آشفت
[M2]گریان گریان به زیر لب گفت
[B][M1]کای مادر مشفق این چه کار است
[M2]کز مشفقیت دلم فگار است
[B][M1]ما هر دو غریب این دیاریم
[M2]بیگانگیی ز هم نداریم
[B][M1]از خدمت خویش راندنم چیست
[M2]خونابه ز دل چکاندنم چیست
[B][M1]هر کس که ز غربتش نصیب است
[M2]آزار غریب ازو غریب است
[B][M1]در نامه نسبت نسیبان
[M2]خویشند به هم همه غریبان
[B][M1]باشد ورق ادب دریدن
[M2]خط بر ورق نسب کشیدن
[B][M1]در کوی تو رو به لیلی ام بود
[M2]زین روی بسی تسلی ام بود
[B][M1]واکنون که ز من بتافتی روی
[M2]از جان و دلم تو را دعاگوی
[B][M1]از کوی تو رخت بستم اینک
[M2]در ورطه خون نشستم اینک
[B][M1]شاد آمدم و حزین برفتم
[M2]با حال چنان چنین برفتم
[B][M1]دارم ز تو چشم آنکه گاهی
[M2]کافتد سوی لیلیت نگاهی
[B][M1]یادآوری از غریبی من
[M2]وز محنت بی نصیبی من
[B][M1]گویی به زبان من دعایش
[M2]خواهی ز برای من لقایش
[B][M1]گر بر هدف اجابت آید
[M2]این عقده ز کار من گشاید
[B][M1]ور نه ز فراق او بمیرم
[M2]دامن به قیامتش بگیرم
[B][M1]این نکته بگفت و شد شتابان
[M2]وحشت زده روی در بیابان
[A]
[B][M1]چون مانع دل رمیده مجنون
[M2]از صحبت آن نگار موزون
[B][M1]یعنی پدر بزرگوارش
[M2]آن در همه فن بزرگ کارش
[B][M1]سوگند که خورده بود از اول
[M2]از قصه بیوه شد مسجل
[B][M1]برخاست به مقتضای سوگند
[M2]محمل به در خلیفه افکند
[B][M1]برخواند به رسم دادخواهی
[M2]افسانه خویش را کماهی
[B][M1]کز عامریان ستیزه خویی
[M2]در بیت و غزل بدیهه گویی
[B][M1]آشفته سری به زرق و سالوس
[M2]بدریده لباس نام و ناموس
[B][M1]از قاعده ادب فتاده
[M2]خود را مجنون لقب نهاده
[B][M1]افکنده ز روی راز پرده
[M2]صد پرده ز عشق ساز کرده
[B][M1]دارم گهری یگانه چون حور
[M2]از چشم زد زمانه مستور
[B][M1]مستوره حجله نکویی
[M2]محجوبه ستر خوبرویی
[B][M1]جز آینه کس ندیده رویش
[M2]نبسوده به غیر شانه مویش
[B][M1]آن شیفته رای دیو دیده
[M2]رسوا شده دهل دریده
[B][M1]از بس که زند ز عشق او دم
[M2]آوازه او گرفت عالم
[B][M1]در جمله جهان یک انجمن نیست
[M2]کافسانه سرای این سخن نیست
[B][M1]نامش که به سان جان نهان بود
[M2]در سینه من به جای جان بود
[B][M1]از بس به غزل سراید آن را
[M2]پر ساخت ازان همه جهان را
[B][M1]زآمد شد او به خانه من
[M2]فرسوده شد آستانه من
[B][M1]بی حلقه زدن ز در درآید
[M2]پایش شکنم به سر درآید
[B][M1]گر در بندم درآید از بام
[M2]صبحش رانم قدم زند شام
[B][M1]همسایه که رنج او کشیده ست
[M2]هم زآمدنش به جان رسیده ست
[B][M1]جز تو که رسد به غور من کس
[M2]از بهر خدا به غور من رس
[B][M1]حرفی دو به خامه عنایت
[M2]بنویس به میر آن ولایت
[B][M1]تا قاعده کرم کند ساز
[M2]وین حادثه از سرم کند باز
[B][M1]دانست خلیفه شرح حالش
[M2]بنوشت به وفق آن مثالش
[B][M1]چون میر ولایت آن رقم خواند
[M2]مرکب سوی قیس و قوم او راند
[B][M1]انداخت بساط داوری را
[M2]زد بانگ سران عامری را
[B][M1]قیس و پدرش به هم نشستند
[M2]اعیان قبیله حلقه بستند
[B][M1]منشور خلیفه کرد بیرون
[M2]مضمون وی آنکه قیس مجنون
[B][M1]کز لیلی و عشق او زند لاف
[M2]بیرون ننهد قدم ز انصاف
[B][M1]زین پس پی کار خود نشیند
[M2]بر خاک دیار خود نشیند
[B][M1]لیلی گویان غزل نخواند
[M2]لیلی جویان جمل نراند
[B][M1]پا باز کشد ز جست و جویش
[M2]لب مهر کند ز گفت و گویش
[B][M1]بر خاک درش وطن نسازد
[M2]وز ذکر وی انجمن نسازد
[B][M1]نی بر دمنش ترانه گوید
[M2]نی با طللش فسانه گوید
[B][M1]منزل نکند بر آستانش
[M2]محفل ننهد ز داستانش
[B][M1]آتش نزند به عود هستی
[M2]نامش نکند سرود مستی
[B][M1]ور زانکه خلاف این کند کار
[M2]باشد به هلاک خود سزاوار
[B][M1]هر کس که کند به قتلش آهنگ
[M2]بر شیشه هستیش زند سنگ
[B][M1]بر وی دیت و قصاص نبود
[M2]سرکوبی عام و خاص نبود
[B][M1]این واقعه را چو قوم دیدند
[M2]مضمون مثال را شنیدند
[B][M1]بر قیس زبان دراز کردند
[M2]چشم شفقت فراز کردند
[B][M1]گفتند که غور کار دیدی
[M2]منشور خلیفه را شنیدی
[B][M1]من بعد مجال دم زدن نیست
[M2]بالاتر ازین سخن سخن نیست
[B][M1]گر می نشوی بدین سخن راست
[M2]خونت هدر است و مال یغماست
[B][M1]بر مادر و بر پدر ببخشای
[M2]زین شیوه ناصواب باز آی
[B][M1]لیلی و پدر اگر ستیزند
[M2]خون تو بدین گنه بریزند
[B][M1]ما را چه ره ستیزه رویی
[M2]امکان نزاع و کینه جویی
[B][M1]مجنون ز سماع این ترانه
[M2]برداشت نفیر عاشقانه
[B][M1]از هر مژه خون دل روان کرد
[M2]بر چهره زرد خون فشان کرد
[B][M1]خود را به زمین خواری افکند
[M2]در ورطه خاکساری افکند
[B][M1]پیچید چو مار زخم خورده
[M2]افتاد چو مور نیم مرده
[B][M1]هوشش ز سر و توان ز تن رفت
[M2]مصروع آسا ز خویشتن رفت
[B][M1]گردش همه خلق حلقه بستند
[M2]در حلقه ماتمش نشستند
[B][M1]داور ز غمش نشست در خون
[M2]شد شیوه داوری دگرگون
[B][M1]دستور حکومتش شده سست
[M2]منشور خلیفه را فرو شست
[B][M1]کین نامه که زیرکی فروش است
[M2]قانون معاش اهل هوش است
[B][M1]جز بر سر عاقلان قلم نیست
[M2]دیوانه سزای این رقم نیست
[B][M1]تا دیر فتاده بود بر خاک
[M2]رخساره نهاده بود بر خاک
[B][M1]چون بیهشیش ز سر برون شد
[M2]هوشش به نشید رهنمون شد
[B][M1]با زخمه عشق ساخت چون چنگ
[M2]شد ساز بدین نشیدش آهنگ
[B][M1]ما گرم روان راه عشقیم
[M2]غارت زدگان شاه عشقیم
[B][M1]جز عشق وظیفه نیست ما را
[M2]پروای خلیفه نیست ما را
[B][M1]زان پایه که عشق پای ما بست
[M2]کوتاه بود خلیفه را دست
[B][M1]آنجا که حمام ما گریزد
[M2]شهباز خلیفه پر بریزد
[B][M1]ما طایر سدره آشیانیم
[M2]بالای زمین و آسمانیم
[B][M1]زان دام که عنکبوت سازد
[M2]از پهلوی ما چه قوت سازد
[B][M1]لیلی چو درون جان نهد پای
[M2]در زاویه دلم کند جای
[B][M1]گو بند بر او خلیفه ره را
[M2]بستان ز وی این دو جلوه گه را
[B][M1]هیهات چه جای این خیال است
[M2]مهجوری من ز وی محال است
[B][M1]محوم در وی چو سایه در نور
[M2]دور است که من ز من شوم دور
[A]
[B][M1]مشاطه این عروس طناز
[M2]مشاطگی اینچنین کند ساز
[B][M1]کان پی سپر سپاه اندوه
[M2]در سیل بلا ستاده چون کوه
[B][M1]سرگشته چو گردباد در دشت
[M2]با باد به سان گرد می گشت
[B][M1]چون ماند برون ز کوی لیلی
[M2]جانی پر از آرزوی لیلی
[B][M1]بودی دل و دیده تنگ و تاریک
[M2]از دوری او به مرگ نزدیک
[B][M1]یک جا دو دمش نبود آرام
[M2]هر لحظه سوی دگر زدی گام
[B][M1]در وادی گرم ریگ پیمای
[M2]در آتش پر شرر زدی پای
[B][M1]بر کوه فکند سایه چون میغ
[M2]می داشت قرار بر سر تیغ
[B][M1]گیرم که ز غم زبون توان بود
[M2]بر آتش و تیغ چون توان بود
[B][M1]هر جا که سیاهیی بدیدی
[M2]چون اشک به سوی او دویدی
[B][M1]لیلی گفتی و حال کردی
[M2]وز لیلی ازو سئوال کردی
[B][M1]گر یک دو سخن ز وی بگفتی
[M2]خاک قدمش به دیده رفتی
[B][M1]ور نی دامن کشیدی از وی
[M2]پیوند سخن بریدی از وی
[B][M1]حالش چو بر این گذشت یکچند
[M2]بگسست ز عقل و هوش پیوند
[B][M1]شوق آمد و صبر را زبون کرد
[M2]همچون قلمش علم نگون کرد
[B][M1]شد حیله گر و وسیله اندیش
[M2]زد گام سوی وسیله خویش
[B][M1]زاعیان قبیل جست یک تن
[M2]چون جان ز فروغ عقل روشن
[B][M1]گفت ای به توام امید یاری
[M2]دارم به تو این امیدواری
[B][M1]کز من به پدر بری سلامی
[M2]وز پی برسانیش پیامی
[B][M1]کای نخل من از تو سر کشیده
[M2]وز پرورشت به بر رسیده
[B][M1]معجون گلم سرشته توست
[M2]مضمون دلم نوشته توست
[B][M1]باشد هنر تو هر چه دارم
[M2]من خود به جز این هنر چه دارم
[B][M1]پیراسته باغ عمرم از تو
[M2]تابنده چراغ عمرم از تو
[B][M1]دیدم ز تو دمبدم نویدی
[M2]دارم به تو این زمان امیدی
[B][M1]کز تو رسدم نویدی دیگر
[M2]آماده شود امیدی دیگر
[B][M1]لیلی که مراد جان من اوست
[M2]فیروزی جاودان من اوست
[B][M1]در حجله عزتش نشاندند
[M2]چون چشم بدم ز در براندند
[B][M1]از فرقت او هلاکم امروز
[M2]دلخسته و سینه چاکم امروز
[B][M1]جز بر در او نبایدم جای
[M2]گر جا ندهند وای من وای
[B][M1]آخر طلب رضای من کن
[M2]دردم بنگر دوای من کن
[B][M1]گو با پدرش که کین نورزد
[M2]با من که جهان بدین نیرزد
[B][M1]طوقی ز برای من کند ساز
[M2]سازد به غلامیم سرافراز
[B][M1]باشم به حریم احترامش
[M2]داماد نه کمترین غلامش
[B][M1]گفتی که تو را نسب بلند است
[M2]وز نسبت او تو را گزند است
[B][M1]من سوختم از نسب چه حاصل
[M2]جز محنت روز و شب چه حاصل
[B][M1]خواهم بد من شود ز تو نیک
[M2]با من دم مهر می زنی لیک
[B][M1]جز کینه وریت نیست ظاهر
[M2]مهر پدریت نیست آخر
[B][M1]ارحم ترحم شنیده باشی
[M2]خاصیت رحم دیده باشی
[B][M1]رحمی بنما که مردم اینک
[M2]جان از ستمت سپردم اینک
[B][M1]قصدم نه ازین هوای نفس است
[M2]اینجا که منم چه جای نفس است
[B][M1]کان ادب است خاک پاکم
[M2]زآلایش طبع پاک پاکم
[B][M1]لیلی که به غم فروخت جانم
[M2]آنیست در او که سوخت جانم
[B][M1]آن را ز کسی دگر نیابم
[M2]زانست کزو نظر نتابم
[B][M1]ور نه چه کرا کند که مردی
[M2]از دغدغه های جمع فردی
[B][M1]از بهر زنی نه سر نه انجام
[M2]در مرحله طلب نهد گام
[B][M1]بس باشدم اینقدر که گاهی
[M2]از دور کنم در او نگاهی
[B][M1]او صدر سریر ناز باشد
[M2]آزاده و سرفراز باشد
[B][M1]من خاک صف نعال باشم
[M2]افتاده و پایمال باشم
[B][M1]آن یار تمام بی کم و کاست
[M2]گریان ز حضور قیس برخاست
[B][M1]زان ملتمسی که از پدر کرد
[M2]اشراف قبیله را خبر کرد
[B][M1]با یکدگر اتفاق کردند
[M2]سوگند بر اتفاق خوردند
[B][M1]سوی پدرش قدم نهادند
[M2]وان دفتر غم ز هم گشادند
[B][M1]با او سخنان قیس گفتند
[M2]هر مهره که سفته بود سفتند
[B][M1]دانست پدر که حال او چیست
[M2]بر روی نهاد دست و بگریست
[B][M1]کش کارد به استخوان رسیده ست
[M2]وز محنت دل به جان رسیده ست
[B][M1]با این المش چه سان پسندم
[M2]آن به که کنون میان ببندم
[B][M1]در چاره کار او خروشم
[M2]چندان که توان بود بکوشم
[B][M1]در کف نهمش زمام مقصود
[M2]مستی دهمش ز جام مقصود
[B][M1]محمل پی رهروی بیاراست
[M2]وز اهل قبیله همرهی خواست
[B][M1]پیران به تضرع شفیعی
[M2]خردان به تواضع مطیعی
[B][M1]راندند ز آب دیده سیلی
[M2]تا وادی خیمه گاه لیلی
[B][M1]آمد پدرش چنانکه دانی
[M2]وافکند بساط میهمانی
[B][M1]خدام ز هر طرف رسیدند
[M2]خوان ها پی نزلشان کشیدند
[B][M1]چون خوان ز میانه برگرفتند
[M2]افسون و فسانه در گرفتند
[B][M1]هر کس سخنی دگر درانداخت
[M2]پرده ز ضمیر خود برانداخت
[B][M1]از هر جانب جنیبه راندند
[M2]تقریب سخن به آن رساندند
[B][M1]کز مقصد خویشتن حکایت
[M2]گویند به پرده کنایت
[B][M1]گفتند در این سراچه پست
[M2]بالا نرود صدا ز یک دست
[B][M1]تا دست دگر نسازیش یار
[M2]نبود به صدا دهی سزاوار
[B][M1]طاقی که تو را به هر رواق است
[M2]در هر دهنی به نام طاق است
[B][M1]تا جفت نگرددش دو بازو
[M2]خود گو که چه سان شود ترازو
[B][M1]در طاق جمال ها نهفته ست
[M2]آیینه آن جمال جفت است
[B][M1]بگذر به نظاره بر چمن ها
[M2]هر چند که گل خوش است تنها
[B][M1]چون سبزه به سلک او درآید
[M2]پیش نظر تو خوشتر آید
[B][M1]وانگاه به صد زبان ثناگوی
[M2]کردند به سوی میزبان روی
[B][M1]کای دست تو بیخ ظلم کنده
[M2]حی عرب از سخات زنده
[B][M1]در پرده تو را خجسته ماهیست
[M2]کز چشم دلت بدو نگاهیست
[B][M1]پاکیزه چو گوهر نسفته
[M2]دوشیزه چو شاخ ناشکفته
[B][M1]ماه است و ز مه دریغ باشد
[M2]کین گونه به زیر میغ باشد
[B][M1]بر ظلمتیان شب ببخشای
[M2]وین میغ ز پیش ماه بگشای
[B][M1]طاق است و بود عطیه مفت
[M2]با طا دگر گرش کنی جفت
[B][M1]قیس هنریست اینک آن طاق
[M2]چون بخت به بندگیت مشتاق
[B][M1]در اصل و نسب یگانه دهر
[M2]در فضل و ادب فسانه شهر
[B][M1]مرحومش از این مراد مپسند
[M2]داماد گذاشتیم و فرزند
[B][M1]بپذیر به دولت غلامیش
[M2]زین شهد رهان ز تلخکامیش
[B][M1]آن یک حور است و این فرشته
[M2]از جوهر قدسیان سرشته
[B][M1]خوش نیست فرشته را که از حور
[M2]چون دیو بود همیشه مهجور
[B][M1]لایق به همند این دو گوهر
[M2]مشتاق همند این دو اختر
[B][M1]یک درج به است جای ایشان
[M2]یک برج طربسرای ایشان
[B][M1]آیین وفا و مهربانی
[M2]گفتیم تو را دگر تو دانی
[A]
[B][M1]آن دور ز راه و رسم مردم
[M2]ره کرده به رسم مردمی گم
[B][M1]آن در تن او به جای دل سنگ
[M2]از وی تا دل هزار فرسنگ
[B][M1]مطموره نشین چاه غفلت
[M2]طیاره سوار راه غفلت
[B][M1]از تیرگی درون خود غرق
[M2]در آب سیاه پای تا فرق
[B][M1]از شارع دانش اوفتاده
[M2]بر جهل جبلی ایستاده
[B][M1]فارغ ز خیال عشقبازی
[M2]آسوده ز حال جانگدازی
[B][M1]نی داغ محبتی کشیده
[M2]نه جرعه محنتی چشیده
[B][M1]دوری فکن دو همدم از هم
[M2]طاقت شکن دو عاشق از غم
[B][M1]یعنی که کفیل کار لیلی
[M2]بر هم زن روزگار لیلی
[B][M1]هر چند کش از نسب پدر تو
[M2]لیک از پدری رهش بدر بود
[B][M1]رحم پدری نداشت بر وی
[M2]صد محنت و غم گماشت بر وی
[B][M1]چون خواهش آن قبیله بشنید
[M2]از خواهششان عنان بپیچید
[B][M1]بر ابروی ناگشاده چین زد
[M2]صد عقده خشم بر جبین زد
[B][M1]آن کس که به خنده دل خراشد
[M2]ابرو چو گره زند چه باشد
[B][M1]گفت این چه خیال نادرست است
[M2]چون خانه عنکبوت سست است
[B][M1]گر این طلب از نخست بودی
[M2]در کیش خرد درست بودی
[B][M1]امروز که حیز زمانه
[M2]پر شد ز صدای این ترانه
[B][M1]یک گوش نماند در جهان باز
[M2]خالی ز سماع این سرآواز
[B][M1]طفلان که به هم فسانه گویند
[M2]این قصه به کنج خانه گویند
[B][M1]رندان که به نای و نوش کوشند
[M2]پیمانه بدین خروش نوشند
[B][M1]ناصح که نهد اساس تعلیم
[M2]از صورت حال ما کند بیم
[B][M1]رسوایی ازین بتر چه باشد
[M2]باد بتر این ز هر چه باشد
[B][M1]حاشا که پذیرد این تلافی
[M2]از پرده شعر حیله بافی
[B][M1]آتش که بود مفیض انوار
[M2]بر کوه بلند در شب تار
[B][M1]پوشیدن آن به خس چه امکان
[M2]ز اهل خرد این هوس چه امکان
[B][M1]شیشه که شود میان خاره
[M2]ز افتادن سخت پاره پاره
[B][M1]کی ز آب دهن درست گردد
[M2]بر قاعده نخست گردد
[B][M1]خیزید و در طلب ببندید
[M2]زین گفت و شنود لب ببندید
[B][M1]عاری که به گردن من آمد
[M2]آلایش دامن من آمد
[B][M1]عاری دگرم به سر میارید
[M2]من بعد مرا به من گذارید
[B][M1]بر هرزه چرا کنم من این کار
[M2]بیهوده چرا برم من این عار
[B][M1]آن خس که به دیده خست خارم
[M2]چون دیده خود بدو سپارم
[B][M1]زان کس که به دل نشاند تیرم
[M2]چون دعوی دل دهی پذیرم
[B][M1]با آنکه زند خدنگ کاری
[M2]مشت است و درفش کارزاری
[B][M1]من مشتکیم کنون ز یک مشت
[M2]زان در ندهم به بار او پشت
[B][M1]در مذهب رهرو سبکبار
[M2]باری نبود گرانتر از عار
[B][M1]در بار گران میفکنیدم
[M2]وین پشت خمیده مشکنیدم
[B][M1]چون عامریان نشسته خاموش
[M2]برگشت ازین محالشان گوش
[B][M1]مهر از لب بسته برگرفتند
[M2]آیین سخن ز سر گرفتند
[B][M1]گفتند حدیث عار تا چند
[M2]زین بیهده افتخار تا چند
[B][M1]قیس هنری به جز هنر نیست
[M2]وز دایره هنر بدر نیست
[B][M1]عشقی که زده ست سر ز جیبش
[M2]هان تا نکنی دلیل عیبش
[B][M1]خود عشق چه جای قال و قیل است
[M2]بر پاکی باطنش دلیل است
[B][M1]تا دل نه ز میل طبع پاک است
[M2]کی ز آتش عشق سوزناک است
[B][M1]در پاکی طبع نیست عاری
[M2]بر چهره فخر ازان غباری
[B][M1]گفتی لیلی ازین فسانه
[M2]رسوا گشته ست در زمانه
[B][M1]رسوایی او بگو کدام است
[M2]کز عاشقیش بلند نام است
[B][M1]گویا و گواست وجد و حالش
[M2]بر دعوی عفت و جمالش
[B][M1]معشوقه اگر جمیل نبود
[M2]عاشق به رهش ذلیل نبود
[B][M1]ور هست جمیل و نیستش جیب
[M2]پاکیزه ز وصله دوزی عیب
[B][M1]زود آتش عشق او بمیرد
[M2]معشوقی او زوال گیرد
[B][M1]آنجا که مقام افتخار است
[M2]زین هر دو صفت بگو چه عار است
[B][M1]هر چند که قیس گفت و گو کرد
[M2]دلالگی جمال او کرد
[B][M1]دلاله اگر هزار باشد
[M2]زینسان نه سخن گزار باشد
[B][M1]دلالگی جمال دلدار
[M2]نی عیب در او و نه عار
[B][M1]آن کجرو کج نهاد کج دل
[M2]در دایره کجیش منزل
[B][M1]چو این سخنان راست بشنید
[M2]چون بی خبران ز راست رنجید
[B][M1]شد راه جواب آن بر او بند
[M2]بگشاد زبان روان به سوگند
[B][M1]گفتا به خدایی خدایی
[M2]کز وی نه تهیست هیچ جایی
[B][M1]او بی جای و جهان ازو پر
[M2]تنها نه جهان که جان ازو پر
[B][M1]هر ذره اگر چه زو تهی نیست
[M2]یک ذره ازوش آگهی نیست
[B][M1]دیگر به پیمبران مرسل
[M2]ثابت قدمان صف اول
[B][M1]دانشورزان دانش آموز
[M2]بینش داران بینش افروز
[B][M1]پرواز ده شکسته بالان
[M2]نیرو شکن خطا سگالان
[B][M1]دیگر به سران کعبه مسکن
[M2]از جعبه کعبه ناوک افکن
[B][M1]هر ناوک و صد هزار نخجیر
[M2]بیرون ز شکارگاه تدبیر
[B][M1]از صید حرم همه غذاخوار
[M2]کوته زیشان زبان انکار
[B][M1]کز لیلی اگر درین تک و پوی
[M2]خواهید برای قیس یک موی
[B][M1]وان را دو جهان بها بیارید
[M2]زان کار به جز قفا نخارید
[B][M1]یک موی وی و هزار مجنون
[M2]گو دست ز وی بدار مجنون
[B][M1]مجنون که بود که داد خواهد
[M2]وز لیلی من مراد خواهد
[B][M1]جان دادن او بس است دادش
[M2]مردن ز فراق او مرادش
[B][M1]با من دگر این سخن مگویید
[M2]کام دل خویشتن مجویید
[B][M1]آنان چو جواب او شنیدند
[M2]وآزار عتاب او کشیدند
[B][M1]نومید به خانه بازگشتند
[M2]با قیس حریف راز گشتند
[B][M1]هر قصه که گفته بود گفتند
[M2]هر گل که شگفته بود گفتند
[B][M1]امید وصال یار ازو رفت
[M2]وآرام دل و قرار ازو رفت
[B][M1]از گریه به خون و خاک می خفت
[M2]وز سینه دردناک می گفت
[B][M1]لیلی جان است و من تن او
[M2]یارب به روان روشن او
[B][M1]کان کس که مرا ازو جدا ساخت
[M2]کاری به مراد من نپرداخت
[B][M1]در هر نفسیش باد مرگی
[M2]وز زندگیش مباد برگی
[B][M1]وان کس که دلم فگار کرده ست
[M2]دورم ز دیار و یار کرده ست
[B][M1]جانش چو دلم فگار بادا
[M2]و آواره به هر دیار بادا
[B][M1]وان کس که ز خصلت پلنگی
[M2]زد سنگ فراقم از دو رنگی
[B][M1]پا میخ شکاف سنگ بادش
[M2]سر در دهن نهنگ بادش
[B][M1]زو بر دل من چو دور خاتم
[M2]شد تنگ فراخنای عالم
[B][M1]واو کنده به تنگنای این دور
[M2]رویم چو نگین به ناخن جور
[B][M1]بادش ناخن جدا ز انگشت
[M2]دستش کوته ز خارش پشت
[A]
[B][M1]سوداگر چین این صحیفه
[M2]این نافه برون دهد ز نیفه
[B][M1]کان دم که ز گریه چشم مجنون
[M2]دور از لیلی نشست در خون
[B][M1]نومیدی دیدن جمالش
[M2]گرداند از آنچه بود حالش
[B][M1]ناقه ز حریم حی برون راند
[M2]وز خاک قبیله دامن افشاند
[B][M1]شد آهوی دشت و کبک وادی
[M2]خارا کن کوه نامرادی
[B][M1]بر هر ضرری صبور می بود
[M2]وز هر نفری نفور می بود
[B][M1]کم داشت درین بساط غبرا
[M2]جز انس به وحشیان صحرا
[B][M1]شبها که خیال خواب کردی
[M2]وز پرده شب نقاب کردی
[B][M1]کردی ز سرین گور بالین
[M2]کیمخت گوزن را نهالین
[B][M1]هر صبح که برزدی سر از خواب
[M2]وز گریه زدی زمین دشت آب
[B][M1]خونابه ز کاس لاله خوردی
[M2]همکاسگی غزاله کردی
[B][M1]یک روز برهنه تن چو خامه
[M2]از صفحه ریگ کرده نامه
[B][M1]زانگشت بر آن قلم همی زد
[M2]لیلی لیلی رقم همی زد
[B][M1]بر یاد دو زلف مشکفامش
[M2]می کرد نظاره دو لامش
[B][M1]می ریخت ز خون دل ته پاش
[M2]قطره ز مژه چو نقطه یاش
[B][M1]بر ریگ چو نام او نوشتی
[M2]وز رشح جگر به خون سرشتی
[B][M1]از سیل مژه بشستیش پاک
[M2]باز از هوس دل هوسناک
[B][M1]آن طرفه رقم ز سر گرفتی
[M2]زان وایه خویش برگرفتی
[B][M1]این بود تمام روز کارش
[M2]سرمایه عیش روزگارش
[B][M1]ناگاه ز گرد ره رسیدند
[M2]جمعی و به گردش آرمیدند
[B][M1]بر کوهه زین همه سواران
[M2]در کوه و دره شکارکاران
[B][M1]نوفل نامی در آن میانه
[M2]چون مهر یگانه زمانه
[B][M1]از دست کریم یم عطایی
[M2]زانگشت کرم گره گشایی
[B][M1]چون مهر به روزها زرافشان
[M2]چو چرخ به صبح گوهر افشان
[B][M1]در نظم بلند چون ثریا
[M2]در سجع لطایفش مهیا
[B][M1]با نوش لبان به عشقبازی
[M2]با تنگدلان به دلنوازی
[B][M1]در معرکه دلاوری شیر
[M2]در قطع امور ملک شمشیر
[B][M1]از افسر ملک سربلندیش
[M2]وز گنج نوال بهره مندیش
[B][M1]نوفل خود را ز رخش گستاخ
[M2]انداخت فرو چو میوه از شاخ
[B][M1]بر خاک نشست پیش رویش
[M2]بگشاد زبان به گفت و گویش
[B][M1]آن نام که می نوشت می خواند
[M2]وز صاحب نام حرف می راند
[B][M1]دانست نهفته راز او را
[M2]معشوقه عشوه ساز او را
[B][M1]وان ماتم و سوگواریش دید
[M2]وان گریه زار و زاریش دید
[B][M1]بر حال ویش ترحم آمد
[M2]گریان شد و در تکلم آمد
[B][M1]کای تخت نشین خامه ریگ
[M2]وی حرف نویس نامه ریگ
[B][M1]این تخم خیال کشتنت چند
[M2]وین حرف هوس نوشتنت چند
[B][M1]زین وسوسه خیال باز آی
[M2]زین دغدغه محال باز آی
[B][M1]کز وسوسه کار برنیاید
[M2]جانان به کنار درنیاید
[B][M1]زین حرف که می کشی به انگشت
[M2]کامت ننهد حریف در مشت
[B][M1]زین ریگ که می کنی به خون رنگ
[M2]ناری گهری به کف به جز سنگ
[B][M1]یکچند بیا قرین من باش
[M2]همخانه و همنشین من باش
[B][M1]برکش ز سر این لباس عوری
[M2]تن پوش به خلعت صبوری
[B][M1]نی خواب بود تو را و نی خور
[M2]می خسب چو دیگران و می خور
[B][M1]تا بازآیی به آب و رنگت
[M2]وز شکل کمان رهد خدنگت
[B][M1]در خور باشی به وصل آن ماه
[M2]لایق گردی به یار دلخواه
[B][M1]دیوی تو کنون نه خورد و نه خفت
[M2]با حور چگونه سازمت جفت
[B][M1]سوگند به آنکه از خردمند
[M2]همواره به نام اوست سوگند
[B][M1]کانچ آوردم کنون به گفتار
[M2]گر زانکه کنی به وفق این کار
[B][M1]چندانکه توان بود کنم جهد
[M2]تا کام تو خوش کنم بدین شهد
[B][M1]در گردن آن پری شمایل
[M2]بازوی تو را کنم حمایل
[B][M1]کاری که ز ساختن بود دور
[M2]سازند به زاری و زر و زور
[B][M1]زاری که خلاف سربلندیست
[M2]با همچو خودی نه ارجمندیست
[B][M1]هر چند که زر بود ببازم
[M2]تا کار تو را چو زر بسازم
[B][M1]ور زانکه به زر نگردد آن راست
[M2]غم نیست که زور بازو اینجاست
[B][M1]این عقده که بر رهت فتاده
[M2]از نوک سنان کنم گشاده
[B][M1]ور کند بود سر سنانم
[M2]از تیغ به مقطعش رسانم
[B][M1]مجنون چو شنید این فسون را
[M2]بگذاشت فسانه جنون را
[B][M1]سر در ره هوشمندی آورد
[M2]خاطر به خردپسندی آورد
[B][M1]شد چون دگران رفیق راهش
[M2]برداشت قدم به خیمه گاهش
[B][M1]اندام بشست و سر تراشید
[M2]خلعت پوشید و عطر پاشید
[B][M1]آن سنبل مشکبار رسته
[M2]شد چون گلش از غبار شسته
[B][M1]بربست عمامه را عرب وار
[M2]آورد شکوفه سرو او بار
[B][M1]نوفل با او بدیهه گویان
[M2]بودی به ره نشاط پویان
[B][M1]هر لحظه بهانه ای نمودی
[M2]نو ساز ترانه ای سرودی
[B][M1]بر عرصه دشت باده خوردی
[M2]دلجویی او زیاده کردی
[B][M1]گاهی غزل و نسیب خواندی
[M2]گاهی سخن از حبیب راندی
[B][M1]یک چند بر این نمط چو بگذشت
[M2]مجنون ز گذشته تازه تر گشت
[B][M1]آمد قد او به لطف اول
[M2]شد برگ گلش ز خط مجدول
[B][M1]طوطی خطش شکر به منقار
[M2]بر نوفل و بزم او شکریار
[B][M1]طاووس رخش ز جلوه کاری
[M2]خجلت ده لاله بهاری
[B][M1]دیوانه لطافت پری یافت
[M2]تن پرتو روحپروری یافت
[B][M1]آشفتگی از سرش به در شد
[M2]بین شیشه شکن که شیشه گر شد
[B][M1]القصه مصورش بیاراست
[M2]زان گونه به لیلی اش همی خواست
[B][M1]شکلی همه آرزوی لیلی
[M2]بر سنگ زن سبوی لیلی
[B][M1]نوفل شد ازین تفاوت آگاه
[M2]دانا دلی اوفکند در راه
[B][M1]تا پی به دیار لیلی آرد
[M2]پیش پدرش سخن گزارد
[B][M1]سازد به سخن مسلسل او را
[M2]آرد به حضور نوفل او را
[B][M1]آمد پدرش بدان وسیله
[M2]همراه سران آن قبیله
[B][M1]نوفل به هزار اهتمامش
[M2]بنشاند به صدر احترامش
[B][M1]چون خوان بکشید و سفره بگشاد
[M2]نوبت به سخن گزاری افتاد
[B][M1]صد قصه نو و کهن در انداخت
[M2]وآخر ز غرض سخن درانداخت
[B][M1]فرمود که قیس نیک پیوند
[M2]کامروز بود مرا چو فرزند
[B][M1]برتر باشد ز هر که گویی
[M2]موصوف به هر هنر که گویی
[B][M1]خواهم که بدین شرف تو هم نیز
[M2]ممتاز کنیش ز اهل تمییز
[B][M1]منظور کنی به منظر خویش
[M2]پیوند دهی به گوهر خویش
[B][M1]بنگر که ز مال و زر چه خواهی
[M2]چه مال و چه زر ز هر چه خواهی
[B][M1]تا در نظرت به پای ریزم
[M2]وانهات به زیر پای ریزم
[B][M1]باشیم من و تو خویش با هم
[M2]صافی دل و مهرکیش با هم
[B][M1]آن سخت جواب تلخ گفتار
[M2]بگشاد در سخن دگر بار
[B][M1]هر عذر که گفته بود ازین پیش
[M2]پیش پدرش ز جانب خویش
[B][M1]گفت آن همه را و بیشتر نیز
[M2]افزود بر آن بسی دگر نیز
[B][M1]از بس که به عذر شد سخن کوش
[M2]زد سینه نوفل از غضب جوش
[B][M1]شد تیز سخن به سان شمشیر
[M2]تهدید ده از زبان شمشیر
[B][M1]کای هرزه درای این بیابان
[M2]بر بانگ درای خود شتابان
[B][M1]ترسم که بدین تهی درایی
[M2]چون بی شتران ز پا درآیی
[B][M1]خیز و پی پاس حال خود گیر
[M2]رنگ شفقت بر آل خود گیر
[B][M1]زان پیش که آورم سپاهی
[M2]چون دور زمانه کینه خواهی
[B][M1]نی بحر و چو بحر هیبت انگیز
[M2]موجش همه تیر و خنجر تیز
[B][M1]زان موج شوند پای تا فرق
[M2]اعیان قبیله ات به خون غرق
[B][M1]آن گوهر ناب را به من ده
[M2]صد منت ازان به جان من نه
[B][M1]تا سر به سپهر برفرازم
[M2]جشنی به عروسیش بسازم
[B][M1]کایند شب عروسی او
[M2]حوران به بساط بوسی او
[B][M1]گفتا پدر عروس کای شاه
[M2]برتاب عنان خویش ازین راه
[B][M1]هر چند که ما نه مرد جنگیم
[M2]از جنگ نه آنچنان به تنگیم
[B][M1]روزی که زنی تو کوس و نایی
[M2]ما نیز زنیم دست و پایی
[B][M1]گر زانکه شویم بر تو فیروز
[M2]عیدی باشد خجسته آن روز
[B][M1]از پیچش پنجه تو رستیم
[M2]وز رنج شکنجه تو جستیم
[B][M1]وز زانکه تو را ظفر دهد دست
[M2]ما را علم ظفر شود پست
[B][M1]چون برق جهم به خانه خویش
[M2]پیش گهر یگانه خویش
[B][M1]از تیغ زنم به سینه چاکش
[M2]آلوده به خون نهم به خاکش
[B][M1]پوشم تن آن عروس چالاک
[M2]در پرده خون و حجله خاک
[B][M1]وآسوده زیم درین غم آباد
[M2]از نام عروس و ننگ داماد
[B][M1]در خاک نهفته به نگاری
[M2]کافتاده به دست خاکساری
[B][M1]پوشیده به آن گهر به سنگی
[M2]کاید به وی از سفال ننگی
[B][M1]نوفل ز سماع قصه نو
[M2]چشمی سوی قیس زد که بشنو
[B][M1]قیس هنری هنروری کرد
[M2]در معرکه شان دلاوری کرد
[B][M1]بگشاد زبان سحر پرداز
[M2]کای بد سخنان ناخوش آواز
[B][M1]بادی که ز نای جهان خیزد
[M2]در دیده عقل خاک بیزد
[B][M1]حرفی که نه دانشش نگارد
[M2]در نامه سیاه رویی آرد
[B][M1]نوفل نه سخن ز جهل گوید
[M2]تا نکته سهو و سهل گوید
[B][M1]مغز است نه پوست هر چه او گفت
[M2]نغز است و نکوست هر چه او گفت
[B][M1]از گفته او ورق مپیچید
[M2]روی دل ازین سبق مپیچید
[B][M1]آن فیض نسیم نیکخواهیست
[M2]نی باد بروت پادشاهیست
[B][M1]حکمت که تراود از دل شاه
[M2]عکسی ست ز نور چشمه ماه
[B][M1]زان عکس کسی که دور ماند
[M2]در ظلمت شب ز نور ماند
[B][M1]لیلی ست زلال زندگانی
[M2]من سوخته ای ز تشنه جانی
[B][M1]گر روی نهد به تشنه ای آب
[M2]خاکش بر سر کزان زند تاب
[B][M1]لیلی ست گلی به طرف جویی
[M2]من قانع ازان گلم به بویی
[B][M1]دل باد چو لاله باغبان را
[M2]کز باد دریغ دارد آن را
[B][M1]لیلی ست به بزم جان چراغی
[M2]من دارم ازو به سینه داغی
[B][M1]آن کو نه چراغ من فروزد
[M2]یارب که به داغ من بسوزد
[B][M1]لیلی می گفت و آن حسودان
[M2]کوران ز حسودی و کبودان
[B][M1]فریاد بر او زدند کای خام
[M2]دربند زبان به کام ازین نام
[B][M1]او نیست ز نام او چه حاصل
[M2]زین حرف زبان خویش بگسل
[B][M1]هر لحظه مبر به هرزه نامش
[M2]وآلوده مکن به گوش عامش
[B][M1]ور زانکه بری زبان داری
[M2]تنها نه زبان که جان نداری
[B][M1]خواهیم تو را زبان بریدن
[M2]وز کالبد تو جان کشیدن
[B][M1]مجنون چو سماع این سخن کرد
[M2]زو قطع امید خویشتن کرد
[B][M1]دانست کزان نهال نوبر
[M2]کامیش نمی شود میسر
[B][M1]رو گریه کنان به نوفل آورد
[M2]کای مرهم داغ و داروی درد
[B][M1]در خواه ازین ستیزه کاران
[M2]تا رسم ستیزه را گذاران
[B][M1]چندانکه به طرف جوی یک بار
[M2]مرغی بنهد در آب منقار
[B][M1]بر من در مرحمت گشایند
[M2]وز دور رخش به من نمایند
[B][M1]تا یک نظرش ز دور بینم
[M2]وانگه به خیال او نشینم
[B][M1]سازم همه عمر زان ذخیره
[M2]بهر شب تار و روز تیره
[B][M1]گفت کزین خیال بگذر
[M2]زین داعیه محال بگذر
[B][M1]دیدار وی و تو ای رمیده
[M2]چون آب است و سگ گزیده
[B][M1]خیز و ره این هوس سپردن
[M2]بگذار که دیدن است و مردن
[B][M1]ور هستی ازین حیات دلگیر
[M2]در غمکده فراق می میر
[B][M1]مجنون نه به یار خود رسیدن
[M2]نی در همه عمر امید دیدن
[B][M1]با نوفل گفت کای ستمگر
[M2]ای وعده تو سراب یکسر
[B][M1]رنج از دل من به گفت رفتی
[M2]گفتی و نکردی آنچه گفتی
[B][M1]لیکن نه ز توست از من است این
[M2]بر هر که نه کور روشن است این
[B][M1]نامقبلیم علم برافراخت
[M2]واقبال تو را علم بینداخت
[B][M1]من کی و سرود عیش سازان
[M2]من کی و فسون عشوه بازان
[B][M1]چون می نکند فسون مرا به
[M2]آشفتگی و جنون مرا به
[B][M1]این گفت و ز جای خویش برخاست
[M2]رقصان به نوای خویش برخاست
[B][M1]انداخت شکوفه سان عمامه
[M2]چون شاخ خزان رسیده جامه
[B][M1]نومید دلیش رنجه در بر
[M2]می زد چو چنار پنجه بر سر
[B][M1]خلقی ز پیش سرشک ریزان
[M2]واو خاک به فرق خویش بیزان
[B][M1]خلقی ز پیش به دل زنان سنگ
[M2]واو چاک فکن به سینه تنگ
[B][M1]چون آهوی دام جسته بگذشت
[M2]زان مردم و رو نهاد در دشت
[B][M1]شد باز چنانکه بود و می رفت
[M2]وین زمزمه می سرود و می رفت
[B][M1]لیلی و سریر عشرت و ناز
[M2]مجنون و نفیر شوق پرداز
[B][M1]لیلی و عنان به دست دوران
[M2]مجنون و به دشت یار گوران
[B][M1]لیلی و به این و آن سبک رو
[M2]مجنون و به آهوان تک و دو
[B][M1]لیلی و سکون به کوه وزنان
[M2]مجنون و به کوه با گوزنان
[B][M1]لیلی و ترانه گو به هر کس
[M2]مجنون و صفیر کوف و کرکس
[B][M1]لیلی و خروش چنگ و خرگاه
[M2]مجنون و خراش گرگ و روباه
[B][M1]لیلی و چو مه به قلعه داری
[M2]مجنون و به غار غم حصاری
[B][M1]آری هر کس برای کاریست
[M2]هر شیر سازی مرغزاریست
[B][M1]دولت به درم خرید نتوان
[M2]ایوان به ارم کشید نتوان
[B][M1]آن به که به نیک و بد بسازیم
[M2]هر کس به نصیب خود بسازیم
[B][M1]گل نیست ز خار بهره گیریم
[M2]با خار زییم تا بمیریم
[A]
[B][M1]ریحان شکن حریم این باغ
[M2]این بو دهد از نسیم این باغ
[B][M1]کان لاله داغدار هر دشت
[M2]از نوفل و نوفلی چو برگشت
[B][M1]آزاده ز هر گروه بودی
[M2]آواره دشت و کوه بودی
[B][M1]هر جا که کسی ز دور دیدی
[M2]چون آهو و گور ازو رمیدی
[B][M1]یک روز فرود حال و وجدش
[M2]شد جای به کوهسار نجدش
[B][M1]جا قله کوه خاره می کرد
[M2]در هر طرفی نظاره می کرد
[B][M1]دیده به دیار لیلی افکند
[M2]در کوزه ز گریه سیلی افکند
[B][M1]شوقش به درون چو کوه بنشست
[M2]قاروره صبر خرد بشکست
[B][M1]پیکی طلبید کز دیارش
[M2]آرد به حریم دل قرارش
[B][M1]گوید خبر و بیان کند حال
[M2]از منزل یار و ربع و اطلال
[B][M1]ناگاه ز گرد ره سوادی
[M2]بنمود چه دید گردبادی
[B][M1]زان خاک دیار بار بسته
[M2]پرده به رخ از غبار بسته
[B][M1]افتاد به سجده بر زمینش
[M2]بگشاد زبان به آفرینش
[B][M1]کای صوفی گرد گرد رقاص
[M2]بی زحمت پا به رهروی خاص
[B][M1]وی دشت نورد کوه پیمای
[M2]نگرفته سکون دو دم به یک جای
[B][M1]در پای تو کوه و دشت یکسان
[M2]در کوه روی چو دشت آسان
[B][M1]پیچان شده اژدها نمایی
[M2]بر خویش ولی نه اژدهایی
[B][M1]سر بر فلک اژدها که دیده ست
[M2]جولان زده بر هوا که دیده ست
[B][M1]خیزان نخلی ز خاک گستاخ
[M2]نی بیخ تو را پدید و نی شاخ
[B][M1]وین طرفه که گر ز باغ خیزی
[M2]میوه فکنی و برگ ریزی
[B][M1]نی راه تو بی غبار هرگز
[M2]نی یک جایت قرار هرگز
[B][M1]افتاده تو درخت چالاک
[M2]برداشته تو خار و خاشاک
[B][M1]پیچیده چو دودی و نه دودی
[M2]دوری ز سیاهی و کبودی
[B][M1]پرگاری کاخ سقف زنگار
[M2]چون قصر ارم ز تو ستون دار
[B][M1]کشتی ست در آب ربع مسکون
[M2]تو تیری و بادبانت گردون
[B][M1]بر کشتوران درین نشیمن
[M2]ویران ز تو صد هزار خرمن
[B][M1]امروز دلم به سینه خرم
[M2]از مقدم توست خیر مقدم
[B][M1]سویم که شده ست رهنمایت
[M2]جان باد فدای خاک پایت
[B][M1]بر من ز ره کرم گذشتی
[M2]وآرام من رمیده گشتی
[B][M1]از منزل یار بسته ای بار
[M2]کاید ز تو بوی مشک تاتار
[B][M1]این خاک که عطر محمل توست
[M2]چون نافه چین حمایل توست
[B][M1]گر از در اوست بر سرم ریز
[M2]چون سرمه به دیده ترم ریز
[B][M1]خاشاک تو کش شمیم مشک است
[M2]ریحان تری و عود خشک است
[B][M1]زان آتش من بلند گردان
[M2]بر وی دل من سپند گردان
[B][M1]زان جان و جهان خبر چه داری
[M2]بگشای زبان به هر چه داری
[B][M1]بی او دل من ز غصه خون است
[M2]بی من دل او بگو که چون است
[B][M1]از یاد ویم فرامشی نیست
[M2]وز حرف وفاش خامشی نیست
[B][M1]هرگز گذرم به دل نهانش
[M2]جنبد به حدیث من زبانش
[B][M1]هیهات چه جای این سؤال است
[M2]دارم هوسی ولی محال است
[B][M1]شه بهر گدا کجا کشد آه
[M2]مه سوی سها کی افکند راه
[B][M1]شب کیست طفیلی سگانش
[M2]سوده سر خود بر آستانش
[B][M1]او کرده به بالش خوش آهنگ
[M2]بر بستر غم سر من و سنگ
[B][M1]او داده به مهد عیش پهلو
[M2]من خفته به خاک خواریم رو
[B][M1]چون روز شود ز خواب خیزد
[M2]بر لاله تر گلاب ریزد
[B][M1]اول سوی او که می گراید
[M2]دیده به رخش که می گشاید
[B][M1]گرد دمنش ز من بدل نیست
[M2]گرینده چو من بر آن طلل نیست
[B][M1]از دور که می کند نگاهش
[M2]در طوف به گرد خیمه گاهش
[B][M1]آنجا که شود به عشوه خندان
[M2]گریه که کند ز دردمندان
[B][M1]وان دم که شود ز لب شکرریز
[M2]دندان طمع که می کند تیز
[B][M1]گاهی که بود به هودجش جای
[M2]در راه طلب که می نهد پای
[B][M1]روزی که قدم نهد به محمل
[M2]ز آب مژه کیست مانده در گل
[B][M1]شبها که به خانه اش مقام است
[M2]بنشسته به پاس او کدام است
[B][M1]بینا به رخش کسان و من کور
[M2]نزدیک همه به او و من دور
[B][M1]تو باد سبکروی و من خاک
[M2]تو صرصر و من شکسته خاشاک
[B][M1]گاهی که به سوی او زنی رای
[M2]بردار به دست لطفم از جای
[B][M1]چون خاک رهم به کوی او بر
[M2]خاشاک آسا به سوی او بر
[B][M1]تا بر سر راه او نشینم
[M2]یک بار دگر رخش ببینم
[B][M1]ور زانکه نیم بدین سزاوار
[M2]بگذار مرا غریب و بیمار
[B][M1]بیماری من بگوی با او
[M2]وین زاری من بگوی با او
[B][M1]کای کام دل و مراد جانم
[M2]بینایی چشم خونفشانم
[B][M1]زان روز که مانده از تو دورم
[M2]تا ظن نبری که من صبورم
[B][M1]جان و دل پاره پاره دارم
[M2]لیکن چه کنم چه چاره دارم
[B][M1]هر تن که ز جان به داغ دوریست
[M2]تنهایی او نه از صبوریست
[B][M1]خواهد که ز جان جدا نماند
[M2]لیکن چه کند نمی تواند
[B][M1]هر حیله که بود آزمودم
[M2]نی صلح و نه جنگ داشت سودم
[B][M1]سودی ندهد چو نیست تقدیر
[M2]نی سعی جوان نه همت پیر
[B][M1]زین پس من و داغ نامرادی
[M2]افتان خیزان به کوه و وادی
[B][M1]افتم شب ها چو ناتوانی
[M2]خیزم به سحر چو نیم جانی
[B][M1]دانم که دل تو نیز خون است
[M2]وز دست تو چاره ام برون است
[B][M1]لیکن بکن اینقدر که باری
[M2]در دامن کوه و کنج غاری
[B][M1]چون بی تو به سر رسد حیاتم
[M2]یادی بکنی پس از وفاتم
[B][M1]این گفت و چو پادشاه خاور
[M2]بگسست طناب خیمه زر
[B][M1]زد چرخ به عرصه زمانه
[M2]بر رسم عرب سیاه خانه
[B][M1]مسکین سر خود به خاره بنهاد
[M2]بر بستر خار بی خود افتاد
[B][M1]چشمش همه شب به خواب نغنود
[M2]بیهوش فتاد خوابش این بود
[A]
[B][M1]چون صبحدم از غزاله خور
[M2]پوشید زمین غلاله زر
[B][M1]افشاند فلک ز چشمه قیر
[M2]از مهر غزاله قطره ها شیر
[B][M1]مجنون که به خواب بیخودی بود
[M2]از خواب شبانه چشم بگشود
[B][M1]گرم از سر خار و خاره برجست
[M2]از خاره مگر شراره برجست
[B][M1]از کوه و قدم نهاد در دشت
[M2]در دشت چو گردباد می گشت
[B][M1]می کرد به دام و دد نگاهی
[M2]در سینه همی کشید آهی
[B][M1]می برد ز وحش و طیر رشکی
[M2]وز دیده همی فشاند اشکی
[B][M1]یعنی که بود ز فرقت یار
[M2]هر چیز خلاص و من گرفتار
[B][M1]هر زنده حریف جفت خویش است
[M2]وآسوده ز خود و خفت خویش است
[B][M1]جز من که ز جفت خویش طاقم
[M2]سرگشته وادی فراقم
[B][M1]نه خورد بود مرا و نی خواب
[M2]گر کوه بود نیارد این تاب
[B][M1]می زد به همین خیال گامی
[M2]ناگاه ز دور دید دامی
[B][M1]در مطرح آهوان نهاده
[M2]در بند وی آهویی فتاده
[B][M1]صیاد گرفته تیغ خونریز
[M2]چون تیغ دویده بر سرش تیز
[B][M1]آهو به شکنجه دویدن
[M2]صیاد و شتاب سر بریدن
[B][M1]مجنون چو بدید آه برداشت
[M2]تا پیش کشنده راه برداشت
[B][M1]دستش بگرفت و کرد فریاد
[M2]کز دست تو داد می کنم داد
[B][M1]هیچ ار ز خدات بهره ای هست
[M2]از بهر خدا بدار ازو دست
[B][M1]بردار به دست لطف و بگشای
[M2]تیغش ز گلو و بند از پای
[B][M1]پایش قلمیست خیزرانی
[M2]شق کرده سرش پی روانی
[B][M1]بر صفحه خاک کش گذار است
[M2]از چار قلم رقم نگار است
[B][M1]هفت است قلم درین شکی نیست
[M2]از هفت چهار اندکی نیست
[B][M1]آن را مشکن به سخت بستن
[M2]عمدا نسزد قلم شکستن
[B][M1]در طوق جفا چنان گلویی
[M2]لایق نبود به هیچ رویی
[B][M1]ظلم است به پیش عقل روشن
[M2]آن طوق فکندنش به گردن
[B][M1]زین مظلمه بازکش عنان را
[M2]وز گردن خود برون کن آن را
[B][M1]چشمی داری به سوی او بین
[M2]سر تا به قدم به وی فرو بین
[B][M1]چشمش که ز سرمه خدایی
[M2]آسوده بود ز سرمه سایی
[B][M1]حیف است تهی ز نور مانده
[M2]وز بینش خویش دور مانده
[B][M1]آن گردن ساده کشیده
[M2]ک آسیب کمند کس ندیده
[B][M1]دانی که به طوق زر دریغ است
[M2]پولاد دلا چه جای تیغ است
[B][M1]آن سینه که لوح سیم پاک است
[M2]نی چون دل من سزای چاک است
[B][M1]از کینه خلق پاک سینه ست
[M2]با سینه او تو را چه کینه ست
[B][M1]در پهلوی او به لطف جا کن
[M2]دست ستمت ازو جدا کن
[B][M1]خنجر چو قلم گرفته در مشت
[M2]کم زن رقمش به تخته پشت
[B][M1]آن را شده بند بند مپسند
[M2]بگذار نسفته مهره ای چند
[B][M1]بین گردن و پشت نازنینش
[M2]دندان طمع کن از سرینش
[B][M1]هر کس که به گرد ران برد دست
[M2]در پهلوی آتش گردنی هست
[B][M1]نافش که چو نافه مشکبار است
[M2]چون نافه دریدنش چه کار است
[B][M1]گر در شکم طمع زنی چاک
[M2]به زانکه در آن شکم کنی خاک
[B][M1]مجنون چو به قصد صید صیاد
[M2]زین گفت و شنید دام بنهاد
[B][M1]صیاد اسیر قید او شد
[M2]چون صید گرفته صید او شد
[B][M1]چون موم دلش به نرمی افتاد
[M2]افکند ز دست تیغ پولاد
[B][M1]لیکن ز غم عیالمندیش
[M2]می بود آهو هنوز بندیش
[B][M1]مجنون که نه جامه داشت در بر
[M2]نی بار عمامه نیز بر سر
[B][M1]در فکر عطای او فرو ماند
[M2]طیاره به گله پدر راند
[B][M1]زان گله گرفت گوسپندی
[M2]از آفت گرگ بی گزندی
[B][M1]لنگر کنش از خرام دنبه
[M2]سر تا به قدم تمام دنبه
[B][M1]آورد و به صید پیشه بسپرد
[M2]پا در ره عذر خواهی افشرد
[B][M1]کین صید که سوی اوت میلی ست
[M2]در گردن و چشم همچو لیلی ست
[B][M1]قیمت نکنم که چند ارزد
[M2]هر موی به گوسفندی ارزد
[B][M1]آن ظن نبری که این بهاییست
[M2]از بهر خلاص او فداییست
[B][M1]اکنون رسنش به دست من ده
[M2]ک آهوی چنین به دست من به
[B][M1]تا سر نهمش به جای لیلی
[M2]وانگه کنمش فدای لیلی
[B][M1]مسکین چو رسن به دست او داد
[M2]صد بوسه به چشم مست او داد
[B][M1]پشمین رسنش ز سر به در کرد
[M2]وز ساعد خویش طوق زر کرد
[B][M1]خاک قدمش به دیده می رفت
[M2]می شست رخش به اشک و می گفت
[B][M1]ای گردن تو چو گردن دوست
[M2]چشم تو چو چشم پر فن دوست
[B][M1]گر ساق تو ای به ساق لاغر
[M2]از سیم بود چو او توانگر
[B][M1]گویم به زبان راستگویی
[M2]صد بار که او تو و تو اویی
[B][M1]تا یار من سلیم باشی
[M2]آزرده تیغ بیم باشی
[B][M1]رو گرد دیار یار می چر
[M2]سنبل می چین و لاله می خور
[B][M1]لاله چو خوری به گرد کویش
[M2]می گوی چو من دعای رویش
[B][M1]کان روی چو لاله تازه بادا
[M2]وآزاده عار غازه بادا
[B][M1]سنبل چو چری ز مرغزارش
[M2]می خور غم زلف مشکبارش
[B][M1]کان سنبل تر کسی مبیناد
[M2]یک شاخ ازو کسی مچیناد
[B][M1]آهو می رفت و او هم از پی
[M2]می رفت طفیل رفتن وی
[B][M1]با هم ره همرهی سپردند
[M2]تا پی به دیار یار بردند
[B][M1]مجنون بنشست زیر خاری
[M2]وان رفت به سوی مرغزاری
[B][M1]آن ناله ز هجر یار می کرد
[M2]وین طوف به مرغزار می کرد
[B][M1]چون مهر نشست و مه برآمد
[M2]تاراج شب سیه برآمد
[B][M1]یکدیگر را دگر ندیدند
[M2]هر یک به زمینی آرمیدند
[A]
[B][M1]خورشید به وقت بامدادان
[M2]چون داد مراد نامرادان
[B][M1]یعنی که به آفتابه زر ریخت
[M2]وز حقه پر گهر گهر ریخت
[B][M1]مجنون به هزار نامرادی
[M2]می گشت به گرد کوه و وادی
[B][M1]لیلی می گفت و راه می رفت
[M2]همراه سرشک و آه می رفت
[B][M1]هر جا که ز پای رهنوردی
[M2]دیدی به هوا ز دور گردی
[B][M1]چون باد صبا هواش کردی
[M2]سرمه ز غبار پاش کردی
[B][M1]پر شعله دلی ز داغ لیلی
[M2]از وی کردی سراغ لیلی
[B][M1]ناگه رمه ای برآمد از راه
[M2]سردار رمه شبانی آگاه
[B][M1]در وادی جست و جو کلیمی
[M2]از پشم سیه به بر گلیمی
[B][M1]موسی وارش به کف عصایی
[M2]در دیده گرگ اژدهایی
[B][M1]از فرق به سوی او قدم ساخت
[M2]چون سایه به پای او سر انداخت
[B][M1]گفت ای دل و جان من فدایت
[M2]روشن بصرم به خاک پایت
[B][M1]یابم ز تو بوی آشنایی
[M2]آخر تو کیی و از کجایی
[B][M1]این طرفه رمه که از بز و میش
[M2]گرد تو گرفته از پس و پیش
[B][M1]گردی که ز راهشان برآید
[M2]زان نکهت مشک و عنبر آید
[B][M1]این بوی ز منزل که دارند
[M2]شب پیش در که می گذارند
[B][M1]گفتا که شبان لیلی ام من
[M2]پرورده خوان لیلی ام من
[B][M1]هست این رمه مایه بخش خوانش
[M2]آبادان ساز خان ومانش
[B][M1]اینک سر و گوششان نشانمند
[M2]از داغ و دروش آن خداوند
[B][M1]شب خفتنشان به مسکن اوست
[M2]این عطر ز بوی دامن اوست
[B][M1]هر جا که کشد به ناز دامان
[M2]گیسوافشان شود خرامان
[B][M1]گردد همه مشکبو زمینش
[M2]جانبخش نسیم عنبرینش
[B][M1]مجنون چو نشان دوست بشنید
[M2]چون اشک به خون و خاک غلطید
[B][M1]افتاد ز پای رفته از کار
[M2]چشم از نظر و زبان ز گفتار
[B][M1]بی خود به زمین فتاد تا دیر
[M2]در بی خودی ایستاد تا دیر
[B][M1]وآخر که به هوشیاری آمد
[M2]در پیش شبان به زاری آمد
[B][M1]کای محرم خیل خانه دوست
[M2]شبها سگ آستانه دوست
[B][M1]امروز ز وی خبر چه داری
[M2]گو روشن و راست هر چه داری
[B][M1]سینه ز غمش پر است تا لب
[M2]از بهر خدا که بر گشا لب
[B][M1]گفتا که کنون خوش است در حی
[M2]کس نیست به گرد خیمه وی
[B][M1]در خیمه خود نشسته تنهاست
[M2]چون ماه میان هاله یکتاست
[B][M1]مردان قبیله رخت بستند
[M2]وز عرصه حی برون نشستند
[B][M1]دارند هوای آنکه غافل
[M2]بر قصد گروهی از قبایل
[B][M1]سازند کمین به صبحگاهان
[M2]بر غارت مال بی پناهان
[B][M1]از وی چو سماع این بشارت
[M2]صبری که نداشت کرد غارت
[B][M1]گفتا به شبان که ای نکو خوی
[M2]لطفی بکن و رضای من جوی
[B][M1]این کهنه گلیم خود به من ده
[M2]صد منت ازان به جان من نه
[B][M1]چون بخت گلیم من سیه بافت
[M2]بخت تو به آن ره از کجا یافت
[B][M1]محروم ز دلبر قدیمی
[M2]من بعد من و سیه گلیمی
[B][M1]باشد که زنم چنانکه دانی
[M2]طبل طربی در او نهانی
[B][M1]هر چند برون بود ز امکان
[M2]در زیر گلیم طبل پنهان
[B][M1]این گفت و گلیم را بپوشید
[M2]می رفت و ز شوق می خروشید
[B][M1]رو کرد به سوی آن قبیله
[M2]از بهر وصال آن جمیله
[B][M1]لیلی جویان به حی درآمد
[M2]فریاد ز جان وی برآمد
[B][M1]در هر قدمی که پیش می رفت
[M2]اندک اندک ز خویش می رفت
[B][M1]چشمش چو به خانه وی افتاد
[M2]شد خانه هستیش ز بنیاد
[B][M1]بانگی بزد از درون غمناک
[M2]وافتاد به سان سایه بر خاک
[B][M1]لیلی چو شنید بانگ بشناخت
[M2]از خانه برون مقام خود ساخت
[B][M1]بیرون از در چه دید مجنون
[M2]افتاده ز عقل و هوش بیرون
[B][M1]بالای سرش نشست خونریز
[M2]از نرگس شوخ فتنه انگیز
[B][M1]از گریه به روش آب می زد
[M2]نی آب که خون ناب می زد
[B][M1]زان خواب گران به هوشش آورد
[M2]در غلغله و خروشش آورد
[B][M1]برخاست به روی دوست دیدن
[M2]بنشست به گفتن و شنیدن
[B][M1]هر دو به سخن زبان گشادند
[M2]غم های گذشته شرح دادند
[B][M1]مجنون ز شکایت سفر گفت
[M2]لیلی ز غم وطن گهر سفت
[B][M1]آن خواند حدیث کوه و وادی
[M2]وین قصه کنج نامرادی
[B][M1]آن بود ز ناله درددل گوی
[M2]وین بود ز گریه خون دل شوی
[B][M1]آن گفت که بی رخت بجانم
[M2]این گفت که من فزون از آنم
[B][M1]آن گفت دلم هزار پاره ست
[M2]این گفت که این زمان چه چاره ست
[B][M1]آن گفت شدم ز جان خود سیر
[M2]این گفت که مرگ من رسد دیر
[B][M1]آن گفت که هجر جانگداز است
[M2]این گفت که وصل چاره ساز است
[B][M1]آن گفت که بی تو دردناکم
[M2]این گفت که از غمت هلاکم
[B][M1]آن گفت مراست دل ز غم ریش
[M2]این گفت مراست ریش ازان بیش
[B][M1]آن گفت نمی روم ازین کوی
[M2]این گفت به ترک جان خود گوی
[B][M1]آن گفت در آتشم ز دوری
[M2]این گفت که پیشه کن صبوری
[B][M1]آن گفت که صبر نیست کارم
[M2]این گفت جز این دوا ندارم
[B][M1]آن گفت که خوش بود رهایی
[M2]این گفت ز محنت جدایی
[B][M1]آن گفت فغان ز کینه کیشان
[M2]این گفت که باد مرگ ایشان
[B][M1]آن گفت دلم ز غم دو نیم است
[M2]این گفت چه غم خدا کریم است
[B][M1]چون گفته شد آنچه گفتنی بود
[M2]وان راز که هم نهفتنی بود
[B][M1]زد شعله درون لیلی از بیم
[M2]کان قوم ز عقل و دین به یک نیم
[B][M1]ناگاه ز راه در نیایند
[M2]وان دلشده را به سر نیایند
[B][M1]بر وی نکشند تیغ بیداد
[M2]و او را نرسد کسی به فریاد
[B][M1]گفت ای ز میان عاشقان فرد
[M2]در راه وفا به جان جوانمرد
[B][M1]برخیز که تیغ چرخ تیز است
[M2]با ما و تو بر سر ستیز است
[B][M1]با هم به وداع ایستادند
[M2]وز هر مژه سیل خوش گشادند
[B][M1]آن روی به دشت کرد یا کوه
[M2]وین ماند به جا چو کوه اندوه
[B][M1]اینست بلی زمانه را خوی
[M2]آسودگی از زمانه کم جوی
[B][M1]صد سال بلا و رنج بینی
[M2]ک آسوده یکی نفس نشینی
[B][M1]ناکرده تو جای خویشتن گرم
[M2]هیچش ناید ز روی تو شرم
[B][M1]دستت گیرد که زود برخیز
[M2]پایت کوبد به سر که بگریز
[A]
[B][M1]روشن سخن عرب کثیر
[M2]بر طارم نظم نجم نیر
[B][M1]با عزه که رشک حور عین بود
[M2]رونق شکن بتان چین بود
[B][M1]بیرون ز قیاس داشت میلی
[M2]چون قیس رمیده دل به لیلی
[B][M1]چون گل به نسیم او شگفتی
[M2]گفتی به هوایش آنچه گفتی
[B][M1]شعرش که حلاوتی نکو داشت
[M2]هر چاشنیی که داشت زو داشت
[B][M1]آری نمک سخن ز عشق است
[M2]نور فلک سخن ز عشق است
[B][M1]از سوز دل است در سخن شور
[M2]وز شعله عشق بر فلک نور
[B][M1]روزیش خلیفه پیش خود خواند
[M2]بر خوان نوال خویش بنشاند
[B][M1]گفتا که بخوان نسیبی امروز
[M2]از آتش عزه مجلس افروز
[B][M1]برداشت به یاد او سرودی
[M2]وز دیده روانه ساخت رودی
[B][M1]در فرقت او نسیب می خواند
[M2]وز هر مژه سیل اشک می راند
[B][M1]می کرد ز اشک و نظم خود پر
[M2]دامن ز عقیق و مجلس از در
[B][M1]چون دید خلیفه آن غم و درد
[M2]پرسید ز وی که ای جوانمرد
[B][M1]دانم که ز عاشقان بسی را
[M2]دیدی، دیدی چو خود کسی را
[B][M1]گفتا که بلی دلی ز غم ریش
[M2]رفتم به دیار عزه زین پیش
[B][M1]در راه به وادیی فتادم
[M2]کز بیم عنان ز دست دادم
[B][M1]رفتم دو سه روز بی خور و خواب
[M2]نی نان دیده ز دور نی آب
[B][M1]ناگه دیدم خجسته حالی
[M2]با پشت خمیده چون هلالی
[B][M1]خونین جگری چون نافه مشک
[M2]از غم شده پوست بر تنش خشک
[B][M1]بنهاده به قصد صید دامی
[M2]رفتم کردم بر او سلامی
[B][M1]با وی به ادب خطاب کردم
[M2]دریوزه نان و آب کردم
[B][M1]گفتا که ز حی فتاده دورم
[M2]وز مرده دلان حی نفورم
[B][M1]با من نه طعام نی شراب است
[M2]نانم گیه آب من سراب است
[B][M1]لیکن بنشین دمی که شاید
[M2]بر ما در روزیی گشاید
[B][M1]یک صید به دام ما درافتد
[M2]وین رنجکشی ز ما برافتد
[B][M1]من هم به کناره ای نشستم
[M2]بر راه امید چشم بستم
[B][M1]ناگاه شد آهویی خوش اندام
[M2]زنجیری بند و حلقه دام
[B][M1]آهو نه که لعبتی مصور
[M2]زیبا شکل و بدیع منظر
[B][M1]چشمش برده ز آهوان دست
[M2]بی سرمه سیاه و بی قدح مست
[B][M1]مستان همه در خمار چشمش
[M2]آهو چشمان شکار چشمش
[B][M1]شاخش چو فتیله ای ز عنبر
[M2]بر فرق فتیله موی دلبر
[B][M1]شاخی بی برگ کس ندیده
[M2]زان گونه ز مشک تر دمیده
[B][M1]بر مشک ممر ناف شد چست
[M2]بر ناصیه زور کرد و بر رست
[B][M1]هر بند ازان دو شاخ نوزاد
[M2]قلاب دل هزار صیاد
[B][M1]از بی عقدی و بی وشاحی
[M2]با گردن ساده چون صراحی
[B][M1]آهو چشمی به عشوه جسته
[M2]پیوند حمایلش گسسته
[B][M1]سینه چو شکم به رنگ کافور
[M2]نافش مشکین چو نیفه حور
[B][M1]نسرین سرین او درین باغ
[M2]چون لاله ندیده محنت داغ
[B][M1]پشتش نکشیده هیچ باری
[M2]بر وی ننشسته جز غباری
[B][M1]پرورده میان سبزه و آب
[M2]آسوده ز دست رنج قصاب
[B][M1]پایش قلمی خط آزموده
[M2]جز بر خط سبزه سر نسوده
[B][M1]افتاده به دام خود چو دیدش
[M2]برجست و چو جان به بر کشیدش
[B][M1]چشمش بوسید و گردش افشاند
[M2]صد بیت به وصف او فرو خواند
[B][M1]بگشاد ز پاش حلقه دام
[M2]بگذاشت که در چرا زند گام
[B][M1]آهو چو ز بند او شد آزاد
[M2]نگریخته پیش او باستاد
[B][M1]زد بانگ که پیش چشم لیلی
[M2]چشم چو تو صد بود طفیلی
[B][M1]باز آی و مترس کز همه کس
[M2]من یار توام ز عالم و بس
[B][M1]مادام که باشد آدمیزاد
[M2]بادی تو و لیلی از غم آزاد
[B][M1]این گفت و فتاد صید دیگر
[M2]در دام وی از نخست بهتر
[B][M1]با وی به همین نسق به سر برد
[M2]پس دست به آهوی دگر برد
[B][M1]این قاعده با سه چار پنجی
[M2]پرداخت نخورده دست رنجی
[B][M1]از گرسنگی نماند تابم
[M2]گفتم که بزن بر آتش آبم
[B][M1]دام از پی صید داشتن چیست
[M2]چون بگرفتی گذاشتن چیست
[B][M1]مهمان توام به طعمه محتاج
[M2]این طعمه چرا دهی به تاراج
[B][M1]گفتا که ازین هوس خمش باش
[M2]با هشیاری چو من بهش باش
[B][M1]زآتش گیرم که مثل لیلی ست
[M2]با مثل ویم عظیم میلی ست
[B][M1]بوسم به محبت ویش پای
[M2]بر دیده روشنش کنم جای
[B][M1]کام دل خویش ازو برآرم
[M2]بازش به فدای او گذارم
[B][M1]چیزی که بود چنین مرا پشت
[M2]خود گوی که چون توانمش کشت
[B][M1]چیزی که بود شبیه یارم
[M2]چون طاقت خوردن وی آرم
[B][M1]ور نی من از این شکار کردن
[M2]محتاجترم ز تو به خوردن
[B][M1]چیزی نخورم ز خشک و تر هیچ
[M2]جز شاخ گیاهی و دگر هیچ
[B][M1]او بود درین که برد ناگاه
[M2]آهوی دگر به دام او راه
[B][M1]گفتم که دوان شوم ازو پیش
[M2]وان را بکشم به دشنه خویش
[B][M1]او پیش ز من دوید و آن را
[M2]بگرفت چنانکه دیگران را
[B][M1]صد بوسه به روی چشم او داد
[M2]کردش به فدای لیلی آزاد
[B][M1]نومید شدم ز کار و بارش
[M2]بی طعمه بماندم از شکارش
[B][M1]زان گفت و شنو در آن زمینم
[M2]گشت از سخنان او یقینم
[B][M1]کز عامریان وی است مجنون
[M2]حال از غم لیلی اش دگرگون
[A]
[B][M1]چون رفت کثیر آن هنرور
[M2]زان صیدگه اندکی فراتر
[B][M1]آراسته دید مرغزاری
[M2]از باغ بهشت یادگاری
[B][M1]از سبزه زمین چو سبز مفرش
[M2]وز گل گل مختلف منقش
[B][M1]یا مصحفی از زمردش حرف
[M2]از لاله بر آن وقوف شنگرف
[B][M1]یا خود ورقی بر آن ز زنگار
[M2]بنوشته الف الف به تکرار
[B][M1]طفلان گیا مگر بهاران
[M2]بودند بر آن ز مشق کاران
[B][M1]یا خود زرهی نهفته در زنگ
[M2]پوشیده ز سبزه بر بدن تنگ
[B][M1]تا تیر سحاب و ناوک برق
[M2]در سینه و تن نگرددش غرق
[B][M1]آورده ز جیب خاک لاله
[M2]بیرون ز عقیق تر پیاله
[B][M1]یا خود قدحی زلعل سیراب
[M2]پر نیزه ای از زمرد ناب
[B][M1]کش باد به لعب خویش نازان
[M2]می گرداند چو کاسه بازان
[B][M1]یا مشعله ایست بس فروزان
[M2]بی روغن و بی فتیله سوزان
[B][M1]کز مشعله دار خرده بینش
[M2]محکم شده پای در زمینش
[B][M1]سوریش به یاسمن معانق
[M2]خیریش به یاسمین موافق
[B][M1]نیل آورده بنفشه با میل
[M2]تا بر رخ نسترن کشد نیل
[B][M1]گوگرد سرشت بود میلش
[M2]وان شعله نیلگون دلیلش
[B][M1]نرگس همه دیده از کناره
[M2]می کرد به این و آن نظاره
[B][M1]سوسن همه تن زبان به هر سوی
[M2]می بود ازین و آن سخنگوی
[B][M1]در بازی و رقص نوغزالان
[M2]با یکدیگر چو خردسالان
[B][M1]گه این یک ازان ربوده لاله
[M2]گه آن یک ازین کشیده ناله
[B][M1]لب سرخ ز سرخ لاله خوردن
[M2]پا سبز ز سبزه ها سپردن
[B][M1]گشته رمه آهوان بسیار
[M2]از سبزه و گل مه چراخوار
[B][M1]لیکن رمه ای به قوت تگ
[M2]آزاده هم از شبان هم از سگ
[B][M1]چون دید کثیر آن نکو رای
[M2]انبوهی آهوان به یک جای
[B][M1]برگشت به صیدگاه مجنون
[M2]کای خاطر تو به صید مفتون
[B][M1]خیز و دل ازین مقام بر کن
[M2]دامن درچین و دام برکن
[B][M1]یکدم به فلان زمین بزن گام
[M2]واندر ره آهوان فکن دام
[B][M1]تا پی در پی شکار بینی
[M2]وانگه به فراغ دل نشینی
[B][M1]بگریست که آن حمای لیلی ست
[M2]چون کعبه حرامسرای لیلی ست
[B][M1]آنجا لیلی مقام کرده ست
[M2]با همزادان خرام کرده ست
[B][M1]چون کبک دری شده خرامان
[M2]بر سبزه و گل کشیده دامان
[B][M1]هر سبزه کزان زمین دمیده ست
[M2]روزی دامن بر آن کشیده ست
[B][M1]هر خار که خاسته ست زان خاک
[M2]افکنده چو گل به دامنش چاک
[B][M1]گلهاش که رنگ و بو گرفته ست
[M2]از عارض و زلف او گرفته ست
[B][M1]هر لاله به خون که چهره شسته
[M2]از خاک به داغ اوست رسته
[B][M1]نرگس که گشاده چشم بیناست
[M2]چشمش به نیاز خاک آن پاست
[B][M1]سوسن که زبان دراز کرده
[M2]وصف رخ اوست ساز کرده
[B][M1]افتاده بنفشه از ذلیلی
[M2]در فرقت اوست جامه نیلی
[B][M1]آهو بچگان که مشکبویند
[M2]از تیر مژه شکار اویند
[B][M1]باشد که رسد ز راه ناگاه
[M2]هستند نهاده چشم بر راه
[B][M1]زان روز که زان زمین گذشته ست
[M2]صیدش چو حرم حرام گشته ست
[B][M1]آهو که چرد به مرغزارش
[M2]چون دام نهم پی شکارش
[B][M1]باشد دل و جان فگار اویم
[M2]کی نیک فتد شکار اویم
[B][M1]هر گه که کشد دلم به آن جای
[M2]از دیده خونفشان کنم پای
[B][M1]گردش گردم چو حج گزاران
[M2]چون چشمه زمزم اشکباران
[B][M1]نی آهوی او ز من کند رم
[M2]نی شاخ گیاه او کنم خم
[B][M1]چون لاله به خاک و خون نشستن
[M2]خوش تر که گیاه او شکستن
[B][M1]وز ناوک غم شکار ماندن
[M2]بهتر که شکار او رماندن
[B][M1]این گفت و پی شکار خود رفت
[M2]لیلی گویان به کار خود رفت
[B][M1]لیلی می گفت و کار می کرد
[M2]هر دم صیدی شکار می کرد
[B][M1]می بوسیدش به جای لیلی
[M2]پس می کردش فدای لیلی
[B][M1]کارش این بود صبح تا شام
[M2]زین کار نبود هیچش آرام
[A]
[B][M1]دهقان شکوفه بند این شاخ
[M2]استاد رقم نگار این کاخ
[B][M1]این حرف نوشت بر کتابه
[M2]کان خانه خراب این خرابه
[B][M1]چون شد به حدیث عشق مشهور
[M2]وز مشهوران به عقل مهجور
[B][M1]ز آوازه نکته های چون در
[M2]کرد انجمن زمانه را پر
[B][M1]نگذاشت ز عقد آن ل آلی
[M2]یک گوش به هیچ حلقه خالی
[B][M1]زان گوش خلیفه شد گهر بند
[M2]چشمی به لقایش آرزومند
[B][M1]دادند خبر به والی نجد
[M2]آن با خبر از حوالی نجد
[B][M1]کان عاشق عامری نسب را
[M2]مجنون لقب لبیب ادب را
[B][M1]نشنیده ز هیچ کس بهانه
[M2]سازد به دیار او روانه
[B][M1]والی به سران آن ولایت
[M2]شد نکته گزار ازین حکایت
[B][M1]گفتند که او ز عقل دور است
[M2]وز صحبت عاقلان نفور است
[B][M1]منزل نکند به هیچ جایی
[M2]طعمه نخورد به جز گیایی
[B][M1]گاهی که بود نشیمنش کوه
[M2]صد کوه به سینه اش ز اندوه
[B][M1]همپنجه زور او پلنگ است
[M2]ماء/وای شبش شکاف سنگ است
[B][M1]گاهی که به گرد دشت و وادی
[M2]گردد به هزار نامرادی
[B][M1]با دام و دد است روز همگام
[M2]با آهو و گور گشته شب رام
[B][M1]درمانده به کار او خلایق
[M2]دیدار خلیفه را چه لایق
[B][M1]فرمود که چون خلیفه فرمان
[M2]داده ست بدین غرض چه درمان
[B][M1]کردند طلب به هر زمینش
[M2]جستند نشان ز آن و اینش
[B][M1]بر قله کوه یافتندش
[M2]با فر و شکوه یافتندش
[B][M1]از موی به فرق چتر شاهی
[M2]وز تن چو خلیفه در سیاهی
[B][M1]گردش دد و دام حلقه بسته
[M2]او خوش به میانشان نشسته
[B][M1]گفتند که خیز و رخت بربند
[M2]فرمان خلیفه را کمر بند
[B][M1]گفتا که ز رخت داشتم دست
[M2]تا رخت به جز نبایدم بست
[B][M1]در کوه و کمر کمر فکندم
[M2]تا بهر کسی کمر نبندم
[B][M1]از دود درون سیاه بختم
[M2]بی رختی من بس است رختم
[B][M1]پشتم ز سپاه غم شکسته ست
[M2]بر پشت چنین کمر که بسته ست
[B][M1]گفتند بترس ازین دلیری
[M2]مپسند در آنچه گفت دیری
[B][M1]گفتا که طمع نکرده زیرم
[M2]بر نارفتن ازان دلیرم
[B][M1]ناگشته طمع مهاربینی
[M2]نتوان به خلیفه همنشینی
[B][M1]بر خلق که کارها دراز است
[M2]از شومی های حرص و آز است
[B][M1]عاشق که به ترک این دو خاص است
[M2]از کشمکش جهان خلاص است
[B][M1]گفتند مباد اگر ستیزد
[M2]خونت نه به حجتی بریزد
[B][M1]گفتا چو بریخت عشق خونم
[M2]کی تیغ کسان کند زبونم
[B][M1]از خنجر تیز کی کشم سر
[M2]بر کشته چه برگ گل چه خنجر
[B][M1]بر زنده جفای زیر دستی
[M2]باشد همه از برای هستی
[B][M1]هستی ز میان چو رخت بربست
[M2]خنجر به تهی فتاد و بشکست
[B][M1]از وی به سخن چو باز ماندند
[M2]ناقه به ره دگر براندند
[B][M1]اوبود پی بلاکشی کوه
[M2]جا کرده به زیر تیغ اندوه
[B][M1]کردند دراز دست تدبیر
[M2]بستند به پاش بند و زنجیر
[B][M1]زانسان که زند به کوهساری
[M2]بر شاخ گیاه حلقه ماری
[B][M1]می خورد ز مار حلقه کرده
[M2]صد زخم نهان به زیر پرده
[B][M1]در پیچش مار مهره می سفت
[M2]از گوهر اشک خویش و می گفت
[B][M1]من بسته دام زلف یارم
[M2]زنجیری جعد مشکبارم
[B][M1]زنجیر دگر به پای من چیست
[M2]زنجیر بر بلای من کیست
[B][M1]زنجیر من ار برآرد آواز
[M2]در مجلس عاشقان شود ساز
[B][M1]زنجیرکشان قید تدبیر
[M2]زان زمزمه بگسلند زنجیر
[B][M1]پایی که به یک دو گام کمتر
[M2]بگذشت ز بند هفت کشور
[B][M1]نی نی که ز چار میخ ارکان
[M2]وز ششدر تنگ این نه ایوان
[B][M1]هیهات که یک دو حلقه آهن
[M2]لنگر شودش درین نشیمن
[B][M1]سیری که نه سوی یار پویند
[M2]وز وی نه وصال یار جویند
[B][M1]گیرم که دهد به خلد راهی
[M2]زان نیست عظیم تر گناهی
[B][M1]در مذهب آن که نکته دان است
[M2]این بند گران جزای آنست
[B][M1]چون یک دو سه هفته ناقه راندند
[M2]نزدیک خلیفه اش رساندند
[B][M1]گرمیش به آب گرم بردند
[M2]چرک از تن و مو ز سر ستردند
[B][M1]شد جود خلیفه مهر پرتو
[M2]آراست تنش به خلعت نو
[B][M1]بر خوان کرامتش نشاندند
[M2]عطر کرمش به سر فشاندند
[B][M1]مسکین چو به حال خود فرو دید
[M2]خود را نه به شیوه نکو دید
[B][M1]دانست که شد درین دبستان
[M2]سیلی خور دست خودپرستان
[B][M1]شد تنگ بر او فضای هستی
[M2]دیوانگیش گرفت و مستی
[B][M1]بر خویش فرو درید جامه
[M2]افکند به خاک ره عمامه
[B][M1]از گفت و شنید لب فرو بست
[M2]در زاویه ای خموش بنشست
[B][M1]فرمود خلیفه تا کثیر
[M2]آن در ره اهل عقل خیر
[B][M1]در مجلس خاص حاضر آمد
[M2]دهشت بر آن مسافر آمد
[B][M1]گفتا که نخست در برابر
[M2]آماده کنید کلک و دفتر
[B][M1]زان کلک که شعر او نویسید
[M2]سازید انگشت و شهد لیسید
[B][M1]برداشت بلند آنگه آواز
[M2]کرد از دل خود نشیدی آغاز
[B][M1]در وی صفت جمال لیلی
[M2]بی بهرگی از وصال لیلی
[B][M1]بیماری قیس در فراقش
[M2]خونخواری وی ز اشتیاقش
[B][M1]زین گونه چو خواند چند بیتی
[M2]زان یافت چراغ قیس زیتی
[B][M1]کرد از رگ جان فتیله آن را
[M2]بگشاد زبانه وش زبان را
[B][M1]برخواند ز سوز یک قصیده
[M2]عقد عددش به صد رسیده
[B][M1]هر بیت ازان چو خانه پر
[M2]زاشک چو گهر سرشک چون در
[B][M1]مصرع مصرع ازان چو درها
[M2]آمد شد درد را گذرها
[B][M1]بودش به میان بیت ها چاک
[M2]چاک افکن سینه های غمناک
[B][M1]بحرش که ز موج برکند کوه
[M2]گرد آمده سیل های اندوه
[B][M1]از قافیه هاش صد دل تنگ
[M2]از تنگی خود به سینه زن سنگ
[B][M1]هر حرف ز عشق داستانی
[M2]هر نقطه ز خون دل نشانی
[B][M1]خوناب جگر تراوش دل
[M2]از چشمه حرفهاش سایل
[B][M1]بر مطلعش اوفتاده تابی
[M2]از روی چو لیلی آفتابی
[B][M1]در مقطع او بریدن امید
[M2]از طلعت آن خجسته خورشید
[B][M1]زو صاعقه ها به خرمن دل
[M2]از یاد حبیب و ذکر منزل
[B][M1]بگشاده زبان به شرح احوال
[M2]زآثار خیام و رسم اطلال
[B][M1]از هر مژه سیل خون گشاده
[M2]صد داغ به هر دلی نهاده
[B][M1]قاصد کرده ز مرغ یا باد
[M2]بنوشته غم درون ناشاد
[B][M1]خاک قدمش به خون سرشته
[M2]بنهاده به دستش آن نوشته
[B][M1]بردن سوی دوست گر نیارد
[M2]باری به سگان او سپارد
[B][M1]زایام وصال در حکایت
[M2]زآلام فراق در شکایت
[B][M1]گه جامه دری ز دست غماز
[M2]گه نوحه گری ز بخت ناساز
[B][M1]هر کس که به آن نوا نهد گوش
[M2]خون دلش از درون زند جوش
[B][M1]هر کس که بر آن رقم نهد چشم
[M2]از گریه به سیل غم دهد چشم
[B][M1]چون قصه جان غصه پرورد
[M2]زان ماتم غم به آخر آورد
[B][M1]از شعله آه آتش افروخت
[M2]هر دل که نه سنگ ز آتشش سوخت
[B][M1]وز نوحه درد گریه برداشت
[M2]یک چشم تهی ز گریه نگذاشت
[B][M1]رخساره چو سایه بر زمین سای
[M2]افتاد ز پای بند بر پای
[B][M1]چون دید خلیفه دردمندش
[M2]فرمود که برکنند بندش
[B][M1]وانگه ز خزینه بند بگشاد
[M2]صد بدره سیم و زر عطا داد
[B][M1]پس گفت که در دیار ما باش
[M2]ساکن شده در جوار ما باش
[B][M1]در طی صحیفه عنایت
[M2]خواهیم ز میر آن ولایت
[B][M1]کو همت خود به آن گمارد
[M2]تا لیلی را پدر بیارد
[B][M1]همسلک کنیم در و گوهر
[M2]مقصود دلت شود میسر
[B][M1]مجنون به وی التفات ننمود
[M2]بر وعده وی ثبات ننمود
[B][M1]دامن ز عطای او بیفشاند
[M2]در وادی عشق بارگی راند
[B][M1]چون آهوی دام جسته می رفت
[M2]وز جور زمانه رسته می رفت
[B][M1]می رفت و همی نشست و می خفت
[M2]هر لحظه هزار شکر می گفت
[B][M1]کز درد سر خلیفه رستم
[M2]و احرام دیار یار بستم
[A]
[B][M1]سیاح حدود این ولایت
[M2]نظام عقود این حکایت
[B][M1]زین قصه روایت اینچنین کرد
[M2]کان خاک نشیمن زمین گرد
[B][M1]نخجیر دره گوزن بیشه
[M2]نخجیر و گوزن تگ همیشه
[B][M1]چون ماند ز طوف کوی لیلی
[M2]وز گام زدن به سوی لیلی
[B][M1]آشفته و بی قرار می گشت
[M2]شوریده به هر دیار می گشت
[B][M1]از چهره به خون غبار می شست
[M2]سرگشته نشان یار می جست
[B][M1]هر جا می دید کاروانی
[M2]پیدا می کرد کاردانی
[B][M1]می سوخت ز درد و داغ جانان
[M2]می کرد ز وی سراغ جانان
[B][M1]رزی که سموم نیمروزی
[M2]برخاست به کوه و دشت سوزی
[B][M1]شد دشت ز ریگ و سنگپاره
[M2]طشتی پر از اخگر و شراره
[B][M1]حلقه شده مار ازو به هر سوی
[M2]زانسان که بر آتش اوفتد موی
[B][M1]گر گور به دشت رو نهادی
[M2]گامی به زمین او نهادی
[B][M1]چون نعل ستور راهپیمای
[M2]پر آبله گشتیش کف پای
[B][M1]گیتی ز هوای گرم ناخوش
[M2]تفسان چو تنوره ای ز آتش
[B][M1]هر کوه گران در آن تنوره
[M2]ریزان از هم چو سنگ نوره
[B][M1]هر چشمه به کوه در خروشان
[M2]سنگین دیگی پر آب خوشان
[B][M1]کردی ماهی ز آب لابه
[M2]با روغن داغ و روی تابه
[B][M1]هر تخته سنگ داشت بر خوان
[M2]نخجیر کباب و کبک بریان
[B][M1]از سایه گوزن دل بریده
[M2]در سایه شاخ خود خزیده
[B][M1]بیچاره پلنگ از تف و تاب
[M2]در پای درخت سایه نایاب
[B][M1]افتاده چو سایه درختی
[M2]ظلمت لختی و نور لختی
[B][M1]گشته به گمان سایه نخجیر
[M2]ز آسیمه سری به وی پنه گیر
[B][M1]آن روز به هر دره که سیلی
[M2]کرد از بالا به زیر میلی
[B][M1]آن سیل نبود از نم میغ
[M2]بود آن شده آب کوه را تیغ
[B][M1]مجنون رمیده در چنین روز
[M2]انگشت شده ز بس تف و سوز
[B][M1]زو شعله دل زبانه می زد
[M2]آتش به همه زمانه می زد
[B][M1]آرام نمی گرفت یک جای
[M2]می سوخت بر آتشش مرگ پای
[B][M1]ناگاه چو لاله داغ بر دل
[M2]بالای تلی گرفت منزل
[B][M1]انداخت به هر طرف نگاهی
[M2]از دور بدید خیمه گاهی
[B][M1]خیمه زده جوق جوق مردم
[M2]گشته چو فلک زمین پر انجم
[B][M1]برجست و نفیر آه برداشت
[M2]ره جانب خیمه گاه برداشت
[B][M1]آنجا چو رسید از کناری
[M2]بیرون آمد شترسواری
[B][M1]بر وی سر ره گرفت مجنون
[M2]کای طلعت تو به فال میمون
[B][M1]این قافله روی در کجایند
[M2]محمل به کجا همی گشایند
[B][M1]آن جوق کدام وین کدام است
[M2]آن قوم چه نام وین چه نام است
[B][M1]آن ناقه سوار بی شتابی
[M2]می گفت ز یک یکش جوابی
[B][M1]گفتا همه روی در حجازند
[M2]بر نیت حج بسیچ سازند
[B][M1]پرسید در آن میان ز خیلی
[M2]گفتا لیلی و آل لیلی
[B][M1]مسکین چو شنید از وی این نام
[M2]زان گفت و شنو گرفت آرام
[B][M1]از گرد وجود خویشتن پاک
[M2]افتاد به سان سایه بر خاک
[B][M1]بعد از چندی ز خاک برخاست
[M2]از هستی خویش پاک برخاست
[B][M1]احرام حجاز بست با یار
[M2]از بی یاری برست با یار
[B][M1]لیلی می راند محمل خویش
[M2]مجنون از دور با دل ریش
[B][M1]می رفت رهی به آن درازی
[M2]با محمل او به عشقبازی
[B][M1]می بود دلش به ناله زار
[M2]بربسته به محملش جرس وار
[B][M1]هر بار که محملش بدیدی
[M2]افغان چو درای برکشیدی
[B][M1]گفتی که چه حاجتش به محمل
[M2]این بس که مرا نشسته در دل
[B][M1]محمل که بر آن دو رخ حجاب است
[M2]محمل نه که برج آفتاب است
[B][M1]کو بخت که بر چو من خرابی
[M2]زین برج بتابد آفتابی
[B][M1]گردم فارغ ز هوش و تمییز
[M2]در پرتو آن چو ذره ناچیز
[B][M1]محمل کش او چو ناقه راندی
[M2]وز ناقه نشان پا بماندی
[B][M1]مجنون ز قفا بایستادی
[M2]بوسه به نشان پاش دادی
[B][M1]وز روی چو زر به زر گرفتی
[M2]وز هر مژه در گهر گرفتی
[B][M1]کین مانده به ره نشان یار است
[M2]وز ناقه دوست یادگار است
[B][M1]گر یار به دست نیست باری
[M2]گیرم به نشان او قراری
[B][M1]مسکین عاشق به عاشقی بند
[M2]از دوست بود به هیچ خرسند
[B][M1]گر یار به وصل در نسازد
[M2]با او به خیال عشق بازد
[B][M1]از پایش اگر اثر نیابد
[M2]بر خاک رهش به پی شتابد
[B][M1]زان دور که پای وی ببوسد
[M2]نایافته پای پی ببوسد
[B][M1]جامی بنگر که در چه کاری
[M2]وز دوست به دست خود چه داری
[B][M1]عالم همه مست جام اویند
[M2]دل کرده شکار دام اویند
[B][M1]هر یک شده مست آرزویی
[M2]آن مست به رنگ وین به بویی
[B][M1]او خورشیدیست عرش پایه
[M2]از وی همه عرش و فرش سایه
[B][M1]می دار نظر به سایه دوست
[M2]لیکن زان رو که سایه اوست
[B][M1]در سایه مدار روی امید
[M2]زانسان که شود حجاب خورشید
[B][M1]از تیرگی حجاب بگذر
[M2]وز سایه در آفتاب بنگر
[A]
[B][M1]لیلی چو به عزم خانه برخاست
[M2]خانه به جمال خود بیاراست
[B][M1]چشمش سوی آن رمیده افتاد
[M2]خون جگرش ز دیده افتاد
[B][M1]بگریست که ای فراق دیده
[M2]درد و غم اشتیاق دیده
[B][M1]در کشمکش فراق چونی
[M2]در آتش اشتیاق چونی
[B][M1]من بی تو چه دم زنم که چونم
[M2]اینک ز دو دیده غرق خونم
[B][M1]روزان و شبان در آرزویت
[M2]تنها منم و خیال رویت
[B][M1]جز مردم دیده کس ندارم
[M2]کز دل با او دمی برآرم
[B][M1]خوشحال تو در غمم که باری
[M2]گفتن دانی به غمگزاری
[B][M1]مجنون به زبان بی زبانی
[M2]هم زین سخنان چنانکه دانی
[B][M1]می گفت و ز بیم ناکس و کس
[M2]چشمی از پیش و چشمی از پس
[B][M1]غم بی حد و فرصتی چنین تنگ
[M2]کردند به طوف خانه آهنگ
[B][M1]لیلی به طواف خانه در گرد
[M2]مجنون ز قفاش سینه پر درد
[B][M1]آن سنگ سیاه بوسه می داد
[M2]وین دل به خیال خام او شاد
[B][M1]آن برد دهان به آب زمزم
[M2]وین کرد ز گریه دیده پر نم
[B][M1]آن روی به مروه و صفا داشت
[M2]وین جای به ذروه وفا داشت
[B][M1]آن در عرفات گشته واقف
[M2]وین واقف او در آن مواقف
[B][M1]آن روی به مشعر حرامش
[M2]وین در غم شعر مشکفامش
[B][M1]آن تیغ به دست در منا تیز
[M2]وین بانگ زده که خون من ریز
[B][M1]آن کرده به رمی سنگ آهنگ
[M2]وین داشته سر به پیش آن سنگ
[B][M1]آن کرده وداع خانه بنیاد
[M2]وین کرده ز بیم هجر فریاد
[B][M1]لیلی چو ازان وداع پرداخت
[M2]مسند به درون محمل انداخت
[B][M1]مجنون به میانه فرصتی جست
[M2]جا کرد به پیش محملش چست
[B][M1]هر دو به وداع هم ستادند
[M2]وز درد ز دیده خون گشادند
[B][M1]بی گفت زبان ز چشم پر خون
[M2]دادند ز سینه درد بیرون
[B][M1]کردند وداع یکدگر را
[M2]چون تن که کند وداع سر را
[B][M1]یک لحظه که سر رفیق تن نیست
[M2]تن را امکان زیستن نیست
[B][M1]آن راند به سوز و درد محمل
[M2]وین ماند ز گریه پای در گل
[B][M1]زان شد محمل چو نافه پر مشک
[M2]وین را در تن چو نافه خون خشک
[B][M1]چون نافه ز راز پرده بگشاد
[M2]وین شمه ز حال خود برون داد
[B][M1]کافسوس که تن بماند و جان رفت
[M2]از دل صبر و ز تن توان رفت
[B][M1]بنمود جمال خود پس از دیر
[M2]زان می سوزم که زود شد سیر
[B][M1]عمری ز قفای او دویدم
[M2]تا روی وی از نقاب دیدم
[B][M1]ناگشته هنوز چشم من گرم
[M2]پوشید و نداشت از خدا شرم
[B][M1]آن تشنه لبم که در بیابان
[M2]هر سو شدم آبجو شتابان
[B][M1]چون پی بردم به چشمه آب
[M2]صبر از دل من چو آب نایاب
[B][M1]ننشسته هنوز آتش تیز
[M2]زد دشنه عرابیم که برخیز
[B][M1]از من تا مگر ره بسی نیست
[M2]امروز به روز من کسی نیست
[B][M1]دل پر درد است و سینه پر سوز
[M2]یا رب که مباد کس بدین روز
[B][M1]خوش آن کین روز هم نماند
[M2]تیغ اجلم ز غم رهاند
[B][M1]این گفت و جدا ز آل لیلی
[M2]با همرهی خیال لیلی
[B][M1]با جمعی دگر به راه زد گام
[M2]نی تاب و توان نه صبر و آرام
[B][M1]ترسید کزان گروه بی باک
[M2]در همرهیش به جان فتد چاک
[B][M1]زان لیلی را رسد ملالی
[M2]و او را ز ملالش انفعالی
[B][M1]آن کعبه روی حجازی آهنگ
[M2]در بادیه فراخ دلتنگ
[B][M1]با یار ز وصل یار محروم
[M2]غمگین و ز غمگذار محروم
[B][M1]چون پی به حریم خانه آورد
[M2]رو در ره آن یگانه آورد
[B][M1]بگرفت ره طوافگاهش
[M2]بنهاد سر وفا به راهش
[A]
[B][M1]گوهر کش این علاقه در
[M2]زان در کند این علاقه را پر
[B][M1]کان هودجی مراحل ناز
[M2]وان حجلگی عماری راز
[B][M1]آهوی شکارگیر شیران
[M2]تاراجگر دل دیران
[B][M1]مجنون کن زیرکان دانا
[M2]آسیب توان صد توانا
[B][M1]چون بارگی از حرم برون راند
[M2]حادی به حدی گری فسون خواند
[B][M1]هر کعبه روی به قصد منزل
[M2]می راند به صد شتاب محمل
[B][M1]از حی ثقیف نازنینی
[M2]خورشید رخی قمر جبینی
[B][M1]بر دور رخش خط معنبر
[M2]بر ماه ز شک بسته چنبر
[B][M1]در خاتم مهتریش انگشت
[M2]سردار قبیله پشت بر پشت
[B][M1]آثار غنایش از حد افزون
[M2]نی کوه ازو تهی نه هامون
[B][M1]آن کیسه تهی ز گنج پاشیش
[M2]وین پر ز حواشی و مواشیش
[B][M1]با محمل او مقابل افتاد
[M2]زان جا هوسیش در دل افتاد
[B][M1]بر پرده محملش نظر داشت
[M2]بادی بوزید و پرده برداشت
[B][M1]در پرده چه دید آفتابی
[M2]بل کز رخش آفتاب تابی
[B][M1]زلفین نهاده بر بناگوش
[M2]کرده شب و روز را هم آغوش
[B][M1]ابروش پی هزار سرکش
[M2]انداخته نعل ها در تش
[B][M1]چشمش به نگاه جاودانه
[M2]نیرنگ فریب جاودانه
[B][M1]نوشین دهنش چو گشته خندان
[M2]بگشاده گره ز جان به دندان
[B][M1]شسته ذقنش به آب غبغب
[M2]لوح ادب دو صد مؤدب
[B][M1]چون دید ز پرده روی آن ماه
[M2]رفت آگهیش ز جان آگاه
[B][M1]شد مرغ دلش شکاری عشق
[M2]و افتاده ز زخم کاری عشق
[B][M1]بیچاره شده ز عشقبازی
[M2]دربست میان به چاره سازی
[B][M1]چون بود ز چاره رای او سست
[M2]در چاره گری میانچیی جست
[B][M1]هر چند که مرد چاره داند
[M2]کی چاره کار خود تواند
[B][M1]دور است به پیش دانش اندیش
[M2]از کارد تراش دسته خویش
[B][M1]دلاله کند به چاپلوسی
[M2]آراسته مجلس عروسی
[B][M1]گر وی نبود کجا شود شاد
[M2]از وصل عروس جان داماد
[B][M1]آورد به دست کاردانی
[M2]افسون سخنی فسانه خوانی
[B][M1]پیری که به نکته های دلکش
[M2]دادی صلح آب را به آتش
[B][M1]پیش پدر ویش فرستاد
[M2]دعوی ها کرد و وعده ها داد
[B][M1]گفتا به نسب بزرگوارم
[M2]چون تو نسب بزرگ دارم
[B][M1]در جاه و جمال کس چو من نیست
[M2]در مال و منال کس چو من نیست
[B][M1]هر چیز طلب کنی بیارم
[M2]در پای تو ریزم آنچه دارم
[B][M1]وادی وادی ز میش تا بز
[M2]با چوپانان راد گربز
[B][M1]از اشتر و اسب گله گله
[M2]خادم نر و ماده یک محله
[B][M1]سیم و زری از شمردن افزون
[M2]وز کفه وزن نیز بیرون
[B][M1]مملوک توام فسانه کوتاه
[M2]العبد و ماله لمولاه
[B][M1]هستم به قبول بندگی بند
[M2]داماد نیم تو را و فرزند
[B][M1]گر زانکه کنی قبول خود خوش
[M2]یک خوش چه سخن بود که صد خوش
[B][M1]ور نی نتوان به زر کشیدن
[M2]یک ذره قبول دل خریدن
[B][M1]چون شد پدرش ز خوان آن پیر
[M2]زین طعمه پاک چاشنی گیر
[B][M1]آن تازه جوان پسندش افتاد
[M2]بی تاب و گره به بندش افتاد
[B][M1]گفتا که جمال او ندیده
[M2]فرزند من است و نور دیده
[B][M1]شد خاطر بی قرار ساکن
[M2]بر دادن این مراد لیکن
[B][M1]با آنکه خلل پذیر نبود
[M2]از مشورتی گزیر نبود
[B][M1]رفت و طلبید مادرش را
[M2]آن قدرشناس گوهرش را
[B][M1]با او ز دگر کسان یگانه
[M2]این راز نهاد در میانه
[B][M1]او نیز به این سخن رضا داد
[M2]وین داعیه را به سینه جا داد
[B][M1]گفتا که مناسب است و لایق
[M2]این کار به حال هر دو عاشق
[B][M1]لیلی چو به این شود هم آغوش
[M2]از یار کهن کند فراموش
[B][M1]مجنون چو ازین خبر برد بوی
[M2]در آرزوی دگر کند روی
[B][M1]ما هم برهیم در میانه
[M2]از گفت و شنید این فسانه
[B][M1]لیکن چو به لیلی این سخن گفت
[M2]ز اندیشه دلش چو زلفش آشفت
[B][M1]از شعله این غمش جگر سوخت
[M2]رنگ سمنش چو لاله افروخت
[B][M1]برگ گلش از گلاب تر شد
[M2]جیبش ز سرشک پر گهر شد
[B][M1]دامن ز خیال خود برافشاند
[M2]سرگشته به حال خود فرو ماند
[B][M1]نی تاب خلاف رای مادر
[M2]بیرون شدن از رضای مادر
[B][M1]نی طاقت ترک یار دیرین
[M2]سر تافتن از قرار دیرین
[B][M1]دختر که بود به پرده شرم
[M2]سیراب گلش ز آب آزرم
[B][M1]با مادر و با پدر چه گوید
[M2]بیرون ز رضایشان چه جوید
[B][M1]لیلی که درین حدیث جانکاه
[M2]می برد به سر به گریه و آه
[B][M1]نگشاد دهان به چاره کوشی
[M2]گفتند رضاست این خموشی
[B][M1]دادند به خواستگار پیغام
[M2]تا در پی این غرض زند گام
[B][M1]دلداده چو این پیام بشنید
[M2]کار دو جهان به کام خود دید
[B][M1]سود افسر فخر بر ثریا
[M2]بودش همه کارها مهیا
[B][M1]چون چهره خود عروس خاور
[M2]پوشید به طره معنبر
[B][M1]گردون به سپند مجمر افروخت
[M2]مجلس به چراغ مه برافروخت
[B][M1]آرایش مجلس طرب کرد
[M2]اشراف قبیله را طلب کرد
[B][M1]هر یک به مقام خود نشستند
[M2]مه را به ستاره عقد بستند
[B][M1]باران ز پی نثار آن عقد
[M2]چندین طبق از زر و گهر نقد
[B][M1]قومی به نثار زرفشانی
[M2]جمعی به شمار زر ستانی
[B][M1]کف های توانگران درم ریز
[M2]دامان تهی کفان درم خیز
[B][M1]آن برده به زر ده دهی مشت
[M2]وین کرده قراضه چین ده انگشت
[B][M1]خلقی همه شاد غیر لیلی
[M2]خندان به مراد غیر لیلی
[B][M1]داماد چو دید کان نواله
[M2]کردند به کام او حواله
[B][M1]شد خوش کش ازان حواله بهر است
[M2]غافل که در آن نهان چه زهر است
[B][M1]مرغی بپرید از آشیانه
[M2]بنشست به خاک بهر دانه
[B][M1]دید آمده دانه ای پدیدار
[M2]چون برد به سوی دانه منقار
[B][M1]از پرده خاک دام برجست
[M2]وز حلقه تنگ حلق او بست
[B][M1]چون از شب عقد رفت یکچند
[M2]با جان و دلی بس آرزومند
[B][M1]آمد پی آن مه حصاری
[M2]آراسته چون فلک عماری
[B][M1]بردش سوی خانه با صد اعزاز
[M2]بنشاند به صدر حجله ناز
[B][M1]لیلی به هزار عز و تمکین
[M2]در مسند ناز یافت تسکین
[B][M1]آورد چو ماه در زمین رو
[M2]نگشاد گره ز طاق ابرو
[B][M1]از خنده ببست درج گوهر
[M2]وز گریه گشاده لؤلوی تر
[B][M1]وان تشنه جگر ستاده از دور
[M2]بر آب نظر نهاده از دور
[B][M1]نی صبر کشیدن تف و تاب
[M2]نی رخصت گرد گشتن آب
[B][M1]روزی دو سه چون به صبر بنشست
[M2]شوق آمد و پشت صبر بشکست
[B][M1]شد همبر نخل راستینش
[M2]زد دست هوس در آستینش
[B][M1]زد بانگ که خیز و دور بنشین
[M2]زین تازه رطب صبور بنشین
[B][M1]زین نخل کسی رطب نچیده ست
[M2]چیدن چه سخن رطب ندیده ست
[B][M1]خوش نیست ز ناشکسته شاخی
[M2]میدان هوس بدین فراخی
[B][M1]آن کس که فگار خار اویم
[M2]دلخسته در انتظار اویم
[B][M1]صبر و دل و دین فدای من کرد
[M2]جان را هدف بلای من کرد
[B][M1]در بادیه از من است دلتنگ
[M2]در کوه ز من زند به دل سنگ
[B][M1]آهو به خیال من چراند
[M2]جامه به هوای من دراند
[B][M1]از زهر فراق من جگر پاک
[M2]از اشک گوزن جسته تریاک
[B][M1]از من نفسی نبوده غافل
[M2]وز من به کسی نگشته مایل
[B][M1]یک بار ندیده سیر رویم
[M2]گامی نزده دلیر سویم
[B][M1]راضیست به سایه ای ز سروم
[M2]خرسند به پری از تذروم
[B][M1]زان سایه نکردمش سرافراز
[M2]وین پر سوی او نکرد پرواز
[B][M1]پیمان وفای اوست طوقم
[M2]غالب به لقای اوست شوقم
[B][M1]چون با دگری درآورم سر
[M2]وز وصل کسی دگر خورم بر
[B][M1]در حالت او و من نظر کن
[M2]وین وسوسه را ز دل به در کن
[B][M1]مغرور مشو به حشمت خویش
[M2]می دار نگاه عزت خویش
[B][M1]سوگند به صنع صانع پاک
[M2]اعجوبه نگار تخته خاک
[B][M1]کت بار دگر اگر ببینم
[M2]دست آورده به آستینم
[B][M1]بر روی تو آستین فشانم
[M2]بر فرق تو تیغ کین برانم
[B][M1]بر کین تو گر نباشدم دست
[M2]خود دست به کشتن خودم هست
[B][M1]خود را بکشم به تیغ بیداد
[M2]وز دست جفات گردم آزاد
[B][M1]بیچاره چو این وعید و سوگند
[M2]بشنید ازان لب شکرخند
[B][M1]دانست که پای سعی کند است
[M2]وان ناقه بی زمام تند است
[B][M1]چون بود به دام او گرفتار
[M2]وز بیم مفارقت دل افگار
[B][M1]ناچار به درد و داغ او ساخت
[M2]با بوی گلی ز باغ او ساخت
[B][M1]هر لحظه ز وصل فرقت آمیز
[M2]وز راحت های محنت انگیز
[B][M1]بیخ املیش کنده می شد
[M2]صد ره می مرد و زنده می شود
[B][M1]تا بود همیشه کارش این بود
[M2]سرمایه روزگارش این بود
[B][M1]وان روز که مرد هم بر این مرد
[M2]زاد ره آن جهان همین برد
[A]
[B][M1]طبال سرای این عروسی
[M2]در پرده عاج و آبنوسی
[B][M1]این طبل گران نوا نوازد
[M2]وین پرده سینه کوب سازد
[B][M1]کان زخم دوال خورده عشق
[M2]وآوازه بلند کرده عشق
[B][M1]چون از حرم حجاز برگشت
[M2]بر خاک حریم یار بگذشت
[B][M1]آن داغ که داشت تازه تر شد
[M2]وان باغ که کاشت تازه بر شد
[B][M1]شوری دگرش به جان درآمد
[M2]وز بام و درش فغان درآمد
[B][M1]می بست ز تار اشک رودی
[M2]می زد ز خراش دل سرودی
[B][M1]می گفت ترانه ای بر آن رود
[M2]می جست نشانه ای ز مقصود
[B][M1]چون بر دمنی خرام کردی
[M2]یا در طللی مقام کردی
[B][M1]هر کس گفتی که این نشانیست
[M2]زان مه که به حسن داستانیست
[B][M1]یعنی لیلی بلای جانت
[M2]غارتگر طاقت و توانت
[B][M1]بر خاک دمن جبین نهادی
[M2]وز دیده سرشک خون گشادی
[B][M1]کردی ز طلل عزلسرایی
[M2]بر هر خس و خار چهره سایی
[B][M1]هر خیمه به منزلی که دیدی
[M2]منزل به حریم آن کشیدی
[B][M1]چون گفتندی که لیلی آنجاست
[M2]در سایه آن گرفته ماء/واست
[B][M1]آن را حرم دگر گرفتی
[M2]وآیین طواف برگرفتی
[B][M1]در بادیه هر کجا نشستی
[M2]نامش بر ریگ نقش بستی
[B][M1]سیل مژه اش بر آن گذشتی
[M2]چندان کام نام شسته گشتی
[B][M1]شخصی دیدش که خاک می بیخت
[M2]وآخر بر فرق خاک می ریخت
[B][M1]گفتا پی چیست خاک بیزی
[M2]وز کیست به فرق خاک ریزی
[B][M1]گفتا بیزم به هر زمین خاک
[M2]تا بو که بیابم آن در پاک
[B][M1]وانگه که نیابش چو بیزم
[M2]از درد به فرق خاک ریزم
[B][M1]سر طلبم ز خاک یا آب
[M2]ذوق طلب است و درد نایاب
[B][M1]ور نی که گهر به خاک دیده ست
[M2]وان دانه در ز خاک چیده ست
[B][M1]گفتا که ازین طلب یارام
[M2]وز محنت روز و شب بیارام
[B][M1]کان تازه گهر کز آرزویش
[M2]شد عمر تو صرف جست و جویش
[B][M1]تو جان کندی و دیگری یافت
[M2]دل کند ز تو چو بهتری یافت
[B][M1]تو نیز بدار دست ازین کار
[M2]وز پهلوی خود بیفکن این بار
[B][M1]یاری که ره وفا نورزد
[M2]صد خرمن ازو جوی نیرزد
[B][M1]دستن تو به عهد اوست پابست
[M2]واو داده به عهد دیگری دست
[B][M1]تو لیلی گو چو در مکنون
[M2]واو بسته زبان ز نام مجنون
[B][M1]دل بسته به یار خوش شمایل
[M2]حرف غم تو سترده از دل
[B][M1]از حی ثقیف زنده جانی
[M2]با طبع لطیف نوجوانی
[B][M1]بر تو پی شوهری گزیده
[M2]خرمهره به گوهری خریده
[B][M1]چون لام الفند هر دو یکجا
[M2]تو چون الف ایستاده یکتا
[B][M1]چون ناخن و گوشت هر دو همپشت
[M2]تو ناخن چیده از سر انگشت
[B][M1]برخیز و ازین خیال برگرد
[M2]زین وسوسه محال برگرد
[B][M1]با تیره دلان صفا چه یعنی
[M2]پاداش جفا وفا چه یعنی
[B][M1]خوبان همه چون گل دو رویند
[M2]مغرور شده به رنگ و بویند
[B][M1]گل قاعده وفا نورزید
[M2]هر کس که پگه تر آمد او چید
[B][M1]با بید چو ارغوان بسازد
[M2]با دزد چو باغبان بسازد
[B][M1]دامن چو نهاد در کف خار
[M2]تو نیز همش به خار بگذار
[B][M1]گل کان نه تو راست خار بهتر
[M2]بگذاشتنش به خار بهتر
[B][M1]هر زن که ز شوی شد رضا جوی
[M2]مردی کن و دست ازو فرو شوی
[B][M1]در یک موزه دو پا که دیده ست
[M2]یک خانه دو کدخدا که دیده ست
[B][M1]زن کیست فسون سحر و نیرنگ
[M2]از راستیش نه بوی نی رنگ
[B][M1]زن صعوه سرخ و زرد بال است
[M2]بودن به رضای زن محال است
[B][M1]گر بگذاری شود هوا گرد
[M2]ور بفشاری بمیرد از درد
[B][M1]نخلیست ولی ز موم بسته
[M2]کز یک جنبش شود شکسته
[B][M1]نی از گل او مشام مشکین
[M2]نی میوه او به کام شیرین
[B][M1]بر وی همه شاخ و برگ بستند
[M2]جز شاخ وفا کزو شکستند
[B][M1]چون با دگری شود هم آغوش
[M2]پیمان تو را کند فراموش
[B][M1]بشکن عهدش چو عهد بشکست
[M2]کز عهد شکن بدین توان رست
[B][M1]بگسل کفش از کف نگارین
[M2]چون پاک شد از نگار پارین
[B][M1]کرده ست به دست دیگر آهنگ
[M2]کف را مده از حنای او رنگ
[B][M1]مجنون ز سماع این ترانه
[M2]برخاست به رقص صوفیانه
[B][M1]بانگی بزد و به سر بغلطید
[M2]از صرع زده بتر بغلطید
[B][M1]در خاک شده ز خون دل گل
[M2]گردید چو مرغ نیم بسمل
[B][M1]از بس که ز یار سنگدل سنگ
[M2]می کوفت به سینه با دل تنگ
[B][M1]صد رخنه ازان به کارش افتاد
[M2]بر بیهوشیی قرارش افتاد
[B][M1]بردش بدر از سرای تدبیر
[M2]بیهوشیی آنچنان گلوگیر
[B][M1]کز لب نفسش گذر نکردی
[M2]در آینه ها اثر نکردی
[B][M1]امید ز زندگیش کنده
[M2]نشناختیش ز مرده زنده
[B][M1]بعد از دیری که جان نو یافت
[M2]جان را به هزار غم گرو یافت
[B][M1]چون بر نفسش گشاده شد راه
[M2]بر جای نفس نزد به جز آه
[B][M1]سینه به سنان آه می سفت
[M2]وز سینه همی زد آه و می گفت
[B][M1]آه از دل یار سنگدل آه
[M2]آه از غم یار دل گسل آه
[B][M1]فریاد که شمع دلفریبان
[M2]زد شعله به جان ناشکیبان
[B][M1]افسوس و هزار بار افسوس
[M2]کان جیب در لباس ناموس
[B][M1]ناموس مرا به جیب زد چاک
[M2]پاشید به فرق نام من خاک
[B][M1]هر عهد که بسته بود بشکست
[M2]با آنکه بریده باد پیوست
[B][M1]او جفت کسان و من چنین فرد
[M2]او کان دوا و من بدین درد
[B][M1]محرومی ازو گرم جگر سوخت
[M2]محظوظی دیگران بتر سوخت
[B][M1]آن داشت مرا چو موی باریک
[M2]وین ساخت کنون به مرگ نزدیک
[B][M1]نزدیکی مرگ و دوری یار
[M2]سهل است به پیش عاشق زار
[B][M1]یارش که به دست دیگران است
[M2]این بار بسی بر او گران است
[B][M1]او عمر به کان کنی به سر برد
[M2]نقدینه کان کسی دگر برد
[B][M1]در باغ درخت باغبان کاشت
[M2]بر غارتی سپاه برداشت
[B][M1]کو آنکه به هم نشسته بودیم
[M2]در بر رخ باد بسته بودیم
[B][M1]تا باد نیاورد به ما روی
[M2]وز ما نبرد به دیگران بوی
[B][M1]امروز در آرزوی آنم
[M2]کین سوخته جان بر او فشانم
[B][M1]کز من به نسیم آن پریزاد
[M2]آرد به طفیل دیگران یاد
[B][M1]ای باد به سوی او گذر کن
[M2]وز من به جمال او نظر کن
[B][M1]گو ای دل تو ز من رمیده
[M2]با دلبر دیگر آرمیده
[B][M1]روزی که شوی حریف جامش
[M2]نقل از لب خود نهی به کامش
[B][M1]یاد آر ز حال تلخکامی
[M2]وز درد دل شکسته جامی
[B][M1]زان پیش که در غمت بمیرد
[M2]وز وصل تو بهره بر نگیرد
[B][M1]با خاک رود درست پیمان
[M2]وز کرده خود شوی پشیمان
[A]
[B][M1]آن عاشق از خرد رمیده
[M2]زاندیشه نیک و بد رهیده
[B][M1]از مستی عشق بود مجنون
[M2]دادش به میان مستی افیون
[B][M1]داغی ز فراق یار بودش
[M2]یک داغ دگر بر آن فزودش
[B][M1]لیکن داغی فزون ز هر داغ
[M2]آشفت ز عشق داغ بر داغ
[B][M1]واکرد ز انس ناکسان خوی
[M2]وآورد به سوی وحشیان روی
[B][M1]از کین کسان چو شست سینه
[M2]با او دگری نجست کینه
[B][M1]با وی همه وحش رام گشتند
[M2]در انس به وی تمام گشتند
[B][M1]می رفت به کوه و دشت چون شاه
[M2]با او سپه وحوش همراه
[B][M1]بنهاده به پای هر درختی
[M2]بودش از ریگ و سنگ تختی
[B][M1]چون بر سر تخت خود نشستی
[M2]گردش دد و دام حلقه بستی
[B][M1]از پرتو عدل شه بر ایشان
[M2]بودند به هم ز صلح کیشان
[B][M1]آهو از گرگ رم نکردی
[M2]نخجیر ز شیر غم نخوردی
[B][M1]نخجیر به ره ز لعب سازی
[M2]کردی به دم پلنگ بازی
[B][M1]رفتندی چون شدی ره اندیش
[M2]گوران چو جنیبتش پس و پیش
[B][M1]بودی چو قدم زدی به هر راه
[M2]جاروب کشیش کار روباه
[B][M1]تا بنشاندی ز ره تف و تاب
[M2]از اشک خودش زدی گوزن آب
[B][M1]بالای سرش ز چتر داری
[M2]زاغان سیه به حق گزاری
[B][M1]ور زانکه شدی گهیش میلی
[M2]تا نامه کند به سوی لیلی
[B][M1]آهو قلمش ز ساق دادی
[M2]وز جلد سرین ورق گشادی
[B][M1]بردیش به رسم نیکخواهی
[M2]از چشم سیاه خود سیاهی
[B][M1]می رفت چنین نشید خوانان
[M2]از دیده سرشک لعل رانان
[B][M1]وآهو بچه گان به خیر و خوبی
[M2]پیش قدمش به پایکوبی
[B][M1]ناگاه به روضه ای رسیدند
[M2]وز دور جماعتی بدیدند
[B][M1]از سبزه به زیر پا بساطی
[M2]چون لاله ز جام می نشاطی
[B][M1]مجنون از دور ره بگرداند
[M2]زیشان خطر سپه بگرداند
[B][M1]زان قوم یکی شناخت او را
[M2]وز ساز ثنا نواخت او را
[B][M1]کای سرور عاشقان شیدا
[M2]در روی تو نور عشق پیدا
[B][M1]وی خانه خراب این خرابات
[M2]رسته ز قبیله و قرابات
[B][M1]وی راهسپر به پای تجرید
[M2]تنها رو تنگنای تفرید
[B][M1]وی فرق دو نیم تیغ اندوه
[M2]بنشسته به زیر تیغ چون کوه
[B][M1]سوگند به آنکه مست اویی
[M2]نی پا و نه سر ز دست اویی
[B][M1]سوگند به آنکه زندگانی
[M2]جز دولت وصل او ندانی
[B][M1]سوگند به لعل آبدارش
[M2]سوگند به جعد تابدارش
[B][M1]سوگند به آهوان مستش
[M2]جادومنشان می پرستش
[B][M1]سوگند به آن دو ابر مه پوش
[M2]کش جای گرفته بر بناگوش
[B][M1]کز ما مگذر بدین روانی
[M2]بر ما مشکن ز دل گرانی
[B][M1]دیریست که ما شکسته ای چند
[M2]هستیم به وصلت آرزومند
[B][M1]تا گردان است دور عالم
[M2]امروز رسیده ایم با هم
[B][M1]نبود پس ازین بریدن ما
[M2]معلوم به هم رسیدن ما
[B][M1]پیش آ که به هم دمی برآریم
[M2]با یکدیگر غمی گذاریم
[B][M1]مجنون چو نیازمندیش دید
[M2]وآیین رضا پسندیش دید
[B][M1]بگذاشت به جای خود سپه را
[M2]بر مجلسیان فکنده ره را
[B][M1]پرسید که این چه سرزمین است
[M2]کش خاک به نرخ مشک چین است
[B][M1]گفتند نواحی حجاز است
[M2]رحلتگه هر که پاکباز است
[B][M1]لیلی صد بار محمل اینجا
[M2]رانده ست گرفته منزل اینجا
[B][M1]با همقدمان خود درین جای
[M2]مشکین دامان کشیده در پای
[B][M1]این خاک که همچو مشک خوشبوست
[M2]از مشک افشانی دامن اوست
[B][M1]مجنون چو شنید این سخن را
[M2]بر جای ندید خویشتن را
[B][M1]خود را به زمین چو سایه انداخت
[M2]بانگی زد و این نشید پرداخت
[B][M1]کای همنفسان کزین دیارید
[M2]وز دلبر من سخن گزارید
[B][M1]جان من و دل فدایتان باد
[M2]سر خاک به زیر پایتان باد
[B][M1]اینجا نه هوای کعبه دارم
[M2]نی نیت آنکه حج گزارم
[B][M1]مقصوم ازین طواف لیلی ست
[M2]باقی همه پیش او طفیلی ست
[B][M1]نتوان چو به کوی او گذشتن
[M2]سودی نکند به کعبه گشتن
[B][M1]حج همه عمره دیدن اوست
[M2]بی او حج و عمره ام نه نیکوست
[B][M1]تیر وصلش برون ز جعبه
[M2]سرگردانیست طوف کعبه
[B][M1]من تشنه او به وادی غم
[M2]کی آب خورم ز چاه زمزم
[B][M1]با زمزمه غم ویم شاد
[M2]ناید ز زلال زمزمم یاد
[B][M1]آن زمزمه بر زبان چو رانم
[M2]از هر مژه زمزمی فشانم
[B][M1]در هر منزل که می زنم گام
[M2]زان گام وصال او بود کام
[B][M1]هر جا که نه روی او چراغ است
[M2]گر باغ ارم بود که داغ است
[B][M1]لیلی ست ز هر سفر مرادم
[M2]نی طالب سلمی و سعادم
[B][M1]تا با غم او شدم هم آغوش
[M2]کردم ز دگر بتان فراموش
[B][M1]دانای منازل و مراحل
[M2]زین وادی جانگداز هایل
[B][M1]گاهی که شود فسانه پرداز
[M2]از پرده چنین برون دهد راز
[B][M1]کان طاق ز لطف و با ستم جفت
[M2]از لیلی و جفت چون سخن گفت
[B][M1]جوری که رود ز دوست بر من
[M2]آن را مکشاد هیچ دشمن
[B][M1]انداخت مرا به خردسالی
[M2]در پنجه عشق لاابالی
[B][M1]بگذشت ز زور پنجه عشق
[M2]عمرم همه در شکنجه عشق
[B][M1]امروز که نوبت وصال است
[M2]جانم ز فراق در وبال است
[B][M1]آن سکه به نام دیگری شد
[M2]وان لقمه به کام دیگری شد
[B][M1]او همدم یار و من چنین دور
[M2]او واصل و من غریب و مهجور
[B][M1]این گفت و جبین به خاک مالید
[M2]وز سینه چاک چاک نالید
[B][M1]خوناب جگر ز دیده بگشاد
[M2]چندانکه ز گریه بی خود افتاد
[B][M1]شب را که ز بی خودی درآمد
[M2]گردون به لباس دیگر آمد
[B][M1]شد یکرنگی او دورنگی
[M2]با حیله شیریش پلنگی
[B][M1]از حلقه همدمان برون جست
[M2]با گور و گوزن خویش پیوست
[B][M1]جان بی جانان رسیده بر لب
[M2]شب برد به سر چنانکه هر شب
[A]
[B][M1]چون زرده بیضه های گردون
[M2]آمد سحر از سپیده بیرون
[B][M1]زیر خم طاق لاجوردی
[M2]زان زرده زمین گرفت زردی
[B][M1]مجنون پی جست و جوی دلبر
[M2]برداشت ز خواب بیخودی سر
[B][M1]لیلی گویان به ره درآمد
[M2]تا نوبت چاشتگه سر آمد
[B][M1]می شد چو سموم نیمروزان
[M2]افتان خیزان به ریگ سوزان
[B][M1]لب تشنه ز آه دشنه می کرد
[M2]بر سینه ز آه دشنه می خورد
[B][M1]می جست چو صید زخم خورده
[M2]از صیدگران کناره کرده
[B][M1]ناگه به دهی گذارش افتاد
[M2]چون باغ بهشت راحت آباد
[B][M1]در وادی گرم شد پدیدار
[M2]از نار خلیل تازه گلزار
[B][M1]گشت از تف خور شده چو زاغی
[M2]دیوارنشین طرفه باغی
[B][M1]آمد به نیاز خواجه باغ
[M2]کای باز سیاه گشته چون زاغ
[B][M1]منت نه و میهمان من باش
[M2]زینت ده آشیان من باش
[B][M1]دیوار نه آشیانه توست
[M2]در دیده نشین که خانه توست
[B][M1]غم نیست اگر سیه نهادی
[M2]در دیده روشنم سوادی
[B][M1]مجنون ز نیاز آن جوانمرد
[M2]جنبید و هوای آشیان کرد
[B][M1]چون ورد عرابیان بیجیف
[M2]نحن العرب است و نکرم الضیف
[B][M1]او هم ز کرم کشید خوانی
[M2]در پیش گزیده میهمانی
[B][M1]وآماده نهاد بر سر خوان
[M2]شهد صافی و مرغ بریان
[B][M1]مجنون نگشاد سوی خوان دست
[M2]وز خوردن آن لب و دهان بست
[B][M1]گفتا کاینها طعام من نیست
[M2]در خورد گلو و کام من نیست
[B][M1]آیین دد است صید کردن
[M2]وز پهلوی کشته لقمه خوردن
[B][M1]بر من همه جانور حرامند
[M2]زان رو با من همیشه رامند
[B][M1]دندان کردی به خونشان تیز
[M2]ناچار کنند از تو پرهیز
[B][M1]از شیره نحل آیدم قی
[M2]قی کرده نحل کی خورم کی
[B][M1]از بیخ نبات های شیرین
[M2]شد تلخ به کام ذوق من این
[B][M1]حلوای نبات من همین بس
[M2]لیک این نشود خورای هر کس
[B][M1]در چاشتگهان طعامش این بود
[M2]شب هم چو رسید شامش این بود
[B][M1]شب رونق روز را چو بشکست
[M2]شد خواجه به خانه خواب و دربست
[B][M1]در صحن سراش بود نخلی
[M2]آسان خرجی نفیس دخلی
[B][M1]خرجش ز نم سحاب توشه
[M2]دخلش سر و شاخ غرق خوشه
[B][M1]هر خوشه رواجبخش خوانها
[M2]شیرین کن تلخی دهان ها
[B][M1]خوشه نه که شوشه های زر بود
[M2]هر یک سلک عقیق تر بود
[B][M1]رنگش چو عقیق و چاشنی شهد
[M2]لب طالب کام او به صد جهد
[B][M1]قدی چو قد شکر دهانان
[M2]مرغان ز سرش نشید خوانان
[B][M1]مجنون به خیال قد لیلی
[M2]دریافت به وی ز خویش میلی
[B][M1]سر بر قدمش نهاد و بگریست
[M2]کز دوست جدا نه خوش توان زیست
[B][M1]خوش آن که ز دوست بهره مند است
[M2]وز بوسه به پاش سربلند است
[B][M1]کردم به طلب همه جهان طی
[M2]در دستم ازو نه پای نی پی
[B][M1]امروز به درد و سوز من کیست
[M2]وز تیره شبی به روز من کیست
[B][M1]او بود درین که مرغی از شاخ
[M2]برداشت نوا به ناله گستاخ
[B][M1]می کرد چنان فغانی از درد
[M2]کاندر دل سنگ رخنه می کرد
[B][M1]می داد ز پر خراش آواز
[M2]چون نوحه گران ترانه ها ساز
[B][M1]از عود شجر که بی وتر بود
[M2]هر لحظه به پرده دگر بود
[B][M1]هر دم که ز غم زدی نوایی
[M2]از هر پرش آمدی صدایی
[B][M1]گویی که ز ناله های پر حال
[M2]موسیقاریش بود هر بال
[B][M1]یا خود چنگی ز ناله زار
[M2]رگ های تنش بر آن چو اوتار
[B][M1]در هر نفش استخوان پرهاش
[M2]مضراب زننده بر وترهاش
[B][M1]مجنون چو شنید ناله او
[M2]شد محنت و غم حواله او
[B][M1]هر چند که ناله زارتر شد
[M2]جان و دل او فگارتر شد
[B][M1]آن ناله چو زار شد ز حد بیش
[M2]افتاد برون ز طاقت خویش
[B][M1]برجست به فرق خاک ده روفت
[M2]تا خواجه و در بر او فرو کوفت
[B][M1]کای خواجه خانه این چه حال است
[M2]کز جان خود امشبم ملال است
[B][M1]این مرغ چه درد و سوز دارد
[M2]کین ناوک سینه سوز دارد
[B][M1]از ناله او که دردناک است
[M2]در سینه من هزار چاک است
[B][M1]زین نغمه غم که می سراید
[M2]ترسم جانم ز تن برآید
[B][M1]این نوحه او ز پرده راز
[M2]از درد من است قصه پرداز
[B][M1]گفتا دو حمامه مطوق
[M2]بودند به صد صفا و رونق
[B][M1]زین نخل گرفته آشیانه
[M2]بر طارم شاخ کرده خانه
[B][M1]با هم بودی به خانه دمساز
[M2]با هم کردی بر اوج پرواز
[B][M1]با هم رفتی و دانه خوردی
[M2]تا چشمه آب ره سپردی
[B][M1]نی هرگزشان ز هم ملالی
[M2]نی دیده ز هجر گوشمالی
[B][M1]از دامنشان به گاه و بیگاه
[M2]آفات زمانه دست کوتاه
[B][M1]زین پیش به یک دو روز بازی
[M2]در شیوه صید حیله سازی
[B][M1]ره یافت به آشیان ایشان
[M2]شد تفرقه گر میان ایشان
[B][M1]هر یک به گریز پر گشادند
[M2]مهجور ز یکدگر فتادند
[B][M1]این باز آمد به خانه خویش
[M2]وان ماند ز آشیانه خویش
[B][M1]معلوم نشد که حال او چیست
[M2]در چنگل باز مرد یا زیست
[B][M1]درد دل این ز دوری اوست
[M2]وز تفرقه ضروری اوست
[B][M1]مجنون چو شنید این فسانه
[M2]از خواجه آن سرا و خانه
[B][M1]بانگی بزد از درون پر تاب
[M2]کز زلزله ده درآمد از خواب
[B][M1]بگریست که درد من جز این نیست
[M2]زین درد کسی چو من حزین نیست
[B][M1]وانگه سوی نخل رفت و بنشست
[M2]بگشاد زبان به آن زبان بست
[B][M1]کای مرجان ساق لعل منقار
[M2]لعل تو گهر ز خاک بردار
[B][M1]فندق سر و فستقی پر و بال
[M2]همخرقه آسمان مه و سال
[B][M1]یاقوتی چشم عنبرین طوق
[M2]سر بر کرده ز چنبر شوق
[B][M1]ناقوسی دیر آشنایی
[M2]مزماری بزم بینوایی
[B][M1]چوبک زن کاخ این عماری
[M2]کافراخته شد ز چوب کاری
[B][M1]آگاهی بخش شب سیاهان
[M2]از غفلت خواب صبحگاهان
[B][M1]یارب که به سابق عنایت
[M2]وز لاحق فضل بی نهایت
[B][M1]گم کرده خویش را بیابی
[M2]وان دولت پیش را بیابی
[B][M1]ماند دامان این کرامت
[M2]موصول به دامن قیامت
[B][M1]من هم با تو درین بلایم
[M2]وافتاده ز یار خود جدایم
[B][M1]عمری من و یار خویش با هم
[M2]فارغ ز مخالفان عالم
[B][M1]همراز حریم قرب بودیم
[M2]در مهد وفا به هم غنودیم
[B][M1]نی در ره ما ز هجر خاری
[M2]نه بر رخ ما ز غم غباری
[B][M1]هم بسته زبان پندگویان
[M2]هم خسته درون عیبجویان
[B][M1]بودیم به هم دو مغز و یک پوست
[M2]پوشیده ز چشم دشمن و دوست
[B][M1]ایام ز سنگ بی وفایی
[M2]افکند میان ما جدایی
[B][M1]اکنون از هم نشسته فردیم
[M2]بی یکدیگر زبون دردیم
[B][M1]هیهات چه گفتم این دروغ است
[M2]خورشید دروغ بی فروغ است
[B][M1]من بر دل ازو چو لاله داغی
[M2]زان داغ منش چو گل فراخی
[B][M1]او فارغ و من عظیم مشتاق
[M2]او جفت کسان و من ز وی طاق
[B][M1]آن را که به عشقش آشناییست
[M2]این غم بتر از غم جداییست
[B][M1]پر قصه درد عالم از من
[M2]واو همدم دیگری کم از من
[B][M1]معشوقه به زیر خاره و خار
[M2]بهتر که بود به دست اغیار
[B][M1]میوه به زمین فتاده در باغ
[M2]زان به که به غارتش برد زاغ
[B][M1]این گفت و ز دیده سیل خون ریخت
[M2]خوناب دل از درون برون ریخت
[B][M1]وز خواجه میزبان جدا شد
[M2]معلوم نشد که تا کجا شد
[A]
[B][M1]دردانه فروش درج این درج
[M2]این گوهر حرف را کند خرج
[B][M1]کان از صدف شرف مهین در
[M2]وان نه صدف از فروغ او پر
[B][M1]آن بانوی حجله نکویی
[M2]وان بانی کاخ خوبرویی
[B][M1]آن ماه فلک حصاری از وی
[M2]وان پر مه و خور عماری از وی
[B][M1]شمع حرم بزرگواری
[M2]سیاره برج نامداری
[B][M1]آهوی دمن غزال اطلال
[M2]پروین عقد هلال خلخال
[B][M1]چون گوهر سلک دیگری شد
[M2]آرایش تاج سروری شد
[B][M1]یعنی جفت مهی چو خود طاق
[M2]مشهور به نیکویی در آفاق
[B][M1]پیوسته ز کار خود خجل بود
[M2]وز عاشق خویش منفعل بود
[B][M1]ترسید که آن گمانش افتد
[M2]واندر خاطر چنانش افتد
[B][M1]کو پشت به دوستار خود کرد
[M2]وان جفت به اختیار خود کرد
[B][M1]با صحبت وی گرفت آرام
[M2]وز لب شکرش نهاد در کام
[B][M1]بر گنج مراد دست دادش
[M2]در دست کلید آن نهادش
[B][M1]تدبیر نیافت غیر ازین هیچ
[M2]کان قصه درد پیچ در پیچ
[B][M1]در طی صحیفه مطول
[M2]چون زلف سیاه خود مسلسل
[B][M1]تحریر کند به خون دیده
[M2]از خامه هر مژه چکیده
[B][M1]عنوان همه درد همچو مضمون
[M2]ارسال کند به سوی مجنون
[B][M1]این داعیه چون به خاطر آورد
[M2]آن نامه سینه سوز را کرد
[B][M1]آغاز به نام ایزد پاک
[M2]تسکین ده بیدلان غمناک
[B][M1]از ابروی نیکوان کمان ساز
[M2]وز غمزه خدنگ فتنه انداز
[B][M1]رخساره شاهد گل آرای
[M2]مشتاقی جان بلبل افزای
[B][M1]درمان کن درد دردناکان
[M2]مرهم نه ریش سینه چاکان
[B][M1]از برق جمال دین و دل سوز
[M2]وز صبح وصال دیده افروز
[B][M1]دیباچه نامه چون رقم زد
[M2]از صورت حال خویش دم زد
[B][M1]کین نامه که تازه داستانیست
[M2]از دلشده ای به دلستانیست
[B][M1]آن مانده به کنج نامرادی
[M2]وین رانده فرس به دشت و وادی
[B][M1]آن پای به دامن غرامت
[M2]وین روی به کوچه ملامت
[B][M1]نی نی غلطم ز بی زبانی
[M2]پیشش به سخن شکر فشانی
[B][M1]یعنی ز من به دام بسته
[M2]نزدیک تو ای ز دام جسته
[B][M1]ای رفته ز همدمان سوی دشت
[M2]همراه تو نی جز آهوی دشت
[B][M1]از درد تو باشد آهو آگاه
[M2]باشد ز سه حرف او دو حرف آه
[B][M1]ای جسته ز محرمان خود دور
[M2]از تیزتکیت در حسد گور
[B][M1]کن تیز سوی من این تک و تاز
[M2]در گور حسد آتش انداز
[B][M1]ای اشک فشان به هر گوزنی
[M2]از بار دل تو کوه وزنی
[B][M1]خود را زین وزن اگر رهاند
[M2]پیدا باشد کزو چه ماند
[B][M1]ای زاطلس و خز تو را کناره
[M2]پهلوی تو خوش به خار و خاره
[B][M1]از ما کرده کناره چونی
[M2]افتاده به خار و خاره چونی
[B][M1]سر با که همی نهی به بالین
[M2]همخواب کیی به یک نهالین
[B][M1]بر مهد شبت که می نهد گام
[M2]وز شهد لبت که می خورد کام
[B][M1]بپسوده به دست راحتت کیست
[M2]مرهم بخش جراحتت کیست
[B][M1]شبها کف پای تو که بیند
[M2]خار از کف پای تو که چیند
[B][M1]خوانت که نهد به چاشت یا شام
[M2]همخوان تو کیست جز دد و دام
[B][M1]با این همه شکر کن که باری
[M2]نبود چو منت به سینه باری
[B][M1]باری چه که کوههای اندوه
[M2]هر ذره ازان به جای صد کوه
[B][M1]پند پدر و جفای مادر
[M2]درد سر و ماجرای شوهر
[B][M1]روزان و شبان نیم زمانی
[M2]دور از نظر نگاهبانی
[B][M1]چون آه کشم نظر به راهت
[M2]گوید که برای کیست آهت
[B][M1]ور گریه کنم ز داغ حرمان
[M2]گوید که به گریه نیست فرمان
[B][M1]وز خانه نهم چو پای بیرون
[M2]گوید که ز در میای بیرون
[B][M1]ور روی نهم به چشمه آب
[M2]گوید که ز چشمه روی برتاب
[B][M1]ور جای کنم به عرصه دشت
[M2]گوید تا کی چنین توان گشت
[B][M1]دوران چو گلم به ناز پرورد
[M2]وز خار ستیزه غنچه ام کرد
[B][M1]شوهر کردن نه کار من بود
[M2]کاری نه به اختیار من بود
[B][M1]از مادر و از پدر شد این کار
[M2]زیشان به دلم خلید این خار
[B][M1]هر کس که چو گل رخ تو دیده ست
[M2]یا بوی تو از صبا شنیده ست
[B][M1]کی دیده به هر کسی کند باز
[M2]یا صحبت هر خسی کند ساز
[B][M1]همخوابه من نبوده هرگز
[M2]سر بر سر من نسوده هرگز
[B][M1]نی دست که گیرد آستینم
[M2]نی پای که بسپرد زمینم
[B][M1]گشته ز من خراب مهجور
[M2]قانع به نگاهی آن هم از دور
[B][M1]زین غم روزش شبی ست تاریک
[M2]زین رنج تنش چو موی بایک
[B][M1]وز کشمکش غمش ز هر سوی
[M2]نزدیک گسستن است آن موی
[B][M1]آن موست حجاب را بهانه
[M2]خوش آنکه بر افتد از میانه
[B][M1]تاروی تو بی حجاب بینم
[M2]خورشید تو بی سحاب بینم
[B][M1]نامه که شد از حجاب بنیاد
[M2]آخر چو به بی حجابی افتاد
[B][M1]زد خاتم مهر اختتامش
[M2]از حلقه میم و السلامش
[B][M1]پیچید چو درج عیش عاشق
[M2]از دست رفیق ناموافق
[B][M1]بنوشت بر آن ز چشم پرخون
[M2]کامرزادش خدای بیچون
[B][M1]کز کلبه غم به کوی هجران
[M2]در شهر بلا ز ملک حرمان
[B][M1]پرسد خبری ز عمر سیری
[M2]بر شیوه جاندهی دلیری
[B][M1]وان حرف وفا بدو رساند
[M2]تا حال اسیر خود بداند
[A]
[B][M1]نی باد و ز باد گرم روتر
[M2]نی سیل و ز سیل تیزدوتر
[B][M1]ننهاده هنوز چشم بر هم
[M2]پیوست چو کعبه رو به زمزم
[B][M1]دامن ز غبار ره برافشاند
[M2]اشتر به کنار چشمه خواباند
[B][M1]چون خضر به چشمه سار پیوست
[M2]خورد آبی و خضروار بنشست
[B][M1]لیلی گفتش که از کجایی
[M2]کاید ز تو بوی آشنایی
[B][M1]گفتا که ز خاک پاک نجدم
[M2]کحل بصر است خاک نجدم
[B][M1]زان خاک سرشته شد گل من
[M2]زان گل شگفد چو گل دل من
[B][M1]لیلی گفتا که تلخکامی
[M2]مجنون لقبی و قیس نامی
[B][M1]سرگشته در آن دیار گردد
[M2]غمدیده و سوگوار گردد
[B][M1]هیچت به وی آشناییی هست
[M2]امکان زبان گشاییی هست
[B][M1]گفتا بلی آشنای اویم
[M2]سر در کنف وفای اویم
[B][M1]بسته کمرم به دوستداریش
[M2]بگشاده زبان به غمگساریش
[B][M1]هر جا باشم دعاش گویم
[M2]تسکین دل از خداش جویم
[B][M1]لیلی گفتا که در چه کار است
[M2]گفتا که ز درد عشق زار است
[B][M1]همواره ز مردمان رمیده
[M2]با وحش رمیده آرمیده
[B][M1]گه قافیه خوان فراز سنگی
[M2]سنگ از جگرش گرفته رنگی
[B][M1]گه زمزمه گو به کنج غاری
[M2]بر چهره او غم غباری
[B][M1]لیلی گفتا که ای خردمند
[M2]دانی که به عشق کیست در بند
[B][M1]گفتا آری به یاد لیلی
[M2]هر دم راند ز دیده سیلی
[B][M1]لیلی جویان به پای خیزد
[M2]لیلی گویان سرشک ریزد
[B][M1]از هر چه نهد فلک به خوانش
[M2]این نام بود غذای جانش
[B][M1]او را به زبان همین رود نام
[M2]واو را ز زبان همین بود کام
[B][M1]لیلی ز مژه سرشک خون ریخت
[M2]و اسرار نهان ز دل برون ریخت
[B][M1]گفتا که منم مراد جانش
[M2]وان نام من است بر زبانش
[B][M1]از درد من است سینه اش داغ
[M2]وز یاد من است خاطرش باغ
[B][M1]سرمایه سوز او منم من
[M2]روشن کن روز او منم من
[B][M1]من نیز به جان خراب اویم
[M2]بر آتش غم کباب اویم
[B][M1]واو بی خبر از خرابی من
[M2]غافل ز جگرکبابی من
[B][M1]جانم به فدات اگر توانی
[M2]کز من خبری به وی رسانی
[B][M1]درجی دارم به خون نوشته
[M2]بیرون و درون به خون سرشته
[B][M1]خواهم ببری ز روی یاری
[M2]آن را و به دست او سپاری
[B][M1]آیین وفا گری کنی ساز
[M2]وآری سوی من جواب آن باز
[B][M1]دردی ببری و داغی آری
[M2]شمعی بدهی چراغی آری
[B][M1]برخاست به پای آن جوانمرد
[M2]کای مجنون را دل از تو پر درد
[B][M1]منت دارم به جان بکوشم
[M2]کالای تو را به جان فروشم
[B][M1]هر حرفی ازان به چشم مجنون
[M2]جانیست به قدر بلکه افزون
[B][M1]لطفی به ازین همی ندانم
[M2]کین ملطفه را به وی رسانم
[B][M1]شد لیلی را درون ز غم شاد
[M2]وان نامه ز جیب خویش بگشاد
[B][M1]پیچید در آن به آرزویی
[M2]برگ کاهی و تار مویی
[B][M1]یعنی زان روز کز تو فردم
[M2]چون مو زارم چو کاه زردم
[B][M1]وانگاه آن را به نامه بر داد
[M2]با دلبر نامور فرستاد
[B][M1]چون نامه بر آن گرفته برجست
[M2]بر ناقه رهنورد بنشست
[B][M1]شد راحله تاز راه مجنون
[M2]مایل به قرارگاه مجنون
[B][M1]آنجا چو رسید بی کم و کاست
[M2]بسیار دوید از چپ و راست
[B][M1]از وی اثری نیافت آنجا
[M2]زین غم جگرش شکافت آنجا
[B][M1]زد گام به سایه گاه سنگی
[M2]کاساید ازان طلب درنگی
[B][M1]دیدش که چو مستی اوفتاده
[M2]دستور خرد ز دست داده
[B][M1]در خواب نه لیک چشم بسته
[M2]بیدار ولی ز خویش رسته
[B][M1]جسمش اینجا و جان دگر جای
[M2]پیدا اینجا نهادن گر جای
[B][M1]از گردش ماه و مهر بیرون
[M2]وز دایره سپهر بیرون
[B][M1]از دعوی عاشقی بریده
[M2]وز معشوقی عنان کشیده
[B][M1]مستغرق بحر عشق گشته
[M2]وز هر چه نه عشق در گذشته
[B][M1]قاصد هر چند حیله انگیخت
[M2]تا بود که به وی تواند آمیخت
[B][M1]آن حیله نداشت هیچ سودش
[M2]از بانگ بلند آزمودش
[B][M1]برداشت چو حادیان نوایی
[M2]در کوه فکند ازان صدایی
[B][M1]لیلی گویان حدی همی کرد
[M2]وان دلشده را ندا همی کرد
[B][M1]کرد آن اثری در او سرانجام
[M2]وآمد به خود از سماع آن نام
[B][M1]گفتا تو کیی و این چه نام است
[M2]زین نام مراد تو کدام است
[B][M1]گفتا که منم رسول لیلی
[M2]خاص نظر قبول لیلی
[B][M1]لیلی که بود انیس جانت
[M2]بینایی چشم خونفشانت
[B][M1]گفتا که ره ادب نجسته
[M2]وز مشک و گلاب لب نشسته
[B][M1]هر دم به زبان چه آری این نام
[M2]گستاخ چرا شماری این نام
[B][M1]زد لاف که من زبان اویم
[M2]گویا شده ترجمان اویم
[B][M1]اینک به کف نیازم اکنون
[M2]از وی رقمی چو در مکنون
[B][M1]خیز و بستان که نامه اوست
[M2]یک رشح ز نوک خامه اوست
[B][M1]مجنون چو شنید نام نامه
[M2]پا ساخت ز فرق سر چو خامه
[B][M1]پیشش ز سر نیاز بنشست
[M2]وان حرف وفا گرفتش از دست
[B][M1]چون بر سر نامه نام او دید
[M2]بوسید و به چشم خویش مالید
[B][M1]زد نکهت وصل بر دماغش
[M2]بنشاند نسیم آن چراغش
[B][M1]افتاد ز عقل و هوش رفته
[M2]خاصیت چشم و گوش رفته
[B][M1]آمد چو ز بی خودی به خود باز
[M2]این نغمه شوق کرد آغاز
[B][M1]کین نامه ز غنچه مراد است
[M2]زو در دل تنگ صد گشاد است
[B][M1]از خوان وفاست یک نواله
[M2]گشته به من گدا حواله
[B][M1]سربسته چو ناف مشکبار است
[M2]گویی که ز چین زلف یار است
[B][M1]تعویذ دل رمیدگان است
[M2]طومار بلاکشیدگان است
[B][M1]حرزیست به بازوی ارادت
[M2]مرقوم به خامه سعادت
[B][M1]وان دم که گشاد نامه را سر
[M2]سر برزد ازو نوای دیگر
[B][M1]کین نامه نه نامه نوبهاریست
[M2]از باغ امل بنفشه زاریست
[B][M1]نقشیست به کلک دلنوازی
[M2]آرایش لوح چاره سازی
[B][M1]دلکش رقمیست نو رسیده
[M2]بر صفحه آرزو کشیده
[B][M1]صفهاش کشیده عنبرین مور
[M2]ره ساخته بر زمین کافور
[B][M1]هر موری ازان به سوی خانه
[M2]برده دل بی دلان چو دانه
[B][M1]زان نامه دلنواز هر حرف
[M2]بود از می ذوق و حال یک ظرف
[B][M1]هر جرعه می کزان بخوردی
[M2]از جا جستی و رقص کردی
[B][M1]خطهاش نمودی آشکارا
[M2]چون سلسله های مشک سارا
[B][M1]هر سلسله ای ازان سلاسل
[M2]زنجیر نه هزار عاقل
[B][M1]از خواندن نامه چون بپرداخت
[M2]در گردن جای حمایلش ساخت
[B][M1]قاصد چو بدید آن به پا خواست
[M2]زو کرد جواب نامه درخواست
[B][M1]گفتا که جواب چون نویسم
[M2]بر چهره مگر به خون نویسم
[B][M1]از کاغذ و خامه ام تهی مشت
[M2]کاغذ ریگ است و خامه انگشت
[B][M1]قاصد به شتر نشست حالی
[M2]شد مرحله کوب آن حوالی
[B][M1]از هر طرفی به جهد بشتافت
[M2]شب را به یکی قبیله ره یافت
[B][M1]کار وی ازان قبیله شد راست
[M2]چون صبح علم کشید برخاست
[B][M1]شد بر ره آمدن عنان تاب
[M2]وآورد پی دبیری اسباب
[B][M1]لیلی چو ز مشکبوی نامه
[M2]شد غالیه بند جیب جامه
[B][M1]قاصد جویان ز خیمه برخاست
[M2]قد کرد پی برون شدن راست
[B][M1]با یک دو کنیز گام برداشت
[M2]چون کبک دری خرام برداشت
[B][M1]بودش خیمه به مرغزاری
[M2]نزدیک به خیمه چشمه ساری
[B][M1]جو کرده بر آب سیمگون طشت
[M2]آبشخور تشنگان آن دشت
[B][M1]آمد به کنار چشمه و جست
[M2]از هر چه نه یار دست خود شست
[B][M1]بنشست ولی ز خود نه آگاه
[M2]بنهاد چو چشمه چشم بر راه
[B][M1]تا بو که کسی ز ره درآید
[M2]از دست وی آن غرض برآید
[B][M1]ناگاه بدید کز غباری
[M2]آمد بیرون شتر سواری
[A]
[B][M1]مجنون چو به نامه در قلم زد
[M2]در اول نامه این رقم زد
[B][M1]دیباچه نامه امانی
[M2]عنوان صحیفه معانی
[B][M1]جز نام مسببی نشاید
[M2]کز وی در هر سبب گشاید
[B][M1]مطلق گردان دست تقدیر
[M2]زنجیری ساز پای تدبیر
[B][M1]دارای زمین و آسمان نیز
[M2]جان ده جان دار و جان ستان نیز
[B][M1]کوته کن دست بی نصیبان
[M2]مونس شو خلوت غریبان
[B][M1]فواره گشای چشمه جود
[M2]مطموره نشان کنج نابود
[B][M1]آن را که به وصل چاره سازد
[M2]سر برتر از آسمان فرازد
[B][M1]وان را که ز هجر سینه سوزد
[M2]صد شعله به خرمنش فروزد
[B][M1]چون بست زبان ازین سرآغاز
[M2]گشت از دل ریش راز پرداز
[B][M1]کین هست صحیفه نیازی
[M2]زآزرده دلی به دلنوازی
[B][M1]یعنی ز من به خار خفته
[M2]نزدیک تو ای گل شگفته
[B][M1]ای همچو بهار تازه خندان
[M2]لیکن نه به روی دردمندان
[B][M1]ای باغ ولی نشیمن زاغ
[M2]بهر همه مرهم و مرا داغ
[B][M1]ای روی ز من نهفته چون گنج
[M2]در دامن دیگران گهرسنج
[B][M1]ابری تو ولی به روزگاران
[M2]برق از تو به من رسد نه باران
[B][M1]کشت همه از تو چو بهشت است
[M2]خاکم ز تو چون به خون سرشته ست
[B][M1]اینست عنایت از تو بر من
[M2]کز برق توام بسوخت خرمن
[B][M1]بر سوخته خرمنان ببخشای
[M2]رشحی ز زلال لطف بگشای
[B][M1]ای چشمه آب زندگانی
[M2]لیک از پیش تشنه ای که دانی
[B][M1]آن تشنه شده ز چشمه سیراب
[M2]من سوخته دل ز صد تف و تاب
[B][M1]خضر است بلی به چشمه در خور
[M2]گو تشنه بمیر صد سکندر
[B][M1]ز آبی که سکندر است لب خشک
[M2]با سوخته دل چو نافه مشک
[B][M1]کی بهره برد چو من گدایی
[M2]در ظلمت هجر مبتلایی
[B][M1]آن دم که رسید نامه تو
[M2]پر عطر وفا ز خامه تو
[B][M1]بردیده خونفشان نهادم
[M2]در سینه به جای جان نهادم
[B][M1]تعویذ دل رمیده کردم
[M2]قوت تن قحط دیده کردم
[B][M1]هر حرف وفا از وی که خواندم
[M2]از دیده سرشک خون فشاندم
[B][M1]هر نقش امل ز وی که دیدم
[M2]از سینه نوای غم کشیدم
[B][M1]در وی سخنان نوشته بودی
[M2]صد تخم فریب کشته بودی
[B][M1]غمخواری من بسی نمودی
[M2]غم های مرا بسی فزودی
[B][M1]گفتی که بجاست تا هش از من
[M2]هرگز نشوی فرامش از من
[B][M1]زآغوش کسان نباشد انصاف
[M2]از عشق کسی دگر زدن لاف
[B][M1]لب از دگریت بوسه آلود
[M2]پاکی زبان نداردت سود
[B][M1]گیرم که تو دوری از کم و کاست
[M2]ناید به زبان تو به جز راست
[B][M1]مسکین عاشق چه بدگمان است
[M2]هر لحظه اسیر صد گمان است
[B][M1]هر شبهه به پیش او دلیلیست
[M2]هر پشه مرده زنده پیلیست
[B][M1]کاهی بیند گمان برد کوه
[M2]کوهیش آید به سینه ز اندوه
[B][M1]از مور کند توهم مار
[M2]صد زخم خورد به جان افگار
[B][M1]مرغی که به بام یار بیند
[M2]کو دانه ز بام یار چیند
[B][M1]زان مرغ به خاطرش غباریست
[M2]کز غیر به دوست نامه آریست
[B][M1]گفتی که به بوسه دل ندارم
[M2]وز فکر کنار برکنارم
[B][M1]این درد نه بس که صبح تا شام
[M2]همصحبت توست کام و ناکام
[B][M1]رویی که به سالها نبینم
[M2]وان میوه که عمرها نچینم
[B][M1]هر روز هزار بار بیند
[M2]هر لحظه به کام خویش چیند
[B][M1]گفتی که ز درد پایمال است
[M2]وز غصه به معرض زوال است
[B][M1]خوهد ز میانه زود رفتن
[M2]بر باد هوا چو دود رفتن
[B][M1]گر او برود تو را چه کم یار
[M2]کالای تو را چه کم خریدار
[B][M1]زانجیر بن ار جدا شود زاغ
[M2]صد مرغ دگر ستاده در باغ
[B][M1]ممکن بود از تو کام هر کس
[M2]محروم ازان همین منم بس
[B][M1]چون روز امیدم از سفیدی
[M2]دور است خوشم به ناامیدی
[B][M1]نومید چه خواهیم در این بار
[M2]نبود به امیدواریم کار
[B][M1]گر از من خسته بر کرانی
[M2]این بس که به کام دیگرانی
[B][M1]کام دل دشمنان که خواهی
[M2]حاصل بادا چنانکه خواهی
[B][M1]چون کام تو هست کام ایشان
[M2]بادا کامم به نام ایشان
[B][M1]هر پوست که دوست دانی او را
[M2]حیف است که پوست خوانی او را
[B][M1]از دوستی تو پوست مغز است
[M2]آن پوست که خوانیش نه نغز است
[B][M1]آن را که تو دوست داری ای دوست
[M2]گر دوست ندارمش نه نیکوست
[B][M1]با هر که تو دوستدار اویی
[M2]از من نسزد بجز نکویی
[B][M1]عاشق که برای دوست کاهد
[M2]آن به که رضای دوست خواهد
[B][M1]از خواش خویش رو بتابد
[M2]در راه مراد او شتابد
[B][M1]عشق از طلب مراد دور است
[M2]عاشق ز مراد خود نفور است
[B][M1]شادان به غم و غمین ز شادی
[M2]خاک است به کوی نامرادی
[B][M1]هر چند که من نه از تو شادم
[M2]یک بار نداده ای مرادم
[B][M1]خاطر ز زمانه شاد بادت
[M2]گیتی همه بر مراد بادت
[B][M1]دمسازی دوستان تو را باد
[M2]ور من میرم تو را بقا باد
[A]
[B][M1]نیرنگ زن بیاض این راز
[M2]صورتگری اینچنین کند ساز
[B][M1]کان کعبه بی نظیر منظر
[M2]چون صورت چین بدیع پیکر
[B][M1]یعنی لیلی مه حصاری
[M2]برج قمر از رخش عماری
[B][M1]با شوهر خود چو سرکشی کرد
[M2]پاداش خوشیش ناخوشی کرد
[B][M1]بر درج امل نداد دستش
[M2]وز برج امید پر شکستش
[B][M1]با وی ورق مراد نگشاد
[M2]سر بر خط انقیاد ننهاد
[B][M1]مسکین زین غم ز پا درافتاد
[M2]بیمار به روی بستر افتاد
[B][M1]آن وصل بلای جان او شد
[M2]سود اندیشی زیان او شد
[B][M1]وصلی که در آن نه یار یار است
[M2]بر عاشق ازان هزار بار است
[B][M1]از دور بهشت عدن دیدن
[M2]میوه ز ریاض او نچیدن
[B][M1]بر دوزخیان عیش ناخوش
[M2]باشد بتر از عذاب آتش
[B][M1]می بود ز خاطر غم اندیش
[M2]بیماری او زمان زمان بیش
[B][M1]از تاب تبش که بود سوزان
[M2]شد رشته نبض او فروزان
[B][M1]زان گونه که نبض گیر را دست
[M2]چون نبض ز نبض او همی جست
[B][M1]انگشت به نبضش ار نهادی
[M2]چون شمع آتش در آن فتادی
[B][M1]آمد به سرش طبیب دانا
[M2]بر بردن رنج ها توانا
[B][M1]بر صحت او دلیل می جست
[M2]قاروره چو دید دست ازو شست
[B][M1]گلنار فسرده برگ گشتش
[M2]قاروره دلیل مرگ گشتش
[B][M1]چون یک دو سه روز بود رنجه
[M2]مسکین به شکنج این شکنجه
[B][M1]ناگاه عنایت ازل دست
[M2]بگشاد بر او شکنجه بشکست
[B][M1]از کشمکش نفس رهاندش
[M2]وز تنگی این قفس جهاندش
[B][M1]شد مرغش ازین مخیم خاک
[M2]پروازکنان به عالم پاک
[B][M1]جان داد به درد و جاودان زیست
[M2]آن کو ندهد به درد جان کیست
[B][M1]جانی که به درد برنیاید
[M2]در قالب مرد درنیاید
[B][M1]باشی به جهان به درد یکچند
[M2]وز وی ببری به درد پیوند
[B][M1]در بودن درد و در سفر درد
[M2]آوخ ز جهان درد بر درد
[B][M1]زین درد کسی کنار گیرد
[M2]کو پیشترک ز مرگ میرد
[B][M1]زین مکمن درد خیز برخیز
[M2]زین دشمن پر ستیز بگریز
[B][M1]این رومی صبح و زنگی شام
[M2]طرارانند شوخ و خودکام
[B][M1]آنت به درست زر فریبد
[M2]وینت به کف گهر فریبد
[B][M1]تا گنج ابد ز تو ستانند
[M2]در رنج مؤبدت نشانند
[B][M1]هان تا نخوری فریب ایشان
[M2]مغرور به زین و زیب ایشان
[B][M1]لیلی که ز درد و داغ مجنون
[M2]می داشت دلی چو غنچه پر خون
[B][M1]از مردن شو بهانه بر ساخت
[M2]وز خون دل خویشتن بپرداخت
[B][M1]آهی که به سینه اش گره بود
[M2]در خرمن صبر شعله نه بود
[B][M1]در ماتم شو ز سینه بگشاد
[M2]واندوه نهان به باد بر داد
[B][M1]در گریه چو دوست دوست گفتی
[M2]درها به فراق دوست سفتی
[B][M1]زان دوست غرض نه شوهرش بود
[M2]با خویش خیال دیگرش بود
[B][M1]عمری به لباس سوگواری
[M2]بنشست به رسم عده داری
[B][M1]شب بستر غم فکنده می داشت
[M2]تا روز به گریه زنده می داشت
[B][M1]در روز به درد و سوز می بود
[M2]با آه جهان فروز می بود
[B][M1]عشقش به درونه داشت خانه
[M2]شد ماتم شوهرش بهانه
[B][M1]عمری به دراز گریه و آه
[M2]می کرد و زبان خلق کوتاه
[A]
[B][M1]آن رفته ز قید عقل بیرون
[M2]کامد روزی به سوی مجنون
[B][M1]وز لیلی و عقد او خبر گفت
[M2]وان شیفته را ز نو برآشفت
[B][M1]می خواست ز تار مهربافی
[M2]آن زخم گذشته را تلافی
[B][M1]چون یافت خبر ز مردن شوی
[M2]آورد به سوی کوه و در روی
[B][M1]وان گم شده را بجست بسیار
[M2]چون یافت نشانش آخر کار
[B][M1]گفتا که مرا بشارتی هست
[M2]گویم به تو گر اشارتی هست
[B][M1]خاری که فتاده در رهت بود
[M2]ضربت زن جان آگهت بود
[B][M1]باد اجلش ز راه برداشت
[M2]وز وی اثری به راه نگذاشت
[B][M1]یعنی زیبا جوان داماد
[M2]زد گام برون ازین غم آباد
[B][M1]درد سر خویشتن برون برد
[M2]زین منزل و عمر با تو بسپرد
[B][M1]مجنون ز حدیث مردن او
[M2]وز قصه جان سپردن او
[B][M1]بر خود پیچید و زار بگریست
[M2]چون ابر به نوبهار بگریست
[B][M1]چندان بگریست کان خبرگوی
[M2]از موجب گریه شد خبرجوی
[B][M1]گفت ای به میان عاشقان شاه
[M2]زاسرار نهان عشق آگاه
[B][M1]چون قصه عقد او شنیدی
[M2]از غصه لباس جان دریدی
[B][M1]از هر مژه سیل خون فشاندی
[M2]وز چشم زمانه خون چکاندی
[B][M1]و امروز که ذکر مردنش رفت
[M2]وافسانه جان سپردنش رفت
[B][M1]هم گریه زار برگرفتی
[M2]وین نوحه گری ز سر گرفتی
[B][M1]با یکدگر این دو حال چون است
[M2]کز دانش عقل من برون است
[B][M1]گفتا کان روز گریه زان بود
[M2]کان عقد مرا گزند جان بود
[B][M1]آن کز غم جان سرشک نگشاد
[M2]سنگی باشد نه آدمیزد
[B][M1]وامروز سرشک ازان فشانم
[M2]کافتاد آتش درون جانم
[B][M1]کان کو تنها نه سیم و زر باخت
[M2]هر نقد که داشت جمله درباخت
[B][M1]دل از همه طاق جفت او شد
[M2]مرغ گل نوشگفت او شد
[B][M1]همخانه و همسرای او بود
[M2]روشن نظر از لقای او بود
[B][M1]محروم ز وصلش اینچنین مرد
[M2]جان از غم عشقش اینچنین برد
[B][M1]من خسته جگر که با دل تنگ
[M2]دورم ز درش هزار فرسنگ
[B][M1]گردم هر روز در دیاری
[M2]باشم هر شب به کنج غاری
[B][M1]پیوستن ما به هم خیال است
[M2]نزدیکی ما به هم محال است
[B][M1]جز اینکه مقیم یک جهانیم
[M2]در دایره یک آسمانیم
[B][M1]ساییم به روی یک زمین پای
[M2]داریم درون یک زمان جای
[B][M1]دانی که چگونه زار میرم
[M2]بر بستر هجر خوار میرم
[B][M1]در چشم من است آنکه روزی
[M2]سر بر زندم ز سینه سوزی
[B][M1]مهجور ز یار و دور از اغیار
[M2]افتم به میان خاره و خار
[B][M1]جز آهوی دشت همدمی نه
[M2]غیر از دد و دام محرمی نه
[B][M1]در حسرت آن غزال سرمست
[M2]از جیب هوس برون کنم دست
[B][M1]آهویی را کشم در آغوش
[M2]هویی زنم و ز من رود هوش
[B][M1]جان همره هوش رخت بندد
[M2]بر مردن من زمانه خندد
[B][M1]از مرقد آهوان به زورم
[M2]آرند به خوابگاه گورم
[B][M1]زان آهوی شوخ در غرامت
[M2]من باشم و گور تا قیامت
[B][M1]آن را که بود رهی چنین پیش
[M2]جان و دلی از غم چنین ریش
[B][M1]چون رفتن دشمنان کند یاد
[M2]حاشا که ز مرگشان شود شاد
[B][M1]رنجی که به خود نمی پسندم
[M2]چون بر دگری رسد چه خندم
[B][M1]این چرخ ستمگر جفاکوش
[M2]کی نوبت کس کند فراموش
[B][M1]دی کرد به زخم دشمن آهنگ
[M2]فردا به سبوی من زند سنگ
[B][M1]شاد از غم کس نزیستن به
[M2]بر محنت خود گریستن به
[B][M1]دانا که بود درین غم آباد
[M2]آن کز غم کس نمی شود شاد
[B][M1]این گفت و به خیر باد برخاست
[M2]وز محنت راه عذر او خواست
[B][M1]آن سوی قبیله بارگی راند
[M2]وین با دد و دام خود به جا ماند
[A]
[B][M1]گوهر کش سلک این حکایت
[M2]در قصه چنین کند روایت
[B][M1]کان داده درین محیط مواج
[M2]سرمایه عقل و دین به تاراج
[B][M1]آن کشتی عافیت شکسته
[M2]بر تخت شکسته ای نشسته
[B][M1]چون مژده مرگ دشمن خویش
[M2]بشنید ز یار مصلحت کیش
[B][M1]دانست که خاست مانع از راه
[M2]شد راه به کوی وصل کوتاه
[B][M1]مه در مهد است و پاسبانی نی
[M2]گل نوعهد و غم خزانی نی
[B][M1]از قوت شوق کوی جانان
[M2]شد ناقه بادپای رانان
[B][M1]چون قوت شوق بارگی وار
[M2]بردش به دیار آن وفادار
[B][M1]حیران می گشت وز چپ و راست
[M2]از دوست نشانه ای همی خواست
[B][M1]ناگاه ز دور دید یک سگ
[M2]افتاده ز پای و مانده از تگ
[B][M1]هم بازوی او ز کار رفته
[M2]هم پنجه اش از شکار رفته
[B][M1]داء/الثعلب ببرده مویش
[M2]وز زخم ددان فگار مویش
[B][M1]از لاغریش ز پوست هر سو
[M2]پیدا شده استخوان پهلو
[B][M1]بود انبانی و استخوان پر
[M2]یا خود قربانی از کمان پر
[B][M1]دمش که ز مو نداشت تاری
[M2]حلقه زده می نمود ماری
[B][M1]خالیش دهان لقمه فرسای
[M2]از دندان های استخوان خای
[B][M1]چون گر سنگیش قصد جان کرد
[M2]گویی دندان چو استخوان خورد
[B][M1]پهلوش ز سختی زمین ریش
[M2]در ناله ز دست پهلوی خویش
[B][M1]هر ریش به پوستش دهانی
[M2]در وی ز وفاکشان زبانی
[B][M1]همچون دندان ازان دهان ها
[M2]بنموده سفید استخوان ها
[B][M1]نی نی شده پوستش بر اندام
[M2]صد چشمه زیاده بود چون دام
[B][M1]زان دام به جای صید نخجیر
[M2]گشته پی قوت خود مگس گیر
[B][M1]روبه با وی به سرفرازی
[M2]هر دم گفتی به طنز و بازی
[B][M1]کای شیر پلنگ گیر برخیز
[M2]با روبه خسته دل درآویز
[B][M1]تا کی عریان به هر زمینی
[M2]خسبی به کف آر پوستینی
[B][M1]مجنون چو بدید روی آن سگ
[M2]چون اشک دوید سوی آن سگ
[B][M1]چون سایه به زیر پایش افتاد
[M2]صد بوسه به خاک پای او داد
[B][M1]رفتش ته پا به دیده تر
[M2]گسترده ز ریگ نرم بستر
[B][M1]بالین سر زانوی خودش ساخت
[M2]بر سر سایه ز مهرش انداخت
[B][M1]شستن به دو چشم تر جراحت
[M2]خارید تنش به دست راحت
[B][M1]گرد از سر و روی او بیفشاند
[M2]وز پهلو و پشت او مگس راند
[B][M1]چون دست ز شغل کار سازی
[M2]بگشاد زبان به دلنوازی
[B][M1]کای طوق وفا قلاده تو
[M2]شیران جهان فتاده تو
[B][M1]هستی به وفا ز آدمی بیش
[M2]وز جمله به راه محرمی پیش
[B][M1]یک لقمه ز دست هر که خوردی
[M2]صد سنگ خوری و برنگردی
[B][M1]کار تو شبانه پاسبانی
[M2]وآیین تو روزها شبانی
[B][M1]دزد از تو ز کار خویشتن سیر
[M2]گرگ از تو اسیر پنجه شیر
[B][M1]بانگت دل شبروان شکسته
[M2]دست عسسان به چوب بسته
[B][M1]در معرکه گاه راستکاران
[M2]یک موی تو وز عسس هزاران
[B][M1]چون در ره پردلی زنی تگ
[M2]با شیری تو عسس کم از سگ
[B][M1]بس گمشده در شبان تاری
[M2]کز بانگ خودت به منزل آری
[B][M1]آن را که به شب ز ره برون است
[M2]بانگ تو نوای ارغنون است
[B][M1]ور زانکه ز کوی دوست آید
[M2]از رشته جان گره گشاید
[B][M1]روزی که بود شکار کارت
[M2]سلطان جهان بود شکارت
[B][M1]در بازوی وی بود کمندت
[M2]در پنجه وی گشاد و بندت
[B][M1]دلقت ز حریر و خز ملمع
[M2]طوقت ز زر و گهر مرصع
[B][M1]از همتگی تو گر بماند
[M2]در پیروی تو رخش راند
[B][M1]کار تو به خود کند حواله
[M2]وز خوان خودت دهد نواله
[B][M1]چون سر دهدت به صید نخجیر
[M2]ناید به دویدن از تو تقصیر
[B][M1]از بس که سبکروی کنی ساز
[M2]ماند ز تو سایه در قفا باز
[B][M1]گر مرغ شود شکار یا باد
[M2]مشکل ز دم تو گردد آزاد
[B][M1]بس روبه جلد کار دیده
[M2]کش زخم تو پوستین دریده
[B][M1]وان را پی دوختن همان روز
[M2]داده به دکان پوستین دوز
[B][M1]ناگشته پلنگ رنجه تو
[M2]ترسید ز زور پنجه تو
[B][M1]با آن درع و سلاح داری
[M2]بر قله کوه شد حصاری
[B][M1]شیر از تو شنید مکر و دستان
[M2]از بیم خزید در نیستان
[B][M1]با آن همه انبوهی نیزه
[M2]پیچید ز تو سر ستیزه
[B][M1]با زور تو ک آفت گوزن است
[M2]آهوی حقیر را چه وزن است
[B][M1]هر گور که زخم خورده از تو
[M2]جان با تگ پا نبرده از تو
[B][M1]خرگوش تو را به خواب دیده
[M2]از ترس تو خواب ازو رمیده
[B][M1]اینست حکایت جوانیت
[M2]تاریخ صفای زندگانیت
[B][M1]واکنون که فلک ز پا فکندت
[M2]شد زور ز پای زورمندت
[B][M1]کردند رها تو را به خواری
[M2]ناکرده کسیت حقگزاری
[B][M1]تا مرگ نگرددم هم آغوش
[M2]حاشا که تو را کنم فراموش
[B][M1]بودی سگ آستان لیلی
[M2]شبها شده پاسبان لیلی
[B][M1]هر چند کزان شرف فتادی
[M2]وان مرتبه را ز دست دادی
[B][M1]هستم سگ تو من فتاده
[M2]از حلقه دم کنم قلاده
[B][M1]دست آر ز دوستی سوی من
[M2]کن طوق سعادتم به گردن
[B][M1]بگذار به حرمت وفایت
[M2]تا روی نهم به خاک پایت
[B][M1]کین پای به کوی او رسیده ست
[M2]گاهی ز قفای او دویده ست
[B][M1]نگرفته شبی ز پاسش آرام
[M2]برگردش خیمه اش زده گام
[B][M1]چشمت بوسم که گاه گاهی
[M2]کرده ست به روی او نگاهی
[B][M1]یا باد به میل خار و خاشاک
[M2]شد سرمه کشش ز راه آن پاک
[B][M1]بندم به دم تو ز اشک گوهر
[M2]کان حلقه زده بسی بر آن در
[B][M1]داغی که ازو بود به رانت
[M2]وز سر وفا دهد نشانت
[B][M1]خواهم دل خود نهم بر آن داغ
[M2]تا داغ دلم شود ازان باغ
[B][M1]هستی القصه پای تا فرق
[M2]در نور جمال یار من غرق
[B][M1]خواهم که ز خود تهی کنم جای
[M2]تا بو که به جای من نهی پای
[B][M1]من باز رهم ز دلخراشی
[M2]درمان خراش من تو باشی
[B][M1]خاکم به ره تو ای وفادار
[M2]زنهار و هزار بار زنهار
[B][M1]روزی که رسی به خاک آن کوی
[M2]باز آیدت آب رفته بر جوی
[B][M1]افتد به حریم او گذارت
[M2]بخشند بر آن ستانه بارت
[B][M1]هر جا که نشان پاش بینی
[M2]خاک ره فرق ساش بینی
[B][M1]بوسی ز لبم نشان آن پای
[M2]وز فرق سرم شوی زمین سای
[B][M1]گاهی که طفیل میهمانی
[M2]یادی کندت به استخوانی
[B][M1]زان طعمه شوی چو بهره اندیش
[M2]یاد آری ازین طفیلی خویش
[B][M1]شبها که بر آستانه او
[M2]گردی پی پاس خانه او
[B][M1]بی خوابی من به خاک و خواری
[M2]دور از در او به خاطر آری
[B][M1]چون دامن خیمه اش بهاران
[M2]از ابر شود سرشکباران
[B][M1]آبی آری به روی کارم
[M2]از قصه چشم اشکبارم
[B][M1]بر گردن میخ ها طنابش
[M2]چو حلقه شود به پیچ و تابش
[B][M1]بر گردن مانده زیر باری
[M2]منت نه ازان به طوقداری
[B][M1]یک شب که به چشم نایدش خواب
[M2]آید بیرون به گشت مهتاب
[B][M1]ساز از پی خواب او بهانه
[M2]گوی از من بی دل این فسانه
[B][M1]کای شیر شکار آهوی شنگ
[M2]تیغ تو به خون پردلان رنگ
[B][M1]تا چند من غریب شیدا
[M2]گردم ز تو گرد کوه و صحرا
[B][M1]عمری ز در تو دور بودم
[M2]دمساز گوزن و گور بودم
[B][M1]امروز که آمدم به نزدیک
[M2]چشمم ز غبار هجر تاریک
[B][M1]ترسم که اگر قدم نهم پیش
[M2]اندوه تو بر دلم شود بیش
[B][M1]یک مانع اگر ز راه برخاست
[M2]صد مانع دیگرم مهیاست
[B][M1]گر گرد جوانه شیر شبگیر
[M2]در حیله گریست روبه پیر
[B][M1]بر شیر شکسته پای در سنگ
[M2]صد زخم رسد ز روبه لنگ
[B][M1]گر دل دهیم کنم دلیری
[M2]در بیشه این دیار شیری
[B][M1]سر پای کنم به راه وصلت
[M2]آیم به شکارگاه وصلت
[B][M1]در بیشه تو مقام گیرم
[M2]وز وصل تو صید کام گیرم
[B][M1]ور نی باشم چنانکه زین بیش
[M2]بودم به خیال مردن خویش
[B][M1]میرم به مراد بخت ناساز
[M2]تو از من و من ز خود رهم باز
[A]
[B][M1]آن پوست و مغز قصه اش نغز
[M2]از پوست چنین برون دهد مغز
[B][M1]کان پوست شناس مغز دیده
[M2]از پوست به مغز آن رسیده
[B][M1]چون شد به دیار یار نزدیک
[M2]شد کار بر او چو موی باریک
[B][M1]نی رخصت پیش یار رفتن
[M2]نی صبر ازان دیار رفتن
[B][M1]از قرب دیار شوق افزود
[M2]وز وصل هزار مانعش بود
[B][M1]سرگشته در آن دیار می گشت
[M2]وآشفته و بی قرار می گشت
[B][M1]هر کس که در آن دیار دیدی
[M2]یا در راهی به او رسیدی
[B][M1]زو چاره کار خویش جستی
[M2]درمان درون ریش جستی
[B][M1]روزی می گشت گرد آن دشت
[M2]ناگه رمه ای ز دور بگذشت
[B][M1]شد گرد رمه عبیر جیبش
[M2]کامد ز عبیردان غیبش
[B][M1]از نور شبان چو لمعه نور
[M2]می تافت فروغ لیلی از دور
[B][M1]زانه لمعه چو یافت روشنایی
[M2]افروخت چراغ آشنایی
[B][M1]گفت ای ز تو در سیه گلیمی
[M2]روشن شده آتش کلیمی
[B][M1]هر کوه ز مقدم تو طوری
[M2]در طور ز آتش تو نوری
[B][M1]ای وادی ایمن از تو این خاک
[M2]ترسان ز عصات نیل افلاک
[B][M1]هر جا که ز کف بیفکنی چوب
[M2]بر معرکه ددان فتد کوب
[B][M1]هر چند به صورت آن عصاییست
[M2]در دیده خصم اژدهاییست
[B][M1]بربوده به دشت از دد و دام
[M2]آواز فلاخن تو آرام
[B][M1]هر گه سنگی به زور بازو
[M2]در کفه آن کنی ترازو
[B][M1]گرگ از رمه ات ز بیم آن سنگ
[M2]افتان خیزان جهد به فرسنگ
[B][M1]ور زانکه شوی ازان فلاخن
[M2]بر برج فلک عروسک افکن
[B][M1]افتاده ز ترس لرزه بر شیر
[M2]خود را زان برج افکند زیر
[B][M1]ای کاسه تو کشیده خوانی
[M2]پرورده ز شیر خود جهانی
[B][M1]هر صبح ز خوانش این کهن پیر
[M2]بزغاله و بره را دهد شیر
[B][M1]با تشنه لبی منم اسیری
[M2]زین خوان کرم نخورده شیری
[B][M1]با تشنه لبان چو چرخ مستیز
[M2]یک جرعه شیر بر لبم ریز
[B][M1]شیری نه که تن بپروراند
[M2]شیری که غذا به جان رساند
[B][M1]یعنی که ز لطف و مهربانی
[M2]رحمی بنما چنانکه دانی
[B][M1]بگشای به کوی لیلی ام در
[M2]دزدیده به سوی لیلی ام بر
[B][M1]تا بو که به گوشه ای نشینم
[M2]پوشیده جمال او ببینم
[B][M1]از تو به قلاده سگم خوش
[M2]چون سگ به قلاده خودم کش
[B][M1]باشد که طفیلی سگانش
[M2]سایم سر خود بر آستانش
[B][M1]یا کن ز سر وفا پسندی
[M2]خاصم به لباس گوسفندی
[B][M1]آمد تن من گسسته جانی
[M2]بی پوست و گوشت استخوانی
[B][M1]زین گله که جان فدای آنم
[M2]یک پوست بکش در استخوانم
[B][M1]شاید به حریم ارجمندان
[M2]گنجم به طفیل گوسفندان
[B][M1]چون گله به آن حرم درآید
[M2]لیلی سوی آن نظر گشاید
[B][M1]من نیز به آن نظر درآیم
[M2]پنهان سوی او نظر گشایم
[B][M1]رویی بینم که در فراقش
[M2]دل سوخته ام ز اشتیاقش
[B][M1]این گفت و چو سایه بی خود افتاد
[M2]چون مرده به خاک مرقد افتاد
[B][M1]تا ماهی و ماه کرد ازو راه
[M2]از دیده سرشک وز جگر آه
[B][M1]بالای سرش شبان نشسته
[M2]چشمی گریان دلی شکسته
[B][M1]زان بیهوشی چو با خود آمد
[M2]واندوه شده یکی صد آمد
[B][M1]بگشاد شبان لب ترحم
[M2]گفت ای شده در هوای دل گم
[B][M1]خوش باش که وقت دلنوازیست
[M2]وامشب شب وصل و کار سازیست
[B][M1]آورد به سوی او یکی پوست
[M2]کین پرده توست تا در دوست
[B][M1]این را در پوش و شاد و خندان
[M2]می رقص میان گوسنفدان
[B][M1]شاید کامروز همچو هر روز
[M2]گرد رمه گردد آن دل افروز
[B][M1]حال تو در آن میان نداند
[M2]وز کف به تو راحتی رساند
[B][M1]مسکین مجنون چو پوست را دید
[M2]سوی رمه میل دوست بشنید
[B][M1]برخاست فکنده پوست در بر
[M2]برساخت ز دست پای دیگر
[B][M1]پیوسته دلی اسیر غم داشت
[M2]کاندر ره عشق پای کم داشت
[B][M1]با آن پایی که داشت پیوست
[M2]هر پای دگر کش آمد از دست
[B][M1]با آن رمه خم ز بار غم پشت
[M2]هم پای همی دوید هم پشت
[B][M1]می زد به امید دست و پایی
[M2]تا بو که ازان رسد به جایی
[B][M1]می گفت به زیر لب که یارب
[M2]این خلعت نورسیده کامشب
[B][M1]از نرمی دولتم به پشت است
[M2]با آن سنجاب بس درشت است
[B][M1]گر قصه آن رسد به قاقم
[M2]در خود کشد از خجالتش دم
[B][M1]با نرمی آن ز مو درشتی
[M2]اقرار کند به خارپشتی
[B][M1]زین پوست شدم چو نافه مشکین
[M2]اینجا چه سگ است آهوی چین
[B][M1]ان نیست سزا به قد هر کس
[M2]تا جان دارم لباسم این بس
[B][M1]از شادی این لباس بر تن
[M2]صد پوست نشست گوشت بر من
[B][M1]زین پوست شدم سعادت اندوز
[M2]در پوست همی نگنجم امروز
[B][M1]با خود بود اندرین فسانه
[M2]کاورد ره آن شبان به خانه
[B][M1]لیلی آمد ز خانه بیرون
[M2]چون چارده مه ز دور گردون
[B][M1]گردن ز حلی بلند آواز
[M2]ساق از خلخال نغمه پرداز
[B][M1]پر کرده ز زلف پر خم و تاب
[M2]دامان جهان ز عنبر ناب
[B][M1]کرد از رمه جا به یک کناره
[M2]بگشاد نظر پی نظاره
[B][M1]هر زنده به نوبت از بز و میش
[M2]زان گله همی گذشتش از پیش
[B][M1]نوبت چو به آن رمیده افتاده
[M2]از پوست به دوست دیده بگشاد
[B][M1]نی صبر بماند نه قرارش
[M2]وز دست برفت اختیارش
[B][M1]بانگی زد و بی خبر بیفتاد
[M2]چون سایه به رهگذر بیفتاد
[B][M1]لیلی چو شنید بانگ بشناخت
[M2]کان کیست نظر به سویش انداخت
[B][M1]افتاده چه دید پوستی خشک
[M2]پر خون جگرش چو نافه مشک
[B][M1]هم عقل ز دست داده هم هوش
[M2]هم چشم ز کار مانده هم گوش
[B][M1]بالین ز کنار خویش کردش
[M2]وز چهره به گریه شست گردش
[B][M1]از خوی به گلاب عطر پرورد
[M2]زان بیهوشی به هوشش آورد
[B][M1]آمد چو به هوش و دیده بگشاد
[M2]پیش رخ او به سجده افتاد
[B][M1]کای مردم چشم چشم بازان
[M2]وی قبله ناز پرنیازان
[B][M1]ای گلبن باغ سربلندی
[M2]وی نور چراغ ارجمندی
[B][M1]ای عرش برین تو و زمین من
[M2]هیهات که آن تو باشی این من
[B][M1]باور نکنم من فتاده
[M2]کین بر سر من تویی ستاده
[B][M1]سر برده بر اوج لامکان عرش
[M2]خاشاک زمین کیش سزد فرش
[B][M1]دامان تو در کفم محال است
[M2]گر نغلطم امشب این خیال است
[B][M1]مستان که به شب خیال بینند
[M2]در خواب دو صد محال بینند
[B][M1]آنجا که ز طالعم دلیل است
[M2]این واقعه هم ازان قبیل است
[B][M1]خوابی که در او رخ تو بینم
[M2]با تو به فراغ دل نشینم
[B][M1]بیداری دولت من است آن
[M2]بینایی چشم روشن است آن
[B][M1]لیلی چو نیازمندیش دید
[M2]وان نکته دلنواز بشنید
[B][M1]گفت ای شده میهمانم امشب
[M2]آسوده به توست جانم امشب
[B][M1]این پوست بود ز دوست مانع
[M2]از دوست شو به پوست قانع
[B][M1]از گردن خود بیفکن این پوست
[M2]بی پوست نشین چو مغز با دوست
[B][M1]تا چند سخن ز پرده گوییم
[M2]رازی دو سه پوست کرده گوییم
[B][M1]شب روشن بود و ماه تابان
[M2]محنت به ره عدم شتابان
[B][M1]تا صبح به یکدگر نشستند
[M2]یک لحظه لب از سخن نبستند
[B][M1]صد قصه به آه و ناله گفتند
[M2]درد دل چند ساله گفتند
[B][M1]صد نکته هنوز بود باقی
[M2]زد مرغ ترانه فراقی
[B][M1]صبح از دم گرگ رایت افراشت
[M2]سگ خفت و خروس نعره برداشت
[B][M1]چون نعره او سماع کردند
[M2]یکدیگر را وداع کردند
[B][M1]آن جانب خیمه قد ستون کرد
[M2]وین دشت ز گریه لاله گون کرد
[B][M1]این است بلی سپهر را کار
[M2]کز بعد هزار رنج و تیمار
[B][M1]گر خسته دلی جگر فگاری
[M2]یابد ره وصل پیش یاری
[B][M1]ناکرده نگاه در رخش تیز
[M2]دستش گیرد که زود برخیز
[A]
[B][M1]شیرین سخن شکر فسانه
[M2]کین قصه نهاد در میانه
[B][M1]افسانه پوست چون فرو خواند
[M2]از پوست برون چنین سخن راند
[B][M1]کان خورده چو دف طپانچه بر پوست
[M2]در ناله ز دست فرقت دوست
[B][M1]می گشت به کوه و دشت یکچند
[M2]از دوست همی به پوست خرسند
[B][M1]چون پوست نشان ز دوست می داد
[M2]خود را تسکین به پوست می داد
[B][M1]وان دم که زمانه کند ازو پوست
[M2]وان نیز به کف نماندش از دوست
[B][M1]می برد به سر به کام دشمن
[M2]نی دوست به بر نه پوست بر تن
[B][M1]بی دوست که بود رفته جانی
[M2]بی پوست چه بود استخوانی
[B][M1]چون یکچندی بر این برآمد
[M2]دودش ز دل حزین برآمد
[B][M1]یک روز به وقت نیمروزان
[M2]شد پیش شبان ز درد سوزان
[B][M1]چون سایه به زیر پایش افتاد
[M2]برداشت ز سوز سینه فریاد
[B][M1]کای چاره گر درون ریشم
[M2]روزی عجب آمده ست پیشم
[B][M1]در حال دلم نظاره ای کن
[M2]مردم ز فراق چاره ای کن
[B][M1]زین پیش ز هجر مرده بودم
[M2]جان را به اجل سپرده بودم
[B][M1]انفاس توام به لطف بنواخت
[M2]وز نو چو مسیح زنده ام ساخت
[B][M1]افکن نظری دگر به کارم
[M2]کامروز همان امید دارم
[B][M1]بگریست به درد کای جوانمرد
[M2]سر تا به قدم همه غم و درد
[B][M1]ز اندوه تو شد مرا جگرخون
[M2]وز درد تو اشک من جگرگون
[B][M1]بختت به مراد دل رساناد
[M2]بر مسند دولتت نشاناد
[B][M1]از هیچ مقام و هیچ جایی
[M2]زین بیش نبینمت دوایی
[B][M1]کان نقش بدیع کلک تصویر
[M2]وان شیرین تر ز شکر و شیر
[B][M1]هر اول هفت وقت شامی
[M2]از شیر رمه پزد طعامی
[B][M1]خاصه پی طعمه گدایان
[M2]از خوان سپهر بینوایان
[B][M1]هر کس که بود در آن حوالی
[M2]از سفره رزق دست خالی
[B][M1]آرند به آستان او روی
[M2]از خوان نوال او غذا جوی
[B][M1]مالد سر آستین خود باز
[M2]قسامی آن به خود کند ساز
[B][M1]کفلیز به کف طعام سنجد
[M2]در کاسه هر کس آنچه گنجد
[B][M1]دارند آندم در آن گذرگاه
[M2]بیگانه و آشنا همه راه
[B][M1]امشب هنگام کام بخشیست
[M2]بی شامان را طعام بخشیست
[B][M1]برخیز تو نیز کاسه بر کف
[M2]خود را افکن به سلک آن صف
[B][M1]باشد که طفیل هر گدایی
[M2]زان مایده ات رسد نوایی
[B][M1]مجنون چو شنید این بشارت
[M2]برخاست به موجب اشارت
[B][M1]بگرفت به کف شکسته جامی
[M2]می زد به حریم دوست گامی
[B][M1]آن دلشده چون رسید آنجا
[M2]صد دلشده بیش دید آنجا
[B][M1]بر دست گرفته کاسه یا جام
[M2]دریوزه گرش ز خوان انعام
[B][M1]هر کس ز کف چنان حبیبی
[M2]می یافت به قدر خود نصیبی
[B][M1]مجنون از دور چون بدیدش
[M2]عقل از سر و جان ز تن رمیدش
[B][M1]بی خود شد و میل خاک ره داشت
[M2]خود را به حیل به پا نگه داشت
[B][M1]چون نوبت وی رسید بی خویش
[M2]آورد او نیز جام خود پیش
[B][M1]لیلی وی را چو دید بشناخت
[M2]کارش نه چو کار دیگران ساخت
[B][M1]ناداده نصیب ازان طعامش
[M2]کفلیز زد و شکست جامش
[B][M1]مجنون چو شکست جام خود دید
[M2]گویا که جهان به کام خود دید
[B][M1]آهنگ سماع آن شکستش
[M2]چون راه سماع ساخت مستش
[B][M1]می بود بر آن سرود رقاص
[M2]می زد با خود ترانه خاص
[B][M1]العیش که کام شد میسر
[M2]عیشی به تمام شد میسر
[B][M1]همچون دگران نداد کامم
[M2]وز سنگ ستم شکست جامم
[B][M1]با من نظریش هست تنها
[M2]زان جام مرا شکست تنها
[B][M1]بیهوده شکست من نجسته ست
[M2]کارم زشکست او درست است
[B][M1]آن سنگ که زد به جام من فاش
[M2]زان کاسه سرشکستیم کاش
[B][M1]تا در صف واقعان این راز
[M2]جاوید نشستمی سرافراز
[B][M1]گر جام مرا شکست یارم
[M2]آزردگیی جز این ندارم
[B][M1]کان لحظه مرا که جام بشکست
[M2]آزرده نگشته باشدش دست
[B][M1]صد سر فدی شکست او باد
[M2]جانها شده مزد دست او باد
[B][M1]از خنجر مهر او دلم چاک
[M2]وز هر چه نه مهر او دلم پاک
[A]
[B][M1]رامشگر این ترانه خوش
[M2]دستان زن این سرود دلکش
[B][M1]بر عود سخن چنین کشد تار
[M2]کان مانده به چنگ غم گرفتار
[B][M1]چون شادی کاسه اش ز سر رفت
[M2]وان خرمیش ز دل به در رفت
[B][M1]با محنت دوری خود افتاد
[M2]با رنج صبوری خود افتاد
[B][M1]از نایره فراق می سوخت
[M2]وز شعله اشتیاق می سوخت
[B][M1]در هر منزل که جای بودش
[M2]بر تابه گرم پای بودش
[B][M1]نی خوابگهش به مرغزاری
[M2]نی آبخورش به چشمه ساری
[B][M1]بی صبری و بی قراریی داشت
[M2]با هر خس و خار زاریی داشت
[B][M1]از هر چیزی مدد همی جست
[M2]زان ورطه خلاص خود همی جست
[B][M1]روزی به هوای نیمروزی
[M2]از تاب حرارت تموزی
[B][M1]ره برد به خیمه ذلیلان
[M2]یعنی که به سایه مغیلان
[B][M1]بر ساخت ازان نظاره گاهی
[M2]می کرد به هر طرف نگاهی
[B][M1]ناگاه بدید قومی از دور
[M2]زیشان در و دشت گشته معمور
[B][M1]قومی همه از بزرگواری
[M2]ارباب محفه و عماری
[B][M1]کردند به یک زمان در آن جای
[M2]صد خیمه و بارگاه بر پای
[B][M1]زانجا که خیال عاشقان است
[M2]سودای محال عاشقان است
[B][M1]مجنون با خود خیال می کرد
[M2]وین آرزوی محال می کرد
[B][M1]کانان لیلی و آل اویند
[M2]محمل کش جاه و مال اویند
[B][M1]دیگر می گفت کین خیال است
[M2]وز بخت من این هوس محال است
[B][M1]با خود همه گفت و گویش این بود
[M2]اندیشه و آرزویش این بود
[B][M1]زان خیمه گهش نمود ناگاه
[M2]با جمع ستارگان یکی ماه
[B][M1]کز خیمه هوای گشت کردند
[M2]زان مرحله رو به دشت کردند
[B][M1]در پای کشان ز ناز دامان
[M2]گشتند به سوی او خرامان
[B][M1]او چشم نهاده کان کیانند
[M2]سرمایه سود یا زیانند
[B][M1]وانان شده سوی او شتابان
[M2]کان تنها کیست در بیابان
[B][M1]آن دم که به پیش هم رسیدند
[M2]یکدیگر را تمام دیدند
[B][M1]مسکین مجنون چه دید لیلی
[M2]با او ز زنان قوم خیلی
[B][M1]چشمش چو بر آن سهی قد افتاد
[M2]بیخود برجست و بیخود افتاد
[B][M1]شد کالبدش ز هوش خالی
[M2]لیلی به سرش دوید حالی
[B][M1]بنهاد سرش به زانوی خویش
[M2]خونابه فشان ز سینه ریش
[B][M1]زان خواب خوش از گلابریزی
[M2]زود آوردش به خوابخیزی
[B][M1]دیدند جمال یکدگر را
[M2]بردند ملال یکدگر را
[B][M1]هر راز کهن که بود گفتند
[M2]هر در سخن که بود سفتند
[B][M1]در وقت وداع کاندرین باغ
[M2]کس سوخته دل مباد ازین داغ
[B][M1]مجنون گفتا که ای دل افروز
[M2]کامروز میان صد غم و سوز
[B][M1]بگذاشتی اندرین زمینم
[M2]من بعد کی و کجات بینم
[B][M1]گفتا که به وقت بازگشتن
[M2]خواهی هم ازین زمین گذشتن
[B][M1]گر زانکه درین مقام باشی
[M2]از دیدن من به کام باشی
[B][M1]با طلعت من شوی ز غم شاد
[M2]من نیز ز بند محنت آزاد
[B][M1]این رفت ز جای و آن به جا ماند
[M2]چون مرده تنی ز جان جدا ماند
[B][M1]می رفت ز دیده دلربایش
[M2]می دید به حسرت از قفایش
[B][M1]از جان رقمی نمانده باقی
[M2]می گفت قصاید فراقی
[B][M1]بر موجب وعده ای که بشنید
[M2]از منزل خویشتن نجنبید
[B][M1]در حیرت عشق آن دلارای
[M2]بنشست درخت وار از پای
[B][M1]می بود ستاده چون درختی
[M2]مرغان به سرش نشسته لختی
[B][M1]یک جا چو درخت پاش محکم
[M2]مو رفته چو شاخه هاش درهم
[B][M1]عهدی چو گذشت در میانه
[M2]مرغی به سرش گرفت خانه
[B][M1]مویش چو بتان مشک برقع
[M2]از گوهر بیضه شد مرصع
[B][M1]برخاست ز بیضه ها به پرواز
[M2]مرغان سرود عشق پرداز
[B][M1]یکچند بر این نسق چو بگذشت
[M2]لیلی به دیار خویش برگشت
[B][M1]آمد چو به آن خجسته منزل
[M2]وز ناقه فرو گرفت محمل
[B][M1]هر کس ز مشقت سیاحت
[M2]آسود به خواب استراحت
[B][M1]برخاست به وقت نیمروزان
[M2]خورشید آسا رخی فروزان
[B][M1]در پای به ناز پروریده
[M2]نعلین ادیم زر کشیده
[B][M1]پوشیده پرند آسمانی
[M2]بربسته حمایل یمانی
[B][M1]آراسته چون بهشت رویی
[M2]آماده در او هر آرزویی
[B][M1]چون سرو سهی به قد دلکش
[M2]چون کبک دری خرامیش خوش
[B][M1]آمد به سر رمیده مجنون
[M2]دیدش ز حساب عقل بیرون
[B][M1]یک ذره ز وی نمانده بر جای
[M2]مستغرق عشق فرق تا پای
[B][M1]چشمی به زمین به سان انجم
[M2]در پرتو آفتاب خود گم
[B][M1]هر چند نهفته دادش آواز
[M2]نامد به وجود خویشتن باز
[B][M1]زد بانگ بلند کای وفا کیش
[M2]بنگر به وفا سرشته خویش
[B][M1]گفتا تو کیی و از کجایی
[M2]بیهوده به سوی من چه آیی
[B][M1]گفتا که منم مراد جانت
[M2]کام دل و رونق روانت
[B][M1]یعنی لیلی که مست اویی
[M2]اینجا شده پایبست اویی
[B][M1]گفتا رو رو که عشقت امروز
[M2]در من زده آتشی جهانسوز
[B][M1]برد از نظرم غبار صورت
[M2]دیگر نشوم شکار صورت
[B][M1]عشقم کشتی به موج خون راند
[M2]معشوقی و عاشقی برون ماند
[B][M1]باشد ز نخست روی عاشق
[M2]در هر چه به طبع اوست لایق
[B][M1]چون جذبه عشق زور گیرد
[M2]از میل و مراد خود بمیرد
[B][M1]آرد به مراد یار خود روی
[M2]واو را شود از جهان رضاجوی
[B][M1]چون جذبه آن زیاده گردد
[M2]زان دغدغه نیز ساده گردد
[B][M1]افتاده به موج قلزم عشق
[M2]بیخود شده از تلاطم عشق
[B][M1]معشوقی و عاشقی کشد رخت
[M2]گردد نظر دو لخت یک لخت
[B][M1]یکسر نظر از دویی ببندد
[M2]چشم از منی و تویی ببندد
[B][M1]از کشمکش دویی سلامت
[M2]او ماند و عشق تا قیامت
[B][M1]لیلی چو شنید این سخن ها
[M2]از صبر و قرار ماند تنها
[B][M1]دانست یقین که حال او چیست
[M2]بنشست و به های های بگریست
[B][M1]گفت این دل و دین ز دست داده
[M2]در ورطه عشق ما فتاده
[B][M1]برتافت رخ از سرای امید
[M2]شد پی سپر بلای جاوید
[B][M1]نادیده ز خوان ما نوایی
[M2]افتاد به جاودان بلایی
[B][M1]مشکل که دگر به هم نشینیم
[M2]وز دور جمال هم ببینیم
[B][M1]این گفت و ره وثاق برداشت
[M2]ماتمگری فراق برداشت
[B][M1]از سینه به ناله درد می رفت
[M2]می رفت و به آب دیده می گفت
[B][M1]دردا که فلک ستیزه کار است
[M2]سرچشمه عیش ناگوارست
[B][M1]پیمانه دهر زهر پیماست
[M2]لطفش به لباس قهر پیداست
[B][M1]ما خوش خاطر دو یار بودیم
[M2]دور از غم روزگار بودیم
[B][M1]دوران فلک به کام ما بود
[M2]جلاب طرب به جام ما بود
[B][M1]از دست خسان ز پا فتادیم
[M2]وز یکدیگر جدا فتادیم
[B][M1]او دور از من به مرگ نزدیک
[M2]من دور از وی چو موی باریک
[B][M1]او کرده به وادی عدم روی
[M2]من کرده به تنگنای غم خوی
[B][M1]او بر شرف هلاک بی من
[M2]افتاده به خون و خاک بی من
[B][M1]من در صدد زوال بی او
[M2]ناچیزتر از خیال بی او
[B][M1]امروز بریدم از وی امید
[M2]دل بنهادم به هجر جاوید
[B][M1]رفت آنکه دگر رسیم با هم
[M2]وین چاک درون شود فراهم
[B][M1]کس آفت داغ ما مبیناد
[M2]دودی ز چراغ ما مبیناد
[B][M1]این گفت و شکسته دل ز منزل
[M2]بر نیت کوچ بست محمل
[B][M1]مجنون هم ازان نشیمن درد
[M2]منزل به نشیمن دگر کرد
[B][M1]چون وعده دوست را به سر برد
[M2]بار خود ازان زمین به در برد
[B][M1]برخاست چنانکه بود از آغاز
[M2]با گور و گوزن گشت دمساز
[A]
[B][M1]محمل بند عروس این راز
[M2]آهنگ حدی چنین کند ساز
[B][M1]کز بر عرب یکی عرابی
[M2]مقبول خرد به خرده یابی
[B][M1]در عرصه عشق پاکبازی
[M2]در نکته شعر سحر سازی
[B][M1]آواز خوشش مهیج شوق
[M2]چاک افکن جیب صاحب ذوق
[B][M1]بشنید حدیث عشق مجنون
[M2]صیت غزل چو در مکنون
[B][M1]شوقش به عنان جان درآویخت
[M2]طیاره بادپا برانگیخت
[B][M1]از پره بر و عرصه دشت
[M2]بر عامریان چو باد بگذشت
[B][M1]با اهل قبیله گفتگو کرد
[M2]وز هر نفری سراغ او کرد
[B][M1]گفتند که او ز خلق یکتاست
[M2]انسش همه با وحوش صحراست
[B][M1]او نیز ز جنس وحش گشته ست
[M2]وز انس به انسیان گذشته ست
[B][M1]با گور و گوزن دارد آرام
[M2]با اهل قبیله کم شود رام
[B][M1]بیچاره عرابی آن چو بشنید
[M2]از عامریان عنان بپیچید
[B][M1]دربست میان به گردبادی
[M2]شد مرحله گرد کوه و وادی
[B][M1]می گشت به هر فراز و شیبی
[M2]می خورد ز دام و دد نهیبی
[B][M1]ناگه گله ای ز آهوان دید
[M2]و او را چو شبان در آن میان دید
[B][M1]بر پای ستاده بی خم و پیچ
[M2]همچون الفی و با الف هیچ
[B][M1]لیکن الفی که با سیاهی
[M2]می زد ز سموم چاشتگاهی
[B][M1]کرده پس ستر پرده خویش
[M2]مشتی دو گیاه از پس و پیش
[B][M1]وز سر شده موی تار تارش
[M2]از شعر سیه به بر شعارش
[B][M1]با ضعف و سیاهیش تن زار
[M2]زان شعر سیاه بود یک تار
[B][M1]چون دید عرابیش بدان حال
[M2]بر وی به سلام کرد اقبال
[B][M1]پشتش چو شد از سلام او خم
[M2]کرد آن رمه از سلام او رم
[B][M1]مجنون به جفاش سنگ برداشت
[M2]بی صلح نفیر جنگ برداشت
[B][M1]کای بی خبر این چه دم زدن بود
[M2]وز راه برون قدم زدن بود
[B][M1]یاران مرا ز من رماندی
[M2]وز دام وفای من جهاندی
[B][M1]این بی خردی ز خود جدا کن
[M2]برگرد و مرا به من رها کن
[B][M1]تو بند به نفس و من رهیده
[M2]تو رام به طبع و من رمیده
[B][M1]تو شاد به سور و من به ماتم
[M2]ما را چه موافقیست با هم
[B][M1]با او به سخن نشد هم آواز
[M2]کرد از سر درد لحنی آغاز
[B][M1]برخواند طرب فزا نسیبی
[M2]دادش ز غذای جان نصیبی
[B][M1]شد وقت وی از سماع آن خوش
[M2]وز همدمیش نشد عنانکش
[B][M1]چون شیر و شکر به وی درآمیخت
[M2]وز بیت و غزل بر او شکر ریخت
[B][M1]نامه درد خواند بر وی
[M2]صد عقد گهر فشاند بر وی
[B][M1]وین همچو صدف شده همه گوش
[M2]بر گوش بمانده دیده هوش
[B][M1]هر در که به گوش می رسیدش
[M2]در رشته حفظ می کشیدش
[B][M1]کارش همه روز تا شب این بود
[M2]وردش همه شب مرتب این بود
[B][M1]روز آنچه ز وی شکار می کرد
[M2]پایش به شب استوار می کرد
[B][M1]حرفی که کشند روز در سلک
[M2]تکرار شبش همی کند ملک
[B][M1]روزی دو سه چار بود با او
[M2]وین گونه به کار بود با او
[B][M1]شد راحله ز آب و زاد خالی
[M2]زد دم ز وداع آن حوالی
[B][M1]از صحبت او برید پیوند
[M2]بر خاطر ازو قصیده ای چند
[B][M1]بیتی که ز هر قصیده خواندی
[M2]خون از دل مستمع چکاندی
[A]
[B][M1]طغراکش این فراقنامه
[M2]این رشحه برون دهد ز خامه
[B][M1]کان حله نشین عرابی راد
[M2]در ربع و دمن رئیس و استاد
[B][M1]یکچند چو در دیار خود بود
[M2]مشغول به کار و بار خود بود
[B][M1]سر زد ز دلش هوای مجنون
[M2]طیاره ز حله راند بیرون
[B][M1]بر عامریان گذشت از آغاز
[M2]جست از همه کس نشان او باز
[B][M1]گفتند که یک دو هفته بیش است
[M2]کز وی دل این قبیله ریش است
[B][M1]نی دیده ز وی کسی نشانی
[M2]نی نیز شنیده داستانی
[B][M1]بیرون ز وقوف غیر باشد
[M2]ان شاء/الله که خیر باشد
[B][M1]برخاست عرابی و شتابان
[M2]رو کرد ز حله در بیابان
[B][M1]نه کوه گذاشت نی در و دشت
[M2]بر هر جایی چو باد بگذشت
[B][M1]می گشت وجب وجب زمین را
[M2]می جست حریف نازنین را
[B][M1]چو یک دو سه روز جست و جو کرد
[M2]نومید به راه خویش رو کرد
[B][M1]ناگاه نمود زیر کوهی
[M2]جمع آمده وحشیان گروهی
[B][M1]شد تیز به سویشان روانه
[M2]مجنون را دید در میانه
[B][M1]با آهویکی سفید و روشن
[M2]همچون لیلی به چشم و گردن
[B][M1]خفته به مغاکیی هم آغوش
[M2]وز مرگ شده به خواب خرگوش
[B][M1]بر بالش خاک و بستر خار
[M2]جان داده ز داغ فرقت یار
[B][M1]همخوابه چو دیده ماجرایش
[M2]او نیز بمرده در وفایش
[B][M1]گردش دد و دام حلقه بسته
[M2]شاخ طرب همه شکسته
[B][M1]از سینه آهو آه خیزان
[M2]وز چشم گوزن اشکریزان
[B][M1]روبه زده جیب پوستین چاک
[M2]وافشانده به سر به پنجه ها خاک
[B][M1]گرگان کنده ازان تغابن
[M2]رخسار زمین به زخم ناخن
[B][M1]گوران که ز داغ رسته بودند
[M2]زان داغ به خون نشسته بودند
[B][M1]زان واقعه دید چون عرابی
[M2]در کاخ حیات وی خرابی
[B][M1]خواند»انالله راجعون «
[M2]از نوک مژه سرشک خون راند
[B][M1]در کشمکش وفاش نالید
[M2]رخساره به خاک پاش مالید
[B][M1]کردش چو نگاه در پس پشت
[M2]بر ریگ نوشته دید از انگشت
[B][M1]کاوخ که به داغ عشق مردم
[M2]بر بستر هجر جان سپردم
[B][M1]شد مهر زمانه سرد بر من
[M2]کس مرحمتی نکرد بر من
[B][M1]بشکست شب صبوریم پشت
[M2]وایام به تیغ دوریم کشت
[B][M1]کس کشته بی دیت چو من نیست
[M2]محروم ز تعزیت چو من نیست
[B][M1]نی بر سر من گریست یاری
[M2]نی شست ز روی من غباری
[B][M1]نز دوست کسی سلامی آورد
[M2]در پرسش من پیامی آورد
[B][M1]دادم به طبیبی فلک دست
[M2]نبضم نه به اعتدال می جست
[B][M1]داد از قدح سراب آبم
[M2]وز رشحه خون دل شرابم
[B][M1]فکر غذیم جگر تراشید
[M2]بهر غذیم جگر خراشید
[B][M1]یک زنده غذا چو من نخورده
[M2]یک مرده به روز من نمرده
[B][M1]شد شیشه چرخ بر دلم تنگ
[M2]زد شیشه زندگیم بر سنگ
[B][M1]تا حشر خلد به هر دلی ریش
[M2]این شیشه ریزه ریزه چون نیش
[B][M1]چون خواند عرابی این قصیده
[M2]با پر آتش دلی رمیده
[B][M1]شد معنی سوزناک هر بیت
[M2]بر آتش او به خاصیت زیت
[B][M1]از آتش دل فغان برآورد
[M2]وان ناقه به زیر ران درآورد
[B][M1]زان بارگی بلند پایه
[M2]بر عامریان فکند سایه
[B][M1]سایه نه که شعله های سوزان
[M2]شد در دل و جانشان فروزان
[B][M1]یعنی که ازان خبر برافروخت
[M2]صد شعله و جان عالمی سوخت
[B][M1]چون اهل حی آن خبر شنیدند
[M2]بر خود همه جامه ها دریدند
[B][M1]از فرق عمامه ها فکندند
[M2]مو ببریدند و چهره کندند
[B][M1]از مادر و از پدر چه گویم
[M2]قاصر زانست هر چه گویم
[B][M1]مسکین پدرش ز خود بدر شد
[M2]آغشته به رشحه جگر شد
[B][M1]زان داغ بسوخت جان مادر
[M2]افتاد به هر برادر آذر
[B][M1]یکسر همه اهل آن قبیله
[M2]از صدق درون برون ز حیله
[B][M1]گشتند روان به پای آن کوه
[M2]بر سینه هزار کوه اندوه
[B][M1]دل پر غم و درد و دیده پر خون
[M2]راه آوردند سوی مجنون
[B][M1]افتاده به خواریش چو دیدند
[M2]فریاد و نفیر برکشیدند
[B][M1]هر کس ره ماتم دگر زد
[M2]بر دل رقم غم دگر زد
[B][M1]آن خورد دریغ بر جوانیش
[M2]وین کرد فغان ز ناتوانیش
[B][M1]آن کرد ز بی طبیبیش یاد
[M2]وین خواست ز بی نصیبیش داد
[B][M1]آن گفت ز طبع نکته زایش
[M2]وین گفت ز نظم جانفزایش
[B][M1]آن خواند حدیث پاکی او
[M2]وین قصه دردناکی او
[B][M1]مسکین مادر ز درد نالید
[M2]رویش بر روی زرد مالید
[B][M1]بیچاره پدر ز دیده خون ریخت
[M2]خاک قدمش به خون برآمیخت
[B][M1]زان شور و شغب چو باز ماندند
[M2]چون مه به عماریش نشاندند
[B][M1]همخوابه مرده را ز یاری
[M2]با او کردند همعماری
[B][M1]اظهار بزرگواریش را
[M2]عامر نسبان عماریش را
[B][M1]بر گردن و دوش جای کردند
[M2]رفتن سوی حله رای کردند
[B][M1]در هر گامی که می نهادند
[M2]صد چشمه ز چشم می گشادند
[B][M1]در هر قدمی که می بریدند
[M2]صد ناله ز درد می کشیدند
[B][M1]از دجله چشمشان به هر میل
[M2]شط بر شط بود نیل بر نیل
[B][M1]وحش در و دشت از فغانشان
[M2]از گرد به فرق خاکپاشان
[B][M1]آهسته همی زدند گامی
[M2]فریادکنان به هر مقامی
[B][M1]چون نغمه درد و غم سرایان
[M2]آمد ره دورشان به پایان
[B][M1]خونابه غم چشیدگانش
[M2]شستند به آب دیدگانش
[B][M1]چون خنجر عشق ریختش خون
[M2]زاشکش کردند خرقه گلگون
[B][M1]چاک افکندند در دل خاک
[M2]جا کرد به خاک با دل چاک
[B][M1]برداشته شد ز سینه رنجش
[M2]انباشته زیر خاک گنجش
[B][M1]وان آهوی رفته در هوایش
[M2]خسبید به خاک زیر پایش
[B][M1]یعنی که درین سرای بی سور
[M2]لایق به همند آهو و گور
[B][M1]وان دم که شدند مهربانان
[M2]دامن ز غبار او فشانان
[B][M1]هر یک به مقام خویشتن باز
[M2]مجروح ز جور دور ناساز
[B][M1]در ریخت ز دشت و در دد و دام
[M2]کردند به خوابگاهش آرام
[B][M1]چون خاک وی آهوان بدیدند
[M2]در چشم سیاه خود کشیدند
[B][M1]گشت از لب گور بوس بسیار
[M2]خرپشته او به خاک هموار
[B][M1]خاکش چو گوزن ز اشک خود شست
[M2]زان لاله دمید و سبز بر رست
[B][M1]در پرتو آن مزار پر نور
[M2]گشتند ددان ز خوی بد دور
[B][M1]جاروب کشیش کرد روباه
[M2]برداشت غبار حیله از راه
[B][M1]شد شیر رمیده دل ز گرگی
[M2]پی برده به پایه بزرگی
[B][M1]آری عاشق که پاکباز است
[M2]عشقش نه ز عالم مجاز است
[B][M1]تریاک مجرب است خاکش
[M2]اکسیر وجود عشق پاکش
[B][M1]قلبی ببرد ز جان قلاب
[M2]گردد مس قلب او زر ناب
[B][M1]مجنون که به خاک در نهان شد
[M2]گنج کرم همه جهان شد
[B][M1]هر کس ز غمی فتاده در رنج
[M2]زد دست طلب به پای آن گنج
[B][M1]زان گنج کرم مراد خود یافت
[M2]گر یک دو مراد جست صد یافت
[B][M1]روی همه در خظیره اش بود
[M2]چشم همه بر ذخیره اش بود
[B][M1]شد روضه جان حظیره او
[M2]رضوان ابد ذخیره او
[B][M1]رفت همه زان حظیره خوش باد
[M2]جان همه زان ذخیره کش باد
[A]
[B][M1]مستیش ز باده بود نز جام
[M2]از جام رمیده شد سرانجام
[B][M1]بشکفت به بوستان رازش
[M2]گلهای حقیقت از مجازش
[B][M1]چشمه ز شکاف سنگ جوشید
[M2]دریا شد و سنگ را بپوشید
[B][M1]لیلی طلبی او در این جوش
[M2]بر شاهد عشق بود روپوش
[B][M1]زین نام دهانش پر شکر بود
[M2]لیکن مقصود ازو دگر بود
[B][M1]عاشق که ز مهر دوست کاهد
[M2]مه گوید و روی دوست خواهد
[B][M1]آرند که صوفیی صفاکیش
[M2]برداشت به خواب پرده از پیش
[B][M1]مجنون بر وی شد آشکارا
[M2]با او نه به صورت مدارا
[B][M1]گفت ای شده از خرابی حال
[M2]بر نقش مجاز فتنه سی سال
[B][M1]چون کرد اجل نبرد با تو
[M2]معشوق ازل چه کرد با تو
[B][M1]گفتا به سرای قربتم خواند
[M2]بر صدر سریر قرب بنشاند
[B][M1]گفت ای به بساط عشق گستاخ
[M2]شرمت نامد که چون درین کاخ
[B][M1]خوردی می ما ز جام لیلی
[M2]خواندی ما را به نام لیلی
[B][M1]بر من چو در خطاب بگشود
[M2]با من جز ازین عتاب ننمود
[B][M1]جامی بنگر کز آفرینش
[M2]هر ذره به چشم اهل بینش
[B][M1]از خم ازل خجسته جامیست
[M2]گرداگردش نوشته نامیست
[B][M1]آن جام چه جام جام باقی
[M2]وان نام چه نام نام ساقی
[B][M1]از جام به باده گیر آرام
[M2]وز نام نگر به صاحب نام
[B][M1]در صاحب نام کن نشان گم
[M2]در هستی وی شو از جهان گم
[B][M1]تا باز رهی ز هستی خویش
[M2]وز ظلمت خود پرستی خویش
[B][M1]جایی برسی کزان گذر نیست
[M2]جز بی خبری ازان خبر نیست
[B][M1]با تو ز جهان بی نشانی
[M2]گفتیم نشان دگر تو دانی
[B][M1]هان تا نبری گمان که مجنون
[M2]بر حسن مجاز بود مفتون
[B][M1]در اول اگر چه داشت میلی
[M2]با جرعه کشی ز جام لیلی
[B][M1]اندر آخر که گشت ازان مست
[M2]افکند ز دست جام و بشکست
[A]
[B][M1]فهرست نویس این جریده
[M2]بر خاتمت این رقم کشیده
[B][M1]کان اعرابی حریف موزون
[M2]چون شد فارغ ز دفن مجنون
[B][M1]بر آهویی تک جمازه بنشست
[M2]احرام حریم یار او بست
[B][M1]می شد دل و جان درد پرورد
[M2]تا پی به دیار لیلی آورد
[B][M1]پرسان پرسان به خانه خانه
[M2]می گشت به قصد آن یگانه
[B][M1]تا برد به سوی خیمه اش راه
[M2]دیدش بیرون خیمه چون ماه
[B][M1]نی ماه که مهر عالم افروز
[M2]نی مهر که آتش جهانسوز
[B][M1]مه حلیه و مشتری حمایل
[M2]حوری شیم و پری شمایل
[B][M1]از دورش اگر چه دید و بشناخت
[M2]خود را به شناختن نینداخت
[B][M1]پرسید که ای مه تمامی
[M2]کامروز مقیم این مقامی
[B][M1]لیلی که به رخ مه تمام است
[M2]ماء/واش کجا و او کدام است
[B][M1]گفتا منم آن و رو بگرداند
[M2]می راند ز دیده اشک و می خواند
[B][M1]کین دل که به پهلوی چپش جاست
[M2]از وی نشنیده ام به جز راست
[B][M1]هر لحظه کند حدیث با من
[M2]کان خاک نشین چاک دامن
[B][M1]کاواره توست در بیابان
[M2]بهر تو به کوه و در شتابان
[B][M1]از محنت فرقت تو مرده ست
[M2]تنها و غریب جان سپرده ست
[B][M1]ای وای ز بی نصیبی او
[M2]وز بی کسی و غریبی او
[B][M1]بگریست عرابی و فغان کرد
[M2]کای خاک تو ماه آسمان گرد
[B][M1]والله که دل تو راست گفته ست
[M2]وین گوهر راز راست سفته ست
[B][M1]مجنون ز غم تو مرد مسکین
[M2]وز هجر تو جان سپرد مسکین
[B][M1]کرده ست غزالی اندر آغوش
[M2]بر یاد تو شربت اجل نوش
[B][M1]جز دام و ددش کسی به سر نه
[M2]وز بی کسیش غمی بتر نه
[B][M1]من مرده به سر رسیدم او را
[M2]تنهاو غریب دیدم او را
[B][M1]رفتم به دیارش از سر سوز
[M2]با اهل قبیله اش هم امروز
[B][M1]جان خاک ره وفاش کردیم
[M2]بردیم و به خاک جاش کردیم
[B][M1]این گرد نشسته بر جبینم
[M2]راه آوردیست زان زمینم
[B][M1]لیلی چو شنید این خبر را
[M2]بنهاد به جای پای سر را
[B][M1]افتاد میان اشک بسیار
[M2]چون عکس در آب جو نگونسار
[B][M1]از عمر ملول و از بقا سیر
[M2]بی هوش و خرد فتاد تا دیر
[B][M1]وان دم کامد به خویشتن باز
[M2]این تازه نشید کرد آغاز
[B][M1]کافسوس که آرزوی جان یافت
[M2]و آرام ز جان ناتوان رفت
[B][M1]من قالب و قیس بود جانم
[M2]بی جان به چه حیله زنده مانم
[B][M1]زد کوس رحیل جانم اینک
[M2]من هم ز عقب روانم اینک
[B][M1]بی او روزی که زار میرم
[M2]وز کار جهان کنار گیرم
[B][M1]نزدیک ویم نهید بستر
[M2]تا بر کف پای وی نهم سر
[B][M1]بی دایه خود ز دل کشم وای
[M2]صد بوسه زنم به خاک آن پای
[B][M1]روزی که ز جسم ناتوانم
[M2]بی پوست و مغز استخوانم
[B][M1]چون نی گردد در آن نشیمن
[M2]از ناوک غم هزار روزن
[B][M1]هر روزن ازان شود دهانی
[M2]وز درد برآورد فغانی
[B][M1]با قیس رمیده راز گوید
[M2]غم های گذشته باز گوید
[B][M1]چون خیزد از استخوانم آواز
[M2]او نیز همین نوا کند ساز
[B][M1]با هم باشیم بی غرامت
[M2]وز گفت و شنید تا قیامت
[B][M1]وان دم که نم حیات ریزند
[M2]پژمرده تنان ز خاک خیزند
[B][M1]آریم به دست یکدگر دست
[M2]خیزیم به پای دست بر دست
[B][M1]گردیم به هم در آن مواقف
[M2]هر یک ز حریف خویش واقف
[B][M1]هر جای که سرنوشت باشد
[M2]گر دوزخ اگر بهشت باشد
[B][M1]با یکدیگر مقام گیریم
[M2]وز هم به فراغ کام گیریم
[B][M1]این گفت و به خیمه سایه انداخت
[M2]بیت الحزنی ز خانه بر ساخت
[B][M1]تا بود درین جهان چنین بود
[M2]با محنت و درد همنشین بود
[B][M1]آن کیست که در جهان چنین نیست
[M2]وز فرقت دوستان حزین نیست
[B][M1]یارب که برافتد از زمانه
[M2]آیین فراق جاودانه
[A]
[B][M1]لیلی چو ز داغ مرگ مجنون
[M2]چون لاله نشست غرقه در خون
[B][M1]شد عرصه دهر بر دلش تنگ
[M2]زد ساغر عیش خویش بر سنگ
[B][M1]افتاد در آن کشاکش درد
[M2]از راحت خواب و لذت خورد
[B][M1]تابنده مهش ز تاب خود رفت
[M2]نورسته گلش ز آب خود رفت
[B][M1]دل را به درون چو غنچه خون کرد
[M2]گلگونه ز اشک لاله گون کرد
[B][M1]بی وسمه گذاشت ابروان را
[M2]بی شانه کمند گیسوان را
[B][M1]وآخر که تبش به تن درآمد
[M2]تاراج گل و سمن درآمد
[B][M1]تب کرد به قصد جانش آهنگ
[M2]نگذاشت به رخ ز صحتش رنگ
[B][M1]آمد به کمانی از خدنگی
[M2]زد سرخ گلش به زرد رنگی
[B][M1]دینار جمال وی درم شد
[M2]نقش درمش نفیر غم شد
[B][M1]تبخاله نهاد بر دلش خال
[M2]شد بر ساقش گشاده خلخال
[B][M1]بر بالش نالشش سرآمد
[M2]بستر بر وی چو نشتر آمد
[B][M1]بودش بدن ضعیف لاغر
[M2]یک رشته ز تار و پود بستر
[B][M1]نیلی گل غم ز باغ او رست
[M2]شد رونق سرو و ارغوان سست
[B][M1]بار دل درد پرور او
[M2]خم داد قد صنوبر او
[B][M1]آگه چو شدند همدمانش
[M2]در خلوت راز محرمانش
[B][M1]کز مردن آن غریب مهجور
[M2]بر بستر غم فتاد رنجور
[B][M1]بستند میان به چاره سازیش
[M2]گفتند همه به دلنوازیش
[B][M1]کای گلبن باغ کامرانی
[M2]وای سرو ریاض زندگانی
[B][M1]دباچه دفتر صباحت
[M2]عنوان صحیفه ملاحت
[B][M1]کار تو ره وفا سپردن
[M2]در شیوه مهر پا فشردن
[B][M1]آن روز که زنده بود مجنون
[M2]زین رنجکده نرفته بیرون
[B][M1]می رفت به جان ره وفایت
[M2]نگرفته کسی دگر به جایت
[B][M1]خوش بود وفا سپردن از تو
[M2]در مهر قدم فشردن از تو
[B][M1]زیرا که ز مهر مهر زاید
[M2]وآیین وفا وفا فزاید
[B][M1]وامروز که رخت بست ازین کوی
[M2]وآورد به عالم دگر روی
[B][M1]این مهر و وفا چه سود دارد
[M2]وین محنت تو چه راحت آرد
[B][M1]با مرده مزی به سوگواری
[M2]کس زنده نشد به سوگواری
[B][M1]زین وسوسه خویش را تهی کن
[M2]زین غم دل ریش را تهی کن
[B][M1]بر باد هوا مده جوانیت
[M2]مگذر ز صفای زندگانیت
[B][M1]بشنید چو گفت و گوی ایشان
[M2]بگشاد نظر به سوی ایشان
[B][M1]کای بی خبران ز آتش من
[M2]وز داغ دل بلاکش من
[B][M1]زین شمع سخن که می فروزید
[M2]صد باره دل مرا مسوزید
[B][M1]من سوخته فراغ یارم
[M2]با سوختن دگر چه کارم
[B][M1]من زنده به بوی قیس بودم
[M2]تا قصه مرگ او شنودم
[B][M1]بیزار شدم ز زندگانی
[M2]بیگانه ز راحت جوانی
[B][M1]زو بود به باغ عمر برگم
[M2]وامروز برای اوست مرگم
[B][M1]زین غم که برآتشم نشانده ست
[M2]جز مرگ خلاصیی نمانده ست
[B][M1]وصلش کاینجام دست ازان بست
[M2]باشد که در آن جهان دهد دست
[B][M1]خوش آنکه ز غم خلاص گردم
[M2]با دوست حریف خاص گردم
[B][M1]با او باشم به کامرانی
[M2]در عشرتگاه جاودانی
[A]
[B][M1]چون از نفس خزان درختان
[M2]گشتند به باد داده رختان
[B][M1]از خلعت سبز عور ماندند
[M2]وز برگ و بهار دور ماندند
[B][M1]گلزار ز هر گل و گیاهی
[M2]شد رنگرزانه کارگاهی
[B][M1]بنمود هزار رنگ بی قیل
[M2]صباغ فلک ز یک خم نیل
[B][M1]طاووس درخت پر بینداخت
[M2]سلطان چمن سپر بینداخت
[B][M1]از پنجره های لاجوردی
[M2]کم شد سیهی فزود زردی
[B][M1]بستان ز هوای سرد بفسرد
[M2]تب لرزه ز رخ طراوتش برد
[B][M1]گرداب شمر در آن علیلی
[M2]قاروره نمایی و دلیلی
[B][M1]شد هر شاخی ز برگ و بر پاک
[M2]بر دوش درخت مار ضحاک
[B][M1]از خون خوردن انار خندان
[M2]آلوده به خون نمود دندان
[B][M1]به گشت چو عاشقی رخش زرد
[M2]از درد نشسته بر رخش گرد
[B][M1]نارنج به شاخ پیش بینا
[M2]گوی زر و صولجان مینا
[B][M1]عناب ز برگ زرد پیدا
[M2]اشک و رخ عاشقان شیدا
[B][M1]رز کرده گهی ز شاخ انگور
[M2]عقد در ناب و ساعد حور
[B][M1]گاه از سر دار طارم تاک
[M2]آویخته زنگیان بی باک
[B][M1]گه داده به دست دستبوسان
[M2]رنگین انگشت نوعروسان
[B][M1]امرود به شاخ خود نشسته
[M2]بر دسته عود گوشه بسته
[B][M1]بادام به عبرت ایستاده
[M2]صد چشم به هر طرف نهاده
[B][M1]باغی تهی از گل و شگوفه
[M2]بغداد بدل شده به کوفه
[B][M1]بغداد به کوفگی نشانمند
[M2]با کرگس و کوف گشته خرسند
[B][M1]در زاویه زوال یابی
[M2]عالم ز خزان بدین خرابی
[B][M1]وان غیرت گلرخان بغداد
[M2]یعنی لیلی گلی چمن زاد
[B][M1]افتاد به خار خار مردن
[M2]تن بنهاده به جان سپردن
[B][M1]گریان شد کای ستوده مادر
[M2]پاکیزه فراش پاک چادر
[B][M1]ای مریم مهد مهرجویی
[M2]بلقیس سبای نیکخویی
[B][M1]یک لحظه به مهر باش مایل
[M2]کن دست به گردنم حمایل
[B][M1]روی شفقت بنه به رویم
[M2]بگشا نظر کرم به سویم
[B][M1]زین پیش ز گفت و گوی مردم
[M2]بر من نامد تو را ترحم
[B][M1]نگذاشتیم به دوست پیوند
[M2]تا فرقت وی به مرگم افکند
[B][M1]مرد او ز غم فراق و من نیز
[M2]دل بنهادم به مرگ و تن نیز
[B][M1]روزم بی او به شب رسیده
[M2]جانم محمل به لب کشیده
[B][M1]محمل چو ببندد از لبم هم
[M2]بهرم فکنی بساط ماتم
[B][M1]بین غرقه به خون نشیمنم را
[M2]وز سیل مژه بشو تنم را
[B][M1]از خلعت عصمتم کفن کن
[M2]رنگش ز سرشک لعل من کن
[B][M1]زان رنگ ببخش رو سفیدیم
[M2]کانست علامت شهیدیم
[B][M1]از آتش سینه مجمرم ساز
[M2]وز دود جگر معطرم ساز
[B][M1]بر بند عصابه نیازم
[M2]زان ساز به عشق سرفرازم
[B][M1]بر رخ داغم ز دود غم کش
[M2]زان نیل سعادتم رقم کش
[B][M1]یاد آر حریف مقبلم را
[M2]وآراسته ساز محملم را
[B][M1]روی سفرم به خاک او کن
[M2]جایم به مزار پاک او کن
[B][M1]بشکاف زمین به زیر پایش
[M2]زن حفره به قبر دلگشایش
[B][M1]نه بر کف پای او سر من
[M2]ساز از کف پایش افسر من
[B][M1]تا حشر که در وفاش خیزم
[M2]آسوده ز خاک پاش خیزم
[B][M1]مادر چو شنید آرزویش
[M2]از درد نهاد رو به رویش
[B][M1]بگریست که ای خجسته فرزند
[M2]وز صحبت من گسسته پیوند
[B][M1]زین پیش اگر نه بر مرادت
[M2]رفتم دل ازان حزین مبادت
[B][M1]آن روز نبود بی غباری
[M2]در کار تو هیچم اختیاری
[B][M1]وامروز که باشد اختیارم
[M2]مقصود تو را به جان برآرم
[B][M1]لیلی چو مراد خود روا دید
[M2]از ذوق چو تازه گل بخندید
[B][M1]رو سوی دیار یار دیرین
[M2]افشاند به خنده جان شیرین
[B][M1]مادر می دید جانفشانیش
[M2]می سوخت ز حسرت جوانیش
[B][M1]می کند ز سر به پنجه های موی
[M2]می کوفت به کف طپانچه بر روی
[B][M1]روی از ناخن خراش می کرد
[M2]ناخن ناخن تراش می کرد
[B][M1]از آه به سینه چاک می زد
[M2]بر خویش در هلاک می زد
[B][M1]دستی ننهاد بر دل خویش
[M2]جز وقت طپانجه بر دل ریش
[B][M1]بر دل کف راحتش همین بود
[M2]تسکین جراحتش همین بود
[B][M1]دل چون ز طپانچه گشتیش تنگ
[M2]بر سینه به درد کوفتی سنگ
[B][M1]در سنگ زدن چو گرم گشتی
[M2]سنگ از گرمیش نرم گشتی
[B][M1]چون برد به سر به گریه و سوز
[M2]روزی که مباد کس بدان روز
[B][M1]آهنگ به ساز رفتنش کرد
[M2]ترتیب جهاز رفتنش کرد
[B][M1]زان بیش که خواستی دل او
[M2]آراسته ساخت محمل او
[B][M1]بر محمل او چو نخل بستند
[M2]از شاخ خزان ورق شکستند
[B][M1]یعنی که گلی بدین لطیفی
[M2]شد رهزنش آفت خریفی
[B][M1]نگذشته هنوز نوبهارش
[M2]در جان ز خزان خلید خارش
[B][M1]او خفته به هودج عروسی
[M2]مادر به رهش به خاکبوسی
[B][M1]او رفته به دوش مهربانان
[M2]مادر ز عقب سرشک رانان
[B][M1]او رانده به وصل دوست محمل
[M2]مادر ز فراق سنگ بر دل
[B][M1]بردندش ازان قبیله بیرون
[M2]یکسر به حظیره گاه مجنون
[B][M1]خاکش به جوار دوست کندند
[M2]در خاک چو گوهرش فکندند
[B][M1]پهلوی هم آن دو گوهر پاک
[M2]خفتند فراز بستر خاک
[B][M1]شد روضه آن دو کشته غم
[M2]سر منزل عاشقان عالم
[B][M1]باران کرم نثارشان باد
[M2]سرسبز کن مزارشان باد
[B][M1]ایشان بستند رخت ازین حی
[M2]ما نیز روانه ایم در پی
[B][M1]هر دم هوسی نشاید اینجا
[M2]جاوید کسی نپاید اینجا
[B][M1]گردون که به عشوه جان ستانیست
[M2]زه کرده به قصد ما کمانیست
[B][M1]زان پیش کزین کمان کین توز
[M2]بر سینه خوریم تیر دلدوز
[B][M1]آن به که به گوشه ای نشینیم
[M2]زین مزرعه خوشه ای بچپینیم
[B][M1]زان خوشه کنم توشه خویش
[M2]گیریم ره نجات در پیش
[B][M1]از هستی خود نجات یابیم
[M2]وز عمر ابد حیات یابیم
[B][M1]عمری که درین حیات فانیست
[M2]برقی ز سحاب زندگانیست
[B][M1]در برق ورق گشاد نتوان
[M2]بر نور وی اعتماد نتوان
[B][M1]نور ازل و ابد طلب کن
[M2]آن را چو بیافتی طرب کن
[B][M1]آن نور نهفته در گل توست
[M2]تابنده ز مشرق دل توست
[B][M1]دل را به خیال گل میارای
[M2]وین روزنه را به گل میندای
[B][M1]چون روزنه را به گل ببستی
[M2]در ظلمت آب و گل نشستی
[B][M1]شد نور تو زین حجاب مستور
[M2]خود گو که چه بهره یابی از نور
[B][M1]ای نور ازل در آرزویت
[M2]از ظلمتیان بتاب رویت
[B][M1]ظلمت که حجاب نور باشد
[M2]آن به که ز دیده دور باشد
[B][M1]خوش آنکه شوی ز پای تا فرق
[M2]چون ذره در آفتاب خود غرق
[B][M1]هر چند نشان خویش جویی
[M2]کم یابی اگر چه بیش جویی
[B][M1]دلگرم شوی به آفتابی
[M2]خود را همه آفتاب یابی
[B][M1]بی برگی تو شود همه برگ
[M2]ایمن گردی ز آفت مرگ
[B][M1]جایی دل تو مقام گیرد
[M2]کانجا جز مرگ کس نمیرد
[B][M1]اینست حیات جاودانی
[M2]رمزی گفتیم اگر بدانی
[A]
[B][M1]گیتی که نشیمن زوال است
[M2]آسوده دلی در او محال است
[B][M1]ماتمکده ایست تیره و تنگ
[M2]در وی ز وفا نه بوی نی رنگ
[B][M1]هر گل که برآید از گل او
[M2]چاک است ز خار غم دل او
[B][M1]هر لاله که بردمد ز باغش
[M2]باشد ز فنا به سینه داغش
[B][M1]سروش که کله به چرخ ساید
[M2]از باد اجل ز پا درآید
[B][M1]گردون که حواله گاه عامه ست
[M2]در ماتم خود کبود جامه ست
[B][M1]خورشید کش از فلک حصاریست
[M2]از بیم و زوال رعشه داریست
[B][M1]انجم که برین بلند طاقند
[M2]درمانده به داغ احتراقند
[B][M1]ارکان که درین سرای پستند
[M2]از هم شب و روز درشکستند
[B][M1]گه باد کشد چراغ آتش
[M2]گه گردد ازو سموم ناخوش
[B][M1]گه خاک شود بر آب چیره
[M2]سازد گهرش چو خویش تیره
[B][M1]گاهی شود آب سیل بی باک
[M2]صد چانه زند به سینه خاک
[B][M1]روزی دو سه گر شوند ناکام
[M2]در طینت تو به یکدگر رام
[B][M1]آن رام شدن نه جاودانیست
[M2]دامی پی مرغ زندگانیست
[B][M1]این دام درد به یکدم از هم
[M2]وین مرغ کند ز دامگه رم
[B][M1]زیرک مرغی که پر نینداخت
[M2]در حلقه دام کار خود ساخت
[B][M1]بگشاد ز خود رهی نهانی
[M2]تا نزهتگاه جاودانی
[B][M1]چون دام ز پیش برگرفتند
[M2]وارکان ره خویش برگرفتند
[B][M1]او نیز به جای خویشتن رفت
[M2]زین تنگ قفس سوی چمن رفت
[B][M1]بیرون ز مضیق بیم و امید
[M2]برداشت نوای عیش جاوید
[B][M1]نادان مرغی که دام نشناخت
[M2]بر روضه جان نظر نینداخت
[B][M1]بر دولت خود ببست ره را
[M2]معشوقه گرفت دامگه را
[B][M1]از گیسوی دام و خال دانه
[M2]شد بند به عشق جاودانه
[B][M1]معشوقه چو روی ازو بپوشید
[M2]در قطع ره فراق کوشید
[B][M1]افتاد جدا ز وصل معشوق
[M2]بگذشت فغان او ز عیوق
[B][M1]لیکن چو فراق دیدنی بود
[M2]فریاد و فغان کجا کند سود
[B][M1]معشوقه گرفته در بغل نی
[M2]جز حسرت و درد ازو به دل نی
[B][M1]بختش چو بدین وبال باشد
[M2]آسودگیش محال باشد
[B][M1]جامی به کسی مگیر پیوند
[M2]کاخر دل ازو ببایدت کند
[B][M1]از خلق جهان جلیس خود شو
[M2]زین وحشتیان انیس خود شو
[B][M1]بیگانه شو از برون سرایی
[M2]با جوهر خود کن آشنایی
[B][M1]کرده ز برونیان فراموش
[M2]با جوهر خویش شو هم آغوش
[B][M1]معشوق ازل که در بر توست
[M2]آیینه طلب ز جوهر توست
[B][M1]در هر چه زنی به غیر خود چنگ
[M2]بر آینه تو گردد آن زنگ
[B][M1]تا آینه تو غرق زنگ است
[M2]نزهتگه وصل بر تو تنگ است
[B][M1]زآیینه خویش زنگ بزدای
[M2]راهی به حریم وصل بگشای
[B][M1]چون آینه تو ساده گردد
[M2]آن ره بر تو گشاده گردد
[B][M1]چندان تابد لوامع نور
[M2]ک آیینه شود هم از میان دور
[B][M1]مغزت یابد رهایی از پوست
[M2]از پوست جدا تو مانی و دوست
[B][M1]نی نی که تو نیز هم نمانی
[M2]با او باشی ز خود نهانی
[A]
[B][M1]از فضل و ادب دهد قبولت
[M2]دارد نگه از ره فضولت
[B][M1]شغلی که نباید و نشاید
[M2]از پاکی جوهرت نیاید
[B][M1]در کسب کمال بایدت جهد
[M2]در به طلبی به سر بری عهد
[B][M1]گرداب طلب وسیع دور است
[M2]دریای علوم دور غور است
[B][M1]قانع نشوی به هر چه یابی
[M2]از خوب به خوبتر شتابی
[B][M1]لیکن مکش از فراخ درسی
[M2]خط بر ورق خدای ترسی
[B][M1]چون فلسفیان دین برانداز
[M2]از فلسفه کار دین مکن ساز
[B][M1]پیش تو رموز آسمانی
[M2]افسون زمینیان چه خوانی
[B][M1]یثرب اینجا مشو چو دونان
[M2]اکسیر طلب ز خاک یونان
[B][M1]گر حرف شناس دین زبون نیست
[M2]از سور مدینه ره برون نیست
[B][M1]در نیفه نافه مشک چین است
[M2]در ناف مدینه مشک دین است
[B][M1]تا نافه گشای گشته آن ناف
[M2]مشک است گرفته قاف تا قاف
[B][M1]ارباب هوا همه زکامند
[M2]زان نکهت ازان تهی مشامند
[B][M1]قدوه ز مقیم آن حرم کن
[M2]سر در ره اقتدا قدم کن
[B][M1]بر شارع ناقه اش نظر نه
[M2]هر جا که قدم نهاد سر نه
[B][M1]زین گونه چو باشی اقتدایی
[M2]آخر برساندت به جایی
[B][M1]هشدار که باشد اندرین راه
[M2]از حشمت و جاه کند صد چاه
[B][M1]از کور دلی ز ره نیفتی
[M2]چون کوردلان به چه نیفتی
[B][M1]هشدار که رهزنان تقدیر
[M2]ز سیم و زرند کرده زنجیر
[B][M1]زنجیری سیم و زر نگردی
[M2]ساکن نشوی ز رهنوردی
[B][M1]هشدار که هر ز ره فتاده
[M2]غولیست میاه ره ستاده
[B][M1]ناگه ندمد به سر فسونت
[M2]وز راه نیفکند برونت
[B][M1]ره نیست جز آنکه مصطفی رفت
[M2]تا مقعد صدق راست پا رفت
[B][M1]می کن برهش نگاه و می رو
[M2]می بین پی او به راه و می رو
[B][M1]زان ره که ز پای او نشان نیست
[M2]برگرد که جز هلاک جان نیست
[B][M1]در طبع تو گر قبول پند است
[M2]این پند که گفته شد بسنده ست
[B][M1]گفتیم سخنی که گفتنی بود
[M2]سفتم گهری که سفتنی بود
[B][M1]از کار بشد زبان و دستم
[M2]خاموش شدم قلم شکستم
[B][M1]ای تازه نظر به لوح کونین
[M2]چون مردم دیده قرالعین
[B][M1]سال تو اگر چه هفت و هشت است
[M2]دل را به هوات بازگشت است
[B][M1]این لطف که در سرشت داری
[M2]دارم به خدای امیدواری
[B][M1]کان روز که سربلند گردی
[M2]دانا دل و هوشمند گردی
[A]
[B][M1]هر چند چو بحر تلخکامی
[M2]این کام تو را بس است جامی
[B][M1]کز موج معانیت ز سینه
[M2]افتاد به ساحل این سفینه
[B][M1]فرخنده تر از سفینه نوح
[M2]آرام دل و سکینه روح
[B][M1]از جودت طبع هر جوادی
[M2]بر جودی جودش ایستادی
[B][M1]نی نی که ز بحر جود مانده
[M2]بر خشک سفینه ایست رانده
[B][M1]با خشک لبی سفینه آسا
[M2]لب تر نکند به هفت دریا
[B][M1]از لع همت آفتابیست
[M2]وز دفتر دولت انتخابیست
[B][M1]نوباوه باغ زندگانی
[M2]سرمایه عیش جاودانی
[B][M1]افسون فسونگران بابل
[M2]افسانه عاشقان بیدل
[B][M1]خوش قصه ای از شکسته حالان
[M2]نو نکته ای از زبان لالان
[B][M1]مرهم نه داغ دلفگاران
[M2]تسکین ده درد بی قراران
[B][M1]مشاطه حسن خوبرویان
[M2]دلاله طبع مهرجویان
[B][M1]مرغی ز فضای گلشن راز
[M2]از گلبن شوق نغمه پرداز
[B][M1]بر نغمه او سماع جان ها
[M2]در جنبش ازو همه روان ها
[B][M1]بازار پریرخان ازو تیز
[M2]آه دل عاشقان سحر خیز
[B][M1]بینی ز لطیفه های کارش
[M2]خاصیت موسم بهارش
[B][M1]گل را به نشاط خنده آرد
[M2]از دیده ابر اشک بارد
[B][M1]سحریست نتیجه سحرها
[M2]بحریست خزینه گهرها
[B][M1]شیرین شکریست نو رسیده
[M2]از نیشکر قلم چکیده
[B][M1]زین قند چکیده نیم قطره
[M2]وز شکر ناب صد قمطره
[B][M1]کو مرغ شکر شکن نظامی
[M2]کش دارم ازین شکر گرامی
[B][M1]جلاب خورد ز رشح این جام
[M2]شیرین سازد ازین شکر کام
[B][M1]صد بحرش اگر ذخیره باشد
[M2]آب در خانه تیره باشد
[B][M1]با کوزه کهنه از زر ناب
[M2]تشنه ز سفال نو خورد آب
[B][M1]کو خسرو تختگاه دلی
[M2]آن لطف طبیعتش جبلی
[B][M1]تا تحفه تخت و تاجم آرد
[M2]وز کشور خود خراجم آرد
[B][M1]از گنج ضمیر نکته انگیز
[M2]بر گفته من کند گهر ریز
[B][M1]سبحان الله این چه سوداست
[M2]وز دایه طبعم این چه غوغاست
[B][M1]من کیستم و ز من که گوید
[M2]زین نوع سخن سخن که گوید
[B][M1]رسمیست که خلق قدر کالا
[M2]از پایه وی نهند بالا
[B][M1]خر مهره فروش می زند بانگ
[M2]فیروزه دو صد عدد به یک دانگ
[B][M1]فیروزه نهد سفال را نام
[M2]تا میل کند طبیعت عام
[B][M1]من نیز سفال ریزه ای چند
[M2]کردم با هم به حیله پیوند
[B][M1]گشتم به سفال خود خروشان
[M2]بر قاعده گهر فروشان
[B][M1]هر کس که خرد به قول شاباش
[M2]پاداش جزای خیر باداش
[B][M1]گر چه نه سخن بلندم افتد
[M2]از هر سخن آن پسندم افتد
[B][M1]میل زاغان به بچه خویش
[M2]از بچه طوطیان بود بیش
[B][M1]شعری که ز خاطر خردمند
[M2]زاید به مثل بود چو فرزند
[B][M1]فرزند به صورت ار چه زشت است
[M2]در چشم پدر نکو سرشت است
[B][M1]ای ساخته تیز خامه را نوک
[M2]زان کرده عروس طبع را دوک
[B][M1]می کن زان نوک خوشنویسی
[M2]زان دوک ز مشک رشته ریسی
[B][M1]می زن رقمی به لوح انصاف
[M2]دراعه عیب پوش می باف
[B][M1]چون شعر نکو بود خط نیک
[M2]باشد مدد نکوییش لیک
[B][M1]گردد ز لباس خط ناخوب
[M2]در دیده عیبجویی معیوب
[B][M1]گر می نشوی نکویی افزای
[M2]کم زن پی عیبناکیش رای
[B][M1]بیهوده مسای خامه خویش
[M2]آلوده مساز نامه خویش
[B][M1]حرفی که به خط بد نویسی
[M2]در وی همه عیب خود نویسی
[B][M1]گر عیب مرا کنی شماری
[M2]معیوبی خود بپوش باری
[B][M1]در خوبی خط اگر نکوشی
[M2]از بهر خدا ز تیز هوشی
[B][M1]حرفی که نهی به راستی نه
[M2]کز هر هنریست راستی به
[B][M1]وان دم که نویسیش سراسر
[M2]با نسخه راست کن برابر
[B][M1]چون خود کردی فساد از آغاز
[M2]اصلاح به دیگران مینداز
[B][M1]آب دهنت ز طبع بی باک
[M2]چون افکندی بپوشش از خاک
[B][M1]کوتاهی این بلند بنیاد
[M2]در هشتصد و نه فتاد و هشتاد
[B][M1]ورتو به شمار آن بری دست
[M2]باشد سه هزار و هشتصد و شصت
[B][M1]شد عرض ز طبع فکرت اندیش
[M2]در طول چهار مه کمابیش
[B][M1]در یک دو سه ساعتی ز هر روز
[M2]شد طبع بر این مراد فیروز
[B][M1]گر ساعت ها فراهم آیند
[M2]بر یک دو سه هفته کی فزایند
[B][M1]هر چند که قدر این تهی دست
[M2]زین نظم شکسته بسته بشکست
[B][M1]زو حقه چرخ درج در باد
[M2]ز آوازه او زمانه پر باد
[B][M1]پاکان به نیاز صبحگاهان
[M2]آمرزشم از خدای خواهان
[END]