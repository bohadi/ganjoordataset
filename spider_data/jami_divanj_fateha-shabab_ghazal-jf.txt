[START][A]
[B][M1]یا من بدا جمالک فی کل ما بدا
[M2]بادا هزار جان مقدس تو را فدا
[B][M1]می نالم از جدایی تو دمبدم چو نی
[M2]وین طرفه تر که از تو نیم یک نفس جدا
[B][M1]عشق است و بس که در دو جهان جلوه می کند
[M2]گاه از لباس شاه و گه از کسوت گدا
[B][M1]یک صورت بر دو گونه همی آیدت به گوش
[M2]گاهی ندا همی نهیش نام و گه صدا
[B][M1]برخیز ساقیا ز کرم جرعه ای بریز
[M2]بر عاشقان غمزده زان جام غمزدا
[B][M1]زان جام خاص کزخودیم چون دهد خلاص
[M2]در دیده شهود نماند به جز خدا
[B][M1]جامی ره هدی به خدا غیر عشق نیست
[M2]گفتیم والسلام علی تابع الهدی
[A]
[B][M1]حرز جانهاست نام دلبر ما
[M2]ما اعزاسمه و ما اعلی
[B][M1]نام او گنج نامه لاهوت
[M2]گنج پنهان غیب ازو پیدا
[B][M1]همه اسما مظاهر ذاتند
[M2]همه اشیا مظاهر اسما
[B][M1]لا اری فی الوجود الا هو
[M2]محو شد نام غیر و نقش سوی
[B][M1]هستی مطلق است و وحدت صرف
[M2]این هو این انت این انا
[B][M1]من و او و تو از میان برخاست
[M2]سر وحدت شد از همه یکتا
[B][M1]جان جامی ز نکته وحدت
[M2]نشکیبد چو ماهی از دریا
[A]
[B][M1]خلیلی لاحت لنا دور سلمی
[M2]نشان های سلمی شد از دور پیدا
[B][M1]کهن ناشده داغ او گشت تازه
[M2]قفا نبک من ذکر من لیس ینسی
[B][M1]ازین ربع و اطلال هر جا گیاهی
[M2]که بینیم گویا زبانی ست گویا
[B][M1]جز افسون سلمی و افسانه او
[M2]نخوانند بر ما نگویند با ما
[B][M1]خدا را رو ای باد و از من بنه رخ
[M2]به خاک رهش مرة بعد اخری
[B][M1]به عرضش رسان کای درین دیر کرده
[M2]لب لعلت احیای رسم مسیحا
[B][M1]حیات ابد می کند بنده جامی
[M2]ز لعل تو دریوزه و الامر اعلی
[A]
[B][M1]هر چه اسباب جمال است رخ خوب تو را
[M2]همه بر وجه کمال است کما لا یخفی
[B][M1]بعد عمری کشمت گفتی و من می میرم
[M2]هر دم از غم که مبادا نکند عمر وفا
[B][M1]بس که زاهد به ریا سبحه صد دانه شمرد
[M2]در همه شهر بدین شیوه شد انگشت نما
[B][M1]گر به تیغ تو جدا شد سرم از تن چه غم است
[M2]غم از آن ست که از تیغ تو افتاد جدا
[B][M1]خواستم خواهم ازان لب به دعا دشنامی
[M2]حاجت من چو روا گشت چه حاجت به دعا
[B][M1]طلب بوسه ازان لب نبود حد کسی
[M2]در سر من هوسی هست ولی زان کف پا
[B][M1]جامی آخر به سر زلف تو زد دست امید
[M2]خصه الله تعالی بمزید الزلفا
[A]
[B][M1]چند سوی چمن آیم به هوایت چو صبا
[M2]یک ره ای سرو سهی قامت رعنا بنما
[B][M1]به ته کرته نیلی سوی بستان بخرام
[M2]تا گل از شوق کند خرقه فیروزه قبا
[B][M1]باغبان کاش کند سوسن و گل فرش رهت
[M2]زانکه بر روی زمین حیف بود آن کف پا
[B][M1]سرو را جالب جوی است و تو را گوشه چشم
[M2]الله الله چه تفاوت تو کجا سرو کجا
[B][M1]همچو بلبل به هوای گل رویت نالم
[M2]نیست این ناله و فریاد من از باد هوا
[B][M1]زآب صافی نگر آن روی چو گل تا دانی
[M2]کز چه رو این همه جویان تواند اهل صفا
[B][M1]با تو جامی هوس گشت گلستان دارد
[M2]لیک چون همرهی سرو کند شاخ گیا
[A]
[B][M1]شرف کعبه بود کوی تو را
[M2]زاده الله تعالی شرفا
[B][M1]زایر کوی تو از کعبه گذشت
[M2]سرو کوی تو کجا کعبه کجا
[B][M1]سر من غرقه به خون افتاده ست
[M2]تا ز تیغ تو فتاده است جدا
[B][M1]بی تو بر جان دگرم باقی نیست
[M2]جان اگر رفت تو را باد بقا
[B][M1]ساخت همچون مه نو ناشده پیر
[M2]میل ابروی توام پشت دوتا
[B][M1]هر کجا درد دوا نیز بود
[M2]چون تو بی درد فتادی چه دوا
[B][M1]داشت در بیت حزن جامی جای
[M2]جائه منک بشیر فنجا
[A]
[B][M1]زد به رفتار خوش قدت ره ما
[M2]رفع الله قدره ابدا
[B][M1]تو همایی و نیست ظل همای
[M2]جز دو زلف تو دام ظلهما
[B][M1]گر کند غنچه با تو دعوی لطف
[M2]بر دهانش زند نسیم صبا
[B][M1]دیده هر دیده ام جدا دردی
[M2]تا ز روی تو مانده اند جدا
[B][M1]تو بلای خدایی و خلقی
[M2]به دعا خواهد این بلا ز خدا
[B][M1]آینه از تو رخ نمی تابد
[M2]به تو دارند روی اهل صفا
[B][M1]هر که درهای نظم جامی دید
[M2]گفت لله در ناظمها
[A]
[B][M1]گاه در دل ساز و گه در دیده جا
[M2]هر دو جای توست ای بدرالدجی
[B][M1]طوبی آمد قد تو وقت خرام
[M2]گر خرامد سوی ما طوبی لنا
[B][M1]تا به هر چشمی ز راهت سرمه برد
[M2]چشم من دارد غباری از صبا
[B][M1]می نگویم بنده خویشم شمار
[M2]نیست حکمی بنده را بر پادشا
[B][M1]خواهم از دل برکشم پیکان تو
[M2]لیکن از دل برنمی آید مرا
[B][M1]پرده بگشا چون نمودی آن دو زلف
[M2]تا رخت بینیم بعد از عمرها
[B][M1]گر سر جامی جدا سازی به تیغ
[M2]به که سازی زآستان خود جدا
[A]
[B][M1]لب لعل تو کام اهل وفا
[M2]لعلیل الفراق فیه شفا
[B][M1]دردنوشان جام درد تواند
[M2]صف نشینان بارگاه صفا
[B][M1]کی به روی تو خوش توانم زیست
[M2]همچو موی تو فتنه ای ز قفا
[B][M1]یاری از کس نخواهم اندر عشق
[M2]حسبی الله وحده وکفی
[B][M1]به جفا داغ دیگران مپسند
[M2]چند می سوزیم به داغ جفا
[B][M1]گر چو یوسف زما شوی غایب
[M2]همچو یعقوب ما و یا اسفا
[B][M1]جرم جامی هوای خوبان ست
[M2]غفرالله ذنبه و عفی
[A]
[B][M1]اگر هر دم زنی صد تیغ بر ما
[M2]بریدن از تو نتوانیم قطعا
[B][M1]پزم با آه دل زان لب خیالی
[M2]بلی بی دود نتان پخت حلوا
[B][M1]جفاها خواهمت فرمود گفتی
[M2]خدا را ماه من اینها مفرما
[B][M1]بود جای خیالت خانه چشم
[M2]به مردم گفته ام این نکته صد جا
[B][M1]به گوشت می برد سر زلف مشکین
[M2]دگر زاندازه بیرون می نهد پا
[B][M1]سر بی مغز زاهد را توان کرد
[M2]بر ابر با کدو حاشا و کلا
[B][M1]به قتل جامی ای جان رنجه گشتی
[M2]کرم کردی جزاک الله خیرا
[A]
[B][M1]احن شوقا الی دیار لقیت فیها جمال سلمی
[M2]که می رساند ازان نواحی نوید لطفی به جانب ما
[B][M1]به وادی غم منم فتاده زمام فکرت ز دست داده
[M2]نه بخت یاور نه عقل رهبر نه تن توانا نه دل شکیبا
[B][M1]زهی جمال تو قبله جان حریم کوی تو کعبه دل
[M2]فان سجدنا الیک نسجد و ان سعینا الیک نسعی
[B][M1]ز سر عشق تو بود ساکن زبان ارباب شوق لیکن
[M2]ز بی زبانی غم نهانی چنانکه دانی شد آشکارا
[B][M1]بکت عیونی علی شیونی فساء حالی و لاابالی
[M2]که دانم آخر طبیب وصلت مریض خود را کند مداوا
[B][M1]اگر به جورم برآوری جان و گر به تیغم بیفکنی سر
[M2]قسم به جانت که برندارم سر ارادت ز خاک آن پا
[B][M1]به ناز گفتی فلان کجایی چه بود حالت درین جدایی
[M2]مرضت شوقا و مت هجرا فکیف اشکو الیک شکوی
[B][M1]بر آستانت کمینه جامی مجال بودن ندید ازان رو
[M2]به کنج فرقت نشست محزون به کوی محنت گرفت ماوا
[A]
[B][M1]شد برقع روی تو چو مهت زلف شب آسا
[M2]سبحان قدیر جعل اللیل لباسا
[B][M1]تا کی ز غم سود و زیان رنجه توان برد
[M2]ای خواجه بیا ساغر می گیر و بیاسا
[B][M1]دنیا نه متاعی ست که ارزد به نزاعی
[M2]با خصم مدارا کن و با دوست مواسا
[B][M1]اسرار نی ار فهم کنی جمله سماعی ست
[M2]لا یمکن ان یدرکها العقل قیاسا
[B][M1]راهی ست نهانی ز تو تا دیر مغانی
[M2]جز پیر مغان نیست بدان راه شناسا
[B][M1]خواهی که در آن راه خدا پاس تو دارد
[M2]رخساره به خاک ره هر بی سر و پا سا
[B][M1]تا صاف نشد جامی از اوصاف من و ما
[M2]ما صادف من راح مصافاتک کاسا
[A]
[B][M1]عمری ز رخت بودم با خاطر خوش جانا
[M2]ودعت و اودعت فی قلبی اشجانا
[B][M1]دام سر زلفت را گر خیال بود دانه
[M2]صید تو شود دانم صد مرغ دل دانا
[B][M1]شد در قدح صهبا عکسی ز رخت پیدا
[M2]قد اشرقت الدنیا من کاس حمیانا
[B][M1]از میکده برگشتی بر مدرسه بگذشتی
[M2]شد در گرو باده دراعه مولانا
[B][M1]گفتم که به هجر از دل شوق تو شود زایل
[M2]فی الهجر مضی عمری والشوق کما کانا
[B][M1]صد کشته هجر احیا یابد به دمی هر جا
[M2]کز گلشن وصل تو بویی رسد احیانا
[B][M1]آن سرو سهی قد را شد خاک قدم جامی
[M2]ما ارفعه قدرا ما اعظمه شانا
[A]
[B][M1]چو اشک خویشتن غلطم میان خاک و خون شبها
[M2]ز رشک آنکه بینم جام می را لب بر آن لبها
[B][M1]شدی مشهور شهر آنسان که همچون سوره یوسف
[M2]همی خوانند طفلان قصه حسنت به مکتب ها
[B][M1]به خواب ار بر درت یابند جا جان های مشتاقان
[M2]به بیداری کجا آیند دیگر سوی قالب ها
[B][M1]ز تو هر شب ز بس یارب رود بر آسمان افتد
[M2]ملایک را غلط در سبحه از غوغای یارب ها
[B][M1]تنم را ز آتش دل هر دم افزاید تبی دیگر
[M2]خدا را ای اجل رحمی که جانم سوخت زین تب ها
[B][M1]شدم بدبخت ز اشک خود نشد آری مرا هرگز
[M2]سعادتمندیی روزی ازین سیاره کوکبها
[B][M1]ز هفتاد و دو ملت کرد جامی رو به عشق تو
[M2]بلی عاشق ندارد مذهبی جز ترک مذهب ها
[A]
[B][M1]ریزم ز مژه کوکب بی ماه رخ شب ها
[M2]تاریک شبی دارم با این همه کوکب ها
[B][M1]چون از دل گرم من بگذشت خدنگ تو
[M2]از بوسه پیکانش شد آبله ام لب ها
[B][M1]از بس که گرفتاران مردند به کوی تو
[M2]بادش همه جان باشد خاکش همه قالب ها
[B][M1]از تاب و تف هجران گفتم سخن وصلت
[M2]بود این هذیان آری خاصیت آن تب ها
[B][M1]تا دست برآوردی زان غمزه به خونریزی
[M2]بر چرخ رود هر دم از دست تو یارب ها
[B][M1]شد نسخ خط یاقوت اکنون همه رعنایان
[M2]تعلیم خط از لعلت گیرند به مکتب ها
[B][M1]جامی که پی مذهب اطراف جهان گشتی
[M2]با مذهب عشق تو گشت از همه مذهب ها
[A]
[B][M1]از خارخار عشق تو در سینه دارم خارها
[M2]هر دم شکفته بر رخم زان خارها گلزارها
[B][M1]از بس فغان و شیونم چنگی ست خم گشته تنم
[M2]اشک آمده تا دامنم از هر مژه چون تارها
[B][M1]ره جانب بستان فکن کز شوق تو گل در چمن
[M2]صد چاک کرده پیرهن شسته به خون رخسارها
[B][M1]تا سوی باغ آری گذر سرو و صنوبر را نگر
[M2]عمری پی نظاره سر بر کرده از دیوارها
[B][M1]زاهد به مسجد برده پی حاجی بیابان کرده طی
[M2]آنجا که کار نقل و می بیکاری است این کارها
[B][M1]هر دم فروشم جان تو را بوسه ستانم در بها
[M2]دیوانه ام، باشد مرا با خود بسی بازارها
[B][M1]تو داده بار هر خسی من مرده از غیرت بسی
[M2]یک بار میرد هر کسی بیچاره جامی بارها
[A]
[B][M1]تجلی الراح من کاس تصفی الروح فاقبلها
[M2]که می بخشد صفای می فروغ خلوت دلها
[B][M1]انلنی جرعة منها ارحنی ساعة عنی
[M2]که ماند از ظلمت هستی درون پرده مشکل ها
[B][M1]به جان شو ساکن کعبه بیابان چند پیمایی
[M2]چو نبود قرب روحانی چه سود از قطع منزل ها
[B][M1]برآر ای بحر بی پایان ز جود بیکران موجی
[M2]که خلقی تشنه لب مردند بر اطراف ساحل ها
[B][M1]مرا نظاره محمل ز سلمی باز می دارد
[M2]چه باشد برق استغنا زند آتش به محمل ها
[B][M1]تو سلطان فلک قدری چه باشی با گدا طبعان
[M2]تو خورشید جهانتابی چه گردی شمع محفل ها
[B][M1]صفای جام می جامی برد زنگ غم از خاطر
[M2]اذا ما تلق من هم فحاولها و ناولها
[A]
[B][M1]نسیم الصبح زر منی ربی نجد و قبلها
[M2]که بوی دوست می آید ازان فرسوده منزل ها
[B][M1]چو گردد شوق وصل افزون چه جای طعن اگر مجنون
[M2]به بوی هودج لیلی فتد دنبال محمل ها
[B][M1]دل من پر ز مهر یار و او فارغ نبوده ست آن
[M2]که می گویند راهی هست دلها را سوی دلها
[B][M1]رسید اینک ز ره سلمی و من از ضعف تن زینسان
[M2]فخذ یا صاح روحی تحفة منی واقبلها
[B][M1]مریز ای ابر دیده آب حسرت بر سر راهش
[M2]که دور اولی سم اسبش ز آسیب چنین گلها
[B][M1]مرا از هجر او در دل گره می بود صد مشکل
[M2]چو دیدم شکل او فی الحال حل شد جمله مشکل ها
[B][M1]ز جور دور غم فرجام جامی قصه ها دارد
[M2]ولکن خوف املال الندامی لم یطولها
[A]
[B][M1]هر شب افروخته از آتش دل مشعله ها
[M2]رود از کوی غمت سوی عدم قافله ها
[B][M1]دلم از پرتو خورشید رخت قندیلی ست
[M2]کز سر زلف تو آویخته با سلسله ها
[B][M1]شرح اسرار خرابات نداند همه کس
[M2]هم مگر پیر مغان حل کند این مسئله ها
[B][M1]در ره فقر و فنا بی مدد عشق مرو
[M2]که کمینگاه حوادث بود این مرحله ها
[B][M1]گفت و گوی خرد از حد بگذشت ای ساقی
[M2]باده در ده که ندارم سر این مشغله ها
[B][M1]ساعتی گوش رضا سوی من دلشده نه
[M2]کامشب از دست تو هم پیش تو دارم گله ها
[B][M1]واقف از سر خرابات جز آن مست نشد
[M2]که به میخانه برآورد چو جامی چله ها
[A]
[B][M1]تا بر ورق گل زدی از مشک رقم ها
[M2]در وصف تو بشکست سر جمله قلم ها
[B][M1]هرگز دل من بی تو جدا از المی نیست
[M2]ای قاعده لطف تو تسکین الم ها
[B][M1]در لشکر عشق تو اسیران همه گردند
[M2]وز آتش دلهاست در آن گرد علم ها
[B][M1]نوعی دگر آمد ز کرم هر ستم تو
[M2]با خسته دلان می کنی انواع کرم ها
[B][M1]زین پیش غم جمله بتان بر دل من بود
[M2]آزاد شدم با غم تو از همه غم ها
[B][M1]تیغ ستمت گونه ز خون دگران یافت
[M2]بر عاشق خود تا کی ازینگونه ستم ها
[B][M1]صاحبنظران روی نهادند به جامی
[M2]زان روز که در راه تو شد خاک قدم ها
[A]
[B][M1]ای برده رخت رونق گل ها و سمن ها
[M2]دارد دهن تنگ تو در غنچه سخن ها
[B][M1]گر سرو نه با قد تو ماند نتوان برد
[M2]چون آب به زنجیر مرا سوی چمن ها
[B][M1]صحرای عدم لاله ستان شد چو شهیدان
[M2]با داغ تو رفتند به خون غرقه کفن ها
[B][M1]گفته ست به هر غنچه صبا وصف دهانت
[M2]مانده ست ز حیرت همه را باز دهنها
[B][M1]مشکل که بود روی خلاصی دل ما را
[M2]از زلف تو با این همه خم ها و شکن ها
[B][M1]با لذت آوارگی وادی عشقت
[M2]غربت زدگان را نشود میل وطن ها
[B][M1]چون خامه به وصف خط تو خشک فرو ماند
[M2]جامی که شد انگشت نما در همه فن ها
[A]
[B][M1]ای غمت تخم شادمانی ها
[M2]وصل تو اصل کامرانی ها
[B][M1]کرده ام گم به کوی عشق دلی
[M2]بر وی از داغ تو نشانی ها
[B][M1]می روم کوههای غم بر دل
[M2]از درت می برم گرانی ها
[B][M1]به هوای قد تو از سر سرو
[M2]کرده مرغان بلندخوانی ها
[B][M1]نکته جویان عشق را شرط است
[M2]ساده بودن ز نکته دانی ها
[B][M1]بقعه خیر ماست گوشه دیر
[M2]لیس فی الکائنات ثانیها
[B][M1]عیش جامی در او مدام خوش است
[M2]طیب الله عیش بانیها
[A]
[B][M1]به کعبه گر ننمای جال خود ما را
[M2]ز خون دیده کنم لعل ریگ بطحا را
[B][M1]به دور حسن تو از مهره وفا پرداخت
[M2]مشعبد قدر این حقه های مینا را
[B][M1]ز شوق طوق سگان در تو گردانند
[M2]مسبحان فلک سبحه ثریا را
[B][M1]به ترک عشرت امروز چون کنم که کسی
[M2]ضمان نمی شود از من حیات فردا را
[B][M1]مریض آن لبم ای ناله چون رسی به فلک
[M2]بپرس شرح مداوای من مسیحا را
[B][M1]کناره کن ز جهان تا رسی به مامن عشق
[M2]به کوه قاف طلب آشیان عنقا را
[B][M1]حریم میکده جامی مقام پاکان است
[M2]داغ زرق بشو خرقه مصلا را
[A]
[B][M1]شد سحر قاید اقبال من شیدا را
[M2]آتش انس من جانب طور نارا
[B][M1]ای خوش آن آتش رخشنده کز آیینه صبح
[M2]می برد شعله آن رنگ شب یلدا را
[B][M1]گر نیابم ز سر کوی تو در کعبه نشان
[M2]از مژه دجله بغداد کنم بطحا را
[B][M1]نکهت عنبر سارا همه عالم بگرفت
[M2]تا صبا شانه زد آن طره عنبرسا را
[B][M1]طوطی ناطقه را قوت حدیث لب توست
[M2]به حدیثی بگشا آن لب شکرخا را
[B][M1]بس که رفتند شهیدان غمت سوی عدم
[M2]لاله ها غرقه به خون می دمد آن صحرا را
[B][M1]جامی از عرض سخن چیست ندانم غرضت
[M2]چون درین عهد کسی کم خرد این کالا را
[A]
[B][M1]سیمین ذقنا سنگدلا لاله عذارا
[M2]خوش کن به نگاهی دل غم پرور ما را
[B][M1]این قالب فرسوده گر از کوی تو دور است
[M2]القلب علی بابک لیلا و نهارا
[B][M1]آزرده مبادا که شود آن تن نازک
[M2]از بهر خدا چست مکن بند قبا را
[B][M1]من چون گذرم از سر کوی تو کز آنجا
[M2]یارای گذشتن نبود باد صبا را
[B][M1]خوش آنکه ز می مست شوی بی خبر افتی
[M2]پنهان ز تو من بوسه زنم آن کف پا را
[B][M1]گر هست چو مجمر نفسم گرم عجب نیست
[M2]اذ حبک قد اوقد فی قلبی نارا
[B][M1]جامی نکند جز هوس بزم تو لیکن
[M2]در حضرت سلطان که دهد بار گدا را
[A]
[B][M1]خدای خیر دهاد آن جوان رعنا را
[M2]که وارهانید به پیرانه سر ز ما ما را
[B][M1]کرشمه های غزالان مست می بخشد
[M2]فراغت از دو جهان عاشقان شیدا را
[B][M1]چه سود پند کسان چون نمی برد ز دلم
[M2]هوای قد دلارای و روی زیبا را
[B][M1]شرار سینه مجنون ز آتش لیلی
[M2]کباب ساخته همه آهوان صحرا را
[B][M1]سجود خاک درت بردنم تمنا بود
[M2]به خاک می برم امروز این تمنا را
[B][M1]به دیده سوی تو آیم که از سر پاکان
[M2]به رهگذار تو جا نیست بر زمین پا را
[B][M1]هلاک جامی دلخسته خواست آن کآراست
[M2]به شکل و شیوه سواران سرو بالا را
[A]
[B][M1]زلف تو بر مه پریشان کرده مشک ناب را
[M2]شاخ شاخ افکنده بر گل سنبل سیراب را
[B][M1]از در مسجد درآ با آن دو ابروی و ببین
[M2]پشت سوی قبله رو در روی خود محراب را
[B][M1]پسته را تا زان دهان و لب رساند دل به کام
[M2]دل به تنگ آمد ازین معنی اولوالالباب را
[B][M1]باد شبها خاک پایت زیر سر خوابم حرام
[M2]گر ندانم دولت بیدار خود این خواب را
[B][M1]نیست از قتل محبان غمزه ات هرگز ملول
[M2]کی ملالت خیزد از خون ریختن قصاب را
[B][M1]در نمی آید دلم را راحتی از هیچ باب
[M2]بر وی از پیکان دری بگشای فتح الباب را
[B][M1]نیست دلکشتر سرودی جامی از نظم خوشت
[M2]وقت خوش می کن بدین دلکش سرود احباب را
[A]
[B][M1]من نه تنها خواهم این خوبان شهرآشوب را
[M2]کیست در شهر آن که خواهان نیست روی خوب را
[B][M1]دیر می جنبد بشیر ای باد بر کنعان گذر
[M2]مژده پیراهن یوسف ببر یعقوب را
[B][M1]دل نهادم بر جفا تا دیدم آن قد بلند
[M2]بر درخت آن به که بیند مرد عاقل چوب را
[B][M1]گو مکن درد دل من کاتب اندر نامه درج
[M2]طاقت این بار نبود حامل مکتوب را
[B][M1]چون صف دلها شکستی زین مکن رخش جفا
[M2]شرط نبود رفتن از پی لشکر مغلوب را
[B][M1]خواب ناید چشم تر را بی تو شبها اغلبی
[M2]گر چه باشد خواب غالب مردم مرطوب را
[B][M1]دی به خاک پاش با صد ذوق می سودم مژه
[M2]گفت جامی گرد شد آهسته زن جاروب را
[A]
[B][M1]شد خاک قدم طوبی آن سرو سهی قد را
[M2]مااعظمه شانا ما ارفعه قدرا
[B][M1]ای پیکر روحانی از زلف بنه دامی
[M2]در قید تعلق کش ارواح مجرد را
[B][M1]من نقش خطت بستم روزی که قلم با خود
[M2]می زد رقم هستی این لوح زبرجد را
[B][M1]مپسند ز قتل من آزار بر آن ساعد
[M2]یک تیغ زن از غمزه خون ریز چو من صد را
[B][M1]من زنده و تو خیزی خون دگران ریزی
[M2]هر لحظه ازین غصه خواهم بکشم خود را
[B][M1]دردت ز ازل آید تا روز ابد پاید
[M2]چون شکر گذارد کس این دولت سرمد را
[B][M1]در وصف خطت نو کرد آیین سخن جامی
[M2]ذوقی دگر است آری اشعار مجدد را
[A]
[B][M1]پیر ما بگذاشت آخر شیوه زهاد را
[M2]ساخت فرش میکده سجاده ارشاد را
[B][M1]خورده ام پیش از نماز صبح می بهر خدا
[M2]ای امام امروز با مطرب گذار اوراد را
[B][M1]چنگ استادی ست درس عشق گو مطرب کجاست
[M2]تا زمانی بر سر درس آرد این استاد را
[B][M1]صوفی دریوزه گر از بزم جمع دجله کش
[M2]گر رود غم نیست یک زنبیل کم بغداد را
[B][M1]اعتماد مفلس میخانه بر فیض خم است
[M2]نیست زادی چون توکل حاجی بی زاد را
[B][M1]از دم نی گرم کی گردد دل سخت فقیه
[M2]گر چه سازد فی المثل نرم این فسون پولاد را
[B][M1]جامیا خشت از سر خم گیر و گل از لای می
[M2]گر عمارت خواهی این دیر خراب آباد را
[A]
[B][M1]عشق باید کز دو عالم فرد سازد مرد را
[M2]درد این معنی نباشد مردم بی درد را
[B][M1]وعده غم می دهد یار و نداند این قدر
[M2]کین نوید عشق باشد جان غم پرورد را
[B][M1]هر کجا گردد ز رویش حسن را هنگامه گرم
[M2]گرد گشتن کی رسد خورشید عالم گرد را
[B][M1]بی خود افتادم چو خوردم شربت هجران بلی
[M2]جز چنان خوابی کجا لایق بود این خورد را
[B][M1]گر چه گشتم خاک راه او بحمدالله که باد
[M2]از سر راهش سوی دیگر نبرد این گرد را
[B][M1]لاله نیمی سرخ و نیمی زرد روید از گلم
[M2]چون برم در خاک اشک سرخ و رنگ زرد را
[B][M1]برد جامی را به کویش سیل اشک اما چه قدر
[M2]در چنان بستانی این خاشاک آب آورد را
[A]
[B][M1]یارب انصافی بده آن شیخ دعوی دار را
[M2]تا به خواری ننگرد رندان دردی خوار را
[B][M1]شرع را آزار اهل دل تصور کرده است
[M2]زان گرفته پیشه خود شیوه آزار را
[B][M1]طبع بر گنج حقیقت قفل و شرع آمد کلید
[M2]تا دهد زان گنج بیرون گوهر اسرار را
[B][M1]هر که جنباند کلید شرع را بر وفق طبع
[M2]طبع نگشاید به رویش جز در ادبار را
[B][M1]منکر اهل طریقت را ز عرفان بهره نیست
[M2]نیست جز جهل جبلی موجب انکار را
[B][M1]سر وحدت منطق الطیر است جامی لب ببند
[M2]جز سلمیانی نشاید فهم این گفتار را
[B][M1]بوی عشق از گفته عطار عالم را گرفت
[M2]خواجه مزکوم است ازان منکر بود عطار را
[A]
[B][M1]چند بوسم دست و پا پیک دیار یار را
[M2]فرخ آن ساعت که یابم دولت دیدار را
[B][M1]یار اگر طعن فرامش کاریم زد باک نیست
[M2]زانکه با یادش فرامش کرده ام اغیار را
[B][M1]خواندمی طومار غم بی او ولی چون شد مرا
[M2]نامه اش تعویذ جان طی کردم آن طومار را
[B][M1]دیده ام آزار ازان رخ دور می خواهم دلم
[M2]تا دهد بیرون به شرح دوری آن آزار را
[B][M1]لیک نازک باشد آن خاطر ندانم چون کنم
[M2]درج در گفتار کم درد دل بسیار را
[B][M1]بنده جامی و دعای او که برناید ز دست
[M2]خدمتی زین به دعاگویان خدمتکار را
[B][M1]چون مراد نامرادان آمد آن همواره باد
[M2]بر مراد او مدار این گنبد دوار را
[A]
[B][M1]کیست کز عشاق پیغامی رساند یار را
[M2]وز فراموشان دهد یاد آن فرامش کار را
[B][M1]شد دلم آزرده زخم غم هجران کجاست
[M2]مرهم وصلی که از دل چیند آن آزار را
[B][M1]ز اشک خونین سرخرویی هاست پیش مردمم
[M2]حق گزاری چون کنم این دیده خونبار را
[B][M1]خون ازان گریم ز هجر او که در خون غرقه به
[M2]دیده کو لایق نباشد دولت دیدار را
[B][M1]پار گفت آن مه برایم با تو خوش سال دگر
[M2]شد چنان امسال کاندر خواب جویم پار را
[B][M1]بهر خود نام سگ آن در نخواهم عاریت
[M2]چون پسندم بر شعار دولتش این عار را
[B][M1]سر به بالین جدایی دید جامی را طبیب
[M2]گفت جز مردن علاجی نیست این بیمار را
[A]
[B][M1]بخرام و باز جلوه ده آن سرو ناز را
[M2]پامال خویش کن سر اهل نیاز را
[B][M1]بگذار یک نظاره در آن رو که اهل دل
[M2]گیرند کیمیا نظر پاکباز را
[B][M1]خوش آنکه تو نشینی و من پیش روی تو
[M2]سازم بهانه بهر سجودی نماز را
[B][M1]حسن تو را ز عشق من آوازه شد بلند
[M2]محمود ساخت شهره عالم ایاز را
[B][M1]از شرح سوز درد من ای جان گداختی
[M2]پیش که گویم این الم جانگداز را
[B][M1]جولان مده سمند و مبر عقل و دین ز ما
[M2]بگذار شهسوار من این ترکتاز را
[B][M1]جامی گرفت خاطر آن مه ز شرح هجر
[M2]کوته کن این فسانه دور و دراز را
[A]
[B][M1]برکش ای صوفی ز سر این خرقه سالوس را
[M2]جام می بستان و بشکن شیشه ناموس را
[B][M1]کاسه می خور که خواهد کاسه سر خاک خورد
[M2]بود نقش کاسه زر این سخن کاووس را
[B][M1]حسن رعنایان ز جعد عنبرافشان جلوه یافت
[M2]زیب و فر آری ز پر خود بود طاووس را
[B][M1]رنج بی حاصل مبین در نبض عاشق ای طبیب
[M2]نیست دستی بر مریض عشق جالینوس را
[B][M1]چند تابد مه فراز چرخ بنما روی خویش
[M2]برفروز از نو چراغی این کهن فانوس را
[B][M1]صیت عشقت کی نهان ماند که ما سوداییان
[M2]بر سر بازار رسوایی زدیم این کوس را
[B][M1]دستبوس دوست جامی برنمی آید ز دست
[M2]پای در راه طلب نه دولت پابوس را
[A]
[B][M1]من که جا کردم به دل آن کافر بدکیش را
[M2]گوش کردن کی توانم قول نیک اندیش را
[B][M1]ناصحا سودای بدخویی چنین می داردم
[M2]ورنه کس هرگز چنین رسوا نخواهد خویش را
[B][M1]رسم دلجویی ندارد یارب آن سلطان حسن
[M2]یا نمی گوید کسی حال من درویش را
[B][M1]کیش پر تیر جفا دارد به کین بیدلان
[M2]از کدام استاد سنگین دل گرفت این کیش را
[B][M1]درد تو بیش از حد و غم های تو از درد بیش
[M2]با که گویم یارب این غمهای بیش از بیش را
[B][M1]دل فگار توست کار او میفکن با طبیب
[M2]زانکه جز داغ تو نبود سودمند این ریش را
[B][M1]سینه جامی که شد ریش از تو نتوان نیش زد
[M2]زانکه آه سوزناکش می گدازد نیش را
[A]
[B][M1]هر دم افروزی چو گل رخسار آتشناک را
[M2]شعله در خرمن زنی مشتی خس و خاشاک را
[B][M1]عقل را روشن شود ماهیت حسنت اگر
[M2]پرده حیرت نبندد دیده ادراک را
[B][M1]جان پاک است آن نه تن در زیر پیراهن تو را
[M2]صد هزاران آفرین جان آفرین پاک را
[B][M1]کمترین صید توام پیش سگان خود فکن
[M2]گر نیم لایق که آلایی به من فتراک را
[B][M1]جامه جان چاک شد تاری ز پیراهن ببخش
[M2]کز چنان رشته توان پیوند کرد این چاک را
[B][M1]دامن خرگه برافکن ای مه خرگه نشین
[M2]ورنه خواهد سوخت آهم خیمه افلاک را
[B][M1]خاک شد بر رهگذارت جامی و هرگز نیافت
[M2]آن شرف کز سایه سرو تو باشد خاک را
[A]
[B][M1]مطرب امشب ساز کن با ناله من چنگ را
[M2]آتشی دیگر فروز این سوزناک آهنگ را
[B][M1]بس که نالیدم ز درد دوری آن سنگدل
[M2]دل به درد آمد ز آه و ناله من سنگ را
[B][M1]دورم از یار و نیارم سوی او رفتن که اشک
[M2]ساخت دریا گرد من فرسنگ در فرسنگ را
[B][M1]رازم آخر فاش خواهد شد چه سان پوشم ز خلق
[M2]چهره زرد و سرشک ارغوانی رنگ را
[B][M1]هست آسیب تنت آزار جان بیدلان
[M2]اندکی آهسته تر بند آن قبای تنگ را
[B][M1]بهر تیرت جنگ دارد جان به دل لطفی نمای
[M2]تیر دیگر سوی جان انداز و بنشان جنگ را
[B][M1]جامیا طغرای دولت خواهی از سلطان عشق
[M2]خط رسوایی بکش منشور نام و ننگ را
[A]
[B][M1]من که خدمت کرده ام رندان درد آشام را
[M2]کی شمارم پخته وضع زاهدان خام را
[B][M1]تا شدم فارغ به استغنای عشق از هر مراد
[M2]بر مراد خویش یابم گردش ایام را
[B][M1]رند و صوفی عارف و عامی مخوانیدم که من
[M2]گم شدم در شاهد و می برنتابم نام را
[B][M1]شیخ شهرتجوی رعنا را تماشا کن که چون
[M2]در لباس خاص ظاهر شد فریب عام را
[B][M1]می کشد دامی پی صید مگس چون عنکبوت
[M2]شاهبازی کو که از هم بردرد این دام را
[B][M1]محتسب در منع می از حد تجاوز می کند
[M2]می برد زین فعل منکر رونق اسلام را
[B][M1]هر کس از قسام فطرت قسمت خود یافتند
[M2]زهدورزان جامه سالوس و جامی جام را
[A]
[B][M1]می فزایی خط مشکین عارض چون سیم را
[M2]می کشی بر صفحه امید حرف بیم را
[B][M1]روی تو در احسن التقویم اگر دیدی حکیم
[M2]کی نهادی ز آفتاب و مه رقم تقویم را
[B][M1]کشور خوبی مسلم شد تو را در گوش کش
[M2]حلقه خدمت سرافرازان هفت اقلیم را
[B][M1]عاشقان را خاک پای خود کنی هر دم خطاب
[M2]با فرودستان ز حد بیرون مبر تعظیم را
[B][M1]گر حسود از فتنه آتش زد جهان را باک نیست
[M2]آتش نمرود گلزار آمد ابراهیم را
[B][M1]حکمت آموز دل پاکت سروش غیب بس
[M2]گو معلم برشکن هنگامه تعلیم را
[B][M1]تیغ می رانی که جامی نقد جان تسلیم کن
[M2]هر چه فرمایی به جان استاده ام تسلیم را
[A]
[B][M1]رحمی بده خدایا آن سنگدل جوان را
[M2]یا طاقتی و صبری این پیر ناتوان را
[B][M1]بختم جوان و عقلم پیر است لیک عشقش
[M2]آورده زیر فرمان هم پیر و هم جوان را
[B][M1]گر زرد شد گیاهی در خشکسال هجران
[M2]پژمردگی مبادا آن تازه ارغوان را
[B][M1]خون می رود ز چشمم آن بخت کو که بینم
[M2]سروی نشسته بر لب این چشمه روان را
[B][M1]زاهد به کنج محراب آورده روی طاعت
[M2]عاشق گرفته قبله آن طاق ابروان را
[B][M1]محمل مبند امروز ای ساربان جانان
[M2]کز آب چشم ما شد ره بسته کاروان را
[B][M1]جامی ز عشق خوبان گر گفت توبه کردم
[M2]این نکته بشنو از من زنهار مشنو آن را
[A]
[B][M1]گذشت از حد خروش و گریه ابر نوبهاران را
[M2]کجا دانست یارب درد و داغ دل فگاران را
[B][M1]مبار ای ابر روز گشت آن چابک سوار آخر
[M2]که دیده بر ره است از دیرباز امیدواران را
[B][M1]ازین عشق جگرخواره چه دارم چشم بهبودی
[M2]که بر داده به باد نیستی چون من هزاران را
[B][M1]ز جام نیم خورد او کجا یک جرعه تا بینی
[M2]چو عهد من شکسته توبه پرهیزگاران را
[B][M1]چنین کز باده عشرت به خواب مستی شبها
[M2]چه دانی محنت بی خوابی شب زنده داران را
[B][M1]سزد کز بی کسی چون من عنان دوستی پیچد
[M2]بتی کو بسته فتراک بیند شهریاران را
[B][M1]سمند ناز جولان ده به ره گو کشته شو جامی
[M2]اگر ضایع شود موری چه نقصان شهسواران را
[A]
[B][M1]معلم گو مده تعلیم بیداد آن پریرو را
[M2]که جز خوی نکو لایق نباشد روی نیکو را
[B][M1]مرا چشم نکویی بود ازان بدخو چه دانستم
[M2]که خواهد گوش کردن در حق من قول بدگو را
[B][M1]رقیبا چون به ره می بینم افتاده رحمی کن
[M2]یکی زین سو خرامان بگذران آن سرو دلجو را
[B][M1]اگر پای سگی می بوسم ای ناصح مکن عیبم
[M2]که من روزی به کوی آشنایی دیده ام او را
[B][M1]به جای هر سر مو بر تن من باد صد نشتر
[M2]اگر خواهم ز درد دوست خالی یک سر مو را
[B][M1]نیفتادی میان خاک و خون هر دم اگر بودی
[M2]به راهش روی افتادن رشک بی ره و رو را
[B][M1]چنین آشفته و رسوا به کوی او مرو جامی
[M2]مبادا کز تو عار آید سگان آن سر کو را
[A]
[B][M1]گوشه برقع فتاد از طرف رخ آن ماه را
[M2]کشف شد نور تجلی عارف آگاه را
[B][M1]مایل طوبی نیاید سایه سرو قدت
[M2]منصب عالی چه لایق همت کوتاه را
[B][M1]در دعا جز دولت وصلت نمی خواهد دلم
[M2]یاد کن روزی دعاگویان دولت خواه را
[B][M1]شد کمان قامتم را رشته های اشک زه
[M2]تا گشایم بهر صید وصل تیر آه را
[B][M1]بار هجران تو کوه است این تن لاغر چو کاه
[M2]طاقت کوهی چنان تا کی بود این کاه را
[B][M1]راه در بند است با کوی تو رو چون آورم
[M2]گرنه لطفت بر من بیدل گشاید راه را
[B][M1]کوس خاقانی زند جامی در اقلیم سخن
[M2]گر فتد نظمش قبول طبع شروانشاه را
[A]
[B][M1]ای مه خرگه نشین از رخ برافکن پرده ا
[M2]شاد کن آخر گهی دلهای غم پرورده را
[B][M1]گر به گورستان مشتاقان سواره بگذری
[M2]جان دمد در تن صدای سم اسبت مرده را
[B][M1]جان به لب آوردیم لب بر لبم نه یک نفس
[M2]تا به تو بسپارم این جان به لب آورده را
[B][M1]گر به خون غلطم چه باک او را که طفل خوردسال
[M2]رقص داند اضطراب مرغ بسمل کرده را
[B][M1]شربت هجران چشیدم فکر جان کندن چه سود
[M2]چون امید زیست باشد زهر قاتل خورده را
[B][M1]بی طلب نتوان وصالت یافت آری کی دهد
[M2]دولت حج دست جز رنج بیابان برده را
[B][M1]نیست وقت توبه جامی خیز تا بر یاد دوست
[M2]جام می گیریم رغم زاهد افسرده را
[A]
[B][M1]رخنه کردی دل به قصد جان من دیوانه را
[M2]دزد آری بهر کالا می شکافد خانه را
[B][M1]تخم مهر خال او در دل میفکن ای رقیب
[M2]بیش ازین ضایع مکن در سنگ خارا دانه را
[B][M1]خیز گو مشاطه کاندر زلف مشکینت نماند
[M2]بس که دلها شد گره راه گذشتن شانه را
[B][M1]می کنم سینه به ناخن کرده رو در کوی تو
[M2]می گشایم روزنی سوی تو این ویرانه را
[B][M1]عاقبت خواهم ز تو بیگانه گشتن چون کنم
[M2]ز آشنا پیش تو قدر افزون بود بیگانه را
[B][M1]عشق یکرنگی تقاضا می کند وین روشن است
[M2]ورنه شمع آتش چرا زد همچو خود پروانه را
[B][M1]جامی از خود رفت زان بت قصه کم گوی ای رفیق
[M2]مستمع در خواب شد کوتاه کن افسانه را
[A]
[B][M1]دو هفته شد که ندیدم مه دو هفته خود را
[M2]کجا روم به که گویم غم نهفته خود را
[B][M1]درآ ز خواب خوش ای بخت بد مگر بگشایم
[M2]به روی همچو مهش چشم شب نخفته خود را
[B][M1]خدای را مکن ای باغبان مضایقه چندان
[M2]که یک نظاره کنم باغ نوشکفته خود را
[B][M1]رمید دل ز من از زلف دام نه که نخواهم
[M2]به جز شکار تو مرغ هوا گرفته خود را
[B][M1]ز هر چه غیر تو خالی ست دل بیا و بیار
[M2]حریم منزل از گرد غیر رفته خود را
[B][M1]مریز اشک من ای چشم خون گرفته که خواهم
[M2]کنم نثار رهش این در نسفته خود را
[B][M1]همین بس است به او نامه جامیا که نویسی
[M2]به خون دل سویش این دردناک گفته خود را
[A]
[B][M1]منم ز جان شده بنده مه یگانه خود را
[M2]که ساخت جلوه گه ناز بنده خانه خود را
[B][M1]قدم به خانه ام آن سرو تا نهاده به هر دم
[M2]هزار بوسه زنم خاک آستانه خود را
[B][M1]نداد دست جز اینم که ریختم ز دو دیده
[M2]به پای او گهر اشک دانه دانه خود را
[B][M1]کبوتر حرم او به شاخ سدره و طوبی
[M2]نمی دهد خس و خاشاک آشیانه خود را
[B][M1]گرفت قصه دردم درازی از غم هجران
[M2]کجاست یار که کوته کنم فسانه خود را
[B][M1]بهانه سازم و سویش روم ولی چو بپرسد
[M2]چه کار آمده ای گم کنم بهانه خود را
[B][M1]چو پیش یار نگفتند شرح عشق تو جامی
[M2]رسان به عرض وی این شعر عاشقانه خود را
[A]
[B][M1]بام برآی و جلوه ده ماه تمام خویش را
[M2]مطلع آفتاب کن گوشه بام خویش را
[B][M1]با همه می رسد غمت قسمت بنده هم بده
[M2]خاص به دیگران مکن رحمت عام خویش را
[B][M1]پخت ز تف غم دلم خام هنوز کار من
[M2]پیش تو عرضه می کنم پخته و خام خویش را
[B][M1]شد به غلامی درت صرف جوانیم همه
[M2]بهر خدای تفقدی پیر غلام خویش را
[B][M1]بر تو سلام می کنم گر چه فرود یافتم
[M2]با شرف جواب تو قدر سلام خویش را
[B][M1]برد متاع هستیش زود به کشور عدم
[M2]هر که به دست عشق تو داد زمام خویش را
[B][M1]در ورقی که کرده ام نام سگانت را رقم
[M2]زیر ترک نوشته ام از همه نام خویش را
[B][M1]بر من خسته دل مزن طعنه به مهر نیکوان
[M2]صید کسی دگر مخوان آهوی دام خویش را
[B][M1]جامی تشنه لب که شد خاک ز شوق لعل تو
[M2]باده خور و بر او فشان جرعه جام خویش را
[A]
[B][M1]زان همی ریزم سرشک لاله رنگ خویش را
[M2]تا ز خون دیگران شویی خدنگ خویش را
[B][M1]می چنین گلبوی و گلرنگ است یا گل پیش تو
[M2]شست در آب از خجالت بوی و رنگ خویش را
[B][M1]می گدازم همچو زر در بوته بس کز آه گرم
[M2]می فروزم کلبه تاریک و تنگ خویش را
[B][M1]سیم را در سنگ باشد جا تو چون جا کرده ای
[M2]در بر سیمین دل سخت چو سنگ خویش را
[B][M1]ساختی قدم چو چنگ آن طره از دستم مکش
[M2]بهر تاری بینوا مپسند چنگ خویش را
[B][M1]زود رفت و دیر آمد صبر ای دل یاد کن
[M2]آن حریف دیر صلح زود جنگ خویش را
[B][M1]عشق رسوایی ست جامی یا به خوبان دل مده
[M2]یا به کلی یک طرف نه نام و ننگ خویش را
[A]
[B][M1]گر بدانی قیمت یک تار موی خویش را
[M2]کی دهی بر باد زلف مشکبوی خویش را
[B][M1]آمدی با روی از گل تازه تر دوشم به خواب
[M2]تازه کردی در دل من آرزوی خویش را
[B][M1]تا نگردد گل ز اشکم زین همه دل کز بتان
[M2]می ربایی فرش سنگ انداز کوی خویش را
[B][M1]باغبان در چشم من عکس رخ و زلف تو دید
[M2]لاله و سنبل نشاند اطراف جوی خویش را
[B][M1]خاطرم ز آلایش زهد ریایی شد ملول
[M2]یک دو کاسه درد خواهم شست و شوی خویش را
[B][M1]ای که گویی خوی ازان بت می توانی باز کرد
[M2]رو که من به می شناسم از تو خوی خویش را
[B][M1]می دهم گفتم بهای خاک کویت آبروی
[M2]گفت رو جامی نگهدار آبروی خویش را
[A]
[B][M1]بس که می آیم به کویت شرم می آید مرا
[M2]چون کنم جای دگر خاطر نیاساید مرا
[B][M1]از سر کویت من بی صبر و دل هر جا روم
[M2]گر چه باغ خلد باشد دل فرو ناید مرا
[B][M1]هر طرف صد خوبرو در جلوه نازند لیک
[M2]از همه نظاره روی تو می باید مرا
[B][M1]وه چه گفتم من که بینم گاه گاهی روی تو
[M2]دیگری را خوبرو گفتن نمی شاید مرا
[B][M1]بی خودی من ز عشقت گر چه از حد درگذشت
[M2]هر که بیند روی تو معذور فرماید مرا
[B][M1]گر تو را باشد گهی پروای غم فرسودگان
[M2]نیست غم گر جان و دل از غم بفرساید مرا
[B][M1]گفته ای جامی کم است از خاک پای ما بسی
[M2]زین تفاخر شاید ار سر بر فلک ساید مرا
[A]
[B][M1]چه بخت بود که ناگه بر سر رسید مرا
[M2]که داد مژده وصل تو هر که دید مرا
[B][M1]رمیده بود دل از هوش و صبر شکر خدا
[M2]که آن رمیده به دیدارت آرمید مرا
[B][M1]فتاد مرده تنی بودم از جمال تو دور
[M2]به یک نفس لب تو روح دردمید مرا
[B][M1]کشم به دیده بسی منت از نسیم صبا
[M2]که کحل دیده ز خاک رهت کشید مرا
[B][M1]گل مراد برآورد در ریاض امید
[M2]به دل ز هجر تو خاری که می خلید مرا
[B][M1]همه ولایت عشقم بود به زیر نگین
[M2]ز قطره قطره خون کز جگر چکید مرا
[B][M1]ز عشق توبه نه مقدور من بود جامی
[M2]خدا چو بهر همین کار آفرید مرا
[A]
[B][M1]خوش است ناز تو ای سرو گل عذار مرا
[M2]نیاز پرور عشقم به ناز دار مرا
[B][M1]مگو به طرف چمن جلوه ریاحین بین
[M2]دلم اسیر تو با دیگران چه کار مرا
[B][M1]ز گشت باغ چه خیزد ز گل چه بگشاید
[M2]درون جان ز تو صد گونه خارخار مرا
[B][M1]مگو به هر چه کنم اختیار ده که نماند
[M2]به پیش حکم تو یارای اختیار مرا
[B][M1]کمند زلف توام بند می نهد بر پای
[M2]وگرنه نه عزم رحیل است ازین دیار مرا
[B][M1]ز جام لعل لبت جرعه ای کرم فرمای
[M2]که کشت نرگس مست تو در خمار مرا
[B][M1]به درد غصه و اندوه ازان خوشم جامی
[M2]که صاف عیش و طرب نیست خوشگوار مرا
[A]
[B][M1]چه سود گریه خون چشم اشکبار مرا
[M2]چو نیست هیچ اثر گریه های زار مرا
[B][M1]به رهگذار چو خاکم فتاد هان ای بخت
[M2]بدین طرف برسان نازنین سوار مرا
[B][M1]نمی برم ز غم این بار جان برای خدای
[M2]خبر برید ز من یار غمگسار مرا
[B][M1]گهی که خاک شوم قالبم به باد دهید
[M2]بود که جانب کویش برد غبار مرا
[B][M1]ببین خرابیم از عشق ای که داری یاد
[M2]به عهد عافیت آسوده روزگار مرا
[B][M1]به پیش زخم خدنگ تو ذکر مرهم رفت
[M2]ز تیر سخت تر آمد دل فگار مرا
[B][M1]میار باده که جامی خمار خود بشکن
[M2]که جز شراب لبت نشکند خمار مرا
[A]
[B][M1]فروغ روی تو خورشید و مه بس است مرا
[M2]جبینت آینه صبحگه بس است مرا
[B][M1]مرا چه حد که شود ابروی تو محرابم
[M2]نشان نعل سمندت به ره بس است مرا
[B][M1]چه غم که شاخ امل غنچه مراد نداد
[M2]دلم که بسته ز خون ته به ته بس است مرا
[B][M1]حجاب شد سر زلف سیاه پیش رخت
[M2]همین علامت بخت سیه بس است مرا
[B][M1]به عشق کهنه که نو شد اگر گنه کارم
[M2]خط عذار تو عذر گفته بس است مرا
[B][M1]نگویمت گه و بیگه دلم نگه می دار
[M2]گهی ز چشم خوشت یک نگه بس است مرا
[B][M1]کنم به باده چو جامی دلالت صوفی
[M2]همین معامله در خانقه بس است مرا
[A]
[B][M1]با تو یک دم بخت من همدم نمی سازد مرا
[M2]در حریم وصل تو محرم نمی سازد مرا
[B][M1]با غم مهجوری و اندیشه دوری خوشم
[M2]خاطر شاد و دل خرم نمی سازد مرا
[B][M1]دیگران را شاد دار ای جان به وصل خود که من
[M2]عاشق غمخواره ام جز غم نمی سازد مرا
[B][M1]خواهم اندر عالمی دیگر ز هجرت خانه ساخت
[M2]دیگر آب و خاک این عالم نمی سازد مرا
[B][M1]بهر تسکین دل افگار من مسکین طبیب
[M2]ساخت صد مرهم ولی مرهم نمی سازد مرا
[B][M1]نیست سوز عشق را جز صبر چیزی سازگار
[M2]آزمودم بارها آن هم نمی سازد مرا
[B][M1]هر نفس جامی مدم بر من فسون عافیت
[M2]با بلا خو کرده ام این دم نمی سازد مرا
[A]
[B][M1]جدایی می کند بنیاد ما را
[M2]خدا بستاند از وی داد ما را
[B][M1]مقام ماه ما عالی ست ای هجر
[M2]بلند آهنگ کن فریاد ما را
[B][M1]به ما جز عشق آن بدخو نیاموخت
[M2]خدا نیکی دهاد استاد ما را
[B][M1]ز خوبان منع ما چند ای برادر
[M2]چو دانی خوی مادرزاد ما را
[B][M1]نسیما جانب بستان گذر کن
[M2]بگوی آن نازنین شمشاد ما را
[B][M1]که جز پابوس تو اسباب شادی
[M2]نباشد خاطر ناشاد ما را
[B][M1]به تشریف قدوم خود زمانی
[M2]مشرف کن خراب آباد ما را
[B][M1]مریدی نیست جامی طالب رشد
[M2]به می ده خرقه ارشاد ما را
[A]
[B][M1]ای با تو ز گل فراغ ما را
[M2]گل بی تو به سینه داغ ما را
[B][M1]در باغ گل از تو می برد بوی
[M2]بوی تو برد به باغ ما را
[B][M1]دارد شب هجر شعله آه
[M2]در عشق تو بر چراغ ما را
[B][M1]گنجی و ز مفلسی خیالت
[M2]جا ساخته در دماغ ما را
[B][M1]دل رفت و نشان ز هر که پرسم
[M2]سوی تو دهد سراغ ما را
[B][M1]ماییم و صفیر عندلیبان
[M2]خوش نیست نفیر زاغ ما را
[B][M1]مشغولی عشق داد جامی
[M2]از شغل جهان فراغ ما را
[A]
[B][M1]بگشا دری از تیغ جفا سینه ما را
[M2]وز سینه برون بر غم دیرینه ما را
[B][M1]چون ناوک دلدوز تو راحت نرساند
[M2]هر مرهم راحت که رسد سینه ما را
[B][M1]ماییم و دل صاف چو آیینه چه داری
[M2]محروم ز عکس رخت آیینه ما را
[B][M1]تو شاهی و ما عور و گداییم چه نسبت
[M2]با اطلس زربفت تو پشمینه ما را
[B][M1]ما را اگر از کینه به پهلو ندهی راه
[M2]این بس که به دل جای دهی کینه ما را
[B][M1]گر جلوه کنان بگذری آدینه به مسجد
[M2]بتخانه کنی مسجد آدینه ما را
[B][M1]جامی چه کنی گنج هنر عرض چو آن شوخ
[M2]قدری ننهد حاصل گنجینه ما را
[A]
[B][M1]ای در ابرو گره افکنده چه حال است تو را
[M2]گویی از صحبت احباب ملال است تو را
[B][M1]موجب حسن تو تنها نه خط و خال فتاد
[M2]عشق ما نیز ز اسباب جمال است تو را
[B][M1]تشنگان را به دمی آب تفقد می کن
[M2]ای که منزل به لب آب زلال است تو را
[B][M1]بر دل از غصه مرا رنج و ملالی ست عظیم
[M2]تا به هر سفله سر غنج و دلال است تو را
[B][M1]بی تو گشتم چو خیالی و به خاطر نگذشت
[M2]هرگز این نکته ات آخر چه خیال است تو را
[B][M1]نیست ره سوی توام جز به پر و بال امید
[M2]مشکن این بال و پرم را که وبال است تو را
[B][M1]جامی اندیشه ساحل مکن از لجه عشق
[M2]که برون رفتن ازین ورطه محال است تو را
[A]
[B][M1]با اسیران نظری نیست تو را
[M2]بر غریبان گذری نیست تو را
[B][M1]چون نیاری دگرم پیش نظر
[M2]گر نظر با دگری نیست تو را
[B][M1]قول دشمن مشنو در حق من
[M2]که ز من دوست تری نیست تو را
[B][M1]سرم از خاک درت دور مکن
[M2]گر ز من درد سری نیست تو را
[B][M1]خون دل بر مژه ام بست جگر
[M2]چند گویی جگری نیست تو را
[B][M1]در دلت ناله ما را چه اثر
[M2]از وفا چون اثری نیست تو را
[B][M1]جامی از عشق بتان عار مدار
[M2]غیر ازین خود هنری نیست تو را
[A]
[B][M1]گر چه هر روزی ز صد ره کم نمی بینم تو را
[M2]خون همی گریم اگر یک دم نمی بینم تو را
[B][M1]هر بنا محکم ز سنگ است ای دلت چون سنگ سخت
[M2]چون بنای دوستی محکم نمی بینم تو را
[B][M1]عشق شد در دل مقیم ای عقل درد سر ببر
[M2]کاندرین خلوتسرا محرم نمی بینم تو را
[B][M1]بهر قتل عاشقان می دیدمت زین بیش غم
[M2]چون به بخت ما رسید آن هم نمی بینم تو را
[B][M1]طینت پاک تو گویی ز آب و خاک دیگر است
[M2]جنس آب و خاک این عالم نمی بینم تو را
[B][M1]از خم محراب ابرویش همانا غافلی
[M2]ای که هرگز پشت طاعت خم نمی بینم تو را
[B][M1]از تو هر مو بر تن جامی غمی دارد جدا
[M2]وز غم او یک سر مو غم نمی بینم تو را
[A]
[B][M1]آن که از حلقه زرگوش گران است او را
[M2]چه غم از ناله خونین جگران است او را
[B][M1]گو کله برشکن از ناز که در مسند حسن
[M2]منصب شاهی زرین کمران است او را
[B][M1]دیده دریاست مرا زان گهر پاک که جای
[M2]صدف سینه صاحبنظران است او را
[B][M1]شد مرا حال دگر از غم آن شوخ ولی
[M2]نظر لطف به حال دگران است او را
[B][M1]دی گذشت از من بد روز و دگر بازنگشت
[M2]وه که خاصیت عمر گذران است او را
[B][M1]خاک شد دیده غمدیده مجنون و هنوز
[M2]چشم جان جانب لیلی نگران است او را
[B][M1]پند تلخ پدران در دل جامی نگرفت
[M2]زانکه دل در کف شیرین پسران است او را
[A]
[B][M1]کیست آن مه که درآمد ز در خلوت ما
[M2]که شد از عکس رخش نور همه ظلمت ما
[B][M1]آفتابی ست درخشنده که از طلعت او
[M2]رفت بر چرخ برین کوکبه دولت ما
[B][M1]می سرشتیم گل محنت از آب مژه شکر
[M2]که برآمد گل راحت ز گل محنت ما
[B][M1]جان ز کف رفت چه سازیم نثار قدمش
[M2]گر پس از مرگ خرامد به سر تربت ما
[B][M1]سگ او خواند رقیب از سر خواری ما را
[M2]این لقب در دو جهان بس سبب عزت ما
[B][M1]جان فشاندیم به خاک قدمش لیک چه سود
[M2]که نیفتاد قبول کرمش خدمت ما
[B][M1]غایب همت ما وصل وی آمد جامی
[M2]همتی دار که کاری بکند همت ما
[A]
[B][M1]ساقی به جدل حل نشود مسئله ما
[M2]می ده که ز حد می گذرد مشغله ما
[B][M1]در راه طلب بادیه کعبه چه باشد
[M2]صد بادیه کعبه و یک مرحله ما
[B][M1]این هرزه درایان همه در راه درآیند
[M2]گر بانگ درایی رسد از قافله ما
[B][M1]پشمینه سیاه از سبب زلف تو کردیم
[M2]در خرقه به زلف تو رسد سلسله ما
[B][M1]زد از دل ما شعله بر اوج فلک آتش
[M2]شد نور ده بزم ملک مشعله ما
[B][M1]ما را گله از خوی تو این ست که هر چند
[M2]کردیم گله گوش نکردی گله ما
[B][M1]جامی مطلب دولت وصلش که برون است
[M2]تحصیل چنین منزلت از حوصله ما
[A]
[B][M1]ای مهر تو از صبح ازل هم نفس ما
[M2]کوتاه ز دامان تو دست هوس ما
[B][M1]ما قافله کعبه عشقیم که رفته ست
[M2]سرتاسر آفاق صدای جرس ما
[B][M1]آن بلبل مستیم که دور از گل رویت
[M2]این گلشن نیلوفری آمد قفس ما
[B][M1]از دود دل ما حذر ای شعله شوقت
[M2]آتش زده در خرمن خاشاک و خس ما
[B][M1]خواهیم به یک جرعه می از خویش خلاص
[M2]از پیر مغان نیست جز این ملتمس ما
[B][M1]در پای خم آلوده لب از می چو بیفتیم
[M2]رانند ملایک به پر خود مگس ما
[B][M1]جامی به درت جان به کف دست رسیده است
[M2]یعنی که همین تحفه بود دسترس ما
[A]
[B][M1]کار ما جز فکر مردن نیست دور از یار ما
[M2]وه که یار ما ندارد هیچ فکر کار ما
[B][M1]روی در دیوار غم شبها به سر بردن چه سود
[M2]گرنه آن مه بر زند یک شب سر از دیوار ما
[B][M1]چند خود را پیش ما قیمت نهی ای پارسا
[M2]خودفروشی را رواجی نیست در بازار ما
[B][M1]می کند پاک از سرشک سرخ روی ما رقیب
[M2]از حسد دیدن نیارد رنگ بر رخسار ما
[B][M1]گر چه شد سرحلقه اهل معرفت را شیخ شهر
[M2]سر نمی آرد برون از حلقه زنار ما
[B][M1]گوشه کن گو طره دستار خود زاهد که شد
[M2]درد پالای حریفان گوشه دستار ما
[B][M1]گفتم از بوی تو شد باد صبا عطار گفت
[M2]جامی از انفاس خوش اکنون تویی عطار ما
[A]
[B][M1]ساقی بیا که دور فلک شد به کام ما
[M2]خورشید را فروغ ده از عکس جام ما
[B][M1]گلگون می درآر به میدان کنون که هست
[M2]رخش سپهر و توسن ایام رام ما
[B][M1]آن ترک را به یک دو قدح مست کن چنان
[M2]کز گردش زمانه کشد انتقام ما
[B][M1]آورد آب رفته به جو باغ حسن را
[M2]سرو بلند قامت طوبی خرام ما
[B][M1]طاووس وار طوطی جان جلوه می کند
[M2]از فر این همای که آمد به دام ما
[B][M1]گاهی می شبانه و گه باده صبوح
[M2]بنگر وظیفه سحر و ورد شام ما
[B][M1]جامی به وصف آن لب شیرین شکر شکست
[M2]خامش مباد طوطی شیرین کلام ما
[A]
[B][M1]کاش ویران شود از سیل فنا خانه ما
[M2]تا کشد گنج جفا رخت به ویرانه ما
[B][M1]چرخ فیروزه که بینی ز شفق گلگونش
[M2]درد آلوده سفالی ست ز خمخانه ما
[B][M1]ما و پیمان می ای زاهد پیمانه شکن
[M2]دور باد آفت سنگ تو ز پیمانه ما
[B][M1]طرفه حالی که به یک حرف زبان نگشادیم
[M2]قاف تا قاف جهان پر شد از افسانه ما
[B][M1]شیوه زهد به رندان چه فروشیم که نیست
[M2]نرخ یک جرعه می سبحه صد دانه ما
[B][M1]سایه رحمتی ای شمع چگل کافتاده ست
[M2]بال و پر سوخته در پای تو پروانه ما
[B][M1]جامی این نافه گشایی ز که آموخته ای
[M2]که معطر شد از انفاس تو کاشانه ما
[A]
[B][M1]هر کجا جلوه کند آن بت چالاک آنجا
[M2]خواهم از شوق کنم جامه جان چاک آنجا
[B][M1]مبریدم ز سر راهش اگر میرم زار
[M2]بگذارید خدا را که شوم خاک آنجا
[B][M1]مزن آتش به من ای آه در آن کوی مباد
[M2]دود خیزد ز سر این خس و خاشاک آنجا
[B][M1]شدم آواره شهری ز گرفتاری دل
[M2]که ز خونریز غریبان نبود پاک آنجا
[B][M1]پای جایی که نهد کاش گذارد اول
[M2]که به مژگان ز خس و خاک کنم پاک آنجا
[B][M1]دور ازان در گذرانم ز فلک ناوک آه
[M2]تا چه سان می گذراند دل غمناک آنجا
[B][M1]جامی از خون خود آلوده مکن صیدگهش
[M2]که نبندند چنین صید به فتراک آنجا
[A]
[B][M1]طرف باغ و لب جوی و لب جام است اینجا
[M2]ساقیا خیز که پرهیز حرام است اینجا
[B][M1]شیخ در صومعه گر مست شد از ذوق سماع
[M2]من و میخانه که آن حال مدام است اینجا
[B][M1]لب نهادی به لب جام و ندانم من مست
[M2]که لب لعل تو یا باده کدام است اینجا
[B][M1]بسته حلقه زلف تو نه تنها دل ماست
[M2]هر کجا مرغ دلی بسته دام است اینجا
[B][M1]می کشی تیغ که سازی دل ما را به دو نیم
[M2]تیغ بگذار که یک غمزه تمام است اینجا
[B][M1]پیش ارباب خرد شرح مکن مشکل عشق
[M2]نکته خاص مگو مجلس عام است اینجا
[B][M1]جامی از بوی تو شد مست نه می دیده نه جام
[M2]بزم عشق است چه جای می و جام است اینجا
[A]
[B][M1]صبر از دل و دل از من و من از وطن جدا
[M2]سهل است اگر نباشم ازان سیم تن جدا
[B][M1]سازد ز غصه همچو قبا جیب خویش چاک
[M2]گر یک زمان فتد ز تنش پیرهن جدا
[B][M1]در بیستون ز ناله من گر صدا فتد
[M2]ناله ز درد کوه جدا کوهکن جدا
[B][M1]هر صبحدم ز شوق تو پیش گل و سمن
[M2]مرغ چمن جدا کند افغان و من جدا
[B][M1]زارم بکش مگوی کزین آستان برو
[M2]مردن بر تو به که ز تو زیستن جدا
[B][M1]زان حالها که پیش من آمد جدا ز تو
[M2]اکنون فسانه ای ست به هر انجمن جدا
[B][M1]دانی که چیست جامی ازین آستانه دور
[M2]آشفته بلبلی ز حریم چمن جدا
[A]
[B][M1]تو را ای نازنین هر سو ز دلها صد سپه بادا
[M2]به هر جا بگذری صد جان پاکت خاک ره بادا
[B][M1]همی ترسم شود آزرده آن تن ور نه می گفتم
[M2]تو را هر شب درون دیده من خوابگه بادا
[B][M1]ز حکم عقل می بخشد فراغت عشق تو ما را
[M2]همیشه عشق تو در کشور دل پادشه بادا
[B][M1]سیه رو خواندیم وان موجب صد سرخرویی شد
[M2]سر مویی اگر گویم خطا رویم سیه بادا
[B][M1]طفیل دیگران باشد که یابم لذت تیغت
[M2]همیشه خوی تو خونریزی هر بیگنه بادا
[B][M1]کله کج کرده می رانی سمند و خلق می گویند
[M2]خدا همواره یار این سوار کج کله بادا
[B][M1]دل جامی که شد بتخانه از مهر بتی چون تو
[M2]نه در وی فکر مسجد نه هوای خانقه بادا
[A]
[B][M1]برفت عقل و دل و دین و ماند جان تنها
[M2]چو آن غریب که ماند ز کاروان تنها
[B][M1]چو خوان درد نهادی خیال را بفرست
[M2]که منعمان ننشانند میهمان تنها
[B][M1]حدیث موی میانان چو در میان آید
[M2]تو در خیال من آیی ازان میان تنها
[B][M1]ز زلف و خال و خطت چون رهم به حیله عقل
[M2]گرفت از همه سو دزد پاسبان تنها
[B][M1]به سان خامه دو بودی زبان من ای کاش
[M2]که شرح شوق تو نتوان به یک زبان تنها
[B][M1]چو نی چگونه ننالم که شد ز ناوک تو
[M2]هزار روزنه ام در هر استخوان تنها
[B][M1]مرو به خلد برین بی خیال او جامی
[M2]که لذتی ندهد گشت بوستان تنها
[A]
[B][M1]خال و خط جانفزاست اینها
[M2]یا آفت جان ماست اینها
[B][M1]صبر و خرد از دلم چه جویی
[M2]در دور تو خود کراست اینها
[B][M1]چشم تو هزار فتنه انگیخت
[M2]ای شوخ چه فتنه هاست اینها
[B][M1]از جور و جفای تو ننالم
[M2]کز همچو تویی وفاست اینها
[B][M1]نرخ تو دو کون چون نهد عقل
[M2]یک موی تو را بهاست اینها
[B][M1]کوی تو ز دود آه پر شد
[M2]یا رب ز دل که خاست اینها
[B][M1]گویی که رواست قتل جامی
[M2]وانگه نکشی رواست اینها
[A]
[B][M1]روحی فداک ای صنم ابطحی لقب
[M2]آشوب ترک و شور عجم فتنه عرب
[B][M1]کس نیست در جهان که ز حسنت عجب نماند
[M2]ای در کمال حسن عجب تر ز هر عجب
[B][M1]هر کس نیافت جرعه ای از جام وصل تو
[M2]زین بزمگاه تشنه جگر رفت و خشک لب
[B][M1]تا زلف تو شب است و رخت آفتاب چاشت
[M2]«واللیل والضحی » است مرا ورد روز و شب
[B][M1]کامی ز لب ببخش که عشاق خسته را
[M2]صد خارخار در جگر افتاد ازان رطب
[B][M1]رفتن به سر طریق ادب نیست در رهت
[M2]ما عاشقیم و مست نیاید ز ما ادب
[B][M1]دل باد منزل غم و سر خاک مقدمت
[M2]کین موجب شرف بود آن مایه طرب
[B][M1]مطلوب جامی از طلبم گفته ای که چیست
[M2]مطلوب او همین که دهد جان درین طلب
[A]
[B][M1]بدا برق بطحاء و الدمع ساکب
[M2]زهی عشق مستولی و شوق غالب
[B][M1]خوش آن برق رخشان که از کوی جانان
[M2]درخشد چو بر آسمان نجم ثاقب
[B][M1]نگاری که روبند حوران جنت
[M2]غبار دیارش به مسکین ذوایب
[B][M1]دلم سوخت از شوق او گر چه دایم
[M2]خیال رخش هست با جان مصاحب
[B][M1]ایا حادی العیس بالله شمر
[M2]لقطع الفیافی و طی السباسب
[B][M1]ازان منزل خوش وزان ربع دلکش
[M2]کزو نیست یکدم دل خسته غایب
[B][M1]مکن حسبة الله ار می توانی
[M2]ازین بیش صرف زمام نجایب
[B][M1]سلام من الله مولی العوارف
[M2]سلام من الله معطی المواهب
[B][M1]علی روضة حل فیها حبیب
[M2]رفیع المعارج سنی المراتب
[B][M1]ملیحی که جمع است در بزم وصلش
[M2]فنون مقاصد صنوب مآرب
[B][M1]فصیحی که درج است در درج لعلش
[M2]رموز نوادر نکات غرایب
[B][M1]به اقبال درد و غمش رست جامی
[M2]ز میل مرادات و نیل مطالب
[A]
[B][M1]به گوش مه رسد آواز یاربم هر شب
[M2]مهی تو نیز به گوش تو می رسد یارب
[B][M1]ز هجر روی تو روزم شب است وین شب را
[M2]پدید نیست به غیر از سرشک من کوکب
[B][M1]رخت به چارده سال این جمال و خوبی یافت
[M2]کجا رسد به تو ماه فلک به چارده شب
[B][M1]سرم چه لایق فتراک بستن است این بس
[M2]که در رهت شود آزرده سم مرکب
[B][M1]کجاست تاب درشتی چنان لطیفی را
[M2]به جان خویش که آهسته بر زبان سوی لب
[B][M1]به نبض جستن من ای طبیب دست میار
[M2]که آن تنی که تو دیدی گداخت ز آتش تب
[B][M1]بریز بر سر جامی سفال دردی درد
[M2]که نیست در خور او جام صاف عیش و طرب
[A]
[B][M1]به مه من که رساند که من دلشده هر شب
[M2]ز غم هجر رسانم به فلک ناله یارب
[B][M1]نتوان بوسه زد آن لب کنم اما هوس آن
[M2]که ببوسم لب جامی که رسد گاه به آن لب
[B][M1]سر من گر چه نشاید که به فتراک ببندی
[M2]چه شود گر بگذاری که نهم بر سم مرکب
[B][M1]چو مرا مذهب و ملت همه شد در سر و کارت
[M2]چه زنم لاف ز ملت چه کنم دعوی مذهب
[B][M1]سخن ظلم تو گفتن بر سلطان که تواند
[M2]که در آن حضرت عالی چو تو کس نیست مقرب
[B][M1]نه اگر داشت معلم هوس کشتن خلقی
[M2]به تو این ناز و کرشمه ز چه آموخت به مکتب
[B][M1]نشود مهر تو از دل به جفاهای پیاپی
[M2]نرود سوز تو از جان به دعاهای مجرب
[B][M1]تب هجران تو یارب چه جگرسوز تبی شد
[M2]که طبیب ار تو نباشی نبرد جان کس ازین تب
[B][M1]به شراب ار نفروشم سر و دستار چو جامی
[M2]نکنم در صف رندان پس ازین دعوی مشرب
[A]
[B][M1]چند ای معلم هر روز تا شب
[M2]باشد غزالم محبوس مکتب
[B][M1]شد فرش دیبا از سبزه صحرا
[M2]ارسله معنا یرتع و یلعب
[B][M1]تعلیم و آداب او را چه حاجت
[M2]او خود ز آغاز آمد مؤدب
[B][M1]هر جا خرامد بهر دعایش
[M2]خیزد ز جانها فریاد یارب
[B][M1]در دور لعلش منع از شرابم
[M2]ای خواجه دور است از لطف مشرب
[B][M1]دی ترک عشقش مذهب گرفتم
[M2]چون دیدم آن رخ گشتم ز مذهب
[B][M1]جامی ازان لب همچون صراحی
[M2]دارد درونی از خون لبالب
[A]
[B][M1]تا نمودی لب و چه غبغب
[M2]دل من در چه است و جان بر لب
[B][M1]شب من روز کن ز طلعت خویش
[M2]ای شده روز من ز زلف تو شب
[B][M1]پیش تو آفتاب ناپیداست
[M2]روز روشن نهان بود کوکب
[B][M1]رنجه شد خاطرت ز یارب من
[M2]من دلخسته چون کنم یارب
[B][M1]پیش لعل تو بر لب جام
[M2]لب نهم بین کمال حسن طلب
[B][M1]فال نیکو گرفت هر که بدید
[M2]همچو مصحف رخ تو در مکتب
[B][M1]کلک جامی کشید خوان سخن
[M2]زد صریرش صلای من یرغب
[A]
[B][M1]آفتاب حسن طالع شد چو افکندی نقاب
[M2]حسن طالع بین که دیدم آن رخ چون آفتاب
[B][M1]در خیال خط مشکین تو با عارض به هم
[M2]دمبدم چشم تر ما می زند نقشی بر آب
[B][M1]خاک آن در زیر سر شبها غنودن دولتی ست
[M2]عمر بگذشت و ندیدم هرگز این دولت به خواب
[B][M1]می کند هر دم دل بیهوشم آن لب ها هوس
[M2]مست رفت از دست و دارد همچنان ذوق شراب
[B][M1]داغ دل را آه های آتشین باشد نشان
[M2]دود روزن می دهد آگاهی از سوز کباب
[B][M1]من که در میخانه با دردی کشان هم خانه ام
[M2]خانه ام خواهد شد آخر در سر می چون حباب
[B][M1]گفته جامی نگیرد چون زر خالص رواج
[M2]جز به اکسیر قبول طبع شاه کامیاب
[A]
[B][M1]هر کجا زد خیمه چون ماه سپهر آن آفتاب
[M2]بیدلان از رشته جان ساختند آن را طناب
[B][M1]بس که در هر منزلی آید ز چشمم سیل خون
[M2]خیمه ها در دیده مردم نماید چون حباب
[B][M1]تا نشانم گرد راهش هر طرف تابد عنان
[M2]پیش پیش خیل او پاشم ز ابر دیده آب
[B][M1]او دهد جولان سمند و من در آن غم کز چه رو
[M2]دست او گیرد عنان یا پای او بوسد رکاب
[B][M1]بیش ازین گو آفتاب آن عارض نازک مسوز
[M2]ورنه آهی برکشم از دل که سوزد آفتاب
[B][M1]ز آفتاب آن رخ چه سان پوشد کسی کز نازکی
[M2]تاب می نارد که بر وی سایه اندازد نقاب
[B][M1]جامی از غم مرد چون تاخیر قتلش کرد یار
[M2]آه کز بخت وی این تاخیر شد عین شتاب
[A]
[B][M1]ای روی تو اختر جهان تاب
[M2]شد تیره شبم ز هجر دریاب
[B][M1]من تاب نیارم از تو توبه
[M2]من تاب من الحبیب ما طاب
[B][M1]عمری ست که بر در توام من
[M2]یک بار بپرس من علی الباب
[B][M1]خواب اجل از تو غایبم برد
[M2]من غاب کما یقال قد خاب
[B][M1]چون چشم تو خوابناک مستی
[M2]صاحبنظران ندیده در خواب
[B][M1]زاهد به خیال آن دو ابرو
[M2]سربرده فرو به کنج محراب
[B][M1]در وصف رخت ز نظم جامی
[M2]از بس که تر است می چکد آب
[A]
[B][M1]ای تو را قد خوب و ابرو خوب و زلف و چهره خوب
[M2]بر زبان اهل دل نام تو محبوب القلوب
[B][M1]با لب نوشین تو زد لاف شیرینی نبات
[M2]مصریان از شهر خود کردند بیرونش به چوب
[B][M1]با تو هر کس را هوای دولت هم خانگی ست
[M2]خانه را اول ز گرد هستی خود گو بروب
[B][M1]با دهانت در میان دارد دلم سری نهان
[M2]لیس یدری سر قلبی غیر علام الغیوب
[B][M1]گفت با مجنون کسی کای در گناه عشق غرق
[M2]تب الی مولی جمیل العفو غفار الذنوب
[B][M1]گفت مجنون کز هوای عشق لیلی می کنم
[M2]توبه اما من هوی لیلی فانی لا اتوب
[B][M1]جامی امشب دوستان در رقص عشقند و سماع
[M2]رغم زاهد را تو هم دستی بزن پایی بکوب
[A]
[B][M1]هر صبح کآفتاب رخت سر زند ز جیب
[M2]گر من چو صبح چاک زنم جیب جان چه عیب
[B][M1]چون گشت ساقی آن لب میگون چه جای طعن
[M2]گر طیلسان زهد به صهبا دهد صهیب
[B][M1]پیران سرم هوای جوانی ز ره فکند
[M2]آنجا که حکم عشق چه جای شباب و شیب
[B][M1]بر ما رقم به عشق زد آن دم که ساز کرد
[M2]اسباب جلوه شاهد خلوت سرای غیب
[B][M1]اشک من از عقیق یمن می دهد نشان
[M2]مذ خیمة سعاد علی ایمن العذیب
[B][M1]سیراب کن ز بحر یقین جان تشنه را
[M2]زین بیش خشک لب منشین بر سراب ریب
[B][M1]جامی درون خرقه خود یافت دوست را
[M2]زان رو کشید پای به دامان و سر به جیب
[A]
[B][M1]چون نصیب ما نشد وصل حبیب
[M2]ما و درد بی نصیبی یا نصیب
[B][M1]درد دوری زان در از من پرس و بس
[M2]محنت غربت نداند جز غریب
[B][M1]گر چه از نزدیک خوب است آن دو رخ
[M2]دور بهتر باشد از چشم رقیب
[B][M1]کی توان سودای عاشق را علاج
[M2]ترک این ماخولیا کن ای طبیب
[B][M1]شحنه را گر درد دین بودی زدی
[M2]گردن واعظ به شمشیر خطیب
[B][M1]روی خود بنمایمت گفتی ز دور
[M2]کاش بودی این سعادت عن قریب
[B][M1]ناله جامی ز شوقت دور نیست
[M2]زانکه تو برگ گلی او عندلیب
[A]
[B][M1]می زند مشت به رویم که مبین سوی حبیب
[M2]هیچ کس نیست چو من مشتکی از دست رقیب
[B][M1]گر نهد دست به نبض من محرور زند
[M2]شعله چون شمع ز تاب تبم انگشت طبیب
[B][M1]هر که را عشق تو آداب خرد بر هم زد
[M2]نیست ممکن که مودب شود از پند ادیب
[B][M1]روز آدینه به مقصوره درآ تا خواند
[M2]خطبه سلطنت حسن به نام تو خطیب
[B][M1]بر چمن گر گذرد نکهتی از پیرهنت
[M2]پر شود دامن و جیب سمن و غنچه ز طیب
[B][M1]هر که با صورت شیرین پسران عشق نباخت
[M2]نیست از معنی پیران رهش هیچ نصیب
[B][M1]جامی آن مه به غریبان ننهد گوش مکن
[M2]بیش ازین در سخن انگیز خیالات غریب
[A]
[B][M1]دردمندم عاجزم بیمار و تنها و غریب
[M2]حال خود مشروح گفتم وقت لطف است ای طبیب
[B][M1]هر شفا در حقه غیب است و آن در دست توست
[M2]حقه بگشا و کرامت کن شفایی عن قریب
[B][M1]جوشش دریای فضلت نیک و بد را شامل است
[M2]گرچه از بد بدترم حاشا که مانم بی نصیب
[B][M1]عاشق بیمار را وصل حبیب آمد علاج
[M2]زآستانت چون روم چون هم طبیبی هم حبیب
[B][M1]با تو دستاویز من تنهایی و غربت بس است
[M2]با غریبان لطف و رحمت نیست از خویت غریب
[B][M1]عمر شیرین عیش خوش از دولت وصل تو بود
[M2]لا بقائی بعده یحلو و لا عیشی یطیب
[B][M1]بنده جامی را به مسکینان این درگاه بخش
[M2]استجب هذاالدعا فی شانه یا مستجیب
[A]
[B][M1]دلا به طرف چمن جام خوشگوار طلب
[M2]حریف سرو قد و یار گل عذار طلب
[B][M1]طفیل صحبت یار است نقل و باده و جام
[M2]چو برگ عیش بسازی نخست یار طلب
[B][M1]ز موج حادثه کز اوج آسمان بگذشت
[M2]به کشتی می گلگون ره کنار طلب
[B][M1]سخن ز صفوت صوفی و زهد زاهد چند
[M2]صفای مشرب رندان درد خوار طلب
[B][M1]فلک به رشته امیدت ار زند گرهی
[M2]گشاد ازان گره جعد مشکبار طلب
[B][M1]به هر دیار که روزی گذشت محمل دوست
[M2]دل رمیده ما را در آن دیار طلب
[B][M1]ز جام می چو تو را وقت خوش شود جامی
[M2]مزید حشمت شاه جم اقتدار طلب
[A]
[B][M1]ای در هوای مهر تو ذرات کاینات
[M2]واقف نه از کماهی ذات تو هیچ ذات
[B][M1]شد چشم عقل خیره چو در مبداء ازل
[M2]حسنت نمود جلوه در آیینه صفات
[B][M1]هر خشتی از کنشت شود کعبه دگر
[M2]گر پرتو جمال تو افتد به سومنات
[B][M1]هر جا که تافت پرتو انوار عزتت
[M2]عزی ندید عزی و قدری نیافت لات
[B][M1]در بحر کبریای تو آن کس که شد فنا
[M2]چون خضر راه برد به سرچشمه حیات
[B][M1]هر کس به کعبه طلبت رو نهد نخست
[M2]از کل کاینات کند قطع التفات
[B][M1]جامی ببخش جامی لب تشنه را به لطف
[M2]زان باده کز کدورت جهلش دهد نجات
[A]
[B][M1]ای آفتاب روی تو عکس فروغ ذات
[M2]ظاهر ز زلف و خال و خطت کثرت صفات
[B][M1]زیر نقاب جعد مسلسل رخ تو کرد
[M2]شرح بطون ذات و ظهور تعینات
[B][M1]چشمت به عشوه لب به شکرخنده می کند
[M2]تفسیر آیه خلق الموت و الحیات
[B][M1]زان تیغ غمزه می برم از جان و دل امید
[M2]درویش را چه چاره ز قطع تعلقات
[B][M1]کردم نماز در خم محراب ابرویت
[M2]قرت بنور وجهک عینای فی الصلات
[B][M1]زان خارها که در دل من کشتی از جفا
[M2]خواهد گل وفات دمیدن پس از وفات
[B][M1]در دام طره های تو جامی اسیر شد
[M2]مشکل که افکند پس ازین دام ترهات
[A]
[B][M1]ای صفات تو نهان در تتق وحدت ذات
[M2]جلوه گر ذات تو از پرده اسما و صفات
[B][M1]ما گرفتار جهت از تو نشان چون یابیم
[M2]ای سراپرده اجلال تو بیرون ز جهات
[B][M1]از ندای تو درافتاد صدایی به حرم
[M2]خاست صد نعره لبیک ز اهل عرفات
[B][M1]مشرب زهد کجا چاشنی عشق کجا
[M2]آن یکی ملح اجاج آمد و این عذب فرات
[B][M1]ما نداریم مشامی که توانیم شنید
[M2]ورنه هر دم رسد از گلشن وصلت نفحات
[B][M1]به وفای تو درآمیخت چنان آب و گلم
[M2]که دمد بعد وفات از گل من بوی وفات
[B][M1]مرد جامی به سر تربت او بنویسید
[M2]هذه روضة من حل به العشق فمات
[A]
[B][M1]صلای باده زد پیر خرابات
[M2]بیا ساقی که فی التاخیر آفات
[B][M1]من و مستی و ذوق می پرستی
[M2]چه کار آید مرا کشف و کرامات
[B][M1]می و نقل است ورد من شب و روز
[M2]بنامیزد زهی اوراد و اوقات
[B][M1]سلوک راه عشق از خود رهایی ست
[M2]نه قطع منزل و طی مقامات
[B][M1]جهان مرآت حسن شاهد ماست
[M2]فشاهد وجهه فی کل ذرات
[B][M1]سعادت خواهی از عادت گذر کن
[M2]که ترک عادت است اصل سعادات
[B][M1]مزن بیهوده لاف عشق جامی
[M2]فان العاشقین لهم علامات
[A]
[B][M1]ای درت کعبه ارباب نجات
[M2]قبلتی وجهک فی کل صلات
[B][M1]بر سر کوی تو ناکرده وقوف
[M2]حاجیان را چه وقوف از عرفات
[B][M1]رفته آوازه قند تو به مصر
[M2]کوزه خود زده بر سنگ نبات
[B][M1]غم عشاق تو آخر نشود
[M2]انزل الله علیهم برکات
[B][M1]گر عبارت کند از میم دهانت
[M2]آید از چشمه میم آب حیات
[B][M1]می کشی هر طرف آن حلقه زلف
[M2]بس کن ای باد صبا زین حرکات
[B][M1]جامی از درد تو جان داد و نگفت
[M2]فهو ممن کتم العشق فمات
[A]
[B][M1]بر درت جا کنند اهل نجات
[M2]رفع الله قدرهم درجات
[B][M1]گر تو خواهی زکات خوبی داد
[M2]ما فقیریم و مستحق زکات
[B][M1]هر که دارد وقوف ازین سر کوی
[M2]لا یرید الوقوف بالعرفات
[B][M1]تا تو شویی ز می لب چو شکر
[M2]آب شد قند و کوزه گشت نبات
[B][M1]خط سبز تو زیر سایه زلف
[M2]خضر حام حوله ظلمات
[B][M1]مردم از لعل تو به طالع من
[M2]خاصیت بین که داد آب حیات
[B][M1]توبه کردی شراب خور جامی
[M2]اتبع السیئات بالحسنات
[A]
[B][M1]صد خارم از فراق تو در پای دل شکست
[M2]وز گلشن وصال تو نامد گلی به دست
[B][M1]پرواز گاه مرغ دلم شاخ سدره بود
[M2]از شوق دانه تو درین دامگه نشست
[B][M1]هر کس که هست جرعه کش جام لعل توست
[M2]گر شیخ پارساست و گر رند می پرست
[B][M1]ز اوراق فضل و دفتر دانش دلم گرفت
[M2]خواهم نهاد رهن می ناب هر چه هست
[B][M1]وارست می پرست به یک جرعه می ز خود
[M2]بیچاره خودپرست که هرگز ز خود نرست
[B][M1]ما ز آستان میکده گشتیم سربلند
[M2]یا رب ز موج فتنه مبادش اساس پست
[B][M1]جامی به پای خم چو سبو سر بنه که چرخ
[M2]خواهد به سنگ حادثه این کاسه را شکست
[A]
[B][M1]گر آن بی وفا عهد یاری شکست
[M2]خدا یار او باد هر جا که هست
[B][M1]نه زین شهر بار سفر بست و رفت
[M2]که از کوی مهر و وفا رخت بست
[B][M1]میفشان سرشک از مژه دمبدم
[M2]که شد خانه تن ازین سیل پست
[B][M1]مزن بر دلم زخم و مرهم بنه
[M2]که پیوند نتوان چو شیشه شکست
[B][M1]مکن غمزه تعلیم چشمان شوخ
[M2]مده تیغ در دست هندوی مست
[B][M1]ز نوشین لبت سبزه خط دمید
[M2]خضر بر لب آب حیوان نشست
[B][M1]مبین لعل میگونش ای پارسا
[M2]که جامی ازان جام شد می پرست
[A]
[B][M1]گفتمش ای سخت دل عهد تو سست است از نخست
[M2]گفت تا کی گوییم در روی چندین سخت و سست
[B][M1]گفتمش در عاشقی ما رند و بی باکیم و مست
[M2]گفت در عاشق کشی ما نیز چالاکیم و چست
[B][M1]گفتمش در خاک محنت دانه می پاشم ز اشک
[M2]گفت ازین تخم و زمین جز سبزه حسرت نرست
[B][M1]گفتمش عمری ست می جویم ز لعلت کام دل
[M2]گفت عاشق نیست آن کز دوست کام خویش جست
[B][M1]گفتمش گل را به باغ این سرخرویی از کجاست
[M2]گفت کز خون دل غنچه ز رشکم چهره شست
[B][M1]گفتمش سررشته ای خواهم به کف سویت گشاد
[M2]گفت این سررشته گر اهل دلی در دست توست
[B][M1]گفتم از سنگ جفایت خاطر جامی شکست
[M2]گفت چون بر شیشه آید سنگ کی ماند درست
[A]
[B][M1]پیش ازان روزی که گردون خاک آدم می سرشت
[M2]عشق در آب و گلم تخم تمنای تو کشت
[B][M1]پای تا سر جمله لطفی گویی استاد ازل
[M2]طینت پاکت نه ز آب و گل ز جان و دل سرشت
[B][M1]روی بنما تا به طاق ابرویت آرند روی
[M2]طاعت اندیشان ز مسجد بت پرستان از کنشت
[B][M1]هیچ باور نامدت هر چند چشم خون فشان
[M2]بر در و دیوار آن کو شرح شوق ما نوشت
[B][M1]گر نگشتم کشته تو کاش باری بعد مرگ
[M2]بهر قبر کشتگانت خاک من سازند خشت
[B][M1]خیز و خونم ریز و فرش لعل گستر زیر پای
[M2]چون بساط عمرم آخر چرخ در خواهد نوشت
[B][M1]در بهشت نسیه خلقی بسته دل لیکن به نقد
[M2]هر کجا دیدار توست آنست جامی را بهشت
[A]
[B][M1]گر بود در خاک پیشم رویم از کوی تو خشت
[M2]به که باشد روزنی بر جای آن خشت از بهشت
[B][M1]گیسو اندر پاکشان روزی برون آ تا شود
[M2]چون بهشت ای حوروش خاک درت عنبر سرشت
[B][M1]رشته جان است ایوان وصالت را کمند
[M2]وه که چرخ تیز گرد این رشته را کوتاه رشت
[B][M1]بت پرستان را ز دل سر برزند نور یقین
[M2]گر ز شمع رویت افروزند قندیل کنشت
[B][M1]یافت چشم از نم خلل تا در تو تخم مهر رست
[M2]خانه ویران شد ز باران گر چه خرم گشت کشت
[B][M1]بستم آن خط نقش در دل طی کنم طومار عیش
[M2]چون نوشتم نامه را ناچار در باید نوشت
[B][M1]نامه شوق است از جامی به جانان این غزل
[M2]نام خود اینک به خون دیده در پایان نوشت
[A]
[B][M1]عشقت که بود کعبه ارباب سلامت
[M2]ریگ حرمش نیست به جز سنگ ملامت
[B][M1]شهری که نه جای تو در او خانه نگیریم
[M2]در بادیه کس را نشود عزم اقامت
[B][M1]ذوقی رسد از نامه تو روز فراقم
[M2]کز نامه طاعت نرسد روز قیامت
[B][M1]از آتش دل سر به فلک برده علم بین
[M2]بر خاک شهید غمت این ست علامت
[B][M1]ناجسته دهد پیر مغان باده به رندان
[M2]با معتقدان می کند اظهار کرامت
[B][M1]گر وقت نمازی گذری سوی مؤذن
[M2]قد قامت او پست شود زان قد و قامت
[B][M1]هر نقش که جامی نه به سودای خطت بست
[M2]شست آن همه چشم ترش از اشک ندامت
[A]
[B][M1]بحمدالله که بازم دیده روشن شد به دیدارت
[M2]گرفتم قوت جان از حقه لعل شکربارت
[B][M1]غبارآلوده می آیی و چرخ این آرزو دارد
[M2]کز آب چشمه خورشید شوید گرد رخسارت
[B][M1]کلاه دلبری کج نه سمند ناز جولان ده
[M2]که باشد همت نیکان ز چشم بد نگهدارت
[B][M1]کمند جعد خم در خم گر اینسان افکنی بینم
[M2]همه گردنکشان ملک را آخر گرفتارت
[B][M1]چه حاجت پاسان گرد در و بام تو گردیدن
[M2]چو روز روشن است از شعله آهم شب تارت
[B][M1]اگر چون آفتابم نیست ره در روزنت این بس
[M2]که روزی سایه وار از پا درافتم زیر دیوارت
[B][M1]چو مرغان خزان دیده خمش بود از سخن جامی
[M2]ولی در گفت و گو آورد بازش بوی گلزارت
[A]
[B][M1]چشم بگشادم پس از هجران به ابروی خوشت
[M2]ماه عید وصل نو کردم به روی مهوشت
[B][M1]خط نمودی پرتوی ناتافته زان رخ هنوز
[M2]سوختم از دود تو ناگشته گرم از آتشت
[B][M1]یک نهال آرزو در باغ جان ما نشان
[M2]گو خدنگی باش کم ای ترک شوخ از ترکشت
[B][M1]یک دوسه بوسه کرم کن چاره درد مرا
[M2]نازک است آن لب نمی آزارم از پنج و ششت
[B][M1]لاف دانشمندی ای صاحب عمامه تا به کی
[M2]چون خلاف دانش آمد وضع دستار و فشت
[B][M1]در تمنای تو پیوند از همه بگسسته ایم
[M2]بعد ازین دست امید ما و جعد دلکشت
[B][M1]هر چه گویی جامی از دل گو نه از وسواس طبع
[M2]تا شود خوشوقت اهل دل ز انفاس خوشت
[A]
[B][M1]در کنج غم نشستم خورسند باخیالت
[M2]خوشوقت آن که بیند هر ساعتی جمالت
[B][M1]این بس که سوزیم جان هر دم به داغ هجران
[M2]من کیستم که باشم شایسته وصالت
[B][M1]تیغم به فرق راندی وز فرقتم رهاندی
[M2]جان باد دستمزدت تن باد پایمالت
[B][M1]دور از لب تو مردم لب تشنه جان سپردم
[M2]هرگز نخورده آبی از چشمه زلالت
[B][M1]بودن به کنج فرقت با صد ملال و حسرت
[M2]به زانکه با تو باشم وز من بود ملالت
[B][M1]تیغی بگیر و هر دم زخمی بزن که کردم
[M2]هم جان خود فدایت هم خون خود حلالت
[B][M1]جامی خموش کم شو از گفت و گو چو شد نو
[M2]ذوق غزل سرایی از شوق آن غزالت
[A]
[B][M1]پیش ازان دم که دهم جان من بیدل ز غمت
[M2]قدمی نه که شوم خاک به زیر قدمت
[B][M1]رحمتی کن که من تشنه جگر می میرم
[M2]چشم بر رشحه آبی ز سحاب کرمت
[B][M1]خوش بران رخش که در جلوه گه حشمت و ناز
[M2]پادشاهی تو و خوبان همه خیل و حشمت
[B][M1]چون شوم پیش تو محرم من محروم که نیست
[M2]باد را زهره احرام حریم حرمت
[B][M1]هر چه خواهی بکن ای دوست که من می یابم
[M2]لذت چاشنی لطف و کرم از ستمت
[B][M1]نامه رحمت جاوید من این بس که مرا
[M2]دو سه حرفی رسد از خامه مشکین رقمت
[B][M1]رقمی می کشی از حال دل خود جامی
[M2]جای آن دارد اگر خون بچکد از قلمت
[A]
[B][M1]گذر فتاد به سر وقت کشتگان غمت
[M2]هزار جان گرامی فدای هر قدمت
[B][M1]فکند سرو قدت بر من از کرم سایه
[M2]مباد از سر من دور سایه کرمت
[B][M1]به یک نگاه تو رستم ز ننگ هستی خویش
[M2]خوش آن که سوی وی افتد نگاه دمبدمت
[B][M1]نیاید از تو ستم ور ستم کنی به مثل
[M2]ز رحمت دگران خوشتر آیدم ستمت
[B][M1]کمر به خدمت تو بسته اند کج کلهان
[M2]شکست شوکت شاهان ز حشمت حشمت
[B][M1]حریم سدره شده ست آشیان مرغ دلم
[M2]هنوز رشک برد بر کبوتر حرمت
[B][M1]به نامه درج مکن شرح شوق خود جامی
[M2]مباد شعله زند آتش از نی قلمت
[A]
[B][M1]تا کی ز دیر آمدن و زود رفتنت
[M2]خون ریزم از دو دیده که خونم به گردنت
[B][M1]جای تو نیست سینه تاریک و تنگ من
[M2]تشریف ده که جای کنم چشم روشنت
[B][M1]دارم ز تو به هر سر مویی هزار درد
[M2]دردا که نیست یک سر مو رحم بر منت
[B][M1]آهسته ران که می زند آتش به جان من
[M2]هر شعله ای که می جهد از نعل توسنت
[B][M1]گو باغبان مخوان به تماشای گل تو را
[M2]ناکرده فرش راه ز سوری و سوسنت
[B][M1]می بایدت ز رشته جان جامه بافتن
[M2]کز تار و پود پیرهن آزرده شد تنت
[B][M1]دامن کشان به جامی اگر بگذری شود
[M2]چون گل ز خون دیده او سرخ دامنت
[A]
[B][M1]بوی جان یافتم ز پیرهنت
[M2]گویی از جان سرشته شد بدنت
[B][M1]آه اگر نازنین تنت بینم
[M2]من که مردم ز بوی پیرهنت
[B][M1]برگ گل گر چه نازک است و لطیف
[M2]در لطافت نمی رسد به تنت
[B][M1]میوه های بهشت اگر چه خوش است
[M2]از همه به گرفته ام ذقنت
[B][M1]ای خوش آن دم که گوش می کردم
[M2]نکته ای از لب شکرشکنت
[B][M1]هرگز از گوش من نخواهد رفت
[M2]ذوق آواز و لذت سخنت
[B][M1]داد جامی به تلخکامی جان
[M2]هیچ کامی ندیده از دهنت
[A]
[B][M1]پیرانه سر کشیدم سر در ره سگانت
[M2]موی سفید کردم جاروب آستانت
[B][M1]ای از هلال ابرو بر آفتاب تابان
[M2]مشکین کمان کشیده من چون کشم کمانت
[B][M1]کم زن گره میان را بر قصد من که ترسم
[M2]تاب گره نیارد از نازکی میانت
[B][M1]لعل تو جان و من هم دارم رمیده جانی
[M2]بنشین دمی که بادا جانم فدای جانت
[B][M1]سودم جبین به راهت گفتی مجو زیانم
[M2]یارب خدا ببخشد صبری برین زیانت
[B][M1]من کیستم که چینم برگی ز گلبن تو
[M2]کاشم خلد به سینه خاری ز بوستانت
[B][M1]یک بوسه وعده کردی لعل لبت ضمان شد
[M2]خود لطف کن وگرنه بستانم از ضمانت
[B][M1]خوی پاک کن خدا را از رخ که شست ما را
[M2]لوح صبوری از دل رخسار خوی چکانت
[B][M1]دشنامی از زبانت باشد مراد جامی
[M2]یا از زبان آن کس کو گوید از زبانت
[A]
[B][M1]تو حور جنتی اما ز چشم فتانت
[M2]ز بس که خاست بلا عذر خواست رضوانت
[B][M1]سحر به باغ گذشتی گشاد غنچه دهان
[M2]که بوسه ای برباید ز لعل خندانت
[B][M1]چو دست طوق تو سازم ز ضعف نشناسند
[M2]که هست بازوی من یا زه گریبانت
[B][M1]شد آفریده لبت زان زلال آب حیات
[M2]که بر لب آمده است از چه زنخدانت
[B][M1]ز شاخ وصل تو چون برخورم که آن مژه کرد
[M2]ز تیرهای بلا خاربست بستانت
[B][M1]مکن ز اشک نیازم به عشوه دامن ناز
[M2]که دست شعله آه من است و دامانت
[B][M1]حدیث عشق و غم درد جامی این همه چیست
[M2]اگر نه دفتر اعمال ماست دیوانت
[A]
[B][M1]ای واضح و الضحی جبینت
[M2]واللیل نقاب عنبرینت
[B][M1]طاها ورقی ز داستانت
[M2]یاسین علمی بر آستینت
[B][M1]جنت اثری ز فیض مهرت
[M2]دوزخ شرری ز تف کینت
[B][M1]اسرار وجود را کماهی
[M2]دیده نظر خدای بینت
[B][M1]پیش تو سپهر چون زمین پست
[M2]عام همه روی بر زمینت
[B][M1]تو صاحب کان «کنت کنزا»
[M2]اعیان رسل قراضه چینت
[B][M1]چون بر تو خدای آفرین گفت
[M2]جامی چه سزای آفرینت
[A]
[B][M1]صد شاخ گل تازه نشاندم به هوایت
[M2]بازآ که یکی زان همه ننشست به جایت
[B][M1]بی نکهت پیراهن تو خرقه زدم چاک
[M2]ای غنچه خندان بگشا بند قبایت
[B][M1]مرغی ز دلم گر ز پس مرگ بسازند
[M2]جایی نپرد جز به در و بام سرایت
[B][M1]سایم به ته کفش تو رخ بهر تسلی
[M2]چون دسترسم نیست که بوسم کف پایت
[B][M1]هر چند به هر روی قفا می خورم از تو
[M2]هر جا که روی روی نتابم ز قفایت
[B][M1]هر کس به دعا دفع بلا می کند از خویش
[M2]یارب چه بلایی تو که جویم به دعایت
[B][M1]زانسان که گل از خار دمد در دل جامی
[M2]گل های وفا می دمد از خار جفایت
[A]
[B][M1]مرا چو قبله نگردد به عیدگه رویت
[M2]ز عیدگه کنم آهنگ کعبه کویت
[B][M1]تو عید خلقی و قربانت آنکه مردم را
[M2]کشد به غمزه خون ریز چشم جادویت
[B][M1]اگر چه نیست درین عید رسم مه دیدن
[M2]نمی رود ز ضمیرم خیال ابرویت
[B][M1]گذشتم از هوس کعبه و طواف حرم
[M2]همین بس است مرا حج که بگذرم سویت
[B][M1]ز تاب هجر تو می سوختم بحمدالله
[M2]که سایه بر سرم انداخت سرو دلجویت
[B][M1]به ضبط مملکت دلبری گشادی دست
[M2]دعای خسته دلان باد حرز بازویت
[B][M1]برون خرام و مترس از گزند کز هر سو
[M2]هزار بنده چو جامی بود دعاگویت
[A]
[B][M1]قربان شدن به تیغ جفای تو عید ماست
[M2]جان می دهیم بهر چنین عید عمرهاست
[B][M1]آن را که دید شکل خوشت بامداد عید
[M2]پروای عید و ذوق تماشای او کجاست
[B][M1]صد جان فدای قد تو کز جویبار حسن
[M2]هرگز یکی نهال بدین نازکی نخاست
[B][M1]در دیده خاک پای تو گر زانکه هست حیف
[M2]بر ما مگیر کین گنه از جانب صباست
[B][M1]شب داستان هجر فرو ریخت اشک من
[M2]لعلش به خنده گفت که باز این چه ماجراست
[B][M1]جامی مدام غنچه صفت تنگدل مباش
[M2]کز غم چو لاله بر دلم این داغ ها چراست
[B][M1]تا برفروخته ست رخ آن شمع دلفروز
[M2]در هر که بنگری به همین داغ مبتلاست
[A]
[B][M1]لاله قدح باده و گل شاهد رعناست
[M2]گلبانگ زنان مرغ چمن مطرب گویاست
[B][M1]بخرام سوی باغ که شادی و طرب را
[M2]بی سعی تو و من همه اسباب مهیاست
[B][M1]تا گل تتق غنچه ز رخسار گشاده ست
[M2]نرگس همه تن چشم شده بهر تماشاست
[B][M1]سبزه کشد از سوزن زنگار گرفته
[M2]خاری که شکسته ز دی اندر جگر ماست
[B][M1]بر صورت نرگس بگشا چشم که گویی
[M2]پیراهن خورشید عیان عقد ثریاست
[B][M1]یا بر کف سیمین بدنی جام زر است آن
[M2]کز هر سویش انگشت چو سیم آمده پیداست
[B][M1]بهر قبسی ز آتش گل شاخ شکوفه
[M2]از جیب برون کرده چو موسی ید بیضاست
[B][M1]سرکرده فرو خرقه کبودی ست بنفشه
[M2]کز سبزه به زیر قدمش سبز مصلاست
[B][M1]این ابر بهار است که در سایه جودش
[M2]پر گوهر در گشته همه دامن صحراست
[B][M1]نی نی غلطم بلکه سراپرده عشرت
[M2]شاه از پی بخشش زده بر طارم میناست
[B][M1]جامی که زد از نو رقم این شعر بهاری
[M2]از برگ گیاهی چمن مدح شه آراست
[A]
[B][M1]عاشق تو شهید تیغ بلاست
[M2]سرکوی تو روضة الشهداست
[B][M1]جان پاکان نثار مقدم توست
[M2]در رهت جان پاک خاک بهاست
[B][M1]هست از نیست گفت و گوی محال
[M2]آن دهان هست لیک نیست نماست
[B][M1]به میانت که سر غیب آمد
[M2]نیست دانا کسی خدا داناست
[B][M1]بی تو عشاق را وجودی نیست
[M2]ذره بی آفتاب ناپیداست
[B][M1]عاشق تو به کس نگیرد انس
[M2]در میان هزار کس تنهاست
[B][M1]نظم جامی ز شوق سرو قدت
[M2]وحی نازل ز عالم بالاست
[A]
[B][M1]تو را صباحت ترک و فصاحت عرب است
[M2]ملاحتی که میان عجم چنان عجب است
[B][M1]صحیفه ای ست وجود تو پر لطیفه حسن
[M2]که از اصول صفات کمال منتخب است
[B][M1]مهت پدر شد و خورشید جد تعالی الله
[M2]تو را میان بتان این چه رفعت نسب است
[B][M1]کجا رسد به تو کس چون تو را به هر سر موی
[M2]هزار خوبی موروث و لطف مکتسب است
[B][M1]تو آن زلال حیاتی که داده جان از شوق
[M2]به وادی طلبت صد هزار تشنه لب است
[B][M1]نه ایم با سگ تو در مقام ترک ادب
[M2]اگر چه ترک ادب پیش دوستان ادب است
[B][M1]ز شوق لعل تو صد خم و جام را جامی
[M2]ز باده ساخت تهی و هنوز در طلب است
[A]
[B][M1]این چه رخسار و چه خط وین چه لب است
[M2]وین چه چشم خوش و خال عجب است
[B][M1]زیر لب نقطه بود رسم چرا
[M2]نقطه خال تو بالای لب است
[B][M1]طلب حسن عنایت ز رخت
[M2]بنده را غایت حسن طلب است
[B][M1]شکل بالای تو شیرین نخلی ست
[M2]که ز نوشین لبت آن را رطب است
[B][M1]بی تو تنها نه شب ماست سیاه
[M2]روز ما بین که سیه تر ز شب است
[B][M1]ناید از بی ادبان شیوه عشق
[M2]مذهب عشق سراسر ادب است
[B][M1]سگ این در نه کنون شد جامی
[M2]عمرها شد که همینش لقب است
[A]
[B][M1]وادی عشق که جز تشنه در او نایاب است
[M2]ریگش از خون دل تشنه لبان سیراب است
[B][M1]خواب مرگ است در آن وادی و بیدار دلی
[M2]شده در سایه هر خاربنش در خواب است
[B][M1]سربنه یا سر خود گیر که این وادی را
[M2]قوت زاغان همه از مغز اولوالالباب است
[B][M1]خارها خم شده بر خار مغیلان گویی
[M2]جذب جان را ز تن خسته دلان قلاب است
[B][M1]جمع خواهی دلت اسباب جهان تفرقه کن
[M2]تخم جمعیت دل تفرقه اسباب است
[B][M1]صوت ابواب فتوح است صدای نی و چنگ
[M2]کو مغنی که دلم طالب فتح الباب است
[B][M1]لب فرو بند ز بیگانه که از دور سماع
[M2]دور به هر که نه از دایره اصحاب است
[B][M1]منع جامی مکن از چاشنی شربت عشق
[M2]که مگس وار فرو رفته درین جلاب است
[A]
[B][M1]ساقی بیا و باده ده اکنون که فرصت است
[M2]مطرب بزن ترانه که فرصت غنیمت است
[B][M1]چشمم به روی شاهد و گوشم به بانگ چنگ
[M2]ای پندگو برو که نه جای نصیحت است
[B][M1]جان مرا ز مرهم راحت نشان مپرس
[M2]کز عاشقی نصیبه او داغ محنت است
[B][M1]پیکان آبدار که آید ز دست دوست
[M2]بر عاشقان سوخته بارا رحمت است
[B][M1]زان دم که سرفکند بر آن آستان مرا
[M2]بر گردنم ز تیغ تو صد بار منت است
[B][M1]هر سفله پی به گنج قناعت کجا برد
[M2]این نقد در خزینه ارباب همت است
[B][M1]ز ابنای دهر وقت کسی خوش نمی شود
[M2]خوش وقت آن که معتکف کنج عزلت است
[B][M1]جامی به جست و جو نتوان وصل دوست یافت
[M2]موقوف وقت باش که این کار دولت است
[A]
[B][M1]خطت گرد لب آن مشکین نبات است
[M2]که رسته بر لب آب حیات است
[B][M1]به هر کس دارد آن چشم التفاتی
[M2]به حال ما چرا بی التفات است
[B][M1]به راه کعبه وصلت دو چشمم
[M2]یکی چون دجله وان دیگر فرات است
[B][M1]زکات لب بده ای نامسلمان
[M2]که یک رکن از مسلمانی زکات است
[B][M1]به قتل من براتی دارد از مشک
[M2]رخت کز وی نه امکان نجات است
[B][M1]لبت آمد نگینی لعل کز خط
[M2]سیه کرده پی مهر برات است
[B][M1]ز سعدی نیست تا جامی جز این فرق
[M2]که یکسر شعر جامی طیبات است
[A]
[B][M1]ابروی خوشت که ماه عید است
[M2]انگشت نمای اهل دید است
[B][M1]از روی تو عید عاشقان را
[M2]صبحی به مبارکی دمیده ست
[B][M1]هر سال یکی ست عید روزه
[M2]ما را همه روزه از تو عید است
[B][M1]شد عید من از رخت خجسته
[M2]زین عید خجسته تر که دیده ست
[B][M1]گفتی ز غمت به جان رسانم
[M2]عیدی ز توام همین رسیده ست
[B][M1]خیاط زمانه خلعت لطف
[M2]بر قامت دلکشت بریده ست
[B][M1]بی وعده وصل مژده عید
[M2]بر جامی خسته دل وعیداست
[A]
[B][M1]تارک درویش تارک فارغ از تاج زر است
[M2]کمترین ترک از کلاه تارکش ترک سر است
[B][M1]کی مکمل گردد از ترک دو عالم آن کلاه
[M2]زانکه ترک دیدن آن ترک ترکی دیگر است
[B][M1]سخره نفس بهیمی را نزیبد تاج فقر
[M2]سر که هست افسار را درخور نه جای افسر است
[B][M1]زن بود کز زرد کند زیور برای دست خویش
[M2]دست مردان را همین افشاندن زر زیور است
[B][M1]تا نماید رو مریدان را چو خامه راه راست
[M2]پیر را از اشک بر رو تارها چون مسطر است
[B][M1]بر امید گنج کاخ عمر خود ویران مکن
[M2]کانچه خوانی گنج نامه نقش پشت اژدر است
[B][M1]پیر خواهد نقد عمر گم شده در خاک جست
[M2]کز پی غربال کرده قامت خود چنبر است
[B][M1]ذوق بخشد سامعان را آه چون خیزد ز سوز
[M2]عود باشد حاضران را دود کان از مجمر است
[B][M1]حرف وحدت را مدار امید جامی چون تو را
[M2]روی دل پر خط گوناگون چو پشت دفتر است
[A]
[B][M1]منشور دولتی که ز عشقم میسر است
[M2]طغرایش آن خطی ست که بر دور ساغر است
[B][M1]با من ز سعد و نحس مزن دم که خط جام
[M2]حرز امانم از خطر چرخ و اختر است
[B][M1]بودم به خواب خوش که رسید از حریم دیر
[M2]پیری که رشحه قدحش رشک کوثر است
[B][M1]گفت ای پسر دریغ بود نقد زندگی
[M2]در دست آن حریف که مرگش برادر است
[B][M1]برخیز و باده خور که تو را خوابگاه عیش
[M2]بیرون ز مهد نه پدر و چار مادر است
[B][M1]ساقی بیا که عشوه گیتی ز ره نبرد
[M2]آن را که نشئه می لعل تو در سر است
[B][M1]درده زلال خضر که رفت آنکه گفتمی
[M2]زهد مرا اساس چو سد سکندر است
[B][M1]جامی مشو فریفته کین چرخ کوژپشت
[M2]چون حلقه از نشیمن اقبال بر در است
[B][M1]در ظل او گریز که عنقای همتش
[M2]بر باز زر جناح فلک سایه گستر است
[A]
[B][M1]یار رفت از دیده لیکن روز و شب در خاطر است
[M2]گر به صورت غایب است اما به معنی حاضر است
[B][M1]عاشق اندر ظاهر و باطن نبیند غیر دوست
[M2]پیش اهل باطن این معنی که گفتم ظاهر است
[B][M1]در حضور دوست هر جانب نظر کردن خطاست
[M2]یک زمان حاضر نشین ای دل که جانان ناظر است
[B][M1]خاطرم خوش نیست هرگز جز به زیر بار عشق
[M2]پیش عاشق هر چه جز عشق است بار خاطر است
[B][M1]عاشق درویش تا دانست ذوق صبر و شکر
[M2]بر جفاهای تو صابر وز بلاها شاکر است
[B][M1]آن دهان را سر غیب الغیب دان کز شرح آن
[M2]هم اشارت مانده عاجز هم عبارت قاصر است
[B][M1]آن پریرو را به افسون سخن تسخیر کرد
[M2]زان سبب گویند شاعر نیست جامی ساحر است
[A]
[B][M1]بگذر از توبه و تقوی که همه پندار است
[M2]در پی مطرب و می باش که کار این کار است
[B][M1]صف زده دردکشان پیش در میکده اند
[M2]زاهد صومعه را وقت پس دیوار است
[B][M1]رشته سبحه که از گوهر اخلاص تهی ست
[M2]مهره اش گر چه هزار است کم از زنار است
[B][M1]محتسب را که نهد پا ز حد شرع برون
[M2]مردم آزار چه گویی که خدا آزار است
[B][M1]جز به تجرید منه پا که درین راه دراز
[M2]سوزنی در قدم همت عیسی خار است
[B][M1]هر چه بر فرق تو بار است اگر مرد رهی
[M2]بنه از سر که نه مردی به سر و دستار است
[B][M1]دلق و سجاده جامی نه پی زرق و ریاست
[M2]هر چه دارد همه بهر گرو خمار است
[A]
[B][M1]مرا کار از غم عشق تو زار است
[M2]دلم رفته ست و جان نزدیک کار است
[B][M1]اگر از سینه پرسی دردناک است
[M2]وگر از دیده گویم اشکبار است
[B][M1]تو گشتی از قرار خویشتن لیک
[M2]مرا آن بی قراری برقرار است
[B][M1]به عذر عشق وامق را خطی بس
[M2]که عذرا را ز خوبی بر عذار است
[B][M1]مبر گرد از رخ زرد من ای اشک
[M2]کزان چابک سوارم یادگار است
[B][M1]درون صد خارخار از محنت هجر
[M2]که را پروای گلگشت بهار است
[B][M1]به درد درد و غم خوش باش جامی
[M2]که صاف عیش ما را ناگوار است
[A]
[B][M1]بیا که روی تو خورشید عالم افروز است
[M2]شبنم ز روی تو چون روز و روز فیروز است
[B][M1]شد از جمال تو فیروز روز من وان روز
[M2]که خواستم شب و روز از خدای امروز است
[B][M1]شبم ز شعله شمع و چراغ مستغنی ست
[M2]چنین که مشعله آه من شب افروز است
[B][M1]به تیغ غمزه اگر چاک می کنی جگرم
[M2]چه غم چو ناوک مژگان تو جگردوز است
[B][M1]چنین که عشق تو زد راه پیر دانشمند
[M2]چه جای طعن جوانان دانش اندوز است
[B][M1]رخی چنین خوش و آنگاه خوی بد حاشا
[M2]معلم تو اگر نغلطم بدآموز است
[B][M1]تو مرد عافیتی جامی از بتان بگسل
[M2]که عشق شیوه رندان عافیت سوز است
[A]
[B][M1]قدم به طرف چمن نه که سبزه نوخیز است
[M2]شکوفه در قدم دوستان درم ریز است
[B][M1]مده به باد گرانمایه عمر بی باده
[M2]کنون که باده فرحبخش و باد گلبیز است
[B][M1]سرود مجلس تو صوت عندلیب بس است
[M2]به بانگ چنگ مخور می که محتسب تیز است
[B][M1]به کف پیاله لعل است لاله را یعنی
[M2]پیاله گیر که از می نه وقت پرهیز است
[B][M1]گدای عشق چو گیرد به صدر مصطبه جای
[M2]چه جای مسند جمشید و تخت پرویز است
[B][M1]هوای مطرب گلچهره کن که گیسوی چنگ
[M2]به دست زهره جبینان عجب دلاویز است
[B][M1]مخور شراب غرور از صفای مشرب عیش
[M2]که سیل خیز حوادث کدورت انگیز است
[B][M1]مبین به چشم ترحم به حالم ای خواجه
[M2]که رنج و محنت عشاق راحت آمیز است
[B][M1]ز لطف گفته جامی همه خراسان را
[M2]فرو گرفت سخن در عراق و تبریز است
[A]
[B][M1]باز در بزم غمت نعره نوشانوش است
[M2]عقل حیران و خرد واله و جان مدهوش است
[B][M1]نرسد خسته دلان را ز تو جز نیش ستم
[M2]گر چه جام لب لعل تو لبالب نوش است
[B][M1]اشک گرمم ز تف خون دل آید در چشم
[M2]بس که در آتش شوق تو دلم در جوش است
[B][M1]کسوت خواجگی و خلعت شاهی چه کند
[M2]هر که را غاشیه بندگیت بر دوش است
[B][M1]بر سر بستر اندوه دهم جان آخر
[M2]چون مرا شاهد مقصود نه در آغوش است
[B][M1]می گذشتی و به خود زمزمه ای می کردی
[M2]عمرها شد که مرا لذت آن در گوش است
[B][M1]قصه عشق تو جامی ز کسان چون پوشد
[M2]چهره گویاست اگر چند زبان خاموش است
[A]
[B][M1]مقیم کوی تو را فسحت حرم تنگ است
[M2]ز کعبه تا سر کویت هزار فرسنگ است
[B][M1]دلم ضعیف و ز هر سو ملامتی چه کنم
[M2]که شیشه نازک و هر جا که می روم سنگ است
[B][M1]مکن به حلقه ما ذکر رشته تسبیح
[M2]که گوش مجلسیان بر بریشم چنگ است
[B][M1]به عرصه چمن و صحن باغ نگشاید
[M2]دلی که غنچه وش از هجر گلرخی تنگ است
[B][M1]ز صلح و جنگ کسانم غم تو فارغ ساخت
[M2]نه با کسم سر صلح و نه طاقت جنگ است
[B][M1]به قدر آینه حسن تو می نماید روی
[M2]دریغ کآینه ما نهفته در زنگ است
[B][M1]مبین دو رنگی رخسار و اشک جامی را
[M2]که در طریق محبت همیشه یکرنگ است
[A]
[B][M1]در صورت تو سر جمالی که مجمل است
[M2]در خط و خال و عارض و زلفت مفصل است
[B][M1]هرگز حدیث زلف تو کوته نمی شود
[M2]این گفت و گوی تا به قیامت مسلسل است
[B][M1]حسن تو از تصرف مشاطه فارغ است
[M2]مرآت آفتاب چه محتاج صیقل است
[B][M1]کحل بصر ز خاک درت بیدلی کشد
[M2]کش چشم دل به کحل بصیرت مکحل است
[B][M1]بهر تو پای بر سر عالم نهاده ایم
[M2]وز شاهراه عشق تو این گام اول است
[B][M1]لب بر لبم بنه که سخن مختصر کنم
[M2]کافسانه تطاول هجران مطول است
[B][M1]جامی سواد شعر تو کامد زبور عشق
[M2]مستغنی از تکلف تذهیب و جدول است
[A]
[B][M1]خیال خال لبت تخم مزرع امل است
[M2]هوای خط تو ختم صحیفه عمل است
[B][M1]اگر نه رقعه قتل من آرد از تو رسول
[M2]رسول قاصد جان رقعه نامه اجل است
[B][M1]زکات آن لب میگون به می پرستان ده
[M2]قبول خیر محال است اگر نه در محل است
[B][M1]می شبانه خمار سحر نمی ارزد
[M2]خوش آن حریف که مست صبوحی ازل است
[B][M1]به غیر نی که شد از خود تهی نمی بینم
[M2]درین زمانه رفیقی که خالی از خلل است
[B][M1]حریف باده گسار و ندیم نکته گزار
[M2]صراحی می ناب و سفینه غزل است
[B][M1]به وصف آن گل عارض مدام جامی را
[M2]چو غنچه دفتر رنگین نهفته در بغل است
[A]
[B][M1]شاهد بستان که چشمش نرگس و رویش گل است
[M2]سایه بر برگ گل او کرده شاخ سنبل است
[B][M1]مجمر فیروزه دان هر غنچه را کز گل در آن
[M2]آتشی افروخته از بهر داغ بلبل است
[B][M1]کوه و صحرا بس که می خوردند از جام سحاب
[M2]لاله ها بر رویشان افتاده زان می گل گل است
[B][M1]بس که از سبزه زمینها سبز شد هر پشته را
[M2]چوک کرده بختیی دان کز سقرلاطش جل است
[B][M1]طره شمشاد کش بسته گره دست صبا
[M2]آمده بر سر ز خوبان چمن چون کاکل است
[B][M1]تا کند بلبل به بزم گل مکرر قول خویش
[M2]از صراحی آن نه قلقل بلکه تکرار قل است
[B][M1]بر سماع شعر جامی بس که در وجدند و حال
[M2]در چمن افتاده از غوغای مرغان غلغل است
[A]
[B][M1]صبحدم عرض چمن کن که هوا معتدل است
[M2]وز نم نیم شبی راه نه گرد و نه گل است
[B][M1]تخته خاک ز بس گل که دمیده ست ز گل
[M2]لوح صورت گری خامه زنان چگل است
[B][M1]ابر گو سایه مینداز که گرد لب جوی
[M2]سایه نارون و بید به هم متصل است
[B][M1]بسته در شاخ گلی خرم و خندان دل خویش
[M2]هر که چون غنچه درین فصل ز ارباب دل است
[B][M1]بر لب کشت چرا سرخ برآمد لاله
[M2]گرنه در دور گل از ساغر خالی خجل است
[B][M1]محتسب گر نزند بر خم می سنگ ستم
[M2]هر جفایی که کند در حق مستان بحل است
[B][M1]بوستان دلکش و می بیغش و یاران سرخوش
[M2]جامی از زهد خود امروز عجب منفعل است
[A]
[B][M1]غرض از چاشنی عشق توام درد و غم است
[M2]ورنه زیر فلک اسباب تنعم چه کم است
[B][M1]هست بر مایده حسن بسی نعمت و ناز
[M2]قوت عاشق ز میان همه رنج و الم است
[B][M1]می زیم شاد دمی با تو دمی با یادت
[M2]حاصل عمر گرانمایه همین یک دو دم است
[B][M1]وعده لطف و کرم را مکن ای دوست خلاف
[M2]کز کریمان نسزد آنچه خلاف کرم است
[B][M1]قد من گر ز غم عشق تو خم شد چه عجب
[M2]بار عشق است کزان قامت افلاک خم است
[B][M1]پاکبازان همه در میکده محرم گشتند
[M2]غیر جامی که به تقوی و ورع متهم است
[B][M1]خوش بود دولت وصل تو چه بسیار و چه کم
[M2]سلطنت گر همه یک لحظه بود مغتنم است
[A]
[B][M1]لطافتی که رخت را ز جعد خم به خم است
[M2]هزار عاشق اگر باشدت هنوز کم است
[B][M1]به زلف عمر و به لبها حیات اهل دلی
[M2]بیا که عمر عزیز و حیات مغتنم است
[B][M1]دلم نیافت نشان زان دهان به ملک وجود
[M2]نهاده روی کنون در ولایت عدم است
[B][M1]ز صحبتم تو ملولی عظیم و من مشتاق
[M2]مراست غم که جدایم ز تو تو را چه غم است
[B][M1]هزار مرهم راحت اگر بود حاصل
[M2]نصیب عاشق مسکین جراحت و الم است
[B][M1]لبت به لطف عبارت ز عالمی دل برد
[M2]نه در عرب چو تو شیرین زبان نه در عجم است
[B][M1]حریم خاک درت را مقیم شد جامی
[M2]مزن به تیر جفایش که آهوی حرم است
[A]
[B][M1]هلال عید جستن کار عام است
[M2]هلال عید خاصان دور جام است
[B][M1]بیا ساقی که امشب توبه ما
[M2]ز می چون روزه فردا حرام است
[B][M1]برافراز آتشی دیگر ز باده
[M2]که دیگ ما ز روزه نیم خام است
[B][M1]ز روزه رخنه شد ایام عیشم
[M2]خوشا رندی که عیش او مدام است
[B][M1]ز بس بیهوشی و مستی نداند
[M2]که ماه روزه در عالم کدام است
[B][M1]کرم کن یک دو جام دیگرم ده
[M2]که از من تا به مستی یک دو گام است
[B][M1]به میخانه چو خاک افتاده جامی
[M2]به بوی جرعه جام کرام است
[A]
[B][M1]نهفته سیم به زیر قبا که این بدن است
[M2]گرفته برگ سمن را به بر که پیرهن است
[B][M1]بسن ز پیرهن اندام نازکش که مگر
[M2]در آب گشته عیان عکس لاله و سمن است
[B][M1]اگر کنند به گل نازنین تنش را باد
[M2]رود ز تاب تعالی الله این چه لطف تن است
[B][M1]کله شکسته کمر بسته برگذشت از من
[M2]گذشت عمری و آن مشکل پیش چشم من است
[B][M1]چو در نظاره آن روی می توان مردن
[M2]مرا هزار شکایت ز جان خویشتن است
[B][M1]چو گفتمش سخن تلخ چند گفت به ناز
[M2]که شرم دار نه آخر ازین لب و دهن است
[B][M1]اگر به کوی تو جامی کشد فغان ای سرو
[M2]مگیر خورده که او عندلیب این چمن است
[A]
[B][M1]آتش اندر خرمن ما زد رخت وین روشن است
[M2]خال مشکین تو بر رخ دانه ای زین خرمن است
[B][M1]آن رخ نازک چو آب از دیده رفت اما هنوز
[M2]نقش خالت چون سیاهی مانده در چشم من است
[B][M1]تو مرا چشمی و تا بر بام و روزن آمدی
[M2]چشم من گه بر کنار بام و گه بر روزن است
[B][M1]گر چه می پوشد ز ما لطف تنت را پیرهن
[M2]کی توان پوشیدن آن لطفی که در پیراهن است
[B][M1]شب نهانی رخ به پایت سوده ام اینک هنوز
[M2]قطره های خون ز اشک من تو را بر دامن است
[B][M1]دل اسیر دام و جان مرغ حریم بام توست
[M2]داغ حرمان و غم هجران سراسر بر تن است
[B][M1]بی رخت گفتم نکو پر می کنم دامن ز اشک
[M2]گفت جامی کار نیکو کردن از پر کردن است
[A]
[B][M1]یاقوت لب تو قوت جان است
[M2]وصل تو حیات جاودان است
[B][M1]زلف تو بر آفتاب تابان
[M2]از شعر سیاه سایه بان است
[B][M1]بستی به لباس کج کلاهان
[M2]بر موی کمر که این میان است
[B][M1]راندی به لب شکر دهانان
[M2]در هیچ سخن که این دهان است
[B][M1]در هر آنی تویی به شانی
[M2]ما اعظم شانک این چه شان است
[B][M1]هر چند به هر زبان ز عشقت
[M2]هر لحظه هزار داستان است
[B][M1]زان دم که تو را شناخت جامی
[M2]مهر خمشیش بر زبان است
[A]
[B][M1]مگو که قطع بیابان عشق آسان است
[M2]که کوههای بلا ریگ آن بیابان است
[B][M1]حدیث چتر مرصع به میر قافله گوی
[M2]که سایه بان ز ره ماندگان مغیلان است
[B][M1]فراز و شیب ره از رهروان گرم مپرس
[M2]که پیش مرغ هوا کوه و دشت یکسان است
[B][M1]ز ناز چون نکشیدی به کعبه دامن وصل
[M2]چه چاک ها که ازین حسرتش به دامان است
[B][M1]ببند دیده گرت نیست قوت مجنون
[M2]که برق منزل لیلی قوی درخشان است
[B][M1]چه سود قافله مصر حسن یوسف را
[M2]متاع عشق چو در کاروان کنعان است
[B][M1]به راه عشق تو جامی ز ناله بس نکند
[M2]زبان او چو درای از برای افغان است
[A]
[B][M1]دلم ز هجر خراسان ازان هراسان است
[M2]که بحر فقر و محیط فنا خراسان است
[B][M1]نخست گوهر از آن بحر شاه بسطامی ست
[M2]که قطب زنده دلان و خداشناسان است
[B][M1]بکش لباس رعونت که شیخ خرقانی
[M2]ستاده خرقه به کف بهر بی لباسان است
[B][M1]بگو سپاس مهین عارفی که در مهنه ست
[M2]که عشق در پی آزار ناسپاسان است
[B][M1]به گوش جان بشنو نکته های پیر هرات
[M2]که مشکلات طریق از بیانش آسان است
[B][M1]چو کاس خویش شکستی بیا که ساقی جام
[M2]نهاده باده به دست شکسته کاسان است
[B][M1]گدایی درشان پیشه کرده ای جامی
[M2]به جز تو کیست گدایی که پادشاسان است
[A]
[B][M1]کیست آن شوخ که مهمان تهیدستان است
[M2]که ز سر تا به قدم شعبده و دستان است
[B][M1]مجلس از رشک رخش داغ نه گلزار است
[M2]خانه از سرو قدش طعنه زن بستان است
[B][M1]تا لبش چاشنیی در قدح باده فکند
[M2]رفته بر چرخ برین عربده مستان است
[B][M1]عیش را داد بده کام دل از می بستان
[M2]که ز هر گوشه صدای بده و بستان است
[B][M1]نگسلم طفل وش از دایه لطفش هر چند
[M2]که سیه کرده ز بخت سیهم پستان است
[B][M1]خضر و سرچشمه او می طلبی خیز و بجوی
[M2]آن خط سبز و لب لعل که گر هست آن است
[B][M1]جامی از خاک خراسان چه کنی قصد حجاز
[M2]چون تو را کعبه مقصود به ترکستان است
[A]
[B][M1]آن کیست سواره که بلای دل و دین است
[M2]صد خانه برانداخته در خانه زین است
[B][M1]ماهی ست درخشنده چو بر پشت سمند است
[M2]سروی ست خرامنده چو بر روی زمین است
[B][M1]آشوب جهان است اگر اسپ سوار است
[M2]آسایش جان است اگر بزم نشین است
[B][M1]در آتش و آبم ز دل و دیده چو دیدم
[M2]کافروخته رخسار و عرق کرده جبین است
[B][M1]برتافت ز من رو گره افکند در ابرو
[M2]اینک سر و شمشیر اگر بر سر کین است
[B][M1]گر قصه خود عرضه رایش نتوان کرد
[M2]صد شکر خدا کو همه دان و همه بین است
[B][M1]گفتم که سخنرانی جامی ز لب توست
[M2]از پسته شکر ریخت که آری سخن این است
[A]
[B][M1]روی خود را مگو شریک مه است
[M2]در نکویی که لاشریک له است
[B][M1]نارسیده به چارده سالت
[M2]رویت افزون ز ماه چارده است
[B][M1]ملک هستی تمام طی کردم
[M2]تا به وصلت هنوز نیمه ره است
[B][M1]تا تو بستی نقاب تو بر تو
[M2]بر رخم خون بسته ته به ته است
[B][M1]کی پذیرد ز شمع و مشعله نور
[M2]هر که را شب ز دود دل سیه است
[B][M1]جانب عاشقان نگه می دار
[M2]حشمت پادشاه از سپه است
[B][M1]خانقه میکده ست جامی را
[M2]باده کهنه پیر خانقه است
[A]
[B][M1]ای که جان و دل آگاه تو را همراه است
[M2]بی تو آگه نیم از خویش خدا آگاه است
[B][M1]مدت صحبت تو عمر گرانمایه ماست
[M2]آه ازین عمر گرانمایه که بس کوتاه است
[B][M1]غم تو از دل ما در همه دلها ره کرد
[M2]راست است این که ز دلها سوی دلها راه است
[B][M1]دل نمی خواست جدایی ز تو اما چه کنیم
[M2]دور ایام نه بر قاعده دلخواه است
[B][M1]واقعا نیست ز من غمزده تر کس به جهان
[M2]شاهد حال من این واقعه ناگاه است
[B][M1]رفت بر باد چو کاه از غم تو عمر عزیز
[M2]روی بنما که فراق تو قوی جانکاه است
[B][M1]جامی از دست بشد کار ز تاثیر قضا
[M2]چاره کار رضینا بقضاء الله است
[A]
[B][M1]مه شمع شب افروز و رخت نور تجلی ست
[M2]او را به جمال تو کجا زهره دعوی ست
[B][M1]رضوان به هوای قد رعنای تو ای سرو
[M2]جاوید وطن ساخته در سایه طوبی ست
[B][M1]منما به کس آن روی و در آیینه نظر کن
[M2]زان رو که تماشای رخت هم به تو اولی ست
[B][M1]هر جا نفسی می گذرد زان لب شیرین
[M2]آنجا چه مجال دم جان پرور عیسی ست
[B][M1]گفتی پس عمریت تسلی دهم از وصل
[M2]عمری ست که ما را به همین وعده تسلی ست
[B][M1]هر گل که برآید ز گل تربت مجنون
[M2]بوی خوشش آمیخته با نکهت لیلی ست
[B][M1]در کسوت رندی قدح آشامی جامی
[M2]به زان حیل و زرق که در خرقه تقوی ست
[A]
[B][M1]خوبان هزار و از همه مقصود من یکی ست
[M2]صد پاره گر کنند به تیغم سخن یکی ست
[B][M1]خوش مجمعی ست انجمن نیکوان ولی
[M2]ماهی کز اوست رونق آن انجمن یکی ست
[B][M1]خواهیم بهر هر قدمش تحفه دگر
[M2]لیکن مقصریم که جان در بدن یکی ست
[B][M1]گشتم چنان ضعیف که بی ناله و فغان
[M2]ظاهر نمی شود که درین پیرهن یکی ست
[B][M1]آنجا که لعل دلکش شیرین دهد فروغ
[M2]یاقوت و سنگ در نظر کوهکن یکی ست
[B][M1]ناموس و نام ما تو شکستی نه نیکوان
[M2]آری ز صد خلیل همین بت شکن یکی ست
[B][M1]جامی درین چمن دهن از گفت و گو ببند
[M2]کاینجا نوای بلبل و صوت زغن یکی ست
[A]
[B][M1]سینه تنگم نه جای چون تو زیبا دلبری ست
[M2]خوش بیا بر چشم من بنشین که روشن منظری ست
[B][M1]بر رخ زردم ببین خط های خونین از سرشک
[M2]کین ورق در حسب حال دردمندان دفتری ست
[B][M1]هر شبی چندان ز درد هجر بگدازم که روز
[M2]در گمان افتند مردم کین منم یا دیگری ست
[B][M1]بی رخت در باغ و صحرا بهر داغ جان من
[M2]هر گل آتش پاره ای هر لاله سوزان اخگری ست
[B][M1]دوستداران سوخت جانم تا به کی دارم نهان
[M2]دوزخی در دل که این عشق بهشتی پیکری ست
[B][M1]من که و سودای جنت کز سگان کوی تو
[M2]شربت آبی که ماند سلسبیل و کوثری ست
[B][M1]تا رسید از لعل میگونت به کام خویش جام
[M2]دیده جامی ز زشک آن پر از خون ساغری ست
[A]
[B][M1]مرا از درد تو بر سینه داغی ست
[M2]که با آن داغم از مرهم فراغی ست
[B][M1]مگو دیگر نخواهم سوخت جانت
[M2]به داغ خویشتن کین نیز داغی ست
[B][M1]من و ویرانه هجر ای خوش آن کس
[M2]که با چون تو گلی بر طرف باغی ست
[B][M1]بنال ای عندلیب هجر دیده
[M2]که باغ وصل عشرتگاه زاغی ست
[B][M1]به خوش لحنی زبان مگشای کامروز
[M2]سرود بزم گلبانگ کلاغی ست
[B][M1]تو جویان نیستی ای خواجه ور نی
[M2]ازان گم ناشده هر سو سراغی ست
[B][M1]مکن جامی ز آه آتشین بس
[M2]که شبهای غمت را خوش چراغی ست
[A]
[B][M1]دلم پیرانه سر با خردسالی ست
[M2]که باغ حسن را نازک نهالی ست
[B][M1]شکار آهوی شیرافکن اوست
[M2]به صحرای ختن هر جا غزالی ست
[B][M1]خیالش تا به چشمم جای کرده ست
[M2]همه عالم به چشم من خیالی ست
[B][M1]نشانی از شرار سینه ماست
[M2]به رویش هر کجا افتاده خالی ست
[B][M1]ز کیوان برتر است ایوان وصلش
[M2]خوشا آن مرغ کو را پر و بالی ست
[B][M1]به هر پهلو که گردد دل چو قرعه
[M2]بر او حرف غم فرخنده فالی ست
[B][M1]نه شعر است این که جامی می سراید
[M2]گرفتاران دل را حسب حالی ست
[A]
[B][M1]چرخ را جامی نگون دان کز می عشرت تهی ست
[M2]باده از جام تهی جستن نشان ابلهی ست
[B][M1]مرد جاهل جاه گیتی را لقب دولت نهد
[M2]همچنان کاماس بیند طفل و گوید فربهی ست
[B][M1]از بقا گردون قبایی بر قد یک تن ندوخت
[M2]خلعتی بس فاخر آمد عمر عیبش کوتهی ست
[B][M1]نیست شاخ میوه دار ایمن ز سنگ ناکسان
[M2]خوش تهیدستی که او آزاده چون سرو سهی ست
[B][M1]خوش برآ با قطع و وصل باغبان همچون نهال
[M2]گر تو را زین باغ پر آسیب امید بهی ست
[B][M1]راه بس باریک و شب تاریک و دزدان در کمین
[M2]بی دلیلی عزم ره کردن دلیل بی رهی ست
[B][M1]هر که چون جامی درین ره شد ز ما و من تهی
[M2]گر به صورت مبتدی باشد به معنی منتهی ست
[A]
[B][M1]ای شهسوار حسن که جانم فدای توست
[M2]هر جا سری ست خاک ره باد پای توست
[B][M1]خوش جلوه ده سمند که دفع گزند را
[M2]هر سو هزار سوخته دل در دعای توست
[B][M1]مشتاق وصل را که ز هجران به جان رسید
[M2]سرمایه حیات امید لقای توست
[B][M1]بیچاره عاشق تو که با درد انتظار
[M2]شد در رهت غبار و هنوزش هوای توست
[B][M1]یک خنده کردی و دل ما شد ازان تو
[M2]باری دگر بخند که جان هم برای توست
[B][M1]دل چون توانم از تو بریدن که در ازل
[M2]آب و گلم سرشته به مهر و وفای توست
[B][M1]جامی گر آن صنم ز تو بیگانه شد مرنج
[M2]این بخت بس تو را که سگش آشنای توست
[A]
[B][M1]در همه شهر دلی کو که نه خون کرده توست
[M2]یا درونی که نه از زخم غم آزرده توست
[B][M1]جان ز مژگان تو ریش است و دل از غمزه فگار
[M2]هر که را می نگرم تیر جفا خورده توست
[B][M1]پرده برداشتی از راز من ای چرخ فلک
[M2]آه ازین بوالعجبی ها که پس پرده توست
[B][M1]حرص نرگس نگر ای غنچه که با آن زر و سیم
[M2]روز و شب چشم طمع دوخته بر خرده توست
[B][M1]از نسیم گل و مل دین و دلم رفت به باد
[M2]آخر ای باد صبا این همه آورده توست
[B][M1]شکر فیض تو چمن چون کند ای ابر بهار
[M2]که اگر خار و گر گل همه پرورده توست
[B][M1]گر رود ناوک آهی ز دل سوخته ای
[M2]جامی سوخته دل سینه سپر کرده توست
[A]
[B][M1]صبح دولت را فروغ از آفتاب روی توست
[M2]قبله رندان مقبل گوشه ابروی توست
[B][M1]دمبدم عرضه مده خوبان شهر آشوب را
[M2]کز همه عالم همین میل دل من سوی توست
[B][M1]روی نیکو از من بد روز پوشیدی ولی
[M2]چشم نیکویی هنوزم از رخ نیکوی توست
[B][M1]از همه سیمینبران بردی به زور پنجه دست
[M2]ناتوانی را چه تاب ساعد و بازوی توست
[B][M1]لب گزی چون گویمت آزار جان من مجوی
[M2]جان من آزار جان جستن همانا خوی توست
[B][M1]دل به صد شاخ است در بستان صنوبر را چو من
[M2]گوییا دلداده سرو قد دلجوی توست
[B][M1]یک زمان پهلوی ما یک لحظه پهلوی رقیب
[M2]راحت و رنجی که ما را هست از پهلوی توست
[B][M1]نیست جامی را نوایی جز سرود عشق تو
[M2]تو گل نورسته ای او بلبل خوشگوی توست
[A]
[B][M1]نقاش ازل کان خط مشکین رقم اوست
[M2]یارب چه رقم های عجب در قلم اوست
[B][M1]خاک قدم دوست شدم نیست کسی را
[M2]آن عیش که امروز مرا در قدم اوست
[B][M1]بیرون بود از سلسله اهل ارادت
[M2]هر دل که نه در طره پر پیچ و خم اوست
[B][M1]تن گر چه به صد مرحله دور است ز کعبه
[M2]جان طوف کنان گرد حریم حرم اوست
[B][M1]آن کز کرمش بود که میخانه بنا کرد
[M2]میخواری ما نیز بنا بر کرم اوست
[B][M1]جامی دم توحید زند نی همه وقتی
[M2]خوشوقت حریفی که شناسای دم اوست
[B][M1]آواز خوشش بر صفت وحدت خویش است
[M2]با کثرت اطوار که در زیر و بم اوست
[A]
[B][M1]جفای تو که بسی خوشتر از وفای من است
[M2]همه عنایت و لطف است چون به جای من است
[B][M1]وفا که با همه کس می کنی نمی خواهم
[M2]من و جفای تو کان خاصه از برای من است
[B][M1]چو قدر دولت وصل تو را ندانستم
[M2]به داغ هجر که می سوزیم سزای من است
[B][M1]گهی که تیغ زنی دست ده که بوسه زنم
[M2]که دستبوس تو آن لحظه خون بهای من است
[B][M1]خوش آنکه رحم کنان با رقیب می گفتی
[M2]مرانش از سر این کو که مبتلای من است
[B][M1]مرا به مهر تو تا هست روی سایه صفت
[M2]رقیب رو سیه افتاده در قفای من است
[B][M1]مگو که شینه بیگانگان ست جامی را
[M2]که عمرهاست سگ کویت آشنای من است
[A]
[B][M1]تویی که درد و غمت یار ناگزیر من است
[M2]جفا و هر چه رسد از تو دلپذیر من است
[B][M1]ز خون دل چه نویسم به لوح چهره خویش
[M2]چو نیست بر تو نهان آنچه در ضمیر من است
[B][M1]کشم به پیش توجان لیک چون تو شاهی را
[M2]چه التفات بدین تحفه حقیر من است
[B][M1]همین سعادت من بس که چون مرا بینی
[M2]به خاطرت گذرد کین گدا اسیر من است
[B][M1]چو عود بس که خورم گوشمال غم همه شب
[M2]سرود بزم فلک ناله و نفیر من است
[B][M1]به خار و خس که در آن کوی شب نهم پهلو
[M2]چنان خوشم که مگر بستر حریر من است
[B][M1]اگر ز پای فتادم چو جامی از غم عشق
[M2]چه باک چون کرم دوست دستگیر من است
[A]
[B][M1]این همه خونابه کاندر چشم گریان من است
[M2]گشته پیدا از جراحت های پنهان من است
[B][M1]قاصدی کاید ز جانان بهر قتل دیگری
[M2]قاصد جانان مگو کو قاصد جان من است
[B][M1]پرده از راز دلم چون غنچه برخواهد گرفت
[M2]چاک ها کز شوق آن اندر گریبان من است
[B][M1]خواب دیدم دوش کان لب می گزم اینک هنوز
[M2]در لبش مانده نشان زخم دندان من است
[B][M1]می شوم خاک رهت ای باد گرد من ببر
[M2]هر کجا جولانگه سرو خرامان من است
[B][M1]هر شب از تسبیح خود فوج ملک مانند باز
[M2]بس که بر اوج فلک فریاد و افغان من است
[B][M1]از جگر جامی کباب آور ز خون دل شراب
[M2]کامشب آن خوانخواره بدمست مهمان من است
[A]
[B][M1]ز دل زبانه آتش که در دهان من است
[M2]به شرح داغ دل آتشین زبان من است
[B][M1]به سان اره بنه تیغ خویش بر فرقم
[M2]به جرم آنکه به صد رخنه ز استخوان من است
[B][M1]کنی به داغ نشان سگان خود وین داغ
[M2]که سوزی از غم بی داغیم نشان من است
[B][M1]تو در میان نه و جان در میان مرا با تو
[M2]ببین چه فرق میان تو و میان من است
[B][M1]به دیده غیر تو را راه کی توانم داد
[M2]خیال تو چو شب و روز دیده بان من است
[B][M1]ز بار دل چو کمانم به جز رقیب مباد
[M2]نشان تیر دعایی که از کمان من است
[B][M1]چه شد که خط تو را جان خویشتن خوانم
[M2]چرا رسیده چنین بر لب از تو جان من است
[B][M1]دلیر نام تو تا بر زبان توانم راند
[M2]خوشم که گوش رقیبان کر از فغان من است
[B][M1]خمیده قامت جامی چو طوق دیدی و گفت
[M2]چه عار کز تو نه بر گردن سگان من است
[A]
[B][M1]هر نشان کز خون دل بر دامن چاک من است
[M2]پیش اهل دل دلیل دامن پاک من است
[B][M1]دمبدم ای غنچه رعنا مخند از گریه ام
[M2]کین چمن را آب و رنگ از چشم نمناک من است
[B][M1]عشق تو نگرفت بالا تا دل و جانم نسوخت
[M2]آری این آتش بلند از خار و خاشاک من است
[B][M1]چاشنی شربت مرگم رهاند از داغ هجر
[M2]آنچه در کام کسان زهر است تریاک من است
[B][M1]شد تنم فرسوده زیر سنگ بیداد بتان
[M2]کشته عشقم من و این سنگها خاک من است
[B][M1]ترک مرهم گو طبیبا کین جراحت بر دلم
[M2]یادگار از ناوک بدخوی بی باک من است
[B][M1]گفتمش بردی ز جامی دل به زلف خویش بند
[M2]گفت هر صیدی کجا لایق به فتراک من است
[A]
[B][M1]نامه کز جانان رسد منشور اقبال من است
[M2]مهر او بر نامه نقش لوح آمال من است
[B][M1]ذره سان حالم هواداری ست آن خورشید را
[M2]یک به یک ذرات عالم شاهد حال من است
[B][M1]هر زمان فال غمی گیرم ز دل در حیرتم
[M2]کین دل غلطان به خون یا قرعه فال من است
[B][M1]باد فریاد من افتاده با آن گل رساند
[M2]گفت کین گلبانگ مرغ بی پر و بال من است
[B][M1]فکر مرهم بهر چاک سینه ام چند ای طبیب
[M2]این جراحت یادگار شوخ قتال من است
[B][M1]گفتمش مالیده ام سر بارها بر پای تو
[M2]گفت یک سر کو درین ره کان نه پامال من است
[B][M1]شعر من جامی بیان عشق و خون خوردن بود
[M2]این نه دیوان غزل دیوان اعمال من است
[A]
[B][M1]حریم منزل جانان برون ز عالم ماست
[M2]خوشا کسی که درین گفت و گوی محرم ماست
[B][M1]ز بار غم قد ما حلقه گشت چون خاتم
[M2]به فرق سنگ ملامت نگین خاتم ماست
[B][M1]جدا ز سروقدان فرش سبزه را در باغ
[M2]بساط عیش مگو کان پلاس ماتم ماست
[B][M1]مزاج خسته دلان را به جز غم تو نساخت
[M2]علاج ما به غم اولی اگر تو را غم ماست
[B][M1]درازی شب ما را اگر نمی دانی
[M2]ز ناله پرس که تا وقت صبح همدم ماست
[B][M1]طبیب ریش مرا دید گفت در جگری
[M2]که زخم عشق کند جا چه جای مرهم ماست
[B][M1]به بزم ما سخن از جام و جم مگو جامی
[M2]سفال میکده جام و گدای او جم ماست
[A]
[B][M1]لاله بی روی تو داغ دل ماست
[M2]داغ تو لاله باغ دل ماست
[B][M1]داغ خون این همه بر دامن ما
[M2]رشح خونابه داغ دل ماست
[B][M1]دل ما خاک درت گشته و غم
[M2]دربدر کرده سراغ دل ماست
[B][M1]طاق محراب خم ابرویت
[M2]سیه از دود چراغ دل ماست
[B][M1]چون بسوزد جگر از شعله شوق
[M2]بوی آن عطر دماغ دل ماست
[B][M1]واعظا لاف بلاغت چه زنی
[M2]وعظ تو لابه و لاغ دل ماست
[B][M1]طعن مشغول جهان جامی چند
[M2]شغل او بهر فراغ دل ماست
[A]
[B][M1]ای ترک شوخ این همه ناز و عتاب چیست
[M2]با دل شکستگان ستم بی حساب چیست
[B][M1]دارم تظلمی به تو آهسته ران سمند
[M2]ای سنگدل به رغم منت این شتاب چیست
[B][M1]گفتی شبی به خواب تو آیم ولی چه سود
[M2]چون من به عمر خویش ندانم که خواب چیست
[B][M1]گر من نه غرق آتش و آبم ز شوق تو
[M2]این سینه پر آتش و چشم پر آب چیست
[B][M1]بی تو ز ضعف قوت جنبیدنم نماند
[M2]در حیرتم که در دلم این اضطراب چیست
[B][M1]از مدرسه به کعبه روم یا به میکده
[M2]ای پیر ره بگوی طریق صواب چیست
[B][M1]جامی چه لاف می زنی از پاکدامنی
[M2]بر خرقه تو این همه داغ شراب چیست
[A]
[B][M1]چنین رخی که تو داری حکایت گل چیست
[M2]فغان من چو شنیدی حدیث بلبل چیست
[B][M1]هنوز از خط سبزت نبوده هیچ اثر
[M2]ندانم این همه آشفتگی سنبل چیست
[B][M1]بهای بوسه تو را می دهیم نقد وجود
[M2]درین معامله لعل تو را تعلل چیست
[B][M1]ز روی و زلف تو دانست عقل خرده شناس
[M2]که سر دور چه و معنی تسلسل چیست
[B][M1]به هر شکسته دلی می کنی به لطف نگاه
[M2]به بخت ما چو رسید این همه تغافل چیست
[B][M1]بلای هجر گذشت از حد و نمی دانم
[M2]که چاره غیر شکیبایی و تحمل چیست
[B][M1]شنیده ام که به خونریز جامی آمده ای
[M2]بیا و تیغ بکش موجب تامل چیست
[A]
[B][M1]ساقی شراب لعل بگردان بهانه چیست
[M2]تا گویمت که حاصل این کارخانه چیست
[B][M1]مرغان آشیان خرابات عشق را
[M2]مرغوب تر ز باده و نقل آب و دانه چیست
[B][M1]گر پنبه برکشی چو صراحی ز گوش هوش
[M2]دانی که سر ناله چنگ و چغانه چیست
[B][M1]گر پیر ما نه دوش نهان جرعه ای زده ست
[M2]در نرگسش خمار شراب شبانه چیست
[B][M1]ای خواجه چند نقل کرامات شیخ شهر
[M2]نقدی ز وقت خویش بیار این فسانه چیست
[B][M1]اول همه تو بودی و آخر همه تویی
[M2]این لاف هستی دگران در میانه چیست
[B][M1]جامی اگر نه زخم تو دارد به تازگی
[M2]این خون تازه رفته بر این آستانه چیست
[A]
[B][M1]باز این خمار در سرم از چشم مست کیست
[M2]وین ناوکی که خست دلم را ز شست کیست
[B][M1]دل شد ز دست و باز نمی آید این صبا
[M2]آن مرغ آشیان وفا پای بست کیست
[B][M1]راحت شمر ز دوست دلا زخم تیغ را
[M2]تو تیغ را مبین بنگر کان ز دست کیست
[B][M1]عمری سرم فتاد در آن کوی و کس نگفت
[M2]کین سر چو خاک گشته درین راه پست کیست
[B][M1]در دل خیال دوست وطن ساخت بنگرید
[M2]کین خانه خراب مقام نشست کیست
[B][M1]آتشکده است سینه چو گویم که دل در او
[M2]از بخت تیره هندوی آتش پرست کیست
[B][M1]مست است جامی از غم عشق بتان ولی
[M2]کس پی نمی برد ز حریفان که مست کیست
[A]
[B][M1]باز چشمم درفشان از لعل گوهربار کیست
[M2]اشک من زین گونه گلگون از گل رخسار کیست
[B][M1]زیر دیوار تو هر شب زار نالم تا سحر
[M2]بر لب بام آ شبی کین ناله های زار کیست
[B][M1]چشم می دارند خلقی دیدن رویت به خواب
[M2]تا خود این دولت نصیب دیده بیدار کیست
[B][M1]من نمی گویم تو کردی چاک ها در جان من
[M2]هر که بیند جان من داند که اینها کار کیست
[B][M1]کوی تو صد جا به خون آغشته شد آخر بپرس
[M2]کین همه از سینه ریش و دل افگار کیست
[B][M1]گشته ام بیمار چون چشمت چه باشد گر گهی
[M2]گوشه چشم افکنی سویم که این بیمار کیست
[B][M1]نام جامی طی کن ای مطرب خدا را زین غزل
[M2]ترسم آن مه نشنود گر داند این گفتار کیست
[A]
[B][M1]من پس زانوی غم تا یار هم زانوی کیست
[M2]خاطر من سوی او تا خاطر او سوی کیست
[B][M1]من نشسته روی بر آیینه زانوی خویش
[M2]تاکنون آن ماه چون آیینه رو در روی کیست
[B][M1]می رسد هر لحظه مشک آمیز باد صبح خیز
[M2]گر نه بر مشکین غزال من گذشت این بوی کیست
[B][M1]سوی محرابم مخوان ای شیخ بنگر کین زمان
[M2]نقش بسته در دلم شکل خم ابروی کیست
[B][M1]گر نه شب در خواب آن سرو روان را دیده ام
[M2]مانده در چشمم خیال قامت دلجوی کیست
[B][M1]ای که فارغ گوییم زان سنگدل باری ببین
[M2]کامشبم با خویشتن تا روز گفت و گوی کیست
[B][M1]شد سگ کوی تو جامی چون سگانش داغ کن
[M2]تا بداند هر که بیند کز سگان کوی کیست
[A]
[B][M1]آن سرو ناز بر لب بام ایستاده کیست
[M2]بر طرف آفتاب کله کج نهاده کیست
[B][M1]بگذار ذکر حور و حدیث قصور او
[M2]بالای قصر آمده آن حورزاده کیست
[B][M1]گویند دل برای چه دادی به مهر او
[M2]آن کس که دیده شکل وی و دل نداده کیست
[B][M1]هر جا گهی پیاده کند گشت و گه سوار
[M2]آنجا گل سوار و سرو پیاده کیست
[B][M1]ای شیخ شهر چند ملامت کنی مرا
[M2]بی ذوق جام باده و معشوق ساده کیست
[B][M1]تا دیده اند جام لبش اهل صومعه
[M2]آن کو نکرده خرقه خود رهن باده کیست
[B][M1]از پا فتاد جامی و آن شوخ سنگدل
[M2]هرگز نگفت بر سر این کو فتاده کیست
[A]
[B][M1]برد شوخی دل ز من اما نخواهم گفت کیست
[M2]گر برند از تن سرم قطعا نخواهم گفت کیست
[B][M1]آن که ما را در جدایی سوخت سر تا پا چو شمع
[M2]گر مرا سوزند سر تا پا نخواهم گفت کیست
[B][M1]گر چه دریا شد کنار از اشک و این هر جا رسید
[M2]گوهر مقصود ازین دریا نخواهم گفت کیست
[B][M1]نیکوان در چشم من بسیار آیند و روند
[M2]آن که دارد در دل و جان جا نخواهم گفت کیست
[B][M1]سرو بالایان بسی می بینم اما آن که نیست
[M2]کس به حسن و لطف ازو بالا نخواهم گفت کیست
[B][M1]دارم از شیرین لبی شوری ندانم چون کنم
[M2]کین نخواهد یافت تسکین تا نخواهم گفت کیست
[B][M1]یار بی مهر و وفا می خواند جامی را به طعن
[M2]گفت خود را دان که من اینها نخواهم گفت کیست
[A]
[B][M1]روز میدان است ترک شهسوار من کجاست
[M2]چشم هر کس بر رخ یاری ست یار من کجاست
[B][M1]عاشقان هر کس به روی یار خود خندان و خوش
[M2]من چنین غمگین چرایم غمگذار من کجاست
[B][M1]چند گردم بی قرار و صبر هر سوی اینچنین
[M2]آن شکیب آموز جان بی قرار من کجاست
[B][M1]تا برند از جلوه خوبی خجالت نیکوان
[M2]نیم جولانی ز سرو گلعذار من کجاست
[B][M1]داد گردم را غمش بر باد و آن بدخو نگفت
[M2]آن که عمری بود خاک رهگذار من کجاست
[B][M1]نیست خوش بر دامن پاکش غبار چون منی
[M2]بیدلی کز گریه بنشاند غبار من کجاست
[B][M1]ماند جامی دور ازان در وه چه باشد گر گهی
[M2]باز پرسد کان غریب خاکسار من کجاست
[A]
[B][M1]وه که باز از کف من دامن مقصود برفت
[M2]یار دیر آمده از پیش نظر زود برفت
[B][M1]تن که آزرده تیغ ستمش بود بماند
[M2]جان که آویزه بند کمرش بود برفت
[B][M1]وعده می کرد که دیگر نروم راه فراق
[M2]تا چه کردم که نه بر موجب موعود برفت
[B][M1]دل که از خون رخم اندود برو گو که خوشم
[M2]که به بازار غم آن قلب زراندود برفت
[B][M1]بود خوشنودیش آن کز غم او جان بدهم
[M2]لله الحمد کزین غمزده خوشنود برفت
[B][M1]خبر فرقت او داد و شد آواره رقیب
[M2]زد به ویرانه ما آتش و چون دود برفت
[B][M1]جگری شد رخ جامی که ز غم کاهی بود
[M2]بس کش از دیده سرشک جگرآلود برفت
[A]
[B][M1]به هر منزل که جانان من آنجاست
[M2]تنم اینجا ولی جان من آنجاست
[B][M1]من ار دورم بحمدالله که باری
[M2]دل بی صبر و سامان من آنجاست
[B][M1]مرا گر نیست جا بر طرف بامش
[M2]خوشم کآواز افغان من آنجاست
[B][M1]در آن کشور مسلمانی مجویید
[M2]که شوخ نامسلمان من آنجاست
[B][M1]چه حاجت ماه تابان در دیاری
[M2]که خورشید درخشان من آنجاست
[B][M1]به تیغ آن مه دلم را می کند چاک
[M2]بهانه آنکه پیکان من آنجاست
[B][M1]مخوان جامی جز آنجا گفته خویش
[M2]که محبوب سخندان من آنجاست
[A]
[B][M1]ازان درج گوهر تکلم خوش است
[M2]وز آن غنچه تر تبسم خوش است
[B][M1]چو مورم مکن پایمال جفا
[M2]که بر زیردستان ترحم خوش است
[B][M1]چه می جویی از من نشان رقیب
[M2]نشان رقیب از جهان گم خوش است
[B][M1]نخواهم جدا از سگان درت
[M2]جهان را که دنیا به مردم خوش است
[B][M1]منه گو فلک بالش زرکشم
[M2]سر من به خشت سر خم خوش است
[B][M1]به درد و غم عشق خوش می زیم
[M2]چو اسباب باشد تنعم خوش است
[B][M1]مکن با رخش جامی از ناله بس
[M2]که بر گل ز بلبل ترنم خوش است
[A]
[B][M1]از کوی زهد ساحت میخانه خوشتر است
[M2]وز ورد صبح نعره مستانه خوشتر است
[B][M1]یک دانه نقل از کف رندان درد نوش
[M2]در دست ما ز سبحه صد دانه خوشتر است
[B][M1]پیمان زهد اگر شکند محتسب به می
[M2]پیش من از شکستن پیمانه خوشتر است
[B][M1]تا کی میان انجمن افشای سر عشق
[M2]این گفت و گو به گوشه کاشانه خوشتر است
[B][M1]دیوانه ای چه خوش سخنی گفت کز غمش
[M2]دیوانه شو که عشق ز دیوانه خوشتر است
[B][M1]بیگانه وار آیم ازین پس به کوی تو
[M2]کز آشنا به پیش تو بیگانه خوشتر است
[B][M1]جامی غمت به سینه صد چاک خود نهفت
[M2]یعنی مقام گنج به ویرانه خوشتر است
[A]
[B][M1]درویش را سرا سر کوی فنا بس است
[M2]ترک متاع و خانه متاع سرا بس است
[B][M1]گو هرگزم ز فرش منقش مباش رنگ
[M2]پهلو منقش از اثر بوریا بس است
[B][M1]گر خازن حرم نزند نعره درای
[M2]از اشتران قافله بانگ درا بس است
[B][M1]نتوان نشستن از تک و پو در طریق عشق
[M2]آن را که باد پا ندهد دست پا بس است
[B][M1]گر روی زرد ما نشد از جام عیش سرخ
[M2]زخم کبود سیلی غم بر قفا بس است
[B][M1]عمر حریص در طلب کیمیا گذشت
[M2]ما را قبول اهل نظر کیمیا بس است
[B][M1]جامی به ملک و مال چو هر سفله دل مبند
[M2]کنج فراغ و گنج قناعت تو را بس است
[A]
[B][M1]غمت تا در دلم منزل گرفته ست
[M2]ز شادی جهانم دل گرفته ست
[B][M1]مپرس از من شمار عقد آن زلف
[M2]که عقل آن عقده را مشکل گرفته ست
[B][M1]تو دریایی و زاهد خشک ازان ماند
[M2]کزین دریا ره ساحل گرفته ست
[B][M1]مبند ای ساربان محمل که امروز
[M2]سرشکم راه بر محمل گرفته ست
[B][M1]دلم با چشم خونریز تو صیدی ست
[M2]که صیادش پی بسمل گرفته ست
[B][M1]به کوی عشق ازان کس حاصلی نیست
[M2]که راه زهد بی حاصل گرفته ست
[B][M1]ز جامت جرعه ای ناخورده جامی
[M2]چه خود را مست لایعقل گرفته ست
[A]
[B][M1]تا عشق توام زبون گرفته ست
[M2]دل قاعده جنون گرفته ست
[B][M1]چون لاله مرا ز داغ عشقت
[M2]آتش به همه درون گرفته ست
[B][M1]گل را ز بنفشه نیست آن حسن
[M2]کز خط رخ تو کنون گرفته ست
[B][M1]از شحنه روزگار ما را
[M2]لعل تو خطی به خون گرفته ست
[B][M1]در دور لب تو ساقی بزم
[M2]دست از می لاله گون گرفته ست
[B][M1]زانسان که بود سکون الف را
[M2]در دل قد تو سکون گرفته ست
[B][M1]تا روی تو خط فزود جامی
[M2]از مهر و مهش فزون گرفته ست
[A]
[B][M1]خوش آن که وقت گل لب جویی گرفته است
[M2]در پای سرو دست سبویی گرفته است
[B][M1]جعد بنفشه را که چمن مشکبوی ازوست
[M2]بر بوی زلف غالیه بویی گرفته است
[B][M1]از جنگ و آشتی کسان می رمد دلم
[M2]تا خو به مهر عربده جویی گرفته است
[B][M1]کس راه عندلیب نزد در حریم باغ
[M2]جز گل که از تو رنگی و بویی گرفته است
[B][M1]چون تابم از تو روی که بر من بلای عشق
[M2]راه خلاصی از همه سویی گرفته است
[B][M1]جان را خجسته باد به شهر عدم سفر
[M2]کز طلعت تو فال نکویی گرفته است
[B][M1]جامی چه مرد گوشه عزلت چنین که باز
[M2]از دست داده دل سر کویی گرفته است
[A]
[B][M1]گر چه خلقی ز تو در دام بلا افتاده ست
[M2]هیچ کس را نه فتاد آنچه مرا افتاده ست
[B][M1]دلم از جا تنم از پای فتاده ست ببین
[M2]که مرا در غم عشق تو چها افتاده ست
[B][M1]همه جا برق جمال تو درخشید ولی
[M2]شعله آن همه در خرمن ما افتاده ست
[B][M1]هر کجا در چمن از شوق تو آهی زده ایم
[M2]بال و پر سوخته مرغی ز هوا افتاده ست
[B][M1]زخم تو بر دگران آمده من مرده ز رشک
[M2]ای عجب تیر کجا صید کجا افتاده ست
[B][M1]حال چاک جگر ریش چه داند شوخی
[M2]کش همین چاک به دامان قبا افتاده ست
[B][M1]گفته ای جامی محنت زده بی ما چون است
[M2]چون بود حال کسی کز تو جدا افتاده ست
[A]
[B][M1]روی خوب تو مهوش افتاده ست
[M2]خال مشکین بر او خوش افتاده ست
[B][M1]چشم بد دور خال بر رخ تو
[M2]چون سپندی بر آتش افتاده ست
[B][M1]چهره زرد ما ز سرخی اشک
[M2]ورقی بس منقش افتاده ست
[B][M1]مشو ای پندگو مشوش ما
[M2]حال ما خود مشوش افتاده ست
[B][M1]صبر و دل عقل و دین تن و جان سوخت
[M2]از تو آتش به هر شش افتاده ست
[B][M1]این که صوفی فتاده غش کرده ست
[M2]از می لعل بیغش افتاده ست
[B][M1]هر که در می فتاد جام کشید
[M2]بنده جامی سبوکش افتاده ست
[A]
[B][M1]باز هوای چمنم آرزوست
[M2]جلوه سرو و سمنم آرزوست
[B][M1]نکهت گل را چه کنم ای نسیم
[M2]بویی ازان پیرهنم آرزوست
[B][M1]توبه ز می کردم و آمد بهار
[M2]ساقی توبه شکنم آرزوست
[B][M1]پرسش اگر نیست بگو ناسزا
[M2]کز دهنت یک سخنم آرزوست
[B][M1]من کیم و بزم تو لیکن ز دور
[M2]دیدن آن انجمنم آرزوست
[B][M1]زیستنم با تو میسر مباد
[M2]بی تو اگر زیستنم آرزوست
[B][M1]بیش مگو جامی ازان لب سخن
[M2]کین سخنان زان دهنم آرزوست
[A]
[B][M1]چو یار دور چه سود ار بهار نزدیک است
[M2]جدا ز صحبت او گل به خار نزدیک است
[B][M1]دیارم آن سر کویی ست و یارم آن سگ کوی
[M2]خوشا کسی که به یار و دیار نزدیک است
[B][M1]خدای را ز سرم سایه دور دار ای هجر
[M2]که روزم از تو به شبهای تار نزدیک است
[B][M1]نماند صبر ولی موعد وصال رسید
[M2]شکست کشتیم اما کنار نزدیک است
[B][M1]بسوخت ز آتش دوری دلم ولی دارم
[M2]به این خیال تسلی که یار نزدیک است
[B][M1]به کار شاهد و می شغل جو دلا و مترس
[M2]ز شیخ شهر که او هم به کار نزدیک است
[B][M1]رسید نظم تو جامی به گوش یار آری
[M2]به گوش شاه در شاهوار نزدیک است
[A]
[B][M1]به جانب سفر آن ترک تندخو رفته ست
[M2]خبر دهید مرا کز کدام سو رفته ست
[B][M1]به گردش ار چه رسیدن نمی توان باری
[M2]کشم به دیده غبار رهی که او رفته ست
[B][M1]هزار دل کند از شهر صبر آواره
[M2]به هر دیار که با آن رخ نکو رفته ست
[B][M1]چه آب بر جگرم باشد اینچنین که مرا
[M2]هم آب دیده ز هجرش هم آبرو رفته ست
[B][M1]به گشت باغ مخوان باغبان مرا زین بیش
[M2]که بی جمال وی از باغ رنگ و بو رفته ست
[B][M1]نداده کس خبر از عمر رفته خویشم
[M2]اگر چه عمر عزیزم به جست و جو رفته ست
[B][M1]به روز حشر مگر سر برآورد جامی
[M2]چنین که از غم هجران به خود فرو رفته ست
[A]
[B][M1]با خیال آن دو ابرو هر گهم خواب آمده ست
[M2]خوابگاه من چو چشمت طاق محراب آمده ست
[B][M1]هر کجا حال شب و بی خوابی خود گفته ام
[M2]زان فسانه خلق را رحم و تو را خواب آمده ست
[B][M1]ره به توحید مسبب کی برد عقل از رخت
[M2]چون ز زلفت بسته زنجیر اسباب آمده ست
[B][M1]گر تو را جنس وفا باید به شهر عشق جوی
[M2]کان متاع اندر دیار حسن نایاب آمده ست
[B][M1]خانه ما را مخواه امشب چراغ عاریت
[M2]کز در و دیوار این ویرانه مهتاب آمده ست
[B][M1]بس که رفته ست از دل گرمم به بالا تف خون
[M2]از نم آن سبزه وار چرخ سیراب آمده ست
[B][M1]هرگه افشرده ست جامی دلق تر دامان خویش
[M2]جای آب از دامن او باده ناب آمده ست
[A]
[B][M1]کس از خوبان وفا هرگز ندیده ست
[M2]جز آیین جفا هرگز ندیده ست
[B][M1]کند نادیده آن بدخو چنانم
[M2]که پنداری مرا هرگز ندیده ست
[B][M1]دل زان چشم جادو شیوه ها دید
[M2]کز آهوی خطا هرگز ندیده ست
[B][M1]خراش دل چه گویم کان گل اندام
[M2]ز خار آزار پا هرگز ندیده ست
[B][M1]نیاید جز کسی را دجله در چشم
[M2]که آب چشم ما هرگز ندیده ست
[B][M1]جدا زان مه چه سان مانم که تن را
[M2]کسی بی جان بقا هرگز ندیده ست
[B][M1]بلا باشد غم خوبان و جامی
[M2]خلاصی زین بلا هرگز ندیده ست
[A]
[B][M1]خوی تو بسی نازک و ما را ادبی نیست
[M2]گر زانکه بگیرد دلت از ما عجبی نیست
[B][M1]نبود قدمی در رهت ای چشمه حیوان
[M2]کافتاده چو من غرقه به خون تشنه لبی نیست
[B][M1]هر تار ز زلفت سبب جذبه عشق است
[M2]سویت کشش خاطر ما بی سببی نیست
[B][M1]از نغمه غم بس مکن ای مرغ سحرخیز
[M2]کامسال درین باغ نوای طربی نیست
[B][M1]سر بر در تو خواب غنیمت بود امشب
[M2]کین دولت بیدار شبی هست و شبی نیست
[B][M1]پیداست چه خیزد ز طلبگاری عاشق
[M2]گر از طرف دوست نهانی طلبی نیست
[B][M1]کردی لقب جامی بیدل سگ این کوی
[M2]در مجمع یاران به ازینش لقبی نیست
[A]
[B][M1]عید شد یک دل نمی بینم که اکنون شاد نیست
[M2]جز دل خود کین زمان هم از غمت آزاد نیست
[B][M1]کی توانم بهر عیدی با تو گستاخی نمود
[M2]چون مرا پیش تو یارای مبارکباد نیست
[B][M1]چون کنم قصد سخن نام تو آید بر زبان
[M2]چون کنم جانا که جز نام تو هیچم یاد نیست
[B][M1]ای فلک اندوه شیرین بر دل خسرو منه
[M2]کین بضاعت را خریداری به از فرهاد نیست
[B][M1]گر رسد صد زخم ازو بر جان دلا افغان مکن
[M2]زانکه خوی نازکش را طاقت فریاد نیست
[B][M1]گرم می بینم به مهر خود دل آن مه ولی
[M2]مهر خوبان را چو صبر عاشقان بنیاد نیست
[B][M1]بر سر راهش فتادم دی که داد من بده
[M2]گفت جامی خیز کاندر دین خوبان داد نیست
[A]
[B][M1]مذهب عشق خودپسندی نیست
[M2]جز فقیری و دردمندی نیست
[B][M1]عشق جادوست لیک شیوه او
[M2]چشم بخشی ست چشمبندی نیست
[B][M1]بپسند آنچه می رسد کاینجا
[M2]ناپسندی چو ناپسندی نیست
[B][M1]بگذر از چند و چون که جانان را
[M2]سر چونی و برگ چندی نیست
[B][M1]گر لوندی ست طوف آن سر کوی
[M2]که در او پستی و بلندی نیست
[B][M1]هیچ یاری به از لوندان نه
[M2]هیچ کاری به از لوندی نیست
[B][M1]یافت جامی کمال شعر چه باک
[M2]گر سپاهانی و خجندی نیست
[A]
[B][M1]در بر سیمین دلت گر سخت تر از سنگ نیست
[M2]هرگزت رحمی چرا بر عاشق دلتنگ نیست
[B][M1]از خروش دلخراش ما طلب کن سر عشق
[M2]زانکه این سر در صدای عود و صوت چنگ نیست
[B][M1]ماند ز اشک ما چو خر در گل رقیب سنگدل
[M2]در ره عشق تو ما را غیر ازین خر سنگ نیست
[B][M1]از نوای بلبلان بر گل چه حاصل چون به باغ
[M2]جام گلرنگ و حریف عندلیب آهنگ نیست
[B][M1]بی سر سرگشته ای با خاک و خون آغشته ای
[M2]در بیابان غمت یک سنگ و یک فرسنگ نیست
[B][M1]چون به نام ما ز تو یک نامه نامد عمرهاست
[M2]گر تو را از نام ما و نامه ما ننگ نیست
[B][M1]بی لبش یک دم تهی مپسند جامی جام را
[M2]از سرشک لعل پر کن گر می گلرنگ نیست
[A]
[B][M1]گر دل از عشق توام چاک بود باکی نیست
[M2]نیست یک دل که ز عشق تو در او چاکی نیست
[B][M1]مگسل از من که درین باغ گلی نشکفته ست
[M2]که به دامان وی آویخته خاشاکی نیست
[B][M1]شوق فتراک توام کشت ولی رخش تو را
[M2]بی سر به ز منی حلقه فتراکی نیست
[B][M1]خوبرویان همه در بردن دل چالاکند
[M2]در میان همه لیکن چو تو چالاکی نیست
[B][M1]شد تنم خاک و تو از عار بر آن پا ننهی
[M2]خوارتر بر سر کوی تو ز من خاکی نیست
[B][M1]در همه شهر یکی خانه نبینم که در او
[M2]سر به زانوی غم از دست تو غمناکی نیست
[B][M1]اهل ادراک همه بسته فتراک تواند
[M2]جامی دلشده هم خالی از ادراکی نیست
[A]
[B][M1]مؤثر در وجود الا یکی نیست
[M2]درین حرف شگرف اصلا شکی نیست
[B][M1]ولی جز زیرکان این را ندانند
[M2]دریغا زیر گردون زیرکی نیست
[B][M1]جمال اوست تابان ور نه بردن
[M2]دل از مردان حد هر کودکی نیست
[B][M1]ز خم جو فیض و ساغر هم که بی فیض
[M2]به میخانه بزرگ و کوچکی نیست
[B][M1]عطای عشق بسیار است دردا
[M2]کزان بسیار ما را اندکی نیست
[B][M1]ز ارباب عمامه معنی فقر
[M2]مجو کین تاج بر هر تارکی نیست
[B][M1]به کوی نیستی جامی فرو رو
[M2]که سالک را ازین به مسلکی نیست
[A]
[B][M1]غزالی چون تو در صحرای چین نیست
[M2]چه جای چین که در روی زمین نیست
[B][M1]نبینم لاله رخساری درین باغ
[M2]که داغ عشقت او را بر جبین نیست
[B][M1]دهانت را وجود خرده بینان
[M2]تصور کرده اند اما یقین نیست
[B][M1]بنفشه راست چون زلف کج توست
[M2]همین رسته ز طرف یاسمین نیست
[B][M1]نرفت از جان تمنای لب تو
[M2]مگس بی آرزوی انگبین نیست
[B][M1]چه سود ای زاهد از دلق ملمع
[M2]چو از عشقش علم بر آستین نیست
[B][M1]شدی بر رغم جامی یار اغیار
[M2]مکن جانا که شرط یاری این نیست
[A]
[B][M1]به خوبی خم ابروی تو مه نو نیست
[M2]چو شمع روی تو ماه آفتاب پرتو نیست
[B][M1]هزار زخم کهن بر دلم ز تیغ تو هست
[M2]بیا که مرهم آن جز جراحت نو نیست
[B][M1]قلم به نسخ خط مهوشان بکش کامروز
[M2]به حسن خط تو ماهی درین قلمرو نیست
[B][M1]دوم به راه غمت کز غبار غیر تهی ست
[M2]به جست و جوی تو چون من کسی تهیدو نیست
[B][M1]چه شد که مه زده خرمن تو روی گندمگون
[M2]نما که خرمن او در حساب یک جو نیست
[B][M1]چو روی او نتوان با حجاب هستی دید
[M2]دلا ببین دهنش وز وجود خود شو نیست
[B][M1]به نکته های حسن جامی این کمالت بس
[M2]که ساز نظم تو را جز نوای خسرو نیست
[A]
[B][M1]بی تو مرا خانه جز گوشه ویرانه نیست
[M2]خانه چه کار آیدم یار چو همخانه نیست
[B][M1]مرغ هوای تو را دانه درد است قوت
[M2]حوصله مور را قوت این دانه نیست
[B][M1]گر چه ز شعله کشد خنجر بیداد شمع
[M2]روی وفا تافتن عادت پروانه نیست
[B][M1]خرقه پشمین به بر می طلبی سیم و زر
[M2]کسوت مردان چه سود کار چو مردانه نیست
[B][M1]حاجی و سنگ سیاه زانکه مرا بوسه گاه
[M2]جز لب معشوق مست یا لب پیمانه نیست
[B][M1]عرضه رندان مکن واقعه شیخ شهر
[M2]صحبت صاحبدلان مجلس افسانه نیست
[B][M1]چند به دیوانگی طعنه جامی زنی
[M2]از غم تو ای پری کیست که دیوانه نیست
[A]
[B][M1]صاحبدلی که نرد وفا عاشقانه باخت
[M2]نقد دو کون در ره یار یگانه باخت
[B][M1]کوی فنا و فقر عجب کارخانه ای ست
[M2]خوش آن که هر چه داشت درین کارخانه باخت
[B][M1]بربود شیخ صومعه را لذت سماع
[M2]تسبیح و خرقه در ره چنگ و چغانه باخت
[B][M1]دل ز آرزوی خال تو در دام غصه مرد
[M2]بیچاره مرغ جان به تمنای دانه باخت
[B][M1]شد زان عذار ساده منقش رخم به خون
[M2]این نقش بین که با من بیدل زمانه باخت
[B][M1]با خاک آستان تو عشاق را سری ست
[M2]مسکین کسی که سر نه بر این آستانه باخت
[B][M1]چون بر بساط وصل تو جامی نیافت دست
[M2]شطرنج عشق با رخ تو غایبانه باخت
[A]
[B][M1]لبت قوت جان از شکرخنده ساخت
[M2]به یک خنده صد کشته را زنده ساخت
[B][M1]دل پاره پاره مرا جمع بود
[M2]در آن زلف بادش پراکنده ساخت
[B][M1]چه روی خلاصی بود بنده را
[M2]که عشق تو صد شاه را بنده ساخت
[B][M1]ز یک تار مویت که تا پا رسید
[M2]پی ما توان عمر پاینده ساخت
[B][M1]برازنده نبود قبای بقا
[M2]جز آن زنده دل را که با ژنده ساخت
[B][M1]نبودم به یک بوسه شرمنده ات
[M2]به خوابم لبت دوش شرمنده ساخت
[B][M1]لبت دید جامی که بخشید جان
[M2]بلی مست را باده بخشنده ساخت
[A]
[B][M1]بیا که چرخ مشعبد هزار شعبده ساخت
[M2]که یار کار جگر خستگان غمزده ساخت
[B][M1]اگر چه قاعده چرخ کارسازی نیست
[M2]به رغم اختر من بر خلاف قاعده ساخت
[B][M1]من و امید شهادت به تیغ آن شاهد
[M2]که قوت جان شهید خود از مشاهده ساخت
[B][M1]به صبر کوش دلا روز هجر فایده چیست
[M2]طبیب شربت تلخ از برای فایده ساخت
[B][M1]به دور آن لب میگون نشاند زاهد شهر
[M2]حریم صومعه را تاک و وقف میکده ساخت
[B][M1]به جنگجویی چشمت خوشم که می باید
[M2]حریف مردم بدمست را به عربده ساخت
[B][M1]چو نقش خط و رخت بست در غزل جامی
[M2]بیاض صفحه خورشید را مسوده ساخت
[A]
[B][M1]چشمت ز غمزه تیغ و ز مژگان خدنگ ساخت
[M2]با عاشقان غمزده اسباب جنگ ساخت
[B][M1]بر من ز جورت این همه سختی که می رسد
[M2]می بایدم تنی چو دل تو ز سنگ ساخت
[B][M1]پی چون به شهر وصل برد بارگی صبر
[M2]کش سنگلاخ بادیه هجر لنگ ساخت
[B][M1]عیبم مکن به تنگی دل چون غمت فزود
[M2]استاد فطرت از ازل این خانه تنگ ساخت
[B][M1]مجموعه ای ست هر ورق گل ز حسن تو
[M2]مرغ چمن چرا به همین بوی و رنگ ساخت
[B][M1]سنگ جفای عشق تو در یکدگر شکست
[M2]هر چند عقل شیشه ناموس و ننگ ساخت
[B][M1]جامی گسست رشته تسبیح زهد را
[M2]خواهد به بزم دردکشان تار چنگ ساخت
[A]
[B][M1]سودای عشقت از دو جهانم یگانه ساخت
[M2]واندوه گاه گاه مرا جاودانه ساخت
[B][M1]شمشاد را ز زلف تو کوتاه بود دست
[M2]دستش مباد هر که ازان چوب شانه ساخت
[B][M1]از خانه کمان تو هر مرغ تیز پر
[M2]کامد درون سینه من آشیانه ساخت
[B][M1]گر ساخت شه ز خشت زر ایوان کاخ عیش
[M2]خواهیم ما به خشتی ازین آستانه ساخت
[B][M1]چون سوخت شرح سوز دلم شمع را زبان
[M2]از بهر آن زبان دگر از زبانه ساخت
[B][M1]آه چو برقم از عقب آن سوار بس
[M2]بهر سمند خویش چرا تازیانه ساخت
[B][M1]جامی شکسته بال حمامی ست کش سپهر
[M2]از جام عشق و نقل بلا آب و دانه ساخت
[A]
[B][M1]بیا که شاهد بستان ز رخ نقاب انداخت
[M2]نسیم در سر زلف بنفشه تاب انداخت
[B][M1]صبا شمیم گل و بوی یار گلرخ داد
[M2]مرا و مرغ چمن را در اضطراب انداخت
[B][M1]پی نثار قدوم گل از شکوفه نسیم
[M2]به صحن باغ درمهای سیم ناب انداخت
[B][M1]ز شبنم سحری غنچه بامداد پگاه
[M2]گشاد پیرهن از هم بر آفتاب انداخت
[B][M1]توان بر ابر خروشنده طعنه زد به جنون
[M2]ز سنگ ژاله که بر شیشه حباب انداخت
[B][M1]درون ساغر لاله چراست مشک آلود
[M2]اگر نه مشک پی طیب در شراب انداخت
[B][M1]چکید نم ز هوا یا ز نظم تر جامی
[M2]به گوش شاهد گل لؤلؤ خوشاب انداخت
[A]
[B][M1]پرتو شمع رخت عکس بر افلاک انداخت
[M2]قرص خورشید شد وسایه بر این خاک انداخت
[B][M1]برقی از شعشعه طلعت رخشان تو جست
[M2]شعله در خرمن مشتی خس و خاشاک انداخت
[B][M1]خوش بران رخش که عشقت فلک سرکش را
[M2]طوق در گردن ازان حلقه فتراک انداخت
[B][M1]ذوق مستان صبوحی زده بزم تو دید
[M2]صبح در اطلس فیروزه خود چاک انداخت
[B][M1]می خرامیدی و ارواح قدس می گفتند
[M2]ای خوش آن پاک که سر در ره این پاک انداخت
[B][M1]طوطی ناطقه را سر خط و عارض تو
[M2]زنگ تشویر در آیینه ادراک انداخت
[B][M1]جامی اهلیت اندیشه عشق تو نداشت
[M2]همتش رخت درین موج خطرناک انداخت
[A]
[B][M1]بر فلک دوش از خروش من دل اختر بسوخت
[M2]شعله آهم چو پروانه ملک را پر بسوخت
[B][M1]روشنم شد کز چه رو فرهاد جا در سنگ ساخت
[M2]خانه را از آتش آهم چو بام و در بسوخت
[B][M1]زاهد از سوز غمت لب خشک و صوفی دیده تر
[M2]آه ازین آتش که چون زد شعله خشک و تر بسوخت
[B][M1]واعظ افسرده سوز عاشقان را منکر است
[M2]خواهمش روزی ز برق آه با منبر بسوخت
[B][M1]هر که را دل سوختی تنها نه او را سوختی
[M2]بلکه از سوز دلش صد بیدل دیگر بسوخت
[B][M1]خواب چون آید شب هجران چنین کز چشم و دل
[M2]شد مرا بالین به خون آغشته و بستر بسوخت
[B][M1]جامی از درد جدایی حسب حالی می نوشت
[M2]از قلم آتش علم بیرون زد و دفتر بسوخت
[A]
[B][M1]غمت روز مرا رسم شب آموخت
[M2]دلم را تاب و جانم را تب آموخت
[B][M1]مکن در گریه هر دم عیب چشمم
[M2]که این گوهرفشانی زان لب آموخت
[B][M1]ندیدم هیچ مذهب خوشتر از عشق
[M2]خوشا آن راهرو کین مذهب آموخت
[B][M1]فرو شوی ای معلم لوح بیداد
[M2]که یار این حرف پیش از مکتب آموخت
[B][M1]ستادن نیست اشکم را ندانم
[M2]که این سیر از کدامین کوکب آموخت
[B][M1]دلم دور از رخت تا صبحدم دوش
[M2]به ماه و زهره آه و یارب آموخت
[B][M1]نجوید جز شراب لعل جامی
[M2]ازان دم کز لبت این مشرب آموخت
[A]
[B][M1]لب گشادی تا سخن گویی در سیراب ریخت
[M2]طره افشاندی که ریزد گرد مشک ناب ریخت
[B][M1]باد گلبو باده گلگون است یا از رشک تو
[M2]بوی گل بر باد رفت و رنگش اندر آب ریخت
[B][M1]گر مرا کشتی چه غم کی باشد امکان دیت
[M2]گوسفندی را که خونش خنجر قصاب ریخت
[B][M1]نیست جای سجده عابد را ز بس کز دیده خون
[M2]با خیال طاق ابروی تو در محراب ریخت
[B][M1]در تن پاکت دل سخت از سپهر بی وفاست
[M2]سیم با پولاد در یک قالب آن قلاب ریخت
[B][M1]وقت من از چاشنی شربت دردت خوش است
[M2]وقت آن کس خوش که در کام من این جلاب ریخت
[B][M1]کلک جامی نخل مریم شد که چون جنبش نمود
[M2]تازه و تر میوه ها پیراهن احباب ریخت
[A]
[B][M1]خط تو در دامن گل سنبل سیراب ریخت
[M2]بر بیاض صفحه خورشید مشک ناب ریخت
[B][M1]یک ورق ز اوصاف حسنت خواند بلبل در چمن
[M2]دفتر گل را صبا بر هم زد و در آب ریخت
[B][M1]خالهایت در خم ابرو چو شبگون دانه هاست
[M2]کز کف زهاد صاحب سبحه در محراب ریخت
[B][M1]اشک ها کز چشم خونبارم به دامانت چکید
[M2]قطره های خون بود کز کشته بر قصاب ریخت
[B][M1]پسته و بادام سوی لب مبر کان چشم مست
[M2]نقل بزم امشب ز دلهای اولوالالباب ریخت
[B][M1]خفته بودم بر خس و خار درت ز اوراق گل
[M2]باد صبحم خارها در بستر سنجاب ریخت
[B][M1]بود پر جام دل جامی ز جلاب طرب
[M2]عشق تو بر جام او زد سنگ و آن جلاب ریخت
[A]
[B][M1]دلم چون داستان غم فرو ریخت
[M2]سرشک از دیده پر نم فرو ریخت
[B][M1]صبا آن زلف پر خم را برافشاند
[M2]دل صد بیدل از هر خم فرو ریخت
[B][M1]ز دردم هر که دم زد شرح آن را
[M2]سرشک لعل من در دم فرو ریخت
[B][M1]دل چاکم کزو پیکانت افتاد
[M2]چو ریشی دان کزو مرهم فرو ریخت
[B][M1]ملایک را چه سود از حسن طاعت
[M2]چو فیض عشق بر آدم فرو ریخت
[B][M1]ز محرومان نیابی ذوق آن درد
[M2]که بر جان و دل محرم فرو ریخت
[B][M1]اساس عشق محکم باد جامی
[M2]اگر بنیاد زهد از هم فرو ریخت
[A]
[B][M1]درمانده ای به حکم قضا از بلا گریخت
[M2]زد طعنه جاهلی که فلان از قضا گریخت
[B][M1]چون از قضا گریز تواند کسی که بود
[M2]دست قضا عنان کش او هر کجا گریخت
[B][M1]بس اهل معرفت که ز بیگانه آفتی
[M2]احساس کرد و در کنف آشنا گریخت
[B][M1]گر نیست از سبب به سبب التجا روا
[M2]خیر بشر ز مکه به یثرب چرا گریخت
[B][M1]اسباب چون مظاهر فعل مسبب اند
[M2]هر کس گریخت هم ز خدا در خدا گریخت
[B][M1]ای پیر می فروش که رو در در تو کرد
[M2]هر کس که از کدورت خود در صفا گریخت
[B][M1]جامی گریخت در تو ز عجب و ریای خویش
[M2]زان عجب هم که در تو ز عجب و ریا گریخت
[A]
[B][M1]دل رخت را ز روشنی مه گفت
[M2]سخنی روشن و موجه گفت
[B][M1]هر که دریافت نکته دهنت
[M2]عقلش از سر غیب آگه گفت
[B][M1]پیش قد بلند تو طوبی
[M2]سخن سدره گفت و کوته گفت
[B][M1]گوشه ابروی تو را شب عید
[M2]هر که دید الهلال والله گفت
[B][M1]وعده یک بوسه بود و ده دشنام
[M2]لبت آن یک نداد وین ده گفت
[B][M1]نیست مشتاق کعبه صوفی شهر
[M2]سخن کعبه گر نه در ره گفت
[B][M1]دوش جامی حدیث زلف و رخت
[M2]ز اول شام تا سحرگه گفت
[A]
[B][M1]دی که آن نازنین سخن می گفت
[M2]با رفیقان حدیث من می گفت
[B][M1]سوی من بود اشارت غمزه
[M2]گر چه با دیگران سخن می گفت
[B][M1]نمک ریش دل فگاران بود
[M2]هر چه آن شوخ غمزه زن می گفت
[B][M1]صبحدم باد ازان شمایل خوب
[M2]نکته ای چند در چمن می گفت
[B][M1]لطف آن قد ز سرو می پرسید
[M2]وصف آن روی با سمن می گفت
[B][M1]پیش گل گاه ازان لطافت تن
[M2]گاه ازان بوی پیرهن می گفت
[B][M1]بهر مرغان صبح جامی نیز
[M2]حال شب های خویشتن می گفت
[A]
[B][M1]باده تا چاشنیی زان لب چون نوش گرفت
[M2]آتش از رشک به جان من مدهوش گرفت
[B][M1]همت من که فلک غاشیه اش داشت به دوش
[M2]عاقبت غاشیه عشق تو بر دوش گرفت
[B][M1]لاف با لطف بناگوش تو چون سیم زده ست
[M2]زر پی عذر چرا حلقه شد و گوش گرفت
[B][M1]دوش تا صبحدم از یاد تو بی خود بودم
[M2]امشبم باز همان بی خودی دوش گرفت
[B][M1]خواهم از رشک قبا جامه جان چاک زدن
[M2]که چرا قد تو را تنگ در آغوش گرفت
[B][M1]عشقت از درد سر هوش و خرد بود به تنگ
[M2]دل من ترک خرد کرد و کم هوش گرفت
[B][M1]جامی از ظلم تو ای ماه سپاهی خواهد
[M2]دامن شاه عطاپاش خطاپوش گرفت
[A]
[B][M1]آن سفر کرده کش از ما دل گرفت
[M2]جان فدایش هر کجا منزل گرفت
[B][M1]جان باقی بود یارب از چه رو
[M2]رفت و خوی عمر مستعجل گرفت
[B][M1]تن فتاد از پای چون محمل براند
[M2]جان برید از تن پی محمل گرفت
[B][M1]تا دلش ناید به درد از حال ما
[M2]خویش را از حال ما غافل گرفت
[B][M1]گرد ما دریا شد از سیل سرشک
[M2]یار ازان دریا ره ساحل گرفت
[B][M1]من قتیل یارم ای خوش آن قتیل
[M2]کو تواند دامن قاتل گرفت
[B][M1]کی تواند جامی از پی رفتنش
[M2]چون ز گریه پای او در گل گرفت
[A]
[B][M1]دل که روزی چند با دیدار جانان خو گرفت
[M2]عمرها جان کند تا با درد هجران خو گرفت
[B][M1]نیست میل بزم وصل از کلبه هجرم که چغذ
[M2]کم رود سوی عمارت چون به ویران خو گرفت
[B][M1]یاد مرهم بر دل من سخت می آید چو تیر
[M2]تا ازان ابرو کمان با زخم پیکان خو گرفت
[B][M1]قامتم چوگان سرم گوی است در میدان عشق
[M2]تا سوار شوخ من با گوی و چوگان خو گرفت
[B][M1]بی رخ لیلی مخوان مجنون حیران را به حی
[M2]زانکه آن سرگشته با کوه و بیابان خو گرفت
[B][M1]غرقه در خون دلم از چشم نمناکم چه باک
[M2]فکر باران کی کند آن کو به طوفان خو گرفت
[B][M1]همچو جامی درد سر بیند ز بالین حریر
[M2]هر که را سر بر درت با سنگ دربان خو گرفت
[A]
[B][M1]آن نه خط است که گرد رخ زیباش گرفت
[M2]دل ما سوخت بسی دود دل ماش گرفت
[B][M1]طوطیانند فرو برده به شکر منقار
[M2]یا خط سبز لب لعل شکرخاش گرفت
[B][M1]نقش پابوس ویم نیست همین بس که چو شد
[M2]در رهش سوده تنم نقش کف پاش گرفت
[B][M1]نه دل است این به برم بلکه دلم از غم عشق
[M2]شد جدا قطره ای از خون جگر جاش گرفت
[B][M1]گفت دامان وصالت بنهم بر کف و رفت
[M2]اشک من گوشه دامان به تقاضاش گرفت
[B][M1]ساقی امروز به نقدم قدحی چند بده
[M2]رغم آن را که غم نسیه فرداش گرفت
[B][M1]دل در آن زلف سیه شد بگسل جامی ازو
[M2]بر حذر باش ز دیوانه که سوداش گرفت
[A]
[B][M1]ما امید از دوست ببریدیم و رفت
[M2]هجر را بر وصل بگزیدیم و رفت
[B][M1]داغ بی یاری و درد بیدلی
[M2]آن همه بر خود پسندیدیم و رفت
[B][M1]شب همه شب گه به پهلو گه به سر
[M2]گرد کوی دوست گردیدیم و رفت
[B][M1]دستبوس دوست بر نامد ز دست
[M2]پاسبان را پای بوسیدیم و رفت
[B][M1]چون ندیدم آب روی خویش را
[M2]روی خود بر خاک مالیدیم و رفت
[B][M1]دولت دیدار چون روزی نشد
[M2]آن در و دیوار را دیدیم و رفت
[B][M1]شد گریبانگیر جامی درد عشق
[M2]دامن از وی نیز درچیدیم و رفت
[A]
[B][M1]آن که بر گل گره از جعد سمن بوی تو بست
[M2]رشته جان مرا در شکن موی تو بست
[B][M1]طعنه بر طوطی طبعم مزن از کم سخنی
[M2]که بر او راه سخن لعل سخنگوی تو بست
[B][M1]لله الحمد که جان معتکف حضرت توست
[M2]گر چه تن بار اقامت ز سر کوی تو بست
[B][M1]هیچ شب دیده نبندم من غمدیده به خواب
[M2]چون کنم خواب مرا نرگس جادوی تو بست
[B][M1]خانه صبر من آن روز برانداخت فلک
[M2]که بدین قاعده طاق خم ابروی تو بست
[B][M1]نافه کز خون جگر پروردش آهوی چین
[M2]در دلش خون گره از نکهت گیسوی تو بست
[B][M1]می دهد زینت بازار سخن جامی را
[M2]نخل نظمی که به وصف قد دلجوی تو بست
[A]
[B][M1]ابر نیسان سایه بان بر طارم گردون زده ست
[M2]لاله چتر لعل بر فرش زمردگون زده ست
[B][M1]شاهد رعناست لاله کرده گلگون پیرهن
[M2]یا دم قتل محبان دامن اندر خون زده ست
[B][M1]نی خطا گفتم ز زیر خاک بعد از مدتی
[M2]آتش داغ شهیدانش علم بیرون زده ست
[B][M1]کرده یاقوتی طبقها را ز زر ناب پر
[M2]گوییا ضحاک گل بر گنج افریدون زده ست
[B][M1]بر حریر نیلگون آب حیرانم که باد
[M2]صد هزاران آژده بی دست و سوزن چون زده ست
[B][M1]گر چه عکس سبزه در جو زنگ بر آیینه است
[M2]زنگ غم را صیقل از صد خاطر محزون زده ست
[B][M1]بهر تاب خور فکند امروز بر سرهای شاخ
[M2]شب شکوفه چادری کز قرص مه صابون زده ست
[B][M1]چون رسد بر لاله ژاله آیدم زان سنگ باد
[M2]کز تکلف لیلیش بر کاسه مجنون زده ست
[B][M1]گفته جامی بود سنجیده در میزان لطف
[M2]حاسد ار طعنی زده ست از طبع ناموزون زده ست
[A]
[B][M1]این زمینی ست که سرمنزل جانان بوده ست
[M2]مطرح نور رخ آن مه تابان بوده ست
[B][M1]این زمینی ست که هر شیب و فرازی که در اوست
[M2]جای آمد شد آن سرو خرامان بوده ست
[B][M1]این زمینی ست که هر جا خس و خاری بینی
[M2]پیش ازین رسته به جایش گل و ریحان بوده ست
[B][M1]دامن نازکشان رفته به هر جانب ازو
[M2]آن که صد دست تمناش به دامان بوده ست
[B][M1]می دهد خاک رهش خاصیت آن آبم
[M2]که نصیب خضر از چشمه حیوان بوده ست
[B][M1]باید افشاند ز هر نوک مژه خون جگر
[M2]هر کجا لعل لب او شکرافشان بوده ست
[B][M1]جان جامی به حقیقت ز همین باد و هواست
[M2]گر به صورت گلش از خاک خراسان بوده ست
[A]
[B][M1]دلم از خم صفا جام مصفا زده است
[M2]همتم سنگ بر این طارم مینا زده است
[B][M1]نقد عرفان ز مقلد مطلب کان مسکین
[M2]دست در آرزوی نسیه فردا زده است
[B][M1]زر و سیمی که بر آن خواجه نظر دوخته است
[M2]مشت خاکی ست که در دیده بینا زده است
[B][M1]برفشان جیب که خار قدم تجرید است
[M2]نیم سوزن که سر از جیب مسیحا زده است
[B][M1]دوست را باش و بساط عمل خود طی کن
[M2]بس مصلی که رهش نقش مصلا زده است
[B][M1]بی غباری به حرم کعبه روی پی برده ست
[M2]کآب راه حرم از آبله پا زده است
[B][M1]گر چه تنگ است بسی خانه صورت جامی
[M2]کم کسی خیمه ازین خانه به صحرا زده است
[A]
[B][M1]ترک گلچهره من خیمه به صحرا زده است
[M2]در دل لاله رخش آتش سودا زده است
[B][M1]شد چنان پایه آه من ازان ماه بلند
[M2]که سراپرده بر این طارم مینا زده است
[B][M1]بهر قتل که کمر بست ندانم که مرا
[M2]می کشد گوشه دامانش که بالا زده است
[B][M1]جانم آسود ز بوسیدن خاک قدمش
[M2]خرم آن کس که گهی بوسه بر آن پا زده است
[B][M1]هر غمی کز صنمی خسته دلی خورده فرو
[M2]همه سر از دل و جان من شیدا زده است
[B][M1]می دهد خاک رهش خاصیت آب حیات
[M2]بس که هر نوش لبی بوسه بر آن جا زده است
[B][M1]جامی افتاد ز پا زیر لگدکوب جفا
[M2]تا به فتراک بتی دست تمنا زده است
[A]
[B][M1]مرا عشق عزیزی خوار کرده ست
[M2]چه گویم عشق ازین بسیار کرده ست
[B][M1]نیاید از دل بی عشق کاری
[M2]مرا این نکته در دل کار کرده ست
[B][M1]به روز وصل بس آسان بود عشق
[M2]شب هجرش چنین دشوار کرده ست
[B][M1]نمی جنبد رقیبت زین سر کوی
[M2]ره عشاق را دیوار کرده ست
[B][M1]در آغوش خودت در خواب دیدم
[M2]فلک بخت مرا بیدار کرده ست
[B][M1]عیادت می کنی بیمار خود را
[M2]مرا این آرزو بیمار کرده ست
[B][M1]گدای توست جامی لیکن از تو
[M2]همین دریوزه دیدار کرده ست
[A]
[B][M1]چشمم خیال قد تو جز نخل تر نبست
[M2]نخل خیال را کس ازین خوبتر نبست
[B][M1]نگذشت در غم تو شبی کآتشین دلم
[M2]از دود آه راه نفس بر سحر نبست
[B][M1]برداشت وصلت از سر ما سایه وه که بخت
[M2]آن مرغ رام ناشده را بال و پر نبست
[B][M1]دارد به دور لعل تو بر سر سبوی می
[M2]صوفی که جز عمامه تقوی به سر نبست
[B][M1]لعلت چو دید اشک من از خنده بس نکرد
[M2]بر سایلان کریم در لطف در نبست
[B][M1]جز با غمت نرفت ز تن جان بیدلان
[M2]بی زاد راه قافله بار سفر نبست
[B][M1]جامی که بسته بود کمر در طریق زهد
[M2]تا شد اسیر عشق تو دیگر کمر نبست
[A]
[B][M1]کس شیوه آن دلبر چالاک ندانست
[M2]خونخواری آن کافر بی باک ندانست
[B][M1]افتاد سرم در ره خونخواره سواری
[M2]کز سرکشیش لایق فتراک ندانست
[B][M1]چون سایه به خاک افکند آن سرو نه بر من
[M2]گر قدر مرا پست تر از خاک ندانست
[B][M1]زان کس که مرا دوخت گریبان چه گشاید
[M2]چون دوختن این جگر چاک ندانست
[B][M1]آن سرو که پاک است چو گل دامن حسنش
[M2]افسوس که قدر نظر پاک ندانست
[B][M1]هر درد و غمی کآمد ازین چرخ جفا کیش
[M2]منزل به جز این سینه غمناک ندانست
[B][M1]جامی گه خونریزی آن شوخ دعایی
[M2]جز سلمک الله و ابقاک ندانست
[A]
[B][M1]ای که هرگز نشود زلف کجت با ما راست
[M2]کار ما راست شود چون تو کنی بالا راست
[B][M1]ما نتابیم ز روی تو نظر گرچه گرفت
[M2]از مژه چشم تو صد تیر بلا بر ما راست
[B][M1]خلعت لطف به قد تو بریدند ای سرو
[M2]ناید این جامه به قد دگری قطعا راست
[B][M1]راستم با تو علی رغم همه کج نظران
[M2]گر چه فرقی نبود پیش تو از کج تا راست
[B][M1]می نیارد به زبان خامه به جز وصف قدت
[M2]راستان را به زبان کی گذرد الا راست
[B][M1]دیده راست سزد جای خرام چو تویی
[M2]رنجه فرما قدم ای سرو که کردم جا راست
[B][M1]خواست جامی که رسد بر دل او ناوک تو
[M2]لله الحمد که آورد خدا آن را راست
[A]
[B][M1]چه گویم کز فراقت چونم ای دوست
[M2]جگر پر درد و دل پر خونم ای دوست
[B][M1]به زیر پای خود کردی سرم پست
[M2]رساندی پایه بر گردونم ای دوست
[B][M1]میان رهروان بودم فسانه
[M2]ز ره بردی به یک افسونم ای دوست
[B][M1]چنان از لعل میگون تو مستم
[M2]که فارغ از می گلگونم ای دوست
[B][M1]ز نقد عشق اگر خالی بود جیب
[M2]چه سود از گنج افریدونم ای دوست
[B][M1]کمم در حشمت و جاه از سگانت
[M2]ولیکن در وفا افزونم ای دوست
[B][M1]مگو جامی سگ این آستان نیست
[M2]مکن زین دایره بیرونم ای دوست
[A]
[B][M1]دور از رخ تو چنانم ای دوست
[M2]کز هستی خود به جانم ای دوست
[B][M1]صبر از همه نیکوان توانم
[M2]لیک از تو نمی توانم ای دوست
[B][M1]خواهم که به روز وصل پیشت
[M2]غمنامه هجر خوانم ای دوست
[B][M1]پیش تو هنوز نارسیده
[M2]از کار فتد زبانم ای دوست
[B][M1]گفتی ز غمم دل تو چون است
[M2]دل پیش تو من چه دانم ای دوست
[B][M1]دامن مفشان ز من که خواهم
[M2]جان در قدمت فشانم ای دوست
[B][M1]جامی سر خود نهاده بر در
[M2]یعنی سگ آستانم ای دوست
[A]
[B][M1]دوش بر یاد تو چشمم دمبدم خون می گریست
[M2]سوز من می دید شمع و از من افزون می گریست
[B][M1]گریه تلخ صراحی نیز بی چیزی نبود
[M2]غالبا از شوق آن لبهای میگون می گریست
[B][M1]صبحدم یارب کواکب بود ریزان از سپهر
[M2]یا نه بر درد دل من چشم گردون می گریست
[B][M1]چون فسونگر دید درد من برید از من امید
[M2]ورنه بی موجب چرا هنگام افسون می گریست
[B][M1]آن نه باران بود گرد کوی لیلی هر بهار
[M2]روزگار سنگدل بر حال مجنون می گریست
[B][M1]وان روان تا منزل شیرین نه جوی شیر بود
[M2]بلکه بر فرهاد مسکین کوه و هامون می گریست
[B][M1]شد چنان جامی ضعیف از محنت هجران که دوش
[M2]سیل اشک از خانه می بردش برون چون می گریست
[A]
[B][M1]چون سایه به خاک افکند آن سرو نه بر من
[M2]گر قدر مرا پست تر از خاک ندانست
[B][M1]زان کس که مرا دوخت گریبان چه گشاید
[M2]چون دوختن این جگر چاک ندانست
[B][M1]آن سرو که پاک است چو گل دامن حسنش
[M2]افسوس که قدر نظر پاک ندانست
[B][M1]هر درد و غمی کآمد ازین چرخ جفا کیش
[M2]منزل به جز این سینه غمناک ندانست
[B][M1]جامی گه خونریزی آن شوخ دعایی
[M2]جز سلمک الله و ابقاک ندانست
[A]
[B][M1]ای که هرگز نشود زلف کجت با ما راست
[M2]کار ما راست شود چون تو کنی بالا راست
[B][M1]ما نتابیم ز روی تو نظر گرچه گرفت
[M2]از مژه چشم تو صد تیر بلا بر ما راست
[B][M1]خلعت لطف به قد تو بریدند ای سرو
[M2]ناید این جامه به قد دگری قطعا راست
[B][M1]راستم با تو علی رغم همه کج نظران
[M2]گر چه فرقی نبود پیش تو از کج تا راست
[B][M1]می نیارد به زبان خامه به جز وصف قدت
[M2]راستان را به زبان کی گذرد الا راست
[B][M1]دیده راست سزد جای خرام چو تویی
[M2]رنجه فرما قدم ای سرو که کردم جا راست
[B][M1]خواست جامی که رسد بر دل او ناوک تو
[M2]لله الحمد که آورد خدا آن را راست
[A]
[B][M1]چه گویم کز فراقت چونم ای دوست
[M2]جگر پر درد و دل پر خونم ای دوست
[B][M1]به زیر پای خود کردی سرم پست
[M2]رساندی پایه بر گردونم ای دوست
[B][M1]میان رهروان بودم فسانه
[M2]ز ره بردی به یک افسونم ای دوست
[B][M1]چنان از لعل میگون تو مستم
[M2]که فارغ از می گلگونم ای دوست
[B][M1]ز نقد عشق اگر خالی بود جیب
[M2]چه سود از گنج افریدونم ای دوست
[B][M1]کمم در حشمت و جاه از سگانت
[M2]ولیکن در وفا افزونم ای دوست
[B][M1]مگو جامی سگ این آستان نیست
[M2]مکن زین دایره بیرونم ای دوست
[A]
[B][M1]دور از رخ تو چنانم ای دوست
[M2]کز هستی خود به جانم ای دوست
[B][M1]صبر از همه نیکوان توانم
[M2]لیک از تو نمی توانم ای دوست
[B][M1]خواهم که به روز وصل پیشت
[M2]غمنامه هجر خوانم ای دوست
[B][M1]پیش تو هنوز نارسیده
[M2]از کار فتد زبانم ای دوست
[B][M1]گفتی ز غمم دل تو چون است
[M2]دل پیش تو من چه دانم ای دوست
[B][M1]دامن مفشان ز من که خواهم
[M2]جان در قدمت فشانم ای دوست
[B][M1]جامی سر خود نهاده بر در
[M2]یعنی سگ آستانم ای دوست
[A]
[B][M1]دوش بر یاد تو چشمم دمبدم خون می گریست
[M2]سوز من می دید شمع و از من افزون می گریست
[B][M1]گریه تلخ صراحی نیز بی چیزی نبود
[M2]غالبا از شوق آن لبهای میگون می گریست
[B][M1]صبحدم یارب کواکب بود ریزان از سپهر
[M2]یا نه بر درد دل من چشم گردون می گریست
[B][M1]چون فسونگر دید درد من برید از من امید
[M2]ورنه بی موجب چرا هنگام افسون می گریست
[B][M1]آن نه باران بود گرد کوی لیلی هر بهار
[M2]روزگار سنگدل بر حال مجنون می گریست
[B][M1]وان روان تا منزل شیرین نه جوی شیر بود
[M2]بلکه بر فرهاد مسکین کوه و هامون می گریست
[B][M1]شد چنان جامی ضعیف از محنت هجران که دوش
[M2]سیل اشک از خانه می بردش برون چون می گریست
[A]
[B][M1]یار خطی که بر عذار نوشت
[M2]یولج اللیل فی النهار نوشت
[B][M1]والضحی را که واضحش رخ اوست
[M2]سورة اللیل بر کنار نوشت
[B][M1]به خط سبز وصف خط رخش
[M2]سبزه بر طرف لاله زار نوشت
[B][M1]لب او پر شکر به مشک و گلاب
[M2]مرهم سینه فگار نوشت
[B][M1]بر بیاض رخم محرر اشک
[M2]قصه درد انتظار نوشت
[B][M1]قصد شهرت نبود جامی را
[M2]کین همه نظم آبدار نوشت
[B][M1]بهر احباب بر صحیفه دهر
[M2]نکته ای چند یادگار نوشت
[A]
[B][M1]یار نازک دل که بی موجب ز من آزار داشت
[M2]عمری از تیغ تغافل خاطرم افگار داشت
[B][M1]داشتم بسیار درد و حسرت از آزار او
[M2]با من آزارش نمی دانم چرا بسیار داشت
[B][M1]دیده بخت من از نادیدن او تیره بود
[M2]روشن آن چشمی که بینایی ازان رخسار داشت
[B][M1]کار او آن بود کآرد عاشقان را دل به دست
[M2]چون مرا افتاد با او کار دست از کار داشت
[B][M1]آگه از بیداری شبهای من دانی که کیست
[M2]آن که بی روی چنان ماهی شبی بیدار داشت
[B][M1]می گذشت آن سرو و می مردم ز غیرت کز چه رو
[M2]با وجود چشم من بر خاک ره رفتار داشت
[B][M1]بود جامی با سگانش یار لیک آن سنگدل
[M2]گه گهی گر التفاتی داشت با اغیار داشت
[A]
[B][M1]شب یاد رخت در دل ویران شده ره داشت
[M2]ویرانه ما روشنی از پرتو مه داشت
[B][M1]دل داشت در آن زلف سیه خانه ازین پیش
[M2]آن بخت کجا شد که دل خانه سیه داشت
[B][M1]سیل مژه بربود مرا همچو خس از جای
[M2]خود را نتوانم دگر از گریه نگه داشت
[B][M1]دی جلوه کنان می شدی اندر صف خوبان
[M2]با حشمت و جاهی که نه سلطان نه سپه داشت
[B][M1]طرفه کله از ناز شکستی و جهانی
[M2]از هر طرفی چشم بر آن طرف کله داشت
[B][M1]افتاد مرا با تو همان قصه که مردم
[M2]گویند فلان گلخنی اندیشه شه داشت
[B][M1]جامی که به شمشیر ستم ریختیش خون
[M2]جز دعوی عشق تو ندانم چه گنه داشت
[A]
[B][M1]دردا که یار جانب ما را نگه نداشت
[M2]آیین مهر و رسم وفا را نگه نداشت
[B][M1]شد خاک پای در ره او صد خداشناس
[M2]فارغ گذشت و راه خدا را نگه نداشت
[B][M1]چشم حوادثش مرساد ار چه غمزه اش
[M2]از سینه ام خدنگ جفا را نگه نداشت
[B][M1]در غیرتم ز باد که از چشم مردمان
[M2]چون سرمه خاک آن کف پا را نگه نداشت
[B][M1]صوفی صفای دل به غم غیر تیره ساخت
[M2]آیینه خدای نما را نگه نداشت
[B][M1]هر جا که شد مقیم درت حرمتی نیافت
[M2]چون در صف سگان تو جا را نگه نداشت
[B][M1]جامی پس از دعای وصالت ز هجر سوخت
[M2]افسوس ازین دعا که بلا را نگه نداشت
[A]
[B][M1]صبا ز چشم من آن خاک پا دریغ نداشت
[M2]چو دید اهل نظر توتیا دریغ نداشت
[B][M1]بناز بر همه خوبان که هیچ نکته حسن
[M2]ازین شمایل موزون خدا دریغ نداشت
[B][M1]بهای وصل تو دل عقل و صبر و دین همه داد
[M2]چو بود مایل کالا بها دریغ نداشت
[B][M1]شدم نشانه به عشق بتان و غمزه تو
[M2]ازین نشانه خدنگ جفا دریغ نداشت
[B][M1]فدای بوی خوشت باد جان که پیرهنت
[M2]ز باد و باد ز گل گل ز ما دریغ نداشت
[B][M1]مگیر سایه ز من ای که سر به سر لطفی
[M2]که شاه سایه لطف از گدا دریغ نداشت
[B][M1]ز دست جامی اگر چند خدمتی ناید
[M2]به وقت های اجابت دعا دریغ نداشت
[A]
[B][M1]بر سر کویی که روزی سرو ناز من گذشت
[M2]در زمین بوسی همه عمر دراز من گذشت
[B][M1]بود بیش از حد نیازم با سگان او ولی
[M2]ناز آن بدخوی با من از نیاز من گذشت
[B][M1]قامتش را سجده بردم چون بهانه یافتم
[M2]دی چو مست ناز از پیش نماز من گذشت
[B][M1]چشم گریان من و خاک کف پای سگی
[M2]کو شبی از کوی یار دلنواز من گذشت
[B][M1]شاه غزنین جان همی داد از غم و می گفت نیست
[M2]عمر من جز آنچه در وصل ایاز من گذشت
[B][M1]سوخت شمع از آتش اندیشه سر تا پای دوش
[M2]چون به مجلس قصه سوز و گداز من گذشت
[B][M1]جامیا مرد حقیقت بین به معنی برد راه
[M2]هر کجا افسانه عشق مجاز من گذشت
[A]
[B][M1]جان تن فرسوده را با غم هجران گذاشت
[M2]طاقت صحبت نداشت خانه به مهمان گذاشت
[B][M1]تیر تو آمد فرو سینه بسی تنگ بود
[M2]دل به عدم رو نهاد جان به پیکان گذاشت
[B][M1]کعبه روی را کشید جذبه خاک درت
[M2]راحله و زاد را زیر مغیلان گذاشت
[B][M1]گریه چراغم بکشت گرمی دل همچنان
[M2]آتش پیدا نشاند سوزش پنهان گذاشت
[B][M1]ترک دل آشوب من گر خرد و صبر پاک
[M2]برد به غارت چه باک شکر که ایمان گذاشت
[B][M1]طرف کله بر شکست رخش جفا تند راند
[M2]هر قدمی صد چو من واله و حیران گذاشت
[B][M1]جامی بیدل نیافت داد ز خوبان شهر
[M2]راه سفر برگرفت شهر بدیشان گذاشت
[A]
[B][M1]باز بر شکل دگر می بینمت
[M2]زانچه بودی خوب تر می بینمت
[B][M1]پیش ازین بودی چو غنچه پردگی
[M2]چون گل اکنون پرده در می بینمت
[B][M1]جز کمر چیزی نبینم در میان
[M2]زان میان کاندر کمر می بینمت
[B][M1]چون نمی آیی چو جان اندر برم
[M2]همچو عمر اندر گذر می بینمت
[B][M1]رفتی از پیش نظر عمری و من
[M2]همچنان پیش نظر می بینمت
[B][M1]تیر آهی گر رسد سویت چه باک
[M2]سینه پاکان سپر می بینمت
[B][M1]جامی از جام که خوردی می که باز
[M2]از دو عالم بی خبر می بینمت
[A]
[B][M1]تا ز آتش تب شمع رخت تاب گرفته ست
[M2]بس شعله کزان دردل احباب گرفته ست
[B][M1]بیمار تو شد دل ز لبت چاشنیی بخش
[M2]کش آرزوی شربت عناب گرفته ست
[B][M1]در دیده دگر خواب خیال است که بینم
[M2]زینسان که خیال تو ره خواب گرفته ست
[B][M1]هر سجده که در عمر خود آرد همه سهو است
[M2]آن کس که جز ابروی تو محراب گرفته ست
[B][M1]گو شمع به کنجی بنشین کز رخت امشب
[M2]کاشانه ما را همه مهتاب گرفته ست
[B][M1]هر جا ز لطافت سخنی رفت دهانت
[M2]بس نکته که بر غنچه سیراب گرفته ست
[B][M1]جامی که همه جام می ناب گرفتی
[M2]تا دیده رخت ترک می ناب گرفته ست
[A]
[B][M1]آن سنگدل چو پیش اسیران غم نشست
[M2]یارب سبب چه بود که بسیار کم نشست
[B][M1]خواهم نشست با تو همی گفت یک دو روز
[M2]اکنون که کرد وعده وفا یک دو دم نشست
[B][M1]گر نیست در کفم گلی از روضه حرم
[M2]این بس که خار بادیه ام در قدم نشست
[B][M1]گر خفت زیر ریگ بیابان تنش چه باک
[M2]آن را که مرغ روح به بام حرم نشست
[B][M1]شد بر دلم مجال طپیدن عظیم تنگ
[M2]در سینه بس که تیر تو پهلوی هم نشست
[B][M1]سیل سرشک من نرود ز آستان تو
[M2]چون سایلی که بر در اهل کرم نشست
[B][M1]جامی به روی خود چو در وصل بسته دید
[M2]در کنج صبر روی به دیوار غم نشست
[A]
[B][M1]در بزم ما که می رود از نقل و جام بحث
[M2]ای محتسب مکن ز حلال و حرام بحث
[B][M1]زان زلف و رخ که حجت دور و تسلسل است
[M2]باشد میان اهل نظر صبح و شام بحث
[B][M1]زان ماجرا که باده فرو ریخت از لبت
[M2]هر دم رود میان صراحی و جام بحث
[B][M1]منعم کنی ز رخ که بگو ترک بحث وصل
[M2]تا منع وارد است نگردد تمام بحث
[B][M1]با زاهد فسرده مگو شرح سر عشق
[M2]از نکته های خاص مکن پیش عام بحث
[B][M1]از لعل توست این همه غوغای ما بلی
[M2]از می رود به مجلس مستان مدام بحث
[B][M1]جامی حدیث لعل لبش گوی اگر کند
[M2]با منطق تو طوطی شیرین کلام بحث
[A]
[B][M1]ای خاک ره تو عرش را تاج
[M2]یک پایه ز قدر توست معراج
[B][M1]تو در یتیمی و تو را جای
[M2]برتر ز همه چو درة التاج
[B][M1]فخر تو به فقر و تاجداران
[M2]آورده به فرق بر درت باج
[B][M1]در تیره شب ضلال خذلان
[M2]نور تو شده سراج وهاج
[B][M1]آیات تو در زمانه ظاهر
[M2]چون شبگون خط ز صحفه عاج
[B][M1]بر روی زده کف خجالت
[M2]با جود کف تو بحر مواج
[B][M1]مشتاق ره تو را مغیلان
[M2]در زیر قدم حریر و دیباج
[B][M1]جامی که ز تندباد عصیان
[M2]شد خرمن طاعتش به تاراج
[B][M1]اکنون ره معذرت گرفته
[M2]مسکین به شفاعت تو محتاج
[A]
[B][M1]نیست شب وصل تو مه را رواج
[M2]روز نباشد به چراغ احتیاج
[B][M1]خاک در و سنگ جفای توام
[M2]داد فراغ از هوس تخت و تاج
[B][M1]زین تن لاغر چه بری نقد جان
[M2]از ده ویران چه ستانی خراج
[B][M1]درد مبیناد طبیبی که گفت
[M2]داغ جدایی نپذیرد علاج
[B][M1]رنجه شدی ز آه و فغانم که دید
[M2]سخت دلی همچو تو نازک مزاج
[B][M1]چند کنی بر سر یک بوسه بحث
[M2]خوش ننماید ز کریمان لجاج
[B][M1]عکس لبت از دل جامی نمود
[M2]چون می رنگین ز درون زجاج
[A]
[B][M1]درین خرابه مکش بهر گنج غصه و رنج
[M2]چو نقد وقت تو شد فقر خاک بر سر گنج
[B][M1]به کشت و کار جهان رخ میار کآخر داو
[M2]ز کشت مات شود شاه عرصه شطرنج
[B][M1]به قصر عشرت و ایوان عیش شاهان بین
[M2]که زاغ نغمه سراگشته چغذ قافیه سنج
[B][M1]گریز یک دو سه روزی ز حبس حس و جهت
[M2]که هست چاره کارت برون ازین شش و پنج
[B][M1]شکنج طره خوبان مگیر و عشوه مخر
[M2]که آن شکنجه و بند است مرد را نه شکنج
[B][M1]بسی نماند که آید خزان غرور نگر
[M2]که لاله بس نکند از دلال و غنچه ز غنج
[B][M1]ز بخت تیره خود رنج می کشی جامی
[M2]ز جنبش فلک و گردش زمانه مرنج
[A]
[B][M1]سر زلفت که هست از باده گاهی راست گاهی کج
[M2]بر آن رخسار عارض باد گاهی راست گاهی کج
[B][M1]چو در مستی خرامی قدت از خاصیت باده
[M2]شود چون شاخ گل از باد گاهی راست گاهی کج
[B][M1]خیال قامت و محراب ابروی تو می بندد
[M2]که می خواند امام اوراد گاهی راست گاهی کج
[B][M1]در آن بالا و زلف از باغبان صنع حیرانم
[M2]که چون می پرورد شمشاد گاهی راست گاهی کج
[B][M1]نماز من نیاز آمد چه حاصل زانکه در مسجد
[M2]شوم بر عادت زهاد گاهی راست گاهی کج
[B][M1]رقیب کج نهادت باد خرم راستی کآرد
[M2]به عاشق مژده بیداد گاهی راست گاهی کج
[B][M1]خیال قد و زلفت بست جامی در سخن زان رو
[M2]ردیف شعر او افتاد گاهی راست گاهی کج
[A]
[B][M1]ز ایوان کاخ میکده آمد علی الصباح
[M2]مرغی گرفته نامه اقبال در جناح
[B][M1]مضمونش آنکه هر که نه می را مباح داشت
[M2]خونش بود به فتوی پیر مغان مباح
[B][M1]سرمایه فلاح چه باشد شراب لعل
[M2]یا معشر الاحبة حیوا علی الفلاح
[B][M1]صدر و صف نعال نباشد به بزم عشق
[M2]از هر که خواست ساقی ما کرد افتتاح
[B][M1]اقداح راح راحت روی تو کی شود
[M2]ان لم تکن تناولها من ید الملاح
[B][M1]خالی نه ایم از تو صباح و رواح هم
[M2]ای هم صباح ما ز تو فرخنده هم رواح
[B][M1]جامی به بزم اهل صفا می روی نخست
[M2]دل پاک کن ز وسوسه توبه و صلاح
[A]
[B][M1]ایهاالساقی ادر کاس الصبوح
[M2]هات مفتاحا لابواب الفتوح
[B][M1]پرتو جام است یا عکس مدام
[M2]ام بریق البرق ام برق یلوح
[B][M1]نکهت گل یا نسیم سنبل است
[M2]ام شمیم الراح ام مسک یفوح
[B][M1]رفتی و گفتی به هجران ده رضا
[M2]انت روحی کیف ارضی ان تروح
[B][M1]ناصح از می توبه فرماید ولی
[M2]من ز توبه توبه ای دارم نصوح
[B][M1]گریه ما بین همه عمر دراز
[M2]چند خوانی قصه طوفان نوح
[B][M1]جان فدای دوست کن جامی که هست
[M2]کمترین کاری درین ره بذل روح
[A]
[B][M1]ای ز لعل تو زنده نام مسیح
[M2]کرده چشمت هزار خون صریح
[B][M1]بینم از خط سبز و خال سیاه
[M2]بر همه نیکوان تو را ترجیح
[B][M1]از لبت شور ما خوش است آری
[M2]کل شی ء من الملیح ملیح
[B][M1]کار نیک از رقیب چون آید
[M2]کل فعل من القبیح قبیح
[B][M1]خبر وصل کز تو داد رسول
[M2]خوش حدیثی ست گر چه نیست صحیح
[B][M1]زاهد شهر ما عجب مرغی ست
[M2]دام کرده ز دانه تسبیح
[B][M1]خون جامی چه غم که خورد لبت
[M2]باده باشد حلال پیش مسیح
[A]
[B][M1]دارم از پیر مغان نقل که در دین مسیح
[M2]باده چون نقل مباح است زهی نقل صحیح
[B][M1]تحفه لایق جانان به کف آر ای زاهد
[M2]ترسمت دست نگیرد به قیامت تسبیح
[B][M1]شیوه علم نظر ورز که العلم حسن
[M2]منکر فکر خرد باش که الجهل قبیح
[B][M1]پیش لعل تو نهم لب به لب جام آری
[M2]به اشارت طلب بوسه بسی به ز صریح
[B][M1]آن دهان یک سر موی است ز لطف تو و هست
[M2]یک سر موی تو را بر همه خوبان ترجیح
[B][M1]هر کجا شوخ و ملیحی ست دلم کشته اوست
[M2]خاصه آن چشم خوش شوخ و لب لعل ملیح
[B][M1]وارد صبح ز صوفی طلب و ورد صباح
[M2]جامی و جام صبوح از کف معشوق صبیح
[A]
[B][M1]ز مهر روی تو هر شب کنم نظاره صبح
[M2]نهم سرشک فشان چشم بر ستاره صبح
[B][M1]زند به صدق چو من دم ز مهر خورشیدی
[M2]وگرنه چیست گریبان پاره پاره صبح
[B][M1]سواد طره شبرنگ گرد عارض تو
[M2]سیاهی شب تیره است بر کناره صبح
[B][M1]چنان بلند شد آهنگ ما که نشناسند
[M2]که این نفیر شب ماست یا نقاره صبح
[B][M1]علی الصباح به روی توام فتاد نظر
[M2]صباح من همه شد خیر از استخاره صبح
[B][M1]ز صبح دم چه زنم با صفای طلعت تو
[M2]نداشت کس شب تاریک در شماره صبح
[B][M1]ز بس که وجه شبه روشن است از اهل سخن
[M2]خوش است در صفت رویت استعاره صبح
[B][M1]طلوع اگر نکند زهره از افق جامی
[M2]بس است گوهر نظم تو گوشواره صبح
[A]
[B][M1]رخش همت تند و ملک فقر را میدان فراخ
[M2]نیست از شرط ره آسودن درین فرسوده کاخ
[B][M1]شبوه نازکدلان نبود سلوک راه فقر
[M2]سخت دشوار است بار شیشه و ره سنگلاخ
[B][M1]نیست ممکن ترک فقر از من که در عهد ازل
[M2]بسته ام با فقر عهدی مستحیل الانفساخ
[B][M1]بهر آوازی ز کوس فقر یا آوازه ای
[M2]گوش جان دارد دلم بر روزن کاخ صماخ
[B][M1]هر چه داری چون شکوفه برفشان زیرا که سنگ
[M2]بهر میوه می خورد از دست مشتی سفله شاخ
[B][M1]هر دم از عمر گرامی هست گنجی بی بدل
[M2]می رود گنجی چنین هر لحظه بر باد آخ آخ
[B][M1]تنگنای شهر صورت نیست جامی جای تو
[M2]سوی معنی رو که هست آن ملک را میدان فراخ
[A]
[B][M1]ای بی لب توام به دهان قند ناب تلخ
[M2]در کام جام بی لب لعلت شراب تلخ
[B][M1]زان دم که دهر زهر فراق توام چشاند
[M2]شد در مذاق عیش مرا خورد و خواب تلخ
[B][M1]از دل که سوخت ز آتش غم چاشنی مگیر
[M2]ترسم که آیدت به دهان این کباب تلخ
[B][M1]شیرین مکن به نقل دهانم چو می دهی
[M2]کز دست چون تویی نبود زهر ناب تلخ
[B][M1]کردم سؤال بوسه به شیرینی از لبت
[M2]نبود طریق لطف که گویی جواب تلخ
[B][M1]رویت گل است و گریه تلخم ازو گلاب
[M2]هرگز گلی نداد بدینسان گلاب تلخ
[B][M1]می باید از عتاب تو جامی حلاوتی
[M2]آری نیاید از لب شیرین عتاب تلخ
[A]
[B][M1]ما خسته خاطریم و دل افگار و دردمند
[M2]زان یار جنگجوی و نگار جفاپسند
[B][M1]ای ناچشیده چاشنی درد بیدلان
[M2]از حال ما بترس و بر احوال ما مخند
[B][M1]می کرد جا به خاطر ما پند پیش ازین
[M2]اکنون که بند عشق قوی شد چه جای پند
[B][M1]ما را میان اهل وفا عشق برکشید
[M2]هر جا که می رویم به عشقیم سربلند
[B][M1]بستم به خاکبوس درش رشته امید
[M2]بر کاخ عرش می فکند همتم کمند
[B][M1]بس نازک است خاطر رندان درد نوش
[M2]ای زاهد فسرده دل ابرام تا به چند
[B][M1]جامی ز نقشها سوی بی نقش راه برد
[M2]خود را به نقش بست بر آن شاه نقشبند
[A]
[B][M1]شد به نقش هستی خود بند شیخ خودپسند
[M2]ماند محروم از تماشای جمال نقشبند
[B][M1]کور شو گو دیده خودبین که بهر آن جمال
[M2]چرخ مجمر آفتاب اخگر بود انجم سپند
[B][M1]کی کند باور که نوشیده ست خضر آب حیات
[M2]مرده ای کز مشرب مردان نباشد بهره مند
[B][M1]اهل دل آیینه اند ای شکل نامطبوع خویش
[M2]دیده در آیینه طعن و لعن بر آیینه چند
[B][M1]آن که تف بر آینه افکند چون در آینه
[M2]دید روی زشت خود تف هم به روی خود فکند
[B][M1]پست همت را ز بالا واردی ناید فرو
[M2]گر شکافد سقف مسجد را به اوراد بلند
[B][M1]خواجه صفرایی ست زان رو تلخکام و خشک لب
[M2]مانده آب شور جویان بر لب دریای قند
[B][M1]شانه کاری را شمارد از محاسن شیخ شهر
[M2]جای آن دارد که گردد پیش رندان ریشخند
[B][M1]دست بگسل جامیا از رشته تسبیح زرق
[M2]زانکه نتوان صید مقصودی گرفتن زین کمند
[A]
[B][M1]ای دریغ کاخ امانی به غم و شادی بند
[M2]بنده نفس خودی دعوی آزادی چند
[B][M1]پیش دانا چه بود ملک همه دنیا هیچ
[M2]لاف دانش چه زنی ای که به هیچی خرسند
[B][M1]رشته سعی قوی کن که رسیدن نتوان
[M2]به سر کنگر مقصود چو بگسست کمند
[B][M1]عالمی را ز تو پند است که در بند خودی
[M2]تا به کی بهر خلاص دگران گویی پند
[B][M1]لب به هر طعمه میالای که دندان شکند
[M2]بر سر خوان فرومایه ز پالوده قند
[B][M1]سنگ آزار مزن بر دل ارباب صفا
[M2]کامد آسان شکن این شیشه و مشکل پیوند
[B][M1]تا پسندیده فتد طور تو جامی همه را
[M2]هر چه خود را نپسندی دگری را مپسند
[A]
[B][M1]دل ز خوبان نکشد جز سوی آن سرو بلند
[M2]وه که خون شد جگرم زین دل دشوار پسوند
[B][M1]رنج بی فایده چندین مکش ای خواجه حکیم
[M2]کی بود مرهم داغ تو مرا فایده مند
[B][M1]هر درختی که دلم در چمن عیش نشاند
[M2]تندباد غمت آمد همه از بیخ بکند
[B][M1]خنده غنچه بود وقت گل از گریه ابر
[M2]گریه من نگر ای غنچه سیراب و بخند
[B][M1]خط شبرنگ تو دودی ست کز آتش برخاست
[M2]چون پی چشم بدان خال سیه سوخت سپند
[B][M1]من نیم آن که کشم از خط سودای تو سر
[M2]گر چه سازند جدا چون قلمم بند ز بند
[B][M1]کی رسد دست به مشکین رسنت جامی را
[M2]همتش گر چه بر اوج فلک انداخت کمند
[A]
[B][M1]دلم از حلقه زلف تو شد بند
[M2]ز من مگسل که محکم گشت پیوند
[B][M1]بر آن لب خالها بس خط میفزای
[M2]بلا بر جان من زین بیش مپسند
[B][M1]چه سود از پندگویان بیدلی را
[M2]که گیرد عالمی از حال او پند
[B][M1]به خدمتگاری سرو بلندت
[M2]میان صد جا گره بسته نی قند
[B][M1]ز بنده لاف عشقت گر گناه است
[M2]گناه از بنده و عفو از خداوند
[B][M1]ز دست من کشی هر دم سر زلف
[M2]ز پای افتادم ای جان سرکشی چند
[B][M1]ز سگ کمتر نهی مقدار جامی
[M2]ولی هست او بدین مقدار خرسند
[A]
[B][M1]از یار کهن نمی کنی یاد
[M2]این پیشه نو مبارکت باد
[B][M1]فریاد کسی نمی کنی گوش
[M2]پیش که کنیم از تو فریاد
[B][M1]با دولت بندگیت هستیم
[M2]از خواجگی دو عالم آزاد
[B][M1]شاید که تو را فرشته خوانند
[M2]کین لطف ندارد آدمیزاد
[B][M1]آن سوخته یافت لذت عشق
[M2]کز وصل نشان ندید و جان داد
[B][M1]از شکر جانفزای شیرین
[M2]پرویز نیافت ذوق فرهاد
[B][M1]مرغ چمن وفاست جامی
[M2]در دام غم و بلا چه افتاد
[A]
[B][M1]شب ماه عید را ز شفق چرخ جلوه داد
[M2]بر کف حریف لعل قبا جام زر نهاد
[B][M1]خونین دلی که بود جگر بسته اشک او
[M2]بر روی زرد یک سر ناخن جگر گشاد
[B][M1]نی نی که نعل زر به بساطی که یافت رنگ
[M2]از خون دشمنان ز سم اسب شه فتاد
[B][M1]شاهی که در مقام غلامیش ماه عید
[M2]خم کرد پشت خویش و پی خدمت ایستاد
[B][M1]جان رسیدگان به مواعید لطف او
[M2]چون طبع نارسیده به امید عید شاد
[B][M1]روزش بود همیشه ز بخت سعید عید
[M2]چشم بد زمانه ز عیدش بعید باد
[B][M1]جامی که ماه طلعت او دید و عید کرد
[M2]حاشا که هرگز آیدش از ماه عید یاد
[A]
[B][M1]چیست می دانی صدای چنگ و عود
[M2]انت حسبی انت کافی یا ودود
[B][M1]نیست در افسردگان ذوع سماع
[M2]ورنه عالم را گرفته ست این سرود
[B][M1]آه ازین مطرب که از یک نغمه اش
[M2]آمده در رقص ذرات وجود
[B][M1]جای زاهد ساحل وهم و خیال
[M2]جان عارف غرقه بحر شهود
[B][M1]هست بی صورت جناب قدس عشق
[M2]لیک در هر صورتی خود را نمود
[B][M1]در لباس حسن لیلی جلوه کرد
[M2]صبر و آرام از دل مجنون ربود
[B][M1]پیش روی خود ز عذرا پرده بست
[M2]صد در غم بر رخ وامق گشود
[B][M1]در حقیقت خود به خود می باخت عشق
[M2]وامق و مجنون به جز نامی نبود
[B][M1]عکس ساقی دید جامی زان فتاد
[M2]چون صراحی پیش جام اندر سجود
[A]
[B][M1]خنده ای زد دهنت رسته دندان بنمود
[M2]وز رگ جان گره غصه به دندان بگشود
[B][M1]هست گویی ز لطافت ذقنت وز خوبان
[M2]کس درین عرصه چو تو گوی لطافت نربود
[B][M1]جیب جانم که شد از دست غمت چاک بدوز
[M2]تاری اندر شکن زلف تو انگار نبود
[B][M1]همه کس کشته خود می درود بخت نگر
[M2]که دلم مهر و وفا کشت و غم و درد درود
[B][M1]هستم از مردمک دیده خود غرقه به خون
[M2]که چرا دوش در آغوش خیال تو غنود
[B][M1]رود نیلی ست روان سوی تو ای مصر جمال
[M2]چشم گریان که شد از سنگ جفای تو کبود
[B][M1]بس که جامی پی پابوس تو هر سوی دوید
[M2]پای او سود ولبی بر کف پای تو نسود
[A]
[B][M1]حلقه گوش تو را هر که بدین لطف بدید
[M2]حلقه بندگی عشق تو در گوش کشید
[B][M1]حلقه گوش تو را تا شده ام حلقه به گوش
[M2]حلقه سان کار مرا پا و سری نیست پدید
[B][M1]گوشت ای سیمبر از حلقه زر گشت گران
[M2]جای آن دارد اگر ناله ما را نشنید
[B][M1]ماند در حلقه گوش تو گرفتار دلم
[M2]گر چه بسیار ازان راه برون شد طلبید
[B][M1]زر شد از حلقه گوش تو مرا چهره ولی
[M2]نتوان گوهر وصل تو بدین وجه خرید
[B][M1]هر کجا حلقه زدند اهل ملاحت چو دلم
[M2]حلقه گوش تو را دید ازان حلقه رمید
[B][M1]گوش کن گوش که از بار غم فرقت تو
[M2]حلقه شد قامت جامی و به گوشت نرسید
[A]
[B][M1]ساقی به شکل جام زر آمد هلال عید
[M2]می ده به فر دولت سلطان ابوسعید
[B][M1]قفلی که روزه بر در عیش و نشاط زد
[M2]شکل هلال عید ز زر ساختش کلید
[B][M1]من بعد ما و عید و می لعل و عیش نقد
[M2]نی شادمان به وعده و نی خایف از وعید
[B][M1]عهدی بعید شد که ز می عهد کرده ایم
[M2]نبود بعید نقص چنین عهدها به عید
[B][M1]عید نو است و یار نو است و بهار نو
[M2]دارد ز هر جدید دلم لذتی جدید
[B][M1]شد بر مزید عشرت ما از دعای شاه
[M2]بادش همیشه دولت و اقبال بر مزید
[B][M1]جامی شکرلبان سمرقند را شدی
[M2]از جان مرید یسرک الله ما ترید
[A]
[B][M1]باز صبح طرب از مطلع امید دمید
[M2]نفحات ظفر از گلشن اقبال وزید
[B][M1]نامه بسته سرآمد ز مراد دل من
[M2]حاصل نامه مرادی که دلم می طلبید
[B][M1]فتح ناکرده چو نافه سر آن نامه هنوز
[M2]به مشام دل و جان رایحه فتح رسید
[B][M1]هر که را بود پر از گوهر اخلاص درون
[M2]چون صدف شد همه تن گوش چو آن مژده شنید
[B][M1]لله الحمد که آن نقش که خاطر می خواست
[M2]آمد آخر ز پس پرده تقدیر پدید
[B][M1]خار هر کید که بدخواه به راه تو نهاد
[M2]خنجری گشت که جز در جگر او نخلید
[B][M1]دمبدم جامی از اخلاص کند همره باد
[M2]سوی تو فاتحه فاتح ابوباب مزید
[A]
[B][M1]ز سبزه گرد لب جوی خط تازه دمید
[M2]به تازگی خط آیندگان باغ رسید
[B][M1]کشید سبزه به زنگار خورده سوزن خویش
[M2]به هر دلی که ز دی خارهای غصه خلید
[B][M1]ز بس که فیض عطا ریخت بر چمن باران
[M2]ز بار منت او گردن بنفشه خمید
[B][M1]چراست گرد لب غنچه گشته غرقه به خون
[M2]اگر نه صبح به دندان شبنمش نگزید
[B][M1]ز لاله شد همه صحرا پر از پیاله لعل
[M2]خوشا کسی که می عیش ازان پیاله کشید
[B][M1]چو سنگ حادثه بسیار شد ز ژاله به باغ
[M2]گل از توهم آن در شکاف غنچه خزید
[B][M1]چو خون گشاد ز رگ ارغوان به نشتر برق
[M2]هزار قطره برون آمد و یکی نچکید
[B][M1]ز نوک خامه جامی هزار گل بشکفت
[M2]به سوی او چو نسیم قبول شاه وزید
[B][M1]کسی که نکته رنگین ز دفترش ننوشت
[M2]گلی ز باغ معانی به دست خویش نچید
[A]
[B][M1]تو طفل خردسالی و ما پیر سالخورد
[M2]با ما ببین که عشق تو پیرانه سر چه کرد
[B][M1]چشم سیاه سرخ چه سازی به خون من
[M2]موی سفید من نگر ای جان و روی زرد
[B][M1]بگشای بند زلف که افتاد صد گره
[M2]بر رشته امید من از چرخ تیزگرد
[B][M1]نقشی نکوتر از خط زنگاریت نبست
[M2]کلک قضا که زد رقم این لوح لاژورد
[B][M1]چندین چه سود گرمی واعظ چو مستمع
[M2]افسرد از شنیدن این نکته های سرد
[B][M1]تعویذ عمر زلف چو طومار تو بس است
[M2]گو نامه سعادت من بخت درنورد
[B][M1]زلف تو دید جامی و دستی بر آن نیافت
[M2]عمر دراز یافت ولی هیچ برنخورد
[A]
[B][M1]وصلت نیافت دل به خیال تو جان سپرد
[M2]جویای آب تشنه لب اندر سراب مرد
[B][M1]یاری که پاک کرد به دامن رخم ز اشک
[M2]خون جگر چکید چو دامان خود فشرد
[B][M1]لاغر شدم چنان که چو چنگ از برون پوست
[M2]بر تن رگی که هست مرا می توان شمرد
[B][M1]عاشق نهاده جان به کف آمد به پیش تو
[M2]درویش خدمتی که توانست پیش برد
[B][M1]می چون خورم که دوش چو ساقی به دست من
[M2]دور از لب تو جام می لاله گون سپرد
[B][M1]گه جام همچو می ز دل گرم من گداخت
[M2]گه می چو جام از نفس سرد من فسرد
[B][M1]جامی که کند سینه به ناخن سبب چه بود
[M2]حرفی که جز وفای تو از دل همی سترد
[A]
[B][M1]خاکی که زیر پای خود آن شوخ بسپرد
[M2]صد جان بها دهند اگر پا بیفشرد
[B][M1]مشتاق کعبه را ز بساط حریر به
[M2]ریگ حرم که در ته پهلو بگسترد
[B][M1]مویی شدم ز فقر و فنا کو قلندری
[M2]کین موی را به پاکی تجرید بسترد
[B][M1]گرمی مجو به مجلس واعظ که مستمع
[M2]گر باشد آتش از دم سردش بیفسرد
[B][M1]بر من به روز هجر ز جان نیست منتی
[M2]ایام مرگ را خرد از عمر نشمرد
[B][M1]من آن نیم که سرکشم از حکم تیغ او
[M2]صد بار اگر چو شمع سرم را ز تن برد
[B][M1]جامی حریف اهل درین بزمگه نیافت
[M2]بر وی مگیر خورده اگر می نمی خورد
[A]
[B][M1]چنین کان ترک عاشق کش به حسن خویش می نازد
[M2]سزد کز غایت حشمت به حال من نپردازد
[B][M1]به راهش خاکم ای دیده بزن بر آتشم آبی
[M2]که ترسم توسنش را ز آتش دل نعل بگدازد
[B][M1]عجب تند است رخش او که گردش درنمی یابد
[M2]دلم هر چند از پی مرکب اندیشه می تازد
[B][M1]همه خوبان به چوگان باختن یارب چرا هرگز
[M2]نمی آید برون ماه من و چوگان نمی بازد
[B][M1]ز جام نیستی ریز ای اجل یک جرعه در کامم
[M2]که بیماران هجران را جز این شربت نمی سازد
[B][M1]ره و رفتار اگر این ست و لطف قد و بالا این
[M2]نشاید سرو را دیگر که در بستان سرافرازد
[B][M1]کیم من جامیا کو آشکارم پیش خود خواند
[M2]نهانی یک نظر ای کاشکی سوی من اندازد
[A]
[B][M1]چو ترک سرخوشم از خواب ناز برخیزد
[M2]هزار فتنه ز هر گوشه ای برانگیزد
[B][M1]به خون غیر دریغ است تیغش آلوده
[M2]مباد آنکه به جز خون عاشقان ریزد
[B][M1]میان صیدگهش زارم اوفتاده مگر
[M2]طفیل صید به فتراک خویشم آویزد
[B][M1]چنین که بخت بد و یار نیک خصم منند
[M2]ز چنگ غصه دل من چگونه بگریزد
[B][M1]گهی که یار دهد کام بخت نگذارد
[M2]گهی که بخت شود رام یار بستیزد
[B][M1]فلک ز جام طرب جرعه ای به من ندهد
[M2]که از نخست به زهر غمش نیامیزد
[B][M1]اگر چه دعوی تقوی همی کند جامی
[M2]به دور لعل تو مشکل ز باده پرهیزد
[A]
[B][M1]خوش آن که غم عشقت با جان وی آمیزد
[M2]بر یاد تو بنشیند وز شوق تو برخیزد
[B][M1]چون قبله شود رویت از سجده نیاساید
[M2]ور جام دهد لعلت از باده نپرهیزد
[B][M1]دل بشکندم چشمت خون ریزدم از دیده
[M2]مست است عجب نبود گر بشکند و ریزد
[B][M1]گر سرو دلاویزت طرف چمن آراید
[M2]کی غنچه دل پر خون در شاخ گل آویزد
[B][M1]شعری ست سیه زلفت گردی ست ز مشک این خط
[M2]کش باد صبا بر گل زان شعر سیه بیزد
[B][M1]چون صید کنی مشکل حاجت به کمند افتد
[M2]گر تیر زنی آهو از پیش تو نگریزد
[B][M1]گر شعر خوشت باید خوش کن دل جامی را
[M2]خاطر که حزین باشد کی شعر خوش انگیزد
[A]
[B][M1]آن قوم که احرام سر کوی تو بستند
[M2]تا سر ننهادند به راهت ننشستند
[B][M1]هر چند که هرگز می و میخانه ندیدند
[M2]همواره ز شوق لب میگون تو مستند
[B][M1]خوش حال شهیدان فراق تو که باری
[M2]رفتند و ازین داغ جگرسوز برستند
[B][M1]زینسان که تو را دوست گرفتند محبان
[M2]ترسم که ازین پس به خداییت پرستند
[B][M1]منبرشکنان را چه ترقی شود از وعظ
[M2]زینسان که فرود آمده در پایه پستند
[B][M1]از دام علایق به غم عشق توان جست
[M2]خوشوقت کسانی که ازین دام بجستند
[B][M1]چون جام تنک بود دل نازک جامی
[M2]کز سنگ ستم سیمبرانش بشکستند
[A]
[B][M1]خرم دل آنها که به میخانه نشستند
[M2]وز وسوسه خانقه و مدرسه رستند
[B][M1]چون پرده ما جامه تقوی بدریدند
[M2]چون توبه ما خامه فتوی بشکستند
[B][M1]غم یار و بلا مونس و اندوه ندیم است
[M2]ای دل تو کجایی که حریفان همه هستند
[B][M1]بر بتکده بگذر گره زلف گشاده
[M2]تا روی تو بینند و دگر بت نپرستند
[B][M1]مستان چه عجب گر به زمین جرعه فشانند
[M2]خون دل ما جرعه و چشمان تو مستند
[B][M1]پیش تو چه گویم سخن سدره و طوبی
[M2]بخرام که با قد بلندت همه پستند
[B][M1]جامی حرم کعبه مقام همه کس نیست
[M2]این بس که در دیر به روی تو نبستند
[A]
[B][M1]با آنکه اهل دل ز علایق مجردند
[M2]در دام زلف سلسله مویان مقیدند
[B][M1]سرگشتگان کوی بتان را تویی مراد
[M2]مقصد یکی ست کعبه روان را اگر صدند
[B][M1]پیش من ای رفیق بد نیکوان مگوی
[M2]جان و دل منند اگر نیک اگر بدند
[B][M1]گو داغ مهر و راستی عهدشان مباش
[M2]این شیوه بس که لاله عذار و سهی قدند
[B][M1]چون غنچه در قبا همه جان مجسمند
[M2]با پیرهن چو گل همه روح مجردند
[B][M1]قومی که کام دل طلبند از شکرلبان
[M2]شک نیست عاشقند ولی عاشق خودند
[B][M1]جامی حدیث سبزخطان گو که اهل ذوق
[M2]بنهاده گوش بر سخنان مجددند
[A]
[B][M1]سپاه دوست کزین سو سوار می گذرید
[M2]ز روی لطف به سوی فتادگان نگرید
[B][M1]سوی شکار شد آن ماه و من به ره ماندم
[M2]خدای را غم حال من شکسته خورید
[B][M1]به خواریم مگذارید بر ره افتاده
[M2]که پیش چشم من از جان و دل عزیزترید
[B][M1]قلاده سگ کویش به گردنم فکنید
[M2]کشان کشان ز پیش تا شکارگه ببرید
[B][M1]کرم کنید و ستانید نیم جان مرا
[M2]به خاک سم سمند سوار من سپرید
[B][M1]اگر شماره خیل سگان خویش کند
[M2]مرا به سهو هم از خیل آن سگان شمرید
[B][M1]نکرد در دلتان جای ناله جامی
[M2]دریغ کز غم ارباب درد بی خبرید
[A]
[B][M1]ای کسانی که در آن کوی گذاری دارید
[M2]این چنین در غم و اندوه مرا مگذارید
[B][M1]ناگهان گر سوی آن ماه گذاری بکنید
[M2]بر شما باد که از حالت من یاد آرید
[B][M1]سر به سر قصه غمهای مرا غصه دهید
[M2]یک به یک محنت و اندوه مرا بشمارید
[B][M1]می روم سوی عدم جان مرا بستانید
[M2]یادگاری به سگان در او بسپارید
[B][M1]تن فرسوده من بر سر راهش فکنید
[M2]چه شود یک خس و خاشاک دگر انگارید
[B][M1]بعد مرگ از من محروم گهی یاد کنید
[M2]شکر آن را که نه محروم ازان دیدارید
[B][M1]جز گیاه غم و حسرت ندمد از گل من
[M2]هر چه در روز ابد بر سر خاکم کارید
[B][M1]باغ خلد ار شودم جای هنوزم باشد
[M2]بر شما رشک که در سایه آن دیوارید
[B][M1]رفت آغشته به خون جامی ازان کوی به خاک
[M2]شاید ار بر سرش از دیده و دل خون بارید
[A]
[B][M1]میل خم ابروی توام پشت دو تا کرد
[M2]در شهر چو ماه نوم انگشت نما کرد
[B][M1]از موی میان تو جدا بس که کشم رنج
[M2]نتوان تن رنجور من از موی جدا کرد
[B][M1]با دیده غمدیده من اشک دمادم
[M2]آن کرد که با خانه تن سیل فنا کرد
[B][M1]دوران ز گل می و خشت سر خم
[M2]بس خانه عشرت که درین دیر بنا کرد
[B][M1]جانی ز لبت داشت تنم وام به گردن
[M2]از گردن او تیغ تو آن وام ادا کرد
[B][M1]تا شد به قبا سرو قد ناز تو مایل
[M2]گل اطلس فیروزه زربفت قبا کرد
[B][M1]جامی که شد از سنگ ستم بر تو دعاگوی
[M2]مرغیست که از برگ گل آغاز نوا کرد
[A]
[B][M1]آمد خزان عمر و مرا گونه زرد کرد
[M2]بر خاطرم هوای گل و سبزه سرد کرد
[B][M1]آسودگی به خواب ندید آن که تکیه گاه
[M2]از گرد بالش فلک تیز گرد کرد
[B][M1]غره مشو که خواجه به نیکی ستایدت
[M2]بدمردی زمانه تو را نیک مرد کرد
[B][M1]فرد است یار و میل دلش هست سوی فرد
[M2]خوش آن که خاطر از همه اغیار فرد کرد
[B][M1]زان آفتاب بهره جز آن گرمرو نیافت
[M2]کو بارگی ز همت گردون نورد کرد
[B][M1]گر کرد خون دلم چو زبان از سخن ببست
[M2]با او که را مجال سخن هر چه کرد کرد
[B][M1]جامی چو نیست معنی رنگین حسود را
[M2]تذهیب شعر خود به زر و لاجورد کرد
[A]
[B][M1]تیر تو افتاد دور جان من افگار کرد
[M2]بر هدف آمد ولی بر دل من کار کرد
[B][M1]پیش رخت وقت گل لاله شکفتن نخواست
[M2]سینه زد از شوق چاک داغ خود اظهار کرد
[B][M1]ابر چمن را ز گل روی تو آمد به یاد
[M2]نعره بسیار زد گریه بسیار کرد
[B][M1]مهر که دیوار و در پرتو رویش گرفت
[M2]روی تو را دید جا در پس دیوار کرد
[B][M1]لعل تو آمد مسیح کز دم جانبخش خویش
[M2]داد شفا هر که را چشم تو بیمار کرد
[B][M1]طعنه به خواری مزن زانکه عزیز جهان
[M2]بودم ازین پیشتر عشق توام خوار کرد
[B][M1]جامی از آغاز نظم وصف جمال تو گفت
[M2]مطلع دیوان خویش مشرق انوار کرد
[A]
[B][M1]مطرب آهنگ ترنم های شوق انگیز کرد
[M2]وز دم نی آتش صاحبدلان را تیز کرد
[B][M1]در حریم بزم رندان پای نتواند نهاد
[M2]جز حریفی کز سبوی باده دستاویز کرد
[B][M1]کوهکن گو تیشه بی حاصل مزن چون دور چرخ
[M2]لعل جان افزای شیرین روزی پرویز کرد
[B][M1]سبزه نو خاست گرد گل تو را از مشک ناب
[M2]با اسیران هر چه کرد این سبزه نوخیز کرد
[B][M1]زلف مشکین تو را در باغ بر هم زد صبا
[M2]جعد سنبل را عبیر افشان و عنبیربیز کرد
[B][M1]داشت ارزانی خیالت دوش تشریف قدوم
[M2]مردم چشم منش از گریه گوهرریز کرد
[B][M1]دعوی پرهیزگاری نیست جز آلودگی
[M2]وقت جامی خوش کزین آلودگی پرهیز کرد
[A]
[B][M1]آن سرو دی به قصد سلامم قیام کرد
[M2]شرط وفا و رسم تفقد تمام کرد
[B][M1]جای جواب خواستمش جان دهم چو او
[M2]دست ادب به سینه نهاد و سلام کرد
[B][M1]یک دم نکرد در نظر من مقام لیک
[M2]ذوق سلام او به دل و جان مقام کرد
[B][M1]بودم چو خاک بر سر راهش بسی حقیر
[M2]خاک حقیر را ز کرم احترام کرد
[B][M1]دل رفت و جان هم از پی سرو روان او
[M2]از پیش من چو بهر گذشتن خرام کرد
[B][M1]شکر خدا که از شکرین خنده سعی بخت
[M2]شیرین لبش به کام من تلخکام کرد
[B][M1]جامی به وصف آن لب لعل شکرشکن
[M2]طی حدیث طوطی شیرین کلام کرد
[A]
[B][M1]وه که آن ترک پری پیکر مرا دیوانه کرد
[M2]آشنا ناگشته از عقل و خرد بیگانه کرد
[B][M1]هر مسلمانی که شکل آن بت بدکیش دید
[M2]پشت بر محراب و مسجد روی بر بتخانه کرد
[B][M1]آن که هر جا قصه لیلی و مجنون خواندی
[M2]چون شنید احوال ما را ترک آن افسانه کرد
[B][M1]این همه مستی و بیهوشی نه حد باده بود
[M2]با حریفان هر چه کرد آن نرگس مستانه کرد
[B][M1]عشق گنج آمد دل بی خان و مان ویرانه ای
[M2]آن چنان گنجی کجا منزل درین ویرانه کرد
[B][M1]جان ز شوق عارض و خالش فرود آمد به تن
[M2]مرغ را مایل به پستی ذوق آب و دانه کرد
[B][M1]جامیا با دردی درد بلا می باش خوش
[M2]چون تو را ساقی عشق این باده در پیمانه کرد
[A]
[B][M1]دلم میل یکی سرو سهی کرد
[M2]که در وصفش عبارت کوتهی کرد
[B][M1]اگر چه بی رهی کردن ز حد برد
[M2]بحمدالله که تنها با رهی کرد
[B][M1]دل من زان دهان رو در عدم داشت
[M2]چو جان دانست عزم همرهی کرد
[B][M1]صراحی با وجود لعلش از می
[M2]دلی پر داشت از ساغر تهی کرد
[B][M1]حریم آستانش دید زاهد
[M2]هوای خلد کرد و ابلهی کرد
[B][M1]دلم خوش بود با بیماری خویش
[M2]ازان سیب ذقن میل بهی کرد
[B][M1]به صحرای عدم زد خیمه جامی
[M2]چو سودای بتان خرگهی کرد
[A]
[B][M1]شبی به سوی تو از دیده پای خواهم کرد
[M2]بر آستان تو دزدیده جای خواهم کرد
[B][M1]به رسم سجده جبین را به خاک مقدم تو
[M2]برای دیده خود سرمه سای خواهم کرد
[B][M1]درین سرا به غمت خو گرفته ام بفرست
[M2]غمی که زاد ره آن سرای خواهم کرد
[B][M1]به هر طرف که روی در قفای محمل تو
[M2]به ناله هم نفسی با درای خواهم کرد
[B][M1]فزود محنتم از دل به داغ فرقت تو
[M2]سزای این دل محنت فزای خواهم کرد
[B][M1]به بنده بوسی ازان لب حواله کن ور نی
[M2]حواله لب تو با خدای خواهم کرد
[B][M1]درآ به میکده جامی که حل مشکل عشق
[M2]به جام باده مشکل گشای خواهم کرد
[A]
[B][M1]پیش تو جا نمی توانم کرد
[M2]وز تو خو وا نمی توانم کرد
[B][M1]می توانم ز خویش قطع امید
[M2]وز تو قطعا نمی توانم کرد
[B][M1]بی تو گفتم که صبر پیشه کنم
[M2]گفتم اما نمی توانم کرد
[B][M1]خود کرم کن به بوسه موعود
[M2]که تقاضا نمی توانم کرد
[B][M1]سوختم ز آتش نهان و هنوز
[M2]آشکارا نمی توانم کرد
[B][M1]سرو خواندم قد تو را وز شوم
[M2]سر به بالا نمی توانم کرد
[B][M1]جامی از من شکیب و صبر مجوی
[M2]که من اینها نمی توانم کرد
[A]
[B][M1]پیش ازان روز که این طاق مقرنس کردند
[M2]قبله ام زان خم ابروی مقوس کردند
[B][M1]رخت آن مشعل نور است که اندر شب طور
[M2]روشن از آتش وادی مقدس کردند
[B][M1]درد نوشان لبت خرقه پشمینه به دوش
[M2]بس تعظم که بر این طارم اطلس کردند
[B][M1]پیش ازین شیوه چشمان تو خونریزی بود
[M2]دور ما آمد ازان شیوه چرا بس کردند
[B][M1]فیض عامش نگر ای شاهد گل خرده مگیر
[M2]که درین باغ چرا پرورش خس کردند
[B][M1]زاهدا چاک مکن خرقه که مستم ز غمش
[M2]زانکه این جامه نه بر قامت هر کس کردند
[B][M1]جامی از دامن آن گرمروان دست مدار
[M2]که به هر مرحله صد قافله واپس کردند
[A]
[B][M1]بگذشت یار و سوی اسیران نظر نکرد
[M2]کردیم ناله در دل سختش اثر نکرد
[B][M1]خاک رهش شدیم که بوسیم پای او
[M2]از سرکشی و ناز بر آنجا گذر نکرد
[B][M1]ما را چه سود اشک چو سیم و رخ چو زر
[M2]چون هرگز التفات بدین سیم و زر نکرد
[B][M1]تا در رخش نظر نکنم هرگزم ندید
[M2]جایی که روی خویش به سوی دگر نکرد
[B][M1]بر خاک ره نشان کف پای نازکش
[M2]روشندلی ندید که کحل بصر نکرد
[B][M1]می خواست تن که همره جان از پیش رود
[M2]جان خود چنان برفت که تن را خبر نکرد
[B][M1]شد خاک بر درش سر جامی ولی هنوز
[M2]سودای پای بوس وی از سر بدر نکرد
[A]
[B][M1]وه که آن سلطان به مظلومان نگاهی هم نکرد
[M2]وز تکبر گوش سوی دادخواهی هم نکرد
[B][M1]بهر پابوسی به راهش سالها بودیم خاک
[M2]هرگز آن بدخو گذر بر خاک راهی هم نکرد
[B][M1]دل که می زد لاف صبر از ماه رویش سالها
[M2]کی تواند صبر ازو سالی که ماهی هم نکرد
[B][M1]هر که با روی چو زر گشت از گدایان درش
[M2]مایل مالی نشد پروای جاهی هم نکرد
[B][M1]کیست عاشق بیدلی کز تیر باران جفا
[M2]خورد صد زخم بلا بر جان و آهی هم نکرد
[B][M1]بر در و دیوار خود نگذاشت سایم روی زرد
[M2]آه کز من اعتبار برگ کاهی هم نکرد
[B][M1]من ندانم کز چه شد جامی چنین بی آبروی
[M2]گر چه از وی نامد احسانی گناهی هم نکرد
[A]
[B][M1]چو ترک سرکش من پای در رکاب کند
[M2]کرشمه بر مه و جولان بر آفتاب کند
[B][M1]فراز خانه زین جا نکرده گرم هنوز
[M2]هزار خانه صبر و خرد خراب کند
[B][M1]چگونه لذت تیغش چشم که در دم قتل
[M2]ز حلق تشنه گذر تیزتر ز آب کند
[B][M1]من از تصور نادیدنش همی میرم
[M2]نعوذ بالله اگر روی در نقاب کند
[B][M1]خراب عشوه آن تندخوی بدکیشم
[M2]که گاه عشوه و گه ناز و گه عتاب کند
[B][M1]به باده بهر حریفان چو مجلس آراید
[M2]نخست ز آتش غیرت دلم کباب کند
[B][M1]اگر به مرتبه جامی به شیخ جام رسد
[M2]کجا به دور لبش توبه از شراب کند
[A]
[B][M1]هر شبی آهم حریم سدره را روشن کند
[M2]شاخ طوبی را درخت وادی ایمن کند
[B][M1]شد پریشان کار من از فکر آن نامهربان
[M2]مهربانی کو که اکنون فکر کار من کند
[B][M1]شد تنش ز آسیب تار و پود پیراهن فگار
[M2]کاش کز گلبرگ تر ترتیب پیراهن کند
[B][M1]دل که از غم سوخت هم در آتش غم سر نهد
[M2]گلخنی بستر هم از خاکستر گلخن کند
[B][M1]گر نخواهد سختی حال گرفتاران خدای
[M2]نیکوان را تن چرا از سیم و دل ز آهن کند
[B][M1]گر برد بویی ز ذوق خاکسارانت ملک
[M2]ز آسمان آید فرو خاک درت مسکن کند
[B][M1]بر رخ جامی بود بی رویت از دوزخ دری
[M2]گر ز روضه خازن اندر قبر او روزن کند
[A]
[B][M1]فرخنده عیدی کان جوان از پشت زین جولان کند
[M2]از غمزه ها خنجر زنان عشاق را قربان کند
[B][M1]رخش جفا انگیخته خون اسیران ریخته
[M2]هر سو سری آویخته جا بر سر میدان کند
[B][M1]چون از دل غرقه به خون آرند پیکانش برون
[M2]ناله نه از چاک درون از فرقت پیکان کند
[B][M1]زانگونه کز ابر چمن باشند گلها خنده زن
[M2]آن غنچه لب را چشم من از اشک خود خندان کند
[B][M1]گر خوی چکان آن لب شکر بر شوره خاک آرد گذر
[M2]آن خاک را در یک نظر سرچشمه حیوان کند
[B][M1]بر جان همی آرد کمین غم زین دل اندوهگین
[M2]سیل بلایی کو که این غم خانه را ویران کند
[B][M1]زینسان که جامی خونفشان در هر غزل شد قصه خوان
[M2]دریای خون روزی روان از جدول دیوان کند
[A]
[B][M1]تا کی آن شوخ مرا بیند و نادیده کند
[M2]بشنود ناله زار من و نشنیده کند
[B][M1]چون بگریم بر او فاش ز من پنهانی
[M2]در رقیبان نگرد خنده دزدیده کند
[B][M1]بر زمینی که شود دیده نشان قدمش
[M2]هر که اهل نظر آنجا قدم از دیده کند
[B][M1]من ندارم گله ای زان کله شانه زده
[M2]هر چه با من کند آن طره ژولیده کند
[B][M1]بر خراشیده دلم گو مگذر زانکه مباد
[M2]کش خراش دل من پای خراشیده کند
[B][M1]پرده زاهد سالوس برانداخته باد
[M2]با بتان چند نظربازی پوشیده کند
[B][M1]جامی از یار پسندیده چه رنجی حاشا
[M2]کان پسندیده به جز کار پسندیده کند
[A]
[B][M1]بی تو عاشق چو نظر در قدح لاله کند
[M2]زآب چشم و دم سردش قدح ژاله کند
[B][M1]کوهکن تیشه چو بر کوه زند آن چه صداست
[M2]آهن و سنگ ز درد دل او ناله کند
[B][M1]دیده دنبال تو دل نیز خدا را مپسند
[M2]که رقیبم ز سر کوی تو دنباله کند
[B][M1]مه توان خواند به آن خط رخ زیبای تو را
[M2]گر فلک گرد مه از عنبر تر هاله کند
[B][M1]آنچه با زنه دلی کرد چو خضر آب حیات
[M2]لعل جانبخش تو با مرده صدساله کند
[B][M1]عشق بی جلوه معشوق میسر نشود
[M2]عقل و دین کی برد آن وصف که دلاله کند
[B][M1]لاف هر ناخلف از جا نبرد جامی را
[M2]راه موسی نزد بانگ که گوساله کند
[A]
[B][M1]فردا که دوست کشته خود را ندا کند
[M2]خیزد ز خاک و بار دگر جان فدا کند
[B][M1]شد روی دوست قبله ما کو امام شهر
[M2]تا در نماز خویش به ما اقتدا کند
[B][M1]بس پیر سالخورده که چون طفل خردسال
[M2]در مکتب تو لوح محبت هجا کند
[B][M1]حاشا که من لباس سلامت کشم به دوش
[M2]گر عشقم از پلاس ملامت ردا کند
[B][M1]مسکین فقیه می کند انکار حسن دوست
[M2]با او بگو که دیده جان را جلا کند
[B][M1]تو در میانه هیچ نیی هر چه هست اوست
[M2]هم خود الست گوید و هم خود بلی کند
[B][M1]جامی بمیر در غم یاری که بهر او
[M2]گر صد هزار بار بمیری کرا کند
[A]
[B][M1]حادی که بهر ناقه سلمی حدا کند
[M2]باید ز شرح فاقه ما ابتدا کند
[B][M1]دانی به راه بادیه بانگ درای چیست
[M2]گم گشتگان قافله جو را ندا کند
[B][M1]با نسخه طبیب چه کار آن مریض را
[M2]کز خون دیده شربت و از غم غذا کند
[B][M1]آن را رسد ز پیر مغان خلعت قبول
[M2]کز رد شیخ شهر طراز ردا کند
[B][M1]صاحبدلی کجاست که بر رغم زاهدان
[M2]میخانه ای به نیت رندان بنا کند
[B][M1]دل یافت نقد وصل چو جان دارد و غم خرید
[M2]تاجر همیشه سود ز بیع و شرا کند
[B][M1]جامی چو نیست کار تو غیر از جفاکشی
[M2]باری جفای آن که کشیدن کرا کند
[A]
[B][M1]جان ازان لبها حکایت می کند
[M2]طوطی از شکر روایت می کند
[B][M1]هر که می گوید حدیث سلسبیل
[M2]زان لب نوشین کنایت می کند
[B][M1]از رقیبان می کند پهلو تهی
[M2]جانب ما را رعایت می کند
[B][M1]چشم شوخش می کشد تیغ جفا
[M2]لعل جان بخشش حمایت می کند
[B][M1]دور ازان لب جان یکی نالان نی است
[M2]بشنو از نی چون حکایت می کند
[B][M1]زان لب همچون شکر مانده جدا
[M2]از جداییها شکایت می کند
[B][M1]قتل جامی را چه حاجت زخم تیغ
[M2]غمزه ای او را کفایت می کند
[A]
[B][M1]آن مه به جانب سفر آهنگ می کند
[M2]صحرا و شهر بر دل ما تنگ می کند
[B][M1]ای نامه بر به مجلس او نام من ببر
[M2]کز گفت و گوی نام منش ننگ می برد
[B][M1]شرح کمال شوق همین بس که چشم من
[M2]عنوان این صحیفه به خون رنگ می کند
[B][M1]عاشق فشانده جان به ره کعبه مراد
[M2]زاهد نشسته پرسش فرسنگ می کند
[B][M1]صد چنگ می کشیم به امید یک صفا
[M2]چون می بریم نام صفا جنگ می کند
[B][M1]نشنیده ای به سمع قبول ار چه محتسب
[M2]منع سماع بانگ نی و چنگ می کند
[B][M1]جامی کند به سخت دلی یار را عتاب
[M2]جام تنک مجادله با سنگ می کند
[A]
[B][M1]دل به چنگ غمت آهنگ سرودی نکند
[M2]که روان بر رخم از هر مژده رودی نکند
[B][M1]شکل محرابی نعل سم رخش تو به راه
[M2]هیچ دلداده نبیند که سجودی نکند
[B][M1]چون مرا سوختی از غم مکن اندیشه ز آه
[M2]کم فتد شعله به خاشاک که دودی نکند
[B][M1]دهنت را که خرد جوهر فردش خواند
[M2]جز به منطق لبت اثبات وجودی نکند
[B][M1]بایدت پیرهن از رشته جانها که تنت
[M2]صبر بر زحمت هر تاری و پودی نکند
[B][M1]چند گویی که حذر کن ز رقیبان حسود
[M2]آنچه با من تو کنی هیچ حسودی نکند
[B][M1]قدر جامی که به جان مهر تو ورزد بشناس
[M2]پیش ازان روز که بشناسی و سودی نکند
[A]
[B][M1]لعل لبت به لطف حکایت نمی کند
[M2]چشم خوشت نظر به عنایت نمی کند
[B][M1]صد بار بیش پیش تو گفتیم درد دل
[M2]دردا که در دل تو سرایت نمی کند
[B][M1]دل با سگ تو شرح دهد قصه رقیب
[M2]از دوستان به غیر شکایت نمی کند
[B][M1]با شیخ خرقه پوش چه کارم که کار من
[M2]جز پیر می فروش کفایت نمی کند
[B][M1]از لوح فهم واعظ خوش لهجه محو به
[M2]هر نکته کز لب تو روایت نمی کند
[B][M1]معشوق را رعایت عاشق خوش است لیک
[M2]یار من این طریقه رعایت نمی کند
[B][M1]جامی ببند لب که حریف سخن نیوش
[M2]ادراک رمز و فهم کنایت نمی کند
[A]
[B][M1]پاکبازان همه نظاره آن روی کنند
[M2]راستان میل به آن قامت دلجوی کنند
[B][M1]غمزه ها را مکن انگیز پی غارت دین
[M2]کافرانند مبادا که به دین خوی کنند
[B][M1]چون خط سبز تو نازک نتوانند نوشت
[M2]خوشنویسان به مثل گر قلم از موی کنند
[B][M1]چون شوم خاک، سرم بر سر کویش فکنید
[M2]باشد این کاسه سفال سگ آن کوی کنند
[B][M1]سالکان بی کشش دوست به جایی نرسند
[M2]سالها گر چه درین راه تک و پوی کنند
[B][M1]من که و قبله چو با خاک برندم زنهار
[M2]هر کجا منزل او روی من آن سوی کنند
[B][M1]وصف آن روی چو گل گو به گلستان جامی
[M2]بلبلان چند حدیث گل خودروی کنند
[A]
[B][M1]خاک کویش را پس از کشتن به خونم گل کنید
[M2]خانه ای سازید و جانم را در او منزل کنید
[B][M1]چون بریزد خون من این بس دیت کز بعد قتل
[M2]گاه گاهی نسبت خونم به آن قاتل کنید
[B][M1]حیف باشد خونم من در گردنش بهر خدا
[M2]پیش ازان دم کو کشد خنجر مرا بسمل کنید
[B][M1]تن اگر بیمار شد بر سر میاریدم طبیب
[M2]ای عزیزان کار تن سهل است فکر دل کنید
[B][M1]من ندارم طاقت دیدار و او تاب نظر
[M2]پیش رویش پرده ای بهر خدا حایل کنید
[B][M1]نیست پیش اهل دل دردی ز بی دردی بتر
[M2]چند تدبیر دوا درد دلی حاصل کنید
[B][M1]چند درد سر کشد جامی ز گفت وگوی عقل
[M2]ای حریفان بازش از یک جرعه لایعقل کنید
[A]
[B][M1]شبم در ماتم هجران دو ابرو در خیال آمد
[M2]به سینه هر کجا ناخن زدم شکل هلال آمد
[B][M1]پس از مرگ ای همایون زاغ افکن استخوانم را
[M2]در آن صحرا که روزی بوی آن مشکین غزال آمد
[B][M1]روم در سایه دیوار آن خورشید رخ میرم
[M2]چو خواهد آفتاب عمر را روزی زوال آمد
[B][M1]نشان نعل های مرکبش جوید سرشک من
[M2]بلی سایل همیشه مایل صف نعال آمد
[B][M1]نیاید جز به خوناب جگر در بر خدنگ او
[M2]که باغ سینه و بستان جان را چون نهال آمد
[B][M1]ز حشمت شاید ار پایش نیاید بر زمین زینسان
[M2]که سرهای عزیزان در ره او پایمال آمد
[B][M1]به وصف آن دهان تنگ گفت اکثر سخن جامی
[M2]ازان رو عاشقان تنگدل را حسب حال آمد
[A]
[B][M1]لله الحمد که آن مه ز سفر باز آمد
[M2]نورم از آمدن او به بصر باز آمد
[B][M1]از نم دیده صاحبنظران سوی چمن
[M2]لاله و سنبل او تازه وتر باز آمد
[B][M1]آن جگرگوشه که چون اشک برفت از نظرم
[M2]خون شد از غم جگرم تا به نظر باز آمد
[B][M1]بندم از جان کمر بندگی او که به لطف
[M2]بهر خونریزی من بسته کمر باز آمد
[B][M1]ملک دلها همه بگرفت و ازان زلف دراز
[M2]در پناه علم فتح و ظفر باز آمد
[B][M1]شد چو پروانه دل از صبر و خرد ساخته پر
[M2]سوی آن شمع ولی سوخته پر باز آمد
[B][M1]جامی افتاد به زندان غم از شوق لبش
[M2]طوطی آری به قفس بهر شکر باز آمد
[A]
[B][M1]رخ خود به خون نگارم که نگار من نیامد
[M2]غم او چو کشت زارم به مزار من نیامد
[B][M1]به کنار جو ندیدم چو قدش به باغ سروی
[M2]که ز آب دیده جویی به کنار من نیامد
[B][M1]خط سبزه کامد از گل که ز پی رسیدم اینک
[M2]چه کنم چو این بشارت ز بهار من نیامد
[B][M1]به کدام کاسه سر خوش زیم از شراب راحت
[M2]به سرم چو زخم سمی ز سوار من نیامد
[B][M1]به رهش چو خاک گشتم چه به وقت بود گریه
[M2]که به پشت پاش باری ز غبار من نیامد
[B][M1]چو دهم به او دلی را که خراب ازوست کارم
[M2]به چه کار آید او را چو به کار من نیامد
[B][M1]زر چهره ساخت جامی ز دو دیده سرخ یعنی
[M2]که ز کان عشق نقدی به عیار من نیامد
[A]
[B][M1]یارب چه شد امروز که آن ماه نیامد
[M2]جان رفت ز تن وان بت دلخواه نیامد
[B][M1]صد قصه پرغصه من ظلم رسیده
[M2]بردم به سر راه ولی شاه نیامد
[B][M1]از خاک درش بود مرا چشم غباری
[M2]این لطف جز از باد سحرگاه نیامد
[B][M1]از لذت تیغت چه خبر مرده دلان را
[M2]چون زخم تو جز بر دل آگاه نیامد
[B][M1]از حسن و لطافت دل من خلعت وصفی
[M2]کم دوخت که بر قد تو کوتاه نیامد
[B][M1]هرگز به سر خاک شهیدان نگذشتیم
[M2]کز خاک شهید غم تو آه نیامد
[B][M1]جامی من و جام می و قلاشی و رندی
[M2]چون زهد و صلاح از من گمراه نیامد
[A]
[B][M1]چو در شبگون لباس آن مه به گشت شب برون آید
[M2]دلم زان شکل عیارانه در قید جنون آید
[B][M1]ز بس خون حریفان ریخت آن ترک جفاپیشه
[M2]غباری کز سر آن کوی خیزد بوی خون آید
[B][M1]مریز ای دیده خون دل مباد آن چند پیکانش
[M2]که شد آب از تف و تاب درون با آن برون آید
[B][M1]چنان کوهی که بر دل داشت فرهاد از غم شیرین
[M2]صدای ناله تا اکنون سزد کز بیستون آید
[B][M1]شدم چون لاله رنگین جامه ای شاخ گل نازک
[M2]ز بس کز دیده بی روی تو اشکم لاله گون آید
[B][M1]جفایی گر رسد از تو من و از تو گله حاشا
[M2]تو خود لطفی ز سر تا پای اینها از تو چون آید
[B][M1]خدا را چون به بزم عیش بنشینی بگو یک ره
[M2]طفیل دیگران بیچاره جامی هم درون آید
[A]
[B][M1]مرا بر هر زمین از دیده اشک لاله گون آید
[M2]دمد آنجا گل حسرت وز آن گل بوی خون آید
[B][M1]شبی خواهم به خواب آید مرا آن ماهرو لیکن
[M2]کسی را کز چنان رو دور ماند خواب چون آید
[B][M1]خدا را ای فسونگر درد سر کم ده که هجر او
[M2]نه زانسان برد خوابم کان به تعویذ و فسون آید
[B][M1]اگر گردون به هم سنجد غم مجنون و درد من
[M2]نه مردم گر نه دردم از غم مجنون فزون آید
[B][M1]نوای ساز عشرت بزم خسرو را بود لایق
[M2]صدای ناله بس فرهاد را کز بیستون آید
[B][M1]خرامان می رسد وز شوق خواهم سینه بشکافم
[M2]که با آن قامت رعنا به جان و دل درون آید
[B][M1]مرنج ار جامی از خاک درت آوارگی جوید
[M2]که بخت خوابناک او را بدینها رهنمون آید
[A]
[B][M1]از بس که چشم دارم کان مه ز در درآید
[M2]از جا جهم چو ناگه آواز در برآید
[B][M1]ریزم سرشک گلگون از زخمه مغنی
[M2]آری روان شود خون بر رگ چو نشتر آید
[B][M1]گرمم ز آتش دل زانسان که گر درین تب
[M2]پهلو نهم به بستر دودم ز بستر آید
[B][M1]آن کامدن به کویت کرد اختیار یک ره
[M2]بی اختیار گشته صد بار دیگر آید
[B][M1]بالین خواب راحت سازم بر آستانت
[M2]شبها ز پاسبانم سنگی که بر سر آید
[B][M1]از اوج ناز کم ده دامن به کس که بر کف
[M2]هر چند گل خوش آید بر بار خوشتر آید
[B][M1]هست آن دهان نشانی از آب خضر کز وی
[M2]لب تشنه باز گردد گر خود سکندر آید
[B][M1]بی لعل تو نشانی باشد ز اشک جامی
[M2]خون کز دل صراحی در چشم ساغر آید
[A]
[B][M1]چو ترکش بسته از راه آن سوار نازنین آید
[M2]مرا تیر بلا بر سینه اندوهگین آید
[B][M1]بلا گویند می آید ز بالا راست است آری
[M2]بلای جان من اینک ازان بالای زین آید
[B][M1]گهی کاید چنین خندان و خوش خلقی شود کشته
[M2]معاذالله اگر ناگاه بر آهنگ کین آید
[B][M1]چو از توسن همی آیی فرو بر چشم من نه پا
[M2]دریغ آید مرا کان پای نازک بر زمین آید
[B][M1]به هر ناوک که سوی بیدلان اندازی از غمزه
[M2]مرا صد رخنه در جان صد خلل در کار دین آید
[B][M1]نهانی با تو رازی داشتم اکنون که فرصت شد
[M2]چه می آید رقیب رو سیه یارب همین آید
[B][M1]ز بی خوابی شبها اینچنین کامد به جان جامی
[M2]چه خوش باشد که آن بد روز را خواب پسین آید
[A]
[B][M1]گر از پیراهنت بویی به طرف گلستان آید
[M2]زند گل جامه بر خود چاک و بلبل در فغان آید
[B][M1]بر آن اندام نازک چون پسندم بار پیراهن
[M2]که بر وی سایه گلبرگ هم دانم گران آید
[B][M1]به حلق تشنه آب زندگی دانی چه خوش باشد
[M2]مرا تیغ جفایت بر گلو خوشتر ازان آید
[B][M1]چو نی هر استخوانم شد ز پیکان تو روزنها
[M2]کنون گر دم زنم صد ناله از هر استخوان آید
[B][M1]مکن خورشید من از تیغ بیم خاکسار خود
[M2]که برتابد زمین گر صد بلا از آسمان آید
[B][M1]دهانت غنچه عارض گل برت نسرین خطت سبزه
[M2]مبادا کین بهار حسن را روزی خوان آید
[B][M1]همین بس دولت جامی که خاک آستانت شد
[M2]گر آن عزت نمی یابد که در سلک سگان آید
[A]
[B][M1]هر آه جگرسوز که از سینه برآید
[M2]دودی ست کزو بوی کباب جگر آید
[B][M1]نزدیک به مردن رسم از بس که طپد دل
[M2]چون شکل تو از دور مرا در نظر آید
[B][M1]من بنده روی تو که هر بار که بینم
[M2]در چشم من از بار دگر خوب تر آید
[B][M1]از خون جگر رهگذر دیده ببندم
[M2]زان روزنه گر غیر خیال تو درآید
[B][M1]بگذر به سرم عمر کسی تا فکنم سر
[M2]در پای تو زان پیش که عمرم به سر آید
[B][M1]پیوسته دعای تو کنم چون کنم این ست
[M2]کاری که به دست من درویش برآید
[B][M1]جز ناله مکن کار دگر جامی ازین پس
[M2]باشد که ز صد ناله یکی کارگر آید
[A]
[B][M1]ز خاکم چو خونین گیایی برآید
[M2]ز هر شاخ برگ وفایی برآید
[B][M1]چو آتش مشو تند و سرکش مبادا
[M2]که دود از دل مبتلایی برآید
[B][M1]به بوی تو از جا جهم مست و بی خود
[M2]ز هر سو که آواز پایی برآید
[B][M1]نکو گوش کن کان منم گرد کویت
[M2]چون شبها فغان گدایی برآید
[B][M1]دوم پیش چون اشک و حال تو پرسم
[M2]ز کوی تو چون آشنایی برآید
[B][M1]طبیبا یکی دفتر خویش بگشا
[M2]بود درد ما را دوایی برآید
[B][M1]بسی باید از دیده خون ریخت جامی
[M2]که کام دل از دلربایی برآید
[A]
[B][M1]چو محمل بسته بر عزم سفر جانان برون آید
[M2]به همراهی او صد کاروان جان برون آید
[B][M1]ندارد هیچ کس تاب وداع او بگوییدش
[M2]که بر بیچارگان رحمی کند پنهان برون آید
[B][M1]مبند آن ماه گو محمل که می گریند صد بی دل
[M2]نشاید کاروانی را که در باران برون آید
[B][M1]چو گریم بر گرفتاران دل سیل بلا گردد
[M2]مرا هر قطره خون کز دیده گریان برون آید
[B][M1]ز سینه با خیالش رفت جان آری گه رفتن
[M2]خوش است از صاحب خانه که با مهمان برون آید
[B][M1]من بی دل چو از شوق خط و رخسار او میرم
[M2]ز خاکم جای سبزه لاله و ریحان برون آید
[B][M1]نداند جز فغان جامی زبانش چون جرس گویی
[M2]برای آن بود کز وی همین افغان برون آید
[A]
[B][M1]به چنگ غم دلم از ناله تنگ می آید
[M2]که تار زلف تو دیرم به چنگ می آید
[B][M1]به بوی آشتیت جان همی دهم هر چند
[M2]کز آشتی توام بوی جنگ می آید
[B][M1]به بحر عشق تو شستم ز کام دست امید
[M2]چو گام سعی به کام نهنگ می آید
[B][M1]ترشحی ست ز خون دل آب دیده ما
[M2]که با خیال لبت سرخ رنگ می آید
[B][M1]نمی برند ز ما بر بساط قرب تو نام
[M2]بلی تو شاهی و از مات ننگ می آید
[B][M1]شدم ز سنگ ملامت به زیر خاک و هنوز
[M2]به خاکم از کف احباب سنگ می آید
[B][M1]برآمده ست پر از خون دل چنان جامی
[M2]که غنچه وار بر او جامه تنگ می آید
[A]
[B][M1]به سینه گر نه غمت دمبدم فرود آید
[M2]دلم به غمکده سینه کم فرود آید
[B][M1]گریخت صبر دو اسپه ز هجر تو مشکل
[M2]که نارسیده به ملک عدم فرود آید
[B][M1]چو کعبه گر همه کس را بود به کوی تو راه
[M2]هزار قافله بر روی هم فرود آید
[B][M1]ملک ز ناله من بس که بر فلک گرید
[M2]چو ابر ترسم ازین بام نم فرود آید
[B][M1]چه سود راحتم از دست دیگران آن به
[M2]که بر سرم ز تو تیغ ستم فرود آید
[B][M1]ز ابر عشق تو باران و قطره بر دل من
[M2]خدنگ محنت و باران غم فرود آید
[B][M1]حدیث خط و لبت گر رقم زند جامی
[M2]زلال خضر ز نوک قلم فرود آید
[A]
[B][M1]چه شد یارب که آن سرو خرامان دیر می آید
[M2]سوار چابک من سوی میدان دیر می آید
[B][M1]ز هر سویی سپاهی از پریرویان رسید اما
[M2]چه حاصل دادخواهان را که سلطان دیر می آید
[B][M1]ز جانم یک رمق مانده ست و تیغش آرزو دارم
[M2]به قتل من دریغ آن نامسلمان دیر می آید
[B][M1]نمی دانم چه شد کز ترکش آن ترک عاشق کش
[M2]به جانم تیر زهرآلوده پیکان دیر می آید
[B][M1]سموم هجر عالم سوز و ابر لطف او بی نم
[M2]دریغا کشت ما شد خشک و باران دیر می آید
[B][M1]برو ای زاهد خودبین مجو سامان کار از ما
[M2]که رسوا گشته خوبان به سامان دیر می آید
[B][M1]چو صبح وصل او خواهد دمیدن عاقبت جامی
[M2]مخور غم گر شب هجران به پایان دیر می آید
[A]
[B][M1]در آن کو می روم هر لحظه باشد یار پیش آید
[M2]زهی دولت ز هر صد بار اگر یک بار پیش آید
[B][M1]نیاید هرگزم پیش آن بلای جان نبوده ست آن
[M2]که می گویند عاشق را بلا بسیار پیش آید
[B][M1]به وصف حال خود صد داستان بر یکدگر بندم
[M2]همه از هم فرو ریزد چو آن خونخوار پیش آید
[B][M1]چنان بی خود شوم هرگه نهم پا بر سر کویش
[M2]که از در بازنشاسم اگر دیوار پیش آید
[B][M1]دلم بر کار عشق انکار دارد لیک می دانم
[M2]ز خوی او که صدره دیگرش این کار پیش آید
[B][M1]در آن کو از فغان و ناله غم دیدگان هر کس
[M2]که پیش آید مرا با دیده خونبار پیش آید
[B][M1]طریق عشق جانان جامی اول می نمود آسان
[M2]چه دانستم که آخر این همه دشوار پیش آید
[A]
[B][M1]دی دولتم مساعد و اقبال بنده بود
[M2]کان آفتاب سایه به حالم فکنده بود
[B][M1]سرو قدش فلک نپسندید در برم
[M2]ور نی ز باغ عمر همانم بسنده بود
[B][M1]بارنده همچو ابر ازان گشت چشم من
[M2]کایام وصل یار چو برق جهنده بود
[B][M1]بر شاخ گل که پیش رخش لاف لطف زد
[M2]خندید غنچه در چمن و جای خنده بود
[B][M1]وصلش مجو در اطلس شاهی که دوختند
[M2]این جامه بر تنی که نهان زیرژنده بود
[B][M1]آخر ز خون دیده روان ساخت کوهکن
[M2]آن جوی سنگ را که پی شیر کنده بود
[B][M1]جامی به ناخوشی غمش عمر بگذراند
[M2]خوش داشت خویش را دو سه روزی که زنده بود
[A]
[B][M1]دی که بود آن کافر سرکش که ترکش بسته بود
[M2]تیر مژگان در کمان ابروان پیوسته بود
[B][M1]یک دل اندر برنبینم مردم نظاره را
[M2]کش نه آن ابرو کمان از تیر مژگان خسته بود
[B][M1]خرمن تقوی و صبر اهل دل سالم نجست
[M2]زآتشی کز نعل سم بادپایش جسته بود
[B][M1]رشته ها بود از رگ جان ها مهیا هر طرف
[M2]توسنش را چون عنان از سرکشی بگسسته بود
[B][M1]شد دلم صد شاخ و با هر یک جدا پیوند یافت
[M2]شاخ ریحان ترش کز برگ نسرین رسته بود
[B][M1]او گذشت از ما و ما ماندیم حیران چون کنیم
[M2]مرکب او تند و ما را بارگی آهسته بود
[B][M1]دید جامی ناگهان آن شکل شهرآشوب و رفت
[M2]آن که روزی چند از سودای خوبان رسته بود
[A]
[B][M1]دوش چشم من به خواب و بخت من بیدار بود
[M2]شب همه شب مونس جانم خیال یار بود
[B][M1]دیدمش در خواب چون بیدار شد بخت اندکی
[M2]اینقدر زین بخت خواب آلود هم بسیار بود
[B][M1]لعل او در خنده هر باری که شکربار گفت
[M2]در برابر چشم من از گریه گوهربار بود
[B][M1]لذت شیرینی گفتار او در جان بماند
[M2]الله الله این چه لبهای شکرگفتار بود
[B][M1]وه که رفت از خاطرم در خواب با من هر چه گفت
[M2]گر چه کار من همه شب تا سحر تکرار بود
[B][M1]روز در چشمم شب تیره ست بی رخسار او
[M2]ای خوش آن روزی که چشم من بر آن رخسار بود
[B][M1]خواب خوش بادت حلال ای دیده چون جامی به خواب
[M2]دید امشب آنچه عمری بهر آن بیدار بود
[A]
[B][M1]تا کی از هجر تو با غم همنشین خواهیم بود
[M2]با سرشک گرم و آه آتشین خواهیم بود
[B][M1]تو حریف دیگران ما از غمت جامه دران
[M2]تا تو باشی آن چنان ما این چنین خواهیم بود
[B][M1]در کمان ابرویت بیند نهان هر کج نظر
[M2]بعد ازین هر جا که باشی در کمین خواهیم بود
[B][M1]سنبل زلف تو چون خرمن نهد بر گل ز مشک
[M2]گرد آن خرمن گدای خوشه چین خواهیم بود
[B][M1]تا قدم بیرون نهی بر آستانت عمرها
[M2]ایستاده نقد جان در آستین خواهیم بود
[B][M1]چون تو از اندوه ما شادی مخور غم زانکه ما
[M2]از تو دایم با دل اندوهگین خواهیم بود
[B][M1]ای نشانده بر بساط عیش خلقی تا به کی
[M2]ما به کوی غم چو جامی بر زمین خواهیم بود
[A]
[B][M1]گر نماند آن غنچه لب با من چنان خندان که بود
[M2]شد مرا از شوق لعلش گریه صد چندان که بود
[B][M1]ای رفیق کوی زهد از من سر و سامان مجوی
[M2]خاک شد در راه خوبان هر سر و سامان که بود
[B][M1]امشب افغانم ز چرخ ار نگذرد معذور دار
[M2]چون ز ضعف تن نماند آن قوت افغان که بود
[B][M1]چند سوزد جان من وه کآتش دل آب ساخت
[M2]یادگار تیر او در سینه هر پیکان که بود
[B][M1]گر شد ایمانم به کفر زلف شبرنگش بدل
[M2]ظلمت این کفر به از نور آن ایمان که بود
[B][M1]عاجز آمد آخر از درد دلم مسکین طبیب
[M2]گر چه کرد از مرحمت تدبیر هر درمان که بود
[B][M1]آه جامی زد علم چون چاک کردی سینه اش
[M2]عاقبت شد آشکار آن آتش پنهان که بود
[A]
[B][M1]دوش در بزم گدا شاه فرو آمده بود
[M2]نور نازل شده و ماه فرو آمده بود
[B][M1]نازنینی به صف خاک نشینان نیاز
[M2]از سریر شرف و جاه فرو آمده بود
[B][M1]ز آسمان بر من محنت زده از رحمت و لطف
[M2]آیتی بود که ناگاه فرو آمده بود
[B][M1]گر چه شاهان به هواخواهی او خاسته اند
[M2]پیش درویش هواخواه فرو آمده بود
[B][M1]عمرها بهر زمین بوسی خیل و حشمش
[M2]خیل اشکم به سر راه فرو آمده بود
[B][M1]کردم آهی ز غمش آتش صد خرمن شد
[M2]هر کجا دودی ازان آه فرو آمده بود
[B][M1]در چمن بی قد آن سرو سهی جامی را
[M2]خاطر از همت کوتاه فرو آمده بود
[A]
[B][M1]دی چو دید آن مه مرا از راه گردیدن چه بود
[M2]وان روان بگذشتن آنگه باز پس دیدن چه بود
[B][M1]با رفیقان گر نه رمزی داشت از من در میان
[M2]آن اشارت کردن پنهان و خندیدن چه بود
[B][M1]بی دلی می گفت دی کان ماه را خانه کجاست
[M2]من ز غیرت سوختم کان خانه پرسیدن چه بود
[B][M1]بر نشان پای او سازم بهانه سجده را
[M2]تا نگوید کس که رخ بر خاک مالیدن چه بود
[B][M1]گر نه آخر در دلش جا کرد قول مدعی
[M2]بی گناه از عاشق بیچاره رنجیدن چه بود
[B][M1]من نیاسودم ز ناله دوش وآن بدخو نگفت
[M2]شب همه شب بر سر این کوی نالیدن چه بود
[B][M1]جامی آخر زان جوان بازیچه طفلان شدی
[M2]خود بگو پیرانه سر این عشق ورزیدن چه بود
[A]
[B][M1]رفتم به باغ و سرو خرامان من نبود
[M2]وان نوشکفته غنچه خندان من نبود
[B][M1]چون ابر نوبهار به هر سو گریستم
[M2]کان سرو پیش دیده گریان من نبود
[B][M1]نگشاد دل ز لاله مرا زانکه بی رخش
[M2]داغ غمی نماند که بر جان من نبود
[B][M1]از جیب غنچه کآب لطافت همی چکید
[M2]جز خون دل چکیده به دامان من نبود
[B][M1]مرغ چمن گرفت سر خود فغان کنان
[M2]کش طاقت شنیدن افغان من نبود
[B][M1]هر جا نمود جلوه بتی بر سمند ناز
[M2]جانم ز رشک سوخت که جانان من نبود
[B][M1]جامی مگوی بهر چه ماندی ز دوست باز
[M2]من چون کنم که بخت به فرمان من نبود
[A]
[B][M1]هر شب از زلف تو حال من پریشان تر بود
[M2]هر دم از لعل تو چشمم گوهرافشان تر بود
[B][M1]گر چه نتواند ز جا جنبید سرو جویبار
[M2]بر قدت از شاخ نی در آب لرزان تر بود
[B][M1]گفتیم یک بوسه خواهی یا دو دشنام از لبم
[M2]هر چه کمتر جان من دانی که آسان تر بود
[B][M1]چاره حیرانی خود زیر بار عشق تو
[M2]هر که را پرسم ز من صدبار حیران تر بود
[B][M1]مهرت اندر جان و جان در دل دل اندر بر نهان
[M2]کردم و زین نیز می خواهم که پنهان تر بود
[B][M1]ز آتش دل پیرهن بر من بسوزد خرقه هم
[M2]گرنه هر یک در برم از آب مژگان تر بود
[B][M1]بلبل خوشخوان چو وصف گل سراید در چمن
[M2]گفته جامی که خواند هر که خوشخوان تر بود
[A]
[B][M1]هر شبم در سر خیال آن لب میگون بود
[M2]دامن از مژگان و مژگان از دلم پر خون بود
[B][M1]چون رسد پیکان تو بر سینه آنگه بگذرد
[M2]از رسیدن درد بگذشتن بسی افزون بود
[B][M1]آن غزالی تو که از بهر شکارت عالمی
[M2]گمره اندر کوه یا سرگشته در هامون بود
[B][M1]با غمم بگذار و شادی دیگران را ده که من
[M2]عاشق غمخواره ام شادی ندانم چون بود
[B][M1]دود ناید ز اخگر آتش ولی دل در برم
[M2]آمد آن اخگر که دودش رفته بر گردون بود
[B][M1]هر گیاهی کز حریم خیمه لیلی دمد
[M2]خورده آب از چشمه سار دیده مجنون بود
[B][M1]صحبتی تنگ است جامی جان و دل را در غمش
[M2]عقل محرم نیست گو تا یک زمان بیرون بود
[A]
[B][M1]مرا به کوی تو خواهم که خانه ای باشد
[M2]ز بهر آمدن آنجا بهانه ای باشد
[B][M1]گذاشتم دل صد پاره را به خاک درت
[M2]که پیش تیر تو از من نشانه ای باشد
[B][M1]من آن نیم که عنان گیریت توانم کرد
[M2]مرادم از تو همین تازیانه باشد
[B][M1]چه بیم ز آتش دوزخ که گفت واعظ شهر
[M2]که آن ز شعله شوقت زبانه ای باشد
[B][M1]ز خوبی تو به هر جا حکایتی گفتند
[M2]حدیث یوسف مصری فسانه ای باشد
[B][M1]مپوش عارض و خال از دل رمیده من
[M2]که مرغ زنده به آبی و دانه ای باشد
[B][M1]سگی ست جامی و جایش همیشه خاک درت
[M2]نه آن سگی که به هر آستانه ای باشد
[A]
[B][M1]خوش آنکه وصال تو میسر شده باشد
[M2]چشمم به جمال تو منور شده باشد
[B][M1]ریزم ز مژه اشک دمادم که بشوید
[M2]گر غیر تو در دیده مصور شده باشد
[B][M1]با هیچ برابر نکنم آنکه سر من
[M2]در پای تو با خاک برابر شده باشد
[B][M1]زین بیش مکن سرکشی ای شوخ و بیندیش
[M2]زان لحظه که آهم به فلک بر شده باشد
[B][M1]شد قامت من حلقه در آن فکر که دستم
[M2]در حلقه آن جعد معنبر شده باشد
[B][M1]هرگز به وفا با دگری عهد نبندم
[M2]گر خود ز جفا عهد تو دیگر شده باشد
[B][M1]جامی مکن اندیشه که تغییر نیابد
[M2]در حکم ازل هر چه مقدر شده باشد
[A]
[B][M1]ساقی بیا که میکده را فتح باب شد
[M2]پر کن قدح که دور شه کامیاب شد
[B][M1]در ده شراب ناب که جان و دل حسود
[M2]در بزم غم بر آتش حرمان کباب شد
[B][M1]از باده خوش برآ که به کف نیست غیر باد
[M2]آن را که جام عیش تهی چون حباب شد
[B][M1]عمری دعای جاه و جلال تو گفته ایم
[M2]منت خدای را که همه مستجاب شد
[B][M1]مه را فروغ عاریتی ناپدید گشت
[M2]وقت طلوع کوکبه آفتاب شد
[B][M1]هر خانه طرب که بنا کرد مدعی
[M2]سیلاب غم رسید و به یک دم خراب شد
[B][M1]جامی به گوش شاه رساندن نه حد ماست
[M2]گر خود ز لطف نظم تو در خوشاب شد
[A]
[B][M1]چون برید از تن رگ جان آه دل آهسته شد
[M2]چنگ افتاد از نوا چون تار ازو بگسسته شد
[B][M1]بی رخ جانان تماشای جهان لطفی نداشت
[M2]آبروی این کهن باغ آن گل نورسته شد
[B][M1]بس که چشمم ریخت در هجر رخت باران شوق
[M2]عاقبت از لوح دل نقش صبوری شسته شد
[B][M1]شد فگار از رشک حسد را دل و جان کز چه رو
[M2]زخم تیغت مرهم ریش من دلخسته شد
[B][M1]گه گهی دل جانب محراب ها می داشت میل
[M2]تا نمودی آن دو ابرو میل دل پیوسته شد
[B][M1]تا ز جعد مشکبو پیش دو رخ بستی نقاب
[M2]بر رخ جامی در اقبال و دولت بسته شد
[A]
[B][M1]دل با خیال آن لب میگون ز دست شد
[M2]ای عاقلان کناره که دیوانه مست شد
[B][M1]نتوان به کنج صبر نشستن چنین که یار
[M2]برخاست باز و فتنه اهل نشست شد
[B][M1]از طرف باغ ناله بلبل نمی رسد
[M2]مسکین مگر به دام گلی پای بست شد
[B][M1]آن بت نمود عکس رخ خود در آینه
[M2]من بت پرست گشتم و او خودپرست شد
[B][M1]بگذر دلا به فکر دهانش ز بود خویش
[M2]چون نیستی ست عاقبت هر چه هست شد
[B][M1]از تاج سلطنت سر ما گر نشد بلند
[M2]این بس که زیر پای تو چون خاک پست شد
[B][M1]جامی شکست شیشه تقوی و کار او
[M2]در عاشقی درست همه زان شکست شد
[A]
[B][M1]ز طاق ابروی تو پشت طاقتم خم شد
[M2]سرشک سرخ ز لعل توام دمادم شد
[B][M1]به وقت گریه ام ای دل به خون مدد فرمای
[M2]که بس که دیده من اشک ریخت بی نم شد
[B][M1]قدم چو حلقه خاتم خمیده بود ز غم
[M2]عقیق اشک به رویم نگین خاتم شد
[B][M1]هزار زخم کهن بود در دلم ز بتان
[M2]شکاف تیغ تو آن را به جای مرهم شد
[B][M1]ز بیم خوی تو سوی تو نگذرم بسیار
[M2]نه آنکه شوق لقای تو در دلم کم شد
[B][M1]سری به راه توام مانده بود ناشده خاک
[M2]بشارتی به رقیبان بده که آن هم شد
[B][M1]ز راه زهد و سلامت قدم بکش جامی
[M2]چو طور عشق و ملامت تو را مسلم شد
[A]
[B][M1]تا دامن آن تازه گل از دست برون شد
[M2]چون غنچه دلم ته به ته آغشته به خون شد
[B][M1]گفتم نکنم میل جوانان چو شوم پیر
[M2]فریاد که چون پیر شدم حرص فزون شد
[B][M1]بگشاد صبا تاری ازان جعد مسلسل
[M2]صد خسته جگر بسته زنجیر جنون شد
[B][M1]از بس که مرا سوخت خط غالیه بویت
[M2]از دود دلم روی هوا غالیه گون شد
[B][M1]صد بار شد از عشق توام حال دگرگون
[M2]یک بار نگفتی که فلان حال تو چون شد
[B][M1]جان سوخت غم عشق توام شاد مبادا
[M2]آن کس که بدین ورطه مرا راهنمون شد
[B][M1]مرغ دل جامی که کسی را نشدی رام
[M2]در دام سر زلف تو افتاد و زبون شد
[A]
[B][M1]ساقیا اطراف باغ از سبزه تر تازه شد
[M2]جام می در ده که دور عشرت از سر تازه شد
[B][M1]گل به وجه ساغر می در میان آورد زر
[M2]در سر نرگس هوای ساغر زر تازه شد
[B][M1]بزم گلشن را ز لاله جام لعل آمد پدید
[M2]افسر گل را ز ژاله عقد گوهر تازه شد
[B][M1]بلبلان را جان به بوی صحبت گل زنده گشت
[M2]قمریان را میل دل سوی صنوبر تازه شد
[B][M1]سرو را بر طرف جوی از فیض ابر درفشان
[M2]حله سبز زمردرنگ در بر تازه شد
[B][M1]از ریاض مکرمت آمد نسیم رحمتی
[M2]جان عالم زان نسیم روح پرور تازه شد
[B][M1]قصه کوته جامی اهل فضل را کشت امید
[M2]از سحاب لطف شاه عدل گستر تازه شد
[B][M1]خسرو غازی معز ملک و دین سلطان حسین
[M2]آن حسن خلقی کزو آثار حیدر تازه شد
[B][M1]باد روزی هر دمش فیروزی دیگر کزو
[M2]رسم فیروزی درین فیروزه منظر تازه شد
[A]
[B][M1]تا دلم را پا در آن کو بسته شد
[M2]راه رفتارم ز هر سو بسته شد
[B][M1]ناقه عزم جهان پیمای را
[M2]بر سر آن کوی زانو بسته شد
[B][M1]بهر چشم بد دل من پر دعا
[M2]همچو تعویذش به بازو بسته شد
[B][M1]آن میان آمد چو مویم در خیال
[M2]رشته جانم به آن مو بسته شد
[B][M1]شیشه دل را به فکر قامتش
[M2]در درون صد نخل دلجو بسته شد
[B][M1]چشم من ناید به هم شبها مگر
[M2]نوک مژگانم به ابرو بسته شد
[B][M1]از سخن جامی چه لافد کش زبان
[M2]پیش آن لعل سخنگو بسته شد
[A]
[B][M1]باز خون دلم از دیده روان خواهد شد
[M2]چشمم از هر مژه خونابه فشان خواهد شد
[B][M1]هست مقصود دلت آنکه بمیرم ز غمت
[M2]هر چه مقصود دل توست چنان خواهد شد
[B][M1]بس که خونین کفنان داغ تو بر دل رفتند
[M2]همه صحرای عدم لاله ستان خواهد شد
[B][M1]دید در کودکیت پیری و گفت این روزی
[M2]فتنه عالم و آشوب جهان خواهد شد
[B][M1]شکل بالا بنما گر چه شب تنهایی
[M2]در دلم ناوک و در سینه سنان خواهد شد
[B][M1]خون من جای دگر ریز که چون در کویت
[M2]کشته افتم همه را بر تو گمان خواهد شد
[B][M1]هر که دید از رخ تو خرم و خوش جامی را
[M2]گفت کین پیر دگرباره جوان خواهد شد
[A]
[B][M1]کدام سر که درین آستانه خاک نشد
[M2]کدام دل که به تیغ غمت هلاک نشد
[B][M1]کدام پیرهن ناز دوخت شاهد گل
[M2]که در هوای تو چون جیب غنچه چاک نشد
[B][M1]برات حسن جزا کی رسد قتیلی را
[M2]که حرف مهر تواش نقش لوح خاک نشد
[B][M1]به جرم عشق مرا غم هزار بار بسوخت
[M2]عجب تر آنکه گناهم هنوز پاک نشد
[B][M1]خورای پاکدلی شو که مست ذوق شوی
[M2]که آب باده نشد تا خورای تاک نشد
[B][M1]گذشت ناوکت از جان و عمرها بگذشت
[M2]هنوز لذتش از جان دردناک نشد
[B][M1]نرفت بی مه رویت شبی که جامی را
[M2]سرشک تا سمک و ناله تا سماک نشد
[A]
[B][M1]چو لب به کوزه نهی کوزه نبات شود
[M2]ز کوزه قطره چکد چشمه حیات شود
[B][M1]ز رشک آنکه چرا کوزه لب نهد به لبت
[M2]مرا دو دیده ز نم دجله و فرات شود
[B][M1]ازان زلال بقا کآب نیم خورده توست
[M2]چو خضر هر که خورد ایمن از ممات شود
[B][M1]مریض عشق تو چون مایل شفا گردد
[M2]اسیر قید تو کی طالب نجات شود
[B][M1]ز کعبه بود نشانی دلم چه دانستم
[M2]که بهر چون تو بتی دیر سومنات شود
[B][M1]نهاد رخ به عدم دل چو تخم مهر تو کشت
[M2]چو آن حریف که ناگه ز کشت مات شود
[B][M1]نهاده چشم به راه تو منتظر جامی
[M2]که بگذری به سر او و خاک پات شود
[A]
[B][M1]به عزم گشت چو آن نازنین سوار شود
[M2]هزار خسته دلش خاک رهگذار شود
[B][M1]پی شکار چو راند برون رود آهو
[M2]به پیش راه وی از دور تا شکار شود
[B][M1]چنان به فکر رخش نازک است خاطر من
[M2]که یاد غمزه آن چون کنم فگار شود
[B][M1]رسید جان به لب و دم نمی توانم زد
[M2]که سر عشق همی ترسم آشکار شود
[B][M1]به خاک پات کزین آستان نخواهم رفت
[M2]اگر چه قالب فرسوده ام غبار شود
[B][M1]به یاد روی تو هرگه به گلستان گذرم
[M2]ز گریه دیده من ابر نوبهار شود
[B][M1]ز جام شوق تو باشد مدام جامی مست
[M2]مباد آنکه ازین باده هوشیار شود
[A]
[B][M1]مهر جمالش از دل دیوانه کی شود
[M2]سودای شمع از سر پروانه کی شود
[B][M1]این دل که رخنه شد از غم نه جای اوست
[M2]شبها ز سدره ساکن ویرانه کی شود
[B][M1]شد سوی گشت آن مه و من بر سر رهش
[M2]در انتظار تا طرف خانه کی شود
[B][M1]آنجا که می به یاد لب او کنند نوش
[M2]بی های و هوی و نعره مستانه کی شود
[B][M1]در باده گر نه چاشنیی باشد از لبش
[M2]پیمان زهد در سر پیمانه کی شود
[B][M1]دل را خیال می نکشد جز به خال او
[M2]او مرغ زیرک است به هر دانه کی شود
[B][M1]جامی اگر شمایل لیلی نبیندش
[M2]مجنون صفت به عاشقی افسانه کی شود
[A]
[B][M1]زان پیشتر که میکده از ما تهی شود
[M2]مپسند جام را که ز صهبا تهی شود
[B][M1]پر کن سبو به هر چه توان رهن باده ساخت
[M2]زان غم مخور که خانه ز کالا تهی شود
[B][M1]خوش مصرفی ست میکده کین چرخ صیرفی
[M2]هر کیسه ای که پر کند آنجا تهی شود
[B][M1]گلها شکفت فتنه خوبان باغ شو
[M2]تا یک دو روز شهر ز غوغا تهی شود
[B][M1]نتوان علاج درد تو گر خود طبیب را
[M2]صد بار حقه های مداوا تهی شود
[B][M1]زان سنگها که کوهکن از غم به سینه کوفت
[M2]کی تا به حشر دامن صحرا تهی شود
[B][M1]جامی بس است نظم تو گر زانکه گوش چرخ
[M2]از گوشواره عقد ثریا تهی شود
[A]
[B][M1]هیچ گه بینم که آن مه مهربان من شود
[M2]رام گردد با من و آرام جان من شود
[B][M1]استخوانی شد تنم از لاغری وان هم خوش است
[M2]گر سگش را میل سوی استخوان من شود
[B][M1]این چنین جولان کنان کان شهسوار آمد برون
[M2]جای آن دارد که باز از کف عنان من شود
[B][M1]آتش افکن در من ای آه و سراپایم بسوز
[M2]باشد آن مه واقف سوز نهان من شود
[B][M1]زان لب شیرین تکلم یک سخن گر بشنوم
[M2]تا قیامت آن سخن ورد زبان من شود
[B][M1]گر سگ خود خواندم آن آهوی مردم شکار
[M2]شیر گردون خواهد از کمتر سگان من شود
[B][M1]گفتمش جامی به پابوس سگانت کی رسد
[M2]گفت آن روزی که خاک آستان من شود
[A]
[B][M1]جرمی که رخت ما به حریم فنا کشد
[M2]بهتر ز طاعتی که به عجب و ریا کشد
[B][M1]هر دم ز بزم عیش نهم رو به راه زهد
[M2]بازم کمند گیسوی چنگ از قفا کشد
[B][M1]گو جام صاف و دامن معشوق ساده گیر
[M2]آن را که دل به صحبت اهل صفا کشد
[B][M1]بر سنگ امتحان نشود هم عیار زر
[M2]هر مس که سر ز تربیت کیمیا کشد
[B][M1]زین گونه کز قضا و قدر در کشاکشم
[M2]در حیرتم که کار من آخر کجا کشد
[B][M1]بر حرف هیچ کس منه انگشت اعتراض
[M2]آن نیست کلک صنع که خط خطا کشد
[B][M1]جامی ز خوان رزق چو یک نان کفایت است
[M2]آزاده بار منت دونان چرا کشد
[A]
[B][M1]طبع مردم سوی خوبان وفاکیش کشد
[M2]خاطر من به بتان ستم اندیش کشد
[B][M1]هر که را سرکشی و شوخی و بدخویی بیش
[M2]خون گرفته دل من جانب او بیش کشد
[B][M1]می کشم تحفه جان پیش چنان سنگدلی
[M2]که به قتلم ز همه تیغ جفا پیش کشد
[B][M1]محرم خلوت وصلند همه محتشمان
[M2]محنت هجر همین عاشق درویش کشد
[B][M1]مرهمی بخش ز پیکان جگر ریش مرا
[M2]تا کی از دست طبیبان الم نیش کشد
[B][M1]زخم پیکان تو برد از دل من رنج فراق
[M2]ای خوش آن نیش که آزردگی از ریش کشد
[B][M1]جامی از آتش دل نعل سم رخش تو تافت
[M2]تا ز سر داغ وفایت به رخ خویش کشد
[A]
[B][M1]گرنه یار از زلف برقع پیش روی خود کشد
[M2]جمله دلها را به دام آرزوی خود کشد
[B][M1]من ز سر گویی تراشیدم زهی سرگشتگی
[M2]گر سوار من خم چوگان ز گوی خود کشد
[B][M1]خاک کویش بر تنم باشد ز رحمت خلعتی
[M2]بعد قتلم غرق خون چو گرد کوی خود کشد
[B][M1]عشقبازی خوی شد مسکین دلم را با بتان
[M2]این همه بیداد بدخویان ز خوی خود کشد
[B][M1]چون تو می خواهم دلی از سنگ لیک آهن ربای
[M2]تا تو چون تیر افکنی پیکان به سوی خود کشد
[B][M1]چون صراحی پر برآمد تشنه لعلت ز می
[M2]هم چنان از بهر یک جرعه گلوی خود کشد
[B][M1]لب فروبند از سخن جامی که طوطی این همه
[M2]بینوایی در قفس از گفت و گوی خود کشد
[A]
[B][M1]بازم کمند شوق به سوی تو می کشد
[M2]خاطر به خدمت سگ کوی تو می کشد
[B][M1]دل کو دو اسپه از غم خوبان همی گریخت
[M2]عشقش عنان گرفته به سوی تو می کشد
[B][M1]بوی تو یافت از گل نورسته باغبان
[M2]چندین جفای خار به بوی تو می کشد
[B][M1]تهمت چه بر زمانه نهد دل به جور و کین
[M2]کاینها همه ز تندی خوی تو می کشد
[B][M1]از جعد حلقه حلقه سنبل مرا چه سود
[M2]چون خاطرم به حلقه موی تو می کشد
[B][M1]بس پیر خلقه پوش که در دور لعل تو
[M2]از سر نهاده زهد سبوی تو می کشد
[B][M1]آشفته بلبلی ست جدا از بهار و باغ
[M2]جامی که ناله بی گل روی تو می کشد
[A]
[B][M1]رخت ز غالیه خط گرد آفتاب کشید
[M2]خطت ز سنبل تر بر سمن نقاب کشید
[B][M1]مصور ازل ابروی دلگشای تو خواست
[M2]ز مشک ناب هلالی بر آفتاب کشید
[B][M1]سگ تو خواست برای قلاده عقد گهر
[M2]به رشته مژه چشمم در خوشاب کشید
[B][M1]پلاس میکده زاهد ز دلق پشمین ساخت
[M2]بساط زرق به پای خم شراب کشید
[B][M1]شبی خیال تو دامن کشان ز ما نگذشت
[M2]کزین دو دیده نه دامن به خون ناب کشید
[B][M1]ز خواب ناز چو بگشاد دیده نرگس مست
[M2]چه نازها که ازان چشم نیم خواب کشید
[B][M1]ز درد هجر عذابی ست ناله رحمی کن
[M2]که در فراق تو جامی بسی عذاب کشید
[A]
[B][M1]خطت قوت ازان لعل خندان کشید
[M2]خضر چاشنی ز آب حیوان کشید
[B][M1]به خونم نوشته ست فرمان لبت
[M2]نخواهم سر از خط فرمان کشید
[B][M1]نیارست چشم دلم از تو دوخت
[M2]اجل کز تنم رشته جان کشید
[B][M1]پی مقدم تو ز سبزه صبا
[M2]بساط زمرد به بستان کشید
[B][M1]نه لاله ست آن بلکه خونین دلی
[M2]به دل بهر تو داغ پنهان کشید
[B][M1]نه غنچه ست بر گلبن آن بلکه گل
[M2]ز شرم تو رو در گریبان کشید
[B][M1]همین حاصل جامی از سیر بس
[M2]که در میکده پا به دامان کشید
[A]
[B][M1]شب دل سوخته آهی ز سر درد کشید
[M2]صبح بشنید همان دم نفس سرد کشید
[B][M1]من و جام می و شکر کرم پیر مغان
[M2]که به میخانه مرا همت آن مرد کشید
[B][M1]دارم از دوست غباری که چو من گرد شدم
[M2]در ره او ز چه رو دامن ازین درد کشید
[B][M1]ماه در خط شود از رشک تو زینسان که رخت
[M2]گرد خورشید خط غالیه پرورد کشید
[B][M1]روز بازار رخ خوب تو چون دید فلک
[M2]رقم حسن چرا بر مه شبگرد کشید
[B][M1]مژه خواهد که کند قصه هجران تحریر
[M2]کین همه جدول خونین به رخ زرد کشید
[B][M1]جامیا دل به غم و درد نه اندر ره عشق
[M2]که نشد مرد ره آن کس که نه این درد کشید
[A]
[B][M1]دردا که عشق یار به دیوانگی کشید
[M2]خط جنون به دفتر فرزانگی کشید
[B][M1]ایزد چو شمع حسن وی افروخت در ازل
[M2]بر ما رقم به منصب پروانگی کشید
[B][M1]ای من غلام همت آن رند پاکباز
[M2]کو درد و داغ عشق به مردانگی کشید
[B][M1]ننهند جز به خاطر ویرانه گنج عشق
[M2]معمور خاطری که به ویرانگی کشید
[B][M1]جا کن درون پاک ضمیری که عاقبت
[M2]زین شیوه کار قطره به دردانگی کشید
[B][M1]هر کس به کوی عاشقی از خان و مان گذشت
[M2]با او حبیب رخت به هم خانگی کشید
[B][M1]جامی در آشنایی و یاری نمود سعی
[M2]چندان که طبع دوست به بیگانگی کشید
[A]
[B][M1]هیچ شب بی تو دلم ناله به گردون نکشید
[M2]که به رویم رقم از اشک جگرگون نکشید
[B][M1]کس حریف من میخواره نشد بی لب تو
[M2]کز کف ساقی چشمم قدح خون نکشید
[B][M1]دل چو پرگار شد از دست تو سرگشته ولی
[M2]پای از دایره عشق تو بیرون نکشید
[B][M1]کوه را یافت هم آواز خود اندر غم ازان
[M2]کوهکن بار دل خویش به هامون نکشید
[B][M1]جان که من می کنم از هجر تو فرهاد نکند
[M2]آنچه من می کشم از عشق تو مجنون نکشید
[B][M1]می کشد دل سوی دل ای که دلم جز سوی تو
[M2]نکشیده ست تو را دل سوی من چون نکشید
[B][M1]مدعی نکته سنجیده جامی نشنید
[M2]طبع موزون چو نبودش سوی موزون نکشید
[A]
[B][M1]به گلگشت بهار این خاطر ناشاد نگشاید
[M2]ز گل بی روی تو جز ناله و فریاد نگشاید
[B][M1]گره شد در دلم زلفت چه گردم گرد بستانها
[M2]چو دانم کین گره از طره شمشاد نگشاید
[B][M1]اگر مقصود نی آزادی از سرو قدت باشد
[M2]صبا بند از زبان سوسن آزاد نگشاید
[B][M1]چه سود از روزن جنت اگر شیرین معاذالله
[M2]ز کوی خود دری در روضه فرهاد نگشاید
[B][M1]درآید هر که را بینی ز در یاری و غمخواری
[M2]در محنت سرای عاشقان جز باد نگشاید
[B][M1]مخوان زین پس به درس ای همدم از کوی خراباتم
[M2]که مشکل های عشق از خدمت استاد نگشاید
[B][M1]مگو جامی بدان مه کز غم خویشم رهایی ده
[M2]خلاص مرغ دام افتاده از صیاد نگشاید
[A]
[B][M1]ماه من تا کمر از موی میان نگشاید
[M2]بیدلان را گره از رشته جان نگشاید
[B][M1]چون بنفشه ز قفا باد زبان سوسن را
[M2]گر به آزادی آن سرو زبان نگشاید
[B][M1]گر ببیند صدف آن حقه در گر چه فتد
[M2]جای قطره گهر از ابر دهان نگشاید
[B][M1]آن دو لب هست دو کان شکر ار شهد فروش
[M2]بیند آن را دگر از شرم دکان نگشاید
[B][M1]در گلو گریه گره گشت بسوزد دل اگر
[M2]تیغ آن شوخ ره آه و فغان نگشاید
[B][M1]تا اشارت نکند ابروی او چرخ فلک
[M2]بر دلم تیر بلایی ز کمان نگشاید
[B][M1]پیش افسرده دلان عرض سخن جامی چند
[M2]دفتر خویش گل ایام خزان نگشاید
[A]
[B][M1]بر من از خوی تو هر چند که بی داد رود
[M2]چون رخ خوب تو بینم همه از یاد رود
[B][M1]گره طره مشکین مگشا پیش صبا
[M2]عمر صد دل شده مپسند که بر باد رود
[B][M1]تا به کی عاشق دلخسته به امید وصال
[M2]شادمان سوی درت آید و ناشاد رود
[B][M1]نقش شیرین رود از سنگ ولی ممکن نیست
[M2]که خیال رخش از خاطر فرهاد رود
[B][M1]خاک بادا سر من در ره آن سرو روان
[M2]که گرفتاری من بیند و آزاد رود
[B][M1]جز به ویرانه غم جا نکند مرغ دلم
[M2]چغذ ازان نیست که در منزل آباد رود
[B][M1]دل به آن غمزه خونریز کشد جامی را
[M2]صید را چون اجل آید سوی صیاد رود
[A]
[B][M1]نشکسته دلی ز هجر کی از دیده خون رود
[M2]از شیشه تا درست بود باده چون رود
[B][M1]از کشتگان به کوی تو شد سیل خون روان
[M2]مپسند بیش ازین که به کوی تو خون رود
[B][M1]هرگه ز زلف سلسله بر طرف رخ نهی
[M2]بس عقل ذوفنون که به قید جنون رود
[B][M1]آن گرمرو به عشق سزد کز کمال شوق
[M2]پروانه وش به آتش سوزان درون رود
[B][M1]ماند به سنگ در اثر آه کوهکن
[M2]گر خود نشان تیشه اش از بیستون رود
[B][M1]طفلان ره نشسته به امید جوی شیر
[M2]عارف به جست و جوی می لاله گون رود
[B][M1]جامی حدیث شوق لبش گفت عاقبت
[M2]آری چو جام پر شود از سر برون رود
[A]
[B][M1]آنچه از آتش غم با دل غمناک رود
[M2]گر برآرم دم ازان دود بر افلاک رود
[B][M1]بنده ام پاکروی را که درین دیر کهن
[M2]تا زید پاک زید چون برود پاک رود
[B][M1]زیر هر سنگ فتاده ست سر سرهنگی
[M2]پر دلی کو که درین راه خطرناک رود
[B][M1]دیده را تا به زمین فرش نسازم مخرام
[M2]حیف باشد ز چنین پای که بر خاک رود
[B][M1]لذت تیغ غمت باد بر آن کشته حرام
[M2]که نه با عهد درست و کفن چاک رود
[B][M1]سرفرازان جهان گردن تسلیم نهند
[M2]هر کجا قصه آن حلقه فتراک رود
[B][M1]جامی از خط خوشش پاک مکن لوح ضمیر
[M2]کین نه حرفی ست که از صفحه ادراک رود
[A]
[B][M1]در چمن یارم چو با آن لطف و بالا می رود
[M2]سرو را پای و صنوبر را دل از جام می رود
[B][M1]ز اشک و آهم در زمین و آسمان رسوای عشق
[M2]چون کنم کان تا ثری وین تا ثریا می رود
[B][M1]بر فلک افکنده جان پیچان کمند از دود دل
[M2]گویی از شوق لبش سوی مسیحا می رود
[B][M1]هر که می راند حدیث نطق طوطی بر زبان
[M2]عاشقان را دل به آن لعل شکرخا می رود
[B][M1]صید از صحرا به شهر آرند و آن چابک سوار
[M2]کرده صید خویش شهری سوی صحرا می رود
[B][M1]می رود زنجیر جنبان هوشمندان را به عشق
[M2]هر کجا مجنون او زنجیر بر پا می رود
[B][M1]بر درش کم گوی جامی را گران جان ای رقیب
[M2]زانکه امروز آمد آن مسکین و فردا می رود
[A]
[B][M1]بر رخ زردم نه اشک است اینکه گلگون می رود
[M2]شد دلم ریش از غمت وز ریش دل خون می رود
[B][M1]گر دلم شد رخنه از تیغ جفایت باک نیست
[M2]جانم از زندان غم زان رخنه بیرون می رود
[B][M1]بر تن زارم زمین شد بی تو تنگ ای کاش دست
[M2]می زند در دامن آه و به گردون می رود
[B][M1]ما میان بار اندوه و تو با آسودگان
[M2]کوهکن در کوه و شیرین گشت هامون می رود
[B][M1]پوست بهر غیر پوشد ورنه لیلی واقف است
[M2]در حریم حی به هر شکلی که مجنون می رود
[B][M1]خوانده ای دانم که بی جو می رود آب بهشت
[M2]لطف آن قد بین که بر روی زمین چون می رود
[B][M1]چون سخن در وصف آن دندان رود آنجا چه لطف
[M2]نظم جامی را سخن در در مکنون می رود
[A]
[B][M1]آن ترک شوخ بین که چه مستانه می رود
[M2]شهری اسیر کرده سوی خانه می رود
[B][M1]هر جانبی که جلوه کنان روی می نهد
[M2]با او هزار عاشق دیوانه می رود
[B][M1]جانم ز تن رمید به سودای خال او
[M2]مرغ از قفس پرید پی دانه می رود
[B][M1]از صبر رفته پیش غمش می کنم گله
[M2]با آشنا حکایت بیگانه می رود
[B][M1]حاشا که شمع چهره فروزد میان جمع
[M2]گر داند آنچه با دل پروانه می رود
[B][M1]زاهد به خلد مایل و عاشق به کوی دوست
[M2]بلبل به باغ و چغذ به ویرانه می رود
[B][M1]جامی ملول شد ز رفیقان کوی زهد
[M2]پیمان شکست و بر سر پیمانه می رود
[A]
[B][M1]دوستان بازم عجب کاری فتاد
[M2]دل به دام عشق خون خواری فتاد
[B][M1]جان رمید از تن به کویش آرمید
[M2]از قفس مرغی به گلزاری فتاد
[B][M1]ما بلا خواهیم و زاهد عافیت
[M2]هر متاعی را خریداری فتاد
[B][M1]در حریم وصل محرم شد رقیب
[M2]دامن گل در کف خاری فتاد
[B][M1]عقل شد مفتون مشکین طره اش
[M2]ساده ای در دام طراری فتاد
[B][M1]چشم پوشیدم رخش دیدم به خواب
[M2]خفته ای را بخت بیداری فتاد
[B][M1]عمرها جامی وفا ورزید و مهر
[M2]کارش آخر با جفاکاری فتاد
[A]
[B][M1]گر کار دل عاشق با کافر چین افتد
[M2]به زانکه به بدخویی بی رحم چنین افتد
[B][M1]جایی که بود تابان خورشید مکن جولان
[M2]حیف است کزان بالا سایه به زمین افتد
[B][M1]عشق تو به مهر و کین هر چند زند قرعه
[M2]مشکل که به نام من جز قرعه کین افتد
[B][M1]هر جا که جعد برقی از آتش عشق تو
[M2]صد دلشده را شعله در خرمن دین افتد
[B][M1]محراب حضور آمد ما را خم ابرویت
[M2]در وی ز خطای ما مپسند که چین افتد
[B][M1]هر لحظه زنم آهی باشد که بدین ناوک
[M2]سیاره ادبارم از چرخ برین افتد
[B][M1]جامی چو سخن راند از لعل گهربارت
[M2]در دامنش از دیده درهای ثمین افتد
[A]
[B][M1]اگر هر شب نه در بستر نم از چشم ترم افتد
[M2]ز چاک سینه چون آتش جهد در بسترم افتد
[B][M1]چو در جانم زدی آتش برون ران از در خویشم
[M2]مبادا در حریم مجلست خاکسترم افتد
[B][M1]نشست اندر سرم سنگ جفایت گر سرم از تن
[M2]فتد بهتر که این تاج کرامت از سرم افتد
[B][M1]نخواهم کشتنت گویی ولی با آن لب و غمزه
[M2]که خونخوارند و خونریز این سخن چون باورم افتد
[B][M1]چو بی تو می خورم ساغر تهی ناگشته پرگردد
[M2]ز قطره قطره خون کز هر مژه در ساغرم افتد
[B][M1]بتر افتادم از عشقت خطا بود آنکه می گفتم
[M2]که عشق تو ز دیگر خوبرویان بهترم افتد
[B][M1]به عهد عافیت کردم هوای آن جوان جامی
[M2]چه دانستم کزو هر دم بلایی دیگرم افتد
[A]
[B][M1]چشمم از گریه چو در ورطه خون می افتد
[M2]راز پنهان دل از پرده برون می افتد
[B][M1]بختم آن زلف نگون است و مرا در ره عشق
[M2]هر چه می افتد ازین بخت نگون می افتد
[B][M1]بی تو گم شد اثرم وز غم تو در عجبم
[M2]که به سر وقت من گمشده چون می افتد
[B][M1]گذر دیده شد آغشته به خون دل ازان
[M2]پاره های جگر آلوده به خون می افتد
[B][M1]خلق گویند بکن صبر و لب از آه ببند
[M2]چون کنم صبر که آتش به درون می افتد
[B][M1]شعله آه من اینسان که ز گردون گذرد
[M2]عرش را دمبدم آتش به ستون می افتد
[B][M1]جامی این نوع که سررشته تدبیر گسست
[M2]آخرالامر به زنجیر جنون می افتد
[A]
[B][M1]تو را هرگز گذر بر جانب گلشن نمی افد
[M2]که از شوق تو گل را چاک در دامن نمی افتد
[B][M1]سرم دور از درت باری ست بر گردن اگر تیغت
[M2]نیاید در میان این بارم از گردن نمی افتد
[B][M1]چنین کز سینه برق آه تا گردون رود شبها
[M2]عجب دارم که مه را شعله بر خرمن نمی افتد
[B][M1]چه حاصل گر مرا از زخم پیکان سینه روزن شد
[M2]چو هرگز پرتوی زان مه بر این روزن نمی افتد
[B][M1]چنان مست می ناز است آن ترک جفاپیشه
[M2]که صد ره می کنم افغان به حال من نمی افتد
[B][M1]به لب نه جام پس در ده که عیشم می شود تیره
[M2]اگر عکسی ز لعلت در می روشن نمی افتد
[B][M1]به آهو نسبت آن نرگس جادو مکن جامی
[M2]که آهو این چنین خونریز و مردافکن نمی افتد
[A]
[B][M1]روی تو آفتاب را ماند
[M2]لعل تو شهد ناب را ماند
[B][M1]چون گشادی دهان به خنده لبت
[M2]درج در خوشاب را ماند
[B][M1]نرگس تو ز خواب نیمه شده
[M2]نرگس نیم خواب را ماند
[B][M1]پاره پاره دلم بر آتش شوق
[M2]پاره های کباب را ماند
[B][M1]پیش لب تشنگان راه طلب
[M2]وعده هایت سراب را ماند
[B][M1]شد گلستان کتاب لطف و رخت
[M2]زان کتاب انتخاب را ماند
[B][M1]خط بر آن لب خوش است و گرد ذقن
[M2]رقم ناصواب را ماند
[B][M1]نقد عشق تو و دل ویران
[M2]گنج و کنج خراب را ماند
[B][M1]نظم پروین چه روشن است و بلند
[M2]شعر جامی جواب را ماند
[A]
[B][M1]اگر ناز و فریب چشم شوخت این چنین ماند
[M2]عجب گر هیچ کس را در جهان دل بلکه دین ماند
[B][M1]نخستین تیر کاندازی فکن بر سینه ریشم
[M2]که ذوق آن مرا در سینه تا روز پسین ماند
[B][M1]خط مشکین تو بر لب صف موری ست پنداری
[M2]که ناگه وقت رفتن پای شان در انگبین ماند
[B][M1]مکن دور از رخم ای پاکدامن اشک خونین را
[M2]که ترسم داغهای خون تو را بر آستین ماند
[B][M1]بر این در گر چو باد صبح زاهد را گذار افتد
[M2]کجا در خاطرش اندیشه خلد برین ماند
[B][M1]گهی کآیی سواره روی خود مالم به ره شاید
[M2]که از خاک سم اسپ تو گردی بر جبین ماند
[B][M1]اگر جامی برد جز قبله روی تو را سجده
[M2]ازان شرمندگی تا حشر رویش بر زمین ماند
[A]
[B][M1]شد خیال آن خط از دل وان رخ مهوش بماند
[M2]دود زود از خانه بیرون رفت لیک آتش بماند
[B][M1]ناخوشیها دید مجنون از غم لیلی ولی
[M2]بهر ارباب دل از وی داستانی خوش بماند
[B][M1]مست می راندی میان شهر دی ابرش سوار
[M2]بس عزیزان را که سر زیر سم ابرش بماند
[B][M1]کرده بودی وعده تیری وه کزین بخت دژم
[M2]آنچه بایستی مرا در دل در آن ترکش بماند
[B][M1]در لطافت سرو بگذشت از سرافرازان باغ
[M2]لیک در رفتار خوش زان قامت دلکش بماند
[B][M1]پاک شد لوح دل از هر نقش لیکن همچنان
[M2]ذوق یار ساده و جام می بیغش بماند
[B][M1]داشت جامی دین و دنیا زهد و تقوی صبر و هوش
[M2]دولت عشق تو باقی باد کز هر شش بماند
[A]
[B][M1]یار رفت از چشم و در دل خارخار او بماند
[M2]بر جگر صد داغ حسرت یادگار او بماند
[B][M1]روی گردآلود خود بر خاک سودم هر کجا
[M2]کز سم مرکب نشان بر رهگذار او بماند
[B][M1]گر چه برگشتن ز عمر رفته نتوان داشت چشم
[M2]عمرها چشمم به راه انتظار او بماند
[B][M1]گرد رخسارش نه خط است آنکه چون زلفش ز باد
[M2]عنبرافشان گشت گردی بر عذار او بماند
[B][M1]سرو من بگذشت بر طرف چمن دامن کشان
[M2]شاخ گل با آن لطافت شرمسار او بماند
[B][M1]ذوق مرهم نیست مجروح خدنگ دوست را
[M2]زخم پیکان به که در جان فگار او بماند
[B][M1]دور ازان لبهای میگون ماند جامی تلخکام
[M2]راحت می رفت و تشویش خمار او بماند
[A]
[B][M1]مرا ز مایه سودا امید سود نماند
[M2]که یار با من شیدا چنان که بود نماند
[B][M1]چو بافت عشق لباس از پلاس ادبارم
[M2]چه غم کز اطلس اقبال تار و پود نماند
[B][M1]صدای تیغ تو آمد به بزم زنده دلان
[M2]کدام سر که در او ذوق این سرود نماند
[B][M1]مرید عشق تو ننهاد پا به منبر وعظ
[M2]چو شیخ شهر درین پایه فرود نماند
[B][M1]نشان مجو ز دل آتشینم آه نگر
[M2]کز آتشی که تو دیدی به غیر دود نماند
[B][M1]ازان زمان که مرا قبله طاق ابروی توست
[M2]به قبله دگرم طاقت سجود نماند
[B][M1]چنان به چشم عزیز تو خوار شد جامی
[M2]که هیچ غصه ازو در دل حسود نماند
[A]
[B][M1]گر چه پیش تو مرا هیچ ره و روی نماند
[M2]روی من جز پی اقبال تو هر سوی نماند
[B][M1]خانه ای بود به کوی طرب از وصل توام
[M2]شد خراب از غمت آن خانه و آن کوی نماند
[B][M1]بس که از موی میان تو جدا موییدم
[M2]تنم از مویه چو مویی شد و آن موی نماند
[B][M1]جوی چشمم ز خیال رخت آبادان بود
[M2]تا تو رفتی ز نظر آب درین جوی نماند
[B][M1]بنما زودتر ای کعبه مقصود جمال
[M2]که درین ره دگرم تاب تک و پوی نماند
[B][M1]پیر گشتم من بدروز ولی در دل من
[M2]جز تمنای جوانان نکوروی نماند
[B][M1]لب گشا ای گل رعنا به سخن جامی را
[M2]که درین باغ جز او بلبل خوشگوی نماند
[A]
[B][M1]خاطر خوبان به صید اهل دل مایل نماند
[M2]یا دل بی حاصل ما عشق را قابل نماند
[B][M1]در دیار خوبرویان دلربایی یافت نیست
[M2]یا به شهر عشقبازان هیچ صاحبدل نماند
[B][M1]عشق را باطل شناسد زاهد حق ناشناس
[M2]دانش اندوزی که بشناسد حق از باطل نماند
[B][M1]ماند صد مشکل درین ره وز همه مشکل تر آنک
[M2]کامل العقلی که داند حل یک مشکل نماند
[B][M1]جام صافی دیگران خوردند و محفل بر شکست
[M2]کاسه دردی نصیب ما ازان محفل نماند
[B][M1]قصه کوته جمله غرق بحر استغنا شدند
[M2]آن که داند راه و رسم بحر بر ساحل نماند
[B][M1]باز کش جامی زمام دل ز نقش آب و گل
[M2]هیچ کس را تا قیامت پای دل در گل نماند
[A]
[B][M1]کسی کو شب به بالین من بیمار می گردد
[M2]دلش از ناله های زار من افگار می گردد
[B][M1]غم من خور خدا را پیشتر زان دم که گویندت
[M2]فلان دیوانه گشته گرد هر بازار می گردد
[B][M1]رخت بنما که بر من جان سپردن در دم آخر
[M2]ز محرومی دیدار این چنین دشوار می گردد
[B][M1]خوش آن روزی که گفتی با رفیقان چون مرا دیدی
[M2]که این مسکین به کوی ما چرا بسیار می گردد
[B][M1]اجل بس نیست گویی بهر خونریز دل افگاران
[M2]که با آن داغ هجران تو اکنون یار می گردد
[B][M1]مه مقصود روی از مطلع امید ننماید
[M2]به رغم من چنین کین چرخ کژرفتار می گردد
[B][M1]به کویت خاک شد عاشق ولی با صد غم و حسرت
[M2]هنوزش جان به گرد آن در و دیوار می گردد
[B][M1]تو خوش بر مسند راحت به خواب نازی و جامی
[M2]به گرد کوی تو تا صبحدم بیدار می گردد
[A]
[B][M1]نمی خواهم که با من هیچ یاری همنشین گردد
[M2]که می ترسم دلش ز اندوه من اندوهگین گردد
[B][M1]چو اندوه دل محزون من تسکین نمی یابد
[M2]چه حاصل زانکه چون من دیگری را دل حزین گردد
[B][M1]سواد دیده را مردم تو بودی کی بود یارب
[M2]که این ویرانه یک بار دگر مردم نشین گردد
[B][M1]پس از عمری دمی خوش گر برآید از دلم بی تو
[M2]به لب ناآمده در سینه آه آتشین گردد
[B][M1]ازان شیرین زبان هر شب جدا تا روز می سوزم
[M2]چو آن مومی که محروم از وصال انگبین گردد
[B][M1]به قد هر که برد تیغ هجران خلعت دردی
[M2]سرشک لعل من آن را طراز آستین گردد
[B][M1]ازان گم گشته در زیر زمین جامی کجا یابد
[M2]نشان گر فی المثل گرد همه روی زمین گردد
[A]
[B][M1]رسید قاصد و درجی ز مشک ناب آورد
[M2]چه جای درج که درجی در خوشاب آورد
[B][M1]ز شب نوشته مثالی به گرد صفحه صبح
[M2]به نام ذره سرگشته ز آفتاب آورد
[B][M1]خراب بود ز ظلم فراق کشور دل
[M2]نشان لطف سوی کشور خراب آورد
[B][M1]سخن درست بگویم ز شاه مسند ناز
[M2]نیازنامه درویش را جواب آورد
[B][M1]غلام مقدم آنم کزان لب و غمزه
[M2]نوید مرحمت آلوده عتاب آورد
[B][M1]بتافت خامه سر از شرح هجر حیرانم
[M2]که نامه قصه ما را چگونه تاب آورد
[B][M1]شب از فسانه وصلت به روز می آرم
[M2]اگر چه بخت مرا این فسانه خواب آورد
[B][M1]گذشت پایه نظمت ز آسمان جامی
[M2]چو پی به خاک در شاه کامیاب آورد
[B][M1]شهنشهی که چو راه سفر گرفت ظفر
[M2]به هم عنانی او پای در رکاب آورد
[A]
[B][M1]سحر نسیم صبامژده حبیب آورد
[M2]نوید مقدم گل سوی عندلیب آورد
[B][M1]بعید نیست که صد جان به مژده بستاند
[M2]بدین بشارت دولت که عن قریب آورد
[B][M1]گذشت باد بر آن پیرهن که سوی چمن
[M2]به دامن سمن و جیب غنچه طیب آورد
[B][M1]بلاست تیغ فراق و حبیب می داند
[M2]که این بلا به سر من همه رقیب آورد
[B][M1]طریق عشق چه پویم که بخت تیره مرا
[M2]ز قسمت ازل اندوه و غم نصیب آورد
[B][M1]به هرزه درد سر خویش داد و رنج طبیب
[M2]کسی که بر سر بیمار دل طبیب آورد
[B][M1]غریب شهر تو جامی نداشت دسترسی
[M2]جز آنکه پیش تو این گفته غریب آورد
[A]
[B][M1]مهی که حسن خطش بر بتان شکست آورد
[M2]دل مرا به دو انگشت خط به دست آورد
[B][M1]غلام قاصد اویم که یک سواره ز راه
[M2]رسید و بر صف اندوه و غم شکست آورد
[B][M1]گشاد طره و بر طرف ماه سلسله بست
[M2]هزار نقش عجب زان گشاد و بست آورد
[B][M1]هوای دانه آن خال مرغ جان مرا
[M2]ز شاخ سدره درین دامگاه پست آورد
[B][M1]به بیدلی مزن ای خواجه طعن من آن کیست
[M2]که دل ز عشوه آن چشم نیم مست آورد
[B][M1]زری که هست به می ده که خواهد آخر کار
[M2]زمانه رخصت تاراج زرپرست آورد
[B][M1]چه تلخ و شور که جامی کشید پنجه سال
[M2]که صید کام ز بحر طلب به شست آورد
[A]
[B][M1]یاد آن مطرب که ما را هر چه بود از یاد برد
[M2]بادی اندر نی دمید اندیشه ها را باد برد
[B][M1]عمرها در کوی دانش خانه ای می ساخت عقل
[M2]موج زد طوفان عشق آن خانه از بنیاد برد
[B][M1]لذت غم های عشقت در مذاق جان نشست
[M2]آرزوی شادی و عیش از دل ناشاد برد
[B][M1]گوش بر افسانه گردون منه کین کوزپشت
[M2]لعل شیرین را به افسون از کف فرهاد برد
[B][M1]خواستم فریاد از دست تو هم پیش تو لیک
[M2]حیرت دیدارت از من قوت فریاد برد
[B][M1]بی گل لای می و خشت سر خم کی توان
[M2]باطن معمور ازین دیر خراب آباد برد
[B][M1]جامی از شاگردی پیر مغان شد می پرست
[M2]شد هنرور هر که رنج خدمت استاد برد
[A]
[B][M1]آهوی چشم تو دل شیران دین برد
[M2]آهو که دید کو دل شیران چنین برد
[B][M1]گردد ز تاب مهر تو رخشنده اختری
[M2]هر پاره دل که آه به چرخ برین برد
[B][M1]واعظ که وصف خلد همی کرد و شرم داشت
[M2]پیش لبت که نام می و انگبین برد
[B][M1]ندهند نیم جرعه به صد ساله زهد کیست
[M2]کین قصه را به زاهد خلوت نشین برد
[B][M1]تابم پس از سجود رهت روی از صبا
[M2]ترسم که خاک پای توام از جبین برد
[B][M1]آتش به هفت چرخ زند برق آه من
[M2]گر نیم شعله زین جگر آتشین برد
[B][M1]جامی خیال خال تو با خود به خاک برد
[M2]چون مور دانه یافت به زیر زمین برد
[A]
[B][M1]کو صبا تا ره به سرو خوش خرام من برد
[M2]گه سلام او رساند گه پیام من برد
[B][M1]در بیان شوق او هر لحظه چون اوراق گل
[M2]دفتر رنگین ز اشک لاله فام من برد
[B][M1]نامه من کی تواند برد قاصد پیش یار
[M2]چون ندارد هرگز آن یارا که نام من برد
[B][M1]شد دلم چون نافه خون تا آمد آن آهو به دام
[M2]وای من گر عشوه دهرش ز دام من بود
[B][M1]از خدا خواهم رسولی در دعا هر صبح و شام
[M2]تا به یار من دعای صبح و شام من بود
[B][M1]شد ز جام صبر کام عیش من تلخ ای طبیب
[M2]شربتی فرما که این تلخی زکام من برد
[B][M1]ساقی بزمم خیال آن لب آمد جم کجاست
[M2]تا چو جامی جرعه عشرت ز جام من برد
[A]
[B][M1]نه پیکی که از ما پیامش برد
[M2]نه بادی که روزی سلامش برد
[B][M1]مرا طاقت دیدن او کجاست
[M2]که بی خود شوم هر که نامش برد
[B][M1]چو آن مه کند جلوه از طرف بام
[M2]فلک رشک بر طرف بامش برد
[B][M1]مرا سوی سرو سهی چون صبا
[M2]هوای قد خوش خرامش برد
[B][M1]بود سرمه دیده آن خاک راه
[M2]که مردم به صد اهتمامش برد
[B][M1]چه نیکوست بودن گرفتار او
[M2]خوش آن مرغ کو ره به دامش برد
[B][M1]به میخانه جامی به خود چون رود
[M2]مگر همت شیخ جامش برد
[A]
[B][M1]یار جستم که غم از خاطر غمگین ببرد
[M2]نه که جان کاهد و دل خون کند و دین ببرد
[B][M1]دل سپردم به بتی تا شود آرام دلم
[M2]نه که تسکین و قرار از من مسکین ببرد
[B][M1]من در آن غم که دل از وی به چه فن بستانم
[M2]او در اندیشه که جان را به چه آیین ببرد
[B][M1]گر دهد خوی تو صد غصه ز دل تلخی آن
[M2]لب لعل تو به یک نکته شیرین ببرد
[B][M1]نکنم گریه ز شوقت چه کنم می ترسم
[M2]که غبار رهت از چشم جهان بین ببرد
[B][M1]بگذر سوی چمن تا ز لطافت رخ تو
[M2]پرده گل بدرد رونق نسرین ببرد
[B][M1]سخن چین سر زلف تو مستور خوش است
[M2]آه اگر بوی ازین نکته سخن چین ببرد
[B][M1]سیل اشکم ببرد سنگ ولی ممکن نیست
[M2]که تو را نقش ستم از دل سنگین ببرد
[B][M1]نقد جان در عوض خاک درت چیزی نیست
[M2]سود جامی ست اگر آن بدهد وین ببرد
[A]
[B][M1]لبم از خاک پات می گوید
[M2]تشنه ز آب حیات می گوید
[B][M1]هر که محراب ابروان تو دید
[M2]عجلوا بالصلوة می گوید
[B][M1]عقده زلف پیچ پیچ تو را
[M2]خرد از مشکلات می گوید
[B][M1]زایر کعبه را مقیم درت
[M2]کافر سومنات می گوید
[B][M1]زاهد از ورد خویش می نازد
[M2]صوف از واردات می گوید
[B][M1]مست عشق تو ورد و وارد را
[M2]حیله و ترهات می گوید
[B][M1]جامی از ترهات بسته زبان
[M2]سخن از طره هات می گوید
[A]
[B][M1]دل قدت را بلاست می گوید
[M2]کج نگویم که راست می گوید
[B][M1]هر که را دیده شد غبار درت
[M2]دیده را توتیاست می گوید
[B][M1]درد خود بی تو هر که را گفتم
[M2]درد تو بی دواست می گوید
[B][M1]لب تو خط فزود می گویم
[M2]لب من جانفزاست می گوید
[B][M1]تیر من گفت در دلت حیف است
[M2]آنچه در دل مراست می گوید
[B][M1]قتل من کار توست می گوید
[M2]قتل تو عار ماست می گوید
[B][M1]هست هر مو ز زلف او عمری
[M2]جامی این عمرهاست می گوید
[A]
[B][M1]با تو آن کس که ز هر جا سخنی می گوید
[M2]حیفم آید که حدیث چو منی می گوید
[B][M1]هیچ کس سر دهانت به حقیقت نشناخت
[M2]هر کسی بهر دل خود سخنی می گوید
[B][M1]بر سر خاک شهیدان تو هر لاله جدا
[M2]شرح داغ دل خونین کفنی می گوید
[B][M1]شمع را شعله زد آتش به زبان بس که ز سوز
[M2]حال پروانه به هر انجمنی می گوید
[B][M1]وصف رخسار و قد توست که در هر چمنی
[M2]بلبلی قصه سرو و سمنی می گوید
[B][M1]من به نام تو خوشم ذکر زبان باد به خیر
[M2]کش چو تسبیح به هر دمزدنی می گوید
[B][M1]گفته جامی ازان همچو شکر شیرین است
[M2]که ز شوق لب شیرین دهنی می گوید
[A]
[B][M1]با تو آنان که حدیث چو منی می گویند
[M2]پیش جان قصه فرسوده تنی می گویند
[B][M1]من نه آنم که کسی پیش تو گوید سخنم
[M2]بهر تسکین دل من سخنی می گویند
[B][M1]عندلیبان ز سر سرو به آواز بلند
[M2]ذکر بالای تو در هر چمنی می گویند
[B][M1]نکشد خاطر من جز به تو هر جا که کسان
[M2]سخن عشوه گری غمزه زنی می گویند
[B][M1]کوه غم های تو را می کنم از تیشه صبر
[M2]منم امروز اگر کوهکنی می گویند
[B][M1]با تو نازک بدن آنها که ز گل یاد کنند
[M2]پیش یوسف سخن پیرهنی می گویند
[B][M1]سوز جامی نشد ای شمع هنوزت روشن
[M2]گر چه آن قصه به هر انجمنی می گویند
[A]
[B][M1]لبم از شعله شوق آبله پر خون زد
[M2]بهر پابوس تو جان خیمه ز تن بیرون زد
[B][M1]هر حبابی که ز خونابه چشمم برخاست
[M2]دل به بزم غم ازان جام می گلگون زد
[B][M1]چون رود نقش خط سبز تو از خاطر ما
[M2]کین رقم بر ورق ما قلم بی چون زد
[B][M1]جوهری را لب و دندان تو آمد به خیال
[M2]قفل یاقوت چو بر درج در مکنون زد
[B][M1]سر ما باد کم از خاک به زیر قدمی
[M2]که به راه تو ز ما یک دو سه گام افزون زد
[B][M1]رگ رگ ما ز تو نالان بود آن کیست بگو
[M2]که نه در چنگ غمت نعره بدین قانون زد
[B][M1]جامی احسنت که در نظم عجم نو کردی
[M2]آن نوا را که در اشعار عرب مجنون زد
[A]
[B][M1]آن کج کله چو کاکل گلبوی شانه زد
[M2]از رشک شانه آتشم از دل زبانه زد
[B][M1]تبخاله نیست بر لبم این آبله که جان
[M2]خیمه ز داغ و درد درون بر کرانه زد
[B][M1]شد در وفا نشانه دل ما و چشم تو
[M2]از غمزه صد خدنگ جفا بر نشانه زد
[B][M1]اقبال پایبوس تو این آستانه یافت
[M2]مقبل کسی که بوسه بر این آستانه زد
[B][M1]چشمت دلی ز علم و هنر پر ز من ربود
[M2]عیار پیشه بین که چه بر کنج خانه زد
[B][M1]زد در سماع عشق تو مطرب ترانه ای
[M2]صد چرخ اشک گر مروم زان ترانه زد
[B][M1]جامی چو رو نهاد ز تبریز در عراق
[M2]شوخی ز فارس راه دلش در میانه زد
[A]
[B][M1]یار کز ساعد آستین بر زد
[M2]بهر تاراج عقل و دین برزد
[B][M1]دست مهرش گرفت جیب دلم
[M2]گر چه دامن به قصد کین بر زد
[B][M1]داغ سودا نهاد بر دل گل
[M2]تا به رخ خال عنبرین بر زد
[B][M1]رخنه در قبله نیازم کرد
[M2]تا به ابروی ناز چین بر زد
[B][M1]نیست آن خط که خاتم جم را
[M2]مور مشکین سر از نگین بر زد
[B][M1]سوخت عالم چو شعله آهم
[M2]علم از جان آتشین بر زد
[B][M1]نیست بر خاک جامی این لاله
[M2]داغ او شعله از زمین بر زد
[A]
[B][M1]تو را چو مشک تر از برگ یاسمین خیزد
[M2]چه فتنه کز پی تاراج عقل و دین خیزد
[B][M1]اگر در آب فتد عکس قد و عارض تو
[M2]به هر زمین که رسد سرو و یاسمین خیزد
[B][M1]ز باغ وصل چه سان برخورم که گر صد بار
[M2]نهال مهر نشانم درخت کین خیزد
[B][M1]مریض عشق به کوی تو تا غبار نشد
[M2]ز ضعف تن نتوانست کز زمین خیزد
[B][M1]اگر چه غرقه به خون رفت عاشق تو به خاک
[M2]چو لاله داغ جفای تو بر جبین خیزد
[B][M1]ز شوق لعل لبت خاست در دل گرمم
[M2]تبی که در تن محرور از انگبین خیزد
[B][M1]به بزم گل چو سرایند نظم جامی را
[M2]ز بلبلان همه گلبانگ آفرین خیزد
[A]
[B][M1]چو مست من ز خمار شبانه برخیزد
[M2]هزار فتنه و شور از زمانه برخیزد
[B][M1]چو تیر جور نهد بر کمان ز میدانش
[M2]هزار کشته برای نشانه برخیزد
[B][M1]نشان من به خیال میان او گم باد
[M2]بود خیال دویی از میانه برخیزد
[B][M1]ز تف خون دلم بس که نم رود بالا
[M2]گیاه محنتم از بام خانه برخیزد
[B][M1]بود بهانه منع نظاره برقع زلف
[M2]خوش آن زمان که ز پیش این بهانه برخیزد
[B][M1]اثر نماند ز من زان نشست شعله آه
[M2]ز خس چو سوخته شد کی زبانه برخیزد
[B][M1]گمان مبر که چو گردد وجود جامی خاک
[M2]به هیچ بادی ازین آستانه برخیزد
[A]
[B][M1]جان بخشد از لب کشته را وانگه به خون فرمان دهد
[M2]خون خواری آن شوخ بین کز بهر کشتن جان دهد
[B][M1]خاکم پس از فرسودگی ریزید در میدان او
[M2]باشد سمند خویش را روزی بر آن جولان دهد
[B][M1]جانم فدای ساقیی کو آشکارا می خورد
[M2]وان دم که دور ما رسد خونابه پنهان دهد
[B][M1]گر سایه بر خار افکند آن گل عذار غنچه لب
[M2]آن خار شاخ گل شود بر غنچه خندان دهد
[B][M1]هر تیر کان شوخ افکند بر صید با صد ذوق دل
[M2]گاهش چو جان در برکشد گه بوسه بر پیکان دهد
[B][M1]چون دست ندهد وصل او دور از رقیب تندخو
[M2]آن به که عاشق خویش را خو با غم هجران دهد
[B][M1]گردی شد از راهش زیان در چشم جامی وین زمان
[M2]آرد به دامن ها گهر از دیده تا تاوان دهد
[A]
[B][M1]می رسد باد صبا وز یار یادم می دهد
[M2]زان خرامان سرو خوش رفتار یادم می دهد
[B][M1]شاهد گل می نماید از نقاب غنچه روی
[M2]نازکی آن گل رخسار یادم می دهد
[B][M1]می گشاید نرگس مخمور چشم از خواب ناز
[M2]شیوه آن نرگس بیمار یادم می دهد
[B][M1]می شود در پرده گل هر دم به رغم عندلیب
[M2]محنت محرومی دیدار یادم می دهد
[B][M1]سوی بستان می روم کز گریه آسایم دمی
[M2]باز ابر آن گریه های زار یادم می دهد
[B][M1]شعله زد آتش به دل وه این رفیق سنگدل
[M2]چند ازان شوخ فرامشکار یادم می دهد
[B][M1]عمر خود گویند جامی صرف کردی در سخن
[M2]چون کنم پیش وی این گفتار یادم می دهد
[A]
[B][M1]گفتم از تو بر دلم هر دم کم از صد غم مباد
[M2]زیر لب خندید و گفتا بیش باد و کم مباد
[B][M1]گفتمش سررشته کارم شد از زلف تو گم
[M2]گفت کار کس چنین آشفته و در هم مباد
[B][M1]گفتمش بهر تو می ریزم ز مژگان در اشک
[M2]گفت یارب هرگز این ابر کرم بی نم مباد
[B][M1]گفتمش شد قامتم چون حلقه اشکم چون نگین
[M2]گفت جز حرف وفایم نقش این خاتم مباد
[B][M1]گفتم از هجران نباشد ماتمی جانسوزتر
[M2]گفت بر جان محبان داغ این ماتم مباد
[B][M1]گفتمش دارم دلی پر درد بی پیکان تو
[M2]گفت یارب هیچ کس را درد بی مرهم مباد
[B][M1]گفتم از عشق تو خالی نیست در عالم کسی
[M2]گفت جامی هر که عاشق نیست در عالم مباد
[A]
[B][M1]جز سر کویش من آواره را مسکن مباد
[M2]بلبل بی خان و مان را جای جز گلشن مباد
[B][M1]بر درش شبها سگان را جا و من محروم ازان
[M2]وه چه روز است این که دارم سگ به روز من مباد
[B][M1]دیگران را دیده روشن گر چه از مردم بود
[M2]جز به روی آن پریرو چشم من روشن مباد
[B][M1]گر چه هر دم خاک گردد در رهش صد جان پاک
[M2]هیچ گه زین رهگذر گردی بر آن دامن مباد
[B][M1]صد بلا گر پیش پیش آید به هر گامی مرا
[M2]هرگزم از کوی عشقش روی برگشتن مباد
[B][M1]گر سگانش را خلد خاری به پا از بهر آن
[M2]غیر نوک نشتر مژگان من سوزن مباد
[B][M1]گر بود روزی معاذالله که نتوان دیدنش
[M2]جامی بیچاره را آن روز جان در تن مباد
[A]
[B][M1]هر که خواهد سوی آن شوخ ستمگر گذرد
[M2]واجب آنست که اول قدم از سر گذرد
[B][M1]کاش جان بگسلد از تن که مگر همره باد
[M2]گه گهی جانب آن سرو سمنبر گذرد
[B][M1]آه ازان شوخ که بر هر سر راهی که روم
[M2]بهر محرومی من از ره دیگر گذرد
[B][M1]ناگهان گر گذرش سوی من افتد روزی
[M2]تا نبینم رخ او بیش روان تر گذرد
[B][M1]در چمن چون به هوای قد او گریه کنم
[M2]آب چشمم همه بر سرو و صنوبر گذرد
[B][M1]همنشینا نفسی پیش نظر حایل شو
[M2]طاقتم نیست که آن مه ز برابر گذرد
[B][M1]او به کف تیغ که جامی ز سر خود بگذر
[M2]من در آن غم که مباد از سر من درگذرد
[A]
[B][M1]صبح ما از تو به غم شام به ماتم گذرد
[M2]صبح و شام کسی از عشق چنین کم گذرد
[B][M1]نازنین طبع تو را از گله چون رنجانم
[M2]هر چه کردی بگذشت آنچه کنی هم گذرد
[B][M1]کیست آگاه ز حال دل در هم شدگان
[M2]جز نسیمی که بر آن طره در هم گذرد
[B][M1]لذت زخم خدنگ تو نداند هرگز
[M2]هر که در سینه اش اندیشه مرهم گذرد
[B][M1]جویها بین به رخ افتاده من گریان را
[M2]بس که از دیده به رو سیل دمادم گذرد
[B][M1]مکن افسانه ما گوش که این مایه غم
[M2]حیف باشد که بر آن خاطر خرم گذرد
[B][M1]گر بود جای گذر گرد درت جامی را
[M2]جامی آن دارد اگر از همه عالم گذرد
[A]
[B][M1]چون سوار آن خسرو خوبان به راهی بگذرد
[M2]با وی از جانهای مشتاقان سپاهی بگذرد
[B][M1]یاد آن شکل و شمایل جان و دل سوزد مرا
[M2]هر کجا چابک سواری کج کلاهی بگذرد
[B][M1]ماند نامش بر زبانم وه چه خوش باشد اگر
[M2]نام من هم بر زبانش گاه گاهی بگذرد
[B][M1]مشکل آبادان شود در هر دلی کان مه گذشت
[M2]وای بر ملکی که ظالم پادشاهی بگذرد
[B][M1]دمبدم هجران به خونریزم کشد تیغ ستم
[M2]وه چه باشد گر ز خون بی گناهی بگذرد
[B][M1]من که از یک روزه هجران این چنین رفتم ز دست
[M2]وای بر جانم اگر سالی و ماهی بگذرد
[B][M1]هر طرف کان شوخ راند جامی بی صبر و دل
[M2]از عقب افغان کنان چون دادخواهی بگذرد
[A]
[B][M1]تا تو را شکلی بدینسان ساختند
[M2]بهر مردم آفت جان ساختند
[B][M1]قدسیان تصویر قدت خواستند
[M2]شاخ طوبی را خرامان ساختند
[B][M1]ز ابر رحمت قطره های لطف ریخت
[M2]گرد کردند آن زنخدان ساختند
[B][M1]تیر مژگانت ز جان چون نگذرد
[M2]کش ز نوک غمزه پیکان ساختند
[B][M1]بهر غلطیدن به خاک پای توست
[M2]در اشکم را که غلطان ساختند
[B][M1]هر کجا جولان کنان راندی سمند
[M2]عاشقان را دیده میدان ساختند
[B][M1]خواست جامی کز بتان بندد نظر
[M2]آن دو رخ بازش پشیمان ساختند
[A]
[B][M1]حقه لعل تو از جوهر جان ساخته اند
[M2]کام هر خسته در آن حقه نهان ساخته اند
[B][M1]هر لطافت که نهان بود پس پرده غیب
[M2]همه در صورت خوب تو عیان ساخته اند
[B][M1]هر چه بر صفحه اندیشه کشد کلک خیال
[M2]شکل مطبوع تو زیباتر ازان ساخته اند
[B][M1]شوخی و ناز و کرشمه همه آورده به هم
[M2]فتنه عالم و آشوب جهان ساخته اند
[B][M1]آن نه بالاست نهالی ست که از روضه قدس
[M2]به تماشاگه عشاق روان ساخته اند
[B][M1]محنت هجر دهد چاشنی شربت شوق
[M2]دردمندان فراقت به همان ساخته اند
[B][M1]تا به راه طلبت بی قدمان پی نبرند
[M2]کعبه وصل تو بی نام و نشان ساخته اند
[B][M1]بس که جامی صفت حسن تو نیکو گوید
[M2]عشقبازان سخنش ورد زبان ساخته اند
[A]
[B][M1]چه خجسته صبحدمی کزان گل نورسم خبری رسد
[M2]ز شمیم جعد معنبرش به مشام جان اثری رسد
[B][M1]نزنم دمی به هوای او که مرا ز خوان عطای او
[M2]نه حواله المی شود نه نواله جگری رسد
[B][M1]به زلال وصل خود ز دلم بنشان حرارت شوق را
[M2]که مباد از آتش آه من به تو آفت شرری رسد
[B][M1]به خدنگ های جفای تو چه بلا خوشم که هنوز ازان
[M2]ز دلم نکرده یکی گذر ز قفای آن دگری رسد
[B][M1]همه را همیشه را نظاره تو میسر است خوشا کسی
[M2]که گهی ز چشم عنایت تو به دولت نظری رسد
[B][M1]نکشم قدم ز راه طلب من بیدل ار چه بود عجب
[M2]که به دست مفلس بینوا چو تو قیمتی گهری رسد
[B][M1]شب جامی از ظلمات هجر تو تیره شد چه شود اگر
[M2]ز فروغ صبح وصالت این شب تیره را سحری رسد
[A]
[B][M1]خاست هر سو فتنه گویی فتنه جوی من رسید
[M2]بر سمند ناز ترک تندخوی من رسید
[B][M1]باد عنبربو چرا شد گرد مشکین بهر چیست
[M2]گر نه از صحرا غزال مشکبوی من رسید
[B][M1]اشک خونین بر رخ زردم نشانی بیش نیست
[M2]زانچه در شبهای تنهایی به روی من رسید
[B][M1]تیغ او را داده اند آب از زلال زندگی
[M2]جان دیگر یافتم چون بر گلوی من رسید
[B][M1]ز آسمان هر سنگ بیدادی که آمد بر زمین
[M2]کرد بخت من مدد کان بر سبوی من رسید
[B][M1]ای خوش آن ساعت که گفتی چون شدم پیدا ز دور
[M2]اینک آن دیوانه ژولیده موی من رسید
[B][M1]همچو جامی سرمه چشم جهان بین ساختم
[M2]هر غباری کز سم اسپ تو سوی من رسید
[A]
[B][M1]قدسیان کین پرده های سبز گردون بسته اند
[M2]مهد عیش عاشقان زین پرده بیرون بسته اند
[B][M1]آن فسون خوانان که در تن ها به افسون جان دمند
[M2]پیش آن لعل فسون خوان لب ز افسون بسته اند
[B][M1]نوعروس حسن لیلی را به خلوتگاه ناز
[M2]گوشوار از دانه های اشک مجنون بسته اند
[B][M1]چیست دانی غنچه های ناشکفت اندر چمن
[M2]بلبلان در شاخ گل دلهای پرخون بسته اند
[B][M1]در دل از پیکان دری بگشا که راه دیده را
[M2]بر خیالت مردم از اشک جگرگون بسته اند
[B][M1]از خیال آن دو ابرو مردمان چشم ما
[M2]طاق ها بهر گذر بر روی جیحون بسته اند
[B][M1]کس خیال نخل بالایت به از جامی نبست
[M2]دیگران نخل سخن را گر چه موزون بسته اند
[A]
[B][M1]وقت آن شد کز فلک زرین حمایل بگسلند
[M2]رشته پیوند مهر از مهره گل بگسلند
[B][M1]حاصل این سیر دوری چون همه سرگشتگی ست
[M2]زنگ های انجم از فیروزه محمل بگسلند
[B][M1]چون نه بر حسب مراد افتد نتایج را ظهور
[M2]نسبت تاثیر فاعل را ز قابل بگسلند
[B][M1]سلک نظم هستی آمد عاشقان را سلسله
[M2]فرخ آن ساعت که مجنونان سلاسل بگسلند
[B][M1]کی تواند زد دل اندر دامن مقصود چنگ
[M2]گرنه عقل و وهم چنگ از دامن دل بگسلند
[B][M1]گرنه در قطع موانع تیز باشد تیغ عشق
[M2]رهروان امید از قطع منازل بگسلند
[B][M1]بگذرد مرغ دل جامی ازین سبز آشیان
[M2]گر زبان همتش بند شواغل بگسلند
[A]
[B][M1]بس که چشمان تو خون اهل عالم ریختند
[M2]پشته پشته کشته در کوی تو بر هم ریختند
[B][M1]صد هزاران صورت اندر قالب حسن و جمال
[M2]ریختند اما ز تو مطبوع تر کم ریختند
[B][M1]هر چه در عالم همی بینم نمی ماند به تو
[M2]شکل تو گویی نه از ارکان عالم ریختند
[B][M1]نقشبندان گاه تصویر لب و دندان تو
[M2]در دهان غنچه تر عقد شبنم ریختند
[B][M1]بی لب میگون تو مستان شراب لعل را
[M2]از قدح خوردند و از مژگان همان دم ریختند
[B][M1]سینه ریشان فراق از خاک پایت ساختند
[M2]خشک دارویی که بر بالای مرهم ریختند
[B][M1]از دل جامی چه سان روید گیاه خرمی
[M2]چون در آن ویرانه تخم محنت و غم ریختند
[A]
[B][M1]آن کیست که شهری همه دیوانه اویند
[M2]مفتون شده نرگس مستانه اویند
[B][M1]زان پیش که شمع رخش افروخته گردد
[M2]مرغان اولی اجنحه پروانه اویند
[B][M1]زان دم که به پیمانه لبش چاشنیی ریخت
[M2]جانها مگسان لب پیمانه اویند
[B][M1]هر کس که ز عشقش زده دم از مژه خوبان
[M2]جاروب کشان در کاشانه اویند
[B][M1]چشمان منش خانه و من مرده ز غیرت
[M2]کین مردمکان بهر چه هم خانه اویند
[B][M1]زلف ار به کفم می ننهد کاش ببخشد
[M2]مویی دو سه بگسسته که در شانه اویند
[B][M1]افسانه جامی مشنو خواجه که خلقی
[M2]در خواب اجل رفته ز افسانه اویند
[A]
[B][M1]بساط زرکش شاهی چه نقش ما دارد
[M2]تن برهنه ما نقش بوریا دارد
[B][M1]بکش ز نطع امل پاکزین عمل عیسی
[M2]ز گرد بالش خورشید متکا دارد
[B][M1]به دست راحت اقبال دهر غره مشو
[M2]که زخم سیلی ادبار در قفا دارد
[B][M1]به سنگ سر نه و آسوده زی ز درد سری
[M2]که بهر تاج گرانسنگ پادشا دارد
[B][M1]حضور دل که شه از ملک و مال جست و نیافت
[M2]به کنج مصطبه بی جست و جو گدا دارد
[B][M1]کسی که بر محک همتش بود زر و مس
[M2]به یک عیار چه حاجت به کیمیا دارد
[B][M1]به پشت پا زده جامی دو کون را و هنوز
[M2]ز فقر چشم خجالت به پشت پا دارد
[A]
[B][M1]به وقت گل چو بی تو آرزوی گلشنم گیرد
[M2]نرفته یک قدم خاری ز هر سو دامنم گیرد
[B][M1]چنان پرشعله گردد ز آتش دل خانه ام شبها
[M2]که همسایه اگر خواهد چراغ از روزنم گیرد
[B][M1]به دل تیرم مزن من ناشده در اشک خود غرقه
[M2]ز چاک دل مبادا شعله در پیراهنم گیرد
[B][M1]به سوی من ره آمد شد یاران شود بسته
[M2]ز بس کز گریه هر شب آب گرد مسکنم گیرد
[B][M1]ز آب چشم و دود دل ز دیدار تو محرومم
[M2]که گاه این گاه آن پیش دو چشم روشنم گیرد
[B][M1]عنانم بستد از کف عشق توسن زورمندی کو
[M2]که بیند ضعف و عجز من عنان توسنم گیرد
[B][M1]نپنداری ز بیدردی ست کم نالیدنم جامی
[M2]که اشک اندر گلو راه فغان و شیونم گیرد
[A]
[B][M1]کسی کش نیست طاقت کز قبا پیراهنت بیند
[M2]کجا تاب آورد کز پیرهن نازک تنت بیند
[B][M1]جفای تو همه با خویش خواهد عاشق بی دل
[M2]نمی خواهد که فردا دست کس در دامنت بیند
[B][M1]نبیند سر حسنت را کسی زینسان که من بینم
[M2]مگر چون مردم چشم من از چشم منت بیند
[B][M1]نیارد گشت گرد شمع رویت دل چو پروانه
[M2]ز بس پروانه جان عاشقان پیرامنت بیند
[B][M1]گر آهو شیوه چشم تو بیند از خدا خواهد
[M2]که خود را کشته پیش غمزه صید افکنت بیند
[B][M1]نیاید آشکارا خنده بر لب غنچه را دیگر
[M2]اگر دزدیده زیر لب تبسم کردنت بیند
[B][M1]به پای روزنت جامی چه آید بهر نظاره
[M2]چو نبود زهره آتش که سوی روزنت بیند
[A]
[B][M1]وقت گل زانگونه کز گل سبزه تر می دمد
[M2]کشته آن غمزه را از خاک نشتر می دمد
[B][M1]می زند تیغ قدت در باغ با سرو سهی
[M2]بید را زان رو به جای برگ خنجر می دمد
[B][M1]کس نیابد بوی راحت از دل محنت کشم
[M2]آری آن ریحان ازین ویرانه کمتر می دمد
[B][M1]مردم چشمم خیال خواب چون بندد دگر
[M2]کز خیال آن مژه خارش ز بستر می دمد
[B][M1]کی شود پاک از گیاه غم مرا کشت امید
[M2]کش ز یکجا می کنم صد جای دیگر می دمد
[B][M1]از فسون خوان شد فزون سوز من آن دمها که او
[M2]بر دل من می دمد گویی در اخگر می دمد
[B][M1]زنده شو جامی که جانبازان تیغ هجر را
[M2]از فروغ روی جانان صبح محشر می دمد
[A]
[B][M1]اشکم از دیده چو بی آن رخ گلگون بچکد
[M2]لاله ها بردمد از خاک وز آن خون بچکد
[B][M1]جز گیاه غم و اندیشه لیلی ندمد
[M2]دانه اشک که از دیده مجنون بچکد
[B][M1]دارم از اشک جگرگون جگری غرقه به خون
[M2]خواه ماند به درون خواه ز بیرون بچکد
[B][M1]در درون مایه غم گردد اگر خانه کند
[M2]وز برون سبزه اندوه دمد چون بچکد
[B][M1]چون شود گرم ز رخسار تو هنگامه حسن
[M2]خوی خجلت ز جبین مه گردون بچکد
[B][M1]به خیال در دندان تو گریم چه عجب
[M2]که ز نوک مژه ام لؤلؤ مکنون بچکد
[B][M1]خونبها چیست چو آن غمزه کشد جامی را
[M2]قطره می که تو را از لب میگون بچکد
[A]
[B][M1]ای آرزوی جان دهن از گفت و گو مبند
[M2]بر عاشقان خسته در آرزو مبند
[B][M1]خار ستیز در قدم اهل دل مریز
[M2]بر طالبان وصل ره جست و جو مبند
[B][M1]گرد عذار دائره عنبرین مکش
[M2]بر آفتاب سلسله مشکبو مبند
[B][M1]در زلف تو مجال گذر نیست شانه را
[M2]چندین دل شکسته به هر تار مو مبند
[B][M1]جز نیستی نشان ندهد زان میان کمر
[M2]بهر خدا که تهمت هستی بر او مبند
[B][M1]جان شد ز رنگ و بوی میم تازه ای حریف
[M2]روی قدح مپوش و دهان سبو مبند
[B][M1]بلبل به گفت و گو غم گل می برد به سر
[M2]جامی چو غنچه با دل خون دم فرو مبند
[A]
[B][M1]عاشق به سینه بهر تو پیکان فرو خورد
[M2]مانند ریگ تشنه که باران فرو خورد
[B][M1]عیبم مکن که جیب صبوری فرو درم
[M2]تا کی کسی به دل غم هجران فرو خورد
[B][M1]بندد درون غنچه همه تو به تو گره
[M2]خونابه ای کزان لب خندان فرو خورد
[B][M1]سازی عرق به دامن ازان چهره پاک حیف
[M2]زان رشحه حیات که دامان فرو خورد
[B][M1]خواهد چو چشم اشک فشان چشمه سار شد
[M2]از بس که خانه ام نم مژگان فرو خورد
[B][M1]باشد عقیق لعل شده سنگ پاره ای
[M2]زان خون کز انفعال لبت کان فرو خورد
[B][M1]شب های هجر بر رخ جامی نهد سرشک
[M2]خونی که روز وصل تو پنهان فرو خورد
[A]
[B][M1]این همه خون از لب لعل تو دل چون می خورد
[M2]انگبین نتوان چنین خوردن که او خون می خورد
[B][M1]شیخ شهر ما که بودی شهره در کم خوارگی
[M2]از همه در دور لعلت باده افزون می خورد
[B][M1]جز گل حسرت نیارد بار در باغ امید
[M2]خار مژگانم که آب از اشک گلگون می خورد
[B][M1]دل پر است از زخم شمشیر بلا روز فراق
[M2]همچو آن پر دل که زخم اندر شبیخون می خورد
[B][M1]سیل اشکم درنمی آید به چشم آن ماه را
[M2]گر چه هر شب موج آن بر اوج گردون می خورد
[B][M1]می کشد هر دم زمین در خود ز چشمم بحر خون
[M2]تشنه ای گویی دم آبی ز جیحون می خورد
[B][M1]جور تو جز بر دل جامی نمی آید بلی
[M2]سنگ کز لیلی رسد بر جام مجنون می خورد
[A]
[B][M1]چو نی از ناله بیشم قصه هجران فرو ریزد
[M2]دلم گردد ز غم خون خونم از مژگان فرو ریزد
[B][M1]ملایک بس که می گریند شبها از فغان من
[M2]عجب نبود که چون ابر از فلک باران فرو ریزد
[B][M1]ز بس دامنکشان بر کشتگان خود گذشت آن گل
[M2]اگر دامن فشارد خونش از دامان فرو ریزد
[B][M1]چنان پر شد مرا سینه ز پیکان های آن بدخو
[M2]که گر تیغش در او چاک افکند پیکان فرو ریزد
[B][M1]هجوم عشق او بر جانم از هر سو بدان ماند
[M2]که بر خوان گدایی موکب سلطان فرو ریزد
[B][M1]چه زلف است آن که گر بادش بجنباند ز هر حلقه
[M2]هزاران دل فرو بارد هزاران جان فرو ریزد
[B][M1]ز چشم اشک ریزم گر نویسد نکته ای جامی
[M2]ز نوک کلک او صد گوهر غلطان فرو ریزد
[A]
[B][M1]هر شب ز غمت بس که دلم زار بنالد
[M2]از ناله زارم در و دیوار بنالد
[B][M1]بی روی تو نالد دل ازین سینه صد چاک
[M2]چون مرغ قفس کز غم گلزار بنالد
[B][M1]آه از دل سخت تو که یک ره نکنی گوش
[M2]گر عاشق دلسوخته صد بار بنالد
[B][M1]افغان دلم آید ازان طره شبرنگ
[M2]چون ناله مرغی که شب تار بنالد
[B][M1]گر کوهکن از عشق بنالید عجب نیست
[M2]گر کوه بود والله ازین بار بنالد
[B][M1]بلبل که ز گل هر چه رسد هست به آن خوش
[M2]خوش نیست گر از سرزنش خار بنالد
[B][M1]جامی مکن از یار فغان گر ستمی کرد
[M2]یار آن نبود کز ستم یار بنالد
[A]
[B][M1]سرو من در سایه سنبل سمن می پرورد
[M2]سبزه تر در کنار نسترن می پرورد
[B][M1]باغبان گر بیند آن رخسار و خط ماند خجل
[M2]زان گل و ریحان که بر طرف چمن می پرورد
[B][M1]مایه بخش اشک غماز آمد از خونابه دل
[M2]دشمن خود را به خون خویشتن می پرورد
[B][M1]هر گیاه غم که سر بر زد ز خاک محنتی
[M2]عشق تو آن را به آب چشم من می پرورد
[B][M1]از پی گلگشت شیرین لاله را در بیستون
[M2]گردش دوران به خون کوهکن می پرورد
[B][M1]قوت مجنون غم بود در وادی لیلی و بس
[M2]وه که مسکین طعمه زاغ و زغن می پرورد
[B][M1]گوش کن گفتار جامی را که در وصف لبت
[M2]می گدازد جان شیرین و سخن می پرورد
[A]
[B][M1]عید است و چون گل هر کسی خندان به روی یار خود
[M2]ما و دلی چون غنچه خون بی سر و گل رخسار خود
[B][M1]خلقی شده در جست و جو هر سو که ماه عید کو
[M2]عید من آن کان ماهرو بنمایدم دیدار خود
[B][M1]تا چند خون دل خورم کو ساقی جان پرورم
[M2]تا ز آتش می آورم آبی به روی کار خود
[B][M1]هر کس به کنج خلوتی با مطربی در عشرتی
[M2]عشاق را هم حالتی با ناله های زار خود
[B][M1]بی روی آن سرو روان زد هر گلی آتش به جان
[M2]کاشم ندادی باغبان ره جانب گلزار خود
[B][M1]چون گل درانم پیرهن یارب کجا رفت آنکه من
[M2]بودی به گلگشت چمن دامن کشان با یار خود
[B][M1]جامی ندارد محرمی کز غم برآساید دمی
[M2]هر لحظه می گوید غمی هم با دل افگار خود
[A]
[B][M1]خیز ساقی کز فروغ صبح شد خاور سفید
[M2]زاغ شب را ساخت گردون چون حواصل پر سفید
[B][M1]صبح کافوری سحاب از آسمان کافور بار
[M2]بیضه کافور را ماند زمین یکسر سفید
[B][M1]دی که کرد از دشت طی دیبای سبز سبزه را
[M2]ساخت از سر کوه خاراپوش را چادر سفید
[B][M1]چون کریمان ابر گنج سیم در بگشاد و ساخت
[M2]مفسلان را از نثار سیم بام و در سفید
[B][M1]چرخ حکاک است پنداری فلک زینسان که شد
[M2]نطع خاک از سودگیهای بلور تر سفید
[B][M1]بود ز اوراق خزان بستان ملون دفتری
[M2]چشم عبرت بین گشا تا بینی آن دفتر سفید
[B][M1]بس که آید آب و صابون هر دم از باران و برف
[M2]سبزپوشان چمن را جامه شد در بر سفید
[B][M1]برفروز آتش که گل گل می فتد برف از هوا
[M2]باغ دی را آن گل سرخ است این دیگر سفید
[B][M1]جامی امروز آن می گلرنگ خور کز عکس آن
[M2]لعل گردد گر چه باشد فی المثل ساغر سفید
[B][M1]لیک بر یاد شهنشاهی که در باران جود
[M2]ساحت بزمش بود ز افشاندن گوهر سفید
[B][M1]شاه ابوالغازی که باد از فیض نور سرمدی
[M2]غره جاه و جمالش تا دم محشر سفید
[A]
[B][M1]ماه نو بر شکل جام آمد نماز شام عید
[M2]یعنی از جام طرب خالی مباش ایام عید
[B][M1]کرد یک بار دگر عید از مه نو جام دور
[M2]می پرستان سرخوشند امشب ز دور جام عید
[B][M1]خوان کم خواران ماه روزه را برداشتند
[M2]باد باقی مجلس رندان دردآشام عید
[B][M1]عید بر هر کس گشاد از خمکده ابواب فیض
[M2]زاهد مغرور و محرومی ز فیض عام عید
[B][M1]می رساند نی که ماه روزه صامت گشته بود
[M2]از لب مطرب به گوش عاشقان پیغام عید
[B][M1]گشته بودم خشک همچون زاهد از امساک صوم
[M2]ساخت ساقی تازه ام از رشحه انعام عید
[B][M1]وام کن جامی به بزم عید وجه می که هست
[M2]طوق حشمت گردن اهل کرم را وام عید
[A]
[B][M1]شبم چون دل ز تاب تب بسوزد
[M2]ز آهم بر فلک کوکب بسوزد
[B][M1]چنان از سوز دل شد قالبم گرم
[M2]که ترسم جامه از قالب بسوزد
[B][M1]لبت هست آتشین لعلی که هرگاه
[M2]خیال بوسه بندم لب بسوزد
[B][M1]به روز هجر ازان سوزم که باشد
[M2]چراغ از بهر آن تا شب بسوزد
[B][M1]ببر خاکسترم از راهش ای باد
[M2]مبادش زان سم مرکب بسوزد
[B][M1]رقیب خام هست از پختگی دور
[M2]ز یارب های من یا رب بسوزد
[B][M1]چو بر جامی شود سوز تو غالب
[M2]متاع هستیش اغلب بسوزد
[A]
[B][M1]چون به شرح غم تو خامه نهم بر کاغذ
[M2]گردد از اشک من و خانه به هم تر کاغذ
[B][M1]وصف ضعف تن و رنگ رخ من خواست مژه
[M2]ساخت از موی قلم وز ورق زر کاغذ
[B][M1]با خود آورد دلم نامه شوقت ز ازل
[M2]آن چنان کز سفر دور کبوتر کاغذ
[B][M1]شاخ اقبال من آورد شکوفه چو ز لطف
[M2]قاصدت کرد برون بهر من از سر کاغذ
[B][M1]آه من سوی تو با نامه به هم آمد راست
[M2]ناوکی کز پی رفتن بودش پر کاغذ
[B][M1]سست همت نتواند که کند خرق حجاب
[M2]خانه زندانست مگس را چو بود در کاغذ
[B][M1]کرد جامی صفت خط سیاه تو سواد
[M2]شد معنبر قلم او را و معطر کاغذ
[A]
[B][M1]هیچ نقلم به دهان چون دهنت نیست لذیذ
[M2]میوه ای پیش لبم چون ذقنت نیست لذیذ
[B][M1]نطق طوطی که به شکرشکنی مشهور است
[M2]با وجود لب شکر شکنت نیست لذیذ
[B][M1]می گزی لب عوض نقل به مستی آری
[M2]هیچ نقلی چو لب خویشتنت نیست لذیذ
[B][M1]یوسف عهد تویی ای گل و یعقوب منم
[M2]جز مرا رایحه پیرهنت نیست لذیذ
[B][M1]خانه از آینه شد بر تو گلستان زان رو
[M2]گشتن باغ و طواف چمنت نیست لذیذ
[B][M1]سرفرو کرده چو غنچه به گریبان خودی
[M2]زان شمیم گل و بوی سمنت نیست لذیذ
[B][M1]شور عشق است نمک خوان سخن جامی را
[M2]نمک افزای که طعم سخنت نیست لذیذ
[A]
[B][M1]حلقه زر تا به گوشت جای کرد ای سیمبر
[M2]قامتم چون حلقه شد زین رشک و رخسارم چو زر
[B][M1]بست زرین حلقه ات راه خلاص از هر طرف
[M2]بر دل من چون برد مسکین از آنجا ره بدر
[B][M1]آن چنان از حلقه نبود گوش تو هرگز تهی
[M2]از خیالش نیست خالی چشم ارباب نظر
[B][M1]زر گرفت از پختگی پیش بناگوش تو گوش
[M2]سیم گو خامی مکن زین بیش و لاف از حد مبر
[B][M1]تا تو را زر دیده ام از حلقه بر بالای سیم
[M2]سیم بر بالای زر ریزم مدام از چشم تر
[B][M1]داغ بر ران سگان از حلقه باشد رسم و تو
[M2]می نهی از حلقه های خویش داغم بر جگر
[B][M1]نظم جامی را به وصف حلقه خود گوش کن
[M2]گر چه نبود در خور آن حلقه زر این گهر
[A]
[B][M1]ز رشک قدت ای سرو سمنبر
[M2]به صد پاره دلی دارد صنوبر
[B][M1]به باغ خلد اگر شاخ گلی هست
[M2]تو آن شاخ گلی ای شوخ دلبر
[B][M1]نهال حسنی و ما چشم داریم
[M2]که آریمت به آب دیده در بر
[B][M1]مرا کشتی و تکبیری نگفتی
[M2]چه سنگین دل کسی الله اکبر
[B][M1]کنایت زان لب آمد پیش عارف
[M2]شراب سلسبیل و آب کوثر
[B][M1]نخواهد رفتن پروانه را شمع
[M2]ازان در بزم خود می سوزدش پر
[B][M1]خوش است از یاد تو پیوسته جامی
[M2]ولی اکنون به دیدار تو خوشتر
[A]
[B][M1]به خونم گر کشی تیغ ای ستمگر
[M2]نخواهد شد تمنای تو از سر
[B][M1]خرامان بگذرم گفتی به خاکت
[M2]خدا را سرو من زین فکر مگذر
[B][M1]رقیب احوال دردم نیک داند
[M2]سگ کویت ازو صد بار بهتر
[B][M1]بنفشه گرد گل در خواب دیدم
[M2]معبر شد به آن جعد معنبر
[B][M1]مکن با قدش ای دل یاد طوبی
[M2]مشو هر لحظه مرغ شاخ دیگر
[B][M1]به رخ نقش خیال او کشیدی
[M2]زدی ای اشک آخر سکه بر زر
[B][M1]چه خوش باشد به بزم عیش جامی
[M2]می اندر جام و دلبر در برابر
[A]
[B][M1]روزه چون می داری ای شیرین پسر
[M2]کز دو لب بینم دهانت پرشکر
[B][M1]ماه روزه گر خوری شکر چه باک
[M2]نیست روزه ماه من بر ماه و خور
[B][M1]مردمان در روزه و عشاق را
[M2]هر دم از دیدار تو عید دگر
[B][M1]روزه داران بین همه مشتاق عید
[M2]من به وصلت از همه مشتاق تر
[B][M1]تا دهان بستم به روزه از خدای
[M2]خواهم آن حلوای لب شام و سحر
[B][M1]روزه داران را نیامد ماه عید
[M2]با وجود ابروانت در نظر
[B][M1]هر نماز شام جامی بی لبت
[M2]می گشاید روزه از خون جگر
[A]
[B][M1]کند گل چون رخت خود را تصور
[M2]ازان دارد ز گل غنچه دلی پر
[B][M1]من آزاده را کشت از غمت سرو
[M2]بریدش باغبان کالحر بالحر
[B][M1]تواضع می کنم پیش سگانت
[M2]نشاید از فرودستان تکبر
[B][M1]مکش آن زلف را هر جانب ای باد
[M2]که بس در پیچ و تاب است از تکسر
[B][M1]چو گویم جرعه جامت حق ماست
[M2]تو را تلخ آید آری حق بود مر
[B][M1]به دستم هر که بیند ساعد تو
[M2]به دندان گیرد انگشت تحیر
[B][M1]شد از گریه تن چون موی جامی
[M2]نهان در اشک همچون رشته در در
[A]
[B][M1]شد مه عید از شفق چون جام زر باز آشکار
[M2]یعنی از آب شفق گون جام زر خالی مدار
[B][M1]چرخ با قد نگون سالی کشد دامن به خون
[M2]تا شبی آرد چنین فرخنده ماهی در کنار
[B][M1]تخم عشرت ز آب می روید به خاک میکده
[M2]ای که داری دسترس تخمی درین مزرع بکار
[B][M1]تشنه لب مردیم ساقی جرعه ای بر ما فشان
[M2]خشک شد کشت ای سحاب لطف بارانی ببار
[B][M1]شیشه صاف ار نباشد گو سفال دردباش
[M2]رند درد آشام را با این تکلف ها چه کار
[B][M1]حال ما در بزم رندان از می و شاهد خوش است
[M2]محتسب بهر خدا ما را به حال ما گذار
[B][M1]سر فرو بردن به دلق زهد جامی تا به کی
[M2]عید شد پای خمی گیر و به عشرت سربرآر
[A]
[B][M1]بر کنار دجله دور از یار و مهجور از دیار
[M2]دارم از اشک جگرگون دجله خون در کنار
[B][M1]چون سواد دیده ام دریا کند بغداد را
[M2]سیل چشم دجله بارم گر شود با دجله یار
[B][M1]گر نبردی آرزوی یثربم از کف زمام
[M2]کی فتادی بر خراب آباد بغدادم گذر
[B][M1]این نه باغ داد خارستان بیداد است لیک
[M2]نیست جز ارباب دل را دل ز خار او فگار
[B][M1]وقت کوچ آمد ببند ای ساربان بار سفر
[M2]تا به کی باشد دل از بغدادیانم زیر بار
[B][M1]هر دم از شوق سفر چون اشتران سرخ موی
[M2]می کشد بر روی زردم قطره های خون قطار
[B][M1]پشت خم گردد چو گردن ناقه را در بادیه
[M2]گر شود با بارهای دل بر او جامی سوار
[A]
[B][M1]گل خوش است و عید خوش وز هر دو خوشتر وصل یار
[M2]خاصه بعد از محنت هجران و درد انتظار
[B][M1]در بهاران غنچه را دل خرم و خندان بود
[M2]غنچه دل چون دل غنچه ست ما را این بهار
[B][M1]می نماید لاله زار عشرت امسالم به چشم
[M2]داغهای محنت دوری که بر دل بود پار
[B][M1]آرزو دارم که گیرم بر کنار کشت می
[M2]ای خوش آن دم کارزوی خویش گیرم در کنار
[B][M1]دامن افشان از غبار غم که از باران نماند
[M2]چون دل اهل صفا بر دامن صحرا غبار
[B][M1]آب صافی می کند در جوی کار آینه
[M2]شاهد گل زان گشاید رخ به طرف جویبار
[B][M1]آن سهی قد گر کند بر مشهد جامی گذر
[M2]بهر پابوس وی از گل سربرآرد سبزه وار
[A]
[B][M1]ابشروا اذ لاح من نجد مقامات السرور
[M2]منزل سلمی و اطلالش نمایان شد ز دور
[B][M1]باد آن ربع و دمن خوش می کند جان را مشام
[M2]بر عبیر و مشکش افتاده ست پنداری عبور
[B][M1]گوشه برقع ز طرف طلعت رخشان کشید
[M2]اینک اینک زان طرف لامع هزاران برق نور
[B][M1]زودتر آنجا رسانیدم که چون نزدیک شد
[M2]منزل جانان دگر مشکل توان بودن صبور
[B][M1]غایب از خود ناشده چون پیش او حاضر شوم
[M2]نیست جز غیبت ز خود سرمایه ذوق حضور
[B][M1]اشک ریزان می روم اما کجا یابد رواج
[M2]پیش آن دریای شیرین چند قطره آب شور
[B][M1]بر درش جامی چه خرسندی دهد یک روزه طوف
[M2]ما تسلینا و لو طفنا الی یوم النشور
[A]
[B][M1]الله الله ز کجا می رسد آن غیرت حور
[M2]همچو خورشید فروهشته به رخ برقع نور
[B][M1]می خرامد ز سراپرده اجلال بطون
[M2]تا زند جلوه کنان خیمه به صحرای ظهور
[B][M1]می گشاید ز سر گنج گرانمایه طلسم
[M2]تا دهد حاصل آن گنج به هر مفلس و عور
[B][M1]هر کجا سایه زلفش همه دام است و فریب
[M2]هر کجا پرتو رویش همه عیش است و سرور
[B][M1]همه دلداده اویند چه هشیار و چه مست
[M2]همه دیوانه اویند چه نزدیک و چه دور
[B][M1]هر جفایی که کند صبر بر آن آسان است
[M2]مشکل آن ست که بی او نتوان صبور
[B][M1]جذبه شوق رخش برد ز خود جامی را
[M2]باد آسوده درین خواب گران تا دم صور
[A]
[B][M1]خطی ست بر گل رویت ز مشک تر مسطور
[M2]که باد آفت چشم بد از جمال تو دور
[B][M1]به ملک حسن سلیمان تویی و لب خاتم
[M2]به گرد خاتم تو صف کشیده مشکین مور
[B][M1]خمار چشم تو دارم ز جام لعل لبت
[M2]به یک دو جرعه ببخشای بر من مخمور
[B][M1]تو در میان و برای تو هر شبی گردان
[M2]فلک به گرد زمین با هزار مشعل نور
[B][M1]مجوی شیوه رندان ز شیخ شهر که نیست
[M2]ز ذوق دردکشان بهره مند مست غرور
[B][M1]حریم میکده خوش مامنی ست کو رضوان
[M2]که خاکروبی این در کند به گیسوی حور
[B][M1]به دور عاطفت شاه می کشد جامی
[M2]ز جام ساقی بزم صفا شراب طهور
[B][M1]سپهر مرتبه سلطان ابوسعید که شد
[M2]سرای ملک ز معمار عدل او معمور
[B][M1]صدای نوبت جاه و جلال او بادا
[M2]درین مقرنس زنگار خورد تا دم صور
[A]
[B][M1]زد سحر طایر قدس ز سر سدره صفیر
[M2]که درین دامگه حادثه آرام مگیر
[B][M1]قدسیان بهر تو آراسته عشرتگه انس
[M2]تو درین غمکده چون غمزدگان مانده اسیر
[B][M1]دو کمانوار میان تو و مقصود ره است
[M2]خویش را بهر چه انداخته ای دور چو تیر
[B][M1]بگسل از دل ببر از جان که گزیر است ازان
[M2]دل به آن شاهد جان ده که ازو نیست گزیر
[B][M1]هیچ جا نیست که عکس رخ او پیدا نیست
[M2]جرم آیینه بود گر نبود عکس پذیر
[B][M1]خم دیرینه می پیر من است ای ساقی
[M2]هر دمم فیض دگر می رسد از باطن پیر
[B][M1]باده لعل برد غصه ایام ز دل
[M2]مدعی گر نخورد گو برو از غصه بمیر
[B][M1]جامی آن راز که در پرده معنی بنهفت
[M2]نی کلک تو ادا کرد به الحال صریر
[B][M1]زیر این پرده زنگار کسی محرم نیست
[M2]پرده مگشا ز رخ حجله نشینان ضمیر
[A]
[B][M1]گر چه طفلی و هنوزت شکر آلوده شیر
[M2]دل صد پیر و جوان هست به عشق تو اسیر
[B][M1]هدف تیر خودم ساز که باری به طفیل
[M2]به من افتد نظرت چون نگری از پی تیر
[B][M1]رهزن اهل طریقت شدی ای تازه جوان
[M2]وای ما گرنه مددگار بود همت پیر
[B][M1]گر کنم بر سر کوی تو ز خارا بستر
[M2]زیر پهلوی من آن نرم تر آید ز حریر
[B][M1]جذبه عشق توام طور خرد بر هم زد
[M2]گر کنم بی خودیی بر من دیوانه مگیر
[B][M1]چند گریم ز غمت آه کزین رشحه درد
[M2]نتوان نقش جفا شستنت از لوح ضمیر
[B][M1]جامی آمد به سر کوی تو جان بر کف دست
[M2]گر چه این تحفه بود پیش سگان تو حقیر
[A]
[B][M1]عاشقم بی دلم غریب و اسیر
[M2]کارم از دست رفت دستم گیر
[B][M1]آب جویان سرو قامت توست
[M2]گر چه بادش کشید در زنجیر
[B][M1]ما به یاد تو زنده می مانیم
[M2]ورنه هجران نمی کند تقصیر
[B][M1]هر دم از اشک سرخ بر رخ زرد
[M2]شرح شوق تو می کنم تقریر
[B][M1]چه عجب کز توام گزیری نیست
[M2]نیست کس را ز جان خویش گزیر
[B][M1]ابرو و غمزه بس تو را پی صید
[M2]گوشه گیر از کمان بیفکن تیر
[B][M1]جامی آشفته جوانی شد
[M2]سود کی داردش نصیحت پیر
[A]
[B][M1]شد به زلفش دل شکسته اسیر
[M2]رب سهل علیه کل عسیر
[B][M1]صبر اندک غم فراوان است
[M2]آنچه دارم من از قلیل و کثیر
[B][M1]پیر من خم باده کهن است
[M2]مستفیضم ز فیض باطن پیر
[B][M1]رفتی از چشم و حاضر است خدای
[M2]که نیی غایبم ز پیش ضمیر
[B][M1]وعده بوسه با دهان مفکن
[M2]بر من خسته کار تنگ مگیر
[B][M1]بنده جامی اگر کشد پیشت
[M2]تحفه جان به لطف خود بپذیر
[B][M1]نیست بر طبع نازکت پنهان
[M2]نکته «تحفة الفقیر حقیر»
[A]
[B][M1]عید است و دارد هر کسی عزم تماشای دگر
[M2]ما را نباشد غیر تو دل در تمنای دگر
[B][M1]صد خوب پیش آید مرا خاطر نیاساید مرا
[M2]زینها چه بگشاید مرا چون عاشقم جای دگر
[B][M1]نی ره مرا در خانه ای نی جای در کاشانه ای
[M2]هر لحظه چون دیوانه ای گردم به صحرای دگر
[B][M1]بگداخت از غم جان و تن چندان نخواهم زیستن
[M2]می بین به رحمت سوی من امروز و فردای دگر
[B][M1]از من چه پرسی این و آن خواهی بخوان خواهی بران
[M2]محکوم فرمانم به جان نبود مرا رای دگر
[B][M1]ای فاخته دل می نهی بر قامت سرو سهی
[M2]گویی نداری آگهی از قد و بالای دگر
[B][M1]جامی نخواهد از تو دل زیرا که در چین و چگل
[M2]همچون تو ای پیمان گسل نبود دلارای دگر
[A]
[B][M1]ای ز مشکین طره ات بر هر دلی بند دگر
[M2]رشته جان را به هر موی تو پیوند دگر
[B][M1]زلف تو یارب چه زنجیر است کز سودای او
[M2]هر زمان دیوانه می گردد خردمند دگر
[B][M1]چون رهد مسکین دلم زان جعد خم در خم که هست
[M2]هر خمی صد حلقه و هر حلقه ای بند دگر
[B][M1]گر پدر خورشید و مادر ماه باشد فی المثل
[M2]بر زمین ناید به خوبی چون تو فرزند دگر
[B][M1]تا سماع قول مطرب داد پند من حکیم
[M2]خوش نمی آید که دارم گوش بر پند دگر
[B][M1]محتسب سوگندم از می داد و وقت گل رسید
[M2]وه که می باید شکستن باز سوگند دگر
[B][M1]دل گرفت از خانقه جامی ره میخانه پرس
[M2]تا پی معشوق و می گیریم یک چند دگر
[A]
[B][M1]زهی ز فتنه تو را هر طرف سپاه دگر
[M2]ز ظلم چشم تو هر گوشه دادخواه دگر
[B][M1]کجا روم که ز دست غمت کنم فریاد
[M2]که نیست جز تو درین ملک پادشاه دگر
[B][M1]چو جان دهیم ز غم غیر خار نومیدی
[M2]نروید از گل ما بیدلان گیاه دگر
[B][M1]گهی که بر سر راه تو منتظر باشم
[M2]مکن به رغم خدا را گذر به راه دگر
[B][M1]اگر چنین زند از سینه شعله آتش آه
[M2]جهان بسوزد اگر برکشیم آه دگر
[B][M1]حدیث شوق نهان بر تو چون کنم روشن
[M2]که جز خدای ندارم بر این گواه دگر
[B][M1]مکش به تیغ تغافل کمینه جامی را
[M2]چه سود از آنکه شود کشته بی گناه دگر
[A]
[B][M1]ای تو را از گل سیراب تنی نازک تر
[M2]بر تن از برگ سمن پیرهنی نازک تر
[B][M1]نیست بر هیچ بدن راست بدین لطف قبا
[M2]نیست در هیچ قبا زین بدنی نازک تر
[B][M1]زین همه تازه نهالان که به بر آمده اند
[M2]نیست کس را ز تو سیب ذقنی نازک تر
[B][M1]تا کشد غنچه خجالت بگذر سوی چمن
[M2]با لب نازک و از لب دهنی نازک تر
[B][M1]هر شهیدی که به شمشیر تو خو داشته وای
[M2]گر نباشد ز حریرش کفنی نازک تر
[B][M1]منه از دست کمان ای دل و جان سپرت
[M2]که ندیدم ز تو ناوک فکنی نازک تر
[B][M1]نازکی سخنت وصف کند جامی و بس
[M2]زانکه گفتن نتوان زین سخنی نازک تر
[A]
[B][M1]ای تو را دامن ز گلبرگ بهاری پاکتر
[M2]غنچه وارم هر دم از شوقت گریان چاکتر
[B][M1]بود خاک آستانت از غبار غیر پاک
[M2]شد ز شست و شوی آب چشمم اکنون پاکتر
[B][M1]ریختی صد بیگنه را خون که تیغت کس ندید
[M2]نیست شوخی از تو در عاشق کشی چالاکتر
[B][M1]تا دل از غمناکی خود شادمان دیدم تو را
[M2]جهد آن دارم که باشم از همه غمناکتر
[B][M1]نیکوان را نیست باک از خون عاشق ریختن
[M2]گر مرا کشتی چه باک ای از همه بی باکتر
[B][M1]شویم از آب مژه سازم ز تف سینه خشک
[M2]چون شود از خون ناپاکم تو را فتراک تر
[B][M1]رخش بیرون ران که بهر پایبوس مرکبت
[M2]شد جهانی بر سر ره خاک و جامی خاکتر
[A]
[B][M1]ای دهانت ز لب و لب ز دهان شیرینتر
[M2]خنده شیرین و سخن گفتن ازان شیرینتر
[B][M1]نرسد با لب تو لاف سخن طوطی را
[M2]گرچه هست از همه شیرین سخنان شیرینتر
[B][M1]در دل تنگ لبت همچو شکر شیرین است
[M2]لیک در دیده خونابه فشان شیرینتر
[B][M1]کام دل گر چه شد از شور غم عشق تو تلخ
[M2]جان شیرین منی بلکه ز جان شیرینتر
[B][M1]کلک تصویر اگر خود بزنی قند بود
[M2]صورتی از تو کشیدن نتوان شیرینتر
[B][M1]نیشکر گر چه ز سر تا به قدم شیرین است
[M2]نیست از قد تو ای سرو روان شیرینتر
[B][M1]جامی از وصف لبت گر نشکیبد چه عجب
[M2]نکته ای ناید از آنش به دهان شیرینتر
[A]
[B][M1]خوشا گل کامده ست از نازنینان چمن بر سر
[M2]بساط سبزه زیر پای و چتر نارون به سر
[B][M1]ز بیماری به بالین سر نهاده نرگس رعنا
[M2]پی بیمار پرسیش آمده سرو و سمن بر سر
[B][M1]همانا لاله شمع جمع نوخیزان باغ آمد
[M2]که دارد شعله آتش میان انجمن بر سر
[B][M1]معمایی ست بس مشکل گشای اندر چمن غنچه
[M2]کش آورده ست شاخ گل به طبع خویشتن بر سر
[B][M1]بنفشه سرفکنده ست و دژم بر طرف جو گویا
[M2]پی قتلش ستاده سوسن شمشیرزن بر سر
[B][M1]درخت گل ز باران سحر بهر قدح نوشان
[M2]نهاده صحنهای لعل پر در عدن بر سر
[B][M1]قوافی سنج مرغان گو خمش باشید در بستان
[M2]که جامی آمده ست از جمله در لطف سخن بر سر
[A]
[B][M1]ای سهی سرو تو را سنبل مشکین بر سر
[M2]عقلم از سر بربودی و دل و دین بر سر
[B][M1]هست سنبل به چمن شاه ریاحین لیکن
[M2]آمده کاکلت از شاه ریاحین بر سر
[B][M1]تا تو را دیده ام از حسن جهانی به نیاز
[M2]می کشم پیش تو سر چشم جهانبین بر سر
[B][M1]شاه دوران اگر این شکل و شمایل بیند
[M2]تخت جاهت دهد و افسر تمکین بر سر
[B][M1]هر شب آهم فکند شعله به بالین و بود
[M2]تا سحر مشعلم از شعله بالین بر سر
[B][M1]سین دندان به تبسم بنما روز پسین
[M2]کاید آن خوشترم از خواندن یاسین بر سر
[B][M1]جامی این نظم بخوان تا فلک از بهر نثار
[M2]دانه ها ریزدت از رشته پروین بر سر
[A]
[B][M1]عمری ست نور چشم جهان بین ماست یار
[M2]بی نور مانده چشم جهان بین کجاست یار
[B][M1]بر خاک ره چو سایه فتادیم و هم چنان
[M2]خورشید اوج کنگره کبریاست یار
[B][M1]دردی جداست همدم هر تار موی من
[M2]تا با رقیب همدم و از من جداست یار
[B][M1]یک جا نکرد با من بی خان و مان مقام
[M2]با من درین مقام ندانم چراست یار
[B][M1]چون تیره شد ز ظلمت هجران شبم چه سود
[M2]کز چهره صبح دولت اصل صفاست یار
[B][M1]گفتم به وعده راست نیی رنجه شد ز من
[M2]یاری نباشد اینکه برنجد ز راست یار
[B][M1]جامی تو وصل خواستی از یار و او فراق
[M2]گر عاشقی مخواه به جز آنکه خواست یار
[A]
[B][M1]رخ زرد دارم ز دوری آن در
[M2]زده باغ و دردم درون دل آذر
[B][M1]چو من کاست گویی شب فرقت تو
[M2]مه نو که باشد بدین گونه لاغر
[B][M1]خطت خضر جعد کجت مشک تبت
[M2]تنت سیم لعل لبت تنگ شکر
[B][M1]به جنب نعیم شهید محبت
[M2]بهشت مخلد نصیب محقر
[B][M1]به لبها ملیحی به گفتن فصیحی
[M2]به طلعت صبیحی به گیسو معنبر
[A]
[B][M1]لله الحمد که بعد از سفر دور و دراز
[M2]می کنم بار دگر دیده به دیدار تو باز
[B][M1]مژه بر هم نزنم پیش تو آری نه خوش است
[M2]که تو را چهره بود باز و مرا دیده فراز
[B][M1]تا شد از عشق تو سررشته کارم روشن
[M2]همچو شمعم هنری نیست به جز سوز و گداز
[B][M1]با وجود خم ابروی توام می خواند
[M2]زاهد بی خبر از عشق به محراب نماز
[B][M1]لیک در شرح وفا نیست نمازی به ازین
[M2]که نهم روی ادب پیش تو بر خاک نیاز
[B][M1]پی به توحید برد از الف قامت تو
[M2]هر که ادراک حقیقت کند از حرف مجاز
[B][M1]جامی از شوق مقام تو نوایی که زند
[M2]بهر عشاق رهی راست بود سوی حجاز
[A]
[B][M1]خرامان بگذر ای سرو سرافراز
[M2]چو سایه سرو را از پا درانداز
[B][M1]بنازم چشم شوخت را که با من
[M2]کند صد ناز بیش از بهر یک ناز
[B][M1]ز غم گفتی مسوز این هم چنان است
[M2]کز آتش شمع را گویند مگداز
[B][M1]رقیبت کشته شد الحمدالله
[M2]خوش است الحمد را بسمل ز آغاز
[B][M1]نسازد بی تو ما را هیچ چاره
[M2]بیا بیچارگان را چاره ای ساز
[B][M1]چو پر بگشاد مرغ جان پرویز
[M2]به بام قصر شیرین کرد پرواز
[B][M1]جدا شد از تو جامی و ننالید
[M2]ز کشته برنیاید هرگز آواز
[A]
[B][M1]از خزان برگ رزان ریزان شد ای گل چهره خیز
[M2]یاد کن از برگ ریز عمر و می در جام ریز
[B][M1]شد زرافشان فرش مینارنگ می سازد سپهر
[M2]ز ابر پرویزن که گردد بر سر زر سیم بیز
[B][M1]باغ شد بی برگ و اکنون هم خوش آهنگان باغ
[M2]می کنند آهنگ لیک از باغ آهنگ گریز
[B][M1]سبزه موقوف بهار آمد به زیر گل بلی
[M2]خفتگان باغ دارند انتظار رستخیز
[B][M1]هر گل راحت که گلبن داد مستان را به دست
[M2]می نهد در راهشان امروز صد خار ستیز
[B][M1]سرو ماند آزاد ز آسیبی که گلها را رسید
[M2]باد عمر سروران گو رو به باد این ریز و بیز
[B][M1]زود خواهد بود کآرد خار بهر اهل راز
[M2]همچو جامی صد گل معنی برون از طبع تیز
[A]
[B][M1]خطت فتنه ست و لبها فتنه انگیز
[M2]دلم زان فتنه خون و دیده خونریز
[B][M1]دلی آویخته زلفت ز هر موی
[M2]که را باشد چنین زلفی دلاویز
[B][M1]ز شکل قامتت شد کشته خلقی
[M2]تو را گر میل قتل ماست برخیز
[B][M1]تو چشمی و بود دود آفت چشم
[M2]ز دود آه مشتاقان بپرهیز
[B][M1]خوشم با محنت عشق تو آری
[M2]بود رنج محبت راحت آمیز
[B][M1]الا ای ماه تبریزی که چون خور
[M2]نشاید کرد در رویت نظر تیز
[B][M1]چو مولاناست جامی مست عشقت
[M2]تو با رخسار رخشان شمس تبریز
[A]
[B][M1]تیر مژه تنها به دل تنگ مینداز
[M2]زین بیش میان دل و جان جنگ مینداز
[B][M1]وقف غم و درد است دل ای مایه عشرت
[M2]ره جانب این غمکده تنگ مینداز
[B][M1]سختی دل خویش مگو پیش رفیقان
[M2]در حلقه مرغان حرم سنگ مینداز
[B][M1]بر عارض چون سیم میفزا خط مشکین
[M2]در آینه صافدلان زنگ مینداز
[B][M1]هر چند به قانون نبرد ناله زارم
[M2]چنگ توام از چنگ خود این چنگ مینداز
[B][M1]من شسته ام از آب وضو دست خود ای شیخ
[M2]در کوزه دگر جز می گلرنگ مینداز
[B][M1]جامی به قدش شعر تو را راست شد آهنگ
[M2]این زمزمه شوق ز آهنگ مینداز
[A]
[B][M1]دلا ز قید حریفان بی خرد بگریز
[M2]تو مرغ زیرکی از دام دیو و دد بگریز
[B][M1]قبول صحبت نیکان اگر نیی باری
[M2]یکی بکوش و ز هم صحبتان بد بگریز
[B][M1]بس است ز ابجد عشق ای پسر تو را این حرف
[M2]که ذکر اب مکن از گفت و گوی جد بگریز
[B][M1]گریختن ز حسد تا به کی ز اهل صفا
[M2]اگر صفای دلی داری از حسد بگریز
[B][M1]مده به راحت فانی حیات باقی را
[M2]به محنت دو سه روز از غم ابد بگریز
[B][M1]چو نیست خاصیتی در قبول و رد کسان
[M2]نه بر قبول کن اقبال و نی ز رد بگریز
[B][M1]خمیر مایه هر نیک و بد تویی جامی
[M2]خلاصی از همه می بایدت ز خود بگریز
[A]
[B][M1]زهی مهر از رخت شرمنده مه نیز
[M2]ز خیل عشق تو سلطان سپه نیز
[B][M1]ز دست عشق تو داد از که خواهم
[M2]که دارد داغ عشقت پادشه نیز
[B][M1]مکن بی موجبی ما را گنهکار
[M2]چو کشتن می توانی بیگنه نیز
[B][M1]گذشتی دی به صد ناز و کرشمه
[M2]نکردی سوی مشتاقان نگه نیز
[B][M1]کمر بستی هلاک جان من شد
[M2]خدا را برشکن طرف کله نیز
[B][M1]چه خوش آباد شد کوی خرابات
[M2]فدایش باد مسجد خانقه نیز
[B][M1]قدم کی می نهی بر چشم جامی
[M2]که کم می داریش از خاک ره نیز
[A]
[B][M1]پیر شدیم و به دل داغ جوانان هنوز
[M2]ماند تن از کار و جان طالب جانان هنوز
[B][M1]رسته دندان گشاد رخنه حرمان و من
[M2]کام طلب از لب تنگ دهانان هنوز
[B][M1]تن شده مویی و مو گشته سفید و دلم
[M2]مویه کنان از غم موی میانان هنوز
[B][M1]مرده صدساله را مژده تو جان دهد
[M2]لب نگشاده به آن مژده رسانان هنوز
[B][M1]خاک توام دست من کی به رکابت رسد
[M2]گرد تو نایافته بادعنانان هنوز
[B][M1]لب ز سخن بسته ام غنچه وش اما چو خار
[M2]نشتر ریش منند تیززبانان هنوز
[B][M1]جامی اگر چه نماند نظم تو را رونقی
[M2]سخره طبع تواند سحربیانان هنوز
[A]
[B][M1]رفتی و من ملازم این منزلم هنوز
[M2]ز آب مژه به کوی تو پا در گلم هنوز
[B][M1]راندی چو برق محمل خود گرم و من چو ابر
[M2]در گریه و فغان ز پی محملم هنوز
[B][M1]بگسست چون زمام شتر رشته حیات
[M2]دست از دوال محمل تو نگسلم هنوز
[B][M1]ای گشته دل ز تیغ جفای توام دو نیم
[M2]با من دو دل مباش که من یک دلم هنوز
[B][M1]من مرغ نیم بسملم از شوق تیغ تو
[M2]تو تیغ ناکشیده پی بسملم هنوز
[B][M1]فرسود چشم غرقه به خون زیر خاک و من
[M2]مستغرق مشاهه قاتلم هنوز
[B][M1]جامی نهاده چشم به طاق مزار خویش
[M2]یعنی به شکل ابروی تو مایلم هنوز
[A]
[B][M1]آمد بهار و گلرخ من در سفر هنوز
[M2]خندید باغ و چشم من از گریه تر هنوز
[B][M1]شاخ شکوفه از خطر دی برست لیک
[M2]باشد ز آه سرد منش صد خطر هنوز
[B][M1]آمد درخت گل به بر اما چه فایده
[M2]چون آن نهال تازه نیامد به بر هنوز
[B][M1]از سرو و گل چه سود خبر گفتنم که من
[M2]زان سرو گلعذار ندارم خبر هنوز
[B][M1]با باد بوی کیست چو آن نورسیده گل
[M2]دامن کشان نکرده به بستان گذر هنوز
[B][M1]مگشا نظر به لاله و نرگس که غایب است
[M2]چشم و چراغ مردم صاحبنظر هنوز
[B][M1]خلقی به عیش خنده زنان در چمن چو گل
[M2]جامی چو لاله غرقه به خون جگر هنوز
[A]
[B][M1]دیده جز خاک درت خواب نبیند هرگز
[M2]تشنه در واقعه جز آب نبیند هرگز
[B][M1]چشم قلاب تو بهر کشش خاطر ما
[M2]چون خم زلف تو قلاب نبیند هرگز
[B][M1]هر زمان دل به سگ کوی تو مشتاق تر است
[M2]سیری از صحبت احباب نبیند هرگز
[B][M1]هر که در کوی تو پهلو به سر خار نهد
[M2]راحت از بستر سنجاب نبیند هرگز
[B][M1]دود من گر شب ازینسان ره روزن بندد
[M2]خانه ام پرتو مهتاب نبیند هرگز
[B][M1]نور طاعت که دل از سجده ابروی تو دید
[M2]عابد شهر به محراب نبیند هرگز
[B][M1]جامی آن صوفی صافی ست که در دور لبت
[M2]خرقه جز رهن می ناب نبیند هرگز
[A]
[B][M1]یاد بادت که ز من یاد نکردی هرگز
[M2]دل ناشاد مرا شاد نکردی هرگز
[B][M1]کردم آباد به صد خون جگر خانه چشم
[M2]جا درین منزل آباد نکردی هرگز
[B][M1]گوشت ای سیمبر از حلقه زرگشت گران
[M2]یا تو خود گوش به فریاد نکردی هرگز
[B][M1]بارها از لب خود عشوه شیرین دادی
[M2]فکر جان کندن فرهاد نکردی هرگز
[B][M1]یافتی بر سر ما منصب شاهی لیکن
[M2]کار بر قاعده داد نکردی هرگز
[B][M1]حسن ارشاد همین بس که در اطوار سلوک
[M2]جز به حسن خودم ارشاد نکردی هرگز
[B][M1]بنده جامی نکند از تو جز این آزادی
[M2]که ز بند غمش آزاد نکردی هرگز
[A]
[B][M1]رفت عقل و صبر و هوش ای دل مکن از ناله بس
[M2]کاروان چون شد روان شرط است فریاد جرس
[B][M1]تا بود جان در تن از وی عارض و خالت مپوش
[M2]چون زید بی آب و دانه مرغ مسکین در قفس
[B][M1]از دلم شوق تو خیزد وز دلت مهر رقیب
[M2]آری از گل گل دمد وز سنگ خارا خار و خس
[B][M1]یک نفس خواهم برآرم بی تو لیکن چون کنم
[M2]تو مرا جانی و بی جان بر نمی آید نفس
[B][M1]چون تنم گر بودی اندر ضعف تار عنکبوت
[M2]از همش بگسیختی باد پر و بال مگس
[B][M1]گر به تو فریاد من از ضعف نتواند رسید
[M2]ای همه فریادم از تو تو به فریادم برس
[B][M1]بر درش حرفی نوشتم بر کمال شوق دال
[M2]گر بود در خانه کس جامی همین یک حرف بس
[A]
[B][M1]عید شد هر کس ز یاری عیدیی دارد هوس
[M2]عید ما و عیدی ما دیدن روی تو بس
[B][M1]عید مردم دیدن مه عید ما دیدار تو
[M2]همچو عید ما مبارک نیست عید هیچ کس
[B][M1]پرده گفتی افکنم پس روز عید از پیش رخ
[M2]عید شد آن وعده را دیگر میفکن پیش و پس
[B][M1]صدق ما چون روشنت شد آخر ای خورشید روی
[M2]همچو صبح از مهر دل با ما برآور یک نفس
[B][M1]ما اسیر هجر و خلقی محرم بزم وصال
[M2]زاغ با گل همدم و بلبل گرفتار قفس
[B][M1]سوخت جان من اگر آهی کشم معذور دار
[M2]دود خیزد لاجرم هر جا فتد آتش به خس
[B][M1]می رسد فریاد جامی بی رخت شبها به ماه
[M2]ای مه نامهربان روزی به فریادش برس
[A]
[B][M1]آن دو رخ را جامع آیات زیبایی شناس
[M2]خوبرویان کرده زانجا آیت حسن اقتباس
[B][M1]حال چاک سینه کاندر خرقه می دارم نهان
[M2]فاش خواهم گفت ازین پس چند پیچم در لباس
[B][M1]پاس انفاس است می گویند شرط راه عشق
[M2]جان فدای راهدانی کین نفس را داشت پاس
[B][M1]مزرع عمر مرا شد گوییا وقت درو
[M2]کز خیال ابرویت خم گشت قد من چو داس
[B][M1]گر بنای توبه ویران شد بحمدالله که هست
[M2]محکم از خشت سر خم قصر عشرت را اساس
[B][M1]با لباس فقر ناید خلعت شاهی درست
[M2]زشت باشد جامه نیمی اطلس و نیمی پلاس
[B][M1]کم شنو آوازه طاس فلک جامی که بود
[M2]آن همه رسوایی کنعانیان ز آواز طاس
[A]
[B][M1]درین ره خضر همت همرهم بس
[M2]حریم نیستی منزلگهم بس
[B][M1]حریف کنج خلوتخانه فقر
[M2]دل هشیار و جان آگهم بس
[B][M1]طراز آستین دلق تجرید
[M2]و ما توفیقی الا باللهم بس
[B][M1]چرا منت کشم بهر چراغی
[M2]فروغ مجلس از شمع مهم بس
[B][M1]مرا گر دولت شاهنشهی نیست
[M2]فراغ از دولت شاهنشهم بس
[B][M1]ز بیرون گر لباس تو به تو نیست
[M2]جگربسته درون خون ته تهم بس
[B][M1]چو جامی گر نه کوتاه آستینم
[M2]ز مشت سفله دست کوتهم بس
[A]
[B][M1]گر روی به مردم ننمایی چه کند کس
[M2]ور چشم ترحم نگشایی چه کند کس
[B][M1]آیی برم آن دم که شوی از همه فارغ
[M2]آن لحظه اگر نیز نیایی چه کند کس
[B][M1]هر روز جدا از تو کشم محنت و دردی
[M2]گر دیر کشد درد جدایی چه کند کس
[B][M1]گفتی که حذر کن ز بلا چون تو بلاجوی
[M2]سر تا قدم آشوب و بلایی چه کند کس
[B][M1]چون جعد تو بر دامن گل غالیه ساید
[M2]از سنبل تر غالیه سایی چه کند کس
[B][M1]هوش ار بربایی و خرد صبر توان کرد
[M2]گر صبر هم از دل بربایی چه کند کس
[B][M1]جامی اگر آن شوخ نهد مایده وصل
[M2]زان خوان کرم غیر گدایی چه کند کس
[A]
[B][M1]ای باد صبح آن گل سیراب را بپرس
[M2]وان ماه شب فروز جهانتاب را بپرس
[B][M1]از ما که کرده ایم چو دریا ز گریه چشم
[M2]آن در ناب و گوهر نایاب را بپرس
[B][M1]کوته کنم حدیث ز رندان پاکباز
[M2]یار دروغ وعده قلاب را بپرس
[B][M1]احباب را ز فرقتش از دیده رفت نور
[M2]آن نوربخش دیده احباب را بپرس
[B][M1]دل را ببین سجودکنان پیش ابرویش
[M2]آن بت پرست گوشه محراب را بپرس
[B][M1]جان کز تنم رمید ز نوش لبش بجوی
[M2]از حال طوطی آن شکر ناب را بپرس
[B][M1]جامی به خواب دید که مه در کنار اوست
[M2]تعبیر خواب عاشق بی خواب را بپرس
[A]
[B][M1]جام لعلش نگر از باده گلرنگ مپرس
[M2]ناله من شنو از زمزمه چنگ مپرس
[B][M1]جلوه شاهد گل بین سحر از حجله ناز
[M2]موجب ناله مرغان شباهنگ مپرس
[B][M1]نام من مایه ننگ است به جایی که منم
[M2]قصه نام مگو قاعده ننگ مپرس
[B][M1]تنگدستان تو را کام دل اندر غیب است
[M2]سر این نکته به جز زان دهن تنگ مپرس
[B][M1]عاشق کام طلب را ز غم و درد مگوی
[M2]مطرب بزم نشین را ز صف جنگ مپرس
[B][M1]بادپایان نتوانند ره عشق سپرد
[M2]قطع این مرحله از بارگی لنگ مپرس
[B][M1]جامی امید وصول حرم ار هست تو را
[M2]راهی می بین و قدم می زن و فرسنگ مپرس
[A]
[B][M1]قلاش وش دیدم بتی ای وقت آن قلاش خوش
[M2]کو باخت نقد دین و دل در عشق آن قلاش وش
[B][M1]طوبی ز قد او خجل مانده صنوبر پا به گل
[M2]سروی بغایت معتدل بالا خوش و رفتار خوش
[B][M1]هستند بی جام و سبو مست لب میگون او
[M2]صوفی وشان صاف جو صافی دلان دردکش
[B][M1]زان لب به بزم عاشقان آمد حدیثی در میان
[M2]ساقی ز یکسو داد جان مطرب ز یکسو کرد غش
[B][M1]می بینم از زلف دو تا بر طرف رویش خال را
[M2]افتاده در چین و خطا مسکین غریبی از حبش
[B][M1]خوش آنکه خواهم زان صنم بوسه پی تسکین غم
[M2]دو یا یکی و او از کرم بخشد سه چار و پنج و شش
[B][M1]جامی صلای باده ده کز هر چه گویی باده به
[M2]بر سر سبوی باده نه تا چند ازین دستار و فش
[A]
[B][M1]تنها ز کجا می رسی ای سرو قباپوش
[M2]دردا که تو می آیی و من می روم از هوش
[B][M1]من لذت دیدار چه دانم که هنوزت
[M2]از دور ندیده فتم آشفته و مدهوش
[B][M1]هر چند برون نیستی از خاطر تنگم
[M2]پیش آی که چون جان کشمت تنگ در آغوش
[B][M1]در گوش تو یک نکته ز بخت سیه ما
[M2]گفتن که تواند مگر آن خال بناگوش
[B][M1]گویم سخنی با تو اگر چند که گردد
[M2]بر طبع لطیف تو همین لحظه فراموش
[B][M1]خواهی که خدا در دو جهان پاس تو دارد
[M2]زینهار تو در پاس دل خسته دلان کوش
[B][M1]جامی ز خرابات غرض باده عشق است
[M2]خواهی ز سبو درکش و خواهی ز قدح نوش
[A]
[B][M1]فغان ز ابلهی این خزان بی دم و گوش
[M2]که جمله شیخ تراش آمدند و شیخ فروش
[B][M1]شوند هر دو سه روزی مرید نادانی
[M2]تهی ز دین و خرد خالی از بصیرت و هوش
[B][M1]نه بر برون وی از لمعه هدایت نور
[M2]نه در درون وی از شعله محبت جوش
[B][M1]گهی که در سخن آید هوس کند سامع
[M2]که کاش ازین هذیان زودتر شود خاموش
[B][M1]وگر خموش شود حاصل مراقبه اش
[M2]ز بار سر نبود غیر درد گردن و دوش
[B][M1]نگاه دار خدایا مدام جامی را
[M2]ز شر زرق ریا پیشگان ازرق پوش
[B][M1]به گوش هوش رسان از حریم میکده اش
[M2]صدای نعره مستان و بانگ نوشانوش
[A]
[B][M1]نهادی لعل رخشان بر بناگوش
[M2]سهیل و ماه را کردی هم آغوش
[B][M1]در اشکم شد از عکس لبت لعل
[M2]منش در دیده جا کردم تو در گوش
[B][M1]تو را از هر طرف در گوش لعلی ست
[M2]چنان لعلی که از جان می برد هوش
[B][M1]مرا بر هر مژه لعلی ست اما
[M2]ازان خونی که در دل می زند جوش
[B][M1]ز لعلت گر کنم دریوزه کامی
[M2]به لؤلؤ لعل را گیری که خاموش
[B][M1]چه بودی کوهکن لعل تو دیدی
[M2]که کردی لعل شیرین را فراموش
[B][M1]ز لعلش چون نداری رنگ جامی
[M2]ز خون دل شراب لعل می نوش
[A]
[B][M1]آن قبای نیلگون بینید در سیمین برش
[M2]همچو شاخ گل که باشد خلعت از نیلوفرش
[B][M1]در کبودی فلک چون او مهی پیدا نشد
[M2]کاین چنین باشد لباس آسمانی در خورش
[B][M1]جان فدایت باد ای دربان دمی مانع مشو
[M2]تا رخ پر گرد خود ساییم بر خاک درش
[B][M1]یک رهش دیدیم عقل و دین و دل بر باد شد
[M2]وای جان ما اگر بینیم باری دیگرش
[B][M1]سوختم شبها بسی چون شمع پیش او ولی
[M2]هیچ گه سوز درون من نیامد باورش
[B][M1]عاشق ثابت قدم آن کس بود کز کوی دوست
[M2]رو نگرداند اگر شمشیر بارد بر سرش
[B][M1]سوخت جامی ز آتش هجر و برآمد سالها
[M2]همچنان بوی وفا می آید از خاکسترش
[A]
[B][M1]آن سفر کرده که جان رفت مرا بر اثرش
[M2]هست ماهی که نیاورد به من کس خبرش
[B][M1]نازنینی که کنون خاسته از مسند ناز
[M2]کی بود طاقت رنج ره و تاب سفرش
[B][M1]گر چه از رفتن او می رودم صبر و شکیب
[M2]هر کجا رفت خدایا به سلامت ببرش
[B][M1]مبر ای باد بدان سو نفس سرد مرا
[M2]که مبادا رسد آسیب به گلبرگ ترش
[B][M1]ماند وابسته گل بلبل غافل در باغ
[M2]عاریت کاش توانم ستدن بال و پرش
[B][M1]چون بمیرم به سر راه ویم دفن کنید
[M2]که چو آید به سر خاک من افتد گذرش
[B][M1]شد چنان زار ز غمهای جدایی جامی
[M2]که ندیده ست کسی هرگز ازان زارترش
[A]
[B][M1]گردش جام که زد صنع ازل پرگارش
[M2]سرنپیچد ز خط این دایره زنگارش
[B][M1]سر ما و در میخانه ای که از رفعت قدر
[M2]سایه بر بام فلک می فکند دیوارش
[B][M1]نیست وجه من مخمور جز این دلق کهن
[M2]وای من گر نستاند به گرو خمارش
[B][M1]بنده پیر مغانم که در اطوار سلوک
[M2]کار ما یافت گشاد از گره زنارش
[B][M1]خیر مستان طلبد هر چه کند باده فروش
[M2]سر این نکته ندانسته مکن انکارش
[B][M1]مگسل یک نفس از صحبت عیسی نفسان
[M2]نقد انفاس عزیز است غنیمت دارش
[B][M1]طبع گویای من آن طوطی شکرشکن است
[M2]که ز خونابه دل لعل بود منقارش
[B][M1]جامی اشعار دلاویز تو جنسی ست نفیس
[M2]پود آن حسن ادا لطف معانی تارش
[B][M1]همره قافله هند روان کن که رسد
[M2]شرف مهر قبول از ملک التجارش
[A]
[B][M1]من بی دل چو خواهم داد جان نادیده دیدارش
[M2]مدد کن ای اجل تا زار میرم زیر دیوارش
[B][M1]ز دیده در دلش جا کردم و دل در درون پنهان
[M2]هنوز ایمن نیم ترسم که بیند چشم اغیارش
[B][M1]چه قد است آن تعالی الله که خواهم دیده و دل را
[M2]کنم خاک ره آن ساعت که بینم لطف رفتارش
[B][M1]نه دل دارم به دست اکنون نه دین مسکین مسلمانی
[M2]که با این کافران سنگدل افتد سر و کارش
[B][M1]نشد گل چون رخش اما بدان رو آب می گردد
[M2]که یابد روی آن دولت که شوید گرد رخسارش
[B][M1]تو و گلزار خویش ای باغبان ما و سرکویی
[M2]که آب روی صد گلزار می بخشد خس و خارش
[B][M1]چو مرغان خزان دیده زبان بست از سخن جامی
[M2]کجا آن غنچه خندان که باز آرد به گفتارش
[A]
[B][M1]کسی کافتد نظر بر شکل آن سرو قباپوشش
[M2]ز سینه صبر و از دل طاقت و از جان رود هوشش
[B][M1]بلای جان من شد یاد آن بدخو نمی دانم
[M2]چه سازم چاره کز خاطر کنم یک دم فراموشش
[B][M1]ز دور آن لب به سبزی می زند نزدیک شد گویی
[M2]که گیرد سبزه نورسته گرد چشمه نوشش
[B][M1]خیالش را ز دیده جای در دل می کنم شبها
[M2]نخواهم مردمان دیده را خفتن در آغوشش
[B][M1]ز رشک ناله می میرم که من در گوشه ای تنها
[M2]همی سوزم به داغ هجر و او جا کرده در گوشش
[B][M1]مرا ره نی که در کویش نهم پهلو به دیواری
[M2]رقیبان سیه دل خوش نشسته دوش بر دوشش
[B][M1]نمودی رخ مکن منع از سرود شوق جامی را
[M2]چو بلبل جلوه گل دید نتوان ساخت خاموشش
[A]
[B][M1]آن لاله رخ که باشد از داغ ما فراغش
[M2]از دیده رفت لیکن بر سینه ماند داغش
[B][M1]سروی به تازگی بود از باغ لطف رسته
[M2]زد سیل قهر موجی کند از حریم باغش
[B][M1]خرم گلی به بستان بشکفت بعد عمری
[M2]نادیده سیر بلبل تاراج کرد زاغش
[B][M1]آن را که این شمامه دوران رباید از کف
[M2]مشکل که هیچ عطری مشکین کند دماغش
[B][M1]زان گمشده ندانم با من نشان که گوید
[M2]جایی نرفت کز کس کردن توان سراغش
[B][M1]دل را ره برون شد کی باشد از شب غم
[M2]کز باد بی نیازی بی نور شد چراغش
[B][M1]اینسان که شغل هجران شد رنج بخش جامی
[M2]کی خواب راحت آید بر بستر فراغش
[A]
[B][M1]دلم که شوق لبت داد شربت اجلش
[M2]به مهر خط تو شد مهرنامه عملش
[B][M1]چه جای طعن دلم را به مستی لب تو
[M2]چو داد باده ازین جام ساقی ازلش
[B][M1]کدام شیفته دل در کمند زلف تو بست
[M2]که عقل خنده نزد بر درازی املش
[B][M1]چو سنگ اساس جفا محکم است ازان دل سخت
[M2]کجا رسد ز نم چشم عاشقان خللش
[B][M1]خوشا مرقع صوفی که محتسب هر دم
[M2]کشد پیاله ز جیب و صراحی از بغلش
[B][M1]اگر چه در همه عمرش بدل نیافته ام
[M2]بس این که یافته ام همچو عمر بی بدلش
[B][M1]چو راند جامی ازان چشم آهوانه سخن
[M2]سرود بزم غزالان مست شد غزلش
[A]
[B][M1]خرامان می رود آن شوخ و صد بیدل ز دنبالش
[M2]به خون غلطان ز ناوکهای چشم مست قتالش
[B][M1]ز من دامن کشان بگذشت بشتاب ای صبا از پی
[M2]بیفشان گرد ادبار من از دامان اقبالش
[B][M1]چو موری گشته ام از ضعف کو آن قوت بختم
[M2]که بینم خویش را روزی طفیل مور پامالش
[B][M1]شدم بی او ز مویی زارتر کو نامه بر مرغی
[M2]که بندم در میان نامه خود را بر پر و بالش
[B][M1]جوان و شوخ و خودکام است و باد خوبیش در سر
[M2]کجا در دل کند جا پند پیران کهنسالش
[B][M1]خطش نورسته ریحان است گرد چشمه حیوان
[M2]نشاید تخم آن ریحان به غیر از دانه خالش
[B][M1]به خون دیده صورت بست شرح حال خود جامی
[M2]که می گوید به آن سلطان خوبان صورت حالش
[A]
[B][M1]شیخ خودبین که به اسلام برآمد نامش
[M2]نیست جز زرق و ریا قاعده اسلامش
[B][M1]خویش را واقف اسرار شناسد لیکن
[M2]نه ز آغاز وقوف است نه از انجامش
[B][M1]جز قبول دل عامش نبود کام ولی
[M2]می کند رد دل خاص قبول عامش
[B][M1]دام تزویر نهاده ست خدایا مپسند
[M2]که فتد طایر فرخنده ما در دامش
[B][M1]حبذا پیر خرابات که در مجلس انس
[M2]می برد روح قدس فیض حیات از جامش
[B][M1]گر چه از حاصل خود دفتر ایام بشست
[M2]نام کس نیست برون از ورق انعامش
[B][M1]هر که بر نعمت او شکر نگوید جامی
[M2]می شمارد خرد از دایره انعامش
[A]
[B][M1]سپیده دم که شد از خانه عزم حمامش
[M2]هزار دلشده شد خاک ره به هر گامش
[B][M1]چو کند جامه ز تن جامه خانه را افروخت
[M2]فروغ صبح دگر از صفای اندامش
[B][M1]چو برگ گل که بود در گلاب خانه نشست
[M2]به گرم خانه عرق بر عذار گلفامش
[B][M1]تنش چو نقره خام و هزار مفلس عور
[M2]گرفته کیسه به کف بهر نقره خامش
[B][M1]مراست چشم و برد ناخنه ز چشم آرام
[M2]چه جای آن که بود زیر ناخن آرامش
[B][M1]نکاست استره یک مو به کام خود ز سرش
[M2]شد این ز سختدلی های سنگ ناکامش
[B][M1]رقیب گو مگشا زر که جامی بیدل
[M2]ز چشم اشک فشان داد سیم حمامش
[A]
[B][M1]رخت کز خط مشکین شد مزین صفحه سیمش
[M2]همانا در جفاکاری نوشتی لوح تعلیمش
[B][M1]فتاد اندر کشاکش دل ز چشم و ابروی شوخت
[M2]به تیغ غمزه کن جانا میان هر دو تقسیمش
[B][M1]متاع جان همی خواهی ز من گر خود نمی آیی
[M2]فرست از لب سلامی تا کنم فی الحال تسلیمش
[B][M1]منجم حکم فتح الباب اشک ما رقم می زد
[M2]روان شد سیل خون از جوی جدول های تقویمش
[B][M1]کمر گرد میانت گر شود چون میم خود حلقه
[M2]بود آن حلقه در تنگی فزون از حلقه میمش
[B][M1]لبت مهر سلیمان است و بر وی اسم اعظم خط
[M2]اجازت ده خدا را تا ببوسم بهر تعظیمش
[B][M1]نهادی پا به کوی عاشقی جامی ز سر بگذر
[M2]نه مرد معرکه ست آن کس که از کشتن بود بیمش
[A]
[B][M1]آرزو دارم که گردم خاک راه توسنش
[M2]لیک می ترسم ز من گردی رسد بر دامنش
[B][M1]کی بعمدا سوی من بیند چو می دارد دریغ
[M2]گوشه چشمی که افتد ناگهان سوی منش
[B][M1]آمد آن کافر برون شمیر بسته دی سوار
[M2]ای بسا خون مسلمانان که شد در گردنش
[B][M1]خواستم گویم لباس از برگ گل می بایدش
[M2]باز ترسیدم که آزارد ازان نازک تنش
[B][M1]هر گهش بینم قبا پوشده بیهوش اوفتم
[M2]وای من روزی که بینم با ته پیراهنش
[B][M1]ای صبا با او حدیث شعله آهم بگوی
[M2]تا شود سوز درون دردمندان روشنش
[B][M1]شاید آن بدخو کند رحمی خدا را ای اجل
[M2]ریز خون جامی و بر خاک آن کوی افکنش
[A]
[B][M1]شوخی که تاجداران بوسند خاک راهش
[M2]سوی چو من گدایی مشکل فتد نگاهش
[B][M1]من کیستم که خواهم پهلوی او نشینم
[M2]این بس مرا که بینم از دور گاه گاهش
[B][M1]فرسوده قالب من همواره خاک بادا
[M2]بر هر زمین که باشد آمد شد سپاهش
[B][M1]هر کس به مهر آن خط میرد رسد به محشر
[M2]صد گونه سرخرویی از نامه سیاهش
[B][M1]در گلستان خوبی برگ وفا مجویید
[M2]کز خون بی گناهان پرورده شد گیاهش
[B][M1]من داد خود چه خواهم زان مه که نیست هرگز
[M2]چون پادشاه ظالم پروای دادخواهش
[B][M1]جامی ز کوی هستی بربست رخت گویی
[M2]کز هیچ سو نیاید دیگر فغان و آهش
[A]
[B][M1]سر من کاش بودی خاک راهش
[M2]مگر گشتی لگدکوب سپاهش
[B][M1]به جان دادن اگر کردیم تقصیر
[M2]کنون هستیم از جان عذرخواهش
[B][M1]شبم شد روشن از رویش بدانسان
[M2]که روزم تیره از زلف سیاهش
[B][M1]به شکل او هلاک خویش خواهم
[M2]رقیبا برشکن طرف کلاهش
[B][M1]منه بر زاهد ای دل تهمت عشق
[M2]که می بینم ازینها بی گناهش
[B][M1]هنوز از باده شب سرگران است
[M2]وگرنه چیست خواب چاشتگاهش
[B][M1]چه شد گر کرد جامی دعوی عشق
[M2]دو چشم خون فشان اینک گواهش
[A]
[B][M1]نامه کز خوبان رسد تعویذ جان می خوانمش
[M2]وز همه غم های دل خط امان می خوانمش
[B][M1]نقطه و حرفی که می آید در آن نامه به چشم
[M2]نقش آن خال و خط عنبرفشان می خوانمش
[B][M1]مردمان هر دم به خون دل سوادش می کنند
[M2]بر بیاض دیده و من خوش روان می خوانمش
[B][M1]چون پر است آن نامه از مرهم پی داغ نهان
[M2]گاه خواندن مرهم داغ نهان می خوانمش
[B][M1]مونس جان و دل من شد ندارم صبر ازان
[M2]یک زمان می بوسم او را یک زمان می خوانمش
[B][M1]می دهد بویی ازان برگ گل خندان مرا
[M2]جای آن دارد اگر گریه کنان می خوانمش
[B][M1]دوستان گویند جامی نامه خواندن تا به کی
[M2]ورد جان و حرز ایمان است ازان می خوانمش
[A]
[B][M1]رو چو نهد به ملک دل عشق توشاه سازمش
[M2]بر سر عقل صبر و دین میر سپاه سازمش
[B][M1]دل که به سینه گشت خون از غم پای بوس تو
[M2]تا برسد به کام خویش از مژه راه سازمش
[B][M1]طاقت خور نبینمت جا به سواد دیده کن
[M2]تا پی سایه بر سرت چتر سیاه سازمش
[B][M1]خواهم اگر زنم دمی بی تو به عشرت و طرب
[M2]یاد تو بگذرد به دل مایه آه سازمش
[B][M1]چون به صف نعال تو از پی سجده سر نهم
[M2]کفشم اگر به سر زنی افسر جاه سازمش
[B][M1]از چه سیم اگر دهد رخصت آبم آن ذقن
[M2]من رگ جان ز تن کشم رشته چاه سازمش
[B][M1]بر سر جامی ار زدی تیغ و شمردیش گنه
[M2]تیغ دگر بزن که تا عذر گناه سازمش
[A]
[B][M1]دل من که بس مبتلا بینمش
[M2]ازان شوخ در صد بلا بینمش
[B][M1]دل از وی نگه داشتن مشکل است
[M2]که شکلی عجب دلربا بینمش
[B][M1]رقیبانم از وی جدا ساختند
[M2]خدایا کز ایشان جدا بینمش
[B][M1]شب تیره هر کس به فکری و من
[M2]در آن غم که فردا کجا بینمش
[B][M1]خوش آن مه که یک ذره خرسندیم
[M2]نباشد اگر سالها بینمش
[B][M1]به ره چند سایم رخ آیا بود
[M2]که روزی بر آن پشت پا بینمش
[B][M1]ازان گشت بیگانه جامی ز خویش
[M2]که با درد عشق آشنا بینمش
[A]
[B][M1]تا کی کشم به صومعه حرمان ز بخت خویش
[M2]خرم کسی که برد به میخانه رخت خویش
[B][M1]بر فرق گرد درد به خاک درت خوشیم
[M2]جمشید و تاج او و سلیمان و تخت خویش
[B][M1]گل نیست آن ز شاخ درخشان که آتشی ست
[M2]کش باغبان ز رشک تو زد در درخت خویش
[B][M1]داریم بار شیشه و خوبان به جنگ ما
[M2]در برگرفته سنگ ز دلهای سخت خویش
[B][M1]تشریف خرقه زاهد یک لخت را دهید
[M2]رسوای عشق و پیرهن لخت لخت خویش
[B][M1]بنمای لب که صاحب تسبیح و طیلسان
[M2]در وجه نقل و باده نهد رخت و پخت خویش
[B][M1]جامی به شهر عشق مشو رهنمون ما
[M2]ما آزموده ایم درین شهر بخت خویش
[A]
[B][M1]مدار آینه را در صفا برابر خویش
[M2]به دست شانه مده طره معنبر خویش
[B][M1]نبرده ام به می لعل دست بی لب تو
[M2]که پر نکرده ام از خون دیده ساغر خویش
[B][M1]رقیب گفت تو را بدگهر شناخته ام
[M2]نمود عاقبت آن ناشناخت گوهر خویش
[B][M1]به چار بالش عزت چو جای نیست مرا
[M2]بر آستان مذلت نهاده ام سر خویش
[B][M1]گر آن پری گذرد فی المثل به روضه قدس
[M2]فرشته فرش کند زیر پای او پر خویش
[B][M1]چو هست پایه واعظ چو همت او پست
[M2]ازان چه سود که سازد بلند منبر خویش
[B][M1]هجوم عشق تو دیوانه ساخت جامی را
[M2]شکست کلک و بر آتش نهاد دفتر خویش
[A]
[B][M1]هر دم آیم بر درت با دیده خونبار خویش
[M2]تا طفیل دیگران بنماییم دیدار خویش
[B][M1]تا به کی زین بخت بی اقبال نادیده رخت
[M2]روی حرمان آورم در گوشه ادبار خویش
[B][M1]دیدنت دشوار و نادیدن ازان دشوارتر
[M2]چون کنم پیش که گویم قصه دشوار خویش
[B][M1]بزم وصلت بهر پاکان است من زیشان نیم
[M2]چون سگانم جای ده در سایه دیوار خویش
[B][M1]ای ز سوز عاشقان حسن تو را بازار گرم
[M2]تا کیم سوزی برای گرمی بازار خویش
[B][M1]از خدنگ خود چو نی سوراخها کن سینه ام
[M2]تا دهم یک دم برون درد دل افگار خویش
[B][M1]کار جامی عشق خوبان است و هر سو عالمی
[M2]در پی انکار او و او همچنان در کار خویش
[A]
[B][M1]زان میان گم کرده ام سررشته تدبیر خویش
[M2]کاش مویی بخشیم از زلف چون زنجیر خویش
[B][M1]وه چه شیرین است لعلت گوییا آمیخته ست
[M2]شیره جانهای شیرین دایه ات با شیر خویش
[B][M1]نقشبند چین که در بتخانه صورت می نگاشت
[M2]پیش رویت بر زمین زد خامه تصویر خویش
[B][M1]تیرت آمد بر دل و من نیم کشته منتظر
[M2]مانده ام باشد که آیی از قفای تیر خویش
[B][M1]همدم یاران تو خوش در عشرت آباد وصال
[M2]مانده من تنها درین غمخانه دلگیر خویش
[B][M1]خواستم عمری به کویت عذر تقصیر وفا
[M2]همچنان شرمنده ام پیش تو از تقصیر خویش
[B][M1]بنده جامی پیر شد همچون غلامان بر درت
[M2]رحمی ای شاه جوانان بر غلام پیر خویش
[A]
[B][M1]من و خیال تو شبها و کنج خانه خویش
[M2]سرود بیخودی و آه عاشقانه خویش
[B][M1]به خون همی طپم از ناله های خود همه شب
[M2]کسی نکرده چو من رقص بر ترانه خویش
[B][M1]خیال خال تو بردم من ضعیف به خاک
[M2]چنانکه دانه کشد مور سوی خانه خویش
[B][M1]ز چشم سخت دلان دور دار عارض و خال
[M2]به سنگ خاره مکن ضایع آب و دانه خویش
[B][M1]سخن به قاعده همت آید ای واعظ
[M2]من و فسون محبت تو و فسانه خویش
[B][M1]خوشم به شعله این آه آتشین همه شب
[M2]مرا چو شمع سری هست با زبانه خویش
[B][M1]بر آستانه تو خاک شد سر جامی
[M2]چه می کشی قدم از خاک آستانه خویش
[A]
[B][M1]چند فروزم چراغ از علم آه خویش
[M2]بزم مرا ده فروغ از رخ چون ماه خویش
[B][M1]بیرهی از حد گذشت تیغ سیاست بکش
[M2]درد سر عاشقان دور کن از راه خویش
[B][M1]هر که به میم دهانت چشم گشاید چو «هی »
[M2]میل کشم به دیده اش از «الف » آه خویش
[B][M1]شیخ سحرخیز یافت ذوق شراب صبوح
[M2]ساخت دعای قدح ورد سحرگاه خویش
[B][M1]ذکر قدت در چمن رفت به بانگ بلند
[M2]سرو خجالت کشید از قد کوتاه خویش
[B][M1]دل ز سجود درت مرتبه قرب یافت
[M2]بنده ز خدمت شود خاصگی شاه خویش
[B][M1]روی نکوی تو خواست جامی ازین پس مدار
[M2]دور ازین خاک در روی نکوخواه خویش
[A]
[B][M1]کشتی مرا ز هجر رخ جانفزای خویش
[M2]ای ناخدای ترس بترس از خدای خویش
[B][M1]زاهد که جا به گوشه محراب می کند
[M2]گر بیند ابروی تو نماند به جای خویش
[B][M1]حیف است بر زمین کف پای تو فرش کن
[M2]از پرده های دیده من زیر پای خویش
[B][M1]کوته فتاد رشته عمرم خدای را
[M2]یک تار مو ببخش ز زلف دو تای خویش
[B][M1]دور از رخ تو ماند دلم بی سرود عیش
[M2]بلبل چو گل ندید فتاد از نوای خویش
[B][M1]از خویش و آشنا همه بیگانه گشته ام
[M2]تا دیده ام سگان تو را آشنای خویش
[B][M1]تو پادشاه حسنی و جامی گدای تو
[M2]ای پادشاه مرحمتی بر گدای خویش
[A]
[B][M1]چون به خواری خواستی راند آخرم از کوی خویش
[M2]کاشکی بارم نمی دادی ز اول سوی خویش
[B][M1]آب رویم تا ز خاک پای توست ای سرو ناز
[M2]کس نبینم در همه عالم به آب روی خویش
[B][M1]با تو وصل ما همین باشد که از تیغ جفا
[M2]خون ما ریزی و آمیزی به خاک کوی خویش
[B][M1]چون به شکل ابروی توست استخوان پهلویم
[M2]کرده ام پیوسته دل را جای در پهلوی خویش
[B][M1]تا رخت را از صفا آیینه می دارند خلق
[M2]برنمی دارم سر از آیینه زانوی خویش
[B][M1]گر نه چون موی میانت باشد اندر لاغری
[M2]بگسلانم رشته جان از تن چون موی خویش
[B][M1]قتل جامی غمزه را فرما به دست خود مکش
[M2]زحمت او دور دار از ساعد و بازوی خویش
[A]
[B][M1]بنمای رخ و رشک پری خانه چین باش
[M2]با روی چنان ماه همه روی زمین باش
[B][M1]با ما به دل و جان مکن ای جان و جهان صلح
[M2]دل بردی و جان نیز کنون از پی دین باش
[B][M1]ای سوخته صد ره دلم از داغ جدایی
[M2]با عاشق دل سوخته خود به ازین باش
[B][M1]پیوسته جفا خوش نبود بلکه وفا نیز
[M2]گه بر سر مهر آی و گهی در پی کین باش
[B][M1]چون من تو شدم بس که به دل نقش تو بستم
[M2]خواهی تو جدا شو ز من و خواه قرین باش
[B][M1]ماییم و همین عاشقی و لذت دیدار
[M2]زاهد تو برو در طلب خلد برین باش
[B][M1]جامی قدم از تخت جم و مسند جمشید
[M2]برتر نه و در کوی بتان خاک نشین باش
[A]
[B][M1]دلا ملازم رندان دردکش می باش
[M2]به هر چه می رسد از صاف و درد خوش می باش
[B][M1]مکن تعلق خاطر به نقش صفحه دهر
[M2]جریده وار همی زی و ساده وش می باش
[B][M1]خراب ساده عذاران کج کلاهم من
[M2]رو ای ادیب تو دربند ریش و فش می باش
[B][M1]دو کون در نظر من یکی شد ای خواجه
[M2]تو در شمار سه و چار و پنج و شش می باش
[B][M1]چه غم ز منقصت صورت اهل معنی را
[M2]چو جان ز روم بود گو تن از حبش می باش
[B][M1]منم ز جام می ای شیخ غرق بحر حیات
[M2]تو مانده خشک زبان بر لب از عطش می باش
[B][M1]خلاصی از خود و از خلق بایدت جامی
[M2]ز جام پیر خرابات جرعه کش می باش
[A]
[B][M1]بی وفا یارا چنین بی رحم و سنگین دل مباش
[M2]دردمندان توییم از حال ما غافل مباش
[B][M1]اختر فرخنده فالی ماه هر مجلس مشو
[M2]آفتاب بی زوالی شمع هر محفل مباش
[B][M1]پای بر جا همچو سروم در هوای قد تو
[M2]هر زمان چون شاخ گل سوی دگر مایل مباش
[B][M1]دانه خال توام بر روی گندمگون بس است
[M2]گو مرا از خرمن هستی جوی حاصل مباش
[B][M1]ساربان چون محمل لیلی ز حی بیرون برد
[M2]منع مجنون کی تواند کاندر پی محمل مباش
[B][M1]چند روزی بر در یارم اقامت آرزوست
[M2]ای اجل سرعت مکن وی عمر مستعجل مباش
[B][M1]پی به سر جان و دل بر جامی از عشق بتان
[M2]بیش ازین حیران شده در نقش آب و گل مباش
[A]
[B][M1]هر که روزی در نظر آن روی گلرنگ آیدش
[M2]گلشن فردوس اگر بخشند ازو ننگ آیدش
[B][M1]سینه پر شد عاشق دلخسته را از درد و غم
[M2]آه اگر درد دگر در سینه تنگ آیدش
[B][M1]در رهش صد سیمتن شد با دل چون سنگ خاک
[M2]کاش نخرامد مبادا پای در سنگ آیدش
[B][M1]چیست آن مژگان سنان و غمزه تیغ آن شوخ را
[M2]گر نه در دل هر زمان اندیشه جنگ آیدش
[B][M1]هر که آویزد چو جامی چنگ در فتراک عشق
[M2]عاقبت سررشته مقصود در چنگ آیدش
[A]
[B][M1]ای کرده بر هلاک من از اهل عشق نص
[M2]جان در تنم ز شوق تو کالطیر فی القفص
[B][M1]بس دلکش است قصه خوبان و زان میان
[M2]تو یوسفی و قصه تو احسن القصص
[B][M1]گر صاحب فصوص بدیدی لب تو را
[M2]در حکمت مسیح نوشتی هزار فص
[B][M1]بی نسبت است بحث مساوات با سگت
[M2]کس نیست بر در تو ازو مطلقا اخص
[B][M1]گفتی چو عزم رخصت پابوس کردمت
[M2]یا صاحب العزیمة ایاک والرخص
[B][M1]کم جام غصه ای که ز لعلت نمی خورم
[M2]قد مت کم تجر عنی هذه الفصص
[B][M1]تیغ تو بهر قتل کسان نص قاطع است
[M2]جامی چگونه سر کشد از مقتضای نص
[A]
[B][M1]چو بخت نیست که بارم دهی به مجلس خاص
[M2]بر آستان ارادت نهم سر اخلاص
[B][M1]دعای مردن خود می کنم مگر یابم
[M2]ز دوری تو و نزدیکی رقیب خلاص
[B][M1]تو را ز قتل اسیر کمند خویش چه بیم
[M2]شکار پیشه ندارد ز صید خوف قصاص
[B][M1]به جست و جوی تو در خون نشستم مردم چشم
[M2]در آرزوی گهر غوطه می خورد غواص
[B][M1]صفای مشرب رندان ز زاهدان مطلب
[M2]عوام را چه تمتع ز ذوق و حال خواص
[B][M1]نیافت صفوت صوفی به حیله صاحب زرق
[M2]نشد به صنعت قلاب زر ناب رصاص
[B][M1]ز شوق ماه رخش ناله بس مکن جامی
[M2]کزین سرود شود زهره بر فلک رقاص
[A]
[B][M1]ساقی بده ز خم صفا یک دو جام خاص
[M2]تا یابم از کدورت خود یک دو دم خلاص
[B][M1]باشد به قدر لطف سخنور سخن لطیف
[M2]از گفته های عام مجو نکته های خاص
[B][M1]بر خصم جور پیشه مکن تیغ انتقام
[M2]در کیش عشق عفو ز قاتل به از قصاص
[B][M1]لطف عمیم دوست مرا خاص خویش خواند
[M2]ورنه مرا چه حد که زنم لاف اختصاص
[B][M1]طی کن به گام صبر و توکل طریق فقر
[M2]خواص ازین معامله شد قدوه خواص
[B][M1]بر گوش شیخ نعره مستان بود گران
[M2]لیت الزمان یفرغ فی اذنه الرصاص
[B][M1]جامی به قید حلقه آن زلف دل بنه
[M2]اذ لاخلاص منه بحال و لامناص
[A]
[B][M1]کی کنم با کان گوهر درج لعلت را عوض
[M2]لعل تو مقصود بالذات است و جوهر بالعرض
[B][M1]نیست مردن آنکه افتد غرقه خون صید تو
[M2]بلکه مسکین می دهد تیر تو را جان در عوض
[B][M1]تن مریض شوق تیغ توست بگذر بر سرش
[M2]چون به دست توست جان من علاج این مرض
[B][M1]گفته ای خواهم اسیری را نشان تیر ساخت
[M2]زین سخن امید می دارم که من باشم غرض
[B][M1]عشق تو آمد بلا آرام من در عشق صبر
[M2]لا لبلواک انقطاع لا لصبری منقرض
[B][M1]می کنم عض انامل بی لب نوشین تو
[M2]نیست زان حلوا انامل را نصیبی غیر عض
[B][M1]نیست بی جوهر عرض را جامی امکان وجود
[M2]لعل جانان جوهر آمد جان مشتاقان عرض
[A]
[B][M1]چو عرض توبه کند بر تو زاهد مرتاض
[M2]به قول پیر مغان واجب است ازو اعراض
[B][M1]تمام فیض بود باده خاصه از کف یار
[M2]مدام فیض رسان باد آن کف فیاض
[B][M1]ز جوهر می و کیفیتش وقوف نیافت
[M2]حکیم با همه بحث جواهر و اعراض
[B][M1]گرفت پیش رخت خویش را سری چه عجب
[M2]اگر ز غصه سر شمع می برد مقراض
[B][M1]تو خود معالجه درد سینه ریشان کن
[M2]که عاجز است طبیب از علاج این امراض
[B][M1]به طوف روضه رضا کی دهد مقیم درت
[M2]ریاضت است جدا از تو رفتنش به ریاض
[B][M1]خیال زلف و رخت بست در سخن جامی
[M2]چو از مسوده می برد این غزل به بیاض
[A]
[B][M1]خال مشکین چیست بر رخ گرد لب نارسته خط
[M2]بر خلاف عادت افتاده ست پیش از خط نقط
[B][M1]زان خط نیکو لبت در هر زبان خواهد فتاد
[M2]موجب شهرت نشد یاقوت را جز حسن خط
[B][M1]راه عشقت گرم تر پویم به سر از سرزنش
[M2]چون قلم کاندر نوشتن تیزتر گردد ز قط
[B][M1]عشقبازی با تو نبود کار هر تردامنی
[M2]در هوا پرواز شهبازان نمی آید ز بط
[B][M1]خیر من خواهی مکن جا جز میان جان من
[M2]جان من نشنیده ای لا خیر الا فی الوسط
[B][M1]گر ز بغدادم رسد پیغامت ای محمل نشین
[M2]در روانی بگذرد سوی تو اشک من ز شط
[B][M1]خواست جامی خواند الحمدی بر آن عارض دمد
[M2]چون گشادی پرده در بسم الله افتادش غلط
[A]
[B][M1]گم کرده ایم راه برون شد ازین رباط
[M2]ای رهنمای گمشدگان اهدناالصراط
[B][M1]صد دام در ره است به هر گام عشق را
[M2]خوشوقت رهروی که نهد پا به احتیاط
[B][M1]چون در نیاید از در صدق و صفا کسی
[M2]بر روی خلق بسته ام ابواب اختلاط
[B][M1]کی خواجه سر کشد به فلک ز ارتفاع قدر
[M2]گر بگذرد به خاطرش امکان انحطاط
[B][M1]منصوبه خلاصی خود ساز پیش ازان
[M2]کز دستبرد خصم شود خالی این بساط
[B][M1]دانی چرا نشاط جهان خنده آورد
[M2]یعنی که جای خنده بود در جهان نشاط
[B][M1]باشد مقام عزت و دهشت بساط عشق
[M2]جامی بر این بساط منه پای انبساط
[A]
[B][M1]بر آب می کشد رخت از مشک ناب خط
[M2]بس طرفه کاتبی که نویسد بر آب خط
[B][M1]در خط شد آفتاب ز روی تو تا کشید
[M2]از مشک گرد دایره آفتاب خط
[B][M1]باشد دهان تنگ تو از هیچ نقطه ای
[M2]وان لب به گرد نقطه ز لعل مذاب خط
[B][M1]سینه کنم چو غیر تو بندد به سینه نقش
[M2]آری کشند بر ورق ناصواب خط
[B][M1]چون بوسه ها شمرده دهی، از خراش تیغ
[M2]می کش به سینه ام پی ضبط حساب خط
[B][M1]از دل نبرد حرف غمت وعده های وصل
[M2]شسته نشد ز لوح به موج سراب خط
[B][M1]جامی به یاد آن لب و خط خون دیده ریخت
[M2]آن دم که دید بر لب جام شراب خط
[A]
[B][M1]از لب میگون تو پرهیزگاران را چه حظ
[M2]لذت می مست داند هوشیاران را چه حظ
[B][M1]ای امید ما همه از تو به نومیدی بدل
[M2]غیر نومیدی ز تو امیدواران را چه حظ
[B][M1]یافت با سنبل ز جعد مشکسایت شمه ای
[M2]ورنه از طوف چمن باد بهاران را چه حظ
[B][M1]خاک پایت گر نباشد جای بالین زیر سر
[M2]بر سر کوی تو شبها خاکساران را چه حظ
[B][M1]گرنه هر سو بلبلی چون من زند دستان شوق
[M2]از بهار خوبی آخر گل عذاران را چه حظ
[B][M1]من ز بخت خود لگد کوبم به راه آن سوار
[M2]ورنه از آزردن موران سواران با چه حظ
[B][M1]دیده بی خواب جامی گشت ازان رخ بهره مند
[M2]از فروغ مه به جز شب زنده داران را چه حظ
[B][M1]دیده بیخواب جامی گشت ازان رخ بهره مند
[M2]از فروغ مه بجز شب زنده داران را چه حظ
[A]
[B][M1]حدیث ماه رخت شد تمام در مطلع
[M2]کشیده قصه زلفت دراز تا مقطع
[B][M1]به وصف روی تو یک بیت اگر به هم بندم
[M2]شود گشاده ز رحمت دری به هر مصرع
[B][M1]مرا بس اینکه شوم منتفع ز مشرب عشق
[M2]فقیه مدرسه و کسب علم لاینفع
[B][M1]مبین به چشم حقارت که پیر دهقان گفت
[M2]نرست شاخ گیاهی عبث درین مزرع
[B][M1]مرا ز پیش برافکن چو قصد جلوه کنی
[M2]که نیست روی تو را جز وجود من برقع
[B][M1]گرفت ربع و دمن سیل تا به کی گریم
[M2]علی لوامع برق من الحمی یلمع
[B][M1]به کنج میکده خمها زده ست صف جامی
[M2]بخواه معنی جمعیتی ازین مجمع
[A]
[B][M1]یار قصد قتل من دارد به تیغ انقطاع
[M2]هر کس از شام اجل ترسد من از روز وداع
[B][M1]بر همه همسایگان حال شب من روشن است
[M2]بس که بر روزن فتد از شعله آهم شعاع
[B][M1]زین دو چشم خون فشان افتاد راز دل برون
[M2]آری آری کل سر جاوز الاثنین شاع
[B][M1]عزم میدان کن ز زلف عنبرین چوگان به دوش
[M2]کز سر خود کرده ام بهر تو گویی اختراع
[B][M1]بهر پیکان تو جان با دل خصومت می کند
[M2]بر سر کالا چه عیب است از خریداران نزاع
[B][M1]تا نماید آن دهان کشف حجاب زلف کن
[M2]جز به نور کشف نتوان یافت بر غیب اطلاع
[B][M1]دل به خون غلطید جامی را چو کرد آغاز آه
[M2]بود صوفی گرم از یک نغمه آمد در سماع
[A]
[B][M1]خلقی چو گل شکفته و خندان به طرف باغ
[M2]ما و دلی ز هجر تو چون لاله داغ داغ
[B][M1]در باغ اگر نه بوی تو یابم ز هر گلی
[M2]آهی برآرم از دل و آتش زنم به باغ
[B][M1]پوشیده دار غنچه صفت پیرهن ز باد
[M2]تا بوی او چو گل نشود عطر هر دماغ
[B][M1]حاجت مبر به خانه همسایه ای رفیق
[M2]کامشب شرار سینه من بس بود چراغ
[B][M1]در چابکی طریق تو ورزند نیکوان
[M2]لیکن خرام کبک دری نیست کار زاغ
[B][M1]کی سایه بر سرم فکند آن همای قدس
[M2]چون بر کلوخ می ننشیند مرا کلاغ
[B][M1]فصل بهار بسته جهانی به عیش دل
[M2]جامی و درد عشق و ز عیش جهان فراغ
[A]
[B][M1]هر شب از آتش رخسار تو سوزم چو چراغ
[M2]رود از فکر سرزلف تو دودم به دماغ
[B][M1]سوزم از رشک چه سوزد کسی از داغ غمت
[M2]هر کس از داغ غمی سوزد و من از غم داغ
[B][M1]سایه بر عارض گلرنگ تو انداخته زلف
[M2]بر گل و لاله ز پر چتر سیه ساختمان زاغ
[B][M1]موسم گل در باغم چه گشایند به روی
[M2]غنچه ای نیست دل من که گشاید در باغ
[B][M1]چای برداشتم از دامن هر شغل که بود
[M2]تا به یاد تو نشستم پی زانوی فراغ
[B][M1]بوی پیراهنت از باد صبا می جستم
[M2]به گریبان گل و جیب سمن داد سراغ
[B][M1]جامی از نطق زبان بست چو نشناسد کس
[M2]نکته طوطی شکرشکن از کاغ کلاغ
[A]
[B][M1]کی به دعوی تاب آن روی چو مه دارد چراغ
[M2]باید امشب پایه خود را نگه دارد چراغ
[B][M1]می رود با آه آتشاک دل در زلف تو
[M2]همچو آن رهرو که در شب پیش ره دارد چراغ
[B][M1]شمع رخسار تو را گیرد به دعوی در زبان
[M2]در زبان افتاده آتش زین گنه دارد چراغ
[B][M1]از شکاف سینه بر دل می فتد زان رخ فروغ
[M2]خانه ویران بلی از نور مه دارد چراغ
[B][M1]ساقی ما رخ نمود ای شمع بنشین گوشه ای
[M2]زانکه این بزم از فروغ صبحگه دارد چراغ
[B][M1]وقت پیر رهبر ما خوش که در شبهای تار
[M2]از می روشن به کنج خانقه دارد چراغ
[B][M1]شعله های آه جامی نیست جز ایام هجر
[M2]هر کس آری بهر شبهای سیه دارد چراغ
[A]
[B][M1]گفتم به عزم توبه نهم جام می ز کف
[M2]مطرب زد این ترانه که می نوش لاتخف
[B][M1]خالی ز دوستی نبود هیچ پوستی
[M2]بر صدق این سخن گواهند چنگ و دف
[B][M1]آیا بود که صف نعالی به ما رسد
[M2]چون بر بساط وصل زنند اهل قرب صف
[B][M1]بشناس قدر خویش که پاکیزه تر ز تو
[M2]دری نداد پرورش این آبگون صدف
[B][M1]پای تو بر زمین اثر لطف و رحمت است
[M2]آن را که دیده فرش رهت شد زهی شرف
[B][M1]عمر تو گنج و هر نفس از وی یکی گهر
[M2]گنجی چنین نفیس مکن رایگان تلف
[B][M1]جامی چنین که می کشد از دل خدنگ آه
[M2]خواهد رسید عاقبت الامر بر هدف
[A]
[B][M1]نقد عمر زاهدان در توبه از می شد تلف
[M2]قل لهم ان ینتهوا یغفر لهم ما قد سلف
[B][M1]جرعه ای کز ساغر اهل صفا ریزد به خاک
[M2]خاک آن بر خون ارباب ریا دارد شرف
[B][M1]نکته عرفان مجو از خاطر آلودگان
[M2]گوهر مقصود را دلهای پاک آمد صدف
[B][M1]عشوه ساقی برد از کف عنان عقل و هوش
[M2]چون به بزم دردنوشان جام می گیرم به کف
[B][M1]غمزه خون ریز او چون تیغ لا تامن کشید
[M2]لعل جان بخشش دهد پنهان نوید لاتخف
[B][M1]آمد آن رخ فتنه دور قمر ای دل بکوش
[M2]تا چو مشکین زلف او زان فتنه باشی بر طرف
[B][M1]کی نظر بازی تواند با بتان غمزه زن
[M2]هر که چون جامی نشد سهم حوادث را هدف
[A]
[B][M1]باده صاف و محتسب با باده نوشان در مصاف
[M2]یا غیاث المستغیثین نجنا مما نخاف
[B][M1]دمبدم گر خون دل پالایم از مژگان چه عیب
[M2]چون ننوشد مست ناز من به جز میهای صاف
[B][M1]شاهد معنی درون پرده عزت یکی ست
[M2]در لباس صورت افتاده ست چندین اختلاف
[B][M1]دین ما عشق است ای زاهد مگو بیهوده پند
[M2]ما به ترک دین خود گفتن نخواهیم از گزاف
[B][M1]بیش ازین تاب ملامت نیست در عشقت مرا
[M2]روی خود بنمای تا زاهد مرا دارد معاف
[B][M1]هرگز از سر میانت یک سر مویی نبرد
[M2]گرچه آمد عقل در حل دقایق موشکاف
[B][M1]بازگشت از کعبه شیخ شهر و جامی هم چنان
[M2]جامی می بر کف به کوی میفروشان در طواف
[A]
[B][M1]سر به پای توام ای کعبه جان نیست گزاف
[M2]گر بگویم که کند گرد سرم کعبه طواف
[B][M1]صورت آرزوی من ز گریبانت نمود
[M2]نیست آیینه درویش به جز سینه صاف
[B][M1]چیست این نافه اگر زانکه به چین آهو را
[M2]نبریدند به سودای سر زلف تو ناف
[B][M1]جلوه حسن تو زینسان که جهان را بگرفت
[M2]هیچ کس را نتوان داشت ز عشق تو معاف
[B][M1]با همه روی زمین متفقم در همه دین
[M2]مشرب عشق تو شست از دل من نقش خلاف
[B][M1]تیغ مصقول تو آیینه مقصود من است
[M2]یارب این آینه را سینه من باد غلاف
[B][M1]زان میان چون قلم از موی همی پیچد سر
[M2]فکر جامی که به هر نکته بود موی شکاف
[A]
[B][M1]حدیثی مشکل و سری ست مغلق
[M2]که در کون و مکان کس نیست جز حق
[B][M1]حقیقت واحد است و وحدت او
[M2]بود مرد محقق را محقق
[B][M1]ولیکن ز اختلاف اعتبارات
[M2]گهی باشد مقید گاه مطلق
[B][M1]مجرد یابیش ز اطلاق و تقیید
[M2]اگر جلباب هستی را کنی شق
[B][M1]چو بندی از تصاریف شیون چشم
[M2]تو را مصدر نماید عین مشتق
[B][M1]کند هر دم بیان این نکته را عشق
[M2]ولی عقلش نمی دارد مصدق
[B][M1]نبخشد جان جامی را خلاصی
[M2]ز قید عقل جز جام مروق
[A]
[B][M1]رهروی خوش سخنی گفت ز پیران طریق
[M2]کاولین شرط درین راه رفیق است رفیق
[B][M1]طالب صحبت رندان شو و توفیق ادب
[M2]از خدا خواه که الله ولی التوفیق
[B][M1]چون به نظاره ساحل گذری خنده زنان
[M2]دامن عاطفت خود مکش از دست غریق
[B][M1]چیست آن رشته که آویخت خور از خیط شعاع
[M2]یعنی ای ذره برون آی ازین چاه عمیق
[B][M1]به جز این نکته نشد حاصلم از دقت فکر
[M2]که بدان سر میان ره نبرد فکر دقیق
[B][M1]لعل سیراب تو رخشنده سهیلی ست که داد
[M2]گوهر اشک مرا پرتو آن رنگ عقیق
[B][M1]هر معاشر به رفیقی دم یکرنگی زد
[M2]جامی و جام شفق گون که رفیقی ست شفیق
[A]
[B][M1]چون تو در شهر مهی از من دلداده چه لایق
[M2]که نباشم به سر کوی تو آشفته و عاشق
[B][M1]آن که با روی نکو داد تو را پایه عذرا
[M2]چه عجب گر دهد از عشق مرا منصب وامق
[B][M1]گو طبیبم ز غم عشق تو پرهیز مفرما
[M2]که مزاج من بیمار به عشق است موافق
[B][M1]دل و جان بسته زلفت به رخت مهر چه ورزم
[M2]عشق را شرط نخستین چه بود ترک علایق
[B][M1]جیب جان هر سحری می درم از مهر جمالت
[M2]نیست جز صبح درین قصه مرا شاهد صادق
[B][M1]گشتم از عشق تو بیمار گذر کن به سر من
[M2]کین مرض را نتوان یافت طبیبی چو تو حاذق
[B][M1]جامی از صدق وفا دل به نگاری ده و بگسل
[M2]ز حریفان ریایی و رفیقان منافق
[A]
[B][M1]ای خرم از هوای رخت نوبهار عشق
[M2]در هر دلی ز تازه گلت خار خار عشق
[B][M1]هر چند سرخوشی ز می حسن یاد کن
[M2]ما را که جان رسید به لب در خمار عشق
[B][M1]محمل همین به سینه ویران ما گشاد
[M2]هر کاروان غم که رسید از دیار عشق
[B][M1]فرقی میان عارف و عابد نهاده اند
[M2]این خوش به عشق کار بود وان به کار عشق
[B][M1]گر کوهکن ز پای درآمد چه جای طعن
[M2]والله که کوه پست شود زیر بار عشق
[B][M1]هرگه خدنگ غمزه گشایی ز شست ناز
[M2]باشد همای سدره فروتر شکار عشق
[B][M1]جامی مدار رنجه دل از فکر عاقبت
[M2]حالی به نقد خوش گذران روزگار عشق
[A]
[B][M1]بود عقیق سرشکی که ریزم از غم عشق
[M2]به چشم اهل محبت نگین خاتم عشق
[B][M1]هنوز صبح وجود از شب عدم طالع
[M2]نگشته بود که بودم چو صبح همدم عشق
[B][M1]مزن ز گریه ما خنده کآب دیده ما
[M2]ترشحیست ز باران شوق و شبنم عشق
[B][M1]به ترک عشق خرد جهد می کند اما
[M2]به جهد او نشود سست عهد محکم عشق
[B][M1]سپاه هوش و خرد ناگرفته راه گریز
[M2]گمان مبر که شود ملک دل مسلم عشق
[B][M1]دلم که جای ریا بود و زرق شکر خدا
[M2]که جلوه گاه بتان شد به یمن مقدم عشق
[B][M1]همای همت جامی خجسته فر مرغی است
[M2]گشاده پر به هوای فضای عالم عشق
[A]
[B][M1]ای سر عقل از خطت بر خط فرمان عشق
[M2]گوی دل از طره ات در خم چوگان عشق
[B][M1]منشی هجران نوشت بهر هلاکم نشان
[M2]مهر زد از داغ دل صاحب دیوان عشق
[B][M1]رفت به هر وادیی از مژه ام سیل خون
[M2]تشنه هنوزم به خون ریگ بیابان عشق
[B][M1]جورکشی بر درت ساخت مرا سربلند
[M2]اره فرق من است کنگر ایوان عشق
[B][M1]باد که جنبید ازو سلسله زلف تو
[M2]شد دل دیوانه را سلسله جنبان عشق
[B][M1]چاک مکن سینه ام ترسم ازین روزنه
[M2]بر همه روشن شود آتش پنهان عشق
[B][M1]نامه که پیچیده شد گفته جامی در او
[M2]هست پی اهل دل لقمه ای از خوان عشق
[A]
[B][M1]هر خون که خورد بی تو دل از ساغر فراق
[M2]بگشاد از رگ مژه ام نشتر فراق
[B][M1]بر چون خوریم از تو که تخم امید وصل
[M2]در کشتزار ما ندهد جز بر فراق
[B][M1]در باغ عشق سروی اگر هست و سوسنی
[M2]آن ناوک بلا بود این خنجر فراق
[B][M1]لاغر تنم به مسند وصل تو چون رسد
[M2]این رشته هست دوخته در بستر فراق
[B][M1]برخاست ز آب دیده ما هر طرف حباب
[M2]زد خیمه در نواحی ما لشکر فراق
[B][M1]هر دم مده به وعده فریبم که فارغ است
[M2]از نعمت وصال بلاپرور فراق
[B][M1]جامی ز دوست نامه وصل آرزو مکن
[M2]این بس که هست نام تو در دفتر فراق
[A]
[B][M1]روز ما را ساخت چون شب تیره آن ماه از فراق
[M2]چند سوزیم از فراق آه از فراق آه از فراق
[B][M1]آگهند از ماه تا ماهی که هر شب می رود
[M2]آب چشمم تا به ماهی آه تا ماه از فراق
[B][M1]وصل جانان شایدم روزی شود پیش از اجل
[M2]یک دو روز ای جان غمدیده امان خواه از فراق
[B][M1]محنت دوری مپرس از ساکنان کوی دوست
[M2]نازپرورد وصال آخر چه آگاه از فراق
[B][M1]تا به کی سرگشته گردم در فراق ای برق وصل
[M2]نور ده یک لحظه تا بیرون برم راه از فراق
[B][M1]روز وصل یار ما را غیرت اغیار گشت
[M2]چون وصال این وحشت آرد لوحش الله از فراق
[B][M1]در صبوری گر چه جامی بود پا بر جا چو کوه
[M2]گردش گردون به بادش داد چون کاه از فراق
[A]
[B][M1]زهی به خاک درت چشم خون فشان مشتاق
[M2]به لب تو جانی و من بنده به جان مشتاق
[B][M1]تو می روی ز جهان و جهانیان فارغ
[M2]ستاده بر سر راهت جهان جهان مشتاق
[B][M1]بیا بیا که به تشریف مقدمت هستیم
[M2]چو میزبان توانگر به میهمان مشتاق
[B][M1]به نام دلکش تو کارزوی جان من است
[M2]دلم چو گوش بود گوش چون زبان مشتاق
[B][M1]بر این شکسته افتاده کی کنی سایه
[M2]همای سدره نباشد به استخوان مشتاق
[B][M1]منم به خانه خود غایب از سگان درت
[M2]مسافری به ملاقات دوستان مشتاق
[B][M1]به خوابگاه سگانت کشید جامی رخت
[M2]چو آن غریب که آید به خان و مان مشتاق
[A]
[B][M1]ای ذات تو از صفات ما پاک
[M2]کنه تو برون ز حد ادراک
[B][M1]هم از تو منیر شمع انجم
[M2]هم از تو بلند قصر افلاک
[B][M1]آدم به تو شد مکرم ار نه
[M2]پیداست مقام ذره خاک
[B][M1]از مهر تو هر سپیده دم چرخ
[M2]دراعه نیلگون زند چاک
[B][M1]پرورده ابر رحمت توست
[M2]همچون گل و لاله خار و خاشاک
[B][M1]در صیدگه دلاورانت
[M2]ارواح قدس شکار فتراک
[B][M1]راهی ست پر از خطر ره عشق
[M2]آنجا همه رهزنان بی باک
[B][M1]بی بدرقه عنایت تو
[M2]نتوان شد ازان ره خطرناک
[B][M1]یارب به کمال آن که دارد
[M2]بر کسوت جان طراز لولاک
[B][M1]کز جام صفا و خم وحدت
[M2]در بزم مجردان چالاک
[B][M1]آن باده حواله کن به جامی
[M2]کز وصمت هستیش کند پاک
[A]
[B][M1]زد به شکرخنده لعلت بر دل ریشم نمک
[M2]یا غزال الحی یا ضبی الحمی ما املحک
[B][M1]تا شدی ظاهر بدین لطف و جمال ارباب دین
[M2]متفق گشتند در تفضیل انسان بر ملک
[B][M1]چون پری پنهان مشو ای بی تو بینایی محال
[M2]زانکه مردم را چو چشمی چشم را چون مردمک
[B][M1]نقد اخلاص مرا هر بار یابی پاک تر
[M2]گر زنی صد نوبت از سنگ جفایم بر محک
[B][M1]موجب ننگ است نامم نامه عشق تو را
[M2]کاش نامم را کند تیغ اجل زین نامه حک
[B][M1]دل یکی دارم من و دلبر یکی آن بخت کو
[M2]تا بگویم قصه دل پیش دلبر یک به یک
[B][M1]از فلک جامی چرا نالد که با او هر چه کرد
[M2]دور خورشید جمالت کرد نی دور فلک
[A]
[B][M1]چون تو ناوک افکنی سویم دل و جان یک به یک
[M2]سهم خود جوینداز من کالهدایا مشترک
[B][M1]سوختم صد بار تا کی سینه ریش مرا
[M2]سازی از مژگان جراحت ریزی از لبها نمک
[B][M1]بر سر ما چون ز بهر امتحان سنگ زنی
[M2]روی زرد خود بر آن مالیم چون زر بر محک
[B][M1]در وجود آن دهان داریم شک بهر خدا
[M2]زیر آن لب نکته ای فرمای بهر دفع شک
[B][M1]تا نهان آیم به طوف کوی تو هر شب شود
[M2]تیر آهم میل چشم دیده بانان فلک
[B][M1]گر رود بر چرخ ذکر دانه های خال تو
[M2]دردسر خیزد مسیحا را ز تسبیح ملک
[B][M1]خواند جامی پیش آن خورشید شعری وقت صبح
[M2]ساخت گردون نظم پروین را به تیغ مهر حک
[A]
[B][M1]چو جزو لایتجزاست آن دهان بی شک
[M2]چگونه جان منش گشت جزو لاینفک
[B][M1]تهی ست سبحه زاهد ز گوهر اخلاص
[M2]هزار بار من آن را شمرده ام یک یک
[B][M1]به تیغ حادثه گردون کجا تواند کرد
[M2]نهان ز نامه عشقت حکایت ما حک
[B][M1]من آن نیم که شوم تارک سجود درت
[M2]گرم رسد به مثل از تو تیغ بر تارک
[B][M1]غمت مباد ترشح کند ز سینه چاک
[M2]ز غمزه کاش به هم دوزیش به یک ناوک
[B][M1]دبیر صنع نوشته ست گرد عارض تو
[M2]به مشک ناب که الحسن و الملاحة لک
[B][M1]بشوی دل ز قوانین عقل و دین جامی
[M2]که سر عشق بدینها نمی شود مدرک
[A]
[B][M1]دلم شد جزو جزو از تیغ بی داد تو و هر یک
[M2]بود پیوسته اندوه و غمت را جزو لاینفک
[B][M1]ز تو سررشته کارم کشد روزی به حیرانی
[M2]درین دعوی ندارم جز سر زلف تو مستمسک
[B][M1]ز باریکی میانت در کمر سری ست لایفهم
[M2]ز پنهانی دهانت زیر لب رمزی ست لایدرک
[B][M1]چه غم گر اندک اندک شد غمت بسیار اندر دل
[M2]همه فیض نوال توست اگر بسیار اگر اندک
[B][M1]مکش یکبارگی بر ما خط نادانی ای خواجه
[M2]که در کار جهان گولیم و در عشق بتان زیرک
[B][M1]اگر بر تارکم سنگی رسد از پاسبان تو
[M2]به صد تعظیم و حرمت دارمش چون تاج بر تارک
[B][M1]قدش طوبی بود جامی اگر بر یاد او فردا
[M2]کنی در پای طوبی جا فطوبی ثم طوبی لک
[A]
[B][M1]سر دهانت ناگشته مدرک
[M2]اهل یقین را افکنده در شک
[B][M1]از روی و زلفت دارم همیشه
[M2]صبحی همایون شامی مبارک
[B][M1]صد تیغ رانی حاشا که گردد
[M2]حرف وفایت از لوح دل حک
[B][M1]بر آب چشمم می خندی آری
[M2]المزن یبکی والورد یضحک
[B][M1]طفلی و نادان لیکن نرسته
[M2]از دام عشقت پیران زیرک
[B][M1]دی با سگانت گفتم کزین در
[M2]بار اقامت می بندم اینک
[B][M1]دل شد مجاور آنجا که جامی
[M2]هذا فراق بینی و بینک
[A]
[B][M1]دل خون و جان فگار و جگرریش و سینه چاک
[M2]هم خود بگوی چون نکشم آه دردناک
[B][M1]بیمار پرسیی بکن ای یار مهربان
[M2]کافتاده ام ز هجر تو در بستر هلاک
[B][M1]آلوده کرد دامنم از خون دل سرشک
[M2]واحسرتا که خاصیت این داد عشق پاک
[B][M1]عطر کفن ز خاک درت کردم آرزو
[M2]آخر ببین که می برم این آرزو به خاک
[B][M1]بویت شنید غنچه و گل هم که می کند
[M2]این جامه پاره پاره و آن خرقه چاک چاک
[B][M1]گر پر شود جهان همه از ماه منظران
[M2]والله لست انظر طوعا الی سواک
[B][M1]گفتم که جامی از غم عشق تو مرد گفت
[M2]گر همچو او هزار بمیرد مرا چه باک
[A]
[B][M1]جان می دهم به باد و غمت می برم به خاک
[M2]طوبی لمن یموت و فی قلبه هواک
[B][M1]پاکی تو و ز پرده عزت تو را ندید
[M2]جز دیده های پاک خوشا دیده های پاک
[B][M1]هر شب به جست و جوی خیالت روان کنم
[M2]آب دو دیده تا سمک و ناله تا سماک
[B][M1]زاهد کجا و سوز دل من که او ز زرق
[M2]پشمینه چاک کرد و من از شوق سینه چاک
[B][M1]زد شیخ نارسیده به عشق تو طعنه ام
[M2]دیوانه را ز سرزنش کودکان چه باک
[B][M1]خاطر مدار رنجه به فکر عیادتم
[M2]بادا سعادت تو اگر من شوم هلاک
[B][M1]جامی که داد جان به غمت بهر اهل درد
[M2]بگذاشت یادگار غزل های دردناک
[A]
[B][M1]جان عاشق چون بود از آرزوی طبع پاک
[M2]دامن معشوق اگر آلایشی دارد چه باک
[B][M1]حاش لله چون رسد معشوق ما دامن کشان
[M2]دامنش زان پاکتر باشد که ما گوییم پاک
[B][M1]صفوت و پاکیزگی لازم بود خورشید را
[M2]گر بود بر اوج گردون ور فتد بر سطح خاک
[B][M1]شوق غالب عشق مستولی ست بر من بعد ازین
[M2]بر سر آن کوی خواهم رفت مست و جامه چاک
[B][M1]بانگ خواهم زد که ای در پرده عزت مقیم
[M2]کم تواری فی قباب العز حتی لانراک
[B][M1]زآستانت سر نتابم تا نبینم روی تو
[M2]گرچه آید بر سر من از تو صد تیغ هلاک
[B][M1]ناله کن جامی که دانم عاقبت کاری کند
[M2]در دل سنگین یار این ناله های دردناک
[A]
[B][M1]به جوهر می رخشان که از زجاجه پاک
[M2]چراغ عیش فروزد درین سراچه خاک
[B][M1]به حسن صنعت مشاطه ای که آراید
[M2]ز خوشه گهر و لعل تاج تارک تاک
[B][M1]که من ز دامن پیر مغان ندارم دست
[M2]کشاکش اجلم گر کند گریبان چاک
[B][M1]مکن مزاحمت اهل دل که محفوظ است
[M2]ز سنگ بی خردان شیشه خانه افلاک
[B][M1]گلی که بهر کلیم از درخت طور شکفت
[M2]توقع از خس و خاشاک می کنی حاشاک
[B][M1]ز عشقم اینقدر ادراک شد که نتوان کرد
[M2]به دقت نظر اسرار عشق را ادراک
[B][M1]قدم ز دیر مکش جامی از ملامت غیر
[M2]اگر به دیر رسیدی ز طعن غیر چه باک
[A]
[B][M1]باده پاک است و قدح پاک و حریفان همه پاک
[M2]عمر اگر در ره پاکان شودم صرف چه باک
[B][M1]به ریا طعنه مزن پیر مغان را که بود
[M2]ساحت عصمتش از وصمت این عارضه پاک
[B][M1]رفت در کوی تو صد سر که کسی تیغ ندید
[M2]پردلی کو که نهد پای به میدان هلاک
[B][M1]گر نیاویخته در دامن گل خار غمت
[M2]رخ چرا شسته به خوناب و گریبان زده چاک
[B][M1]روی بنما که روم ذره صفت رقص کنان
[M2]تا به سر منزل خورشید ازین دیر مغاک
[B][M1]مهر بگشا ز لب لعل که بیمار تو را
[M2]شربت از دست مسیحا نفتد فایده ناک
[B][M1]سایه بر تربت جامی فکن ای سرو به بلند
[M2]نیست از سرو عجب گر فکند سایه به خاک
[A]
[B][M1]مرا شد جامه جان از غمت چاک
[M2]بیا ای آرزوی جان غمناک
[B][M1]نرفت از لوح دل نامت اگر چند
[M2]ز لوح آب و گل شد نقش من پاک
[B][M1]به یک رفتار بردی صد دل از راه
[M2]تعالی الله عجب چستی و چالاک
[B][M1]نهانی هر شبی آیم به کویت
[M2]گریبانی دریده دامنی چاک
[B][M1]گهی از درد ریزم خاک بر سر
[M2]گهی از شوق مالم روی بر خاک
[B][M1]ز حسرت با در و دیوار گویم
[M2]الا یا ربع سلمی این سلماک
[B][M1]ز جامی گر کشی سر چیست تدبیر
[M2]تو شاخ نازکی او خار و خاشاک
[A]
[B][M1]ز هجران بر لب آمد جان غمناک
[M2]الا یا لیت شعری این القاک
[B][M1]به هر جمعیتی وصل تو جویم
[M2]لعل الله یجمعنی و ایاک
[B][M1]کسان را مهر دل از دیده خیزد
[M2]و قلبی کان قبل العین یهواک
[B][M1]نعیم خلد اگر گردد میسر
[M2]لعمری لا یطیب العیش لولاک
[B][M1]عنان عزم هر سویی که تابی
[M2]سوی قلب المتیم لیس ماواک
[B][M1]شدم خاک ره و دامن کشیدی
[M2]ز من چون شاخ گل حاشاک حاشاک
[B][M1]به قصد قتل جامی می کشی تیغ
[M2]کرمها می کنی الله ابقاک
[A]
[B][M1]برانم از عقب کوچ کرده خود بوک
[M2]زند جمازه سعیم به خیمه گاهش چوک
[B][M1]کجا به خیمه گه او رسد جز آن رهرو
[M2]که گامزن چو جهاز است و بارکش چون لوک
[B][M1]ز آفتاب رخش دور مانده ام شاید
[M2]اگر کبود کنم جامه چون فلک زین سوک
[B][M1]ز فرق ساخته پای و ز تاج زر نعلین
[M2]ملوک بهر سلوک رهش بلوک بلوک
[B][M1]غریق لجه عرفان خموش چون ماهی
[M2]به هرزه نعره زنان واعظ از کناره چو غوک
[B][M1]ز کف مده سر رشته که پیرزن داند
[M2]کز اوست گردش چرخ وز چرخ گردش دوک
[B][M1]مکن مبالغه در شرح درد دل جامی
[M2]مباد کلک تو را خون فرو چکد از نوک
[A]
[B][M1]فاح ریح الصبا و صاح الدیک
[M2]باده درده که صبح شد نزدیک
[B][M1]جام روشن بیار تا برهیم
[M2]یک دم از ظلمت شب تاریک
[B][M1]فهم را گم شود سر رشته
[M2]چون رود زان میان سخن باریک
[B][M1]پیش هندوی چشم خونریزت
[M2]گشته ترکان زبون تر از تازیک
[B][M1]سر عشق از عبارت واعظ
[M2]معنیی نازک است و لفظ رکیک
[B][M1]جز تو در دل کسی نیابد جای
[M2]صاحب ملک را چه جای شریک
[B][M1]جامی از حیرت تو ره گم کرد
[M2]یا دلیلا لمن تحیر فیک
[A]
[B][M1]درین مقرنس زنگارگون مینا رنگ
[M2]بر آبگینه ارباب همت آید سنگ
[B][M1]نهاد چرخ مقوس کج است همچو کمان
[M2]ازان نشسته به خاکند راستان چو خدنگ
[B][M1]کسی که گام درین بحر می زند پی کام
[M2]به کام می رسد آخر ولی به کام نهنگ
[B][M1]مبین غزاله گردون و مهر او هر صبح
[M2]که شب به کین تو خواهد گرفت شکل پلنگ
[B][M1]محیط دور افق گر چه قاف تا قاف است
[M2]بود چو دایره میم بر دل ما تنگ
[B][M1]زکس نمی شنوم بوی انس کاش افتم
[M2]برون ز مسکن مانوس خود به صد فرسنگ
[B][M1]به شهر نیست نوایی خوش آنکه راست کند
[M2]درای محمل جامی سوی حجاز آهنگ
[A]
[B][M1]ای که چون غنچه دلی دارم از اندوه تو تنگ
[M2]همچو گل چند دورو باشی و چون لاله دو رنگ
[B][M1]جنگ من این همه با بخت از آن ست که تو
[M2]با همه صلح کنی با من دلسوخته جنگ
[B][M1]سر زلف تو به دست دگران می بینم
[M2]وه که سررشته اقبال برون رفت ز چنگ
[B][M1]گریه نقش خط سبز تو نبرد از دل ما
[M2]نشود پاک به شستن ز رخ آینه زنگ
[B][M1]عاقبت وادی هجر تو به پایان آمد
[M2]گر چه شد بارگی صبر در آن بادیه لنگ
[B][M1]گر نه صیاد ازل خواست شکار دل ما
[M2]چون کمان ساخت ز ابروی تو وز غمزه خدنگ
[B][M1]جامی دلشده را جام دل آن روز شکست
[M2]که درآمد به سر کوی تواش پای به سنگ
[A]
[B][M1]زهی اشک من و لعل تو یکرنگ
[M2]ز تو اندوه من با کوه هم سنگ
[B][M1]مرا درج گهر این بس که دارم
[M2]ز پیکان های تو بر سینه تنگ
[B][M1]ز تیغت چهره مقصود پیداست
[M2]مبادا ز خون بی دردان بر آن رنگ
[B][M1]حذر زان چشم و مژگان تا کی ای دل
[M2]دلیران چون گریزند از صف جنگ
[B][M1]قدم خم شد چو چنگ و دارم امید
[M2]که آرم تاری از زلف تو در چنگ
[B][M1]رقیب از کشتن من ننگ دارد
[M2]به یک تیغم خلاصی ده ازین ننگ
[B][M1]به آن قامت خوش است آهنگ جامی
[M2]بنامیزد زهی مرغ خوش آهنگ
[A]
[B][M1]من که مهر عارضت می ورزم از صبح ازل
[M2]نگسلم از زلف تو پیوند تا شام اجل
[B][M1]گر به دست باد نبود حل و عقد زلف تو
[M2]کی شود سوداییان عشق را یک عقده حل
[B][M1]شد رقیب آواره و جایش سگ کویت گرفت
[M2]بی دلان را خاست از جان نعره نعم البدل
[B][M1]محتسب قول و عمل را ناروا گوید ولی
[M2]نیست مطرب را روا قطعا به قول او عمل
[B][M1]در دلم زینسان که محکم شد اساس عشق تو
[M2]کی به طوفان غم و سیل بلا یابد خلل
[B][M1]دل محل توست تا گم شد به جست و جوی او
[M2]بر درت هر چند می جویم نمی یابم محل
[B][M1]هست در وصف رخت از گفته جامی مدام
[M2]گلرخان را غنچه سان رنگین ورقها در بغل
[A]
[B][M1]قتل من خواهد ز یکسو غم ز دیگر سو اجل
[M2]پیشدستی کن که نبود دست پیشین را بدل
[B][M1]فیلسوف عقل را آداب بحث عشق نیست
[M2]خالی از حکمت بود با او درین معنی جدل
[B][M1]قصد ما ابروی توست از سجده در محرابها
[M2]گر نباشد نیت خالص چه حاصل از عمل
[B][M1]می کنم هر دم چو گل پیراهن جان را قبا
[M2]تا قبا را دیدم آن اندام نازک در بغل
[B][M1]نیکوان را هستم از صدق ارادت معتقد
[M2]کی فتد در اعتقاد من ز بدگویان خلل
[B][M1]دل که شد جای غم عشقت محل رحمت است
[M2]ای ز سر تا پای رحمت رحمتی کن در محل
[B][M1]یافت جامی دوش در میخانه فیض از پیر جام
[M2]شد می تلخ از لب لعل تو در کامش عسل
[A]
[B][M1]لعل جانبخش تو لا یبخل فیما یسال
[M2]چشم خون ریز تو لایسال عما یفعل
[B][M1]بعد عمری لبت ار وعده کامی دهدم
[M2]غمزه شوخ تو گوید ز کمین لاتعجل
[B][M1]قصد تو غایت جور است و جفا با چو منی
[M2]غیر هذا بک یا غایة قصدی اجمل
[B][M1]بود صد نخل هوس بیخ فرو برده به دل
[M2]صرصر عشق تو کرد آن همه را مستاصل
[B][M1]مشرب عشق چو باشد چه غم از طعن حسود
[M2]بحر ژرف از دهن سگ نشود مستعمل
[B][M1]گر چه هر جا دلم آویزش و آمیزش کرد
[M2]قبله عشق همان ست که بود از اول
[B][M1]در سخن کوش نه در زینت دیوان جامی
[M2]شعر را چون نبود آب چه سود از جدول
[A]
[B][M1]دل به زمین بوس درت شد مثل
[M2]وفقه الله لخیر العمل
[B][M1]زان همه شادی که به دل داشت جای
[M2]شد غم و اندوه تو نعم البدل
[B][M1]بوسه ای از لعل تو کردم سوال
[M2]چند تعلل بعسی و لعل
[B][M1]بوسه گرفتم که نه حد من است
[M2]یک دو سه دشنام بده لااقل
[B][M1]باد قضا طاعت چل ساله ام
[M2]پیش رخت قبل قضاء الاجل
[B][M1]خاص که بی خاصیت عاشقی ست
[M2]عام کالانعام بود بل اضل
[B][M1]جامی امید سر زلف تو داشت
[M2]گفتمش ایاک و طول الامل
[A]
[B][M1]برون آی از نقاب غنچه ای گل
[M2]که از شوق جمالت سوخت بلبل
[B][M1]چو گردد موعد دیدار نزدیک
[M2]نیاید دیگر از عاشق تحمل
[B][M1]به گشت باغ رفتم تا برآیم
[M2]دمی چون لاله خوش با ساغر مل
[B][M1]مرا شوق تو گریانید چندان
[M2]که شد پر خون ز اشکم دامن گل
[B][M1]ز بس نالیدم از فریاد مرغان
[M2]در اطراف چمن افتاد غلغل
[B][M1]جدا زان سرو قد و سنبل زلف
[M2]ندیدم قد سرو و زلف سنبل
[B][M1]چو مطرب لب ببست از نظم جامی
[M2]برآمد از صراحی بانگ قلقل
[A]
[B][M1]حق آفتاب و جهان همچو سایه است ای دل
[M2]اما رایت الی الرب کیف مد الظل
[B][M1]وجود سایه و خورشید فی الحقیقه یکی ست
[M2]اگرچه پیش خرد باشد این سخن مشکل
[B][M1]لقب نهند بلی آفتاب را سایه
[M2]چو از صرافت اشراق خود شود نازل
[B][M1]حکیم ضؤ دویم گفت سایه را هشدار
[M2]مباش همچو وی از مغز این سخن غافل
[B][M1]فروغ مهر به روی زمین بود سایه
[M2]میانشان چو شود فی المثل کسی حایل
[B][M1]وجود قابل شرط کمال اسمائی ست
[M2]وگرنه ذات نباشد به غیر مستکمل
[B][M1]قبول و فعل دو وصفند ناشی از ذاتی
[M2]که هست جمله شئون و صفات را شامل
[B][M1]ز روی کثرت باطن که ممکنش لقب است
[M2]بود همیشه قبول و تاثرش حاصل
[B][M1]ز روی وحدت ظاهر که واجبش صفت است
[M2]بود هماره در اعیان مؤثر و فاعل
[B][M1]خداست در دو جهان هست جاودان جامی
[M2]وما سواه خیال مزخرف باطل
[A]
[B][M1]زد شیخ شهر طعنه بر اسرار اهل دل
[M2]المرء لایزال عدوا لما جهل
[B][M1]تکفیر کرد پیر مغان را وگر برد
[M2]بویی ز کفر او شود از دین خود خجل
[B][M1]محضر به خون اهل صفا می زند رقم
[M2]این رقعه بر جهالت او بس بود سجل
[B][M1]آیین صدق و رسم مروت نه کار اوست
[M2]از طبع منحرف مطلب خلق معتدل
[B][M1]ساقی بیا که ذکر کدورت کدورت است
[M2]تا هست مهل باده صافی ز کف مهل
[B][M1]آن جام می بیار که از لوح اعتبار
[M2]سازد غبار هستی موهوم مضمحل
[B][M1]باشد که مرتفع شود از آفتاب می
[M2]آثار ظلمتی که نماید ز مد ظل
[B][M1]جامی به بزم پیر مغان بار خواست دوش
[M2]نگسسته دل هنوز ز پیوند آب و گل
[B][M1]مستی زد این ترانه به آواز چنگ و گفت
[M2]یا طالب الوصول تجرد لکی تصل
[A]
[B][M1]مسلمانان چه سازم چاره با آن شوخ سنگین دل
[M2]که هم کام از لبش صعب است و هم صبر از رخش مشکل
[B][M1]اگر تن در فراق او دهم عمری ست بیهوده
[M2]وگر دل بر وصال او نهم فکری ست بی حاصل
[B][M1]دوای عشق گویند از سفر خیزد چه دانستم
[M2]که در دل مهر آن مه خواهد افزون شد به هر منزل
[B][M1]اگر نی آب بر آتش زدی باران اشک من
[M2]ز برق آه گرمم سوختی هم ناقه هم محمل
[B][M1]بدان در گرانمایه چگونه ره برم چون شد
[M2]ز آب دیده دریاها میان ما و او حایل
[B][M1]شکسته کشتی امید در گرداب غم ما را
[M2]تو ای ناصح مزن سنگ ملامت باری از ساحل
[B][M1]شراب خوش دلی ارباب عشرت را ده ای دوران
[M2]که هست از ساغر غم جامی اکنون مست لایعقل
[A]
[B][M1]آمدی سوی من و ز اشک خودم مانده خجل
[M2]که به ره پای تو چون سرو شد آلوده به گل
[B][M1]خون شد از رشک گلم دل، بنشین پیش دو چشم
[M2]که بشویم گلت از پای به خونابه دل
[B][M1]میل سیل مژه ام می کنی آری باشد
[M2]طبع ارباب کرم جانب سایل مایل
[B][M1]جاه و تمکین تو را هیچ گزندی مرساد
[M2]چون به سر وقت گدایان گذری مستعجل
[B][M1]جان ازان پاکتر آمد که بگیرد گردی
[M2]دامنش را چو کند در تن خاکی منزل
[B][M1]اینقدر لطف بس از جانب لیلی که گهی
[M2]به سر تربت مجنون گذراند محمل
[B][M1]تا غلام تو شد ای خسرو خوبان جامی
[M2]قاضی عشق به آزادی او بست سجل
[A]
[B][M1]شتربانا مبند امروز محمل
[M2]مرا باری چنین مپسند بر دل
[B][M1]نمی شاید کنون بار سفر بست
[M2]که شد راه از سرشک عاشقان گل
[B][M1]نه پای رفتن و نه رای بودن
[M2]مبادا کار کس زین گونه مشکل
[B][M1]حبیبی راحل والقلب هایم
[M2]و روحی ذاهب والدمع سایل
[B][M1]تن از همراهی او ماند محروم
[M2]ولی جان می رود منزل به منزل
[B][M1]الا ای باد شبگیری گذر کن
[M2]علی تلک المنازل والمراحل
[B][M1]بگو با دلبر محمل نشینم
[M2]که ای نوشین لب شیرین شمایل
[B][M1]ز رنج ره مبادت هیچ آسیب
[M2]به کامت هر چه خواهی باد حاصل
[B][M1]سحرگه چون شود عزم رحیلت
[M2]مباش از ناله شبگیر غافل
[B][M1]بیا کز درد و غم هستم فتاده
[M2]به خاک و خون چو مرغ نیم بسمل
[B][M1]تو می نوشی به طرف دشت و جامی
[M2]به کنج محنت و غم زهر قاتل
[A]
[B][M1]کل ما فی الکون وهم او خیال
[M2]او عکوس فی مرایا او ضلال
[B][M1]لاح فی ظل السوی شمس الهدی
[M2]لاتکن حیران فی تیه الضلال
[B][M1]کیست آدم عکس نور لم یزل
[M2]چیست عالم موج بحر لایزال
[B][M1]عکس را کی باشد از نور انقطاع
[M2]موج را چون باشد از بحر انفصال
[B][M1]عین نور و بحر دان این عکس و موج
[M2]چون دویی اینجا محال آمد محال
[B][M1]رهروان عشق را بنگر که چون
[M2]هر یکی را بر دگرگونه ست حال
[B][M1]آن یکی در جمله ذرات جهان
[M2]دیده تابان آفتابی بی زوال
[B][M1]وان دگر ز آیینه هستی عیان
[M2]دیده مستورات اعیان را جمال
[B][M1]وان دگر در هر یکی آن دیگری
[M2]دیده من غیر احتجاب واختلال
[B][M1]خرم آن عاشق که با سلطان عشق
[M2]می خرامد در نهایات الوصال
[B][M1]کلمینی یا حمیرا کرده ورد
[M2]با لب میگون آن شیرین مقال
[B][M1]وز ملال زلف پر آشوب او
[M2]گفته با خالش ارحنی یا بلال
[B][M1]لب ندانم جز لب بحری که کرد
[M2]گوهر از قعرش سوی لب انتقال
[B][M1]ظلمت کونم غرض باشد ز زلف
[M2]نقطه ذاتم مراد آمد ز خال
[B][M1]گفت و گو تا چند جامی لب ببند
[M2]حال می باید چه سود از قیل و قال
[B][M1]گر درون سینه داری گوهری
[M2]چون صدف در قعر بنشین گنگ و لال
[A]
[B][M1]هودج کیست بر این ناقه زرین خلخال
[M2]کش فتاده ست دو صد قافله جان در دنبال
[B][M1]هودج آن که اگر برفکند طرف نقاب
[M2]کوه و وادی شود از نور رخش مالامال
[B][M1]یاد روزی که پی محمل او می رفتم
[M2]بانگ زد بر سگ دنباله دو خود که تعال
[B][M1]پیش رفتم به غلط و او ز کرم خنده زنان
[M2]گفت کای عاشق شوریده ماکیف الحال
[B][M1]گفتمش سوختم از شوق تو تعجیل مکن
[M2]گر چه عمری و بود عادت عمر استعجال
[B][M1]گفت جامی بگشا بال جهان پیما را
[M2]تا به این مامن جانها برسی فارغ بال
[B][M1]ور تو را همت آن نیست مجاور می باش
[M2]در کهن منزل ما گرد دمن یا اطلال
[A]
[B][M1]سروی ست قامت تو ز بستان اعتدال
[M2]سر تا قدم لطیف تر از پیکر خیال
[B][M1]روح مقدس است که سلطان قدرتش
[M2]تشریف داد خلعتی از عالم مثال
[B][M1]نی روح اقدس است که از موطن بطون
[M2]بنموده در جمیل ترین مظهری جمال
[B][M1]آن نور پاک ظاهر و شخص تو مظهر است
[M2]باشد میان ظاهر و مظهر دویی محال
[B][M1]فرقی به جز تقید و اطلاق یافتن
[M2]نتوان میان ظاهر و مظهر به هیچ حال
[B][M1]زانت برم سجود که آن نور لم یزل
[M2]لایح بود ز لوح جمال تو لایزال
[B][M1]غیر از تو کیست مقصد جامی و مطلبش
[M2]یا مقصدی هلم و یا مطلبی تعال
[A]
[B][M1]ای به وصف لب شیرین سخنت ناطقه لال
[M2]فهم سر دهنت پیش خرد امر محال
[B][M1]پیش ارباب کرم شرط ادب نیست طلب
[M2]حاجت ما همه دانند چه حاجت به سوال
[B][M1]گر خوشیم از تو به خوابی و خیالی چه عجب
[M2]عشرت و عیش جهان نیست به جز خواب و خیال
[B][M1]روشن آن دیده که در آینه طلعت دوست
[M2]پرتو حسن ازل دید نه نقش خط و خال
[B][M1]صفت لطف تو گوییم زهی لطف سخن
[M2]سخن از حسن تو رانیم زهی حسن مقال
[B][M1]چون فتادیم به وصف رخت از فکر دهان
[M2]بس معانی که نمود از تتق غیب جمال
[B][M1]دیدی آن رخ مکن از آه و فغان جامی بس
[M2]یافتی وصل گل ای بلبل شوریده بنال
[A]
[B][M1]چشم تو صاد است و سر زلف دال
[M2]با خود ازان هر دو مرا صد خیال
[B][M1]خواست مصور که کشد نقش تو
[M2]چهره گشادی و کشید انفعال
[B][M1]هست دل سوخته پیش لبت
[M2]تشنه لبی بر لب آب زلال
[B][M1]حال من از وصف جمالت نکوست
[M2]گفتم و پیش تو نکووصف حال
[B][M1]گر سر ما خاک رهت شد چه باک
[M2]باد چنین صد به رهت پایمال
[B][M1]جامی ازان لب سخن آغاز کرد
[M2]شد لقبش طوطی شیرین مقال
[B][M1]یافت کمالی سخنش تا گرفت
[M2]چاشنیی از سخنان کمال
[A]
[B][M1]می رسی خندان و می گویی به پایم چشم مال
[M2]چشم می مالم مباد این خواب باشد یا خیال
[B][M1]از هلال هجر تو شد چشم خونبارم چو جوی
[M2]بر لب این جو دمی بنشین پی دفع ملال
[B][M1]پیش رویت خط لب گویی ز تاب آفتاب
[M2]سبزپوشان پا فرو کردند در آب زلال
[B][M1]کرده ام در ره نشان پای تو محو از سجود
[M2]سر نمی یارم بر آوردن دگر زین انفعال
[B][M1]چون شوم از حرف سودای تو خالی کان دو زلف
[M2]نقش بسته در سواد دیده من چون دو دال
[B][M1]شمع مجلس خواست دوش آتش زدن پروانه را
[M2]ساخت آتش گیره آن شعله مسکین پر و بال
[B][M1]جامی از شیرین لبان دارد سوال بوسه ای
[M2]لعل نوشین تو می داند جواب این سوال
[A]
[B][M1]ساقیا زین هنر و فضل ملولیم ملول
[M2]ساغری ده که بشوییم ز دل نقش فضول
[B][M1]مشکل عشق چو حل می نشود چند نهیم
[M2]گوش ادراک بر افسانه اوهام و عقول
[B][M1]سحر از کوی خرابات برآمد مستی
[M2]لایح از ناصیه اش پرتو انوار قبول
[B][M1]گفتمش عاشق درمانده چه تدبیر کند
[M2]که کشد رخت ارادت به مقامات وصول
[B][M1]گفت این مسئله ز پیر مغان پرس که اوست
[M2]واقف جمله مراتب چه فروع و چه اصول
[B][M1]در ره حشمت او خاک شو و همت خواه
[M2]تا شود غایت مامول تو مقرون به حصول
[B][M1]شیخ شهرت طلب و مسند شیخ اسلامی
[M2]جامی و زاویه نیستی و کنج خمول
[A]
[B][M1]گرچه گشتم به تیغ هجر قتیل
[M2]لیس قلبی الی سواک یمیل
[B][M1]نیست از کحل خاک راه تو دور
[M2]گر کند دیده روشن از دو سه میل
[B][M1]صد رهم گر به خلد بنمایی
[M2]نروم از درت به هیچ سبیل
[B][M1]همه چیزی بود جمیل از تو
[M2]لکن الصبر عنک غیر جمیل
[B][M1]آفتابی تو و بر این دعوی
[M2]همه ذرات کائنات دلیل
[B][M1]گر جمالت ز خال ساده فتاد
[M2]عدسی کم شمر ز خوان خلیل
[B][M1]دل جامی به فکر نرگس توست
[M2]کل رأی من العلیل علیل
[A]
[B][M1]دوستان چند کنم ناله ز بیماری دل
[M2]کس گرفتار مبادا به گرفتاری دل
[B][M1]ای که بر زاری دل می کنی انکار بیا
[M2]گوش بر سینه من نه بشنو زاری دل
[B][M1]کوی تو منزل دلهاست کسی چون گذرد
[M2]که نیاید به زمین پای ز بسیاری دل
[B][M1]مدت هجر ز حد می گذرد صبر کجاست
[M2]که درین واقعه صعب کند یاری دل
[B][M1]خوانده ام قصه عشاق بسی نیست در آن
[M2]جز جفاکاری دلدار و وفاداری دل
[B][M1]گر به وصلت نرسم درد طلب نیز خوش است
[M2]نیست مطلوب جز اینم ز طلبکاری دل
[B][M1]عمرها شد که دل جامی ازین غم خون است
[M2]که کند با تو دمی شرح جگرخواری دل
[A]
[B][M1]دیدم تو را و رفت ز دست اختیار دل
[M2]آری ز دست دیده خراب است کار دل
[B][M1]هر نخل آرزو که نشاندم ز قد تو
[M2]در باغ جان نداد بری غیر بار دل
[B][M1]ترکی ست چشم مست تو کز ابرو و مژه
[M2]تیر و کمان کشیده به قصد شکار دل
[B][M1]دل سوخت ز آتش غم و پیکان به سینه ماند
[M2]هم یادگار تیر تو هم یادگار دل
[B][M1]دل دادمت که گر بودش بی قراریی
[M2]از جور روزگار شوی غمگسار دل
[B][M1]تو غمگسار ناشده بردی قرار ازو
[M2]با تو چنین نبود ز اول قرار دل
[B][M1]جامی به پرده دل خود ساخت جای تو
[M2]یعنی درون پرده تویی رازدار دل
[A]
[B][M1]آن ماهرو که چشم من است و چراغ دل
[M2]دردا که سوختم ز فراقش به داغ دل
[B][M1]خاطر به فکر غیر مجو لذت غمش
[M2]عشرت کجا توان چو نباشد فراغ دل
[B][M1]گم گشت با نشانی داغش دل از برم
[M2]آورده ام به زلف وی اکنون سراغ دل
[B][M1]تا بسته ام خیال خط و عارضش مرا
[M2]ریحان و لاله می دمد از باغ و راغ دل
[B][M1]هر غنچه کان به سینه ز پیکان او دمید
[M2]ما را شکفت صد گل راحت ز باغ دل
[B][M1]عمری ست بر گذار نسیم عنایتیم
[M2]باشد که بوی وصل وزد بر دماغ دل
[B][M1]جامی بدان امید که آید خیال دوست
[M2]هر شب به کنج سینه فروزد چراغ دل
[A]
[B][M1]چه گویم کز غمت چون می طپد دل
[M2]چو صید غرقه در خون می طپد دل
[B][M1]ز روی لطف دستی بر دلم نه
[M2]ببین کز دست تو چون می طپد دل
[B][M1]ز مرغی کافتد اندر دام صیاد
[M2]مرا در زلفت افزون می طپد دل
[B][M1]چو آن ماهی که بیرون افتد از آب
[M2]ز بزم وصل بیرون می طپد دل
[B][M1]گر از یک جانب آمد عشق چون است
[M2]که لیلی را چو مجنون می طپد دل
[B][M1]نخستین جنبش آمد جنبش عشق
[M2]حریفان را نه اکنون می طپد دل
[B][M1]پی تسکین جامی بوسه ای بخش
[M2]که امروزش دگرگون می طپد دل
[A]
[B][M1]زد ز غنچه بار دیگر خیمه بر گلزار گل
[M2]داد مستان را به عشرتگاه بستان بار گل
[B][M1]غنچه هر برگ طرب کز شوکت دی می نهفت
[M2]کرد با باد بهاری یک به یک اظهار گل
[B][M1]بگسل از دامان مطرب چنگ کز مرغان باغ
[M2]بر سر هر شاخ دارد مطربی طیار گل
[B][M1]غنچه را دل خون شد از کم عمری گل طرفه آنک
[M2]می کند زان خون دل گلگونه رخسار گل
[B][M1]زآب صافی شد مثنی شاخ گل پرگاروار
[M2]شکل های مستدیر انگیخت زان پرگار گل
[B][M1]زامتداد جو به طومار مجدول ماند آب
[M2]عکس گل در وی چو بر دیباچه طومار گل
[B][M1]راست بازاری ست پنداری چمن کز رنگ و بوی
[M2]شد در آن بازار هم صباغ و هم عطار گل
[B][M1]در تمایل مانده بر شاخ زمردگون ز باد
[M2]همچو چتر لعل سلطان فلک مقدار گل
[B][M1]خامه جامی که شد در وصف گل چون خار تیز
[M2]خاست زان صد معنی رنگین چنان کز خار گل
[A]
[B][M1]دوشم آورد از چمن باد صبا پیغام گل
[M2]گفت منشین بی قدح چون لاله در ایام گل
[B][M1]عشرت امروز با فردا مینداز ای حریف
[M2]نیست چندان فرصتی زآغاز تا انجام گل
[B][M1]نعره مستانه دارد همچو ما بلبل ولی
[M2]ما ز جام گلرخی مستیم و او از جام گل
[B][M1]تنگ شد بی آن گل اندام قباپوشم چمن
[M2]چون قبای غنچه دیدم تنگ بر اندام گل
[B][M1]در تمایل شاخ گل زان مست یادم می دهد
[M2]وه که برد آرام من آن شاخ بی آرام گل
[B][M1]حرص نرگس بین که با آن سیم و زر چون دوخته ست
[M2]روز و شب چشم طمع بر سفره انعام گل
[B][M1]وام شد در دور گل جامی بهای نقل و می
[M2]دلق زهد اکنون گرو کن در ادای وام گل
[A]
[B][M1]می خرامد سوی بستان شاهد رعنای گل
[M2]می رود آب روان تا سر نهد در پای گل
[B][M1]تافت ابر از سیم رشته سوزن از زر ساخت مهر
[M2]تا صبا دوزد قبای لطف بر بالای گل
[B][M1]جلوه گل را بود چیزی ورای رنگ و بوی
[M2]نیست بی چیزی که بلبل شد چنین شیدای گل
[B][M1]وقت گل کامی بگیر از دلبر نارسته خط
[M2]پیش ازان روزی که بینی خارها بر جای گل
[B][M1]بزم مستان را بیارای از گل ای ساقی که شد
[M2]بزم باغ آراسته از روی بزم آرای گل
[B][M1]لب لب جوی آ و گل را بین به صدر و عشوه جوی
[M2]ای که چون آب روانی لب به لب جویای گل
[B][M1]وصف گل تا چند جامی هر که را زان لاله رخ
[M2]چون تو باشد داغ بر دل کی کند پروای گل
[A]
[B][M1]سلام من الله فی کل حال
[M2]علی کامل فاق اهل الکمال
[B][M1]زکی ذکی خفی دنی
[M2]کریم السجایا جمیل الخصال
[B][M1]اجل المناقب علی المراتب
[M2]عظیم المواهب جزیل النوال
[B][M1]تویی خسرو بارگاه رسالت
[M2]تویی آفتاب سپهر جمال
[B][M1]صبیحی ملیحی خلیلی جمیل
[M2]عزیزالوجودی عدیم المثال
[B][M1]ز دنیا و عقبی به تو بازگشتم
[M2]که حسن المآبی و نعم المآل
[B][M1]به نام تو فرخنده شد فال جامی
[M2]بنامیزد ای شاه فرخنده فال
[A]
[B][M1]من بنده حقیر و تو سلطان محتشم
[M2]گر در غم تو زار بمیرم تو را چه غم
[B][M1]رنجور گشته ام ز تمنای مقدمت
[M2]بهر خدا به پرسش من رنجه کن قدم
[B][M1]بر جانم از تو هر چه رسد جای منت است
[M2]گر ناوک جفاست گر خنجر ستم
[B][M1]سرگشتگان بادیه پیمای عشق را
[M2]هجر تو ره نمود به سر منزل عدم
[B][M1]شد سینه ام شکاف شکاف از خدنگ آه
[M2]وز هر شکاف آتش دل می زند علم
[B][M1]روزی که می نوشت قضا نامه اجل
[M2]قتل مرا به تیغ جفای تو زد رقم
[B][M1]عمری ست جرعه خوار سفال سگان توست
[M2]جامی که آب خضر ننوشد ز جام جم
[A]
[B][M1]خواهم از تیغت پس از قتل استخوان خود قلم
[M2]تا کنم شرح غمت بر لوح خاک خود رقم
[B][M1]بر سرم ران روزی از راه کرم رخش جفا
[M2]تا کیم داری ز محرومی لگدکوب ستم
[B][M1]گر خم محراب ابروی تو بیند شیخ شهر
[M2]پشت طاعت کم کند دیگر به سوی قبله خم
[B][M1]از مژه خوناب وز دل خون ناب آید مرا
[M2]غرقه خواهم شد درین سیل دمادم دمبدم
[B][M1]ریز خون ما به گرد کعبه کویت که نیست
[M2]جز به خون دردمندان تشنه ریگ این حرم
[B][M1]روی اگر نپسندیم سودن به پشت پای خویش
[M2]فرش کن چشم مرا بهر خدا زیر قدم
[B][M1]تنگ شد بر جامی از هجر رخت شهر وجود
[M2]وقت آن آمد که آرد رو به صحرای عدم
[A]
[B][M1]با غم و درد تو کنم دمبدم
[M2]شکر که بالشکر تدوم النعم
[B][M1]صبر کم و محنت و اندوه پر
[M2]کم صبر العاشق فی الهجر کم
[B][M1]پیش دهانت عدم است آب خضر
[M2]با لب لعل تو دهان کالعدم
[B][M1]تر نشود ز اشک ترحم رخت
[M2]دور بود چشمه خورشید و نم
[B][M1]می کند از مهر خطت منع ما
[M2]بی خبر از نکته جف القلم
[B][M1]باد صبا حلقه زلفت کشید
[M2]حلقه عشاق برآمد به هم
[B][M1]گفته جامی که به تحسین سزاست
[M2]حسنه الله بطیب النعم
[A]
[B][M1]ای ز روی تو ماه چارده کم
[M2]قیمت یوسف از تو هفده درم
[B][M1]خاک پای مسافران درت
[M2]تاج فرق مجاوران حرم
[B][M1]سربلندی نیافت در ره تو
[M2]هر که ننهاد سر به زیر قدم
[B][M1]سر نپیچم ز خط فرمانت
[M2]گر نهی تیغ بر سرم چو قلم
[B][M1]بر تو سوز دل نشد روشن
[M2]تا نزد آتشم ز سینه علم
[B][M1]کرمت قتل ما تقاضا کرد
[M2]مگذر ای جان ز مقتضای کرم
[B][M1]شد ز شوق دهان تو جامی
[M2]آرزومند تنگنای عدم
[A]
[B][M1]زهی رسیده تو را هر دم از خدای پیام
[M2]علیک الف صلوة و الف الف سلام
[B][M1]فزوده پرتو روی تو نور مهر سپهر
[M2]شکسته معجز حسن تو قدر بدر تمام
[B][M1]به حشر اگر نگشایی ز لعل نوشین مهر
[M2]بهشتیان چه کنند از رحیق مسک ختام
[B][M1]نقاب اگر بگشایی ز رخ نداند کس
[M2]که طلعت تو کدام است و آفتاب کدام
[B][M1]ز خوان عام تو هر کس گرفته بهره خاص
[M2]به قدر مرتبه خویشتن چه خاص و چه عام
[B][M1]کدام دل که ز ارباب نطق و اهل بیان
[M2]لبت نبرد به لطف مقال و حسن کلام
[B][M1]ز فیض جام تو جامی مدام جرعه کش است
[M2]بلی نصیب بود خاک را ز کاس کرام
[A]
[B][M1]ساری ست سر عشق در اعیان علی الدوام
[M2]کالبدر فی الدجیة والشمس فی الغمام
[B][M1]کس را چو تاب سطوت دیدار خود ندید
[M2]در پرده سوی اهل نظر می کند خرام
[B][M1]ممکن ز تنگنای عدم ناکشیده رخت
[M2]واجب به جلوه گاه عیان نانهاده گام
[B][M1]در حیرتم که این همه نقش غریب چیست
[M2]بر لوح صورت آمده مشهود خاص و عام
[B][M1]هر یک نهفته لیک ز مرآت آن دگر
[M2]برداشته ز جلوه احکام خویش کام
[B][M1]باده نهان و جام نهان و آمده پدید
[M2]در جام عکس باده و در باده رنگ جام
[B][M1]قومی به گفت و گوی که آغاز ما چه بود
[M2]جمعی به جست و جوی که انجام ما کدام
[B][M1]جامی معاد و مبداء ما وحدت است و بس
[M2]ما در میانه کثرت موهوم والسلام
[A]
[B][M1]ز لعلش کام جستم داد دشنام
[M2]بحمدالله که باری یافتم کام
[B][M1]برو ای ماه گردون گوشه ای گیر
[M2]که آمد ماه من بر گوشه بام
[B][M1]چو بر یاد لبت نوشم می لعل
[M2]لبالب گردد از خون جگر جام
[B][M1]همای سدره باشد کمترین صید
[M2]گهی کز مشک گرد مه نهی دام
[B][M1]به رخ ماهی ولی ماه دل افروز
[M2]به قد سروی ولی سرو گل اندام
[B][M1]مگو عشقت زکی بوده ست و تاکی
[M2]ندارد عشق ما آغاز و انجام
[B][M1]سگت را کاش جامی نام بودی
[M2]که رفتی بر زبانت گه گه این نام
[A]
[B][M1]مایل به قامت تو بود طبع مستقیم
[M2]مجبول بر محبت تو فطرت سلیم
[B][M1]بعد از وجود جوهر فرد دهان تو
[M2]چون نفی جزو لایتجزی کند حکیم
[B][M1]ما را به عهد تو چه مجال سفر که شد
[M2]هر جا مسافری ست بر این آستان مقیم
[B][M1]در یتیم گوهر دندان توست و لب
[M2]بالای آن چو مرحمت و لطف بر یتیم
[B][M1]خال تو نقطه ای ست ز کلک دبیر صنعت
[M2]در برکشیده حلقه زلف تواش چو جیم
[B][M1]جان وقف آیت خط توست اینک آن دهان
[M2]بهر لزوم وقف به سرخی نوشته میم
[B][M1]تا زیر هر قدم کشدت تحفه ای جدا
[M2]جامی نشسته بر سر راهت دلی دو نیم
[A]
[B][M1]خبر مقدم عیسی نفسی داد نسیم
[M2]که توان کرد به خاک قدمش جان تسلیم
[B][M1]تا شد آن ماه مسافر ز سر عشرت و ناز
[M2]ما به صد حسرت و دردیم درین شهر مقیم
[B][M1]یار را با من دلخسته قدیمی عهدی ست
[M2]آه اگر یار فراموش کند عهد قدیم
[B][M1]میل جور و ستم از خاطر آن شوخ نرفت
[M2]کی رود شیوه لطف و کرم از طبع کریم
[B][M1]رخ پر اشک من و خاک درت آری هست
[M2]بر سر کوی تو با خاک برابر زر و سیم
[B][M1]غبغبت را چه کنم وصف که در خوبی و لطف
[M2]هست با گوی زنخدان تو سیبی به دو نیم
[B][M1]دست بردم که کشم زلف چو شعر سیهش
[M2]گفت جامی مکش افزون قدم از حد گلیم
[A]
[B][M1]گر دهد بوی صحبت تو نسیم
[M2]نکنم یاد خلد و ذکر نعیم
[B][M1]چون منجم خط تو دید سترد
[M2]رقم مه ز صفحه تقویم
[B][M1]چند پرسیم نرخ گوهر وصل
[M2]کرده از اشک آستین پرسیم
[B][M1]گر گشایی به حرف میم دهان
[M2]جوشد آب بقا ز چشمه میم
[B][M1]همچو آب حیات اگر گذری
[M2]بر سر خاک کشتگان قدیم
[B][M1]منکر حشر را شود روشن
[M2]سر «یحیی العظام و هی رمیم »
[B][M1]جامی از خانقه به میکده رفت
[M2]این بود مقتضای طبع سلیم
[A]
[B][M1]ای دل ز دست برده به مشکین خط خودم
[M2]یکبار یاد کن به دو انگشت کاغذم
[B][M1]جمعیت من از تو مثنی شود اگر
[M2]روزی کنی عزیز به یک لفظ مفردم
[B][M1]گردم به سر چو خامه جهان را ز دست تو
[M2]گر خط دلکش تو نسازد مقیدم
[B][M1]تشدیدوار اگر چه نهی اره ام به فرق
[M2]یابی در اتحاد چو حرف مشددم
[B][M1]شستم کتاب عشق به تدبیر عقل و باز
[M2]خط تو می برد به سر درس ابجدم
[B][M1]دل از ره خیال زند نقب اگر چه بخت
[M2]دیوار کرد سوی تو راه شد آمدم
[B][M1]جامی به عیش کوش که این شیوه قدیم
[M2]تجدید یافت از سخنان مجددم
[A]
[B][M1]امروز ز شوقت همه سوز و همه دردم
[M2]نادیده رخت زین سر کو بازنگردم
[B][M1]بیهوده بود هر غم و دردی که نه عشق است
[M2]هرگز من بیدل غم بیهوده نخوردم
[B][M1]از گونه زردم زندم چهره اگر اشک
[M2]هر لحظه جگرگون نکند گونه زردم
[B][M1]روی دل من سوی بتان بود همیشه
[M2]چون روی تو دیدم ز همه رو به تو کردم
[B][M1]گلهای چمن را خطر از باد خزان است
[M2]ای شاخ گل تازه بترس از دم سردم
[B][M1]گر تو ننشینی به من این بس که نشیند
[M2]روزی که شوم خاک به دامان تو گردم
[B][M1]جامی به هوایت غزلی گفت دلاویز
[M2]مضمون غزل آنکه به سودای تو فردم
[A]
[B][M1]معاذالله ازان شبها که بود از حد برون دردم
[M2]تو با اغیار می خوردی می و من خون همی خوردم
[B][M1]به روی این و آن هر دم چو ساغر می زدی خنده
[M2]من از غم چون صراحی گریه خونین همی کردم
[B][M1]پری را چون روا باشد که گردد دیو هم زانو
[M2]من بیدل ز غم های چنین دیوانه می گردم
[B][M1]نسوزی این چنین در حسرتم گر شمه ای دانی
[M2]ز جان غصه فرسود و دل اندوه پروردم
[B][M1]چو جان و دل عزیزی با گرفتاران مکن خواری
[M2]چو شاخ گل لطیفی برحذر باش از دم سردم
[B][M1]به گوشت آید از هر ذره من ناله و آهی
[M2]پس از مردن برت گر آورد باد صبا گردم
[B][M1]به بزم عیش تا از جام شوقم جرعه ای دادی
[M2]به قلاشی و میخواری چو جامی سربرآوردم
[A]
[B][M1]تند می راندی و می سوخت سراپای وجودم
[M2]که به زیر سم اسب تو چرا خاک نبودم
[B][M1]به جفا دور مکن روی من از خاک ره خود
[M2]کین همان روست که صد ره به کف پای تو سودم
[B][M1]زیر لب دی سخنی گفت به من از پس عمری
[M2]بخت بد بین که ز بس بی خودی آن هم نشنودم
[B][M1]خاستم از سر جان بر سر کوی تو نشستم
[M2]کاستم از دل و دین در غم عشق تو فزودم
[B][M1]تو به تو گر چه درونم همه خون بست چو غنچه
[M2]به شکایت ز تو با هیچ کسی لب نگشودم
[B][M1]روی خوبت فکند عکس به هر سوکه کنم رو
[M2]تا ز آیینه دل صورت اغیار زدودم
[B][M1]دوش جامی چو شد از جام غمت ساقی رندان
[M2]من به آه سحری نغمه شوق تو سرودم
[A]
[B][M1]نادیده رخت عمری سودای تو ورزیدم
[M2]فارغ ز تو چون باشم اکنون که رخت دیدم
[B][M1]تا ساخت مرا در دل مهر رخ تو منزل
[M2]دل از همه برکندم مهر از همه ببریدم
[B][M1]هر جا که به بزم می برخاست نوای نی
[M2]دمساز شدم با وی وز شوق تو نالیدم
[B][M1]هر خار غمی کز دل خواهم کشم ای گلرخ
[M2]زان خار کنم سوزن کز خاک درت چیدم
[B][M1]از ضعف شدم مویی نگذشت دمی بر من
[M2]کز آتش عشق تو بر خویش نپیچیدم
[B][M1]تو کعبه مقصودی عیبی نبود بر من
[M2]گر رو به تو آوردم یا گرد تو گردیدم
[B][M1]ذوقی دگر است این بار اشعار تو را جامی
[M2]هرگز ز نی کلکت این زمزمه نشنیدم
[A]
[B][M1]نیایم سوی تو هر چند سوزد شوق دیدارم
[M2]که با اغیار همدم دیدنت طاقت نمی آرم
[B][M1]تو را گر در حق یاران بود اندیشه قتلی
[M2]به حق دوستی یارا که با آن نیز هم یارم
[B][M1]ز شوق آن لب نوشین ز دیده تا سحر هر شب
[M2]عقیق ناب می ریزم سرشک لعل می بارم
[B][M1]ازان لب نیم جانی عاریت دارم بیا جانا
[M2]بنه لب بر لبم کان عاریت را با تو بسپارم
[B][M1]مکوش ای عقل در اصلاح کار من که من زین پس
[M2]ز سودای پریرویی سر دیوانگی دارم
[B][M1]همی بینم به بستان سرو و قد توست می گویم
[M2]همی تابد ز گردون ماه و روی توست پندارم
[B][M1]سوی خود خواندم از کوی تو دل را گفت رو جامی
[M2]که من اینجا به دام عشق بدخویی گرفتارم
[A]
[B][M1]چون خاک شوم گر گذری سوی مزارم
[M2]بوی جگر سوخته یابی ز غبارم
[B][M1]چون رفتنی است از تنم این جان بلاکش
[M2]آن به که به خاک سر کوی تو سپارم
[B][M1]در گلشن جان می شکفد صد گل شادی
[M2]زان غنچه که در سینه ز پیکان تو دارم
[B][M1]هر دم کنم از خون جگر خاک رهت گل
[M2]تا روزنه دل به رخ غیر برآرم
[B][M1]نی لایق تشریفم و نی در خور بیداد
[M2]یارب من بیدل به جهان بهر چه کارم
[B][M1]در بوته هجران چو زرم گر بگدازی
[M2]دیگر نشود بر محک عشق عیارم
[B][M1]هم لطف تو فرمود که جامی سگ مایی
[M2]ورنه من بیدل چه کسم در چه شمارم
[A]
[B][M1]چو آنم دسترس نبود که روزی دامنش گیرم
[M2]روم باری به حسرت زیر بار توسنش میرم
[B][M1]من ار بار سفر می بندم از خاک درش باری
[M2]تو باش ای جان که خواهی از سگانش عذر تقصیرم
[B][M1]پس از مردن به خاکم گر زیارت آیی ای محرم
[M2]مخوان جز نام آن بت کان بود اخلاص و تکبیرم
[B][M1]چو عشق آن سوار آرد جنون ای همدم مشفق
[M2]خدا را ز آهن نعل سمندش ساز زنجیرم
[B][M1]نه تاب هجر و نی یارای وصل آوه چه حال است این
[M2]برآی ای زار مانده جان ز تن کاین ست تدبیرم
[B][M1]چو من اینجا به جان درماندم از سودای بدکیشی
[M2]چه سود ای قصه خوان افسانه خوبان کشمیرم
[B][M1]مگو جانا که هستی جامیا سلطان وقت خود
[M2]سگ کوی توام آخر مکن زین بیش تحقیرم
[A]
[B][M1]نوید آمدنت می دهند هر روزم
[M2]تو فارغی و من از انتظار می سوزم
[B][M1]چراغ عیش من از تندباد هجر تو مرد
[M2]بیا بیا که ز شمع رخت برافروزم
[B][M1]به سوزن مژه زان رشته می کشم از اشک
[M2]که دیده روز ملاقات در رخت دوزم
[B][M1]شبم ز وصل تو چون روز اگر نخواهد شد
[M2]ز هجر تو نشود کاشکی چو شب روزم
[B][M1]چو بر سعادت وصلت نمی شوم فیروز
[M2]چه سود طالع مسعود و بخت فیروزم
[B][M1]هجوم عشق تو مجنون صفت خلاصی داد
[M2]ز عقل مصلحت آموز دانش اندوزم
[B][M1]مگو که نظم تو جامی لطافتی دارد
[M2]که من ادای سخن از لب تو آموزم
[A]
[B][M1]نه صبر آنکه از خاک سر آن کوی برخیزم
[M2]نه روی آنکه بنشینم سگش را آبرو ریزم
[B][M1]چنان در مهر آن خورشید خو کردم به تنهایی
[M2]که گر دستم دهد از سایه خود نیز بگریزم
[B][M1]هوس دارم که ریزد خون من امروز تا فردا
[M2]بهانه سازم آن را دست در دامانش آویزم
[B][M1]علاج خویش پرسیدم طبیب عشق را روزی
[M2]ز فکر عقبی و سودای دنیی داد پرهیزم
[B][M1]نمی خواهم ز غیرش در جهان دیار ازان هر دم
[M2]ز سیلاب مژه چون نوح طوفانی برانگیزم
[B][M1]چو فرهادم ازان بر سینه باشد کوه درد و غم
[M2]کزان شیرین دهان نبود میسر غنچه پرویزم
[B][M1]مگویید ای نکوخواهان کزان بدخو ببر جامی
[M2]معاذالله اگر از وی ببرم با که آمیزم
[A]
[B][M1]این چنین کز دیده و دل غرق آب و آتشم
[M2]رخت هستی را ز موج غم به ساحل چون کشم
[B][M1]صوت جان افزای مطرب گر نباشد گو مباش
[M2]زانکه من با ناله های دلخراش خود خوشم
[B][M1]تا نداند کس ز خیل مهوشان یار مرا
[M2]دل به یک جا و نظر بر طلعت هر مهوشم
[B][M1]شهسوارا بی کسان را کس نجوید خونبها
[M2]زار کش چون مور زیر نعل سم ابرشم
[B][M1]تو کمر ترکش همی بندی و من در غم که چون
[M2]بر دل افگار آید ناوکی زان ترکشم
[B][M1]وقف کردم پنج حس بر شش جهت باشد گهی
[M2]دولت وصلت شود حاصل ازین پنج و ششم
[B][M1]تا قیامت همچو جامی مست و بیهوش اوفتم
[M2]گر ز جام نیم خوردت جرعه ای دیگر کشم
[A]
[B][M1]من غایبانه عاشق آن روی مهوشم
[M2]بی منت نظر به خیالی ازو خوشم
[B][M1]شد شوق تو فزون به تماشای سرو و گل
[M2]بالا گرفت ازین خس و خاشاک آتشم
[B][M1]غش می کنم به یاد لب لعل دلکشت
[M2]از جام دور می نرسد باده بی غشم
[B][M1]وصلت به هیچ نقش میسر نشد مرا
[M2]صد بار چهره گر چه به خون شد منقشم
[B][M1]چشم امل به چشمه کوثر چرا نهم
[M2]از جام نیم خورد تو گر جرعه ای چشم
[B][M1]جامی ز زر و گوهر اگر جیب من تهی ست
[M2]حاشا که فکر بیهده دارد مشوشم
[B][M1]این بس مرا که شد صدف در شاهوار
[M2]گوش زمانه از گهر نظم دلکشم
[A]
[B][M1]به ناخن سینه خود می خراشم
[M2]ز دل جز حرف عشقت می تراشم
[B][M1]بسی گمنام تر بودم ز ذره
[M2]بدینسان مهر رویت ساخت فاشم
[B][M1]نباشد عیش من جز یاد آن روی
[M2]ببین ای پندگو حسن معاشم
[B][M1]دو عالم گفتی ارزد ژنده فقر
[M2]چنین ارزان منه نرخ قماشم
[B][M1]ز دیده کرده ام پر دامن از در
[M2]بیا تا در قدم های تو پاشم
[B][M1]فتد در ساکنان سدره هر صبح
[M2]خروش از ناله های دل خراشم
[B][M1]مرا گفتی سگ من باش جامی
[M2]سگ تو گر نباشم پس چه باشم
[A]
[B][M1]شدم دیوانه وان طفل پری پیکر نزد سنگم
[M2]کنون زین غصه چون دیوانگان با خویش در جنگم
[B][M1]رو ای شادی خدا را جانب ارباب عشرت شو
[M2]که نبود جای جز غم های او را در دل تنگم
[B][M1]نخواهم جز قیامت خاستن چون کوهکن زینسان
[M2]که از دست دل سخت تو آمد پای در سنگم
[B][M1]دورنگی می کند رخسار زرد و اشک سرخ من
[M2]ولی من هم چنان در دعوی عشق تو یکرنگم
[B][M1]چو چنگ از هر رگم صد نغمه عشرت فزا خیزد
[M2]اگر بخت افکند سررشته وصل تو در چنگم
[B][M1]کشیدم همچو عود از چنگ غم صد گوشمال اما
[M2]شد از هر گوشمالی تیزتر سوی تو آهنگم
[B][M1]مده پند من ای زاهد که جامی نیکنامی جو
[M2]که من بدنام عشقم آید از نام نکو ننگم
[A]
[B][M1]سینه شکافم هر سحر کاید صبا زان منزلم
[M2]باشد خورد زین رهگذر یک لحظه بادی بر دلم
[B][M1]چشمم ز خوبان خون فشان دل همدم آه و فغان
[M2]طبع بلاجو هم چنان باشد بدیشان مایلم
[B][M1]هستم ز مرغ بسته پر در دام زلفش بسته تر
[M2]بسم الله اینک تیغ اگر خواهد همین دم بسملم
[B][M1]زینسان که آید دمبدم زین چشم طوفان بار نم
[M2]مشکل رسد از موج غم کشتی به سوی ساحلم
[B][M1]نبود زبان گویا مرا جز بهر ناله چون درا
[M2]ای کاش ازین محنت سرا گردون ببندد محملم
[B][M1]جانم ز جانان نگسلد پیوند پیمان نگسلد
[M2]تا رشته جان نگسلد دستش ز دامان نگسلم
[B][M1]جامی صفت رفتم فرو در لای خم بی لعل او
[M2]دستی به من ده ای سبو تا پا برآید از گلم
[A]
[B][M1]بنمای ساعد ز آستین آن دم که خواهی بسملم
[M2]چون خواهیم خون ریختن باری به دست آور دلم
[B][M1]فارغ دلان را ده فروغ ای شمع مجلس بعد ازین
[M2]کین شعله های آه بس شبها چرا محفلم
[B][M1]جان مرغ طرف بام تو من می طپم بر خاک ره
[M2]عیسی دمی کو تا کند مرغی دگر ز آب و گلم
[B][M1]تو بار ره بستی و دل خود را ز طرف محملت
[M2]ناله کنان آویخته یعنی درای محملم
[B][M1]عمریست بیمار توام در کشتنم تعجیل کن
[M2]زیرا که غیر از تیغ تو نبود شفای عاجلم
[B][M1]چشمت به انبازی لب نقد دل از من می برد
[M2]آن در کمین بنشسته خوش وین کرده افسون غافلم
[B][M1]گفتی که جامی بگسل از فتراک من دست هوس
[M2]گر رشته جان بگسلد من دست از آنجا نگسلم
[A]
[B][M1]زار می نالم و کس نیست که گوید حالم
[M2]پیش آن ماه که از دوری او می نالم
[B][M1]پای هر جا نهد آن سرو کنم روز به چشم
[M2]چون شود شب روم و دیده بر آنجا مالم
[B][M1]غنچه گو ناز مکن هر دم و گل نیز که من
[M2]بلبل باغ توام وز همه فارغ بالم
[B][M1]هست هر برگ گلی بی تو مرا داغ دلی
[M2]وه که باغ و چمن آتشکده شد امسالم
[B][M1]آن دو رخ در نظر از موی میان هیچ مگو
[M2]زانکه این نکته دقیق و من مسکین لالم
[B][M1]قرعه وصل زدم یار ز رخ پرده فکند
[M2]لله الحمد که بس خوب برآمد فالم
[B][M1]لطف او گفت کمین بنده مایی جامی
[M2]رفت بر چرخ برین کوکبه اقبالم
[A]
[B][M1]این چنین واله و شیدا که ز عشق تو منم
[M2]حاش لله که بود بی تو سر زیستنم
[B][M1]زارم از هجر تو کو بخت که همراه صبا
[M2]خویش را چون خس و خاشاک به کویت فکنم
[B][M1]تا رسیدی به من آواز سپاه تو گهی
[M2]وه چه بودی به سر راه تو بودی وطنم
[B][M1]جان ندانم که دگر جای کجا خواهد ساخت
[M2]این چنین کز غم و اندوه تو بگداخت تنم
[B][M1]شد چنان قالبم از ضعف که گر درنگری
[M2]هیچ چیزی نشود دیده به جز پیرهنم
[B][M1]روی در کوی عدم کرده ای ای پیک صبا
[M2]یادگاری سخنی چند رسان زان دهم
[B][M1]تاری از پیرهنش بهر خدا سوی من آر
[M2]تا بدوزند بدان از پس مردن کفنم
[B][M1]من که در زندگی از خیل فراموشانم
[M2]چون بمیرم که کند یاد در آن انجمنم
[B][M1]جامیا آنچه من از جام غمش کردم نوش
[M2]چه عجب زانکه نباشد خبر از خویشتنم
[A]
[B][M1]ای که دیدی رخ آن دلبر پیمان شکنم
[M2]یا رسیدی به سر کوی بت سیمتنم
[B][M1]چه شود گر بگذاری که به صدگونه نیاز
[M2]چشم تو بوسه زنم در قدمت سرفکنم
[B][M1]گر مرا زهره آن نیست که بینم رخ او
[M2]باری آن چشم که بیند رخ او بوسه زنم
[B][M1]ور به کویش نتوانم که برم ره باری
[M2]سر بر آن پای که آنجا رسد ایثار کنم
[B][M1]روزم از شب بتر و شب بتر از روز بود
[M2]هیچ دشمن به چنین روز مبادا که منم
[B][M1]ای اجل زودتر شربت مرگی بچشان
[M2]تا به کی خون جگر نوشم و جان چند کنم
[B][M1]جامیا بس که کنم درد دل خونین شرح
[M2]جای آن دارد اگر خون بچکد از سخنم
[A]
[B][M1]زهی به وعده وصل تو تازه جان و جهانم
[M2]بیا که بی تو ز درد و غم فراق به جانم
[B][M1]غم فراق ندانم چگونه پیش تو گویم
[M2]که چون رخ تو ببینم رود ز کار زبانم
[B][M1]ببخش منصب فراشیم که آن سر کو را
[M2]به دیده خاک بروبم ز گریه آب فشانم
[B][M1]اگر ز کوی تو خاری خلد به پای سگانت
[M2]به سوزن مژه بیرون کنم به دیده نشانم
[B][M1]به جرم عشق تو گر می کشند گو بکشیدم
[M2]که من نهفتن این راز بیش ازین نتوانم
[B][M1]من آن نیم که شماری مرا ز سلک غلامان
[M2]همین بس است که داری گهی ز خیل سگانم
[B][M1]چو خوانم از غم تو دردناک گفته جامی
[M2]هزار سوخته دل را ز دیده خون بچکانم
[A]
[B][M1]می رسد عید و کشته آنم
[M2]که کند غمزه تو قربانم
[B][M1]تیغ از کشتنم دریغ مدار
[M2]که برآمد درین هوس جانم
[B][M1]قتل عشاق را چه حاجت تیغ
[M2]روی بنما که جان برافشانم
[B][M1]هیچ با زندگی نمی ماند
[M2]بی تو روزی که زنده می مانم
[B][M1]عید خود خوانمت ولی از عید
[M2]همه خندان من از تو گریانم
[B][M1]مژده عید و وعده عیدی
[M2]همه بی تو وعید می دانم
[B][M1]جامی آن رخ ندید و عید گذشت
[M2]عید او را خجسته چون خوانم
[A]
[B][M1]گل شد حریم کویت از اشک لاله گونم
[M2]باشد هنوز تشنه خاک درت به خونم
[B][M1]از بار دل تن من آمد چو کوه ور نی
[M2]در موج خیز گریه مشکل بود سکونم
[B][M1]زد از حباب خیمه گرد من آب دیده
[M2]من با تن کم از مو آن خیمه را ستونم
[B][M1]چاکم چو در دل افتد سوزن چه سود و رشته
[M2]کین سوزد آن گدازد از آتش درونم
[B][M1]گر تارهای مویم بر تن شود سلاسل
[M2]نتوان کشید بیرون از ورطه جنونم
[B][M1]ناصح چراغ عیشم شد کشته از دم تو
[M2]تا کی به ترک خوبان بر سر دمی فسونم
[B][M1]می پرسیم که جامی با درد عشق چونی
[M2]من بی خودم چه دانم هم خود ببین که چونم
[A]
[B][M1]ای بی تو چو غنچه خون درونم
[M2]بنگر به سرشک لاله گونم
[B][M1]زارم مکش این چنین خدا را
[M2]هر چند که یافتی زبونم
[B][M1]زنجیرکشان خیال زلفت
[M2]انداخت به ورطه جنونم
[B][M1]آنی ست تو را به خوبرویی
[M2]آن گشت به عشق رهنمونم
[B][M1]هر لحظه چه پرسیم که چونی
[M2]هم خود بنگر ببین که چونم
[B][M1]یا لب بگشا بپرس حالم
[M2]یا تیغ بکش بریز خونم
[B][M1]هر شب من و آه و ناله جامی
[M2]این ست نوای ارغنونم
[A]
[B][M1]ندارم وقت گل طاقت که بی تو روی گل بینم
[M2]همه دامان گل چینند و من دامان ز گل چینم
[B][M1]نشسته دوستان در پای گل من هم هوس دارم
[M2]که در پای گلی بنشانمت پیش تو بنشینم
[B][M1]همی روبم به مژگان راه تو باشد هواخواهی
[M2]پس از خواب اجل زین خاک سازد خشت بالینم
[B][M1]زکات حسن خود گویند می بخشی به مسکینان
[M2]ببخشا اندکی جانا که من بسیار مسکینم
[B][M1]چو مرغ نیم بسمل می طپم از شوق تیغ تو
[M2]خدا را دست رحمت برگشا از بهر تسکینم
[B][M1]مرا جز عشق و رسوایی و قلاشی نمی باید
[M2]رو ای ناصح تو می باش آنچه می خواهی که من اینم
[B][M1]مگو شرح سرشک خود مکن در هر غزل جامی
[M2]کزین خونابه دارد رنگ معنی های رنگینم
[A]
[B][M1]تو شاه مسند حسنی و من گدای کمینم
[M2]مرا سعادت آن از کجا که با تو نشینم
[B][M1]چو خاکروبی آن در دریغ داشتی از من
[M2]گذار تا خس و خار رهت به دیده بچینم
[B][M1]سواره رفتی و سودم جبین به راه تو چندان
[M2]که شد نشان سم اسب و ماند نقش جبینم
[B][M1]اساس زهد شکستم ز نام و ننگ برستم
[M2]میان به مهر تو بستم کمر مبند به کینم
[B][M1]به هر کجا گذرم دولت وصال تو جویم
[M2]به هر طرف نگرم جلوه جمال تو بینم
[B][M1]بسوخت جان من از گریه های تلخ چه باشد
[M2]به خنده ای بنوازی ازان لب شکرینم
[B][M1]به تیغ بیم مفرما که خیز جامی ازین در
[M2]که عمرهاست بر این آستانه بهر همینم
[A]
[B][M1]خوش آنکه تو شب خواب کنی من بنشینم
[M2]تا روز چراغی بنهم روی تو بینم
[B][M1]باشد به کمان خانه ابروی توام چشم
[M2]چشمان تو ناکرده ز هر گوشه کمینم
[B][M1]گاهی به تصور ز لبت بوسه ربایم
[M2]گاهی به تخیل ز خطت غالیه چینم
[B][M1]پوییدن راه تو به سر گر دهدم دست
[M2]از شادی آن پای نیاید به زمینم
[B][M1]با باد صبا بعد سجودت نکنم روی
[M2]ترسم که برد خاک درت را ز جبینم
[B][M1]خواهم من دلداده خود از مهر تو جان داد
[M2]هر دم چه کشی خنجر بی داد به کینم
[B][M1]جامی مخور اندوه که جز مهر بتان نیست
[M2]دین تو که من از دو جهان شاد بدینم
[A]
[B][M1]چو نتوانم که با آن مه نشینم
[M2]به چشم حسرتش از دور بینم
[B][M1]گهی کز خاک کویش دور مانم
[M2]مبادا جای جز زیر زمینم
[B][M1]نگین دولتم لعل لب توست
[M2]خیال خط بر آن نقش نگینم
[B][M1]ز دل در دیده منزل کن که نبود
[M2]تو را تاب درون آتشینم
[B][M1]کنم همچون مژه بر چشم خود جای
[M2]خس و خاری که از کوی تو چینم
[B][M1]به آسایش غنودن چون توانم
[M2]بلایی همچو هجران در کمینم
[B][M1]مگو جامی برو زین در نه آخر
[M2]سگانت را غلام کمترینم
[A]
[B][M1]نفس از درون و دیو ز بیرون زند رهم
[M2]از مکر این دو رهزن پرحیله چون رهم
[B][M1]دارم جهان جهان گنه ای شرم روی من
[M2]چون روی ازین جهان به جهان دگر نهم
[B][M1]افتاده ام به چاه هوا و هوس که راست
[M2]حبل هدایتی که برآرد ازین چهم
[B][M1]جامه ز غم کبود کنم چون نمی رسد
[M2]جز نیل معصیت ز خم صبغة اللهم
[B][M1]گر بر دلم ز داغ ندامت علامتی ست
[M2]کو گریه شبانه و آه سحرگهم
[B][M1]یاران دو اسبه عازم ملک یقین شدند
[M2]تا کی عنان عقل به دست گمان دهم
[B][M1]از من مپرس نکته عرفان که جاهلم
[M2]با من مگوی قصه الوان که اکمهم
[B][M1]با خلق لاف توبه و دل بر گنه مصر
[M2]کس پی نمی برد که بدین گونه گمرهم
[B][M1]جامی مباش غافل ازان رازدان که گفت
[M2]از جمله رازهای نهان تو آگهم
[A]
[B][M1]بیا که وصل تو را از خدای می خواهم
[M2]بیا که گوش بر آواز و چشم بر راهم
[B][M1]به مهر روی تو با دیده ستاره فشان
[M2]نشسته شب همه شب در نظاره ما هم
[B][M1]خوش آنکه من به فراقت نهاده باشم دل
[M2]نوید دولت وصلت دهند ناگاهم
[B][M1]گذشت عمر و نیامد به چنگم آن سر زلف
[M2]ببین درازی امید و عمر کوتاهم
[B][M1]اگر نه خانه کنم همچو کوهکن در سنگ
[M2]به بام و در فتد آتش ز شعله آهم
[B][M1]غلام پیر مغانم که فیض عامش ساخت
[M2]به یک دو جام ز انجام کارآگاهم
[B][M1]مگو به عشوه کزین خاک در برو جامی
[M2]که من سگان تو را کمترین هواخواهم
[A]
[B][M1]من بیدل گهی ز آمد شد کویت نیاسایم
[M2]ولی هرگز نمی بینم تو را چندان که می آیم
[B][M1]مرا زین در مران چون با سگانت بسته ام عهدی
[M2]که تا جان در تنم باشد بود خاک درت جایم
[B][M1]بگرید زار و گوید جان ازین مشکل توان بردن
[M2]جراحت های پیکان تو را با هر که بنمایم
[B][M1]اگر بوسیدن پای تو نتوان کاش بگذاری
[M2]که رخسار غبارآلود بر خاک رهت سایم
[B][M1]نشان پای من حیف است در کوی تو شادم کن
[M2]به یک وعده که از شادی نیاید بر زمین پایم
[B][M1]نیاید جز خیال عارضت پیش نظر چیزی
[M2]چو از خواب اجل روز قیامت چشم بگشایم
[B][M1]ز روی مردمی یکره بگو جامی سگ مایی
[M2]اگر چه آن چنان هم نیستم کین نام را شایم
[A]
[B][M1]هستم ز جان غلامت اما گریز پایم
[M2]صد بارم ار فروشی بگریزم و بیایم
[B][M1]گاهم رقیب خوانی گاهی سگ در خود
[M2]آن نام را نخواهم وین لطف را نشایم
[B][M1]دل را صبوری از تو یک لحظه نیست ممکن
[M2]صد بارش آزمودم دیگر چه آزمایم
[B][M1]بست از تف دلم زنگ آیینه وار گردون
[M2]اکنون ز صیقل آه آن زنگ می زدایم
[B][M1]هرگه به قصد قتلم تیر جفا گشایی
[M2]بهر بقای عمرت دست دعا گشایم
[B][M1]هر چند با سگانت خوش نیست خودنمایی
[M2]خود را ز خیل ایشان هر لحظه می نمایم
[B][M1]هر دم مگو که جامی تا کی سخن گزاری
[M2]از شوق توست جانا کین نغمه می سرایم
[A]
[B][M1]من آن نیم که زبان را به هرزه آلایم
[M2]به مدح و ذم خسان نوک خامه فرسایم
[B][M1]حدیث سفله خزف، عقد گوهر است سخن
[M2]زهی سفه که من این را به آن بیارایم
[B][M1]به ژاژ خاییم از دست رفت مایه عمر
[M2]کنون ز حسرت آن پشت دست می خایم
[B][M1]ز شعر شعر کزین پیش بافتم امروز
[M2]جز آب دیده و خون جگر نپالایم
[B][M1]فضای ملک سخن گر چه قاف تا قاف است
[M2]ز فکر قافیه هر لحظه تنگ می آیم
[B][M1]سخن چو باد و من از فاعلات و مفعولات
[M2]ذراع کرده شب و روز بادپیمایم
[B][M1]سحر به ناطقه گفتم که ای به رغم حسود
[M2]به کارگاه سخن گشته کارفرمایم
[B][M1]کشم ز طبع سخن سنج رنج رخصت ده
[M2]که سر به جیب خموشی کشم بیاسایم
[B][M1]جواب داد که جامی تو گنج اسراری
[M2]روا مدار کزین گنج قفل نگشایم
[A]
[B][M1]شب تا به سحر گرد سر کوی تو پویم
[M2]با آن در و دیوار غم و درد تو گویم
[B][M1]پایم به رهت سود و کنون در پی آنم
[M2]کز دیده کنم پای و ز سر راه تو پویم
[B][M1]چون لاله اگر خاک شوم بی گل رویت
[M2]با داغ تو بار دگر از خاک برویم
[B][M1]تا باد چمن نکهتی از پیرهنت یافت
[M2]بوی تو دهد هر گل و نسرین که ببویم
[B][M1]حیف است به خون دلم آلوده خدنگت
[M2]بر چشم تر انداز کش از گریه بشویم
[B][M1]تا روی تو دیدم منم و اشک دمادم
[M2]بنگر که چها می رسد از دیده به رویم
[B][M1]درددل جامی شود افزون ز مداوا
[M2]این درد که را گویم و درمان ز که جویم
[A]
[B][M1]عشق به کشور وفا داد نوید شاهیم
[M2]نوبت شاهیم بود ناله صبحگاهیم
[B][M1]گر به فراغت از توام طعن گنه زند کسی
[M2]چهره به خون نگار بس حجت بی گناهیم
[B][M1]جز تو نخواهم از جهان آرزوی دگر ولی
[M2]خواهش من چه فایده چون تو همی نخواهیم
[B][M1]دعوی مهرم ار کنی روشنم از کجا شود
[M2]دل چو به صدق این سخن می ندهد گواهیم
[B][M1]تو شهی و بتان سپه سر چه کشم ز بند شه
[M2]من که به ربقه وفا بنده هر سپاهیم
[B][M1]حرفی اگر زنم رقم حال درون خون شده
[M2]از سر خامه چون چکد سرخ شود سیاهیم
[B][M1]لابه کنی که جامی از تاب غمم چگونه ای
[M2]تاب غم تو فی المثل تابه و من چو ماهیم
[A]
[B][M1]بر سر کوی مغان بس بود این مرتبه ام
[M2]که نهادند لقب دردکش مصطبه ام
[B][M1]گر کند همدمت ای ماه مرا کوکب بخت
[M2]شاه سیار خجالت برد از کوکبه ام
[B][M1]من چو زر پاک عیارم به وفایت که مزن
[M2]هر دم از سنگ جفا بر محک تجربه ام
[B][M1]کس نبیند پس ازین روز خوش ار زانکه کنند
[M2]بر همه خلق جهان بخش غم یک شبه ام
[B][M1]باده از مشربه زر به شه ارزانی باد
[M2]بویی از مشرب رندان به ازان مشربه ام
[B][M1]دبه خالی ست مزن دست بر آن ای خواجه
[M2]که ز جا می نبرد صدمت این دبدبه ام
[B][M1]جامی از بخت سیه نیست جز اینم هوسی
[M2]که کشد پهلوی آن دانه در چون شبه ام
[A]
[B][M1]نیستم چون یار ترکی گو ولی تا زنده ام
[M2]چشم ترک و لعل ترکی گوی او را بنده ام
[B][M1]ریزم از شیرین زبانی در سخن شکر ولی
[M2]پیش آن لب از زبان خویشتن شرمنده ام
[B][M1]نیست این شکل هلالی زخم ناخن بر تنم
[M2]نقش نعل توسنش بر سینه خود کنده ام
[B][M1]خلقی افکنده سپر از سهم تیر او و من
[M2]تا نگردد مانع تیرش سپرافکنده ام
[B][M1]آتش شوقم ز آب دیده افزون می شود
[M2]وه که می آید چو ابر از گریه خود خنده ام
[B][M1]گر دهد دستم که یابم دولت پابوس او
[M2]باشد این معنی دلیل دولت پاینده ام
[B][M1]یار اگر بگسست جامی کسوت فقرم حرام
[M2]گر بود یک بخیه بی پیوند او بر ژنده ام
[A]
[B][M1]مانده ام از یار دور و زنده ام
[M2]زین گنه تا زنده ام شرمنده ام
[B][M1]برنیارم کند ازان لب بوسه ای
[M2]گر چه عمری در طلب جان کنده ام
[B][M1]برده ام لاغر تنی پیش رقیب
[M2]استخوانی پیش سگ افکنده ام
[B][M1]بندگان داری سگان هم نیز و من
[M2]بندگان را سگ سگان را بنده ام
[B][M1]تا چشیدم لذت غم های تو
[M2]آید از شادی عالم خنده ام
[B][M1]ز اطلسی شاهی اگر عورم چه عار
[M2]خلعت من بس لباس ژنده ام
[B][M1]گفته جامی نمی ارزد به هیچ
[M2]هر چه می گویی بدان ارزنده ام
[A]
[B][M1]چشم منی و خانه تو چشم خانه ام
[M2]حق القدوم تو گهر دانه دانه ام
[B][M1]چون مردمان خانه چشمم میان آب
[M2]از بس که آب دیده گرفته ست خانه ام
[B][M1]اکنون که زیر ران تو رام است رخش حسن
[M2]می کن نوازشی به سر تازیانه ام
[B][M1]خواب آورد فسانه عجب قصه ای که بود
[M2]خواب طرب ز چشم حریفان فسانه ام
[B][M1]روزی که بر امید تو قالب کنم تهی
[M2]بالین بس است خشتی ازین آستانه ام
[B][M1]ز آواز سیل چشم ترم دل همی طپد
[M2]رقصی چنین اثر دهد آری ترانه ام
[B][M1]جامی نیم که خسرو وقتم به ملک عشق
[M2]منشور خسروی غزل عاشقانه ام
[A]
[B][M1]منزل نکرده دل هنوز اندر حریم سینه ام
[M2]عشق تو در دل داشت جا من عاشق دیرینه ام
[B][M1]از دل خراش افغان من تیغت به خونم تیز شد
[M2]تیغ تو را سوهان بود گویی خراش سینه ام
[B][M1]من دانه چین مرغی نیم کایم به دام کس فرو
[M2]سیل بلا و تخم غم بس باشد آب و چینه ام
[B][M1]وقت خطیب شهر ما خوش کو به رغم محتسب
[M2]یکسر برد تا پای خم از مسجد آدینه ام
[B][M1]از بس که جرعه بر سرم ریزند مستان لبت
[M2]هست از پلاس میکده آلوده تر پشمینه ام
[B][M1]در گریه عمر آمد به سر وز شوق لعلت سینه پر
[M2]صد گنج گوهر ریختم خالی نشد گنجینه ام
[B][M1]جامی نبیند چشم جان جز عکس ساقی ازل
[M2]تا داد پیر میفروش از جام می آیینه ام
[A]
[B][M1]ما به رنجوری و مهجوری و دوری ساختیم
[M2]بزم وصل دوست را با دیگران پرداختیم
[B][M1]نقد قلب ما نشد رایج به بازار وفا
[M2]تا چو زر در بوته غم صد رهش نگداختیم
[B][M1]قامت ما چنگ شد و اندر سماع اهل درد
[M2]جز به مضراب غمت این چنگ را ننواختیم
[B][M1]هر دم آلاید به خون جای خیالت را سرشک
[M2]گر چه صد بارش بدین جرم از نظر انداختیم
[B][M1]کوس دولت را به کوی نیک نامان زن که ما
[M2]بر سر بازار رسوایی علم افراختیم
[B][M1]تا به شطرنج نظر با آن دو رخ بردیم دست
[M2]در نخستین دست نقد دین و دل درباختیم
[B][M1]جامی از سلک سگانت دور می ریزد سرشک
[M2]کای دریغا قدر یاران کهن نشناختیم
[A]
[B][M1]ما به یادت نشسته خاموشیم
[M2]کرده از خویشتن فراموشیم
[B][M1]بر سر بستر غمت شبها
[M2]محنت و درد را هم آغوشیم
[B][M1]در قدح دیده ایم عکس لبت
[M2]باده ناخورده رفته از هوشیم
[B][M1]گر به مضراب غصه نخراشی
[M2]رگ رگ ما چو چنگ نخروشیم
[B][M1]تا تو در گوش کرده ای حلقه
[M2]ما غلامان حلقه در گوشیم
[B][M1]دوش بودیم با تو دوش به دوش
[M2]زنده امشب ز لذت دوشیم
[B][M1]درد دردت صلا زدم دل را
[M2]گفت جامی بنوش تا نوشیم
[A]
[B][M1]به مسجدی که خم ابروی تو را نگریم
[M2]نماز را بگذاریم و سجده تو بریم
[B][M1]اگر به کوی تو ما را بود مجال گذر
[M2]به خاک پای تو کز خلد و حور او گذریم
[B][M1]تو را چو هست به حال شکستگان نظری
[M2]به حال ما بنگر کز همه شکسته تریم
[B][M1]ز دست خضر چه سود آب زندگی ما را
[M2]اگر ز ساغر لعل تو جرعه ای نخوریم
[B][M1]به استخوانی اگر چند یاد ما نکنی
[M2]هزار شکر که باری ازان سگان دریم
[B][M1]به مهر سیمبرانیم کرده چهره چو زر
[M2]نه همچو ساده دلان در هوای سیم و زریم
[B][M1]سگ تو دوش به جامی فغان کنان می گفت
[M2]خموش باش که از ناله ات به درد سریم
[A]
[B][M1]ز آرزوی تو سرگشته در بیابانیم
[M2]به جست و جوی تو در کوه و در شتابانیم
[B][M1]بماند راحله سعی ما خوش آن ساعت
[M2]که در حریم وصالت شتر بخوابانیم
[B][M1]چو ذره گر چه حقیریم رخ متاب از ما
[M2]که بر سپهر وفا آفتاب تابانیم
[B][M1]حواله دگران ساز رطل های گران
[M2]که ما ز ساغر لعلت تنک شرابانیم
[B][M1]به برج ما چو مه چارده شدی طالع
[M2]ز قدر و منزلت امشب فلک جنابانیم
[B][M1]شراب و نقل به ارباب بزم و عشرت ده
[M2]که ما به آتش حرمان جگرکبابانیم
[B][M1]حدیث روضه مکن جامی این نه بس ما را
[M2]که در سواد هری ساکن خیابانیم
[A]
[B][M1]هر چند تو شاه و ما گداییم
[M2]دامن مفشان که مبتلاییم
[B][M1]تا داغ غلامی تو داریم
[M2]هر جا که رویم پادشاییم
[B][M1]هر جا الم تو مرد دردیم
[M2]هر جا قدم تو خاک پاییم
[B][M1]دربسته به روی این و آنیم
[M2]بنشسته به گوشه بلاییم
[B][M1]گه نکته عشق می نویسیم
[M2]گه نغمه درد می سراییم
[B][M1]بودند نظارگی بسی لیک
[M2]آن کس که تو را شناخت ماییم
[B][M1]از طوق سگان مدار محروم
[M2]گر خلعت خاص را نشاییم
[B][M1]گر لطف کنی به آن دریغیم
[M2]ور جور کنی به آن سزاییم
[B][M1]بی ما گفتی که در چه کاری
[M2]کس بی تو مباد در دعاییم
[B][M1]جامی به جفا و جور خو گیر
[M2]دانی که نه در خور وفاییم
[A]
[B][M1]عمری ست دل به مهر و وفای تو بسته ایم
[M2]پیوند با تو کرده و از خود گسسته ایم
[B][M1]زهاد و خلد نسیه و اوباش و عیش نقد
[M2]ما خود به دولت غمت از هر دو رسته ایم
[B][M1]ما را چو در حریم وصال تو راه نیست
[M2]دل پر امید بر سر راهت نشسته ایم
[B][M1]با خود خیال آرزویی بسته هر کسی
[M2]ما دیده از دو عالم و دل در تو بسته ایم
[B][M1]بس خسته خاطریم ز بیداد تو ولی
[M2]هرگز دلت به تیغ شکایت نخسته ایم
[B][M1]چون صوفیان که نکته توحید بشنوند
[M2]هر جا گذشته ذکر تو از جای جسته ایم
[B][M1]گفتم شکسته ای دل جامی به عشوه گفت
[M2]آخر چه شد نه جام مرصع شکسته ایم
[A]
[B][M1]در هر گذر که بی گه و گاهی نشسته ام
[M2]بهر رسیدن چو تو ماهی نشسته ام
[B][M1]گویند یک نگاه ز دور از توام بس است
[M2]من هم در آرزوی نگاهی نشسته ام
[B][M1]هرگز چو پیش روی تو راهم نمی دهند
[M2]بی راه و روی بر سر راهی نشسته ام
[B][M1]پیش درت به خاک مذلت فتاده ام
[M2]گویی به صدر مسند جامی نشسته ام
[B][M1]دور از تو زیستن گنه آمد مرا مران
[M2]کاین جا برای عذر گناهی نشسته ام
[B][M1]چون نیست محرمی که زنم پیش او دمی
[M2]دمساز اشک و همدم آهی نشسته ام
[B][M1]جامی صفت گرفته به کف عرض حال خویش
[M2]در شاهراه موکب شاهی نشسته ام
[A]
[B][M1]تنگ دل مانده به فکر دهن تنگ توام
[M2]سنگ بر سینه زنان از دل چون سنگ توام
[B][M1]داشتم حسن عنایت ز رخت چشم ولی
[M2]تنگی عیش رسید از دهن تنگ توام
[B][M1]گر شدم لاله صفت غرقه به خون عیب مکن
[M2]که بدین گونه ز شوق رخ گلرنگ توام
[B][M1]گاه جنگ آشتی و آشتیت خونریزی ست
[M2]کشته آشتی و سوخته جنگ توام
[B][M1]از خط آن چهره میارای که صدگونه صفا
[M2]می دهد روی ز آیینه بی رنگ توام
[B][M1]منم آن بلبل شوریده که از گلشن قدس
[M2]روی در باغ جهان کرده به آهنگ توام
[B][M1]تار چنگی شدم از ضعف چو جامی و هنوز
[M2]نیست ممکن که خلاصی بود از چنگ توام
[A]
[B][M1]چند روزی می برد بخت بد از کوی توام
[M2]باز قلاب محبت می کشد سوی توام
[B][M1]دور ازین در هم منت گویم دعا هم جان و دل
[M2]هر کجا هستم به جان و دل دعاگوی توام
[B][M1]سوی خود می خوانیم چون آمدم می رانیم
[M2]می ندانم چون کنم درمانده خوی توام
[B][M1]بگذرد زین سقف زنگاری مرا ایوان عیش
[M2]گر فتد روزی نظر بر طاق ابروی توام
[B][M1]رخ نهفتی تا بمیرم بی تو من خود زیستم
[M2]زین گنه تا زنده ام شرمنده روی توام
[B][M1]در چمن گشتم بسی چون آب نامد در کنار
[M2]تازه سروی چون نهال قد دلجوی توام
[B][M1]خون جامی گر بریزی آن بود لطفی عظیم
[M2]لیک می آید دریغ از دست و بازوی توام
[A]
[B][M1]به ناز برمشکن چون نیازمند توییم
[M2]ترحمی که اسیر خم کمند توییم
[B][M1]سواره دی بگذشتی و ما هنوز از شوق
[M2]نهاده روی به خاک سم سمند توییم
[B][M1]بسوز جان و دل ما برای دیده بد
[M2]که بی نظیر جهانی و ما سپند توییم
[B][M1]چه حاجت است به زنجیر پای ما بستن
[M2]که ما به سلسله عشق پایبند توییم
[B][M1]غرض ز دنیی و عقبی قبول خاطر توست
[M2]ز رد غیر چه باک است اگر پسند توییم
[B][M1]نهال عمر ز باد اجل فتاد از پای
[M2]هنوز ما به هوای قد بلند توییم
[B][M1]به جام جم نکنیم التفات چون جامی
[M2]چنین که مست می لعل نوشخند توییم
[A]
[B][M1]چنین کافتاده دور از جان خویشم
[M2]چگونه زنده ام حیران خویشم
[B][M1]به وصلم گر نداری زنده این بس
[M2]که بینی کشته هجران خویشم
[B][M1]ندارد تاب مرهم سینه ریش
[M2]کرم کن زخمی از پیکان خویشم
[B][M1]ربودی دل ز من جان و خرد نیز
[M2]وز این پس در غم ایمان خویشم
[B][M1]ز سیلاب مژه شد خانه ام پست
[M2]خراب دیده گریان خویشم
[B][M1]سگم خوان و استخوانی ده کیم من
[M2]که خوانی میهمان بر خوان خویشم
[B][M1]بر آن در ناله کردم گفت جامی
[M2]مده دردسر از افغان خویشم
[A]
[B][M1]اگر چه پاره شد از غم هزار باره دلم
[M2]گرفت خو به فراق تو پاره پاره دلم
[B][M1]چو شد ز خون جگربسته روزن دیده
[M2]ز چاک سینه رخت را کند نظاره دلم
[B][M1]ستاره ای ست سرشکم که در شب هجران
[M2]برد به شهر عدم راه ازان ستاره دلم
[B][M1]به دور ساغر لعلت درست کی ماند
[M2]اگر بود چو دلت فی المثل ز خاره دلم
[B][M1]اگر شمار اسیران زلف خویش کنی
[M2]مباد آنکه نیاید درین شماره دلم
[B][M1]هوای وصل تو باز آردش اگر صد بار
[M2]جهد ز آتش عشق تو چون شراره دلم
[B][M1]مگو که قطره خون در کنار جامی چیست
[M2]چو دیده موج زد افتاد در کناره دلم
[A]
[B][M1]هر دم ار تیرت فتادی بر دلم
[M2]صد در رحمت گشادی بر دلم
[B][M1]چون فروغ آفتاب از هر دری
[M2]پرتو رویت فتادی بر دلم
[B][M1]سر حسنت را که بودی آینه
[M2]گر نه خود را جلوه دادی بر دلم
[B][M1]دل به فریاد آمدی از دست تو
[M2]گر نه تو دستی نهادی بر دلم
[B][M1]سینه از غم چاک شد خیز ای رقیب
[M2]تا خورد یک لحظه بادی بر دلم
[B][M1]دیده عمدا بستم از خوبان ولی
[M2]نیست چندان اعتمادی بر دلم
[B][M1]تا مراد من چو جامی یاد توست
[M2]شد فرامش هر مرادی بر دلم
[A]
[B][M1]ای دلم از تو غرق خون دیده اشکبار هم
[M2]بی تو ز اشک لاله گون چهره پر و کنار هم
[B][M1]وعده آمدن مده غصه هجر بس مرا
[M2]بر سر آن فزون مکن محنت انتظار هم
[B][M1]تاب نیاورد تنت گر نه پی لباس تو
[M2]رشته جان بیدلان پود کنند و تار هم
[B][M1]گر بود از گرانیم بار دلی سگ تو را
[M2]بار ببندم از درت بلکه ازین دیار هم
[B][M1]دامن ناز برزدی وز سر کو برآمدی
[M2]آفت روز من شدی فتنه روزگار هم
[B][M1]چند به خاک ره فتد سایه سرو سرکشت
[M2]سایه رحمتی فکن بر من خاکسار هم
[B][M1]باغ و بهار بلبلان جلوه سوسن است و گل
[M2]جامی دل رمیده را باغ تویی بهار هم
[A]
[B][M1]خواهد تنم ز آتش دل سوخت خانه هم
[M2]اینک رسید دود به روزن زبانه هم
[B][M1]در سینه عکس عارض و خال تو دید دل
[M2]مرغ آب یافت در قفس تنگ و دانه هم
[B][M1]زینسان که گشت خانه ام از آب دیده پر
[M2]سیلاب خون برون رود از آستانه هم
[B][M1]در کوی تو نماند ز ما جز فسانه ای
[M2]ترسم که از میان برود این فسانه هم
[B][M1]سوی تو ره نماند مرا بی بهانه ای
[M2]وای من آن زمان که نماند بهانه هم
[B][M1]گردی نشانه بود بر آن آستان ز ما
[M2]دردا که برد باد صبا آن نشانه هم
[B][M1]جامی به پیش زلف و رخش یافت زان دو لب
[M2]ذوق صبوح و لذت شرب شبانه هم
[A]
[B][M1]شکر خدا که شیخ نیم، شیخ زاده هم
[M2]وز منکران گول و مریدان ساده هم
[B][M1]مستغنیم به تربیت پیر می فروش
[M2]زین مرشدان رهزن از ره فتاده هم
[B][M1]زان مرشدم چه کار گشاید که توبه ام
[M2]از روی خوب می دهد و جام باده هم
[B][M1]گشتم بسی به مدرسه ها کس نیافتم
[M2]کو درس عشق افاده کند استفاده هم
[B][M1]ز ابنای خاندان مروت نشان مپرس
[M2]اهل دلی نماند ازان خانواده هم
[B][M1]منشین ز پای اگر نبود خنگ بادپای
[M2]عزم حرم سواره توان و پیاده هم
[B][M1]جامی به عیش کوش که کس را ز جام دور
[M2]کم زانچه قسمت است نیاید، زیاده هم
[A]
[B][M1]جان داغ تو دارد جگر غرقه به خون هم
[M2]تاراج غمت شد دل و دین صبر و سکون هم
[B][M1]گفتی که به جان عاشق من بودی ازین پیش
[M2]والله که همانم من و زان بیش کنون هم
[B][M1]بس عشق که آن کم شد و بس حسن که آن کاست
[M2]عشق من و حسن تو همان بلکه فزون هم
[B][M1]گر زلف دلاویز تو این ست بسا کس
[M2]در قید بلا افتد و زنجیر جنون هم
[B][M1]انگیخت سپه اشک و برافراخت علم آه
[M2]شد ملک غمت ملکت بیرون و درون هم
[B][M1]عمری ست که خواهند وبال من بدروز
[M2]آن ماه بلند اختر و این بخت نگون هم
[B][M1]آن جادوی دلها نه چنان زد ره جامی
[M2]کش چاره توان کرد به تعویذ و فسون هم
[A]
[B][M1]زهی رخسار و خطت آیت لطف و ستم با هم
[M2]امید و بیم عشقت مایه شادی و غم با هم
[B][M1]چه گویم وصف رخسار و دهانت کان گل و غنچه
[M2]ز بستان وجود افتاده و باغ عدم با هم
[B][M1]برو مطرب که در چنگ غم هجران چو عود امشب
[M2]دل و جان ساز کرده ز آه و ناله زیر و بم با هم
[B][M1]همی راند سوار آن شوخ و از هر جانبش جانها
[M2]روان گشته که دیده ست این چنین شاه و حشم با هم
[B][M1]قلم بر لوح اگر حرفی نوشتی حسب حال من
[M2]ز سوز من هماندم سوختی لوح و قلم با هم
[B][M1]بپرس از شمع مجلس حالم ای خورشید مهرویان
[M2]که می سوزیم هر شب در غمت تا صبحدم با هم
[B][M1]چو جامی جان به غم باید سپرد آخر اسیری را
[M2]که افتد درد بیش از بیش و صبری کم ز کم با هم
[A]
[B][M1]زهی قدت نهال گلشن چشم
[M2]مه رویت چراغ روشن چشم
[B][M1]خراب آباد دل مردم نشین نیست
[M2]فرود آی ای پری در مسکن چشم
[B][M1]ز خون دل چنان پر شد درونم
[M2]که می ریزد برون از روزن چشم
[B][M1]ز کویت هر خس و خاری که چینم
[M2]نشانم چون مژه پیرامن چشم
[B][M1]ز گریه تا به گردن غرق خونم
[M2]چو میرم خون من در گردن چشم
[B][M1]به یک غمزه کنی صد شیردل را
[M2]شکار آهوی شیرافکن چشم
[B][M1]چو گردد درفشان لعل تو جامی
[M2]ز لعل در کند پر دامن چشم
[A]
[B][M1]عاشقم بیچاره ام درمانده ام
[M2]بی دل و بی دین ز دلبر مانده ام
[B][M1]عاشقی با خواب و خور ناید درست
[M2]لاجرم بی خواب و بی خور مانده ام
[B][M1]تا چو جام می ز دستم رفته ای
[M2]با دل پر خون چو ساغر مانده ام
[B][M1]روز و شب در انتظار مقدمت
[M2]چشم بر ره گوش بر در مانده ام
[B][M1]چون زدی تیغی مکن بس زانکه من
[M2]زنده بهر تیغی دیگر مانده ام
[B][M1]رفته ام در باغ وز شوق قدت
[M2]روی بر پای صنوبر مانده ام
[B][M1]جامی از من سجده طاعت مجوی
[M2]چون من اکنون پیش بت سرمانده ام
[A]
[B][M1]ز فرقت تو چه گویم چه ناتوان شده ام
[M2]ز قحط آب چمن چون شود چنان شده ام
[B][M1]زمان وصل تو چون زود همچو برق گذشت
[M2]ز نوک هر مژه من ابر خون فشان شده ام
[B][M1]ز بس که گشته ام از فکر آن میان باریک
[M2]ز چشم مردم باریک بین نهان شده ام
[B][M1]سموم هجر توام پی بر استخوان نگذاشت
[M2]پی سگان درت مشتی استخوان شده ام
[B][M1]بر آستان تو آمد سریر عزت من
[M2]بر آستان که کم از خاک آستان شده ام
[B][M1]طفیل خیل سگانم تفقدی می کن
[M2]به کوی تو دو سه روز که میهمان شده ام
[B][M1]مگو که پیر شدی ترک عشق گو جامی
[M2]که من به عشق تو پیرانه سر جوان شده ام
[A]
[B][M1]هر جا که کنم خانه هم خانه تو را یابم
[M2]هرگز نروم جایی کانجا نه تو را یابم
[B][M1]گر خواب کنم شبها ور خانه روم تنها
[M2]در خواب تو را بینم در خانه تو را یابم
[B][M1]در بزم قدح نوشان در چشم وفا کوشان
[M2]معشوقه تو را دانم جانانه تو را یابم
[B][M1]در صحبت هر جمعی کافروخته شد شمعی
[M2]گرد سر او گردان پروانه تو را یابم
[B][M1]گر جانب می خانه آیم پی پیمانه
[M2]در دست می آشامان پیمانه تو را یابم
[B][M1]از سربکشم خرقه در بحر شوم غرقه
[M2]در هر صدقی پنهان دردانه تو را یابم
[B][M1]از خود بگسل جامی می زن در گمنامی
[M2]کاندر تتق وحدت بیگانه تو را یابم
[A]
[B][M1]بادی که گذارش به سر کوی تو یابم
[M2]جان باد فدایش که ازو بوی تو یابم
[B][M1]خاکم به ره هر که گذر سوی تو یابد
[M2]چون نیست ره آنکه گذر سوی تو یابم
[B][M1]زیر قدمت باد سرم چون ندهد دست
[M2]کش بالش راحت سر زانوی تو یابم
[B][M1]جز ضربت تیغ ستم و تیر جفا نیست
[M2]کامی که من از ساعد و بازوی تو یابم
[B][M1]خواهم کنم از رشته جان بند قبایت
[M2]تا دمبدمش بسته به پهلوی تو یابم
[B][M1]فیضی که به دل می رسد از سدره و طوبی
[M2]در سایه سرو قد دلجوی تو یابم
[B][M1]جامی نبرد سجده دگر جانب محراب
[M2]زینسان که دلش مایل ابروی تو یابم
[A]
[B][M1]نه نامه ای که در آنجا نشان نام تو یابم
[M2]نه رقعه ای که در آن خط مشکفام تو یابم
[B][M1]سلامت من دلخسته در سلام تو باشد
[M2]زهی سعادت اگر دولت سلام تو یابم
[B][M1]به هر رقم که گشایم نظر ز صفحه خاطر
[M2]همه سلام تو بینم همه پیام تو یابم
[B][M1]حجاب نامه و پیک از میانه رفت بدانسان
[M2]که در سلام تو خاصیت کلام تو یابم
[B][M1]چه دام بود که بر رخ نهادی از خط مشکین
[M2]که آهوان خطا را اسیر دام تو یابم
[B][M1]شمایلی که شنیدم به عمر خویش ز طوبی
[M2]همه معاینه در سرو خوش خرام تو یابم
[B][M1]ز شوق جام تو جامی همی نهم لقب خود
[M2]بدین وسیله مگر جرعه ای ز جام تو یابم
[A]
[B][M1]خواهم که دمی در قدم آن پسر افتم
[M2]رخ بر کف پایش نهم و بی خبر افتم
[B][M1]دیگر به نظاره نروم بر سر راهش
[M2]ترسم که شوم بی خود و بر رهگذر افتم
[B][M1]هر چند به صد خواریم افتاده به راهش
[M2]آن روز مبادا که به جای دگر افتم
[B][M1]روز اجل ای بخت مرا بر در او بر
[M2]باشد که بر آن خاک در از پای درافتم
[B][M1]زینگونه که از دیده رود اشک دمادم
[M2]نبود عجب ار غرقه به خون جگر افتم
[B][M1]شاید به ترحم کند آن شوخ نگاهی
[M2]ای غم مددی کن که ازین زارتر افتم
[B][M1]جامی گر ازینگونه دود سیل سرشکم
[M2]چون خانه گل زود ز بنیاد برافتم
[A]
[B][M1]به کعبه رفتم و زانجا هوای کوی تو کردم
[M2]جمال کعبه تماشا به یاد روی تو کردم
[B][M1]شعار کعبه چو دیدم سیاه دست تمنا
[M2]دراز جانب شعر سیاه موی تو کردم
[B][M1]چو حلقه در کعبه به صد نیاز گرفتم
[M2]دعای حلقه گیسوی مشکبوی تو کردم
[B][M1]نهاده خلق حرم سوی کعبه روی عبادت
[M2]من از میان همه روی دل به سوی تو کردم
[B][M1]مرا به هیچ مقامی نبود غیر تو گامی
[M2]طواف و سعی که کردم به جست و جوی تو کردم
[B][M1]به موقف عرفات ایستاده خلق دعاخوان
[M2]من از دعا لب خود بسته گفت و گوی تو کردم
[B][M1]فتاده اهل منی در پی منی و مقاصد
[M2]چو جامی از همه فارغ من آروزی تو کردم
[A]
[B][M1]خیالی بود یارب دوش یا در خواب می دیدم
[M2]که رویش در نظر بر کف شراب ناب می دیدم
[B][M1]به اکسیر سعادت یافتم آخر بحمدالله
[M2]وصالش را که همچون کیمیا نایاب می دیدم
[B][M1]چه حاجت بود شمع افروختن در بزم او یارب
[M2]چو از عکس رخش عالم همه مهتاب می دیدم
[B][M1]به داغ نامرادی جان و دل می سوخت دشمن را
[M2]چو خود را بر مراد خاطر احباب می دیدم
[B][M1]بسی بر خاک سودم پیش پای ساقی از مستی
[M2]سری کش سجده گه در گوشه محراب می دیدم
[B][M1]به آب زندگی پی برد زاقبال وصال او
[M2]دلی کز آتش مهجوریش در تاب می دیدم
[B][M1]جهانی جان همی دادند بهر جرعه ای اما
[M2]ز جامش جامی لب تشنه را سیراب می دیدم
[A]
[B][M1]خاک آن در که چو کحل بصرش می دارم
[M2]هر شب آغشته به خون جگرش می دارم
[B][M1]سنگ بیداد که آن سمیبرم بر سر زد
[M2]بر سر از فخر به از تاج زرش می دارم
[B][M1]آب رو را که در آن کو مژه ام ریخت به خاک
[M2]آرزویی به دل از خاک درش می دارم
[B][M1]سوی او می گذرم چهره به خونابه نگار
[M2]صورت حال خود اندر نظرش می دارم
[B][M1]گر چه دشمن تر ازان شوخ ندارم دگری
[M2]یعلم الله که ز جان دوست ترش می دارم
[B][M1]مرغ وحشی ست دلم زان سبب از رشته صبر
[M2]تا ز غم رم نکند بسته پرش می دارم
[B][M1]تا چو جامی کشم از گرد رهش کحل بصر
[M2]چشم امید به هر رهگذرش می دارم
[A]
[B][M1]بسی سوزند ازان شمع دل افروزی که من دارم
[M2]ولی تاثر دیگر دارد این سوزی که من دارم
[B][M1]مگر روز تو را شب سازم از بی مهری ای گردون
[M2]که بی آن مه ز شب کم نیست این روزی که من دارم
[B][M1]چه رنجاند طبیبم چون بود صد درد را مرهم
[M2]ز تو در سینه هر پیکان دلدوزی که من دارم
[B][M1]چه غم دارم ز تاریکی شبها در درون جان
[M2]بدینسان آفتاب عالم افروزی که من دارم
[B][M1]شدم فیروز بر وصلت به رغم چرخ فیروزه
[M2]که دارد در جهان این بخت فیروزی که من دارم
[B][M1]من و غم های روزافزون تو کز شادی و عشرت
[M2]نمی آساید این جان غم اندوزی که من دارم
[B][M1]شد امشب خواب وحشی رام من افغان مکن جامی
[M2]مبادا رم کند مرغ نو آموزی که من دارم
[A]
[B][M1]گر چه بر دل ز غم عشق تو باری دارم
[M2]لله الحمد که باری چو تو یاری دارم
[B][M1]گردم از رخ مبر ای اشک که این عطر وفا
[M2]یادگاری ز سم اسب سواری دارم
[B][M1]باغ من آن سر کوی است و بهار آن گل روی
[M2]عیش من بین که چو خوش باغ و بهاری دارم
[B][M1]غرقه در گریه خویشم بگشا بند کمر
[M2]که ازین موج غم امید کناری دارم
[B][M1]مانده ام دیده به ره بر گذر باد صبا
[M2]چه کنم زان سر کو چشم غباری دارم
[B][M1]سر به زانوی غمم مانده و خلقی به گمان
[M2]که چو ایشان مگر اندیشه کاری دارم
[B][M1]جامی از بزم وصالش چو منی را چه نصیب
[M2]اینقدر بس که در آن کوی گذاری دارم
[A]
[B][M1]خوشم که رو به ملاقات یار خود دارم
[M2]امید مرهم جان فگار خود دارم
[B][M1]یکی ست شهر من و شهر یار من امروز
[M2]هوای شهر خود و شهریار خود دارم
[B][M1]هزار بار شد از خون دل کنارم پر
[M2]که کام خویش کنون در کنار خود دارم
[B][M1]بهار عیش مرا تازه ساخت بار دگر
[M2]نمی که بر مژه اشکبار خود دارم
[B][M1]مرا چو شمع نباشد به غیر سوز و گداز
[M2]تمتعی که ز شبهای تار خود دارم
[B][M1]گذشت عهد جوانی به کار عشق و هنوز
[M2]اگر چه پیر شدم رو به کار خود دارم
[B][M1]مگو که توبه ز می اختیار کن جامی
[M2]من آن نیم که به کف اختیار خود دارم
[A]
[B][M1]هر شبی کز ماه مهرافروز خود یاد آورم
[M2]از فغان و ناله شهری را به فریاد آورم
[B][M1]شیوه شیرین اگر این ست کان بدخوی راست
[M2]در جهان من نیز روزی رسم فرهاد آورم
[B][M1]من چو نتوانم کز اول مرغ دل دارم نگاه
[M2]کی توانم کین زمان از دام صیاد آورم
[B][M1]بنده آن قامتم چون آب ازان گر در چمن
[M2]سر دهندم ره به پای سرو آزاد آورم
[B][M1]خانه ام بی او غم آباد است وای من چو شب
[M2]از در او رو به کنج این غم آباد آورم
[B][M1]خواهم از حسنت بگویم آشکارا نکته ای
[M2]مایه عشرت سوی دلهای ناشاد آورم
[B][M1]باز گوید غیرت عشقم که جامی لب ببند
[M2]ورنه بر جانت ز غم صد تیغ بی داد آورم
[A]
[B][M1]هر شب دم گرم از دل غمناک برآرم
[M2]وز تف جگر دود ز افلاک برآرم
[B][M1]تا کی ز غمت خاک به سر ریزم ازان روز
[M2]اندیشه همی کن که سر از خاک برآرم
[B][M1]بی روی تو با لاله و گل چون رهم از آه
[M2]بر شعله چه سان راه ز خاشاک برآرم
[B][M1]در گردن بخت ار بودم طوق سعادت
[M2]روزی سر از آن حلقه فتراک برآرم
[B][M1]آلوده به خون تیر تو حیف است ندانم
[M2]کش زین دل ناپاک چه سان پاک برآرم
[B][M1]صد جای بسوزد لبم از بوسه پیکان
[M2]چون تیر تو را از جگر چاک برآرم
[B][M1]جامی صفتم غرق غم ار یار شود بخت
[M2]رخت خود ازین موج خطرناک برآرم
[A]
[B][M1]چو می دور ازان لعل میگون خورم
[M2]حریفان می لعل و من خون خورم
[B][M1]شدم ناتوان از غمش وین زمان
[M2]خورم غم که دیگر غمش چون خورم
[B][M1]مده عشوه گو کز غمش بی خودم
[M2]من از باده مستم چه افیون خورم
[B][M1]حریفان کم می گرفتند و من
[M2]به یاد لبش هر دم افزون خورم
[B][M1]چه من سرخوش از جام عشقم چرا
[M2]می عشرت از خم گردون خورم
[B][M1]اگر مست لیلی شوم دور نیست
[M2]چو من باده از جام مجنون خورم
[B][M1]گل آمد به کف جام جامی چه عیب
[M2]که در پای گل جام گلگون خورم
[A]
[B][M1]دهی شراب که بر نغمه رباب خورم
[M2]چو من خراب ربابم چرا شراب خورم
[B][M1]دهم به تشنه لبان کاسه شراب و دهان
[M2]کنم ز گوش و می از کاسه رباب خورم
[B][M1]سفال دردی مستان عشق ازان می به
[M2]که از خم فلک و جام آفتاب خورم
[B][M1]مرا چه حاجت بزم کسان چنین که مدام
[M2]ز خون دیده شراب و ز دل کباب خورم
[B][M1]ز وعده تو چه حاصل که تشنگی نبرد
[M2]به جای آب فریبی که از سراب خورم
[B][M1]مگو که می برهاند تو را ز تلخی هجر
[M2]که بی لب تو نه می بلکه زهر ناب خورم
[B][M1]ز بس که تشنه لبم بی لب تو چون جامی
[M2]شراب را چو به دستم فتد چو آب خورم
[A]
[B][M1]وقت آن شد که ره دیر مغان برگیرم
[M2]سبحه از کف بنهم رطل گران برگیرم
[B][M1]می رود عمر گرانمایه بکوشم یک چند
[M2]مایه دولت ازین گنج روان برگیرم
[B][M1]رسم هستی که حجاب است میان من و دوست
[M2]به مددگاری ساقی ز میان برگیرم
[B][M1]هر چه اطلاق توان کرد بر آن اسم وجود
[M2]دست ازان بازکشم خاطر ازان برگیرم
[B][M1]هیچ ناگفته به مهر تو شدم شهره شهر
[M2]آه اگر مهر خموشی ز زبان برگیرم
[B][M1]می خورم خون دل از جام غم آن روز مباد
[M2]که من این ساغر عشرت ز دهان برگیرم
[B][M1]جامی از جمله جهان دل ببرد شاهد عشق
[M2]گر نقابش به سرانگشت بیان برگیرم
[A]
[B][M1]من دلخسته هر دم بهر آن نازک بدن میرم
[M2]گه از رنگ قبا گاهی ز بوی پیرهن میرم
[B][M1]چو سایه از سرم برداشت آن سرو روان باری
[M2]روم بر یاد او در سایه سرو چمن میرم
[B][M1]شهید عشق را جز من کسی ماتم نمی دارد
[M2]که خواهد ماتم من داشتن روزی که من میرم
[B][M1]گر از پیراهنش یک رشته پیوند کفن بینم
[M2]زنم پیراهن جان چاک و از ذوق کفن میرم
[B][M1]چنین کز تیشه غم سینه ام صد پاره شد آخر
[M2]ازان شیرین دهان با درد و داغ کوهکن میرم
[B][M1]رو ای همدم تو در بزم طرب با دوستان خوش زی
[M2]مرا بگذار تا تنها درین بیت الحزن میرم
[B][M1]یکی دم نگسلد جامی دلم زان شوخ عاشق کش
[M2]عجب گر با چنین دل من به مرگ خویشتن میرم
[A]
[B][M1]گهر کز وصف آن لبهای شکرخند می ریزم
[M2]نه گوهر بلکه شکر می فشانم قند می ریزم
[B][M1]دلم دریای خون آمد به رویش چشمم آن کشتی
[M2]کش از ته می تراود خون دل هر چند می ریزم
[B][M1]نمی آید چو تو هر چند کاندر قالب فکرت
[M2]ز جان مانند تو صد شکل بی مانند می ریزم
[B][M1]همه خوبان مرا فرزند و من آن مهربان پیرم
[M2]که نقد دین و دل در پای هر فرزند می ریزم
[B][M1]به خون پیوند یابد هر چه برد چون تو ببریدی
[M2]ز دل خون بهر محکم کردن پیوند می ریزم
[B][M1]مده درد سرم ای پندگو کز آب و خاک من
[M2]گیاه عشق می خیزد چو تخم پند می ریزم
[B][M1]چو نخل خامه جنبش یافت دستی پیش کن جامی
[M2]که نزل خوان مشتاقان حاجتمند می ریزم
[A]
[B][M1]من ای ساقی نه آنم کز می گلرنگ بگریزم
[M2]می گلرنگ ده کز عقل پرنیرنگ بگریزم
[B][M1]ز شهرستان هستی رو به کنج نیستی آرم
[M2]به صحرای فراخ از گوشه های تنگ بگریزم
[B][M1]چنان از خودپرستان وحشتی دارم که گر بینم
[M2]ز یک فرسنگشان خواهم به صد فرسنگ بگریزم
[B][M1]تو خواهی لطف خواهی قهر کن جانا نه آنم من
[M2]که باشم با تو وقت آشتی وز جنگ بگریزم
[B][M1]سگ این کویم اما بهر تو نی بهر خود حاشا
[M2]که بهر لقمه آیم بر درت وز سنگ بگریزم
[B][M1]چنان در پرده دل انس شد با نغمه دردم
[M2]که خواهم از صدای عود و صوت چنگ بگریزم
[B][M1]به راه آن سوارم پای دل چون لنگ شد جامی
[M2]چه سان از خم فتراکش به پای لنگ بگریزم
[A]
[B][M1]نام آن ماه ندانم ز که نامش پرسم
[M2]در دلم ساخت مقام از که مقامش پرسم
[B][M1]صد سخن بر سر راهش کنم اندیشه ولی
[M2]چون رسد هیچ ندانم ز کدامش پرسم
[B][M1]از گلم ساز یکی مرغ خدا را که پرم
[M2]سوی مرغان و ره گوشه بامش پرسم
[B][M1]می برد پرسش و پیغام منش پیک صبا
[M2]ای خوش آن روز که بی پیک و پیامش پرسم
[B][M1]هرگز آن سرو به سویم نخرامید به لطف
[M2]روم از سرو چمن لطف خرامش پرسم
[B][M1]ره بدان دانه خال ار نبرم کاش دهد
[M2]دست کز حال دل مانده به دامش پرسم
[B][M1]کند آغاز سخن زان لب میگون جامی
[M2]من مخمور چو وصف می و جامش پرسم
[A]
[B][M1]بس که درد سر ز فریاد و فغان خود کشم
[M2]از دهان چون ناله می خواهم زبان خود کشم
[B][M1]جان برآمد لیکن از دل برنمی آید هنوز
[M2]کز دل و جان ناوک ابرو کمان خود کشم
[B][M1]میهمان شد ماه من دردا که جز جان تحفه ای
[M2]نیست در دستم که پیش میهمان خود کشم
[B][M1]تا درآمد از درم آن سرو هر دم دیده را
[M2]کحل بینایی ز خاک آستان خود کشم
[B][M1]می کشم از سینه بی پیکان خدنگش را چو نیست
[M2]قوت آنم که پیکان ز استخوان خود کشم
[B][M1]سر که بارش می کشم عمری به دوش از بهر چیست
[M2]گرنه روزی در ره سرو روان خود کشم
[B][M1]دفتر جامی ست این از نکته های عشق پر
[M2]می برم تا پیش شوخ نکته دان خود کشم
[A]
[B][M1]شبها که داغ فرقت آن ماه می کشم
[M2]تا روز ناله می کنم و آه می کشم
[B][M1]زان مه نمی کنم گله کین محنت و بلا
[M2]از بخت تیره و دل گمراه می کشم
[B][M1]شبهای خویش را که ز زلفش سیاه شد
[M2]از رویش انتظار سحرگاه می کشم
[B][M1]تا تاج شد به فرق سرم گرد دامنش
[M2]دامن ز تخت و منزلت و جاه می کشم
[B][M1]جان می برم به تحفه گدایان دوست را
[M2]نقد حقیر در نظر شاه می کشم
[B][M1]از عاشقی نصیب من این شد که روز و شب
[M2]جور رقیب و طعنه بدخواه می کشم
[B][M1]جامی چو کاه شد تنم از ضعف و من هنوز
[M2]کوه غمش به قوت این کاه می کشم
[A]
[B][M1]ماه نه آن قومیم کز بار کسی گردن کشیم
[M2]ور خسی در راه ما خاری نهد دامن کشیم
[B][M1]می کشیم از تیر خوبان دردی درد آن چنان
[M2]کز کف روشن جبینان باده روشن کشیم
[B][M1]توسن کین هر که انگیزد به قصد جان ما
[M2]ما ز مهرش نقد جان زیر سم توسن کشیم
[B][M1]هر که خواهد بهر ما دوزد ز محنت خلعتی
[M2]ریسمان از رشته جانهاش در سوزن کشیم
[B][M1]نیستیم اصحاب عشرت تا چو سبزه هر صباح
[M2]مفرش دیبای زنگاری سوی گلشن کشیم
[B][M1]چون شب سنجابگون آید ته پهلوی خویش
[M2]بستر سنجابی از خاکستر گلخن کشیم
[B][M1]دوستان از سرکشی با ما اگر دشمن شوند
[M2]جامی آن بهتر که ما سر در ره دشمن کشیم
[A]
[B][M1]خیز تا رخت به سر منزل انصاف کشیم
[M2]با دل صاف به هم جام می صاف کشیم
[B][M1]هر که از ما طلبد توبه بخیلی ورزیم
[M2]ور دهد جام می صاف به اسراف کشیم
[B][M1]مشکل عشق چو از دردکشان گردد کشف
[M2]چند در مدرسه درد سر کشاف کشیم
[B][M1]پیر میخانه سماط کرم انداخته است
[M2]رقم زرق چه بر حاصل اوقاف کشیم
[B][M1]نقد ما را مبر ای خواجه به صراف که ما
[M2]این همه غبن ز قلابی صراف کشیم
[B][M1]دأب ما نیست گله خاصه به هر ناجنسی
[M2]گرچه انواع جفا از همه اصناف کشیم
[B][M1]جامی از خرقه پشمینه فقر آسودیم
[M2]حاش الله که دگر ناز قصب باف کشیم
[A]
[B][M1]نیاساید کس از افغان من جایی که من باشم
[M2]همان بهتر که هم خود همنشین خویشتن باشم
[B][M1]دهم تسکین خود هر شب که فردا بینمش در ره
[M2]ولی آن سنگدل ناید بدان راهی که من باشم
[B][M1]مرا بربود ذوق گفت و گوی آن پری زانسان
[M2]که چون دیوانگان پیوسته با خود در سخن باشم
[B][M1]چو همدردی نمی یابم که گویم درد خود با او
[M2]گهی با یاد مجنون گه به فکر کوهکن باشم
[B][M1]رقیبا تلخ گفتن تا به کی چندان زبان درکش
[M2]که یکدم گوش بر گفتار آن شیرین دهن باشم
[B][M1]چنان بربود خواب من که ناید چشم من بر هم
[M2]مگر وقتی که زیر خاک خفته در کفن باشم
[B][M1]چو شد در کار می پیمان تقوا جامی آن اولی
[M2]که پیمانه به کف با ساقی پیمان شکن باشم
[A]
[B][M1]چو نتوانم که بر خوان وصالت میهمان باشم
[M2]سر خدمت نهاده چون سگان بر آستان باشم
[B][M1]ز خوی نازکت ترسم وگر نی تا سحر هر شب
[M2]به گرد کوی وی تو نعره زنان افغان کنان باشیم
[B][M1]به هر گونه که باشم از من بدروز نپسندی
[M2]نمی دانم چه سان می خواهیم تا آن چنان باشم
[B][M1]من از تو شاد گردم تو ز من غمگین خوشا جایی
[M2]که تو باشی عیان در دیده من من نهان باشم
[B][M1]گشادی پرده از عارض مکن منع من از افغان
[M2]رها کن تا زمانی بلبل این گلستان باشم
[B][M1]ز ناموس خودم مقصود نام و ننگ توست ار نه
[M2]مرا غم نیست کز عشق تو رسوای جهان باشم
[B][M1]طفیل من همی دیدند رویت دیگران واکنون
[M2]شدم راضی که چون جامی طفیل دیگران باشم
[A]
[B][M1]در دور لبت بی می و پیمانه نباشم
[M2]وز شوق تو بی نعره مستانه نباشم
[B][M1]در خیل بتان چون تو پریچهره نگاری
[M2]خود گوی که چون عاشق و دیوانه نباشم
[B][M1]هر جا چو تو شمعی شود افروخته حاشا
[M2]کانجا من دلسوخته پروانه نباشم
[B][M1]گر دامنم امید قدوم تو نگیرد
[M2]یک لحظه درین گوشه کاشانه نباشم
[B][M1]تشریف نیاری سوی من جز پس عمری
[M2]وان هم بود آن روز که در خانه نباشم
[B][M1]گنجی تو و عالم همه ویرانه این گنج
[M2]جز در طلب گنج به ویرانه نباشم
[B][M1]جامی اگر آن دانه خالم نزند راه
[M2]دست تهی از سبحه صد دانه نباشم
[A]
[B][M1]چو نتوانم که بر خاک کف پایش جبین مالم
[M2]ز دورش بینم و روی تظلم بر زمین مالم
[B][M1]من و بوسیدن آن ساعد سیمین محال است این
[M2]گذارد کاشکی تا روی خود بر آستین مالم
[B][M1]چو خواهم پای بوسم آن مگس را کز لبش خیزد
[M2]نشینم پیش روی او و بر لب انگبین مالم
[B][M1]دوای درد دل خواهم ازان خاک سم اسپش
[M2]به دیده گل کنم بر سینه اندوهگین مالم
[B][M1]مپیچ از من عنان ای عمر و چندانی امانم ده
[M2]که روی اندر رکاب آن سوار نازنین مالم
[B][M1]به صد حشمت سلیمان وار می راند نمی گوید
[M2]که مور خسته را تا چند زیر پای کین مالم
[B][M1]سر من زین پس و خاک در پیر مغان جامی
[M2]چه رخ بر آستان زاهد خلوت نشین مالم
[A]
[B][M1]ز زلف تو رگی با جان و دل پیوسته می بینم
[M2]ولی سررشته امید ازو بگسسته می بینم
[B][M1]عنان دل نمی بینم به دست خویشتن زان دم
[M2]که گرد گل تو را از سنبل تردسته می بینم
[B][M1]قدم لام است و بالایت الف زان دوست می دارم
[M2]بلا را کاندرو لام و الف پیوسته می بینم
[B][M1]به سینه زخم تیغت تا فراهم آمد از مرهم
[M2]در شادی و راحت بر دل و جان بسته می بینم
[B][M1]چنان شد گرمرو گلگون اشک امشب که پیش او
[M2]براق برق سیر آه را آهسته می بینم
[B][M1]بیا ای مرهم راحت که از تیغ فراق تو
[M2]جگرها چاک و دلها ریش و جانها خسته می بینم
[B][M1]کجا رستن توانی جامی از شوخی که زلفش را
[M2]کمند گردن مردان از خود رسته می بینم
[A]
[B][M1]من بی صبر و دل کان شکل زیباهر زمان بینم
[M2]بلای جان شود هر دیدن و من همچنان بینم
[B][M1]سوار شوخ من در جلوه ناز و من حیران
[M2]گه آن پا و رکاب و گاهی آن دست و عنان بینم
[B][M1]نهاده بر کمان تیر از پی صید و من مسکین
[M2]چو محرومان به حسرت جانب تیر و کمان بینم
[B][M1]پس از عمری ریاضت آنچه سالک را شود روشن
[M2]شد اکنون عمرها کز عارض خوبش عیان بینم
[B][M1]من بیدل که با خود حیف دارم همدمش دیدن
[M2]کجا تاب آورم کش هر زمان با این و آن بینم
[B][M1]به کویش آن همه عاشق که دیدم هر که را جویم
[M2]به جای او همین فرسوده مشتی استخوان بینم
[B][M1]کسان شبها به فکر عشرت و جامی درین سودا
[M2]که فردا چون کنم وان آفت جان را چه سان بینم
[A]
[B][M1]چه حسن است این که گر هر دم رخت را صد نظر بینم
[M2]هنوزم آرزو باشد که یک بار دگر بینم
[B][M1]چنین شوقی که من دارم چه تسکین یابد ار ناگه
[M2]برون آیی و چون عمر عزیزت در گذر بینم
[B][M1]مگو در ماه و خور بین الله الله چون بود ممکن
[M2]که تو پیش نظر باشی و من در ماه و خور بینم
[B][M1]به تاریکی هجرانم مکش ای غم دمی دیگر
[M2]بود کز پرتو رخسارش این شب را سحر بینم
[B][M1]چو محرومم ز دیدارش به کوی او روم باری
[M2]زمانی بهر خرسندی در آن دیوار و در بینم
[B][M1]سر بالین ندارم لیکن از بخت اینقدر خواهم
[M2]که وقت جان سپردن آستانش زیر سر بینم
[B][M1]به کنج محنت و اندوه جامی جان دهد آخر
[M2]چنین کز درد هجران هر زمان حالش بتر بینم
[A]
[B][M1]بود آیا که من آن شکل همایون بینم
[M2]آن رخ فرخ و آن قامت موزون بینم
[B][M1]زیستن دور ز روی تو نه از طور وفاست
[M2]شرمساری که دگر روی تو را چون بینم
[B][M1]تا گرفته ست غمت ملک دل از خیل سرشک
[M2]هر شبی بر سپه خواب شبیخون بینم
[B][M1]باد از خنجر کین تو به صد پاره دلم
[M2]گر نه هر لحظه در او مهر تو افزون بینم
[B][M1]داشت لیلی به همه حی عرب یک مجنون
[M2]من ز تو خلق جهان را همه مجنون بینم
[B][M1]نیست جز عشق تو مقصود ز هر گفت و شنید
[M2]هر چه جز آن همه افسانه و افسون بینم
[B][M1]شربت وصل کرم کن که ز بیماری هجر
[M2]جامی سوخته را حال دگرگون بینم
[A]
[B][M1]به راه توسنش صد نازنین را خاک می بینم
[M2]سر چندین عزیزش بسته بر فتراک می بینم
[B][M1]به تیغ غمزه خواهد ریخت خون صد مسلمان را
[M2]چنین کان ترک کافرکیش را بی باک می بینم
[B][M1]همی روبم به مژگان تا نگردد پایش آزرده
[M2]به خاک راه او هر جا خس و خاشاک می بینم
[B][M1]ز شوق نکهت پیراهنش هر صبح در گلشن
[M2]لباس غنچه پاره جامه گل چاک می بینم
[B][M1]ندارد چستیی آن شوخ در دلجویی یاران
[M2]ولی در کشتن هر بیدلش چالاک می بینم
[B][M1]مرا حال دل آواره خود یاد می آید
[M2]ز درد عاشقی هر جا دلی غمناک می بینم
[B][M1]چه شد بیچاره جامی را درین شبهای غم یارب
[M2]که نام او ز لوح زندگانی پاک می بینم
[A]
[B][M1]چون مرا دولت آن نیست که دیدار تو بینم
[M2]به سر کوی تو آیم در و دیوار تو بینم
[B][M1]من که باشم که توانم گلی از باغ تو چیدن
[M2]اینقدر بس که یکی خار ز گلزار تو بینم
[B][M1]تا شدی شهره چو خورشید همه ماهوشان
[M2]ذره سان بی سر و پا گشته هوادار تو بینم
[B][M1]زاهدان در هوس طوبی و اندیشه جنت
[M2]من در آن غم که چه سان قامت و رخسار تو بینم
[B][M1]چون به راه تو شود خاک تنم باد سلامت
[M2]چشم خونبار که باری قد و رفتار تو بینم
[B][M1]تویی آن یوسف ثانی که عزیزان جهان را
[M2]جان نهاده به کف دست خریدار تو بینم
[B][M1]نرسد هیچ کس ای جان به گرفتاری جامی
[M2]زین همه عاشق بیدل که گرفتار تو بینم
[A]
[B][M1]ز عشقت سینه بی غم نبینم
[M2]ز شوقت دیده بی نم نبینم
[B][M1]غم روی تو دارم جای آن هست
[M2]اگر من بعد روی غم نبینم
[B][M1]مگو از غیر من بگسل که من خود
[M2]کسی غیر از تو در عالم نبینم
[B][M1]ز تو هر بیدلی بیند جفایی
[M2]من بی صبر و دل آن هم نبینم
[B][M1]طبیبی را نمودم چاک دل گفت
[M2]برو کین درد را مرهم نبینم
[B][M1]مپوش آن رخ مباد از غم بمیرم
[M2]اگر روی تو را یکدم نبینم
[B][M1]به هر کس راز دل مگشای جامی
[M2]که در عالم کسی محرم نبینم
[A]
[B][M1]بس که شبها دور ازان گل خاک بر سر می کنم
[M2]همچو سبزه صبحدم از خاک سر بر می کنم
[B][M1]در چمن می افتم از شوق رخش در پای گل
[M2]دامن گل را ز خوناب جگر تر می کنم
[B][M1]چون نمی بینم قدش را در چمن بر یاد او
[M2]می روم نظاره سرو و صنوبر می کنم
[B][M1]بسته ام با آنکه اهل ملتم دل در بتان
[M2]گرچه از خیل خلیلم کار آزر می کنم
[B][M1]درد عشقت ساخت روی خاکساران را چو زر
[M2]یعنی اکسیر وجودم خاک را زر می کنم
[B][M1]چون تو پیش آیی زبان را قوت تقریر نیست
[M2]گرچه هر دم صد سخن با خود مقرر می کنم
[B][M1]می دهی عشوه که جامی خاصه من آن توام
[M2]سادگی بین کین سخن را از تو باور می کنم
[A]
[B][M1]روی تو غایب از نظر گل را تماشا چون کنم
[M2]چون لاله داغم بر جگر گلگشت صحرا چون کنم
[B][M1]مثل تو جویم هر زمان تا باشدم آرام جان
[M2]بی مثل بودی در جهان مثل تو پیدا چون کنم
[B][M1]گیرم به لب مهری نهم کز ناله و افغان رهم
[M2]دل را صبوری چون دهم جان را شکیبا چون کنم
[B][M1]نی بی تو برگ زیستن نی مرگ من در دست من
[M2]اکنون به کار خویشتن حیرانم آیا چون کنم
[B][M1]حاشا که من غیر تو را سازم درون سینه جا
[M2]خود گو به جای آشنا بیگانه را جا چون کنم
[B][M1]تن را دوا کردم طلب آسوده شد از تاب تب
[M2]دارم به دل داغی عجب آن را مداوا چون کنم
[B][M1]گویند جامی دمبدم بیرون مده از دیده نم
[M2]زین گونه کز طوفان غم شد دیده دریا چون کنم
[A]
[B][M1]جدا ز لاله رخ خود بهار را چه کنم
[M2]هزار داغ به دل لاله زار را چه کنم
[B][M1]ز خون دیده کنارم پر است بی لب یار
[M2]کنار کشت و لب جویبار را چه کنم
[B][M1]گرفتم آنکه کنم دیده را به گل مشغول
[M2]درون جان و دل این خار خار را چه کنم
[B][M1]به طوف باغ غم روز را برم بیرون
[M2]بلا و محنت شبهای تار را چه کنم
[B][M1]غباری از ره آن مشکبو غزال رسید
[M2]به جز عبیر کفن آن غبار را چه کنم
[B][M1]شکاف سینه توانم که بندم از مرهم
[M2]تراوش مژه اشکبار را چه کنم
[B][M1]ملولم از دو جهان بی جمال او جامی
[M2]چو یار نیست به دست این دیار را چه کنم
[A]
[B][M1]غم رخم زرد می کند چه کنم
[M2]نفسم سرد می کند چه کنم
[B][M1]همچو اختر شراره آه مرا
[M2]آسمان گرد می کند چه کنم
[B][M1]شد تنم خاک و تند باد فراق
[M2]خاک را گرد می کند چه کنم
[B][M1]می دهد جان دلم ز مستی عشق
[M2]می جوانمرد می کند چه کنم
[B][M1]می کشم دردناک ناله ز دل
[M2]دل من درد می کند چه کنم
[B][M1]با دلم دور چرخ هر چه ز جور
[M2]می توان کرد می کند چه کنم
[B][M1]یار فرد است و بنده جامی را
[M2]از جهان فرد می کند چه کنم
[A]
[B][M1]کی بود یارب که رو در یثرب و بطحا کنم
[M2]گه به مکه منزل و گه در مدینه جا کنم
[B][M1]بر کنار زمزم از دل برکشم یک زمزمه
[M2]وز دو چشم خون فشان آن چشمه را دریا کنم
[B][M1]صد هزاران دی درین سودا مرا امروز گشت
[M2]نیست صبرم بعد ازین کامروز را فردا کنم
[B][M1]یا رسول الله به سوی خود مرا راهی نمای
[M2]تا ز فرق سر قدم سازم ز دیده پا کنم
[B][M1]آرزوی «جنة الماوی » برون کردم ز دل
[M2]جنتم این بس که بر خاک درت ماوا کنم
[B][M1]خواهم از سودای پابوست نهم سر در جهان
[M2]یا به پایت سر نهم یا سر درین سودا کنم
[B][M1]مردم از شوق تو معذورم اگر هر لحظه ای
[M2]جامی آسا نامه شوق دگر انشا کنم
[A]
[B][M1]هر زمان گویم که مهر او ز دل بیرون کنم
[M2]لیک با خود بس نمی آیم ندانم چون کنم
[B][M1]بوالعجب کاری که خلقی در پی درمان من
[M2]من به فکر آنکه هر دم درد خویش افزون کنم
[B][M1]گر نهم گریان سر اندر کوه بی لعل لبش
[M2]سنگها را چشمه سازم چشمه ها را خون کنم
[B][M1]نقش بندم سوی او صد نامه مضمون سوز و درد
[M2]اشک خونین را به رخ عنوان آن مضمون کنم
[B][M1]جای تکبیر و دعا خواهم ز لیلی قصه خواند
[M2]ناگه ار روزی گذر بر تربت مجنون کنم
[B][M1]خلق را بر مجمر غم دل بسوزانم چو عود
[M2]ناله در چنگ فراقش گر بدین قانون کنم
[B][M1]کشته شد جامی ز هجر افسانه وصلش چه سود
[M2]مرغ بسمل کی زید صدبار اگر افسون کنم
[A]
[B][M1]من که با یاد رخت آن آستان مسکن کنم
[M2]کی به عمر خویشتن یاد گل و گلشن کنم
[B][M1]دیده روشن می شود از صورت زیبای تو
[M2]ور کسی انکار این معنی کند روشن کنم
[B][M1]غمزه شوخت به خونریزم کشد تیغ جفا
[M2]با خیالت نیم شب گر دست در گردن کنم
[B][M1]بس که لاف بندگی زد سرو پیش قامتت
[M2]راستی هر جا رسم آزادی سوسن کنم
[B][M1]آنچه زاهد می کند در خانقه شام و صباح
[M2]والله از میخانه ام رانند اگر آن من کنم
[B][M1]جان چه آرم پیش گنجشکی که از بامش پرد
[M2]مرغ شاخ سدره را چون دانه از ارزن کنم
[B][M1]صحبت یار و اوان عیش و ایام بهار
[M2]از خرد نبود که اکنون ترک می خوردن کنم
[B][M1]کی برد همسایه را جامی شبان تیره خواب
[M2]بس که از داغ جدایی ناله و شیون کنم
[A]
[B][M1]هر زمانت پیش چشم خود تخیل می کنم
[M2]یک به یک اسرار حسنت را تامل می کنم
[B][M1]چون بدین خوبی که هستی نقش می بندم تو را
[M2]می شوم حیران که بی تو چون تحمل می کنم
[B][M1]نام تو گفتن نیارم فاش مقصودم تویی
[M2]گر حدیث سرو یا افسانه گل می کنم
[B][M1]چون زنی تیغم که جان ده بهر تیغ دیگر است
[M2]نه برای جان اگر ناگه تعلل می کنم
[B][M1]می روم دامن کشان با دلق رنگین از شراب
[M2]در صف دردی کشان عرض تجمل می کنم
[B][M1]سر عشق از دفتر گل خواندنم دستور نیست
[M2]فهم آن معنی ز گفت و گوی بلبل می کنم
[B][M1]گفتمش جامی اسیر توست گفتا آگهم
[M2]لیک بهر طعن بدگویان تغافل می کنم
[A]
[B][M1]آرزوی دل خونین جگرانت خوانم
[M2]مردم دیده صاحبنظرانت خوانم
[B][M1]چون قبا چست کنی طرف کله برشکنی
[M2]پادشاه همه شیرین پسرانت خوانم
[B][M1]نیست حد چو منی بردن نام چو تویی
[M2]بهر روپوش به نام دگرانت خوانم
[B][M1]تا نمودی به ته پیرهن اندام چو سیم
[M2]نازنین تر ز همه سیمبرانت خوانم
[B][M1]تا نبینی رخش ای شیخ عیان گر چه شوی
[M2]پای تا سر خبر از بی خبرانت خوانم
[B][M1]همچو عمر از من دلداده روان می گذری
[M2]جای آن هست که عمر گذرانت خوانم
[B][M1]جامی از هر چه نه دیدار بتان دیده بپوش
[M2]تا درین انجمن از دیده ورانت خوانم
[A]
[B][M1]از عشق تبرا چه کنم چون نتوانم
[M2]با عقل تولا چه کنم چون نتوانم
[B][M1]از درد تو داغی ست کهن بر دل ریشم
[M2]تدبیر مداوا چه کنم چون نتوانم
[B][M1]از نازکی خوی تو خواهم که ز رویت
[M2]پوشم نظر اما چه کنم چون نتوانم
[B][M1]هر چند که بگذشت ز حد وعده وصلت
[M2]آهنگ تقاضا چه کنم چون نتوانم
[B][M1]خاریم شکسته ست به پا بر سر کویت
[M2]عزم گل و صحرا چه کنم چون نتوانم
[B][M1]زد شعله به جان شوق وصال توام امروز
[M2]تاخیر به فردا چه کنم چون نتوانم
[B][M1]من جامی مشهور به سودای بتانم
[M2]ترک رخ زیبا چه کنم چون نتوانم
[A]
[B][M1]تا با تو من دلشده یکجا ننشینم
[M2]گر سر برود فی المثل از پا ننشینم
[B][M1]بی رنج کسی چون نبرد ره به سر گنج
[M2]آن به که بکوشم به تمنا ننشینم
[B][M1]تا با تو رقیبان تو تنها ننشینند
[M2]یکدم ز رقیبان تو تنها ننشینم
[B][M1]دادی به زبان دگران وعده قتلم
[M2]در کوی تو جز بهر تقاضا ننشینم
[B][M1]روی توام امروز بهشت است عجب نیست
[M2]گر منتظر وعده فردا ننشینم
[B][M1]عشاق تو را قدر چو از عشق بلند است
[M2]چون در صفشان از همه بالا ننشینم
[B][M1]چون صبر ندارم کنم از هجر کناره
[M2]کشتی چو شکسته ست به دریا ننشینم
[B][M1]گفتی که به راهم منشین جامی ازین بیش
[M2]از پای من این خار بکش تا ننشینم
[A]
[B][M1]سوی صحرا نی پی عیش و تماشا می روم
[M2]بی تو بر من شهر تنگ آمد به صحرا می روم
[B][M1]تا تو رفتی از برم با کس ندارم الفتی
[M2]گر چه باشد صد کسم همراه تنها می روم
[B][M1]هیچ جای از وحشت تنهاییم نبود ملال
[M2]مونس جانم خیال توست هر جا می روم
[B][M1]پا به زنجیر بلا هر سو طلبگار توام
[M2]عاشق ویرانه ام زنجیر بر پا می روم
[B][M1]فی المثل گر زیر پای من بود گل یا حریر
[M2]گر نه سوی توست ره بر خار و خارا می روم
[B][M1]در سلوک عشق تو هیچم نگیرد پیش راه
[M2]در تجرد گام بر گام مسیحا می روم
[B][M1]گفتم ای جان رو که بی جانان نخواهم زندگی
[M2]گفت جامی صبر کن امروز و فردا می روم
[A]
[B][M1]گر همی باشم به کنج خانه شیدا می شوم
[M2]ور همی آیم میان خلق رسوا می شوم
[B][M1]ای خوش آن دم کو چو طفلان می زند سنگ جفا
[M2]ناگه ار جایی من دیوانه پیدا می شوم
[B][M1]لطف پنهانی و ناز آشکارم می کشد
[M2]تا بدین حد نی خراب شکل زیبا می شوم
[B][M1]باغبانا بهر گل چیدن مجو آزار من
[M2]چون درین بستان من از بهر تماشا می شوم
[B][M1]گفت روزی خواهمت کشتن به دست خود کنون
[M2]مهلت از حد شد برش بهر تقاضا می شوم
[B][M1]روزها با این و آن هرگونه باشد بگذرد
[M2]وای جان من در آن شبها که تنها می شوم
[B][M1]جامیا روی خلاصی چون بود چون درد عشق
[M2]می رود پیش از من بیچاره هر جا می شوم
[A]
[B][M1]از هر که نامت ای بت غماز بشنوم
[M2]خواهم که بازگوید تا باز بشنوم
[B][M1]صد ره حکایت تو به پایان اگر رسد
[M2]خواهم که بار دیگر از آغاز بشنوم
[B][M1]تعلیم غمزه تو بود هر کجا که من
[M2]قانون سحر و قاعده ناز بشنوم
[B][M1]هر شب به پای روزن و بام تو جا کنم
[M2]باشد که چون سخن کنی آواز بشنوم
[B][M1]خواهم به نرد عشق تو نقد دو کون باخت
[M2]تا کی فسون عقل دغاباز بشنوم
[B][M1]هر صبحدم ز شوق قدت سوی باغبان
[M2]آیم حدیث سرو سرافراز بشنوم
[B][M1]جامی نهفته دار غمش را میان جان
[M2]مپسند کز زبان کس این راز بشنوم
[A]
[B][M1]اگر به کوی تو یک شب سری به خشت نهم
[M2]سرم مباد اگر پای در بهشت نهم
[B][M1]ز فرش سندس و استبرقم نیاید یاد
[M2]چو تن به یاد تو بر خاک و سر به خشت نهم
[B][M1]ز وضع زهد نیابم نسیم خیر آن به
[M2]که نقد صومعه بر آتش کنشت نهم
[B][M1]کجا به کعبه مقصود ره توانم برد
[M2]چو گام سعی نه بر وفق سرنوشت نهم
[B][M1]ز لوح ساده توان خواند سر خط خوشت
[M2]چرا به صفحه دل حرف خوب و زشت نهم
[B][M1]ز کشتزار حیاتم بس این که مجلس عیش
[M2]به پای سرو و لب جوی و طرف کشت نهم
[B][M1]ز دست رفت سر رشته وفا جامی
[M2]عنان چه در کف یار جفاسرشت نهم
[A]
[B][M1]هر شب به پاسبان تو جان در میان نهم
[M2]آنگه رخ نیاز بر آن آستان نهم
[B][M1]گفتی رخم ببین و به جان منتم بکش
[M2]فرمان برم به دیده و منت به جهان نهم
[B][M1]پای مرا به قید وفا استوار کن
[M2]زان پیش کز جفای تو سر در جهان نهم
[B][M1]شبها ز شوق روی تو با چشم اشکبار
[M2]بنشینم و نظر به مه آسمان نهم
[B][M1]هر غم که یابم از تو نهان سازمش به دل
[M2]وانگه بر او ز داغ تو مهر و نشان نهم
[B][M1]مپسند کز تو صید بود بهره مند و من
[M2]محروم وار چشم به تیر و کمان نهم
[B][M1]جامی ز شیخ صومعه نگشود سر عشق
[M2]آن به که رو به خدمت پیر مغان نهم
[A]
[B][M1]من کیم تا رو به آن رخساره زیبا نهم
[M2]کاش بتوانم که دیده بر کف آن پا نهم
[B][M1]چون سواره بگذری از نعل سم مرکبت
[M2]هر کجا یابم نشان از شوق رو آنجا نهم
[B][M1]داغ بر توسن منه بگذار از بهر خدا
[M2]تا شکافم سینه وان هم بر دل شیدا نهم
[B][M1]رام شو ای آهوی وحشی که نزدیک آمده ست
[M2]کز غمت دیوانه گردم روی در صحرا نهم
[B][M1]وصف حسنت با رقیب کوردل گفتن چه سود
[M2]آینه بهر چه پیش چشم نابینا نهم
[B][M1]خواب چون آید مرا شبها چنین کز هجر تو
[M2]زیر پهلو خار پاشم زیر سر خارا نهم
[B][M1]من که امروز از می و شاهد به نقدم در بهشت
[M2]چشم چون زاهد چرا بر نسیه فردا نهم
[B][M1]جامی از شوق لبش وقت است کاندر میکده
[M2]خرقه و سجاده رهن ساغر صهبا نهم
[A]
[B][M1]کی بود کی که ازین سوز درون باز رهم
[M2]یا ازین درد و غم روز فزون باز رهم
[B][M1]چند طعن خرد ای عشق خدا را مددی
[M2]شاید از درد سر او به جنون باز رهم
[B][M1]فکر زلفش به فسانه نرود از سر من
[M2]این نه ماری ست که از وی به فسون باز رهم
[B][M1]این همه عشوه و دستان که تو را می بینم
[M2]چه کنم یارب و از دست تو چون باز رهم
[B][M1]باش دمساز من دلشده ای بخت بلند
[M2]تا ز ناسازی این بخت نگون باز رهم
[B][M1]بر دل من بنه ای مرهم دلها دستی
[M2]تا ز درد دل بی صبر و سکون باز رهم
[B][M1]جامیا جرعه ای از جام فنا می خواهم
[M2]تا بدان شربت ازین خوردن خون باز رهم
[A]
[B][M1]هر دم ز تو بر سینه صد داغ جفا خواهم
[M2]با درد تو خو دارم حاشا که دوا خواهم
[B][M1]هر کس به هوای دل خواهد ز تو مقصودی
[M2]این جمله طفیل تو من از تو تو را خواهم
[B][M1]نتوان به مژه رفتن از رهگذرت گردی
[M2]آن به که من این سرمه از باد صبا خواهم
[B][M1]نبود چو رقیبانم در حوصله پیوندت
[M2]لیک از تو رقیبان را چون خویش جدا خواهم
[B][M1]دی از تو وفا جستم دادی به جفا وعده
[M2]باز آمده ام امروز کان وعده وفا خواهم
[B][M1]دستم به سر سروت چون می نرسد خود را
[M2]در راه تو چون سایه افتاده ز پا خواهم
[B][M1]گفتی که که را خواهی از خیل بتان جامی
[M2]چشمی ست مرا آخر غیر از تو که را خواهم
[A]
[B][M1]چو نبود روی جانان دیده روشن نمی خواهم
[M2]چه جای دیده روشن که جان در تن نمی خواهم
[B][M1]میفروز ای رفیق امشب چراغ این کلبه غم را
[M2]که بی روی وی این ویرانه را روشن نمی خواهم
[B][M1]ز تار و پود هر جنسی تنش آزار می گیرد
[M2]به جز برگ گل سوریش پیراهن نمی خواهم
[B][M1]غمش آتش به من در زد رمید از دل خیال او
[M2]که من شبها ز قدسم گوشه گلخن نمی خواهم
[B][M1]نشان ای باغبان پیش خس و خارم که بی پایان
[M2]غمی دارم تماشای گل و سوسن نمی خواهم
[B][M1]تنم چون خاک گردد در رهش آبی زن ای دیده
[M2]که من این گرد محنت را بر آن دامن نمی خواهم
[B][M1]به صد زاری وصالش خواستم گفتا برو جامی
[M2]چه سود از خواهش بسیار تو چون من نمی خواهم
[A]
[B][M1]هر صبح خروشی ز دل تنگ برآریم
[M2]فریاد ز مرغان شبآهنگ برآریم
[B][M1]ساقی گل ما را بزن از جام می آبی
[M2]تا روزنه نام و در ننگ برآریم
[B][M1]مستی و خموشی نسزد مطرب ما کو
[M2]تا شور و فغانی ز نی و چنگ برآریم
[B][M1]ما آینه طلعت یاریم نشاید
[M2]کز همدمی تیره دلان زنگ برآریم
[B][M1]فرهادوشانیم که گر قیمت لعلت
[M2]صد گوهر کانی بود از سنگ برآریم
[B][M1]چون صلح کنان بر صف یاران فکنی تیر
[M2]ما بر سر پیکان تو صد جنگ برآریم
[B][M1]جامی سوی میخانه کش این جامه ازرق
[M2]باشد که به آب می گلرنگ برآریم
[A]
[B][M1]از چشم خوابناک تو بی خواب مانده ایم
[M2]وز جعد تابدار تو بیتاب مانده ایم
[B][M1]تا دیده ایم گوشه محراب ابرویت
[M2]چون عابدان به گوشه محراب مانده ایم
[B][M1]هر جا کشیده ایم ز دل آه آتشین
[M2]صد داغ ازان به سینه احباب مانده ایم
[B][M1]بر چون دهد نهال امید این چنین که ما
[M2]از جویبار لطف تو بی آب مانده ایم
[B][M1]گر چشم ما ز گریه چو دریا شود رواست
[M2]زینسان که دور ازان در نایاب مانده ایم
[B][M1]پهلو که مانده ایم در آن کو به خار و خس
[M2]گویی به چاربالش سنجاب مانده ایم
[B][M1]جامی حدیث خرقه و سجاده تا به کی
[M2]ما هر چه بود رهن می ناب مانده ایم
[A]
[B][M1]دمی نگذرد کز غمت خون نگریم
[M2]ز وصلت جدا مانده ام چون نگریم
[B][M1]چو افزون شود دمبدم بی تو دردم
[M2]نه مردم اگر هم دم افزون نگریم
[B][M1]نبینم به طرف چمن سرو نازی
[M2]که از شوق آن قد موزون نگریم
[B][M1]نیارم گهی سوی لب جام باده
[M2]که بر یاد آن لعل میگون نگریم
[B][M1]ز لیلی مرا هیچ گه یاد ناید
[M2]که بر محنت و درد مجنون نگریم
[B][M1]نه خون جگر ماند نی آب دیده
[M2]نه از بیغمی دان که اکنون نگریم
[B][M1]نبینم گهی گریه زار جامی
[M2]که از دیده و دل بر او خون نگریم
[A]
[B][M1]به عارض تو ز ماه تمام چون گویم
[M2]به لعل تو ز می لاله فام چون گویم
[B][M1]لبت گهی که درآید به شکرافشانی
[M2]حدیث طوطی شیرین کلام چون گویم
[B][M1]خوش آن زمان که تو را بینم و ز حیرانی
[M2]چنان شوم که ندانم سلام چون گویم
[B][M1]جفای تو همه وقتی رسد نمی دانم
[M2]که شکر این کرم مستدام چون گویم
[B][M1]شراب را که بر هر جا حرام می دانند
[M2]اگر ز دست تو باشد حرام چون گویم
[B][M1]گدای کوی تو گویم چو نام من پرسند
[M2]چو این خجسته لقب هست نام چون گویم
[B][M1]چو جامی از هوست می پرست شد با او
[M2]به جز حکایت صهبا و جام چون گویم
[A]
[B][M1]بیا ای اشک تا بر روزگار خویشتن گریم
[M2]چو شمع از محنت شبهای تار خویشتن گریم
[B][M1]ندارم مهربانی تا کند بر حال من گریه
[M2]همان بهتر که خود بر حال زار خویشتن گریم
[B][M1]مرا هم در غریبی شوخ چشمی آفت جان شد
[M2]نگویی کز غم یار و دیار خویشتن گریم
[B][M1]نباشد در بهاران دور از ابر چمن گریه
[M2]من آن ابرم که دور از نوبهار خویشتن گریم
[B][M1]مدد فرما به خون ای دل که در چشمم نماند آبی
[M2]که خواهم امشب از هجران یار خویشتن گریم
[B][M1]ز هجران بود گریه پیشتر از وعده وصلت
[M2]کنون از درد و داغ انتظار خویشتن گریم
[B][M1]مگو جامی نشاید گریه از بیداد مهرویان
[M2]که من چندین ز بخت خاکسار خویشتن گریم
[A]
[B][M1]زلف تو عمر ماست می گویم
[M2]این سخن عمرهاست می گویم
[B][M1]بهر جان و دل آن دو رخساره
[M2]گونه گونه بلاست می گویم
[B][M1]خط تو گفته اند مشک خطا
[M2]این حکایت خطاست می گویم
[B][M1]منع تا کی ز ناسزای رقیب
[M2]آنچه او را سزاست می گویم
[B][M1]در وفای تو راست چون الفیم
[M2]به وفایت که راست می گویم
[B][M1]می بری نام نیم لحظه فراق
[M2]طاقت آن که راست می گویم
[B][M1]با حدیث لب تو جامی را
[M2]مرغ شیرین نواست می گویم
[A]
[B][M1]جز آنکه مهر تو را جا به جان خود کردیم
[M2]تو خود بگوی به جای تو ما چه بد کردیم
[B][M1]مرم ز چشم رمد دیده کو خیال رخت
[M2]که ما ز خاک درت رفع آن رمد کردیم
[B][M1]چو دیده را پی فراشی حریم درت
[M2]نماند آب به خون دلش مدد کردیم
[B][M1]حدود منزل دل عشق و شوق و صدق و وفاست
[M2]پی نزول تو وقفش به چار حد کردیم
[B][M1]بلند گشت سخن چون به قامت تو رسید
[M2]چو ذکر قامت خوبان سروقد کردیم
[B][M1]زدیم بر محک امتحان هر آن نقدی
[M2]که بی عیار قبول تو بود رد کردیم
[B][M1]به کنج صومعه جامی دم از خرد می زد
[M2]به یک دو جام میش فارغ از خرد کردیم
[A]
[B][M1]به دیده ای که ز راه تو خار و خس چینم
[M2]دریغم آید اگر در گل و سمن بینم
[B][M1]اگر چه دنیی و عقبی کنند بر من عرض
[M2]من آستان تو بر هر دو کون بگزینم
[B][M1]من و دعای تو همواره این بود کارم
[M2]من و هوای تو پیوسته این بود دینم
[B][M1]مگو به طرف چمن شو نظاره کن در گل
[M2]چو مرغ باغ نه من عاشق ریاحینم
[B][M1]مرا ز باغ چه آید ز گل چه بگشاید
[M2]چو شوق روی تو آشفته ساخت چندینم
[B][M1]به یک تبسم شیرین ازان لب نمکین
[M2]هزار شور فکندی به جان شیرینم
[B][M1]چه پرسیم چه کسی این همه تغافل چیست
[M2]سگ تو جامی شوریده حال مسکینم
[A]
[B][M1]کجا باشد چو تو شوخی کماندار و کمند افکن
[M2]شکرگفتار و شیرین لب سمن رخسار و سیمین تن
[B][M1]خرامان هر کجا باشی رخ ما و کف آن پا
[M2]سواره هر طرف رانی سر ما و سم توسن
[B][M1]سپاهی کشته شد هر گوشه ای تیر نظر مگشا
[M2]جهانی فتنه شد هر جانبی طرف کله مشکن
[B][M1]به صد خواری سرم افتاده در میدان عزیزش کن
[M2]زکات حسن را چون گوی یکبارش به چوگان زن
[B][M1]دهان پر شعله شوق است و لب از آه می بندم
[M2]که می ترسم سیه گردد جهان از دود این روزن
[B][M1]فدایت باد جان ای زاغ چون میرم درین صحرا
[M2]خدا را استخوانم را ببر پیش سگان افکن
[B][M1]جهان را ای فلک شبها به نور مه چه افروزی
[M2]چو دارد شعله آه من این ویرانه را روشن
[B][M1]چو گشتم کشته در راهت ز من دامن کشان مگذر
[M2]مباد از خون ناپاک من آلاید تو را دامن
[B][M1]ز بامش گر رسد مرغی ز جان طعمه مده جامی
[M2]که قوت طایر قدسی نشاید دانه ارزن
[A]
[B][M1]همچو نقطه خال آن شیرین دهن
[M2]زیر لب افتاده بالای ذقن
[B][M1]می کنم زان خال لب هر لحظه یاد
[M2]می نهم داغی به جان خویشتن
[B][M1]حرص دانه رفت از مور و نرفت
[M2]شوق خال او هنوز از جان من
[B][M1]گم شد اندر پیرهن لاغر تنم
[M2]رشته ای کم باش گو از پیرهن
[B][M1]آه عاشق گر نبودی خانه سوز
[M2]جا کجا در سنگ کردی کوهکن
[B][M1]سوخت جانم ز آتش آه ای سرشک
[M2]زودتر آبی بر این آتش بزن
[B][M1]جامی آن خال سیه خوش دانه ای ست
[M2]تخم مهرش در زمین دل فکن
[A]
[B][M1]آن کان حسن بود و نبود از جهان نشان
[M2]و الآن ان عرفت علی ما علیه کان
[B][M1]اعداد کون و کثرت صورت نمایشی ست
[M2]فالکل واحد یتجلی بکل شان
[B][M1]نوری ست محض کرده به اوصاف خود ظهور
[M2]نام تنوعات ظهورش بود جهان
[B][M1]هر چند در نهان و عیان نیست غیر او
[M2]فی حد ذاته نه نهان است و نی عیان
[B][M1]فایض بود به جود بر اعیان انس و جن
[M2]ساری بود ز لطف در اطوار جسم و جان
[B][M1]دانا به هر بصیرت و بینا به هر بصر
[M2]گویا به هر زبان و توانا به هر توان
[B][M1]جامی کشیده دار زبان را که سر عشق
[M2]رمزی ست کس مگوی و حدیثی ست کس مدان
[A]
[B][M1]بیا ای ساقی مهوش بده جام می رخشان
[M2]به روی شاه ابوالقاسم معزالدوله بابرخان
[B][M1]شهنشاه فلک مسند که زد از دولت سرمد
[M2]قدم بر تارک فرقد علم بر طارم کیوان
[B][M1]رخش آیینه دلها لبش حلال مشکلها
[M2]کفش دریا و ساحلها ز موجش قلزم احسان
[B][M1]ز باغ جاه او برگی ست این زنگارگون گلشن
[M2]ز قصر قدر او خشتی ست این فیروزه رنگ ایوان
[B][M1]چو دارد خلق درویشانه با آیین سلطانی
[M2]گدای حضرت اویند اگر درویش اگر سلطان
[B][M1]تمنای کمال مدحتش کردم خرد گفتا
[M2]منه پای امل زین بیش بیرون از حد امکان
[B][M1]ز نظم دلکش جامی سرود بزم او بادا
[M2]نوای عشرت باقی نوید عیش جاویدان
[A]
[B][M1]تو در پرده نهان ای کعبه جان
[M2]ز شوقت عالمی رو در بیابان
[B][M1]تو گنجی و درین معموره هر دم
[M2]به جست و جوی تو صد خانه ویران
[B][M1]نه غنچه ست این که از شرم جمالت
[M2]کشیده روی خود گل در گریبان
[B][M1]رسیدی بر سرم در پاکشان زلف
[M2]به راهت عمر من آمد به پایان
[B][M1]ز گلزار مرادم بشکفد گل
[M2]چو گردد غنچه تنگ تو خندان
[B][M1]شوی درمان هر دردی که گویند
[M2]چو من گفتن نمی یارم چه درمان
[B][M1]کشیدی دست باز از قتل جامی
[M2]ازین نیکی چرا گشتی پشیمان
[A]
[B][M1]بناز ای چشم شوخت فتنه خوبان ترکستان
[M2]نه چشم است آن که دین غارت کن تازیک و ترک است آن
[B][M1]به لطف روی گلگونت نروید لاله در صحرا
[M2]به شکل قد دلجویت نخیزد سرو در بستان
[B][M1]ز میگون لعل تو آورد مطرب در میان نقلی
[M2]کنون عمری ست کان نقل است نقل مجلس مستان
[B][M1]چه شیرین پرورش داده ست با آن لب تو را دایه
[M2]همانا شهد ناب آمد به جای شیرش از پستان
[B][M1]به ناکامی نخواهم دور ازان در زندگی دیگر
[M2]خدا را کام من زان لب بده یا جان من بستان
[B][M1]زنی تیغ و شفیع این گنه سازی دو ساعد را
[M2]نکرده زیر پا کس خون عاشق را بدین دستان
[B][M1]بدین کشور نیاز آورد با دست تهی جامی
[M2]میفشان آستین بی نیازی بر تهیدستان
[A]
[B][M1]هر کس که بیند آن لعل خندان
[M2]انگشت حیرت گیرد به دندان
[B][M1]با سرو قدت لاف بلندی
[M2]از سر نهاده بالابلندان
[B][M1]راه غمت را با آن درازی
[M2]پیمودم صد پی مشکین کمندان
[B][M1]جعد بنفشه در باغ بی تو
[M2]صاحبدلان را بند است و زندان
[B][M1]هرگز نباشد مه نیمه تو
[M2]گر خود به خوبی گردد دو چندان
[B][M1]درددل من دانی ولیکن
[M2]رحمی نداری بر دردمندان
[B][M1]جامی پسندد صد رنج با خود
[M2]جز رنج صحبت با خودپسندان
[A]
[B][M1]چند ز آشوب می فتنه برانگیختن
[M2]مست برون تاختن و خون کسان ریختن
[B][M1]خون مرا ریختی دست من و دامنت
[M2]گر نه به فتراک خویش خواهیم آویختن
[B][M1]قاعده عشق چیست شرط محبت کدام
[M2]از همه بگریختن با غمت آمیختن
[B][M1]از تو برانگیختن رخش وز باد صبا
[M2]بر سر اهل وفا گرد بلا بیختن
[B][M1]جامی ازان قید زلف جست رهایی ولی
[M2]قوت مجنون نبود سلسله بگسیختن
[A]
[B][M1]چند از دگران وصف جمال تو شنیدن
[M2]خوش آنکه میسر شودم روی تو دیدن
[B][M1]ترسم رود از دست اگر روی تو بینم
[M2]زینسان که شوم مست ز نام تو شنیدن
[B][M1]از اشک خود آموختم ای مردم دیده
[M2]آغشته به خون پیش تو هر لحظه دویدن
[B][M1]کبک ار چه به رفتار بسی تیز نهد پای
[M2]دستش ندهد با تو درین شیوه رسیدن
[B][M1]ما را نبود تحفه به جز ناله و آهی
[M2]وان هم نتوان پیش تو گستاخ کشیدن
[B][M1]از خون دلم بس که رود تف سوی بالا
[M2]خونابه دل خواهدم از بام چکیدن
[B][M1]جامی که بود تا گلی از باغ تو چیند
[M2]ای کاش تواند خسی از راه تو چیدن
[A]
[B][M1]ای شه تنگ قبایان مه زرین کمران
[M2]سرور کج کلهان خسرو شیرین پسران
[B][M1]مرهم سینه بی کینه آشفته دلان
[M2]مردم دیده غمدیده صاحبنظران
[B][M1]تا کی افتم به رهت آه زنان اشک فشان
[M2]تا کی آیم به درت نعره زنان جامه دران
[B][M1]گذری کن به سر عاشق مهجور که هست
[M2]محنت عاشقی و دولت خوبی گذران
[B][M1]با خیال تو سحر معذرتی می گفتم
[M2]کای شده مونس تنهایی خونین جگران
[B][M1]خویش را شهره به عشق دگران می سازم
[M2]تا نگویند حدیث من و تو بی خبران
[B][M1]گفت جامی چو دلت شیفته ماست چه باک
[M2]گر به تلبیس شوی شهره به عشق دگران
[A]
[B][M1]بگشاد نقاب از رخ گل باد بهاران
[M2]شد طرف چمن بزمگه باده گساران
[B][M1]شد لاله ستان گرد گل از بس که نهادند
[M2]رو سوی تماشای چمن لاله عذاران
[B][M1]در موسم گل توبه ز می دیر نپاید
[M2]یاد است مرا این سخن از تجربه کاران
[B][M1]از سبحه شماران مطلب گوهر مقصود
[M2]کامد صدف آن کف انگورفشاران
[B][M1]بر صحبت گل دل منه ای مرغ که چون تو
[M2]گشتند درین باغ و گذشتند هزاران
[B][M1]از گمشدگان زیر گل آمد به تو سبزه
[M2]همچون خط یاران که نویسند به یاران
[B][M1]بین غنچه نشکفته که آورد به سویت
[M2]سربسته پیامی ز دل سینه فگاران
[B][M1]جامی نرود سوز تو از سینه به گریه
[M2]داغ دل لاله نشود شسته به باران
[A]
[B][M1]شد وزان سوی رزان باد خزان باز وزان
[M2]گشت زرد از غم بی برگی خود رنگ رزان
[B][M1]برگها بین به چمن گشته چو گلها رنگین
[M2]نیست جز رنگ بهار اینکه برآورد خزان
[B][M1]هست هر برگ و چناری ز کف رنگرزی
[M2]بسته بر چوب خزان دست همه رنگرزان
[B][M1]آن که دی دست زنان بود به عشرت در باغ
[M2]بینی امروز به صد حسرتش انگشت گزان
[B][M1]سرد شد مجلس مستان ز دم باد صبا
[M2]گویی از انجمن واعظ شهر است وزان
[B][M1]شیره را خام به خم کن مپسند ای خواجه
[M2]کش رسد آفتی از آتش جلاب پزان
[B][M1]جامی احسنت که آنگونه که خاطر می خواست
[M2]آمد آن تازه غزل بلکه بسی بهتر ازان
[A]
[B][M1]بودم آن روز درین میکده از دردکشان
[M2]که نه از تاک نشان بود و نه از تاک نشان
[B][M1]از خرابات نشینان چه نشان می طلبی
[M2]بی نشان ناشده زیشان نتوان یافت نشان
[B][M1]هر یک از ماهوشان مظهر شان دگرند
[M2]شان آن شاهد جان جلوه گری از همه شان
[B][M1]جان فدایش که به دلجویی ما دلشدگان
[M2]می رود کوی به کو دامن اجلال کشان
[B][M1]در ره میکده آن به که شوی ای دل خاک
[M2]شاید آن مست بدین سو گذرد جرعه فشان
[B][M1]نکته عشق به تقلید مگو ای واعظ
[M2]پیش ازین باده بچش چاشنیی پس بچشان
[B][M1]جامی این خرقه پرهیز بینداز که یار
[M2]همدم بی سر و پایان شود و رندوشان
[A]
[B][M1]ای خاک نعل توسن تو تاج سرکشان
[M2]دیوانه جمال تو خیل پریوشان
[B][M1]خواهند سرو و گل که به راهت شوند خاک
[M2]روی که گشت باغ روی مست و سرخوشان
[B][M1]دی می شدی سواره و من بوسه می زدم
[M2]هر جا ز نعل اسب تو می یافتم نشان
[B][M1]مردم ز شوق آن لب میگون خدای را
[M2]کز جام نیم خورد خودم جرعه ای چشان
[B][M1]روبد ره تو سنبل مشکین چو بگذری
[M2]بر طرف باغ زلف معنبر به پاکشان
[B][M1]بستی نقاب و صولت صبرم فرو شکست
[M2]بنمای روی و شعله شوقم فرونشان
[B][M1]جامی که مرد تشنه لب از شوق لعل تو
[M2]می نوش و جرعه ای دو سه بر خاک او فشان
[A]
[B][M1]نه زهد آید مرا مانع ز بزم عشرت اندیشان
[M2]غم خود دور می دارم ز بزم عشرت ایشان
[B][M1]به جایی کاطلس شاهان نشاید فرش ره حاشا
[M2]که راه قرب یابد دلق گردآلود درویشان
[B][M1]مباش آن شوخ گو شرمنده ز آیین جفا کوشی
[M2]که نبود شیوه آزار در دین وفاکیشان
[B][M1]نه اندیشم دعایی غیر ازین کان شاه خوبان را
[M2]مبادا هیچ گه آسیبی از کید بداندیشان
[B][M1]مرا پیوند خویشی بود با صبر و خرد لیکن
[M2]دلم تا آشنای عشق شد بگسستم از خویشان
[B][M1]ز راه دل رسد اشک جگرگون دیده ما را
[M2]بلی این خانه را می آید آب تیره از پیشان
[B][M1]چو آید دور جامی جام گلگون دیگری را ده
[M2]بود خونابه دل بس می لعل جگرریشان
[A]
[B][M1]فزاید ز خط حسن نازک عذاران
[M2]علیکم بحسن الخط ای دوستداران
[B][M1]شود تازه از خط بهار نکویی
[M2]بدان گونه کز سبزه عهد بهاران
[B][M1]میا خوی فشان می چکان از رخ و لب
[M2]به هم بر مزن وقت پرهیزگاران
[B][M1]قرارت نه این بود با ما ز اول
[M2]که باشی قرار دل بی قراران
[B][M1]ندانم چه بود اینکه گشتند آخر
[M2]چنین ناامید از تو امیدواران
[B][M1]شد از تیغ مهرت دلم پاره پاره
[M2]چو ابرو ازو هر مژه اشکباران
[B][M1]قدح گیر جامی که جز می نبخشد
[M2]فراغت ز درد سر هوشیاران
[A]
[B][M1]ای همه سیمبران سنگ تو بر سینه زنان
[M2]تلخکام از لب میگون تو شیرین دهنان
[B][M1]با گل و بلبل اگر باد نه بوی تو رساند
[M2]آن چرا جامه دران آمد و این نعره زنان
[B][M1]دلق سالوس مرا پرده ناموس درید
[M2]جلوه تنگ قبایان تنک پیرهنان
[B][M1]چون نرنجم که درین بزم طرب نپسندند
[M2]یک ترنجم به کف از غبغب سیمین ذقنان
[B][M1]بر در پیر خرابات که خمخانه او
[M2]باد محروس ز سنگ ستم خم شکنان
[B][M1]می زدم حلقه برآمد ز درون آوازی
[M2]کای تو را خاتم دولت گرو اهرمنان
[B][M1]ساکن خانقه و مدرسه می باش که نیست
[M2]کنج میخانه ما جز وطن بی وطنان
[B][M1]لاف قوت مزن ای پشه عاجز که شکست
[M2]زیر این بار گران پشت همه پیلتنان
[B][M1]جامی این نظم حسن گر بفرستد سوی فارس
[M2]حافظش نام نهد خسرو شیرین سخنان
[A]
[B][M1]حکایت کرد باد از گل، گل از پیراهن جانان
[M2]که نبود بوی جانان جز نصیب پاکدامانان
[B][M1]پر از لاله ست صحرا داغ هجران دیده ای گویی
[M2]گذشته ست آن طرف از دیده ها خون دل افشانان
[B][M1]تو خوش زی ای به بزم وصل در سر ساغر عشرت
[M2]که من هم سرخوشم بیرون در از سنگ دربانان
[B][M1]به دل پیکان او ناآمده دل می رود پیشش
[M2]بلی شرط مروت باشد استقبال مهمانان
[B][M1]به فکر آن دهان دل را چه سان آرم ز زلف او
[M2]نیاید شیوه جمعیت از خاطر پریشانان
[B][M1]کله کج کرده دامن بر زده می آید آن کافر
[M2]خدایا دور دار آن آفت دین از مسلمانان
[B][M1]به دستی می به دستی دست وی جامی چه خوش باشد
[M2]به پای سرو و گل گشتن قدح نوشان غزل خوانان
[A]
[B][M1]زهی ابرویت قبله پاک دینان
[M2]به ناز تو خوش خاطر نازنینان
[B][M1]چه پنهان فتاده ست راز میانت
[M2]که گم شد در او فکر باریک بینان
[B][M1]فسونهای آن چشم جادو چه گویم
[M2]کزو بسته شد نطق سحرآفرینان
[B][M1]تو را دل خوش از حشمت خوبرویی
[M2]چه دانی غم و درد اندوهگینان
[B][M1]چو نعل سمندت به ره گاه سجده
[M2]نشان مانده از ابروی مه جبینان
[B][M1]تویی خرمن حسن و هستند بر تو
[M2]نظر دوخته هر طرف خوشه چینان
[B][M1]شد از عشق رسوای هر کوی جامی
[M2]ازان رفت در سلک عزلت نشینان
[A]
[B][M1]موسم عید و بهار خرم و شاه جهان
[M2]سایه ابر و کنار سبزه و آب روان
[B][M1]مطرب خوش لهجه را بر لب نوای ارغنون
[M2]ساقی گلچهره را بر کف شراب ارغوان
[B][M1]ای که می لافی ز لطف طبع خود انصاف ده
[M2]در چنین حالی ز می پرهیز کردن چون توان
[B][M1]باده نوشین روان در جام زر ریز ای ندیم
[M2]قصه جم تا کی و افسانه نوشین روان
[B][M1]مطربا بر توست گوش آن مست را بشنو ز من
[M2]چند حرفی در بیان شوق و او را بشنوان
[B][M1]شد خراب از نیکوان هم دین و هم دنیا مرا
[M2]دیگران رنج از بدان بینند و من از نیکوان
[B][M1]بهر بزم شاه جامی را ز شهرستان غیب
[M2]می رسد نقل معانی کاروان در کاروان
[A]
[B][M1]کنا شئون ذاتک فی وحدة البطون
[M2]صرنا سواک حیث تقلبت فی الشئون
[B][M1]یک جلوه کرد حسن تو بیرون فکند عکس
[M2]هر نقش دلربا که نهان بود در درون
[B][M1]ما را ز ذات و فعل و صفت هیچ بهره نیست
[M2]جز آنکه تو به صورت ما آمدی برون
[B][M1]ساقی بیا و باده بی چند و چون بیار
[M2]از بزمگاه عشق مبرا ز چند و چون
[B][M1]بازم رهان ز خویش که در کارگاه عشق
[M2]کاری نکرد مصلحت عقل ذوفنون
[B][M1]مطرب بساز پرده که عشق آشکار کرد
[M2]رازی که زیر پرده نهان بود تاکنون
[B][M1]جامی نشان ز منزل مقصود می دهد
[M2]ای سالکان راه طلب این تذهبون
[A]
[B][M1]ای به رخت هر نفس مهر دل ما فزون
[M2]وجهک «شمس الضحی » نحن له عابدون
[B][M1]ابرو و قد خوشت صورت «نون والقلم »
[M2]نقش خط دلکشت معنی «ما یسطرون »
[B][M1]خامه ابداع را چون الف قامتت
[M2]نامده یک حرف خوش بر ورق کاف و نون
[B][M1]کس حرکت با سکون جمع ندیده ست ازان
[M2]با حرکات خوشت رفت ز جانم سکون
[B][M1]کوهکن از بیستون ساخت به صنعت ز سنگ
[M2]من شدم ای سنگدل کوه بلا را ستون
[B][M1]حاصل بی حاصلان چیست جدا از درت
[M2]جانی و صد گونه درد چشمی و صد قطره خون
[B][M1]در ز صدف دور ماند شهر گهر از کان جدا
[M2]حسرت لعلت نرفت از دل جامی برون
[A]
[B][M1]دل چشمه چشمه شد ز خدنگ تو و کنون
[M2]آید به راه دیده ز هر چشمه جوی خون
[B][M1]خواهم که لب به آه گشایم گهی ولی
[M2]ترسم کشد زبانه برون آتش درون
[B][M1]می گویم از وصال تو با خود فسانه ها
[M2]درد فراق را به همین می کنم فسون
[B][M1]هر لحظه دل به فن دگر می بری ز خلق
[M2]در دلبری نبوده کسی چون تو ذوفنون
[B][M1]دل را به جرم عشق ملامت چه فایده
[M2]کش بخت تیره گشت بدین شیوه رهنمون
[B][M1]هر دم مکن فسون که روزی رسی به وصل
[M2]کین آرزو ز حوصله ما بود برون
[B][M1]در حق جامی آنچه توان می کن از جفا
[M2]مشکل که عاشق دگر افتد چنین زبون
[A]
[B][M1]ز درد تا شده چشمت چو اشک ما گلگون
[M2]نشسته اند ازین درد مردمان در خون
[B][M1]نه درد چشم ز گردون رسید چشم تو را
[M2]مرا رسید ز درد تو ناله بر گردون
[B][M1]مرا تو چشمی و درد تو درد چشم من است
[M2]گرفت چشم مرا درد چو ننالم چون
[B][M1]ز درد اهل نظر پیش ازینت آنچه به گوش
[M2]رسیده بود بدیدی به چشم خویش اکنون
[B][M1]اگر تو خون نکنی کم به درد چشم ای کاش
[M2]که دمبدم نکند غمزه تو خون افزون
[B][M1]هزار چشم برون در تو فرش ره است
[M2]بدان امید که یکدم قدم نهی بیرون
[B][M1]سواد گفته جامی فسون هر درد است
[M2]ولی به چشم تو مشکل درآید این افسون
[A]
[B][M1]تبارک الله ازین شکل و شیوه موزون
[M2]تو را رسد که بنازی به حسن روزافزون
[B][M1]چو زندگانی عاشق به وصل معشوق است
[M2]یکی ست فرقت لیلی و مردن مجنون
[B][M1]گمان صبر و سکون داشتم به خود لیکن
[M2]چو از تو دور فتادم چه جای صبر و سکون
[B][M1]ز جان سوختگان غمت برآمد دود
[M2]تو را چو گرد شکر خاست خط غالیه گون
[B][M1]همی فتاد ز بار غم تو خانه دل
[M2]اگر نه تیر تو بودی درین خرابه ستون
[B][M1]ز نقد عشق چو باشد خزانه دل را
[M2]چه سود حشمت جمشید و گنج افریدون
[B][M1]به تیغ مهر چو آن ماه کشت جامی را
[M2]چه جرم بر روش چرخ و گردش گردون
[A]
[B][M1]ای با لب تو طوطی شیرین زبان زبون
[M2]کردی عنان ز پنجه سیمینبران برون
[B][M1]با حسن التفات تو معتاد گشته ام
[M2]بر ما مکن عبور تغافل کنان کنون
[B][M1]گر بشکنی به سنگ ستم حقه دلم
[M2]جز گوهر نیاز نیابی در آن درون
[B][M1]لب تشنه می روم ز غمت گر چه می رود
[M2]بر رویم از دو دیده پرخون عیان عیون
[B][M1]خواهی دلا بپای کنی خیمه مراد
[M2]زان مو طلب طناب وز آن قد ستان ستون
[B][M1]در ملک عشق منصب عالی و دون بسیست
[M2]نیکان نموده میل به عالی بدان به دون
[B][M1]جامی علم به عالم دیوانگی فراخت
[M2]چون ساخت عشق رایت فرزانگان نگون
[A]
[B][M1]صوفی چه فغان است که من این الی این
[M2]این نکته عیان است من العلم الی العین
[B][M1]ماالحاصل فی البین چه گویی سفری کن
[M2]چون خضر و بجوی این گهر از مجمع بحرین
[B][M1]در ذمه ما دین بود پرتو هستی
[M2]کو جذب فنایی که مؤدی شود این دین
[B][M1]در مشرب توحید بود وهم دویی کفر
[M2]در مذهب تقلید بود نفی دویی شین
[B][M1]این وحدت محض است که از کثرت تکرار
[M2]گاه اربعه و گاه ثلاثه ست و گه اثنین
[B][M1]عینی ست یگانه که چو از قید تعین
[M2]افزود بر آن نقطه پدید آمد ازو غین
[B][M1]جامی مکن اندیشه نزدیکی و دوری
[M2]لاقرب ولا بعد ولا وصل ولا بین
[A]
[B][M1]ای ز خورشید رخت تا ماه بعد المشرقین
[M2]اهل بینش را تماشای جمالت فرض عین
[B][M1]روی تو چون مه عیان سر دهانت بس نهان
[M2]در میان این و آن موی میانت بین بین
[B][M1]سبحه در گردن عصا در کف مصلا بر کتف
[M2]پای تا سر شیخ شهرت جوی ما شید است و شین
[B][M1]استخوانم شد ز غم صد پاره و هر پاره ای
[M2]زان مقامر پیشه دارد داغهای چون کعبتین
[B][M1]جان که از لب دادیم بستان به تیغ از من مباد
[M2]کز جهان بندم ز عشقت رخت ادا ناکرده دین
[B][M1]صوفی این دلق ملمع صرف وجه باده کن
[M2]در لباس صورت از رندان نشاید زیب و زین
[B][M1]عزم مسجد کردم از میخانه پیر میفروش
[M2]گفت یار اینجاست جامی این تمشی این این
[A]
[B][M1]بیا ای اهل دل را قرة العین
[M2]کمان ابروانت قاب قوسین
[B][M1]میان موی تا موی میانت
[M2]نمی بیند خرد یک موی مابین
[B][M1]لبت را گفتم ای جان این قلبی
[M2]دهانت گفت پنهان حیث لا این
[B][M1]به وام از میکده بردم سبویی
[M2]مرا بادا به گردن دایم این دین
[B][M1]ز جامی گر تو سر خواهی و دیده
[M2]برد فرمان تو بالرأس والعین
[A]
[B][M1]ای ز لعلت کامجو روح الامین
[M2]خط سبزت رحمة للعالمین
[B][M1]گل لطافت دارد و سرو اعتدال
[M2]تو سهی قامت هم آن داری هم این
[B][M1]در رهم گر گویی از سرکن قدم
[M2]پایم از شادی نیاید بر زمین
[B][M1]گرد سبزه کم نشیند باغبان
[M2]تا نشاندی سبزه گرد یاسمین
[B][M1]گر نبینم هفته ای ماه رخت
[M2]بگذرم آهم ز چرخ هفتمین
[B][M1]تا کمین کردی تو شیران گشته اند
[M2]آهوی چشم تو را صید کمین
[B][M1]ریخته در پای تو جامی ز چشم
[M2]همچو نظم خویش درهای ثمین
[A]
[B][M1]ترک شهر آشوب من زینسان که شد صحرانشین
[M2]خواهم از شوقش به صحرا رو نهادن بعد ازین
[B][M1]هر کجا منزل کند شب گر تواند زآسمان
[M2]مه زند بهر نزولش خیمه بر روی زمین
[B][M1]توسن عقلم که از عشق بتان سر می کشد
[M2]عشوه آن شهسوار آخر کشیدش زیر زین
[B][M1]آن سپاهی را نبینم جز به لشکرگاه حشر
[M2]گر چنین آرد سپاه هجر بر جانم کمین
[B][M1]زارم از دوری خدا را ای که سویش می روی
[M2]چشم خود می بخشمت بستان و از دورش ببین
[B][M1]کحل دولت خواهی از میل سعادت دیده را
[M2]خاکی از پایش بجو خاشاکی از راهش بچین
[B][M1]کمترین بندگان جامی به یادش داد جان
[M2]هیچ کس یادش نداد از بندگان کمترین
[A]
[B][M1]مشو سنگین دلا مشغول چوگان باختن چندین
[M2]یکی چوگان حوالت کن به من جانبازی من بین
[B][M1]نظر بر گوی داری اینقدر گویی نمی دانی
[M2]که سرگردان تر از گویم درین میدان من مسکین
[B][M1]مزن چوگان مباد افگار گردد آن کف نازک
[M2]مران توسن مباد آزار گیرد آن تن سیمین
[B][M1]مه از خنگ فلک خواهد به پای مرکبت افتد
[M2]چو با این عشوه و دستان کنی جولان ز پشت زین
[B][M1]چه تازی هر طرف توسن خدا را بهر آسایش
[M2]فرود آ لحظه ای بر دیده گریان من بنشین
[B][M1]دل و جانم فدای آن رخ پرخوی که پنداری
[M2]قران کرده ست خورشید جهان افروز با پروین
[B][M1]مینداز از نظر جانا چنین یکباره جامی را
[M2]که هم دل در سر و کار تو کرد آن مبتلا هم دین
[A]
[B][M1]کشیده بود مه از حسن سر به چرخ برین
[M2]چو دید روی تو آمد ز آسمان به زمین
[B][M1]ز دیده بس که نگین های لعل ریخت گرفت
[M2]گدای تو همه روی زمین به زیر نگین
[B][M1]کمین چشم تو را بنده ایم بهر خدای
[M2]مپوش چشم عنایت ز بندگان کمین
[B][M1]شمیم زلف تو شد همدم نسیم شمال
[M2]ز رشک نافه به صحرا فکند آهوی چین
[B][M1]ز خود روم چو تو آیی و حال من بینی
[M2]وگر زمن نشود باورت بیا و ببین
[B][M1]منم به میکده عشق گشته مفلس و عور
[M2]نه جان به جای نه جانان نه دل به دست نه دین
[B][M1]مبین حقارت جامی که در هوای قدت
[M2]همای همت او طائری ست سدره نشین
[A]
[B][M1]پس از مردن به خاک من گذر کن غمگذار من
[M2]ببین صد حرف غم در هر خط از لوح مزار من
[B][M1]به کویت بس که آه آتشین از دل برآوردم
[M2]سگت را داغها مانده ست بر جان یادگار من
[B][M1]نبیند کس فروغ مهر را تا حشر اگر ناگه
[M2]فتد بر روی روز این سایه شبهای تار من
[B][M1]فرود آید شبی این کلبه غم بر سرم زینسان
[M2]که طوفان می کند در گریه چشم اشکبار من
[B][M1]به خاک من چو باد ار بگذری ای جان پس از عمری
[M2]برت صد داستان غم فرو ریزد غبار من
[B][M1]خدا را شهسوارا بیش ازین جولان مده توسن
[M2]که شد یکبارگی از کف عنان اختیار من
[B][M1]ز عشقت مرد مسکین جامی و نامد تو را در دل
[M2]که بود افتاده روزی بیدلی بر رهگذار من
[A]
[B][M1]ای ز عشقت صد بلا بر جان غم پرورد من
[M2]کرده آشوب غمت تاراج خواب و خورد من
[B][M1]من ندارم تاب بی دردی خدا را ای طبیب
[M2]مرهمی فرما که هر دم بیش گردد درد من
[B][M1]خاک گشتم در رهت بگذر به من ای سروناز
[M2]پیش ازان روزی که آیی و نیابی گرد من
[B][M1]سوی تو همراه اشک آمد تنم دامن مکش
[M2]ای گل خندان ازین خاشاک آب آورد من
[B][M1]دیگری را بر تو چون گیرم بدل چون مثل تو
[M2]در همه عالم نیابد فکر عالم گرد من
[B][M1]ره به گلزارم مده بی او مباد ای باغبان
[M2]تازه گلها را خزان آید ز آه سرد من
[B][M1]گفته جامی ندارد رنگی از سودای ما
[M2]شرم دار آخر ز اشک سرخ و رنگ زرد من
[A]
[B][M1]روزی که می سرشت فلک آب و خاک من
[M2]می سوخت ز آتش تو دل دردناک من
[B][M1]سررشته وصال تو گر آمدی به کف
[M2]پیوند یافتی جگر چاک چاک من
[B][M1]هر چند دل ز یاری خود پاک بینمت
[M2]دانم سرایتی بکند عشق پاک من
[B][M1]روزی که می نوشت قضا نامه اجل
[M2]شد نامزد به تیغ جفایت هلاک من
[B][M1]جامی مجوی خوش دلی از من که در ازل
[M2]آمیختند با غم و درد آب و خاک من
[A]
[B][M1]نوبهاران که دمد شاخ گلی از گل من
[M2]غنچه هایش بود آغشته به خون دل من
[B][M1]بی تو زینسان که به جان آمدم از هستی خویش
[M2]زود باشد که شود کوی عدم منزل من
[B][M1]نبود همره جانم به جز اندیشه تو
[M2]چون ببندند ازین دیر فنا محمل من
[B][M1]لطف فرما و بکش تیغ و بکش زار مرا
[M2]گر چه حیف است که باشد چو تویی قاتل من
[B][M1]این چه سود است و چه سودا که به بازار غمت
[M2]سیم اشک و زر رخساره بود حاصل من
[B][M1]زانچه سلطان خیال تو مرا تعیین کرد
[M2]دم نقد اشک چو خون بیش نشد واصل من
[B][M1]جامیا تا بتوان جام می از دست منه
[M2]که ازین یافت گشایش همگی مشکل من
[A]
[B][M1]زان خط کرام الکاتبین تا خواند حسب حال من
[M2]ننوشت جز سودای او در نامه اعمال من
[B][M1]زینسان که با من می کند هندوی زلفش سرکشی
[M2]خواهد شد از کف عاقبت سرشته اقبال من
[B][M1]هرگه که تنها رو نهم تا بینم آن خورشید را
[M2]آید رقیب رو سیه چون سایه از دنبال من
[B][M1]در گلشن عیش از دلم کم جو نشان خرمی
[M2]کافتاده در دام بلا آن مرغ فارغ بال من
[B][M1]خاموشی عشقم رهاند از شیوه بحث و جدل
[M2]رفت آنکه رفتی تا فلک فریاد قیل و قال من
[B][M1]پیش سگان کوی او مالم برای آب رو
[M2]بر خاک ره روی چو زر این ست جاه و مال من
[B][M1]قاصد که گفت آن سنگدل بر قتل جامی قرعه زد
[M2]زین مژده اقبال شد پیک مبارک فال من
[A]
[B][M1]با یار کوچ کرده که گوید پیام من
[M2]وانجا به جز صبا که رساند سلام من
[B][M1]من کیستم که نامه فرستم به سوی او
[M2]در نامه سگانش نویسید نام من
[B][M1]جانم ستد که از لب شیرین عوض دهم
[M2]رفت آخر و به گردن خود برد وام من
[B][M1]عمری ز اشک دانه فشاندم ولی چه سود
[M2]چون نامد آن کبوتر رحمت به دام من
[B][M1]ای صید پیشه چاره چه سازم خدای را
[M2]کان آهوی رمیده شود صید رام من
[B][M1]تا کی به وصل سیم عذاران کنم طمع
[M2]صد ره مرا بسوخت طمع های خام من
[B][M1]جامی مگوی کین همه مستی و شور چیست
[M2]کز خم عشق پر ترک افتاد جام من
[A]
[B][M1]ای ز تو کوه کوه غم بر دل مبتلای من
[M2]نیست مراد خاطرت جز غم و جز بلای من
[B][M1]هر مژه کرده جوی خون بر رخ من روان ولی
[M2]کیست که با تو دم زند از من و ماجرای من
[B][M1]مهر و وفای من مبین ترک جفای خود مکن
[M2]زانکه جفای چون تویی نیست کم از وفای من
[B][M1]گر چو سگان دهند ره در پی محمل توام
[M2]چرخ به فرق سرکشد هودج کبریای من
[B][M1]نامه صفت سیاه رو مانم اگر نه فضل تو
[M2]خامه مغفرت کشد بر ورق خطای من
[B][M1]باد همیشه تا بود نام و نشان ز بود ما
[M2]مسند ناز جای تو خاک نیاز جای من
[B][M1]تا به کرشمه گفته ای مردم چشم جامیم
[M2]چشم سپهر می برد سرمه ز خاک پای من
[A]
[B][M1]ای خاک پای توسنت افزوده آب روی من
[M2]در عشقت از روز ازل با محنت و غم خوی من
[B][M1]هر روز بر شکل دگر خود را به راهت افکنم
[M2]باشد ندانی کان منم بینی به رحمت سوی من
[B][M1]در جست و جوی وصل تو آمد به سر عمرم ولی
[M2]نبود به جز بی حاصلی محصول جست و جوی من
[B][M1]تا کی پی آغوش تو هر سو برم دست هوس
[M2]مشکل که آرد چون تویی سر در خم بازوی من
[B][M1]زین گونه کز سر تا قدم بگرفت دردت مو به مو
[M2]شاید که خیزد دمبدم صد ناله از هر موی من
[B][M1]دانم که گردد عاقبت آلوده خراب اجل
[M2]این سر که دارد روز و شب بالین سر زانوی من
[B][M1]خوش آنکه شب با پاسبان گفتی که جامی را بران
[M2]تا چند باشد تنگ ازو جا بر سگان کوی من
[A]
[B][M1]نگار شوخ چشم تیز خشم تندخوی من
[M2]نمی بیند به چشم مرحمت یک بار سوی من
[B][M1]به رویم از مژه خوناب وز دل خون ناب آمد
[M2]چه گویم کز فراق او چها آمد به روی من
[B][M1]دم قتلم چو تیغ او ز سوز سینه بگدازد
[M2]ز آب زندگانی خوشتر آید در گلوی من
[B][M1]تماشای رخش را هر سر مو گر شود چشمی
[M2]سر مویی نگردد کم به رویش آرزوی من
[B][M1]در آن کو عمرها گشتم نگفت آن بی وفا هرگز
[M2]که این مسکین سرگردان چه می جوید به کوی من
[B][M1]به خوبان عشق ورزیدن مرا خویی ست دیرینه
[M2]به زودی کی توان ای پندگو اصلاح خوی من
[B][M1]مگو جامی کزان مشکین سلاسل پای دل بگسل
[M2]که پیوندی ست با او محکم از هر تار موی من
[A]
[B][M1]کس وصالت چنین نخواست که من
[M2]وز فراقت چنین نکاست که من
[B][M1]گفته ای بر رخم که عاشق تر
[M2]چهره زرد من گواست که من
[B][M1]همه کس مبتلای توست ولی
[M2]نه بدین گونه مبتلاست که من
[B][M1]دل که درمانده جدایی توست
[M2]نه چنان از درت جداست که من
[B][M1]کیست گفتم به راستی چو قدت
[M2]سرو بالا کشید راست که من
[B][M1]گفت جامی که می برد سوی دوست
[M2]باد صبح از میانه برخاست که من
[B][M1]بی تو هستم میان آتش و آب
[M2]کز دل و دیده عمرهاست که من
[A]
[B][M1]ای غمت شادکامی دل من
[M2]وز غمت پر تمامی دل من
[B][M1]شد به عشق تو در جهان بدنام
[M2]این بود نیکنامی دل من
[B][M1]صرف سودای زلف و خال تو شد
[M2]نقد عمر گرامی دل من
[B][M1]گرد رخ دور خط مشکینت
[M2]هست طوق غلامی دل من
[B][M1]زود بگذشت در رهت ز دو کون
[M2]بنگر تیزگامی دل من
[B][M1]می برد مهر خامی از میوه
[M2]برد مهر تو خامی دل من
[B][M1]از هجوم سموم گردش دهر
[M2]شعر جامی ست حامی دل من
[A]
[B][M1]چه کمر بسته ای به کین با من
[M2]که خوشی با همه همین با من
[B][M1]سرو نازی و هرگزت ننشاند
[M2]یک زمان بخت بر زمین با من
[B][M1]چه خطا دیده ای ز من که تو را
[M2]شد چنان طبع نازنین با من
[B][M1]که به کام تو زهر با دگران
[M2]خوشتر آید از انگبین با من
[B][M1]من که باشم که گویمت همه عمر
[M2]باش همراز و همنشین با من
[B][M1]قرنها داغ انتظار کشم
[M2]تا شوی ساعتی قرین با من
[B][M1]گفتی از کوی ما برو جامی
[M2]رفتم اینک نه دل نه دین با من
[A]
[B][M1]صوفی متاع صومعه رهن شراب کن
[M2]پیرانه سر تلافی عهد شباب کن
[B][M1]مستم ز نشئه می عشق پریوشی
[M2]بر یاد لعلش از دو سه جامم خراب کن
[B][M1]عیب است لاف عشق جوانان و عهد شیب
[M2]موی سفیدم از می گلگون خضاب کن
[B][M1]بدنام و شهر رانده و رسوای عالمیم
[M2]ای پارسا ز صحبت ما اجتناب کن
[B][M1]کسب کمال و فضل فضولی ست ای پسر
[M2]از عاشقان فضیلت عشق اکتساب کن
[B][M1]معنی یکی ست گر چه صور مختلف فتاد
[M2]این نکته را قیاس ز بحر و حباب کن
[B][M1]جامی جناب پیر مغان قبله دعاست
[M2]هر چیز کالتماس کنی زان جناب کن
[A]
[B][M1]عاشقان را قوت جان از لعل شکرخند کن
[M2]سرکشان را پای دل در زلف مشکین بند کن
[B][M1]سوخت جانم در تمنای لب شیرین تو
[M2]تلخکامی را به دشنامی ز خود خرسند کن
[B][M1]گر گسست از دست مظلومان عنان تو سنت
[M2]رشته جان از تنم برکش بدان پیوند کن
[B][M1]تا به کی فارغ گذشتن از گرفتاران دل
[M2]گوشه چشمی به حال ناتوانی چند کن
[B][M1]عکس لب در جام می بنمای و آنگه خوش بنوش
[M2]شربت تلخ است آن را چاشنی از قند کن
[B][M1]وعده وصل ار دهی خوش کن به سوگندی دلم
[M2]نقد جان بستان ز من کفارت سوگند کن
[B][M1]مرد حاجتمند یک دیدار جامی بر درت
[M2]رحمتی بر حال درویشان حاجتمند کن
[A]
[B][M1]پیاده سوی چمن سرو من گذار مکن
[M2]به سبزه و سمن آن پای را فگار مکن
[B][M1]به خون نشست گل از رشک سبزه بهر خدا
[M2]که پا برهنه دگر گشت جویبار مکن
[B][M1]گل است آن کف پا گل به پیش او خاری
[M2]به خاک پات که آزار گل به خار مکن
[B][M1]به خنجر ستم و جور سینه ام مشکاف
[M2]چو لاله داغ نهان من آشکار مکن
[B][M1]چو خوی تلخ توام ناامید خواهد کشت
[M2]مرا به عشوه شیرین امیدوار مکن
[B][M1]به مردم از تو بسی لاف آبرو زده ام
[M2]مران به خواریم از پیش و شرمسار مکن
[B][M1]نماند دل که ز درد تو خون نشد جامی
[M2]خدای را که چنین ناله های زار مکن
[A]
[B][M1]ای دیده بشنو گفت من نظاره آن رو مکن
[M2]من خو به هجران کرده ام دیگر مرا بدخو مکن
[B][M1]ای کز پی نظاره ره بر کوی آن مه می کنی
[M2]یا ترک دین و دل بگو یا خود گذر زانسو مکن
[B][M1]رویش ببین ای باغبان شرمی بدار از روی خود
[M2]پیش چنان رو بیش ازین وصف گل خودرو مکن
[B][M1]ای بسته دل در نیکوان با طعن دشمن شاد زی
[M2]روی نکو می بایدت اندیشه از بدگو مکن
[B][M1]هم یاد او می سوزدم هم گفتن غیری ازو
[M2]رحمی نما ای همنشین چندین حدیث او مکن
[B][M1]ایمن نمی بینم دلی از چشم سحرانگیز تو
[M2]چندین فسون دلبری تعلیم آن جادو مکن
[B][M1]جامی به جان آمد سگش از ناله و فریاد تو
[M2]شبهای تنهایی دگر جا بر سر آن کو مکن
[A]
[B][M1]با اسیران ای رقیب آغاز بدخویی مکن
[M2]تلخ کردی عیش ما چندین ترشرویی مکن
[B][M1]در حق ما گر بد اندیشد رقیب از خوی بد
[M2]تو رخ نیکوی خود بین غیر نیکویی مکن
[B][M1]ای خوش آن شبها که پایت را کنم بر دیده جا
[M2]تو کشی از ناز پا سوی خود و گویی مکن
[B][M1]از تو بوی جان دمد وز باد بستان بوی گل
[M2]بیش ازین گو پیش تو اظهار خوشبویی مکن
[B][M1]زان دو ساعد پنجه صبر مرا برتافتی
[M2]ناتوانم با من اینسان سخت بازویی مکن
[B][M1]کس نمی بینم که سحر چشم تو خوابش نبست
[M2]بیش ازین آن شوخ را تعلیم جادویی مکن
[B][M1]رسم تو دلجویی آمد این زمان کاندر رهت
[M2]نقد دل گم کرد جامی ترک دلجویی مکن
[A]
[B][M1]بنمای رخ که مطلع صبح صفاست این
[M2]آیینه جمال نمای خداست این
[B][M1]کردم بسی طفیل سگان بر در تو جای
[M2]هرگز نگفتیم چه کس است از کجاست این
[B][M1]بر سینه می زدم ز غمت سنگ هر که دید
[M2]گفتا به عشق سنگ دلی مبتلاست این
[B][M1]هرگز نکردی از لب خود کام من روا
[M2]ای بی وفا به شرع وفا کی رواست این
[B][M1]زلف دوتاست پیش رخم گفته ای نقاب
[M2]زلف دو تا مگوی که دام بلاست این
[B][M1]بیگانه وار می گذری بر گدای خویش
[M2]آخر نه با سگان درت آشناست این
[B][M1]می زد رقیب طعنه جامی سگ تو گفت
[M2]هیچش مگو که همدم دیرین ماست این
[A]
[B][M1]بیمار غمت را نفس بازپس است این
[M2]پاس نفسش دار که آخر نفس است این
[B][M1]بی واسطه گفت زبان پرسش او کن
[M2]کش واسطه رحمت جاوید بس است این
[B][M1]ای بوالهوس از معرکه عشق و ملامت
[M2]بگذر به سلامت که نه جای هوس است این
[B][M1]از ناله ما فارغی ای صاحب محمل
[M2]در گوش تو گویی نغمات جرس است این
[B][M1]از گلشن فیروزه چرخم چه گشاید
[M2]مرغ دل محنت زدگان را قفس است این
[B][M1]گاهی که خرامی سر من زیر قدم کن
[M2]انگار فتاده به زمین خار و خس است این
[B][M1]عمری به درت جامی درمانده به سر برد
[M2]یک بار نگفتی که بر این در چه کس است این
[A]
[B][M1]مهی از راه برآمد نه که افزون ز مه است این
[M2]سر من خاک ره او اگر آن کج کله است این
[B][M1]همه حسن است و ملاحت همه لطف است و صباحت
[M2]نه بت چارده ساله که مه چارده است این
[B][M1]شده بر هر سر راهش سپهی جمع ز خوبان
[M2]بشکن گو سپه شه که شه صد سپه است این
[B][M1]نه مرا بستر لعل است شب اندر ته پهلو
[M2]که ز خون مژه بسته جگر ته به ته است این
[B][M1]چو شب از محنت فرقت اگرم روز سیه شد
[M2]نکنم ناله ازان مه که ز بخت سیه است این
[B][M1]من و ویرانه محنت که به شبهای جدایی
[M2]دل خو کرده به غم را شده آرامگه است این
[B][M1]به رهت پست فتاده ست سر جامی بیدل
[M2]قدمی رنجه کن آخر نه کم از خاک ره است این
[A]
[B][M1]هر سو مرو جولان کنان چابک سوارا بیش ازین
[M2]از کف برون رفته عنان مپسند ما را بیش ازین
[B][M1]بهر نثارت هر نفس جانی به دست آییم و بس
[M2]بستان که نبود دسترس مشتی گدا را بیش ازین
[B][M1]خون دل هر مرد و زن آمد برون از هر شکن
[M2]جانا گره محکم مزن زلف دو تا را بیش ازین
[B][M1]برطرف بستان جا مکن در پای گل ماوا بکن
[M2]با سرو هم بالا مکن شاخ گیا را بیش ازین
[B][M1]از جنبش پیراهنت آزرده می گردد تنت
[M2]رخصت مده پیراهنت گشتن صبا را بیش ازین
[B][M1]جان می دهم بهر خدا گردی ده از راهت مرا
[M2]هر چند می دانی بها آن توتیا را بیش ازین
[B][M1]جامی ز هر سیمینبری با سنگ تو دارد سری
[M2]ضایع مکن با دیگری سنگ جفا را بیش ازین
[A]
[B][M1]مردم شکارا کین مجو با دوستداران بیش ازین
[M2]کافر سوارا سرمکش زین خاکساران بیش ازین
[B][M1]آهنگ ناز و کین مکن تاراج عقل و دین مکن
[M2]بهر خدا آیین مکن آزار یاران بیش ازین
[B][M1]بر ریش دل مرهم بود داغت منه بهر خدا
[M2]داغ غم بی مرهمی بر دلفگاران بیش ازین
[B][M1]گفتی غم و درد تو را هر دم فزایم اندکی
[M2]دارند امید از خوی تو امیدواران بیش ازین
[B][M1]بردی نخست از دل قرار آنگه نهفتی رخ ز ما
[M2]مپسند آیین جفا با بی قراران بیش ازین
[B][M1]باز ای سوار کج کله بر ما چه می رانی سپه
[M2]بگذر که نبود مور را تاب سواران بیش ازین
[B][M1]نعل سمندش جامیا حیف است کآلاید به گل
[M2]بر رهگذار او مریز از دیده باران بیش ازین
[A]
[B][M1]این منم یارب ز درد عاشقی زار این چنین
[M2]کس مبادا در جهان هرگز گرفتار این چنین
[B][M1]ای که می بینم تو را اکنون عنان دل به کف
[M2]حال من بین دل مده از دست زنهار این چنین
[B][M1]نی ز بختم روی یاری نی ز یار امید لطف
[M2]آه من چون می زیم بخت آنچنان یار این چنین
[B][M1]در خور مهر و وفا گر نیستم بهر خدا
[M2]از جفاهای خودم محروم مگذار این چنین
[B][M1]نور چشم من چه واقع شد گناه ما چه بود
[M2]کز نظر انداختی ما را به یکبار این چنین
[B][M1]دل ندادم تا ندیدم از تو صد لطف و کرم
[M2]من چه دانستم که خواهی شد ستمگار این چنین
[B][M1]گر به تیغ عشق جامی کشته شد تدبیر چیست
[M2]عشق اگر این ست خواهد کشت بسیار این چنین
[A]
[B][M1]الله الله کیست مست باده ناز این چنین
[M2]کرده با خونین دلان بدمستی آغاز این چنین
[B][M1]چند بار سرکشم خواهم فکندن در رهش
[M2]گر رسد بار دگر مست و سرانداز این چنین
[B][M1]قالب فرسوده را خواهد شکستن چون قفس
[M2]مرغ جان را گر بود سوی تو پرواز این چنین
[B][M1]راز عشقت را چو جان می خواستم دارم نهان
[M2]وه چه بودی گر نبودی گریه غماز این چنین
[B][M1]زار می بیند مرا وانگه تغافل می کند
[M2]از چه شد نامهربان آن نازنین باز این چنین
[B][M1]می ندانم چشم بهبود از کجا دارم که هست
[M2]عشق بدخو یار ظالم چرخ ناساز این چنین
[B][M1]گر سر جامی نگشتی پست زیر پای دوست
[M2]کی میان عاشقان بودی سرافراز این چنین
[A]
[B][M1]بیا جانا دل پر درد من بین
[M2]سرشک گرم و آه سرد من بین
[B][M1]غم مهجوری و بار صبوری
[M2]همه بر جان غم پرورد من بین
[B][M1]چو جان ازگرد تن دامن فشاند
[M2]به دامانت نشسته گرد من بین
[B][M1]تنم را سیل اشک آورد سویت
[M2]خس و خاشاک آب آورد من بین
[B][M1]مگو رنگی ندارد جامی از عشق
[M2]سرشک سرخ و روی زرد من بین
[A]
[B][M1]قبای ناز درپوش و نیاز پادشاهان بین
[M2]کلاه دلبری کج نه شکست کج کلاهان بین
[B][M1]غم شبهای ما خواهی که چون روزت شود روشن
[M2]بیا و ناله شبگیر و آه صبحگاهان بین
[B][M1]چو کس را باز نبود در حریم حرمتت باری
[M2]سمند ناز بیرون ران و حال دادخواهان بین
[B][M1]ز دود دل سیه شد روی ما شبهای هجر ای مه
[M2]زکات حسن را روزی سوی این روسیاهان بین
[B][M1]شب است و بادیه هم راه ناپیدا و هم رهبر
[M2]بیا ای کعبه جان محنت گم کرده راهان بین
[B][M1]پناه ار ندهیم در سایه دیوار خود باری
[M2]به چشم مرحمت یک بار سوی بی پناهان بین
[B][M1]قدم در کوی عشقش می نهی اول بیا جامی
[M2]به تیغ بی نیازی کشته هر سو بی گناهان بین
[A]
[B][M1]طره شبرنگ و جعد مشکسای خویش بین
[M2]در خم هر موی صد دل مبتلای خویش بین
[B][M1]بر لب بام آ شبی هر سو چو من افتاده ای
[M2]سر نهاده زیر دیوار سرای خویش بین
[B][M1]برنشان پای تو رخ سوده ام شب تا سحر
[M2]از رخم اینک نشان بر خاک پای خویش بین
[B][M1]ز آرزوی یک نظر می میرم ای سلطان حسن
[M2]سرکشی از سر بنه سوی گدای خویش بین
[B][M1]برگ گل دیدن ز جیب غنچه گر داری هوس
[M2]دامن پیراهن از چاک قبای خویش بین
[B][M1]چند می پرسی کزین گونه چرا بیدل شدی
[M2]آینه بردار و شکل دلربای خویش بین
[B][M1]می روی تند و چو جامی صد گرفتار از قفا
[M2]آخر ای بی رحم یک بار از قفای خویش بین
[A]
[B][M1]جلوه آن شوخ و جولان سمند او ببین
[M2]هر طرف آزاده ای سر در کمند او ببین
[B][M1]فتنه را خواهی پی تاراج عقل و دین سوار
[M2]کرده جا بر پشت زین سرو بلند او ببین
[B][M1]بس که خون گریم به راهش چون مه نو در شفق
[M2]غرقه در خون دلم نعل سمند او ببین
[B][M1]لب ز می تر کرد طاووسان باغ سدره را
[M2]چون مگس پیرامن جلاب قند او ببین
[B][M1]ای که گویی گریه تلخ تو چندین بهر چیست
[M2]خنده شیرین ز لعل نوشخند او ببین
[B][M1]چشم بد را خالش افشانده ست بر آتش سپند
[M2]خط مشکین گرد رخ دود سپند او ببین
[B][M1]گفته ای جامی سبکبار است در جانش درآی
[M2]کوه محنت بر دل اندوهمند او ببین
[A]
[B][M1]ای به رخسار چو مه چشم و چراغ دگران
[M2]سوختم چند شوی مرهم داغ دگران
[B][M1]یار دمساز کسان وصل چه داریم طمع
[M2]نتوان خورد بر از میوه باغ دگران
[B][M1]دل چه بندم به مه و مهر که این ویرانه
[M2]روشنایی نپذیرد ز چراغ دگران
[B][M1]با تو ای باد صبا بوی کسی می یابم
[M2]مشو از بهر خدا عطر دماغ دگران
[B][M1]چند در تفرقه خاطر ما سعی کنی
[M2]ای مهیا ز تو اسباب فراغ دگران
[B][M1]خط سبزت نگرم نی رخ خوبان که به است
[M2]سبزه باغ تو از لاله راغ دگران
[B][M1]وه که افسانه جامی نشنیدی هرگز
[M2]تا نپرداختی از لابه و لاغ دگران
[A]
[B][M1]من و فکر تو چه بینم به جمال دگران
[M2]هم خیال تو مرا به که وصال دگران
[B][M1]غیرتم بر تو چنان است که گر دست دهد
[M2]نگذارم که درآیی به خیال دگران
[B][M1]به محالات رقیبان چه نهی سمع قبول
[M2]حال ما گوش کنی به که محال دگران
[B][M1]روز و شب تشنه جگر خاک درت بوسه زنم
[M2]من که لب تر نکنم ز آب زلال دگران
[B][M1]هر چه جز دوست برون می کنم از خلوت دل
[M2]کی بود در حرم شاه مجال دگران
[B][M1]می برد نامه او هدهد و ما دور دریغ
[M2]که پریدن نتوانیم به بال دگران
[B][M1]حال جامی ز غمت زار و تو از سنگدلی
[M2]می گشایی نظر لطف به حال دگران
[A]
[B][M1]دل به جان درمانده وان جان جهان با دیگران
[M2]من ز پا افتاده وان سرو روان با دیگران
[B][M1]آن که از خود دیدن جولان او رشک آیدم
[M2]چون توانم دیدنش جولان کنان با دیگران
[B][M1]التفات او چه خرسندی دهد چون بینمش
[M2]چشم ظاهر با خود و لطف نهان با دیگران
[B][M1]ای اجل بستان ز من این جان بی آرام را
[M2]تا به کی باشد مرا آرام جان با دیگران
[B][M1]جان به انبازی نشاید وین عجب کان سنگدل
[M2]یک زمان با ما نشیند یک زمان با دیگران
[B][M1]با من ار نامهربان شد نیست غم غم زان بود
[M2]کش به رغم خویش بینم مهربان با دیگران
[B][M1]جان جامی با خیالش روز و شب در گفت و گوست
[M2]جای آن دارد که نگشاید زبان با دیگران
[A]
[B][M1]هر بامداد کان مه راند سواره بیرون
[M2]آید ز شهر خلقی بهر نظاره بیرون
[B][M1]اشکم به خون بدل شد خون هم نماند وین دم
[M2]می اوفتد ز دیده دل پاره پاره بیرون
[B][M1]شد آتشین دل من صد پاره و آید اکنون
[M2]با دود آه یک یک همچون شراره بیرون
[B][M1]پیش رخت بتان را نبود مجال جلوه
[M2]تا آفتاب باشد ناید ستاره بیرون
[B][M1]درد دل حزین را با کوه اگر بگویم
[M2]آید صدای ناله از سنگ خاره بیرون
[B][M1]ناچار باشد ای دل بیچارگی کشیدن
[M2]زینسان که رفت ما را از دست چاره بیرون
[B][M1]می کرد دی شماره خیل سگان خود را
[M2]واحسرتا که جامی بود از شماره بیرون
[A]
[B][M1]مرو زین چشم تر ای اشک خونین دمبدم بیرون
[M2]شدم رسوا منه دیگر ز فرمانم قدم بیرون
[B][M1]به روز وصل خواهم چاک دل دوزم ز پیکانت
[M2]که ماند شادی و عشرت درون اندوه و غم بیرون
[B][M1]به صحرا وقت گل آن نیست لاله بلکه آتشها
[M2]ز خاک داغداران فراقت زد علم بیرون
[B][M1]زدی بر لوح سیم از مشک تر نونی رقم یعنی
[M2]نیاید خوشنویسان را چنین حرف از قلم بیرون
[B][M1]نگویم راز آن لب گر چه خوردم خون ازو عمری
[M2]بلی ندهد ز خم دردخورده باده نم بیرون
[B][M1]غمت از دل نرفت و رفت جان از تن نبوده ست آن
[M2]که می گفتم غمت آید ز دل با جان به هم بیرون
[B][M1]گرفت از تنگنای شهر هستی خاطر جامی
[M2]چه بودی گر قدم ننهادی از ملک عدم بیرون
[A]
[B][M1]باز ترکش بسته آن ترک سوار آمد برون
[M2]ای فدایش جان که بر عزم شکار آمد برون
[B][M1]قصد آن دارد که سازد عالمی را صید خویش
[M2]ور نه با تیر و کمان بهر چه کار آمد برون
[B][M1]با که می نوشیده یارب دوش کامروز این چنین
[M2]چشم خواب آلوده و سر پر خمار آمد برون
[B][M1]گر نمی آید بهار ای عاشق شیدا چه باک
[M2]اینک آن گل تازه تر از صد بهار آمد برون
[B][M1]هر که شد روزی به کوی او ز سوز عاشقان
[M2]با دل پرخون و چشم اشکبار آمد برون
[B][M1]در دلش نگرفت اگر چه می کند در سنگ جای
[M2]ناله و آهی کزین جان فگار آمد برون
[B][M1]دوش می گشتم بر آن در شد به پا خاری مرا
[M2]دیده می سودم بر آن چندانکه خار آمد برون
[B][M1]سالها بردم به سر بر خاک آن در منتظر
[M2]او برون نامد ولی جان ز انتظار آمد برون
[B][M1]این تن فرسوده جامی خاک بودی کاشکی
[M2]بر سر راهی که آن چابک سوار آمد برون
[A]
[B][M1]بازم اندیشه یاری ست که گفتن نتوان
[M2]بر دل از وی غم و باریست که گفتن نتوان
[B][M1]دل وحشی که نشد رام کسی وه که کنون
[M2]صید فتراک سواریست که گفتن نتوان
[B][M1]گر به خونابه برون نقش و نگار است چه باک
[M2]که درون نقش و نگاری ست که گفتن نتوان
[B][M1]صید چشمت به دلیری نرهد کان آهو
[M2]آن چنان شیر شکاری ست که گفتن نتوان
[B][M1]گر شدم مست جمالت چه عجب کین گل نو
[M2]از کهن باغ بهاری ست که گفتن نتوان
[B][M1]سخنت معجز از آنست که این حرف شگرف
[M2]از لب نکته گذاری ست که گفتن نتوان
[B][M1]چند پرسید ز جامی که بگو یار تو کیست
[M2]گلرخی لاله عذاری ست که گفتن نتوان
[A]
[B][M1]یافتن پیش تو راهی نتوان
[M2]سویت از دور نگاهی نتوان
[B][M1]آه کز آتش تو سوخت دلم
[M2]وز دل سوخته آهی نتوان
[B][M1]غم دل را مکن از چهره قیاس
[M2]کوه را وزن به کاهی نتوان
[B][M1]با تو از سرو چمن چون گویم
[M2]نسبت گل به گیاهی نتوان
[B][M1]دیدن روی تو گه گه چه خوش است
[M2]ناخوش آن ست که گاهی نتوان
[B][M1]ناله ام جز به سر کوی تو نیست
[M2]داد جز بر در شاهی نتوان
[B][M1]دوش جامی به خیال رخ تو
[M2]گفت شعری که به ماهی نتوان
[A]
[B][M1]ای فلک تا کی دل و جان خرابی سوختن
[M2]ذره ای را در فراق آفتابی سوختن
[B][M1]گر شود خورشید رویت را همه عالم حجاب
[M2]از دل گرمم به هر آهی حجابی سوختن
[B][M1]صد سلامت بیش گفتم یکره آن لب رنجه کن
[M2]چندم آخر در تمنای جوابی سوختن
[B][M1]عشرتی باشد به بزم شمع رخساری چو تو
[M2]گه به نازی مردن و گاه از عتابی سوختن
[B][M1]دل به خورشید جهان تابی گرو کن تا به کی
[M2]همچو پروانه ز شمع خانه تابی سوختن
[B][M1]از جنون عشقت آمد شیوه ارباب علم
[M2]دفتری بر باد دادن یا کتابی سوختن
[B][M1]سوخت جامی را دل و رحمی نکرد آن مست ناز
[M2]مست را آخر چه باک است از کبابی سوختن
[A]
[B][M1]گر چه تنگ آمد دل از فکر محال انگیختن
[M2]هم به وصف آن دهان خواهم خیال انگیختن
[B][M1]نیست امکان باغبان گلشن فردوس را
[M2]از قد ناز تو نازک تر نهال انگیختن
[B][M1]دوست دشمن بخت بی فرمان فلک نامهربان
[M2]چون توانم یارب اسباب وصال انگیختن
[B][M1]بلبل بی صبر و دل شد خاک در راه نیاز
[M2]همچنان گل بر سر غنج و دلال انگیختن
[B][M1]صورت جان هست در آیینه رویت عیان
[M2]چیست چندین نقش ها از خط و خال انگیختن
[B][M1]بس که شکر می فشانی زان لب حاضر جواب
[M2]خوش بود پیش تو تقریب سؤال انگیختن
[B][M1]جامی از خسرو همی گیرد طریق سوز و درد
[M2]طور او نبود خیالات کمال انگیختن
[A]
[B][M1]ز نعل مرکب تو بر زمین نشان دیدن
[M2]خجسته تر که مه نو بر آسمان دیدن
[B][M1]به شب مهی و به روز آفتاب چهره مپوش
[M2]که جز به روی تو مشکل بود جهان دیدن
[B][M1]خوش است دل به ملاقات رهروان درت
[M2]چه چیز گمشده را به ز کاروان دیدن
[B][M1]ز بس که سینه به ناخن همی کنم ز غمت
[M2]توان ز چاک گریبانم استخوان دیدن
[B][M1]به جست و جوی میانش کمر مبند ای دل
[M2]که جز خیال محال است ازان میان دیدن
[B][M1]شدم ز دست چو آن مه عنان کشیده رسید
[M2]که راست طاقت آن دست و آن عنان دیدن
[B][M1]چنان ز شوق تو جامی گداخت کز دل او
[M2]چو می ز جام خیال لبت توان دیدن
[A]
[B][M1]مرا تا کی ز کشتن بیم کردن
[M2]خوشا پیش تو جان تسلیم کردن
[B][M1]معلم چون تو شوخی را ندانست
[M2]به جز درس جفا تعلیم کردن
[B][M1]دهانت سر غیب آمد میان نیز
[M2]خرد را کی توان تفهیم کردن
[B][M1]گرفت از شش جهت عشق تو خواهد
[M2]مرا رسوای هفت اقلیم کردن
[B][M1]سعادتمندی ماه رخت را
[M2]جدا باید یکی تقویم کردن
[B][M1]بهای وصل اگر خواهی ز دیده
[M2]توان روی زمین پر سیم کردن
[B][M1]مگو جامی کم است از خس درین راه
[M2]خسی را تا کی این تعظیم کردن
[A]
[B][M1]برون ران ای سوار شوخ و قلب صد سپه بشکن
[M2]برافکن برقع از رخسار و قدر مهر و مه بشکن
[B][M1]گرفتی کشور جانها به سلطانی علم برکش
[M2]تو را شد لشکر دلها سپاه پادشه بشکن
[B][M1]گشاد کار ما خواهی لب شکرفشان بگشا
[M2]شکست حال ما جویی سر زلف سیه بشکن
[B][M1]به حسن خویش نازد مهر از بهر خدای ای مه
[M2]مپوش آن عارض و بازار او هر چاشتگه بشکن
[B][M1]مرا آن شکل قلاشانه کشت آوه نمی دانم
[M2]که فرمودش که دامن بر زن و طرف کله بشکن
[B][M1]سرم خود را برابر داشت با گوی تو تا دانی
[M2]بزن چوگان و چون گویش جزای این گنه بشکن
[B][M1]ز جام لعل او جامی ازین پس بازگو رمزی
[M2]اساس زهد شیخ و عهد پیر خانقه بشکن
[A]
[B][M1]بیا وز لب لعل جامم بگردان
[M2]دل از باده لعل فامم بگردان
[B][M1]به کوی خودم خوان و روی ارادت
[M2]ز احرام بیت الحرامم بگردان
[B][M1]سگم نام کردی ورم فخر نبود
[M2]بدین نام فرخنده نامم بگردان
[B][M1]علیک ار نگویی به دشنامی آخر
[M2]زبان در جواب سلامم بگردان
[B][M1]نهان ساز در آستین سیم ساعد
[M2]درون از طمع های خامم بگردان
[B][M1]کشد محملم بخت ازان کوی و جانم
[M2]خروشان کزین ره زمامم بگردان
[B][M1]چو با لطف عام خودم خاص کردی
[M2]چو جامی رخ از خاص و عامم بگردان
[A]
[B][M1]شدم بهر تو خاک راه خوبان
[M2]یکی زین سو خرام ای شاه خوبان
[B][M1]ز خورشید رخت جز پرتوی نیست
[M2]فروغ عارض چون ماه خوبان
[B][M1]نباشد جز دلی آیینه آیین
[M2]نظرگاه دل آگاه خوبان
[B][M1]همین عشق است و بس بر موجب حسن
[M2]نکویی خواه عز و جاه خوبان
[B][M1]گرانی گو ببر جان زانکه کردم
[M2]حریم سینه منزلگاه خوبان
[B][M1]مرا از هر چه در عالم سری بود
[M2]نهادم آن هم اندر راه خوبان
[B][M1]ز دولتخواهی توست اینکه جامی
[M2]بود پیوسته دولتخواه خوبان
[A]
[B][M1]هر چند بینی عالمی صید کمند خویشتن
[M2]چندین جفاکاری مکن با دردمند خویشتن
[B][M1]چون کشته افتم بر رهت بر من مران اسب جفا
[M2]حیف است کآلایی به خون نعل سمند خویشتن
[B][M1]گر نیست آن بختم که جان سازم سپند خوبیت
[M2]تن هیمه باد آنجا که تو سوزی سپند خویشتن
[B][M1]اوصاف لعل خود مگو هر لحظه با دون همتان
[M2]قوت مگس طبعان مکن جلاب قند خویشتن
[B][M1]با لعل نوشینت نزد هرگز به کام خود دمی
[M2]هر کس که همچون نی نشد خالی ز بند خویشتن
[B][M1]تا کی به خوبی سرکشد سرو سهی در بوستان
[M2]بگذر به باغ و جلوه ده سرو بلند خویشتن
[B][M1]جامی که گفتن گه گهی چندین مشو حیران او
[M2]مسکین چو رویت دید شد غافل ز پند خویشتن
[A]
[B][M1]آمدم در دل اساس عشق محکم هم چنان
[M2]با غمت جان بلا فرسوده همدم هم چنان
[B][M1]از سپاه هجر شد معموره عمرم خراب
[M2]ملک دل سلطان عشقت را مسلم هم چنان
[B][M1]دیگران در بزم وصلت شادکام و سرفراز
[M2]زیر بار محنت و غم پشت ما خم هم چنان
[B][M1]سبز و خرم گلشن عیش همه یاران ز تو
[M2]کشت ما از ابر احسان تو بی نم هم چنان
[B][M1]زخم تیغ غمزه را صد ره به پیکان دوختی
[M2]وان جراحت سر نمی آرد فراهم هم چنان
[B][M1]سوخت جان بیدلان از داغ حرمان و رقیب
[M2]در حریم خلوت خاص تو محرم هم چنان
[B][M1]عشقبازان یک به یک رسم صلاح آورده پیش
[M2]جامی بی صبر و دل رسوای عالم هم چنان
[A]
[B][M1]چو نای بر دل من تنگ شد فضای جهان
[M2]رسد به عرش نفیرم ز تنگنای جهان
[B][M1]نه این کبودی چرخ است بلکه شد نیلی
[M2]ز زخم سیلی صاحبدلان قفای جهان
[B][M1]مجو دوام طرب زانکه چار حد دارد
[M2]به شاهراه حوادث طرب سرای جهان
[B][M1]فتاد رخنه به دیوار دین و پنداری
[M2]که هست کنگره کاخ دلگشای جهان
[B][M1]تفاوت خوشی و ناخوشی که در گذر است
[M2]بود خشونت سوهان عمرسای جهان
[B][M1]طلسم گنج حقیقت گشای و دم درکش
[M2]که ناگهان کشدت در دم اژدهای جهان
[B][M1]وفا مجو ز جهان هر که بود ز اهل وفا
[M2]به زیر خاک شد ای خاک بر وفای جهان
[B][M1]قرارگاه تو ملک بقا بود تا چند
[M2]شوی فریفته ملک بی بقای جهان
[B][M1]بتاب رخ ز جهان و جهانیان جامی
[M2]که قبله گاه امید تو بس خدای جهان
[A]
[B][M1]پرده ز رخ برفکن جامه جان چاک کن
[M2]طرفه کله برشکن تاج سران خاک کن
[B][M1]خار و خس کوی دوست به ز گل است ای رفیق
[M2]نخل سر خاک من زان خس و خاشاک کن
[B][M1]در خور صید تو نیست این تن چون موی من
[M2]لیک اگر نگسلد رشته فتراک کن
[B][M1]ناله و فریاد من نیست ز سوز جگر
[M2]یا دهنم را بدوز یا جگرم چاک کن
[B][M1]بر سر بالینم آ همچو رفیقان دمی
[M2]حال دلم بازپرس اشک رخم پاک کن
[B][M1]مردم بی درد را ذوق جفای تو نیست
[M2]هر چه کنی بعد ازین بر من غمناک کن
[B][M1]جامی سرگشته را کشته شدن آرزوست
[M2]تیغ به خونریزیش غمزه بی باک کن
[A]
[B][M1]مگر وزید نسیمی ز سرو سیمبر من
[M2]که باز شعله برآورد آتش جگر من
[B][M1]خجسته باد طلوع تو ای سهیل یمانی
[M2]که روز گشت به اقبال طلعتت سحر من
[B][M1]لبم ز سوز نفس سوخت دیده از تف گریه
[M2]بسوخت آتش عشق تو جمله خشک و تر من
[B][M1]به گریه گفتم ازین در مرا مران به سر خود
[M2]به خنده گفت بر این در میا دگر به سر من
[B][M1]ز دیدن تو که محروم مانده ام نه ز دوری ست
[M2]که چون پری ز لطافت نهانی از نظر من
[B][M1]ز اشک و چهره به راه تو سیم و زر بکشیدم
[M2]که خاک راه تو بهتر ز وجه سیم و زر من
[B][M1]مکن به علم نظر عیب من که در دل جامی
[M2]جز این صفت نبود شیوه دگر هنر من
[A]
[B][M1]تو جان پاکی سر به سر نی آب و خاک ای نازنین
[M2]والله ز جان هم پاک تر روحی فداک ای نازنین
[B][M1]پاکان ندیده روی تو دادند جان بر بوی تو
[M2]اینک به گرد کوی تو صد جان پاک ای نازنین
[B][M1]رفتی به گلگشت چمن گل دید لطف آن بدن
[M2]از شوق آن بر خویشتن زد جامه چاک ای نازنین
[B][M1]گر شد چو لاله پیکرم غرقه به خون غم کی خورم
[M2]این بس که بر دل می برم داغت به خاک ای نازنین
[B][M1]دارم ز غم بیماریی بیمار غم را یاریی
[M2]گر تو کنی غم خواریی از غم چه باک ای نازنین
[B][M1]با آنکه شد دردم قوی خواهم فغانم نشنوی
[M2]ترسم که بهر من شوی اندیشه ناک ای نازنین
[B][M1]جامی که دارد با تو خو هرگز نتابد از تو رو
[M2]گر خود نهی بر فرق او تیغ هلاک ای نازنین
[A]
[B][M1]با این جمال همدم مستان عشق شو
[M2]یک بار الست گوی و هزاران بلی شنو
[B][M1]در جام می ز لعل تو یک شمه یافتم
[M2]اسباب علم و فضل به میخانه شد گرو
[B][M1]جز تخم آرزوی تو در دل نکشته ایم
[M2]فرخنده ساعتی که رسد کشته را درو
[B][M1]گفتم تمام خرمن عمرم به باد شد
[M2]لعلت به خنده گفت که بر ما به نیم جو
[B][M1]با این فسردگی نتوان راه عشق رفت
[M2]دستی بزن به دامن مردان گرمرو
[B][M1]خواهی که نقد حال تو گردد حدیث عشق
[M2]این نکته می شنو ز حریفان و می گرو
[B][M1]جامی فسانه های کهن ذوق ده نماند
[M2]اسرار عشق تازه کن از گفته های نو
[A]
[B][M1]تا خم چرخ کهن باشد و جام مه نو
[M2]بهر جامی بودم خرقه به خمخانه گرو
[B][M1]صرصر قهر ازل گو بنشان مشعل مهر
[M2]بس بود تا ابد ز شمع رخت یک پرتو
[B][M1]هر کس از جلوه گل فهم معانی نکند
[M2]شرح آن دفتر ننوشته ز بلبل بشنو
[B][M1]زد مه روی تو خرمن فلک از مزرع خویش
[M2]گو به داس مه نو خوشه پروین بدرو
[B][M1]ترک چشم تو اگر هندوی خویشم خواند
[M2]درکشم تاج کیانی ز سر کیخسرو
[B][M1]دل بسی در پی مقصود دوید و نرسید
[M2]چند روزی تو هم ای اشک درین کوی بدو
[B][M1]جامی این مامن اقبال نه جای من و توست
[M2]ختم شد رقعه اخلاص زمین بوس و برو
[A]
[B][M1]ای به دلم گرفته جا دمبدم از نظر مرو
[M2]مرهم سینه چون تویی مردم دیده هم تو شو
[B][M1]خرمن صبر شد به باد از غم عمر کاه تو
[M2]لیک بود هزار ازین بر چو تویی به نیم جو
[B][M1]من که و فکر عافیت خاصه که شد به عشق تو
[M2]دل به کمند غم زبون جان به کف بلا گرو
[B][M1]چند به هرزه صوفیا گوش به بانگ نی نهی
[M2]حالت و وجد بایدت ناله زار من شنو
[B][M1]غاشیه تو چون کشم چشم پر اشک کرده پا
[M2]پای من آبله همه بارگی تو تیزرو
[B][M1]تخم شکیب کشته ام وه که خیال ابرویت
[M2]سبز نگشته کشت من داس کشد پی درو
[B][M1]جامی خسته را که شد کشته تیغ غمزه ات
[M2]لعل حیات بخش تو داد به خنده جان تو
[A]
[B][M1]یشهد الله اینما یبدو
[M2]انه لا اله الا هو
[B][M1]هست در ذره ای به وحدت خویش
[M2]پیش عارف گواه وحدت او
[B][M1]نیست با هیچ یک از اشیا ضد
[M2]می نماید به صورت همه رو
[B][M1]فهو ناج کما هو المنجی
[M2]و هو راج کما هو المرجو
[B][M1]گر تویی جمله در فضای وجود
[M2]هم خود انصاف ده بگو حق کو
[B][M1]در همه اوست پش چشم شهود
[M2]چیست پندار هستی من و تو
[B][M1]پاک کن جامی از غبار دویی
[M2]لوح خاطر که حق یکی ست نه دو
[A]
[B][M1]شبی چون مه نمودی روی نیکو
[M2]برآمد نعره از انجم که ما هو
[B][M1]رمد آهو ز مردم با تک تیز
[M2]درین شیوه تو بگذشتی ز آهو
[B][M1]برت هست آیتی در لطف و رخ نیز
[M2]گه از برخوانم این آیت که از رو
[B][M1]سرشکم خواهد از زانو گذشتن
[M2]ز شوقت چند گریم سر به زانو
[B][M1]دو چشم تو عجایب جادوانند
[M2]ندیدم همچو آن دو هیچ جادو
[B][M1]همه صاحبدلان را ذوق کعبه
[M2]من بی دین و دل را ذوق آن کو
[B][M1]تنت در خرقه گر گم گشت جامی
[M2]چه شد کم گیر ازین پشمینه یک مو
[A]
[B][M1]ز هر سو بدانند و رویت نکو
[M2]حماک الله ای دوست من کل سو
[B][M1]به خون جگر می کنم چهره تر
[M2]همین است پیش توام آبرو
[B][M1]رسان تیزتر آبی از تیغ خویش
[M2]که شد خشکم از آتش دل گلو
[B][M1]اگر کوزه می شکستم چه شد
[M2]به جرمانه گیرم به گردن سبو
[B][M1]بگو عاشقم بر فلان گفته ای
[M2]ز من این چه لایق بود خود بگو
[B][M1]منم آن گدا بر در میکده
[M2]که سازم پر از شی ء لله کدو
[B][M1]به هر جا مهی چون تو منزل نساخت
[M2]دل جامی آنجا نیامد فرو
[A]
[B][M1]دلا کام از لبش با چشم تر جو
[M2]والا لم تجد ما کنت ترجو
[B][M1]پر است این چشم تر زان عارض و لب
[M2]کسی کم دیده زین پر آبتر جو
[B][M1]کشد یکبارگی پیش توام دل
[M2]اگر بنماییم یک بار گیسو
[B][M1]تو را موی از درازی تا میان است
[M2]خدا را این میان توست یا مو
[B][M1]تو را بس نیست در زلف آن همه چین
[M2]که چینی دیگر افکندی در ابرو
[B][M1]خط است آن یا فشاندی جعد مشکین
[M2]نشست از مشک گردی گرد آن رو
[B][M1]مگو جامی برو مهر بتان ورز
[M2]من این دانم مرا چیزی دگر گو
[A]
[B][M1]گر سرم خاک گشت بر در تو
[M2]باد جانا سعادت سر تو
[B][M1]پست شد همچو سایه سرو بلند
[M2]پیش شمشاد سایه پرور تو
[B][M1]تن چون موی من بود جان را
[M2]یادگار از میان لاغر تو
[B][M1]سر زلفت به شهپر طاووس
[M2]می پراند مگس ز شکر تو
[B][M1]سادگی بین که آینه خود را
[M2]دارد اندر صفا برابر تو
[B][M1]ای بسا شب که خامه برد به روز
[M2]با خیال خط معنبر تو
[B][M1]جامی از جام جم نیارد یاد
[M2]گر خورد جرعه ای ز ساغر تو
[A]
[B][M1]چون نیست بخت آنکه من یک دم شوم همراز تو
[M2]با دیگران می کن سخن تا بشنوم آواز تو
[B][M1]چشمت چو خصم جان شود لب را بگو خندان شود
[M2]تا ترک جان آسان شود بر عاشق جانباز تو
[B][M1]خواهم ز تو گویم غمی لیکن ندارم محرمی
[M2]کو بخت مقبل تا دمی سازد مرا همراز تو
[B][M1]نازی بکن ای غمزه زن گر چه رود جانم ز تن
[M2]جان من و صد همچو من بادا فدای ناز تو
[B][M1]تو طایر قدسی و کس بر تو ندارد دسترس
[M2]گسترده ما دام هوس کین سو فتد پرواز تو
[B][M1]صد دل شکار خود کند صد رخنه در جان افکند
[M2]از غمزه چون ناوک زند چشم شکارانداز تو
[B][M1]چون پرده بگشایی ز رو جامی فتد در گفت و گو
[M2]تو گلشن حسنی و او مرغ سخن پرداز تو
[A]
[B][M1]زینسان که خو گرفت دلم با وصال تو
[M2]وای من آن زمان که نبینم جمال تو
[B][M1]مردم ز فرقت تو کجا رفت آنکه من
[M2]هر لحظه دیدمی رخ فرخنده فال تو
[B][M1]بینم جهان به روی تو روی تو گوییا
[M2]چشم من است و مردمک چشم خال تو
[B][M1]شد سایه ها ز پرتو روی تو جمله نور
[M2]ای آفتاب حسن مبادا زوال تو
[B][M1]تا رفته ای چو خواب خوش از چشم اشکبار
[M2]حقا که نیست در نظرم جز خیال تو
[B][M1]دارم سری نهاده به راهت که مست ناز
[M2]ناگاه دررسی و شود پایمال تو
[B][M1]جامی چه حاجت است به گفتن چو زد رقم
[M2]بر لوح چهره کلک مژه وصف حال تو
[A]
[B][M1]شاه خوبانی و ترکان خطا هندوی تو
[M2]سرکشان را طوق گردن حلقه گیسوی تو
[B][M1]تا تو رفتی آفتاب از زر همی تابد طناب
[M2]تا زند این خیمه فیروزه در اردوی تو
[B][M1]مدعی گیرم که چون آیینه رویین تن شود
[M2]کی تواند کایستد یک لحظه رو در روی تو
[B][M1]مه که بر شکل کمان زر برآید گاه گاه
[M2]میل آن دارد که خود را جا کند پهلوی تو
[B][M1]پر دعا دارم دلی تعویذوار آن دست کو
[M2]کز رگ جان بندم این تعویذ بر بازوی تو
[B][M1]قتل عاشق را چه بر ساعد نهی رنج کمان
[M2]یک کرشمه بس بود از گوشه ابروی تو
[B][M1]بنده جامی پای تا سر شوق شد بادا قبول
[M2]نامه شوقی که آرد باد ناگه سوی تو
[A]
[B][M1]روی برتابی ز من هرگه که بینم سوی تو
[M2]حیف می داری که افتد چشم من بر روی تو
[B][M1]گفتیم خواهی ازین پس ترک خوی بد گرفت
[M2]این مگو با من که من نیکو شناسم خوی تو
[B][M1]دل چو طوماری ست در هر پیچ او صد حرف شوق
[M2]خواهمش از رشته جان بست بر بازوی تو
[B][M1]زیر پا افتاده دلهای بتان سنگدل
[M2]باشد از ریگ بیابان بیشتر در کوی تو
[B][M1]جان چه آرم در مقابل چون تو بگشایی میان
[M2]نیست نقد هر دو عالم قیمت یک موی تو
[B][M1]همچو ماه نو کند از شرم تو پهلو تهی
[M2]گر فتد خورشید تابان فی المثل پهلوی تو
[B][M1]قد جامی گفته ای خم چون هلال از بهر چیست
[M2]گر بگویم راست از میل خم ابروی تو
[A]
[B][M1]چون به مسجد بینمت ای قبله من روی تو
[M2]پشت بر محراب خواهم روی در ابروی تو
[B][M1]در نمازم دل به سوی توست و رو در قبله گاه
[M2]وه چه خوش بودی اگر رو نیز بودی سوی تو
[B][M1]بر مسلمانان ببخشا و مبین هر سو که شد
[M2]صد صف طاعت خراب از غمزه جادوی تو
[B][M1]روی تو پیش نظر من جای دیگر در سجود
[M2]سر نمی یارم برآوردن ز شرم روی تو
[B][M1]گشته خلق از هر طرف مشغول تسبیح و دعا
[M2]من نهانی می کنم با خویش گفت و گوی تو
[B][M1]پست شد آهنگ قد قامت مؤذن را چو دید
[M2]شیوه قد بلند و قامت دلجوی تو
[B][M1]هر که را بینی به جایی روی طاعت بر زمین
[M2]جامی و رخساره زردی و خاک کوی تو
[A]
[B][M1]من کیستم که چشم گشایم به روی تو
[M2]این بس که می کنم به زبان گفت و گوی تو
[B][M1]ای آرزوی جان نظری کن به حال من
[M2]زان پیشتر که جان دهم از آرزوی تو
[B][M1]خال نیم ز فکر میانت بلی مرا
[M2]پیوند دیگر است به هر تار موی تو
[B][M1]هر صبح می کنم چو صبا ره سوی چمن
[M2]باشد که یابم از گل نورسته بوی تو
[B][M1]پایم چو سوده شد به رهت بعد ازین چو اشک
[M2]غلطم به خون و خاک پی جست و جوی تو
[B][M1]من اهل خوان وصل نیم کاش چون سگان
[M2]سنگی خورم به سر ز مقیمان کوی تو
[B][M1]این نقش نو کشیده غزل نیست ای غزال
[M2]طومار محنت است ز جامی به سوی تو
[A]
[B][M1]گر به خطا کنم نگه یک سر مو به روی تو
[M2]باد مرا بدین گنه روی سیه چو موی تو
[B][M1]بود دلم ز غصه خون شوق تو برد ازو سکون
[M2]همدم اشک لاله گون روی نهاد سوی تو
[B][M1]گه به من گدا خوشی گاه ز من جدا خوشی
[M2]من به خوشی و ناخوشی ساخته ام به خوی تو
[B][M1]رشک برد روان من بر تن ناتوان من
[M2]گر شود استخوان من قوت سگان کوی تو
[B][M1]شب چو درآید ای صنم کشته شوم به تیغ غم
[M2]باز نسیم صبحدم جان دهدم به بوی تو
[B][M1]باده گسار و غمزه زن راه به محتسب فکن
[M2]تا کشد آن سبوشکن بر سر خود سبوی تو
[B][M1]تازه خط تو بر قمر زد رقمی ز مشک تر
[M2]جامی ازان نهاد سر بر خط آرزوی تو
[A]
[B][M1]داری به جان من کمین ای من کمین هندوی تو
[M2]خوی تو گر هست این چنین صد جان فدای خوی تو
[B][M1]گه بر در بتخانه ام گه در حریم خانقه
[M2]القصه گردم در به در دایم به جست و جوی تو
[B][M1]بادا ز زخم ناوکت در سینه صد روزن مرا
[M2]باشد که افتد پرتوی از آفتاب روی تو
[B][M1]روز و جفای چاوشان شبها و بیم پاسبان
[M2]یارب من آزرده جان کی راه یابم سوی تو
[B][M1]یکباره دل برداشتم از قیل و قال مدرسه
[M2]زین پس به کنج میکده ماییم و گفت و گوی تو
[B][M1]تا کی چو زاهد بی جهت آریم سوی قبله رو
[M2]محراب طاعت بس بود ما را خم ابروی تو
[B][M1]جامی کی از خاک درت محروم ماندی این چنین
[M2]گر آبرویی داشتی پیش سگان کوی تو
[A]
[B][M1]ای دل و دیده هر دو خانه تو
[M2]سر من خاک آستانه تو
[B][M1]کاش بر من رسد نه بر توسن
[M2]دمبدم زخم تازیانه تو
[B][M1]همه تن گوش می شوم از شوق
[M2]هر کجا می رود فسانه تو
[B][M1]هر کسی خوش به گوشه طربی
[M2]من و غمهای بی کرانه تو
[B][M1]هر طرف ناوک از چه می فکنی
[M2]دل ما بس بود نشانه تو
[B][M1]بهر ناکشتنم بهانه مجوی
[M2]که مرا می کشد بهانه تو
[B][M1]جامیا بوی درد می آید
[M2]از غزلها عاشقانه تو
[A]
[B][M1]تو آن مهی که برد خجلت آفتاب از تو
[M2]تو آن گلی که شود غنچه در نقاب از تو
[B][M1]دلم که عشق بر او صد در بلا بگشاد
[M2]رخ امید نتابد به هیچ باب از تو
[B][M1]همیشه عادت شاهان بود عمارت ملک
[M2]چه حکمت است که شد ملک دل خراب از تو
[B][M1]عنان صبر شد از کف درین هوس که گهی
[M2]رسم به دولت پابوس چون رکاب از تو
[B][M1]مکن شتاب به رفتن که می رود جانم
[M2]اگر چه عمری و نبود عجب شتاب از تو
[B][M1]به هر سلام مکن رنجه در جواب آن لبت
[M2]که صد سلام مرا بس یکی جواب از تو
[B][M1]چو قتل جامی مسکین ثواب می دانی
[M2]چنان مکن که شود فوت این ثواب از تو
[A]
[B][M1]زهی چشم جهان بین روشن از تو
[M2]به چشم ما جهان چون گلشن از تو
[B][M1]مکن گو خانه ام روشن مه پر
[M2]که پر ماه است بام و روزن از تو
[B][M1]ز بس در دلیری استاد گشتی
[M2]بتان گیرند تعلیم این فن از تو
[B][M1]لبت گر جان ستان بودی چو غمزه
[M2]نبردی جان سلامت یک تن از تو
[B][M1]بدرد جیب تا دامن گر افتد
[M2]جدا همچون قبا پیراهن تو
[B][M1]زند گل لاف با پیراهنت لیک
[M2]ندارد بویی آن تردامن از تو
[B][M1]مگو هر دم چه خواهی جامی از من
[M2]که غیر از تو نمی خواهم من از تو
[A]
[B][M1]من برنخواهم داشت دل از مهر یاری همچو تو
[M2]آخر چرا شوید کسی دست از نگاری همچو تو
[B][M1]زینسان که تو ای نازنین جولان کنی از پشت زین
[M2]ناید به میدان بعد ازین چابک سواری همچو تو
[B][M1]گفتی برو در کنج غم بنشین صبوری پیشه کن
[M2]آخر صبوری چون توان بی غم گذاری همچو تو
[B][M1]در سینه گر خارم خلد یا خارخارم در جگر
[M2]حاشا که دل دیگر کنم با گل عذاری همچو تو
[B][M1]دل کی دهد گرد گل و گلزار گشتن هر که را
[M2]گردد درون جای و دل باغ و بهاری همچو تو
[B][M1]صد ره کشم خاک رهش در دیده ای باد صبا
[M2]روزی به کویش گر مرا افتد گذاری همچو تو
[B][M1]آوازه آن خوبرو چون رفت جامی هر طرف
[M2]آواره خواهد شد بسی از هر دیاری همچو تو
[A]
[B][M1]ای دل من صید دام زلف تو
[M2]دام دلها گشته نام زلف تو
[B][M1]بند شد در زلف تو دلها تمام
[M2]دام و بند آمد تمام زلف تو
[B][M1]داد تشریف غلامی بنده را
[M2]زلف تو ای من غلام زلف تو
[B][M1]لایق رخسار گلرنگ تو نیست
[M2]جز نقاب مشکفام زلف تو
[B][M1]رم کنند از دام مرغان وی عجب
[M2]جان بی آرام رام زلف تو
[B][M1]زلف تو بالای مه دارد مقام
[M2]بس بلند آمد مقام زلف تو
[B][M1]صبح اقبال است طالع هر نفس
[M2]بنده جامی را ز شام زلف تو
[A]
[B][M1]گر به پای سرو بخرامد قد رعنای او
[M2]سرو همچون سایه خود را افکند در پای او
[B][M1]بر سر بازار گل بی وجه گو مفروش حسن
[M2]چون ندارد کس به دور عارضش پروای او
[B][M1]سایه آن سرو بالا هر که را بر سر فتاد
[M2]سر به طوبی کی درآرد همت والای او
[B][M1]آن پریرو مردم چشم من است این روشن است
[M2]جای آن دارد که سازم چشم روشن جای او
[B][M1]دی خرامان برگذشت آن نخل تر سوی چمن
[M2]سرو بر جا خشک ماند از حیرت بالای او
[B][M1]ریخت شیرین خون فرهاد و ازین شیرین تر آن
[M2]کز پی خون ریختن هم خود دهد حلوای او
[B][M1]شد میسر وایه جامی که وصل دوست بود
[M2]باز اگر از وایه خود بازماند وای او
[A]
[B][M1]آن ترک نیم مست که جان شد خراب او
[M2]صد بار سوختیم ز ناز و عتاب او
[B][M1]بر طرف بام اگر مه شبگرد بیندش
[M2]شرمنده گردد از رخ چون آفتاب او
[B][M1]من کیستم که بوسه زنم پای دوست کاش
[M2]یابم همین مجال که بوسم رکاب او
[B][M1]در روی او شهود جمال ازان توان
[M2]گر در میان حجاب نگردد نقاب او
[B][M1]چون درفشان شود لب او چون صدف شوم
[M2]سر تا به پای گوش ز ذوق خطاب او
[B][M1]بودن به کوی او نتوانم شب فراق
[M2]ترسم فغان من برد از دیده خواب او
[B][M1]گاه سوال بوسه به جامی نگفت هیچ
[M2]یعنی که نیست غیر خموشی جواب او
[A]
[B][M1]غمزه ات کز سعی چشم است این همه بیداد او
[M2]در فن عاشق کشی شاگرد توست استاد او
[B][M1]طره شبرنگ تو لیلی و دل مجنون آن
[M2]لعل شکربار تو شیرین جان و فرهاد او
[B][M1]عشق در هر دل که سازد بهر دردت خانه ای
[M2]اول از سنگ ملامت افکند بنیاد او
[B][M1]بندگی نو شد دلم را از خطت وز هر طرف
[M2]فتنه دیگر رسد بهر مبارک باد او
[B][M1]با رقیب سخت دل زخم زبان کردن چه سود
[M2]چون ازین سوهان نیفتد رخنه در فولاد او
[B][M1]رهبر کوی مغان شد پیر ما ممدود باد
[M2]بر سر اهل ارادت سایه ارشاد او
[B][M1]بس که شبها جامی از سرو قدت نالد بلند
[M2]می کند رم مرغ شاخ سدره از فریاد او
[A]
[B][M1]یارب از جانم ببر مهر مه رخسار او
[M2]یا به هر یک چند روزی کن مرا دیدار او
[B][M1]سوخت جانم از سموم هجر کو آن دولتم
[M2]تا بیاسایم دمی در سایه دیوار او
[B][M1]ره چه پیمایم به کوی زهد چون خواهد زدن
[M2]بار دیگر راه من لطف قد و رفتار او
[B][M1]شد سرم در ره شکاف از زخم نعل توسنش
[M2]مرهم آن چیست سم مرکب رهوار او
[B][M1]عاشق مهجور را بر رخ روان آن اشک نیست
[M2]می رود خونابه ای از سینه افگار او
[B][M1]کوهکن را صوت جان افزای مطرب گو مباش
[M2]کارغنون ساز است کوه از ناله های زار او
[B][M1]کار جامی در هم از انکار اهل درد شد
[M2]ناصحا بر خویش رحمی کن مکن انکار او
[A]
[B][M1]حبذا پیر مغان کز فیض جام پاک او
[M2]خاک را باشد نصیب ای جان پاکان خاک او
[B][M1]گر چه رخش همتش جولان برون زین عرصه داشت
[M2]خویش را بستم به صد سالوس بر فتراک او
[B][M1]باغبان روضه قدر باده گر بشناختی
[M2]بر کنار چشمه کوثر نشاندی تاک او
[B][M1]رفتم آن خاک در از مژگان پی تسکین شوق
[M2]آتش من تیزتر گشت از خس و خاشاک او
[B][M1]با خرد راز دهانش را چه آرم در میان
[M2]قاصر است از فهم این سر نهان ادراک او
[B][M1]چند لاف چستی و چالاکی ای سرو چمن
[M2]نیست چست این جامه جز بر قامت چالاک او
[B][M1]دامن جامی ز دست عشق صد جا چاک شد
[M2]می ندارد عشق دست از دامن صد چاک او
[A]
[B][M1]مرغ جان کردی هوای دانه های خال او
[M2]گر نبستی رشته لاغر تن من بال او
[B][M1]گر به قصد جان فرستد قاصد آن مقصود دل
[M2]دل کند فرسنگها جان بر کف استقبال او
[B][M1]بس که بر دل خامه بار غم نهاد از شرح هجر
[M2]شد خمیده همچو نون در نامه لام و دال او
[B][M1]خون کنم دل را و مالم در رکاب او ز چشم
[M2]تا چو پای اندر رکاب آرد شود پامال او
[B][M1]رویش ار بیند فرشته گر کشد صد بی گناه
[M2]یک گنه ننویسد اندر نامه اعمال او
[B][M1]صوفی دل حالها کرده ست دوش از ذکر دوست
[M2]سینه ام چون خرقه چاک اینک گواه حال او
[B][M1]وصل جویان جامی و طعن رقیبان از قفا
[M2]در به در درویش و غوغای سگان دنبال او
[A]
[B][M1]آن سرو که شادند جهانی به غم او
[M2]هر سو که خرامد سر ما و قدم او
[B][M1]باشد ستم از یار کرم شکر که بگذشت
[M2]در حق من خسته دل از حد کرم او
[B][M1]بر لوح دلم صورت خط تو رقم زد
[M2]آن کس که روا نیست خطا بر قلم او
[B][M1]آه ار نکشم سوز درون هست که آتش
[M2]آخر نشود گر چه نشیند علم او
[B][M1]هر دم رسدم زخمی ازان غمزه بی رحم
[M2]شرمنده ام از مرحمت دمبدم او
[B][M1]بیت الحرم ماست درش چند نشینیم
[M2]محروم ز احرام حریم حرم او
[B][M1]جامی ز غم عشق تو گر مرد غمی نیست
[M2]پیداست چه خیزد ز وجود عدم او
[A]
[B][M1]نامه سربسته آمد غنچه و مضمون او
[M2]حسب حال بلبل و شرح دل پر خون او
[B][M1]قصد لیلی باشد از جعد مسلسل عرض حسن
[M2]زان چه غم دارد که گردد بیدلی مجنون او
[B][M1]خضر را خواهی که بینی بر لب آب حیات
[M2]خط سبزارنگ بین گرد لب میگون او
[B][M1]چون به میزان لطافت نیست وزنی سرو را
[M2]چند خود را برکشد پیش قد موزون او
[B][M1]آن مسیحا لب شفای رنج ما داند ولی
[M2]نیست تدبیر علاج اهل دل قانون او
[B][M1]گر چه در هستی دهانش از سر مویی کم است
[M2]یک سر مو کم مباد از حسن روزافزون او
[B][M1]گو مکش جامی در افسون سخن بیهوده رنج
[M2]کان پریرخ را فراغت بینم از افسون او
[A]
[B][M1]بریز ای هجر خونم چند سوزی جان من بی او
[M2]مرا صد بار مردن به که یک دم زیستن بی او
[B][M1]نسیما سوی او کن ره ببر همراه خود جان را
[M2]که جان آنجا رسد باری اگر ماند بدن بی او
[B][M1]مذاق جان شیرین چاشنی هجر نادیده
[M2]چه داند تلخی عیشی که دارد کوهکن بی او
[B][M1]ز هر گل می خلد در سینه خاری بی رخ خویش
[M2]چه می خوانی مرا ای باغبان سوی چمن بی او
[B][M1]مپرس ای همنشین مهربان شرح غم هجران
[M2]زبان من ز کار افتاده نتوانم سخن بی او
[B][M1]همه آفاق را دانم که سوز من شود روشن
[M2]ز بس چون شمع گریم زار در هر انجمن بی او
[B][M1]ازان مه ماند جامی ای اجل تاراج عمرش کن
[M2]که آن مسکین به جان است از حیات خویشتن بی او
[A]
[B][M1]می رود عمر گرانمایه و ما غافل ازو
[M2]وه که جز محنت و اندوه نشد حاصل ازو
[B][M1]دلخوشی چند که ما همسفر آن ماهیم
[M2]چون شود دوری ما بیش به هر منزل ازو
[B][M1]ساخت بی طلعت خود روز و شب ما ماهی
[M2]آن که برج مه و خورشید بود محمل ازو
[B][M1]قامتش طوبی و لب کوثر و رخ طلعت حور
[M2]کی بود روضه فردوس شده محفل ازو
[B][M1]خیز تا دامن آن تازه گل آریم به کف
[M2]چند چون لاله نشینیم به داغ دل ازو
[B][M1]شد برون سیل سرشک از حد و نزدیک رسید
[M2]که پذیرد خلل این صورت آب و گل ازو
[B][M1]جامی از زهد و ورع مشکل عشقش نگشود
[M2]جام می گیر مگر حل شود این مشکل ازو
[A]
[B][M1]چرخ اخضر کز دو چشم خاست موج خون در او
[M2]شیشه سبز است و اشکم باده گلگون در او
[B][M1]شد جهان از اشک من دریا و می ترسم شود
[M2]غرقه از بار دل من زورق گردون در او
[B][M1]جا درون دل گرفتی چاکش از پیکان بدوز
[M2]تا نیابد ره خیال غیری از بیرون در او
[B][M1]رشته جان گر ز زلفت نگسلد چندین مپیچ
[M2]جان من گو باش یک تار دگر افزون در او
[B][M1]عشق تو هوشم ز دل بربود ترک عشوه ده
[M2]باده مست افتاد و مردافکن مریز افیون در او
[B][M1]روی مجنون بود در لیلی ولی زد بحر عشق
[M2]عاقبت موجی که گم شد لیلی و مجنون در او
[B][M1]مخزن سلطان عشق آمد دل جامی و نیست
[M2]جز خیال لعل جانان گوهری مخزون در او
[A]
[B][M1]ای ز ابروانت متصل عشاق را محراب دو
[M2]با غمزه و چشم تو دل قربان یکی قصاب دو
[B][M1]مقصود ما زان ابروان باشد سجود روی تو
[M2]قبله نباشد جز یکی گرچه بود محراب دو
[B][M1]بگشای برقع زان دو رخ تا چشم انجم بر زمین
[M2]بیند به عکس آسمان خورشید عالمتاب دو
[B][M1]تنها یکی تن چون کشم از تو عنان دل چنین
[M2]کز زلف مشکین سوی او افکنده ای قلاب دو
[B][M1]در گلستان حسن ازان بالا و رخسار و جبین
[M2]یک شاخ نازک بین کزو رسته گل سیراب دو
[B][M1]جانم فدای ساقیی کان دم که نوشم جام می
[M2]نقل از دهان و لب دهد پسته یکی عناب دو
[B][M1]شد هوش جامی زان دو لب مستی بلی زود آورد
[M2]بزمی که شد گردان در او جام شراب ناب دو
[A]
[B][M1]دو نرگس تو که مستند و ناتوان هر دو
[M2]شدند آفت عقل و بلای جان هر دو
[B][M1]میان ما و تو جز جان و تن حجاب نبود
[M2]بیا که هجر تو برداشت از میان هر دو
[B][M1]چنان دو دیده غیورند بر رخت که کنند
[M2]نظر به روی تو از یکدگر نهان هر دو
[B][M1]قران قوس قزح با هلال بس عجب است
[M2]خدای را بنما طاق ابروان هر دو
[B][M1]شکار پیشه دو ترکند خفته چشمانت
[M2]نهاده بر سر بالین خود کمان هر دو
[B][M1]ازان میان و دهان قاصرند وهم و خرد
[M2]اگر چه خرده شناسند و رازدان هر دو
[B][M1]ز کار دنیی و عقبی مپرس جامی را
[M2]که کرد در سر کار تو این و آن هر دو
[A]
[B][M1]ای اشک سرخ دمبدم از چشم تر مرو
[M2]هم رنگ لعل یار منی از نظر مرو
[B][M1]نزدیک مردنم ز تو دور از خدا بترس
[M2]نزدیک اگر نیایی ازین دورتر مرو
[B][M1]تا کی روی به قول رقیب از نظر مرا
[M2]بهر خدا که بر سخن او دگر مرو
[B][M1]آن عشوه جوی فتنه بازار و کوی شد
[M2]ای پارسا ز کنج سلامت بدر مرو
[B][M1]جامی درش نه منزل آلودگان بود
[M2]آنجا چو اشک غرقه به خون جگر مرو
[A]
[B][M1]ای پیر گشته بهر جوانان ز ره مرو
[M2]موی سفید در پی زلف سیه مرو
[B][M1]بنگر مه شباب خود اندر محاق شیب
[M2]زین بیش در نظاره روی چو مه مرو
[B][M1]دنبال قد فراخته طفلان بی گناه
[M2]با قامت خمیده ز بار گنه مرو
[B][M1]فکر حساب هر کجی و راستی بکن
[M2]پیش بتان راست قد کج کله مرو
[B][M1]دل پر هوس مزاحمت اهل دل مکن
[M2]بتخانه زیر خرقه سوی خانقه مرو
[B][M1]خواهی به صوب کعبه تحقیق ره بری
[M2]پی بر پی مقلد گم کرده ره مرو
[B][M1]دام حیات جز پی صید کمال نیست
[M2]صیدی نکرده جامی ازین دامگه مرو
[A]
[B][M1]خوی که تو را ز تاب می ریخته از جبین فرو
[M2]موج بلاست آمده بر سر عقل و دین فرو
[B][M1]عارض توست در عرق یا ز لطافت هوا
[M2]قطره شبنم آمده بر رخ یاسمین فرو
[B][M1]سبزه خط عنبرین گرد لبت برآمده
[M2]یا صف مور را شده پای در انگبین فرو
[B][M1]جلوه گه جمال خود منظر دیده ساز اگر
[M2]در دل تنگ نایدت خاطر نازنین فرو
[B][M1]داشت در آن چه ذقن دل ز جهان فراغتی
[M2]کاش نمی گذاشتی گیسوی عنبرین فرو
[B][M1]گرد ز زلف کرده ای پاک به طرف آستین
[M2]دست فشان که ریزدت مشک ز آستین فرو
[B][M1]جامی خسته دل ز غم خاک چه سان کند به سر
[M2]کز مژه اش گرفت خون روی همه زمین فرو
[A]
[B][M1]ای جاودان به صورت اعیان برآمده
[M2]گاهی نموده ظاهر و گه مظهر آمده
[B][M1]از روی ذات طاهر و مظهر یکی ست لیک
[M2]در حکم عقل این دگر آن دیگر آمده
[B][M1]بی صورت است عشق ولی عشق صورتش
[M2]غالب شده به کسوت صورت درآمده
[B][M1]معروف عارفان ست به هر صورتی که هست
[M2]در چشم منکران چه غم از منکر آمده
[B][M1]در موطن ظهور و بطون نیست غیر او
[M2]هر چند کز ظهور و بطون برتر آمده
[B][M1]گاهش کشیده جاذبه عاشقی عنان
[M2]با داغ عاشقان بلاپرور آمده
[B][M1]گاهش گرفته جلوه معشوقی آستین
[M2]بر شکل دلبران پری پیکر آمده
[B][M1]یکجا نشسته بر سر صدر جلال و جاه
[M2]وز جمله سروران جهان بر سر آمده
[B][M1]یکجا فکنده خرقه فقر و فنا به دوش
[M2]محتاج وار حلقه زنان بر در آمده
[B][M1]هر جا پی نظاره ستاده ست منتظر
[M2]منظور هم خود است که بر منظر آمده
[B][M1]بنموده روی بهر تماشای عاشقان
[M2]وانگه گشاده چشم و تماشاگر آمده
[B][M1]همراه وحی گشته و روح القدس شده
[M2]پیغام خود رسانده و پیغمبر آمده
[B][M1]بحری ست متفق که ز اوصالف مختلف
[M2]باران و قطره و صدف و گوهر آمده
[B][M1]بیرون ز عشق و عاشق و معشوق هیچ نیست
[M2]این هر دو اسم مشتق و آن مصدر آمده
[B][M1]مشتق چو نیک درنگری عین مصدر است
[M2]کاندر صفات ظاهر خود مضمر آمده
[B][M1]نشکفته است جز گل وحدت به باغ عشق
[M2]هر چند گاهی اصفر و گه احمر آمده
[B][M1]جامی ندید رنگی ازان گل عجب مدار
[M2]کز غم کبود جامه چو نیلوفر آمده
[A]
[B][M1]گشاد از چهره مشکین برقع آن مه
[M2]ارانی فیه وجه الله جهره
[B][M1]ز قدش چون درخت وادی طور
[M2]شنیدم مژده انی اناالله
[B][M1]لبش بگشاد مهر از حقه لعل
[M2]ز اسرار حقیقت گشتم آگه
[B][M1]به رویش ماه را از هیچ وجهی
[M2]نباشد دعوی خوبی موجه
[B][M1]بدان زلف درازم دسترس نیست
[M2]مبادا دست کس زینگونه کوته
[B][M1]ته پایش صبا تا فرش گل ساخت
[M2]درون غنچه خون بسته ست ته ته
[B][M1]به لطف قد ره جامی زد و رفت
[M2]زهی لطف قد اعلی الله قدره
[A]
[B][M1]به لطف قد ره دلها زد آن مه
[M2]زهی لطف قد اعلی الله قدره
[B][M1]به هر وجهی سخن زان روی گویم
[M2]که خوش باشد سخن های موجه
[B][M1]مرا با آن دهان سریست پنهان
[M2]کسی از سر درویشان چه آگه
[B][M1]به حلق تشنه ام تیغ تو بگذشت
[M2]دم بسمل چو آب الحمدلله
[B][M1]نمی رفتم به جز راه سلامت
[M2]تو را دیدم به راه افتادم از ره
[B][M1]غم عشقت درآمد از در و بام
[M2]بلی دیوار ما را یافت کوته
[B][M1]چو طنبور از تو نالان بود جامی
[M2]فراقت زاد فی الطنبور نغمه
[A]
[B][M1]ای ز همه صورت خوب تو به
[M2]صورک الله علی صورته
[B][M1]روی تو آیینه حق بینی است
[M2]در نظر مردم خودبین منه
[B][M1]بلکه حق آیینه و تو صورتی
[M2]وهم دویی را به میان ره مده
[B][M1]صورت از آیینه نباشد جدا
[M2]انت به متحد فانتبه
[B][M1]هر که سر رشته وحدت نیافت
[M2]پیش وی این نکته بود مشتبه
[B][M1]رشته یکی دان و گره صد هزار
[M2]کیست کزین رشته گشاید گره
[B][M1]هر که چو جامی به گره بند شد
[M2]گر به سر رشته رود باز به
[A]
[B][M1]سیب زنخدان تو را به ز به
[M2]یافت دلم متعه الله به
[B][M1]دانه خال از ذقنت چون نمود
[M2]دانه چو هرگز ننماید ز به
[B][M1]گشت به از دانه خال آن ذقن
[M2]گر چه بود میوه بی دانه به
[B][M1]گفت زهی هر که بدید ابرویت
[M2]نیست بلی چاره کمان را ز زه
[B][M1]غم چو دهی قسمت دل خستگان
[M2]قسمت من بیش ده و پیش ده
[B][M1]نیست به چالاکی و چستی چو تو
[M2]نی که میان بست به چندین گره
[B][M1]بین لب او جامی و بی خود بیفت
[M2]باده خور و مست شو و سر بنه
[A]
[B][M1]میوه باغ بهشت بلکه ازان نیز به
[M2]سیب زنخدان توست متعناالله به
[B][M1]خرقه پشمین چو به عاشق غمدیده را
[M2]کرده ام از غم به بر خرقه پشمین چو به
[B][M1]شد دل خلقی اسیر چند نهی گرد رخ
[M2]زلف شکن بر شکن جعد گره بر گره
[B][M1]زلف چو در پاکشان بگذری از بوی مشک
[M2]سوی تو عشاق را ره نشود مشتبه
[B][M1]شاهی و خوبان سپاه شکر چنین قدر و جاه
[M2]یاد اسیران بکن داد فقیران بده
[B][M1]با قد خم یافته رشته اشکم نگر
[M2]ناوک آه مراست آن چو کمان این چو زه
[B][M1]در بر جامی دلش می طپد از دست تو
[M2]تا دلش آید به دست بر دل او دست نه
[A]
[B][M1]ز هر طرف که درآمد گشاده رخ آن ماه
[M2]مرا مشاهده شد سر ثم وجه الله
[B][M1]کمال حسن ازل در جمال او دیدم
[M2]چو بست بند قبا و شکست طرف کلاه
[B][M1]غلام لطف خرام ویم که سالک را
[M2]گهی برد به سر راه و گه برد از راه
[B][M1]سر نیاز به راهش چه سود چون نکند
[M2]ز ناز و حشمت و خوبی به زیر پای نگاه
[B][M1]مکن به عشق بتان عیب اهل دل ای شیخ
[M2]ز سر عاشق عارف خدا بود آگاه
[B][M1]حدیث عشق که منشور دولت ابد است
[M2]به گفت و گوی مقلد کجا شود کوتاه
[B][M1]شهود یار در اغیار مشرب جامی ست
[M2]کدام غیر که لاشی ء فی الوجود سواه
[A]
[B][M1]آب چشمم تا به ماهی رفت و آهم تا به ماه
[M2]هست بر درد دل من ماه تا ماهی گواه
[B][M1]شد معلم پیر در تعلیم خلق اما چه سود
[M2]چون ندارد ابجد عشقت درست آن طفل راه
[B][M1]بعد ایامی که می بینم رخت پیش نظر
[M2]گاه آب دیده مانع می شود گه دود آه
[B][M1]خاک پایت را نگه می دارد از رویم رقیب
[M2]آن سیه رو هیچ روی من نمی دارد نگاه
[B][M1]افتم از شوقت من گریان به پای سرو و گل
[M2]غرقه گشتم می زنم دستی به هر شاخ گیاه
[B][M1]جان شیرین گفتم آن لب را ز من تلخ آمدش
[M2]گر پذیرد عذرم اکنون هستم از جان عذرخواه
[B][M1]نیست جامی را جزا با این همه دعوی مهر
[M2]زان رخ نیکو جز آهی احسن الله جزاه
[A]
[B][M1]اینک سوار می رسد آن ترک کج کلاه
[M2]خلقی نهاده روی تظلم به خاک راه
[B][M1]آویخته ز طرف کمر جان صد اسیر
[M2]بر هم زده به تیغ مژه قلب صد سپاه
[B][M1]در تاب ماه عارضش از باده صبوح
[M2]مخمور چشم جادویش از خواب چاشتگاه
[B][M1]هر سو ز شوق طلعتش افغان اهل درد
[M2]هر جا ز ظلم غمزه اش آواز دادخواه
[B][M1]زارم کشید و بر سر راهش بیفکنید
[M2]باشد که سوی من به ترحم کند نگاه
[B][M1]گر لاف عشق می زنم ای خواجه طعن چیست
[M2]اینک سرشک سرخ و رخ زرد من گواه
[B][M1]جامی ز جام غصه چو خون جگر خورد
[M2]نبود سرود مجلس او جز فغان و آه
[A]
[B][M1]آن دو رخ را که نبینیم مگر ماه به ماه
[M2]به جمال تو که هستیم به جان نیکو خواه
[B][M1]گر کشی از پی نخجیر گه صید کمان
[M2]برکشد آهوی مسکین ز دل سوخته آه
[B][M1]جمله خوبان به رخت خط غلامی دادند
[M2]هست آن خال سیه نیز بر این جمله گواه
[B][M1]بر ندارم ز رهت روی اگر سر برود
[M2]چه کنم کز ازل اینگونه شدم روی به راه
[B][M1]خواهد از غصه رقیب تو که ریزد خونم
[M2]ناگه ار جانب تیغ تو کنم تیز نگاه
[B][M1]در اشک و رخ زردم بنگر کز گردون
[M2]حاصل خرمن من نیست جز این دانه و کاه
[B][M1]جامی از هجر رخت گه تب و گه آه کشد
[M2]نیست کس را به جهان حال بدین گونه تباه
[A]
[B][M1]همچو شمعم به زبان شعله زند آتش آه
[M2]گر نه بگشایدم از سینه بر او تیغ تو راه
[B][M1]لب لعلت که زد از خط به دلم مهر وفا
[M2]چون نگینی ست پی مهر زدن کرده سیاه
[B][M1]بیدلان را به نگاهی چو نگه داری دل
[M2]از دو چشم تو تمام است مرا نیم نگاه
[B][M1]خال مشکین که بر آن چاه زنخدان بینی
[M2]حبشی بچه ای افتاده ز شوخی ست به چاه
[B][M1]شوق قد تو به طوبی ننشیند فردا
[M2]نشکند آرزوی سرو روان شاخ گیاه
[B][M1]دل دو نیمه شده از تیغ تو چون نام خودست
[M2]هر دو را پشت ز بار غم عشق تو دو تاه
[B][M1]عذرخواهی مکن از جامی اگر شد سگ تو
[M2]این کرم کن که ازین خاک درش عذر مخواه
[A]
[B][M1]حلقه زلفش گشاد باد سحرگاه
[M2]اشرق شمس الضحی بنور محیاه
[B][M1]چند گریبان درم ز شوق جمالش
[M2]برفکن ای باد صبح دامن خرگاه
[B][M1]وصف سهی سرو ما بلند مقامی ست
[M2]کی رسد آنجا کسی به همت کوتاه
[B][M1]راز دل خم به پیش جام دهان باز
[M2]گفت صراحی ازان فتاد در افواه
[B][M1]در دل تنگم نشین اگر چه ندارد
[M2]کلبه درویش تاب کوکبه شاه
[B][M1]آه دلم هست بی تو شعله جانسوز
[M2]آه که صد بار سوخت جان من از آه
[B][M1]جامی بی صبر و دل سگان درت را
[M2]همدم دیرینه است و یار هواخواه
[A]
[B][M1]رمید آن آهوی مشکین ز من آه
[M2]نای عنی غزال کنت اهواه
[B][M1]خدا را ای صبا آگاهیم ده
[M2]که آن آهو کجا دارد چراگاه
[B][M1]ز ما بگریخت چون مشکین غزالی
[M2]الا یالیت شعری این مرعاه
[B][M1]نیارم شرح کردن آنچه دیدم
[M2]من از نادیدن آن نازنین ماه
[B][M1]ز خونین اشک من دانند مردم
[M2]وان لم اشک مما کنت القاه
[B][M1]منم در انتظار او شب و روز
[M2]نشسته گوش بر در چشم بر راه
[B][M1]ز طیب زلف او عطر کفن برد
[M2]چو شد با خاک جامی طاب مثواه
[A]
[B][M1]دلم شبها کشد زان دام زلف آه
[M2]بهذا نال زلفی دام زلفاه
[B][M1]به فکر زلف تو عمرم سر آمد
[M2]زهی فکر دراز و عمر کوتاه
[B][M1]تویی دلخواه من تا رخ نمودی
[M2]روا شد کام من بر وجه دلخواه
[B][M1]کله کج نه که ترکی چون تو رعنا
[M2]نمی بینم درین فیروزه خرگاه
[B][M1]سمند ناز جولان ده که امروز
[M2]سپاه خوبرویان را تویی شاه
[B][M1]بفرما رحمتی بر دردمندان
[M2]ز درد اهل دل چون هستی آگاه
[B][M1]سر جامی و خاک رهگذارت
[M2]چو خواهد خاک شد باری درین راه
[A]
[B][M1]ای بر سریر حسن جم آیین و کی شکوه
[M2]از سنگ جور و بار غمت پشت ما به کوه
[B][M1]پیش درت به خاک مذلت فتاده است
[M2]گر تاج شوکت است و گر افسر شکوه
[B][M1]سری که نانوشته همی خواندم از رخت
[M2]خط تو شرح داد علی احسن الوجوه
[B][M1]ای جسته حل مشکل ما ز اهل صومعه
[M2]باز آ که این گره نگشاید ازان گروه
[B][M1]جامی به سعی خویش ز جانان خبر نیافت
[M2]یا معشر الاحبة بالله خبروه
[A]
[B][M1]منع سماع نغمه نی می کند فقیه
[M2]بیچاره پی نبرد به سر نفخت فیه
[B][M1]می ده به بانگ نی که ندارم به فر عشق
[M2]پروای ریش محتسب و سبلت فقیه
[B][M1]واعظ به طعن باده پرستان زبان گشاد
[M2]یارب تویی پناه من از شر آن سفیه
[B][M1]ماییم و تیه هجر تو ای چشمه حیات
[M2]یادی بکن ز حال جگرتشنگان تیه
[B][M1]تشبیه می کنند رخت را به مه ولی
[M2]با او به هیچ وجه نمی بینمت شبیه
[B][M1]گفتی تو را به رشته جان آتش افکنم
[M2]چون شمع می کند دل من زین نشاط پیه
[B][M1]جامی حریم کوی مغان کعبه صفاست
[M2]طوبی لساکنیه و بشری لزایریه
[A]
[B][M1]حدیث جم و جام لاغ است و لابه
[M2]خوش آن سر که با جام گوید قرابه
[B][M1]به آب می آباد کن کاخ عیشم
[M2]که رو در خرابی نهاد این خرابه
[B][M1]نخواهم ز درد قدح دست شستن
[M2]اگر مه بود طشت و مهر آفتابه
[B][M1]بود قصر عشرت بسی خوش چه بودی
[M2]که حرف بقا داشتی بر کتابه
[B][M1]پی سر عرفان متن تار فکرت
[M2]خریدار یوسف مشو زین کلابه
[B][M1]بکش ز اطلس چرخ پای ارادت
[M2]که حیف است این پا بدان پای تابه
[B][M1]کف جامی از جام خالی مبادا
[M2]اجب دعوتی یا ولی الاجابه
[A]
[B][M1]آن که بالای تو را افراخته
[M2]بهر جان من بلایی ساخته
[B][M1]دست قدرت جمله اسباب جمال
[M2]جمع کرده شکل تو پرداخته
[B][M1]سیل جانها می رود در کوی تو
[M2]بس که جان عاشقان بگداخته
[B][M1]هر که دیده لطف چوگان بازیت
[M2]جای گول آنها سر خود باخته
[B][M1]می گریزم من دو اسبه وز عقب
[M2]می رسد خیل خیالت تاخته
[B][M1]گوهر دریای راز است اشک من
[M2]موج عشقش بر کنار انداخته
[B][M1]کم شناسی قدر جا می را ز هیچ
[M2]کس به از تو قدر او نشناخته
[A]
[B][M1]ای خطت نقشی ز نو انگیخته
[M2]مشک تر پیرامن گل ریخته
[B][M1]با خیال لعل رنگ آمیز تو
[M2]آب چشم ما به خون آمیخته
[B][M1]دارم از زلف تو صد پاره دلی
[M2]هر یک از مویی دگر آویخته
[B][M1]آهوان دیده فریب چشم تو
[M2]هر کدام از گوشه ای بگریخته
[B][M1]چشم من هر شب به جست و جوی دل
[M2]خاک کویت را به مژگان بیخته
[B][M1]تا سر زلف تو از کف داده ام
[M2]رشته جان از تنم بگسیخته
[B][M1]جامی از وصف میانت قاصر است
[M2]گر چه هر دم صد خیال انگیخته
[A]
[B][M1]رسید از ره آن شاه خوبان پیاده
[M2]قبا چست کرده کله کج نهاده
[B][M1]پی قتل عشاق ز ابرو و غمزه
[M2]کمانی کشیده خدنگی گشاده
[B][M1]ز روی زمین چون قدم برگرفته
[M2]جهانی به خدمت زمین بوسه داده
[B][M1]سرشکم که هرگز ستادن نداند
[M2]چو با خاک پایش رسیده ستاده
[B][M1]پری و آدمی قاصرند از جمالش
[M2]همانا که از ماه و خورشید زاده
[B][M1]سگ آستان نیازم که دارم
[M2]به گردن ز طوق وفایش قلاده
[B][M1]مزن بهر بیگانگان فال عشقش
[M2]که این قرعه بر نام جامی فتاده
[A]
[B][M1]منم ز مهر تو شبها به فکر ماه فتاده
[M2]نشسته اشک فشان چشم بر ستاره نهاده
[B][M1]ز هر چه غیر تو در کنج عزلتیم نشسته
[M2]به هر چه حکم تو بر پای خدمتیم ستاده
[B][M1]سگ توام به کمند جفا نوازش من کن
[M2]چو نیست بخت که سازی مشرفم به قلاده
[B][M1]دلا مبند بر مرهم شکاف های خدنگش
[M2]که بر تو آن همه درهای رحمت است گشاده
[B][M1]تو خواه رسم وفا گیر و خواه راه جفا رو
[M2]منم عنان ارادت به دست حکم تو داده
[B][M1]ز باده چهره برافروختی و مستم ازین می
[M2]که آب و رنگ تو بینم بسی ز باده زیاده
[B][M1]خوش آن زمان که تو رانی عنان فکنده و جامی
[M2]به صد نیاز دود پیش توسن تو پیاده
[A]
[B][M1]زهی رویت ز هر رویی نموده
[M2]به جز روی تو خود رویی نبوده
[B][M1]نموده روی خویش از حسن خوبان
[M2]دل عشاق بی سامان ربوده
[B][M1]فروغ روی تو عالم بگیرد
[M2]ز زلفت گر شود تاری گشوده
[B][M1]نداند سر عشقت کس به از تو
[M2]که هم خود گفته ای هم خود شنوده
[B][M1]اگر ماند همه اعیان عالم
[M2]به خلوتخانه وحدت غنوده
[B][M1]وگر نقش همه ذرات عالم
[M2]شود ز آیینه هستی نموده
[B][M1]نگردد قدس ذات لایزالت
[M2]ازان یک کاسته زین یک فزوده
[B][M1]ثنای ذات تو جامی چه داند
[M2]چه گوید ناستوده از ستوده
[A]
[B][M1]آن شیخ چه دیده ست که در خانه خزیده
[M2]با خویشتن آمیخته وز خلق بریده
[B][M1]هر تار تعلق که بریده ست ز اغیار
[M2]چون کرم بریشم همه بر خویش تنیده
[B][M1]خود خلق و تمنا کند از خلق رهایی
[M2]از خلق کسی چون رهد از خود نرهیده
[B][M1]یک بار به گردی نرسید از ره مردی
[M2]زنهار گمانش نبری مرد رسیده
[B][M1]از کعبه و از کعبه روان دم زند اما
[M2]زان قافله بانگ جرسی هم نشنیده
[B][M1]از کسب معارف شده مشعوف ز خارف
[M2]درهای ثمین داده و خر مهره خریده
[B][M1]جامی صفت جام می عشق مپرسش
[M2]کان جام ندیده ست و زان می نچشیده
[A]
[B][M1]مرا دلی ست به صد گونه درد پرورده
[M2]که رفت جان و جهانم وداع ناکرده
[B][M1]ز من گذشت تغافل کنان نمی دانم
[M2]که طبع نازکش از من چرا شد آزرده
[B][M1]ز پا فکند مرا هجر او مباد آن روز
[M2]که رو به مرد کند این بلای صد مرده
[B][M1]بود به دیده مردم چو مردم دیده
[M2]چه عیب از آنکه شد از تاب خور سیه چرده
[B][M1]برون فتاد دل از پرده شکیب و هنوز
[M2]زمانه تا چه برون آرد از پس پرده
[B][M1]مقلدان چه شناسند داغ هجران را
[M2]خبر ز شعله آتش ندارد افسرده
[B][M1]دریغ و درد که جامی به خشکسال فراق
[M2]ز پا فتاد بر از کشت وصل ناخورده
[A]
[B][M1]میفکن به روز دگر قتل بنده
[M2]که روز دگر را که مرده که زنده
[B][M1]بود حق بنده ز تیغ تو زخمی
[M2]خدا را مکن ظلم در حق بنده
[B][M1]نبودم پسندیده صحبت تو
[M2]به دیداری از دور کردم بسنده
[B][M1]ز چاک گریبان تن نازک تو
[M2]مرا چاک در دامن جان فکنده
[B][M1]دل سخت چون سنگ شیرین چه آگه
[M2]ز جانی که فرهاد در کوه کنده
[B][M1]من ابر بهارم تو گلبرگ خندان
[M2]مرا کار گریه تو را خوی خنده
[B][M1]چه دوزی به هم دلق صد پاره جامی
[M2]نیابی دل زنده از دلق ژنده
[A]
[B][M1]ای گشته دلم هزار باره
[M2]از تیغ غمت هزار پاره
[B][M1]من غرقه میان خون ز گریه
[M2]خوش خنده زنان تو از کناره
[B][M1]نزدیک به مردنم ز شوقت
[M2]بگذار ز دور یک نظاره
[B][M1]جز تیغ تو نیست چاره ما
[M2]باز آ که به دست توست چاره
[B][M1]در کوی تو هر کسی به کاری ست
[M2]ما هیچ کسیم و هیچ کاره
[B][M1]پیش سم توسنت نهم سر
[M2]هر جا به سرم رسی سواره
[B][M1]گریان بگذشتم از دیارت
[M2]شد منزل ماه پر ستاره
[B][M1]از بهر جفا کشیدن تو
[M2]خواهم چو دلت تنی ز خاره
[B][M1]کرد از در نظم خویش جامی
[M2]در گوش زمانه گوشواره
[A]
[B][M1]آن شوخ رسید اینک و خلقی به نظاره
[M2]چون نیست مرا طاقت نظاره چه چاره
[B][M1]هر کس به سر راه رود بهر تماشا
[M2]مسکین من حیران کنم از راه کناره
[B][M1]خواهم که دوم پیش عنانش چو غلامان
[M2]هر جا که رسد پیش من آن ماه سواره
[B][M1]چو ماتمیان چند کنم نوحه در آن کوی
[M2]رخساره خراشیده و پیراهن پاره
[B][M1]بی خوابی ما را اگر آن شوخ نداند
[M2]ای کاش بپرسی شبی از ماه و ستاره
[B][M1]خواهم که به یک زخم ازو کشته نگردم
[M2]باشد که چشم لذت تیغش دو سه باره
[B][M1]نگرفت در آن سنگ دل افسانه جامی
[M2]هر چند که خون می شود از وی دل خاره
[A]
[B][M1]گوید نگار من چو ز هجران کنم گله
[M2]ان تات ماشیا انا آتیک هروله
[B][M1]وان دم که رو نهم به ره جست و جوی او
[M2]بر پای سعی من نهد از زلف سلسله
[B][M1]ور سر به جیب صبر کشم گویدم به ناز
[M2]چون می دهد دلت که مرا می کنی یله
[B][M1]یارب چه موجب است که آن شاه دلنواز
[M2]با بیدلی چو من کند اینسان معامله
[B][M1]طی کن بساط کون که این کعبه مراد
[M2]باشد ورای کون و مکان چند مرحله
[B][M1]حق را به حق شناس نه از حجت و قیاس
[M2]خورشید را چه حاجت شمع است و مشعله
[B][M1]فیضی که جامی از دو سه پیمانه درد یافت
[M2]مشکل که شیخ شهر بیابد به صد چله
[A]
[B][M1]ساقی بیا که دارد اکنون به کف پیاله
[M2]بر طرف باغ نرگس بر روی دشت لاله
[B][M1]از جام لاله میگون گشته ست غنچه را لب
[M2]یا خود به زخم دندان در خون گرفته ژاله
[B][M1]هر دم ز دفتر گل خواند به باغ بلبل
[M2]حرفی که شرح دادن نتوان به صد رساله
[B][M1]با دختر رز از سر، بستیم تازه عقدی
[M2]محصول عقل و دانش کردیم در قباله
[B][M1]نی من به خود فتادم در کوی عشق و مستی
[M2]از قسمت ازل شد این دولتم حواله
[B][M1]مه می کند تنزل بعد از چهارده لیک
[M2]هر لحظه در ترقی ست آن ماه هژده ساله
[B][M1]عالی ست قصر عشرت آن شاه عاشقان را
[M2]جامی بلندتر کن آهنگ آه و ناله
[A]
[B][M1]گر بنالم ز دل خاره برآید ناله
[M2]ور بگریم ز گل تیره بروید لاله
[B][M1]گشته دنبال سفر کرده سواری ست روان
[M2]اشک سرخم که بدین گونه کشد دنباله
[B][M1]آنچه در وصله نشیند به غم عشق مرا
[M2]نیست غیر از دلی آن نیز به صد پرکاله
[B][M1]جان ستد نسیه که یک بوسه بها خواهم داد
[M2]کی بود کی که رسد نسیه ما را حاله
[B][M1]خوردم از خال لب او به تخیل بوسی
[M2]زد ز شیرینی آن بوسه لبم تبخاله
[B][M1]گر زند با لب آن غنچه دهن لاف ز لطف
[M2]دهن غنچه کند پاره به دندان ژاله
[B][M1]چارده ساله مهی پنجه جامی برتافت
[M2]کرد بیرون ز کفش حاصل پنجه ساله
[A]
[B][M1]خوشا می از کف آن ماه چارده ساله
[M2]که بهر نقل دهد بوسه ای ز دنباله
[B][M1]رسیده غره شوال و ماه روزه گذشت
[M2]بیار می که همین بود توبه را حاله
[B][M1]پیاله گیر و ز آلایش گناه مترس
[M2]که برد طاعت یک ماهه جرم یکساله
[B][M1]مراست آتش تب در جگر نمی دانم
[M2]تو را به گرد لب از بهر چیست تبخاله
[B][M1]به هوش باش که راه بسی مجرد زد
[M2]عروس دهر که مکاره ای ست محتاله
[B][M1]به لاف ناخلفان زمانه غره مشو
[M2]مرو چو سامری از ره به بانگ گوساله
[B][M1]چو دل به عشوه شاهد کشد تو را جامی
[M2]مکش ملال ز غنج و دلال دلاله
[A]
[B][M1]سلام الله ما ناحت حمامه
[M2]لفقد الالف او جادت غمامه
[B][M1]علی اکناف واد فیه حلت
[M2]سعاد بالسعادة والسلامه
[B][M1]اگر در نامه درد دل نویسم
[M2]شود گلگون ز آب دیده نامه
[B][M1]وگر با خامه سوز سینه گویم
[M2]علم بیرون زند آتش ز خامه
[B][M1]همه عالم به طعن عشقبازی
[M2]زبان بگشاده بر من خاصه عامه
[B][M1]نیاید قصه دوری به پایان
[M2]ولو قلنا الی یوم القیامه
[B][M1]پشیمان شد ز لاف عشق جامی
[M2]ولکن لیس تجدید الندامه
[A]
[B][M1]قبول خاص طلب چند بهر خاطر عامه
[M2]به زرق و حیله کشی بار طیلسان و عمامه
[B][M1]بنوش جام مروق بسوز جامه ازرق
[M2]که خاص طالب جام است و عام عاشق جامه
[B][M1]همای طارم قدسی ز همت تو نشاید
[M2]که میل افسر هدهد کنی و طوق حمامه
[B][M1]به چشم نقص مبین نقش کارخانه هستی
[M2]نظر به گردش پرگار دار و جنبش خامه
[B][M1]ز عرض قصه ما طول یافت نامه قاصد
[M2]خوش آنکه طی شود این طول و عرض قاصد نامه
[B][M1]فروغ روی تو تابان بود ز جعد مسلسل
[M2]کضؤ لامع برق یلوح خلف غمامه
[B][M1]ز آتش دل جامی علم به چرخ کشیدی
[M2]لقد نصبت لسر الهوی علیه علامه
[A]
[B][M1]تعالی الله زهی شاه یگانه
[M2]زهی حسن و جمال جاودانه
[B][M1]درین بتخانه هر نقشی که بینم
[M2]تویی مقصود ما دیگر بهانه
[B][M1]نبیند چشم عارف عارض و خال
[M2]نجوید مرغ قدسی آب و دانه
[B][M1]اگر خوانی ز عشقم داستانی
[M2]نخوانی عشق مجنون جز فسانه
[B][M1]مجو اسرار عشق از شیخ خلوت
[M2]چه داند نطق طوطی مرغ خانه
[B][M1]میانت را چنان خواهم در آغوش
[M2]که مویی هم نگنجد در میانه
[B][M1]گذر کن بر سر جامی که دارد
[M2]سر خدمت به خاک آستانه
[A]
[B][M1]مغنی به آواز چنگ و چغانه
[M2]چه خوش گفت وقت صبوح این ترانه
[B][M1]که ای خواجه برخیز کانفاس عمرت
[M2]بود مایه دولت جاودانه
[B][M1]درین بزمگه چند غافل نشینی
[M2]ز صوت اغانی و جام مغانه
[B][M1]مباش از می لعل غافل زمانی
[M2]که پیداست پایان کار زمانه
[B][M1]غنیمت شمر روز عشرت که داند
[M2]که روزی دگر زنده باشیم یا نه
[B][M1]به هر خانه کز دوست یابم نشانی
[M2]نتابم سر خدمت از آستانه
[B][M1]به کعبه مرو جامی از خانه خود
[M2]که خالی نباشد ازو هیچ خانه
[A]
[B][M1]منم امروز و اشک دانه دانه
[M2]که رفت از چشمم آن در یگانه
[B][M1]نجوید دل به جز آن عارض و خال
[M2]ندارد چاره مرغ از آب و دانه
[B][M1]ز بس افسانه عشق تو خواندم
[M2]میان عاشقان گشتم فسانه
[B][M1]سرود عشق هم با عاشقان گوی
[M2]چه داند زاهد خشک این ترانه
[B][M1]اگر چه سرو را بالا بلند است
[M2]نماید پیش قد او میانه
[B][M1]مگو آن شوخ را طفل است و نادان
[M2]که داند بهر بوسی صد بهانه
[B][M1]حدیث بوسه تا کی جامی این بس
[M2]که می بوسی به خدمت آستانه
[A]
[B][M1]شدم ز مدرسه و خانقاه بیگانه
[M2]سر نیاز من و آستان میخانه
[B][M1]صدای ذکر ریایی نمی دهد ذوقی
[M2]خوشا نوای نی و نعره های مستانه
[B][M1]ز شیخ شهر چه می پرسی و محاسن او
[M2]که شرح آن نتواند به صد زبان شانه
[B][M1]کجاست ساقی پیمان شکن که بفروشیم
[M2]متاع توبه و تقوا به یک دو پیمانه
[B][M1]ز عشق گوی که افسانه ای ازین خوشتر
[M2]نگفته اند درین گنبد پر افسانه
[B][M1]بسوز بال و پر سعی تا بیاسیایی
[M2]به پای شمع دل افروز خود چو پروانه
[B][M1]ز تن پرست مجو سر اهل دل جامی
[M2]که نیست هر صدفی جای در یکدانه
[A]
[B][M1]گهی بوسم به مستی پای خم گه دست پیمانه
[M2]کنم دریوزه فیض از بزرگ و خرد میخانه
[B][M1]به کوی زهدم ای ناصح مخوان از مجلس مستان
[M2]به کف یک دانه نقلم بهتر از تسبیح صد دانه
[B][M1]ز گفت و گوی عشق ما برفت از یاد دوران را
[M2]مقالات گل و بلبل حدیث شمع و پروانه
[B][M1]چه سازم با تو تازه آشنایی های دیرین را
[M2]چو دارد قدر بیش از آشنا پیش تو بیگانه
[B][M1]چو تو سنگم زنی من ناسزا گویم رقیبان را
[M2]نجوید جز پی دشنام طفل آزار دیوانه
[B][M1]چو آراید تو را مشاطه در هر حلقه زلفت
[M2]هزاران رشته جان بگسلد ز آمد شد شانه
[B][M1]چه باشد کار مردان عشق پس مردانه جان دادن
[M2]گرفتی کار مردان پیش جامی باش مردانه
[A]
[B][M1]آیینه باش و عکس رخش بین در آینه
[M2]مشنو خبر که نیست خبر چون معاینه
[B][M1]گفتم توان جمال تو دیدن به عشوه گفت
[M2]گر صاف دل چو آینه باشی هر آینه
[B][M1]ذرات کون آینه های جمال اوست
[M2]نقشی دگر نموده رخش در هر آینه
[B][M1]صوفی تو خرقه پوشی و ما رند جرعه نوش
[M2]ما بیننا وبینک الا مباینه
[B][M1]جامی چو در تلاطم بحر قدم فتاد
[M2]فارغ شد از تموج احداث کاینه
[A]
[B][M1]باری دگرم کش به جفا داغ به سینه
[M2]تا مرهم پیشینه شود داغ پسینه
[B][M1]هیهات که شایسته غم های تو گردد
[M2]تا دل نشود پاک ز غل سینه ز کینه
[B][M1]پیش آ که به بر گیرمت ار طالب عشقی
[M2]کین درد سرایت کند از سینه به سینه
[B][M1]گنجی ست دل من که ز پیکان تو دارد
[M2]صد گوهر سیراب به هر کنج دفینه
[B][M1]دل جای غم توست نگه دارش از اغیار
[M2]شرط است ز شاهان جهان پاس خزینه
[B][M1]جانم سوی تن ز آرزوی خال تو آمد
[M2]چون مرغ که آید به زمین از پی چینه
[B][M1]تا یار کند میل غزل های تو جامی
[M2]از خون جگر رنگ کن اوراق سفینه
[A]
[B][M1]رسید یار طریق جفا رها کرده
[M2]گره ز ابرو و برقع ز روی وا کرده
[B][M1]نموده همچو گل از غنچه پیرهن ز قبا
[M2]هزار پیرهن صبر را قبا کرده
[B][M1]فشانده رشحه خوی از رخ و غبار از زلف
[M2]شمیم سنبل و گل همره صبا کرده
[B][M1]کشیده خط خطا بر من و نیارم برد
[M2]گمان که رای صوابش درین خطا کرده
[B][M1]ولی ز لطف عمیمش امید می دارم
[M2]که خط عفو کشد بر خطای ناکرده
[B][M1]صفای مشرب آن چشمه زلال نگر
[M2]که صد کدورت ما دیده و صفا کرده
[B][M1]نکرد توبه ز عشق تو جامی آخر عمر
[M2]چه جای توبه ز کاری که عمرها کرده
[A]
[B][M1]رسید ترک من از تاب می عرق کرده
[M2]شکسته طرف کله جیب جامه شق کرده
[B][M1]صفای سینه اش از چاک پیرهن چون صبح
[M2]هزار دلشده را اشک چون شفق کرده
[B][M1]به اتفاق جهانی گذشته از دل و دین
[M2]به هر کجا گذری کیف ما اتفق کرده
[B][M1]برای باده و نقلش صبا به صحن چمن
[M2]ز لاله کاسه نهاده ز گل طبق کرده
[B][M1]نثار او همه جانها کم است و او ز کرم
[M2]قناعت از من بیدل به یک رمق کرده
[B][M1]ز شرح دل ورقی بیش نیست چهره زرد
[M2]که خامه مژه تحریر آن ورق کرده
[B][M1]اگر چه منکر می بود سابقا جامی
[M2]کنون تلافی انکار ماسبق کرده
[A]
[B][M1]منم چو صبح ز شوق تو جامه شق کرده
[M2]ز مهر عارض تو اشک چون شفق کرده
[B][M1]ز لطف خویش به هر جا گشاده گل ورقی
[M2]به خط سبز رخت نسخ آن ورق کرده
[B][M1]به صحن باغ گذر کانچه داشت غنچه گره
[M2]گل از برای نثار تو بر طبق کرده
[B][M1]نشسته بر رخ گل شبنم است یا ز نسیم
[M2]شنیده نکهت تو وز حیا عرق کرده
[B][M1]گل از چه خلعت خوبی به تازگی پوشید
[M2]به چشم خلق جمال تواش خلق کرده
[B][M1]ز هستیم رمقی مانده است کی باشد
[M2]هجوم عشق تو تاراج آن رمق کرده
[B][M1]حدیث عشق ز جامی شنو که شام و سحر
[M2]به کنج مدرسه تحقیق این سبق کرده
[A]
[B][M1]رخت که همچو گل از تاب می عرق کرده
[M2]هزار جامه جان را چو غنچه شق کرده
[B][M1]ز لطف تو ورقی خوانده عندلیب به باغ
[M2]نسیم دفتر گل را ورق ورق کرده
[B][M1]حق است بر تو مرا بوسه ای بود هرگز
[M2]که بینمت ز لب خود ادای حق کرده
[B][M1]به درس عشق دلم زان گرفت بر همه سبق
[M2]که عمر در سر تکرار این سبق کرده
[B][M1]تو را چه بهره رساند ز حق چو واعظ شهر
[M2]دقیقه ای که بیان کرده بهر دق کرده
[B][M1]ز عکس مهر رخت سرخروییم این بس
[M2]که آب چشم مرا سرخ چون شفق کرده
[B][M1]به نزل خامه جامی که کاغذش طبق است
[M2]دهان گشای که بهر تو بر طبق کرده
[A]
[B][M1]منم اکنون به سر کوی وفا خاک شده
[M2]هر چه جز عشق تو ز آلایش آن پاک شده
[B][M1]مرهم ریش کسانی و ازین درد مرا
[M2]سینه مجروح و دل افگار و جگر چاک شده
[B][M1]تند مخرام و ببین هر طرفی شیفته ای
[M2]فتنه بر شیوه آن قامت چالاک شده
[B][M1]منکر عشق مشو خواجه که بدنامی عشق
[M2]همه زین هرزه روی چند هوسناک شده
[B][M1]شعله در خوشه پروین زده و خرمن ماه
[M2]شرری کز دل گرمم سوی افلاک شده
[B][M1]چشم مست تو که می داشت به مردم نظری
[M2]دور ما آمده خونخواره و بی باک شده
[B][M1]هم عنان با دگرانی تو و مسکین جامی
[M2]مانده از دور دلی بسته فتراک شده
[A]
[B][M1]یا رب این منشور اقبال از کجا واصل شده
[M2]کز وصولش کار مشتاقان به کام دل شده
[B][M1]یارب این دیباچه آمال نقش کلک کیست
[M2]کانچه محصول مرادات است ازان حاصل شده
[B][M1]پایدار است از مسلسل خطش ایام حیات
[M2]گویی آن زنجیر پای عمر مستعجل شده
[B][M1]نامه فتح است نی نی آیت معجز نشان
[M2]ز آسمان بهر نجات خاکیان نازل شده
[B][M1]حاصل فحوای آیت آنکه از دیوان فضل
[M2]نصرتی کامل نصیب خسرو عادل شده
[B][M1]شاه ابوالغازی که هر جا قاف تا قاف جهان
[M2]فتنه روی آورده تیغش پیش آن حایل شده
[B][M1]نوک رمح او روان بگشاده هر جا نکته ای
[M2]در دل دشمن ز اسرار اجل مشکل شده
[B][M1]ظلم گو چون سایه بنشین در تگ چاه عدم
[M2]کافتاب عدل او آفاق را شامل شده
[B][M1]جامی از بهر مدیح او زبان بگشاده است
[M2]بارها و آخر به عجز خویشتن قایل شده
[A]
[B][M1]تا بسته ای به طره عنبرفشان گره
[M2]عشاق را فتاده به رگهای جان گره
[B][M1]می کرد شانه شرح جمال تو مو به مو
[M2]ناگه فکند زلف تواش بر زبان گره
[B][M1]ساقی ز جام لعل تو یک نکته گفت دوش
[M2]در حلق شیشه شد می چون ارغوان گره
[B][M1]خواهد فریب مرغ چمن باغبان که زد
[M2]جعد بنفشه بر طرف بوستان گره
[B][M1]ما خون گشاده بهر شکرخنده اش ز چشم
[M2]واو خوش به رغم ما زده بر ابروان گره
[B][M1]تاب گره نیاورد از لطف آن میان
[M2]مفکن خدای را ز کمر بر میان گره
[B][M1]تا دید جامی آن گره زلف بر عذار
[M2]صد آرزوست در دل مسکین ازان گره
[A]
[B][M1]ای سر زلف تو گره بر گره
[M2]در دل ما صد گره از هر گره
[B][M1]کار فرو بسته ما را بود
[M2]با سر زلف تو برابر گره
[B][M1]قد من و رشته جان از غمت
[M2]هست یکی حلقه و دیگر گره
[B][M1]می نهد از عارض و زلفت صبا
[M2]بر سمن از غالیه تر گره
[B][M1]طره شمشاد بود کالت
[M2]بسته به بالای صنوبر گره
[B][M1]آن نه حباب است که بی لعل تو
[M2]باده شود در دل ساغر گره
[B][M1]گفته جامی ز سر زلف تو
[M2]رشته سحر است سراسر گره
[A]
[B][M1]ای طره تو خم خم و گیسو گره گره
[M2]وز جعد پیچ پیچ تو هر مو گره گره
[B][M1]خواهی ز پهلوی تو گشاید دلم ز بند
[M2]بند قبا گشای ز پهلو گره گره
[B][M1]آن زلف را به مشک چه نسبت کزین متاع
[M2]در چین به باد می دهد آهو گره گره
[B][M1]شد عمرها که همچو صنوبر بود مرا
[M2]در دل ز شوق آن قد دلجو گره گره
[B][M1]چشمت به عشوه زد به رگ جان گره بلی
[M2]بندد به رشته مردم جادو گره گره
[B][M1]زلف تو بر عذار تو گویی فتاده است
[M2]جعد بنفشه بر گل خودرو گره گره
[B][M1]از گریه شبانه جامی نشانه ای ست
[M2]خون های بسته بر مژه او گره گره
[A]
[B][M1]باز آی و مرهمی به دل ریش خسته نه
[M2]چشمی بدین دو دیده در خون نشسته نه
[B][M1]پشتم شکست هجر تو گر بار می نهی
[M2]باری به قدر طاقت پشت شکسته نه
[B][M1]چون دل نمی دهد ز غمت گر دگر غمی ست
[M2]آن هم بیار و بر دل از غم نرسته نه
[B][M1]بگسست دل زمام صبوری به پای او
[M2]از زلف خویش یک دو سه تاری گسسته نه
[B][M1]جان کز غمت گریخت به آن طره اش سپار
[M2]بندی بر این شکاری از دام رسته نه
[B][M1]خون بست بر رخم جگر ار میهمان شوی
[M2]پیش سگانت طعمه جگرهای بسته نه
[B][M1]جامی ز دست داد دل و دین تو را که گفت
[M2]بر طرف گل ز سنبل سیراب دست نه
[A]
[B][M1]بر برگ گل رقم ز خط عنبرین منه
[M2]بر گرد ماه دایره از مشک چین منه
[B][M1]چون می کنی خرام مکش زلف زیر پای
[M2]دام فریب در ره مردان دین منه
[B][M1]حیف است بر زمین کف پایت خدای را
[M2]چشم مرا گذاشته پا بر زمین منه
[B][M1]گفتی به جان کس ننهم داغ بعد ازین
[M2]بر عاشقان سوخته داغی چنین منه
[B][M1]بر من به یک دو زخم جفا مرحمت مکن
[M2]من زنده ام هنوز ز کف تیغ کین منه
[B][M1]ارباب عشق را چو ستایی مرا لقب
[M2]جز بنده کمین و سگ کمترین منه
[B][M1]جامی گه سجود رهش بی ادب مباش
[M2]هر جا نشان پای وی آنجا جبین منه
[A]
[B][M1]هر کس که نیست زنده به عشق تو مرده به
[M2]خود مرده پیش زنده دلان از فسرده به
[B][M1]هر کس نهال شوق تو در باغ جان نکشت
[M2]از نخل آرزو بر دولت نخورده به
[B][M1]چون چرخ سفله می دهد اندر نواله زهر
[M2]دست هوس به خوان نوالش نبرده به
[B][M1]ای شیخ سبحه را مشمر شرط راه فقر
[M2]کان رشته از قبیل علایق شمرده به
[B][M1]زاهد که عیب باده فشاران همی کند
[M2]در تنگنای توبه و تقوا فشرده به
[B][M1]خوش قایدی ست عشق به کف کفایتش
[M2]یکبارگی زمام ارادت سپرده به
[B][M1]جامی خیال خال و خط نیکوان مبند
[M2]کین نقشها ز صفحه خاطر سترده به
[A]
[B][M1]ساقیا صاف می عیش به خودکامان ده
[M2]دردی درد به خون جگر آشامان ده
[B][M1]هر که دردی نکشد گر چه سر خاصان است
[M2]بکش افسار و سرش در گله عامان ده
[B][M1]مشرب دردکشی نیست نکونامان را
[M2]مطربا خیز و صلا در صف بدنامان ده
[B][M1]زاهدان ز آتش ما سوختگان محرومند
[M2]شرری یا رب ازین شعله به آن خامان ده
[B][M1]چون ز شوق تو کشم سر به گریبان عدم
[M2]بهر عطر کفنم گردی ازان دامان ده
[B][M1]نیست بی مقدم تو کار مرا سامانی
[M2]قدمی رنجه کن و کار مرا سامان ده
[B][M1]جامی ایام گل از صومعه سوی چمن آی
[M2]خرقه زهد به تاراج گل اندامان ده
[A]
[B][M1]ای غمت هر لحظه جان ناتوانی سوخته
[M2]برق عشقت خانه بی خانمانی سوخته
[B][M1]این چنین کز هر درونی سوز عشقت شعله زد
[M2]عاقبت بینم ازین آتش جهانی سوخته
[B][M1]تربت ما را علم هم ز آتش دل به چو ما
[M2]با درون آتشین رفتیم و جانی سوخته
[B][M1]قصه سوز دل پروانه را از شمع پرس
[M2]شرح آن آتش ندارد جز زبانی سوخته
[B][M1]سوخت جامی ز آتش عشق آن چنان کز وی نماند
[M2]جز کفی خاکستر و چند استخوانی سوخته
[A]
[B][M1]دل کان میان نازک با خود خیال بسته
[M2]پیش تو مرغ جان را زان رشته بال بسته
[B][M1]چون خواسته مصور تصویر ابروی تو
[M2]بر آفتاب تابان مشکین هلال بسته
[B][M1]پی چون به بزم وصلت آرم که غیرت تو
[M2]ره بر صبا گرفته در بر شمال بسته
[B][M1]تا در رکابت از نو رنگین دوال بندم
[M2]تا دامنم ز دیده خون بین دوال بسته
[B][M1]آن کس کز آب حیوان هر جا سوال کردی
[M2]نوشین لب تو دیده لب از سوال بسته
[B][M1]صورت چگونه بندم در خاطرت چو از من
[M2]آیینه دل تو زنگ ملال بسته
[B][M1]این نظم توست جامی یا تازه دسته گل
[M2]کز بوستان سعدی طبع کمال بسته
[A]
[B][M1]ای به قصد ملک دل حسنت سپاه آراسته
[M2]وز لوای فتح زلفت اوج ماه آراسته
[B][M1]تا به فیروزی عنان تابی به جولانگاه ناز
[M2]مردم چشمم ز در و لعل راه آراسته
[B][M1]مجلس مستان به یاد آن دهان و لب خوش است
[M2]جز به نقل و می نگردد بزمگاه آراسته
[B][M1]ذکر طوبی کرده دل در وصف نخل قامتت
[M2]دسته گل را به شاخی از گیاه آراسته
[B][M1]هست بر فرق گدایانت کلاهی سبز چرخ
[M2]آفتاب از گوی زرین آن کلاه آراسته
[B][M1]بر خراب آباد دل آوازه لطفت گذشت
[M2]شهر ویران شد ز صیت عدل شاه آراسته
[B][M1]بهر سلطان خیالت جامی از لعل سرشک
[M2]در سواد چشم تر چتر سیاه آراسته
[A]
[B][M1]کی بود جانم ز بند غم رهایی یافته
[M2]دیده از دیدار جانان روشنایی یافته
[B][M1]کی بود جان فگار و سینه مجروح من
[M2]مرهم وصلی بر این داغ جدایی یافته
[B][M1]کی بود زان خط جان افزای و لعل دلگشای
[M2]بخت من فیروزی و کامم روایی یافته
[B][M1]کی بود دست من و آن طره عنبرفشان
[M2]کز نسیمش جعد سنبل عطرسایی یافته
[B][M1]رفت ازین بستان نوای عیش و برگ خرمی
[M2]خرم آن مرغی که برگ از بینوایی یافته
[B][M1]بلبل بی صبر و دل با خار ازان در ساخته ست
[M2]کز گل این باغ بوی بی وفایی یافته
[B][M1]با سریر شاهی و تاج کیانی جم نیافت
[M2]جامی آن گنجی که در کنج گدایی یافته
[A]
[B][M1]ای بی تو ز دیده خواب رفته
[M2]وز هر مژه خون ناب رفته
[B][M1]باز آ که ز رفتن تو ما را
[M2]از دیده در خوشاب رفته
[B][M1]در دور لبت معاشران را
[M2]از سر هوس شراب رفته
[B][M1]با آن همه نور ماه تابان
[M2]پیش رخ تو ز تاب رفته
[B][M1]دریوزه کنان حسن پیشت
[M2]ماه آمده آفتاب رفته
[B][M1]هر جا تو سمند ناز رانده
[M2]خوبان همه در رکاب رفته
[B][M1]خونابه دل که ریخت جامی
[M2]خونی ست که از کباب رفته
[A]
[B][M1]کیست می آید قبا پوشیده دامن بر زده
[M2]شکل شهر آشوب او آتش به عالم درزده
[B][M1]کرده در دین مسلمانان هزاران رخنه بیش
[M2]هر خدنگ فتنه ای کز غمزه آن کافر زده
[B][M1]کی برآید ماه با خورشید عالمتاب او
[M2]گر زند بر ماه تابان طعنه ای در خور زده
[B][M1]رو به راه از قامت اویم من بی صبر و دل
[M2]گر چه در هر گام راه بیدلی دیگر زده
[B][M1]دردسر کم ده طبیبا چون ز مرهم خوشتر است
[M2]زخم آن سنگی که دربانش مرا بر سر زده
[B][M1]دمبدم خون می رود از چشم پر نم تا مرا
[M2]بر رگ جان غمزه خونریز او نشتر زده
[B][M1]هر کجا نوشیده جامی باده با یاران نخست
[M2]بوسه ها از شوق لعلش بر لب ساغر زده
[A]
[B][M1]برفت آن ماه و ما را در دل از وی صد هوس مانده
[M2]غم هجران او با جان شیرین هم نفس مانده
[B][M1]مران تند ای عماری دار لیلی حسبة لله
[M2]که با صد بار دل بیچاره مجنون بازپس مانده
[B][M1]به امیدی که آید آن مه محمل نشین روزی
[M2]جهانی چشم بر ره گوش بر بانگ جرس مانده
[B][M1]چو زد اکنون گل رعنا به عشرت خیمه بر صحرا
[M2]چه غم گر بلبل شیدا گرفتار قفس مانده
[B][M1]بده گو داد من آن ماه و بنگر ملک بس شاهان
[M2]که نی فریادخواه آنجا و نی فریادرس مانده
[B][M1]هوس دارم که سایم چشم و رخ بر آستان او
[M2]مرا از بخت بی فرمان همین یک ملتمس مانده
[B][M1]به کویش چون ننالد همچو مرغان چمن جامی
[M2]کزان گلشن گل و شمشاد رفته خار و خس مانده
[A]
[B][M1]نشاید ای مه خورشید رخ تو را روزه
[M2]که نیست بر مه و خورشید هیچ جا روزه
[B][M1]تن تو کاهد و جان هزار سوخته دل
[M2]مکن مکن که نباشد تو را روا روزه
[B][M1]بسی نماند که سازد چو ماه نو باریک
[M2]مرا فراق جمال تو و تو را روزه
[B][M1]هزار رخنه بود در نماز و روزه ز تو
[M2]کجا تو کافر خون خواره و کجا روزه
[B][M1]ز روزه خوردن ماهی مدار بیم گناه
[M2]که ما به عذر تو داریم سالها روزه
[B][M1]ز هر چه غیر تو بستیم راه دیده و دل
[M2]که نیست بهتر ازین در طریق ما روزه
[B][M1]چو نیست بر شکرش دسترس تو را جامی
[M2]به آب دیده و خون جگر گشا روزه
[A]
[B][M1]خوش آن دو یار که دل صاف کرده چون شیشه
[M2]به هم خورند می لعل از آبگون شیشه
[B][M1]ز رشک لعل تو هر خون که خورده بود اکنون
[M2]به همدمی قدح می دهد برون شیشه
[B][M1]به سجده درت از دیده ریخت خون دلم
[M2]بلی شراب بریزد چو شد نگون شیشه
[B][M1]دلم خیال تو را جای شد ز عشوه عشق
[M2]چنانکه جای پری گردد از فسون شیشه
[B][M1]دل مرا به ملامت میازما که کسی
[M2]به سنگ خاره نکرده ست آزمون شیشه
[B][M1]به جای باده پر آب حیات شد هرگه
[M2]خیال لعل تو آورد در درون شیشه
[B][M1]تمام شد می ازان لب فسانه گو جامی
[M2]که موج دیده ما پر کند ز خون شیشه
[A]
[B][M1]چشم نگشایی ز ناز آخر چه ناز است این همه
[M2]بر رخ از ناز توام اشک نیاز است این همه
[B][M1]در خط و خال تو اسرار حقیقت دیده ام
[M2]گرچه در چشم حقیقت بین مجاز است این همه
[B][M1]خوی تو بس گرم و لعلت آتشین روی آفتاب
[M2]بیدلان را مایه سوز و گداز است این همه
[B][M1]پیش ساغر در سجود آمد صراحی گوش کن
[M2]بانگ چنگ و نی که ورد آن نماز است این همه
[B][M1]حقه در گشت چشمم چون ز لعلت بسته شد
[M2]چشمبندی های چرخ حقه باز است این همه
[B][M1]کرده ام با هر سر موی تو پیوندی جدا
[M2]در کفم سررشته عمر دراز است این همه
[B][M1]گفته رنگین جامی بین و داغ دل در او
[M2]لاله های چیده از صحرای راز است این همه
[A]
[B][M1]گشاد گنج جواهر به بوستان ژاله
[M2]به فرش سرو و سمن شد گهرفشان ژاله
[B][M1]گسست سبحه روحانیان که سوی زمین
[M2]فتد چو مهره تسبیح از آسمان ژاله
[B][M1]میان شاخ و شکوفه خوش اجتماعی بود
[M2]که سنگ تفرقه انداخت در میان ژاله
[B][M1]گرفت بچه طوطی همه بساط چمن
[M2]چو طوطی فلک انداخت بیضه سان ژاله
[B][M1]دراز کرد در اوصاف گل زبان سوسن
[M2]ز غیرتش گره افکند بر زبان ژاله
[B][M1]گهر ز بحر شود زاده عکس آن بنگر
[M2]چو سیلها کند از هر طرف روان ژاله
[B][M1]چو عاشقی که زند سنگریزه بر معشوق
[M2]به باغ شاهد گل را کند نشان ژاله
[B][M1]دکان شیشه گر است از حباب آب شمر
[M2]که سنگ می فکند سوی آن دکان ژاله
[B][M1]چو بوته ایست سرخ لاله کش هر دم
[M2]پی گداز نهد سیم در دهان ژاله
[B][M1]کلام مدعی و جامی آن زمان که شود
[M2]در امتحان گهر رشته بیان ژاله
[B][M1]بود دو قطره نازل شده ز فیض سحاب
[M2]که گردد این به مثل در ناب و آن ژاله
[A]
[B][M1]اشکی که تو را بر گل رخسار دویده
[M2]باران بهار است که بر لاله چکیده
[B][M1]تا اشک رسیده ست به روی تو چه گویم
[M2]کز رشک به روی من مسکین چه رسیده
[B][M1]اشک است به روی تو نه عکسی ست ز اشکم
[M2]کش دیده در آیینه رخسار تو دیده
[B][M1]از چشم و رخت اشک به هر جا که فتاده
[M2]گلبرگ تر و لاله سیراب دمیده
[B][M1]اشک تو میان مژه درهاست که مردم
[M2]از بهر بناگوش تو در رشته کشیده
[B][M1]در سفت به وصف گهر اشک تو جامی
[M2]زینسان سخن پاک و روان کس نشنیده
[A]
[B][M1]بی منت کس راست نشد زان قد و بالا
[M2]جز کار من المنة لله تعالی
[B][M1]بالای سرم شب نه سپهر است و ستاره
[M2]با دود دلم رفته شررهاست به بالا
[B][M1]از گریه شد اسرار دلم فاش چو من کیست
[M2]رسوا شده ای دیده خون از مژه پالا
[B][M1]از نرگس خونریز تو یک غمزه بسنده ست
[M2]زنهار به خونریزی ما دست میالا
[B][M1]گفتم به لبت کز تو بود اهل طلب را
[M2]امکان نعم، خنده زنان گفت که لالا
[B][M1]داریم فراغ از غم مستقبل و ماضی
[M2]خوش می گذرانیم به دیدار تو حالا
[B][M1]جامی ز کساد سخن خویش چه رنجی
[M2]کم گوی که باشد ز کمی قیمت کالا
[A]
[B][M1]عشق جانان نهاد خوان بلا
[M2]ای جگرخوارگان صلاست صلا
[B][M1]گر نگوید جواب بوسه بلی
[M2]زان بلا شیوه قانعیم به لا
[B][M1]خط بر آیینه رخش زنگی ست
[M2]که دل و دیده را ازوست جلا
[B][M1]با خیالش من از میان رفتم
[M2]صار منی خیاله بدلا
[B][M1]حیرت عشق راه عقلم زد
[M2]ارشدونی معاشرالعقلا
[B][M1]چاره کار من که داند ساخت
[M2]جز خدا عز شانه و علا
[B][M1]فضل جامی بس این قدر که کند
[M2]خوشه چینی ز خرمن فضلا
[A]
[B][M1]ای تو را رخ فتنه و بالا بلا
[M2]دیده از تو فتنه بیند یا بلا
[B][M1]زلفی از سر تا به پا آویختی
[M2]هستی القصه ز سر تا پا بلا
[B][M1]خطت آغاز دمیدن می کند
[M2]یک سر مو ماند از ما تا بلا
[B][M1]تو بلایی وز تو رستن عافیت
[M2]عافیت خواهند مردم با بلا
[B][M1]رو به هر راه آورم پیش آیدم
[M2]از خیال قامتت صد جا جلا
[B][M1]تا به آن بالا بلا شد نام تو
[M2]در دعا جامی نجست الا بلا
[A]
[B][M1]زان تازه خط سبز که بر لب فزوده ای
[M2]هوش و خرد به تازگی از ما ربوده ای
[B][M1]خضر است آن نه خط که ز لعل حیاتبخش
[M2]دیگر به آب زندگیش ره نموده ای
[B][M1]خط و لبت که خضر و مسیحند همنفس
[M2]خود هر دو را به لطف تکلم ستوده ای
[B][M1]گفتند ناسزای تو می گفت دی بتی
[M2]امروز خوش دلم به گمان کان تو بوده ای
[B][M1]هر گه به لطف جانب ما کرده ای نظر
[M2]بر روی ما دریچه رحمت گشوده ای
[B][M1]شبها چه غم ز محنت بی خوابی منت
[M2]زینسان که خوش به مسند راحت غنوده ای
[B][M1]گفتی بگوی قصه جامی چه حاجت است
[M2]روزی اگر فسانه مجنون شنیده ای
[A]
[B][M1]بازم طفیل خیل سگان نام برده ای
[M2]ای من سگ تو گر چه به ناکام برده ای
[B][M1]نگشاده دست بهر دعای تو من هنوز
[M2]بی موجبی چه دست به دشنام برده ای
[B][M1]می ران سمند ناز که در سرکشی گرو
[M2]از خنگ چرخ و توسن ایام برده ای
[B][M1]خودساز پست قدر رقیبان که نیست کس
[M2]کآرد فرو خری که تو بر بام برده ای
[B][M1]در لطف تن که هست دو ساعد بر آن گواه
[M2]دست از سمن بر آن گل اندام برده ای
[B][M1]ره داده ای به باغ جمالت نسیم را
[M2]از جعد خویش و جان من آرام برده ای
[B][M1]جامی سپاس لعل لبش گو که عمرها
[M2]فیض کرم ز رشحه آن جام برده ای
[A]
[B][M1]حسن خویش از روی خوبان آشکارا کرده ای
[M2]پس به چشم عاشقان آن را تماشا کرده ای
[B][M1]ز آب و گل عکس جمال خویشتن بنموده ای
[M2]شمع گل رخسار و ماه سرو بالا کرده ای
[B][M1]جرعه ای از جام عشق خود به خاک افشانده ای
[M2]ذوفنون عقل را مجنون و شیدا کرده ای
[B][M1]گرچه معشوقی لباس عاشقی پوشیده ای
[M2]آنگه از خود جلوه ای بر خود تمنا کرده ای
[B][M1]بر رخ از زلف سیه مشکین سلاسل بسته ای
[M2]عالمی را بسته زنجیر سودا کرده ای
[B][M1]موکب حسنت نگنجد در زمین و آسمان
[M2]در حریم سینه حیرانم که چون جا کرده ای
[B][M1]می کنی جامی گم اندر عشق اسم و رسم خویش
[M2]آفرین بادا بر این رسمی که پیدا کرده ای
[A]
[B][M1]ای سرو راستین که کله کج نهاده ای
[M2]دی تازه گل که پرده ز عارض گشاده ای
[B][M1]از جنس آب و خاک نیی از چه گوهری
[M2]وز نوع جن و انس نیی وز که زاده ای
[B][M1]نازک تری ز برگ سمن ور نه گفتمی
[M2]بر شکل سرو ریخته از سیم ساده ای
[B][M1]وصف تو را چنانکه تویی چون کنم خیال
[M2]کز هر چه در خیال من آید زیاده ای
[B][M1]رفت آن سوار و صبر و خرد در رکاب او
[M2]ای اشک خون گرفته تو چون ایستاده ای
[B][M1]خود را میان راه فکندم به خشم گفت
[M2]یک سو نشین چه در ره مردم فتاده ای
[B][M1]برخاستم که دست زنم در عنانش گفت
[M2]زینسان چرا عنان دل از دست داده ای
[B][M1]سر بر نشان پاش نهادم به عشوه گفت
[M2]جامی برو چه در پی من سر نهاده ای
[A]
[B][M1]ای کزان آرام جانها مانده تنها زنده ای
[M2]زندگی باشد وبال جان تو تا زنده ای
[B][M1]یار قتل عاشقان امروز با فردا فکند
[M2]شاد زی ای آنکه بر امید فردا زنده ای
[B][M1]گر نیی ای زاهد از عشق جوانی زنده دل
[M2]در حقیقت مرده ای و آشکارا زنده ای
[B][M1]ما تن خاکی تو روح پاکی ای جان و جهان
[M2]گر چه ما مردیم دور از تو تو بی ما زنده ای
[B][M1]وصل و هجر آمد حیات و مرگ ای دل شکر کن
[M2]گر من اینجا مرده ام باری تو آنجا زنده ای
[B][M1]یار گوید هر زمان خواهم همین دم کشتنت
[M2]غم مخور ای دل تو خود بهر همین ها زنده ای
[B][M1]نیم مرده بر درت عمری ست در جان کندنم
[M2]کس نمی پرسد که جامی مرده ای یا زنده ای
[A]
[B][M1]ای که مرا به صد جفا سینه فگار کرده ای
[M2]با تو یک است عهد من گر تو هزار کرده ای
[B][M1]بوسه قرار کردیم از لب خود چو جان دهم
[M2]جان به لبم رسید کو آنچه قرار کرده ای
[B][M1]خط عذار توست این یا نه که مشک سوده ای
[M2]چشمه آفتاب را زیر غبار کرده ای
[B][M1]خواب گهم جدا ز خود ساخته ای حریر و گل
[M2]بالش خاره داده ای بستر خار کرده ای
[B][M1]جلوه کنان همی روی مرکب راز زیر ران
[M2]غارت عقل و هوش را فتنه سوار کرده ای
[B][M1]روی چو گل نموده ای سبزه بر آن فزوده ای
[M2]کلبه محنت مرا باغ و بهار کرده ای
[B][M1]جامی اگر نه عاشقی در ره نیکوان چرا
[M2]دل به دو نیم مانده ای دیده چهار کرده ای
[A]
[B][M1]جانا چه شد که چنگ جفا ساز کرده ای
[M2]ناسازیی چو بخت من آغاز کرده ای
[B][M1]دل را به دام طره طرار بسته ای
[M2]جان را شکار غمزه غماز کرده ای
[B][M1]هرگز نکرده ای به نیاز من التفات
[M2]ور زانکه کرده ای ز سر ناز کرده ای
[B][M1]مدهوشوار در قدمت سرفکنده ایم
[M2]ما را به عشوه مست و سرانداز کرده ای
[B][M1]صد مرده بیش زنده شده ست از لبت چه عیب
[M2]گر چون مسیح دعوی اعجاز کرده ای
[B][M1]خون خورده ام بسی چو صراحی که یک دمم
[M2]در بزم وصل خویش سرافراز کرده ای
[B][M1]جامی روایح نفست داده بوی گل
[M2]هر جا چو غنچه دفتر خود باز کرده ای
[A]
[B][M1]رخ برافروخته ای ماه منور شده ای
[M2]قد برافراخته ای رشک صنوبر شده ای
[B][M1]در نکویی رخ تو روز به روز افزون است
[M2]دی نکو بودی و امروز نکوتر شده ای
[B][M1]نیست حد بشر این حسن و لطافت که تو راست
[M2]روح قدسی که بدین شکل مصور شده ای
[B][M1]خوی تو با همه عشاق وفا و کرم است
[M2]در حق ما چه جفا جوی و ستمگر شده ای
[B][M1]پیش بالای تو پستند همه سرو قدان
[M2]جای آن دارد اگر بر همه سرور شده ای
[B][M1]اندکی سایه فکن بر سرم ای دولت وصل
[M2]که پس از محنت بسیار میسر شده ای
[B][M1]جامی از حرف ریا پاک بشو لوح ضمیر
[M2]دو سه روزی که حریف می و ساغر شده ای
[A]
[B][M1]الله الله چه نازنین شده ای
[M2]آفت عقل و هوش و دین شده ای
[B][M1]من چنانم ز بیدلی که مپرس
[M2]تا تو در دلبری چنین شده ای
[B][M1]کرده ای رخ ز چین طره عیان
[M2]غیرت لعبتان چین شده ای
[B][M1]ز آتشین لعل آبدار لبت
[M2]خاتم حسن را نگین شده ای
[B][M1]من به جان بنده کمین توام
[M2]بهر قتلم چه در کمین شده ای
[B][M1]گشته ای گم دلا به فکر لبش
[M2]چون مگس غرق انگبین شده ای
[B][M1]جامی از فکر آن دهان و میان
[M2]خرده دان و دقیقه بین شده ای
[A]
[B][M1]شبها من و خیال تو و کنج خانه ای
[M2]با خود ز گفت و گوی تو هر دم فسانه ای
[B][M1]کردند عاشقان بحلت خونشان بریز
[M2]هر دم چه حاجت است که جویی بهانه ای
[B][M1]سوزد زبان خامه گه شرح اشتیاق
[M2]کز آتش غم تو برآرد زبانه ای
[B][M1]خواهم عنان گرفتنت ای شهسوار حسن
[M2]باشد بدین بهانه خورم تازیانه ای
[B][M1]اینک دل فگار من ای ترک تندخوی
[M2]بهر خدنگ غمزه چو خواهی نشانه ای
[B][M1]تا جا گرفت خیل خیالت میان جان
[M2]غم رو نهاد سوی من از هر کرانه ای
[B][M1]جامی چه اعتبار بر آن آستان ز تو
[M2]همچو تو صد گداست به هر آستانه ای
[A]
[B][M1]ای تو را چون من به هر ویرانه ای دیوانه ای
[M2]پیش ماه عارضت شمع فلک پروانه ای
[B][M1]محنت یعقوب از درد و غم من شمه ای
[M2]قصه یوسف به دور خوبیت افسانه ای
[B][M1]نقد جان و دل نه بهر خویش می خواهیم ما
[M2]صرف راه توست اگر داریم درویشانه ای
[B][M1]گر به خالت دست بردم بیش پامالم مکن
[M2]مور مسکین را نشاید کشت بهر دانه ای
[B][M1]خان و مان گر گشت ویران شکر کز اقبال عشق
[M2]بر سر کوی بلا داریم محنت خانه ای
[B][M1]بیدلان را نیست ره در عشرت آباد وصال
[M2]بعد ازین ما و فراق و گوشه ویرانه ای
[B][M1]جامی از یک جرعه جام غمت بی خود فتاد
[M2]وای اگر ساقی هجران پر دهد پیمانه ای
[A]
[B][M1]گفتمش با لعل جان بخش از مسیحا کم نیی
[M2]گفت دم درکش که تو شایسته این دم نیی
[B][M1]گفتم از دامت رهایی یابد آخر مرغ دل
[M2]گفت گویا واقف این جعد خم در خم نیی
[B][M1]چند نالم گفتم از دست تو در عالم چو نی
[M2]گفت رو می نال پندارم تو در عالم نیی
[B][M1]گفتمش می بارد از ابر غمت باران درد
[M2]گفت چون سبزه ازان باران چرا خرم نیی
[B][M1]گفتمش دل چاک شد پیکان مدار از وی دریغ
[M2]گفت با زخمی چنان درخورد این مرهم نیی
[B][M1]گفتم ار شادم نسازی باری از غم کم مکن
[M2]گفت اگر انصاف باشد لایق غم هم نیی
[B][M1]گفتم آن راز دهان با محرمان نه در میان
[M2]گفت رو جامی که تو این راز را محرم نیی
[A]
[B][M1]لذت عشق فرو رفت مرا در رگ و پی
[M2]عشق می گویم و جان می دهم از لذت وی
[B][M1]ذکر توبه مکن ای شیخ که با باده فروش
[M2]کرده ام عهد که دیگر نکنم توبه ز می
[B][M1]همت از پیر مغان خواه که از خود برهی
[M2]جز بدان بدرقه مشکل شود این مرحله طی
[B][M1]یار در جان و دلم در طلبش سرگردان
[M2]سیر مجنون سوی هر وادی و لیلی در حی
[B][M1]شعله زد آتش ما از دم می ای مطرب
[M2]این چه دم بود که امروز دمیدی در نی
[B][M1]نکنی رقص که من کوه وقارم ای شیخ
[M2]پیش رندان سبک روح گرانی تا کی
[B][M1]جامی اوصاف می صاف نیارد گفتن
[M2]گر نه فیضش رسد از باطن خم پی در پی
[A]
[B][M1]ز شیخ چله نشین دور باش و چله وی
[M2]که هست چله وی سردتر ز چله دی
[B][M1]سلوک وادی خون خوار فقر چون آید
[M2]ز لاشه ای که بود پیش اهل دل لاشی
[B][M1]نشان چه می دهد از شاه بارگاه قدم
[M2]نکرده یک قدم از شاهراه امکان طی
[B][M1]خیال بین تو که سودای رهبری دارد
[M2]ز رهروان طریقت نه پای دیده نه پی
[B][M1]مجوی حالت مستان ز بانگ هی هی او
[M2]که مرغ انس هوا می کند ازان هی هی
[B][M1]ز خود نکرده سفر یک دو گام اما هست
[M2]معارفش یکی از روم و دیگری از ری
[B][M1]به شیخ شهر ندارد ارادتی جامی
[M2]مرید عشوه ساقی ست او و نشئه می
[A]
[B][M1]چند گردم بهر لیلی گرد حی
[M2]نی ز لیلی پای می بینم نه پی
[B][M1]گر بمیرم در غم لیلی خویش
[M2]یا کرام الحی لا تاسوا علی
[B][M1]بر زبانم نام لیلی تا به چند
[M2]در ضمیرم مهر لیلی تا به کی
[B][M1]ای که از لیلی همی گویی نشان
[M2]اینما صادفتها ارسل الی
[B][M1]دیگران از خم می مستند و من
[M2]مست لیلی ام نه خم دیده نه می
[B][M1]هر چه جز لیلی برون کردم ز دل
[M2]لیس فی قلبی سوی لیلای شی
[B][M1]وایه جامی همین لیلی بود
[M2]گر نیاید وایه خود وادی وی
[A]
[B][M1]نشان نبود ز عهد الست و قول بلی
[M2]که می رسید به گوش دلم ز عشق ندی
[B][M1]ازان ندی ست که جانم فدی ست در ره عشق
[M2]هزار جان گرامی فدیش باد فدی
[B][M1]ازان ندی ست که یک نغمه چون برون افتاد
[M2]صدای آن ز ثریا گرفت تا به ثری
[B][M1]از آن ندی ست که از شاخ سرو مرغ چمن
[M2]بر اهل ذوق کند داستان عشق املی
[B][M1]صفای دردکشان تافت بر دل صوفی
[M2]پلاس میکده را ساخت طیلسان و ردی
[B][M1]ز عکس جلوه معشوق بهره مند نشد
[M2]کسی که آینه خویش را نداد جلی
[B][M1]رموز عشق توان گفت لیک با محرم
[M2]پر است خاطر جامی ازان رموز ولی
[A]
[B][M1]ای صورت زیبای تو مجموعه معنی
[M2]ویران شده عشق تو معموره تقوی
[B][M1]در مکتب عشق تو خرد با همه دانش
[M2]چون طفل نوآموز نداند الف از بی
[B][M1]از فکر جهان فرد شو ای دل که توان شد
[M2]همسایه خورشید بدین شیوه چو عیسی
[B][M1]در کوی تو گر پرتوی از روی تو بینم
[M2]آن وادی ایمن بود این نور تجلی
[B][M1]خوبان قبایل همه با لطف شمایل
[M2]مجنون طلب و خاطر مجنون سوی لیلی
[B][M1]طوبی ست قد ناز تو وان زلف دلاویز
[M2]کافتاده ز بالا به زمین سایه طوبی
[B][M1]جامی ز می لعل لبت چاشنیی یافت
[M2]درباخت به میخانه همی دنیی و عقبی
[A]
[B][M1]نسیم صبحدم ای روح بخش روح فزای
[M2]به کوی دوست گذر مشکبیز و غالیه سای
[B][M1]ز گرد ره چو بر آن خاک در زنی نفسی
[M2]پس از اجازت دربان زمین ببوس و درآی
[B][M1]ببند دست به خدمت و گر مجال شود
[M2]به عرض حال من بی زبان زبان بگشای
[B][M1]نمودمت تن چون موی خویش ضعف مرا
[M2]به آن میان چو مو مو به موی بازنمای
[B][M1]چو در خرام نهد پای بر زمین برسان
[M2]تضرع رخ زردم به خاک آن کف پای
[B][M1]ز ناله های منش یاد ده به بزم طرب
[M2]چو مطربان خوش الحان شوند نغمه سرای
[B][M1]ز حال جامی اگر پرسدت بگو اینک
[M2]نوشته نامه ای از آب چشم خون پالای
[B][M1]ز بس که کاست اگر خوانیش تواند ساخت
[M2]درون نامه میان حروف خود را جای
[B][M1]پی دعای تو هر دم کشد بر رشته نظم
[M2]جواهر سخن از بحر طبع گوهرزای
[A]
[B][M1]وای من وای من ز عشق تو وای
[M2]من جوی الحب من یحن سوای
[B][M1]شد شب تار روز منتظران
[M2]همچو مه یک شبی به بام برآی
[B][M1]جان درآمد به محمل تو روان
[M2]چو برآمد ز دور بانگ درای
[B][M1]تا به پایم خلید خار رهت
[M2]می برد دیده رشکم از کف پای
[B][M1]شد پر از خون دل چو خانه چشم
[M2]خانه من ز چشم خون پالای
[B][M1]جانم از گریه های تلخ بسوخت
[M2]لب شیرین به خنده ای بگشای
[B][M1]جای جامی حریم کوی وفاست
[M2]به جفای تو کی رود از جای
[A]
[B][M1]ساختم چشم راست بهر تو جای
[M2]راست شد جا کرم نمای و درآی
[B][M1]کهنه شد دور ماه و نوبت توست
[M2]ز ابروی خود مه نوی بنمای
[B][M1]کرده ام از دو دیده پای و ز اشک
[M2]می روم در رهت پر آبله پای
[B][M1]گریه ام در گلو گره شده است
[M2]تیغ بردار و این گره بگشای
[B][M1]فرق من تا قدم ربوده توست
[M2]صبر و هوشی که مانده هم بربای
[B][M1]تیغت از خون هر که گیرد رنگ
[M2]زنگ آن را به قتل من بزدای
[B][M1]محتسب را نماند باد بروت
[M2]ریش قاضی کنید می پالای
[B][M1]راه تقوا چه سان رود جامی
[M2]مانده از جام درد در گل و لای
[A]
[B][M1]بگشای ساقیا به لب شط سر سبوی
[M2]وز خاطرم کدورت بغدادیان بشوی
[B][M1]مهرم به لب نه از قدح می که هیچ کس
[M2]ز ابنای این دیار نیرزد به گفت و گوی
[B][M1]از ناکسان وفا و مروت طمع مدار
[M2]از طبع دیو خاصیت آدمی مجوی
[B][M1]در راه عشق زهد و سلامت نمی خرند
[M2]خوش آن که با جفا و ملامت گرفت خوی
[B][M1]عاشق که نقب زد به نهان خانه وصال
[M2]دارد فراغتی ز نفیر سگان کوی
[B][M1]بی رنگی است و بی صفتی وصف عاشقان
[M2]این شیوه کم طلب ز اسیران رنگ و بوی
[B][M1]جامی مقام راستروان نیست این زمین
[M2]برخیز تا نهیم به خاک حجاز روی
[A]
[B][M1]نشان جام جم و آب خضر می طلبی
[M2]ز شیشه حلبی و باده عنبی
[B][M1]چه شد ز کوی تو گر یک دو روز ماندم دور
[M2]لدیک روحی و قلبی الیک منقلبی
[B][M1]اگر چه پایه قدرت فراز کیوان است
[M2]بترس ماه من از ناله های نیم شبی
[B][M1]شب فراق ز خون خوردن منت چه خبر
[M2]بدین صفت که تو سرمست باده طوبی
[B][M1]گذشت صبح وصال و رسید شام فراق
[M2]فعاد همی و حزنی و زاد لی تعبی
[B][M1]چو فوت شد ادب بزم وصل از من مست
[M2]ز جور هجر تو دیدم سزای بی ادبی
[B][M1]به شیخ شهر مگو جامیا حکایت عشق
[M2]مجوی از عجمی فهم نکته عربی
[A]
[B][M1]زارم از فرقت شیرین دهنی نوش لبی
[M2]چاره وصل است برانگیز خدایا سببی
[B][M1]جان که در موج غم افتاد جدا زان لب لعل
[M2]عاقبت خواهدش آن موج رساندن به لبی
[B][M1]چون نیامد ادب بزم وصال از من مست
[M2]دمبدم می رسد از شحنه شهرم ادبی
[B][M1]ساخت با نغمه غم مرغ دلم زان که نخاست
[M2]هرگز از بلبل این باغ نوای طربی
[B][M1]سوخت از تاب غمش جان و دلم گرچه طبیب
[M2]نکند از تن رنجور من احساسی تبی
[B][M1]طلب روز و دعای شبم این کرد اثر
[M2]که نه روزی شودم وصل میسر نه شبی
[B][M1]جامی از راه طلب ماند زهی حسرت و درد
[M2]گر نه مطلوب درآید ز درش بی طلبی
[A]
[B][M1]ای بر سمن از سنبل تر بسته نقابی
[M2]در گردن جان هر خم زلف تو طنابی
[B][M1]تو تاب نظر ناری و من طاقت دیدار
[M2]ای کاش ببندی به رخ خویش نقابی
[B][M1]ای از پس عمری بر ما آمده تا چند
[M2]خاموش نشینی نه سوالی نه جوابی
[B][M1]ذوقی ندهد عشق اگر جانب عاشق
[M2]نبود گله ای وز طرف دوست عتابی
[B][M1]خواهم به سر کوی تو ز آب مژه خون خورد
[M2]تا هست درین شهر نصیبم دمی آبی
[B][M1]گیرم نگشایی نظر مهر به سویم
[M2]کم زانکه نگاهی بکنی بهر ثوابی
[B][M1]جامی که به تحصیل فنون عمر به سر برد
[M2]بی حاشیه شوق تو نگذاشت کتابی
[A]
[B][M1]به شهر نیکوان مسکین غریبی
[M2]که جز خون خوردنش نبود نصیبی
[B][M1]عجب بیماریی دارم ز عشقت
[M2]که عاجز شد ز درمان هر طبیبی
[B][M1]چو من عاشق بسی یابی ولیکن
[M2]نیابم چون تو در عالم حبیبی
[B][M1]ز کویت رخ نتابم گرچه بینم
[M2]به کف تیغ جفا هر سو رقیبی
[B][M1]نیفتد نوبهار خوبیت را
[M2]خوش الحان تر ز جامی عندلیبی
[A]
[B][M1]عاشق و رندم و خراباتی
[M2]فارغ از زاهد مناجاتی
[B][M1]در شهود کمال حسن ازل
[M2]کل شی ء اراه مرآتی
[B][M1]کل وقت اری محیاه
[M2]لیس الا اعز اوقاتی
[B][M1]کل حال اذوق بلواه
[M2]لیس الا اجل حالاتی
[B][M1]در خرابات عاشقان شب و روز
[M2]من و آن دلبر خراباتی
[B][M1]جرعه ای می کشیم و می کوشیم
[M2]فی طریق الهوی کما یاتی
[B][M1]با خراباتیان نشین جامی
[M2]بگسل از صوفیان طاماتی
[A]
[B][M1]همچو مه طالع شدی در دیده منزل ساختی
[M2]خانه دل را ز مهر دیگران پرداختی
[B][M1]برگذشتی فارغ از من نی سلام و نی علیک
[M2]می ندانم کردیم نادیده یا نشناختی
[B][M1]در بر سیمین دل چون سنگ بیرون آمدی
[M2]سنگ در هنگامه سیمینبران انداختی
[B][M1]عمرها دور از بر تو بینوا بودم چو چنگ
[M2]هرگزم روزی به بر نگرفتی و ننواختی
[B][M1]راست بازی بود با آن قد همیشه پیشه ات
[M2]داو ما آمد چرا چون زلف خود کج باختی
[B][M1]چون رسیدی از دهان تنگش ای شکر به کام
[M2]گر نه زان لبها خجل گشتی چرا بگداختی
[B][M1]جامی از دل شعله آهت به گردون سرکشید
[M2]بر سر بازار رسوایی علم افراختی
[A]
[B][M1]دل ز مهر دیگران برداشتی
[M2]در دل ما مهر دیگر کاشتی
[B][M1]در چه افکندی دلم را زان ذقن
[M2]از جفا مویی فرو نگذاشتی
[B][M1]شمع رخ کردی نهان از آه من
[M2]آه من باد هوا انگاشتی
[B][M1]طعن خودرایی زدی بر عاشقان
[M2]عاشقان را همچو خود پنداشتی
[B][M1]خوش شد از جنگ تو وقت من مگر
[M2]گیرمت در بر به وقت آشتی
[B][M1]نوبت شاهی زدی در ملک حسن
[M2]ز آتش دلها علم افراشتی
[B][M1]جامی آخر کشته تیغش شدی
[M2]سر در آن کردی که در سر داشتی
[A]
[B][M1]ساقی بیا که به ز خودی عشق و بی خودی
[M2]در ده شراب لعل ز جام زبرجدی
[B][M1]می ده به روی شاهد مهوش که این بود
[M2]سرمایه سعادت و اقبال سرمدی
[B][M1]می چیست جذب عشق که بد را و نیک را
[M2]سازد تهی ز وسوسه نیکی و بدی
[B][M1]شاهد کدام آن که شهود جمال اوست
[M2]مقصود منتهی و تمنای مبتدی
[B][M1]در شرع عشق هر چه به جز می ضلالت است
[M2]خوش آن که شد به شارع میخانه مهتدی
[B][M1]این نکته با فقیه چه گویم که بهره نیست
[M2]بوجهل را ز مشرب عذب محمدی
[B][M1]بیچاره مدعی کند اظهار علم و فضل
[M2]نشناخته قبول ز رد، جید از ردی
[B][M1]با روی چین گرفته و پشت دو تا زند
[M2]گلبانگ گل عذاری و لاف سهی قدی
[B][M1]جامی بسوز دلق تعلق که دوختند
[M2]بر قد همت تو قبای مجردی
[A]
[B][M1]مرید توام زان که جان را مرادی
[M2]الیک استنادی علیک اعتمادی
[B][M1]عجب دلفروزی عجب خانه سوزی
[M2]که صد خان و مان را به آتش نهادی
[B][M1]عجب کینه جویی عجب تندخویی
[M2]که جان دادم از عشق و دادم ندادی
[B][M1]به داد تو نازم وداد تو ورزم
[M2]که سلطان دادی و شاه ودادی
[B][M1]چو در کعبه رویت نبینم چه حاصل
[M2]ز طی بیابان و قطع بوادی
[B][M1]جمال تو نادیده جان داد جامی
[M2]زهی ناامیدی زهی نامرادی
[A]
[B][M1]هوای نیکوان عیش است و شادی
[M2]مراد عشقبازان نامرادی
[B][M1]فداک یا غراب البین روحی
[M2]فان سعاد قد هویت بعادی
[B][M1]به وصل دوست لطفش رهنمون گشت
[M2]ولکن عاقنی کید الاعادی
[B][M1]به سوی ما به چشم لطف دیدی
[M2]به روی ما در رحمت گشادی
[B][M1]خیالک مونسی فی کل واد
[M2]و وصلک مقصدی فی کل نادی
[B][M1]دلم صد پاره و هر پاره صد داغ
[M2]فؤادی وا فؤادی وا فؤادی
[B][M1]همین فریاد دارد جامی از تو
[M2]که جان داد از غم و دادش ندادی
[A]
[B][M1]به یمن سایه چتر فلک سای خداوندی
[M2]خراسان غیرت چین شد ز ترکان سمرقندی
[B][M1]ز باران سرشک آرزومندان بحمدالله
[M2]که آمد در برومندی نهال آرزومندی
[B][M1]همایون موکب جانان رسید ای چرخ زنگاری
[M2]چرا این اطلس فیروزه در پایش نیفکندی
[B][M1]کله چون کج نهد ماه من ای خورشید می شاید
[M2]که پیش چاوشان خیلش از جوزا کمربندی
[B][M1]مگوییدم که شو خرسند چون دیدار او دیدی
[M2]مسلمانان نیاید راست با هم عشق و خرسندی
[B][M1]چو پاکانش پسندیدند یارب دامن پاکش
[M2]مبرا دار تا دامان حشر از هر چه نپسندی
[B][M1]پدروار این همه مهر و محبت تا به کی جامی
[M2]چو با ما در نمی آرند خوبان سر به فرزندی
[A]
[B][M1]در لباس نیلگون تا جلوه کردی ای پری
[M2]مه دگر ننمود رخ زین پرده نیلوفری
[B][M1]با لباس آسمانی هر که دید ای مه تو را
[M2]شد بر او چون روز روشن کآفتاب دیگری
[B][M1]شاخ شمشادی که پیچیده ست نیلوفر بر آن
[M2]سرو آزادی که دارد رخ ز گلبرگ طری
[B][M1]رسم دوران است نیلوفر به زیر آب لیک
[M2]عکس این کرد آن تن نازک زهی صنعتگری
[B][M1]برگ گل در غنچه نازک باشد اما در قبا
[M2]ای گل خندان تو بسیاری ازو نازک تری
[B][M1]چند استغنا چه کم گردد ز جاه و حشمتت
[M2]گر به چشم مرحمت سوی غریبی بنگری
[B][M1]قدر حسنت جامی صاحبنظر دانست و بس
[M2]قیمت جوهر کسی نشناسد الا جوهری
[A]
[B][M1]ای که از شاخ گل لطیف تری
[M2]روی خود بین به گل چه می نگری
[B][M1]خاک پایت شدن چه سود کند
[M2]چون تو از سرکشی نمی گذری
[B][M1]گر ز اغیار پوشمت چه عجب
[M2]که مرا چشم روشن دگری
[B][M1]یار با ما و ما به گرد جهان
[M2]آه ازین غافلی و بی خبری
[B][M1]ره به کوی وصال آسان است
[M2]گر کند نور عشق راهبری
[B][M1]شیر گردون نشایدم سگ کوی
[M2]گر مرا از سگان خود شمری
[B][M1]جامی از بندگان خاصه توست
[M2]نیست زین عاشقان دربدری
[A]
[B][M1]به روی من از لطف بگشا دری
[M2]مرا زین درم بر در دیگری
[B][M1]سرم را مکن ز آستانت جدا
[M2]که با آستان تو دارم سری
[B][M1]ز مسکینیم نیست جا پیش تو
[M2]ز من هیچ جا نیست مسکین تری
[B][M1]شد افزون ز افسون تو سوز دل
[M2]دمیدی دمی شعله زد اخگری
[B][M1]ندارد فروغ رخت آفتاب
[M2]چو مه نیست تابنده هر اختری
[B][M1]بریدی به آن غمزه پیوند وصل
[M2]زدی بر رگ جان مرا نشتری
[B][M1]ز میگون لبت دور جامی مدام
[M2]ز خون جگر می کشد ساغری
[A]
[B][M1]ای مرغ سحر چند کنی ناله و زاری
[M2]از درد که می نالی و اندوه که داری
[B][M1]گر هست تو را شوق گلی خیز چو بلبل
[M2]بگذر به تماشاگه گل های بهاری
[B][M1]چون فاخته گر شیفته سرو روانی
[M2]اینجا چه کنی طرف چمن را چه گذاری
[B][M1]نی نی غلطم هست تو را نیز غم و درد
[M2]زان مه که چو گل بهر سفر بست عماری
[B][M1]غم نامه هجران به پر و بال تو بستم
[M2]زنهار که آن را به سگانش بسپاری
[B][M1]من نیز چو تو سوخته داغ فراقم
[M2]خواهم که چو آنجا برسی یاد من آری
[B][M1]گر قصه جامی ز تو پرسد خبرش ده
[M2]کافتاده ز هجر تو به صد محنت و خواری
[B][M1]دارد به رهت دیده امید که روزی
[M2]باز آیی و بر وی نظر لطف گماری
[A]
[B][M1]مرا بر دل است از تو چون کوه باری
[M2]وز آن کوه چشمم بود چشمه ساری
[B][M1]وز آن چشمه سار است هر دم دمیده
[M2]ز خون جگر گرد من لاله زاری
[B][M1]چه باشد که روزی به عزم تماشا
[M2]فتد سوی این لاله زارت گذاری
[B][M1]نروبم رهت را به مژگان که ترسم
[M2]نشیند به دامان پاکت غباری
[B][M1]خوشا آنکه تو جان و من بوسه خواهم
[M2]تو نی گوییم در جواب و من آری
[B][M1]ز راه کرم پای بر دیده ام نه
[M2]که دارم به ره دیده اشکباری
[B][M1]به مرهم مداوا مکن زخم جامی
[M2]که باشد ز تیغ تواش یادگاری
[A]
[B][M1]کیم من بیدلی بی اعتباری
[M2]غریبی بی نصیبی خاکساری
[B][M1]چو برق از آه گرم آتش فروزی
[M2]چو شمع از سوز دل شب زنده داری
[B][M1]به دل تخم غم عشق تو کارم
[M2]ندارم غیر ازین کاری و باری
[B][M1]پریشان شد ز عشقت روزگارم
[M2]ببخشا بر پریشان روزگاری
[B][M1]ز زلفت کار من آشفته تر گشت
[M2]چه گیری بر دل از آشفته کاری
[B][M1]ز من گر خورده ای آمد مکن عیب
[M2]ز خردان خورده نبود عیب و عاری
[B][M1]شفیع آورده ام پیش تو اینک
[M2]رخ زردی و چشم اشکباری
[B][M1]کم از خاک رهم حیف است کز من
[M2]نشنید بر دل پاکت غباری
[B][M1]به آه سرد خود خوش باش جامی
[M2]کزین دی بردمد روزی بهاری
[A]
[B][M1]مرا بس بر سر میدان عشاق این سرافرازی
[M2]که روزی پیش چوگانت کنم چون گوی سربازی
[B][M1]چو سرها بر سر میدانت اندازند مشتاقان
[M2]همه تن سر شوم چون گوی از شوق سراندازی
[B][M1]بود گوی سرم را با خم چوگان تو حالی
[M2]به یک چوگان چه باشد گر به حال گوی پردازی
[B][M1]درین میدان فیروزه برآید مهر هر روزه
[M2]به شکل گوی زر باشد به چوگانیش بنوازی
[B][M1]فلک می گوید اللهم سلم از قفای تو
[M2]چو رخش تیزگام اندر قفای گوی می تازی
[B][M1]به تنهایی فکن گوی سرم را در خم چوگان
[M2]درین میدان نخواهم دیگری را با تو انبازی
[B][M1]مکحل گشت چشم جامی از خاک سم اسپت
[M2]چو چشم انجم از گرد سپاه شاه ابوالغازی
[B][M1]سپهر مکرمت سلطان حسین آن کز دل روشن
[M2]کند با آفتاب معدلت چون صبح دمسازی
[B][M1]بقایش باد چندان کان درین کاخ پرآوازه
[M2]کند با صور محشر نوبت ملکش هم آوازی
[A]
[B][M1]زهی از خط سبزت تازه رسم فتنه انگیزی
[M2]ز تیغ غمزه ات نو دمبدم آیین خونریزی
[B][M1]وزید از کوی تو بادی مشام جان معطر شد
[M2]ز زلفت می فشانی گرد یا خود مشک می بیزی
[B][M1]بود پیوند جان آمیزش یاران تو این نکته
[M2]چرا هرگز نیاموزی و با یاران نیامیزی
[B][M1]شکار لاغرم زارم بکش پیش سگان افکن
[M2]نبینم قدر آن خود را که از فتراکم آویزی
[B][M1]بود مجموعه هر فتنه شکل قد دلجویت
[M2]هزاران فتنه برخیزد چو تو از جای برخیزی
[B][M1]گریزانم ز هر نزدیک و دور ای جان برای تو
[M2]چه حال است این که چو بینی مرا از دور بگریزی
[B][M1]ز حج برگشته جامی در خراسان داشت روی اما
[M2]رهش زد در میانه عشوه خوبان تبریزی
[A]
[B][M1]الله الله چه شوخ دیده کسی
[M2]که به فریاد هیچ کس نرسی
[B][M1]من تو را خواهم از دو عالم و بس
[M2]کز دو عالم همین مرا تو بسی
[B][M1]از توام جز تو آرزویی نیست
[M2]انت سولی و انت ملتمسی
[B][M1]چون نی از خویشتن تهی شده ام
[M2]با تو دارم هوای هم نفسی
[B][M1]کرده عشق تو در ولایت دل
[M2]روزها شحنگی و شب عسسی
[B][M1]بلبلا ناله کن ز فرقت گل
[M2]که گرفتار مانده در قفسی
[B][M1]جامی از عشق نیکوان بازآی
[M2]عمر بگذشت چند بوالهوسی
[A]
[B][M1]ای که جز قتل محبان هنری نشناسی
[M2]قم سریعا و خذالسیف فهذا رأسی
[B][M1]بس که با وحشت عشق تو دلم خوی گرفت
[M2]کلما اوحشنی زاد به استیناسی
[B][M1]قصه حلقه زلفت که عبیرافشان است
[M2]مذ تنفست بها قد عطرت انفاسی
[B][M1]لاف جمعیت دل می زنی ای شیخ ولی
[M2]پای تا فرق همه تفرقه و وسواسی
[B][M1]چند دعوی که چو خاصان شده ام شهره شهر
[M2]شهره شهر نیی سخره عام الناسی
[B][M1]این همه باد که از عجب تو را در رگ و پی
[M2]می رود در عجبم کز چه نمی آماسی
[B][M1]جمع کردی نجسی چند به جاروب فریب
[M2]به خدا بهتر ازین کار بود کناسی
[B][M1]تا ز سرچشمه عرفان نخوری آب حیات
[M2]مرده ای گر به مثل خضر و گر الیاسی
[B][M1]محتسب روبه وقت است اگر از حیله و مکر
[M2]حمله شیر کند جامی ازو نهراسی
[A]
[B][M1]لی حبیب عربی مدنی قرشی
[M2]که بود درد و غمش مایه شادی و خوشی
[B][M1]فهم رازش نکنم او عربی من عجمی
[M2]لاف مهرش چه زنم او قرشی من حبشی
[B][M1]ذره وارم به هواداری او رقص کنان
[M2]تا شد او شهره آفاق به خورشیدوشی
[B][M1]گر چه صد مرحله دور است ز پیش نظرم
[M2]وجهه فی نظری کل غداة و عشی
[B][M1]صفت باده عشقش ز من مست مپرس
[M2]ذوق این می نشناسی به خدا تا نچشی
[B][M1]مصلحت نیست مرا سیری ازان آب حیات
[M2]ضاعف الله به کل زمان عطشی
[B][M1]جامی ارباب وفا جز ره عشقش نروند
[M2]سرمبادت گر ازین راه قدم بازکشی
[A]
[B][M1]با هر که غیر ماست چو شیر و شکر خوشی
[M2]با ما چه موجب است که چون آب و آتشی
[B][M1]ما همچو آب در قدمت سر نهاده ایم
[M2]ای سرو سرفراز سر از ما چه می کشی
[B][M1]می گفت شانه با سر زلفت که از چه رو
[M2]پیوسته در کشاکش دوران مشوشی
[B][M1]حال تو را نه مایه جمعیت این بس است
[M2]کآسوده در حمایت آن روی مهوشی
[B][M1]گفتا بلی ولی چه کنم کز فریب دهر
[M2]بس عیش خوش که گشت مبدل به ناخوشی
[B][M1]چون صاحب عمامه و فش فاش شد به زرق
[M2]خوش وقت بی عمامگی ما و بی فشی
[B][M1]آگه ز تلخکامی جامی گهی شوی
[M2]کز جام هجر همچو خودی جرعه ای چشی
[A]
[B][M1]گهی در دل گهی در دیده باشی
[M2]دلم را خون کنی وز دیده پاشی
[B][M1]ز لوح خاطرم نقش بتان را
[M2]تراشیدی خوشا این بت تراشی
[B][M1]خریدار تو زان رو شد جهانی
[M2]که چون یوسف به خوبی گشته فاشی
[B][M1]چو چنگ از دست تو زان می خروشم
[M2]که چون چنگم رگ جان می خراشی
[B][M1]چه می پرسی که جامی عاشق کیست
[M2]چه گویم من تو هم دانسته باشی
[A]
[B][M1]باشد از شوب ریا مشرب رندان صافی
[M2]عیب ایشان مکن ای خواجه ز بی انصافی
[B][M1]لاف کم زن که نه از شیوه مردان خداست
[M2]ای که از شیوه مردان خدا می لافی
[B][M1]تا ز اوصاف من و ما نشود صوفی صاف
[M2]اهل صفوت نکنندش به صفا وصافی
[B][M1]لب فروبند که جز رزق تو نازل نشود
[M2]گر به فریاد و فغان سقف فلک بشکافی
[B][M1]امتیاز سره و قلب جهان دشوار است
[M2]خاصه وقتی که به قلاب رسد صرافی
[B][M1]جامی افشا چه کنی در غزل اسرار ازل
[M2]کی بود نظم قوافی به حقایق وافی
[B][M1]بر تن حجله نشینان معانی تنگ است
[M2]هر شعاری که تو از شعر عبارت بافی
[A]
[B][M1]خسته زخم عشقم ای ساقی
[M2]لا طبیب لها و لا راق
[B][M1]باده غم زدا فکن در جام
[M2]انه رقیتی و تریاقی
[B][M1]دردنوشان چو درد من دیدند
[M2]حیث اجری الدموع آماقی
[B][M1]بس که راندند خون دل ز مژه
[M2]فاض اقداحهم کاحداقی
[B][M1]ای که با ابروی خمیده خویش
[M2]زیر این سقف نیلگون طاقی
[B][M1]بی تو بیش از حد است جامی را
[M2]محنت هجر و درد مشتاقی
[B][M1]شمه ای با تو گفتم و رفتم
[M2]قس علی ما سمعته الباقی
[A]
[B][M1]صدای آن غژکم کشت و شکل آن غژکی
[M2]که شور مجلس عشاق شد ز پر نمکی
[B][M1]ز پرده بشری می زند نوا لیکن
[M2]رسد به گوش من آواز سبحه ملکی
[B][M1]دمید صبح یقین از فروغ جام ای شیخ
[M2]ز زهد خشک چرا مانده در حجاب شکی
[B][M1]ز سعد و نحس فلک دم زند منجم شهر
[M2]ز بزم عشرت ما دور باد آن فلکی
[B][M1]عروس عشق تو را دایه شد نمی دانم
[M2]که شیر ذوق ز پستان او چرا نمکی
[B][M1]سحاب مکرمت و آب رحمتی جانا
[M2]ولی چه سود که بر کشتزار ما نچکی
[B][M1]هزار بلبل خوشگوست جامی آن گل را
[M2]یکی بنال نه آخر ازان هزار یکی
[A]
[B][M1]ای ز خورشید جمالت ماه را شرمندگی
[M2]با گدایان تو شاهان در مقام بندگی
[B][M1]پرده از عارض برافکندی که من ماه توام
[M2]وه که دارد کوکب طالع بدین فرخندگی
[B][M1]شوکت شاهی متاعی نیست در بازار عشق
[M2]نیستی می باید و مسکینی و افکندگی
[B][M1]شد خراب از گریه بسیار چشم من بلی
[M2]خانه را آفت رسد چون پر شود بارندگی
[B][M1]جامی از درد فراق و داغ هجران مرده بود
[M2]بار دیگر نکهت وصل تو دادش زندگی
[A]
[B][M1]ای فسون چشم مستت مایه دیوانگی
[M2]آشنایان تو را از خویش هم بیگانگی
[B][M1]شمع رخسار تو هر جا برفروزد بزم حسن
[M2]از خدا خواهند خوبان دولت پروانگی
[B][M1]شیوه رندان چه داند زهد خلوت نشین
[M2]جلوه طاووس کی آید ز مرغ خانگی
[B][M1]بگذر از طور خرد کاندر طریق عشق هست
[M2]عاقلی دیوانگی دیوانگی فرزانگی
[B][M1]ای که گویی شیوه مردانست صبر از روی خوب
[M2]خیز کز جامی نخواهد آمد این مردانگی
[A]
[B][M1]نه خرد راست قصوری و نه دین را خللی
[M2]که دهم دل به غزالی و سرایم غزلی
[B][M1]دفتر علم و هنر ز آب قدح می شویم
[M2]مرشد عشق نفرمود جز اینم عملی
[B][M1]دعوی نقص مرا حاجت برهان نبود
[M2]هرگزم نیست درین مسئله با کس جدلی
[B][M1]نقد عمری که نداری بدلش صرف مکن
[M2]جز به سودای نگاری که ندارد بدلی
[B][M1]چه نشان گویمت از یار که آن نادره را
[M2]نتوان گفت مثالی نتوان زد مثلی
[B][M1]طی مکن طرز غزل جامی و اندیشه مدار
[M2]گر زند طعنه دغایی و کند رد دغلی
[B][M1]چشم شاهد نتوان بستن و مو بگسستن
[M2]که ازان رشک برد کوری و زین غصه کلی
[A]
[B][M1]نه غزالی که سرایم به خیالش غزلی
[M2]یا زنم از رخ خورشید مثالش مثلی
[B][M1]نه کریمی که کنم فکر مدیحش چو فتد
[M2]ز آفت دهر در ارکان معیشت خللی
[B][M1]نه فصیحی که به برهان سخن های لطیف
[M2]باشدش قوت بحثی و مجال جدلی
[B][M1]طی شد اسباب سخن ساقی گلچهره کجاست
[M2]که می لعل بود آنچه ندارد بدلی
[B][M1]می خور و روی نکو بین که ملایک نکنند
[M2]ثبت در نامه اعمال تو به زین عملی
[B][M1]جیب خاص است که گنج گهر اخلاص است
[M2]نیست این در ثمین در بغل هر دغلی
[B][M1]جامی از عشق مگو نکته به زاهد که بود
[M2]هر محل را سخنی هر سخنی را محلی
[A]
[B][M1]می زد صفیر شوق خزان دیده بلبلی
[M2]می رفت در حقیقت حالش تاملی
[B][M1]گفتا ز سر ناله من آگهی نیافت
[M2]جز بلبلی که داد ز کف دامن گلی
[B][M1]با لطف قد و نکهت زلفت نیافتیم
[M2]بر طرف جوی سروی و در باغ سنبلی
[B][M1]گشتم چو خاک پست و نکردی چو آفتاب
[M2]هرگز ز اوج طارم عزت تنزلی
[B][M1]آمد علاج علت دل بوسه ای ز تو
[M2]ای وای اگر کند لب لعلت تعللی
[B][M1]چیزی به جز خیال ز من در میان نماند
[M2]تا دارم از میان تو با خود تخیلی
[B][M1]خم گشت پشت طاقت جامی ز بار دل
[M2]بیچاره عاشقی که ندارد تحملی
[A]
[B][M1]زهی دور زلفت به هر چین دلی
[M2]ز هر عقده ای عقل را مشکلی
[B][M1]حدیث لبت نقل هر مجلسی
[M2]فروغ رخت شمع هر محفلی
[B][M1]وصال تو مقصود هر طالبی
[M2]قبول تو اقبال هر مقبلی
[B][M1]حریم درت دارد آن منزلت
[M2]که باشد حرم در رهش منزلی
[B][M1]به دریوزه وصل چشمم ز اشک
[M2]روان کرده هر گوشه ای سایلی
[B][M1]ازان خشک مانده ست زاهد چنین
[M2]که دارد ز بحر غمت ساحلی
[B][M1]به علم نظر کوش جامی که نیست
[M2]ز تحصیل علم دگر حاصلی
[A]
[B][M1]به هر زمین که نشانی ز خیمه لیلی
[M2]نماید، از مژه مجنون روان کند سیلی
[B][M1]سکون و صبر چه امکان چو بست قاید عشق
[M2]زمام خاطر مجنون به محمل لیلی
[B][M1]پی دعای فراغت ز عشق مجنون را
[M2]به کعبه برد پدر با صد آه و واویلی
[B][M1]گرفت حلقه که یارب به حق این خانه
[M2]که هر دمم سوی لیلی زیاده ده میلی
[B][M1]به آب زمزم اگر شست خرقه زاهد شهر
[M2]چه سود ازان چو ندارد طهارت ذیلی
[B][M1]گهی که بار دل خویش بر تو پیمایم
[M2]به عرض ارض و سماوات بایدم کیلی
[B][M1]عنان دل به کف توست بنده جامی را
[M2]اگر چه صف زده خوبان ز هر طرف خیلی
[A]
[B][M1]سر تا به قدم غرقه دریای زلالی
[M2]از تشنه لبی بر سر هر چشمه چه نالی
[B][M1]پیش لب تو صد قدح باده لبالب
[M2]بر ساغر خالی لب خود بهر چه مالی
[B][M1]از عالم صورت که همه نقش خیال است
[M2]ره سوی حقیقت نبری در چه خیالی
[B][M1]ای خواجه عالی محل این دیر مغان است
[M2]بر صدر مکن جا که تو از صف نعالی
[B][M1]از عشق سخن مرتبه ای نیک بلند است
[M2]واعظ نبود لایق این پایه عالی
[B][M1]گفتی به جهان عاشق دلخسته چه دارد
[M2]جانی ز غمت پر، دلی از غیر تو خالی
[B][M1]جامی سخن عشق به هر سفله چه گویی
[M2]در کیسه لولی چه نهی عقد لآلی
[A]
[B][M1]ای مظهر حسن لایزالی
[M2]مرآت جمال ذوالجلالی
[B][M1]انوار تجلی قدم را
[M2]رخسار تو احسن المجالی
[B][M1]در شان کمال توست نازل
[M2]آیات مکارم و معالی
[B][M1]رویت طرف من النهار است
[M2]زلفت زلف من اللیالی
[B][M1]میخانه که ساحت جلالش
[M2]بادا ز غبار غیر خالی
[B][M1]احرام حریم آن نبند
[M2]جز دردکشان لاابالی
[B][M1]جامی به وظایف تضرع
[M2]مشغول بود علی التوالی
[B][M1]باشد به حواله عنایت
[M2]روزی برسد بدان حوالی
[A]
[B][M1]ز مشک تر خطی داری و خالی
[M2]ندیده از تو مشکین تر غزالی
[B][M1]رخت خورشید وز هر جانبش خط
[M2]کشیده از سواد شب هلالی
[B][M1]خیال آن میان می بندم آری
[M2]بود با خویش هر کس را خیالی
[B][M1]ازان گل در نقاب غنچه مانده ست
[M2]که از روی تو دارد انفعالی
[B][M1]بود شوق تو افزون گر چه بینم
[M2]تو را هر روز و گل را بعد سالی
[B][M1]شود حالم دگرگون هر دم از تو
[M2]ولی بی تو نیم در هیچ حالی
[B][M1]به کوی عشق جامی لب فرو بند
[M2]که باشد هر مقامی را مقالی
[A]
[B][M1]ای باغ حسن را جمال تو خرمی
[M2]چشم بد از تو دور که محبوب عالمی
[B][M1]حوری، بگوی بهر خدا، یا فرشته ای
[M2]کین لطف و نازکی نبود حد آدمی
[B][M1]زخم تو را چه حاجت مرهم بود که آن
[M2]شاید جراحت دل ما را به مرهمی
[B][M1]دل آن توست دمبدم از بهر بردنش
[M2]عشوه چه می نمایی و افسون چه می دمی
[B][M1]گر چرخ را نماند وفایی چه باک ازان
[M2]هرگز مباد جور و جفای تو را کمی
[B][M1]گمگشتگان بادیه محنت و غمیم
[M2]مشکل بریم ره به سر کوی بی غمی
[B][M1]جامی سگ تو را به غلامی نمی سزد
[M2]او را چه حد آنکه کند با تو همدمی
[A]
[B][M1]دارند جان و دل به تو هر یک تظلمی
[M2]ای پادشاه حسن خدا را ترحمی
[B][M1]عشاق را ز ناز و تنعم فراغت است
[M2]نازی بکن که نیست ازین به تنعمی
[B][M1]آهسته ران سمند خدا را که در رهت
[M2]صد سرفتاده بیش بود زیر هر سمی
[B][M1]گر می کنیم ناله ز شوق رخت مرنج
[M2]کز شوق گل خوش است ز بلبل ترنمی
[B][M1]جامی به جان رسید ز بس گریه های تلخ
[M2]هرگز ندید ازان لب شیرین تبسمی
[A]
[B][M1]ارید بسط غرامی الیک بعد سلامی
[M2]و لیس کل کلامی یفی ببعض غرامی
[B][M1]به شرح شوق تو طی شد تمام نامه عمرم
[M2]هنوز نامه شوقت نمی رسد به تمامی
[B][M1]من ازدیارک قد عاقنی تفرق بالی
[M2]اتت صحیفة شوقی یقوم فیه مقامی
[B][M1]به روز وصل ندانم چه تحفه پیش تو آرم
[M2]که صرف شد به فراق تو نقد عمر گرامی
[B][M1]تروم فرش جفونی اذا قدمت مناما
[M2]وکیف افرشها و هی بالدموع دوامی
[B][M1]نه جای چون تو لطیفی ست تنگنای دل من
[M2]چه خوش بود که به فسحت سرای دیده خرامی
[B][M1]زلال لطفک قد فاض من ریاض وداد
[M2]فآض برء سقامی وعاد برد اوامی
[B][M1]ز جامی این نه جواب است نامه کرمت
[M2]به قاصدان درت می دهد سجل غلامی
[A]
[B][M1]سینه روزن روزن است از ناوک صیدافکنی
[M2]خانه دل را فروغ دیگر از هر روزنی
[B][M1]دارم از اشک شفق گون دور ازان خورشید روی
[M2]همچو گردون هر نماز شام پر خون دامنی
[B][M1]نیست آن اندام نازک را مناسب هر لباس
[M2]بایدش از گل قبایی وز سمن پیراهنی
[B][M1]کیست گل تا چهره افروزد به خوبی پیش تو
[M2]آتش رخسار تو یک شعله وز گل خرمنی
[B][M1]سهم مژگان تو از دیدار ما را بازداشت
[M2]همچو روح الله حجاب راه ما شد سوزنی
[B][M1]جور کم کن با من مسکین که روز بازخواست
[M2]حیف باشد دامن پاکت به دست چون منی
[B][M1]جامی بی خان و مان را هر دم ای بدخو مران
[M2]زانکه آن مسکین به جز کویت ندارد مسکنی
[A]
[B][M1]آخر ای سرو خرامان ز کدامین چمنی
[M2]که ز سر تا قدم آشوب دل و جان منی
[B][M1]لب ببستم ز سخن لیک به خلوتگه جان
[M2]گاه دل با تو و گاهی تو به دل در سخنی
[B][M1]بنما آن تن نازک ز قبا تا به چمن
[M2]غنچه دیگر نکند دعوی نازک بدنی
[B][M1]خون ما خورده چه آزار دلم می طلبی
[M2]نوش کردی می ما شیشه چرا می شکنی
[B][M1]می دهی یادم ازان لاله رخ ای باد بهار
[M2]چند آتش به من سوخته دل می فکنی
[B][M1]یار بیماری من دید و بسی فاتحه خواند
[M2]لیک شکرانه آن را که نیم زیستنی
[B][M1]جامی آن شوخ به خونریز تو گر تیغ کشد
[M2]ادب آن ست که گردن نهی و دم نزنی
[A]
[B][M1]ای مرا از عشق تو در کار خود حیرانیی
[M2]در بیابان تمنای تو سرگردانیی
[B][M1]قصه دشوار هجر از مردن آسان شد مرا
[M2]باشد آری بعد هر دشواریی آسانیی
[B][M1]ماند بر خوان غم از من استخوانی چند و بس
[M2]گر دهی فرمان سگانت را کنم مهمانیی
[B][M1]بی تو تن زندان جان شد ای به قصدم بسته تیغ
[M2]دست رحمت برگشا و آزاد کن زندانیی
[B][M1]هرگزم چون نیست ره در پیشگاه وصل تو
[M2]می نهم از دور بر خاک درت پیشانیی
[B][M1]کام عیشم تلخ شد زین گریه های آشکار
[M2]زان لب شیرین کرم کن خنده پنهانیی
[B][M1]پیر شد جامی ز جام نیم خوردت جرعه ای
[M2]بر وی افشان تا کند زان جرعه پیرافشانیی
[A]
[B][M1]خوش آنکه وارهاند ما را ز ما زمانی
[M2]روشن ضمیر پیری یا خوبرو جوانی
[B][M1]این در جمال صورت آرایش دیاری
[M2]وان از کمال معنی آسایش جهانی
[B][M1]جز در حضور اینان از خود امان نیابیم
[M2]یارب ببخش ما را یکدم ز ما امانی
[B][M1]اسرار عاشقان را باید زبان دیگر
[M2]دردا که نیست پیدا در شهر هم زبانی
[B][M1]جز عشق هر چه گوید واعظ فراز منبر
[M2]آن را فسانه ای دان واو را فسانه خوانی
[B][M1]مجنون نماند و لیلی لیکن بماند از ایشان
[M2]از بهر عشقبازان فرخنده داستانی
[B][M1]گویند کیست جامی آشوب عقل و دینت
[M2]ماهی ست کج کلاهی شوخی ست نکته دانی
[A]
[B][M1]وقت گل می و مطرب دولتیست تا دانی
[M2]دولتی چنین دریاب ای به دولت ارزانی
[B][M1]کیش کافران دارد نرگس تو کز مژگان
[M2]کرده صد مسلمان را رخنه در مسلمانی
[B][M1]در جفا کمر بستی عهد مهر بشکستی
[M2]نیک نیک بدعهدی سخت سست پیمانی
[B][M1]جاه و حشمت خوبی جاودان نمی ماند
[M2]داد بینوایان ده پیش از آنکه نتوانی
[B][M1]می نشانم اندر دل مهر قامتت لیکن
[M2]دانم این نهال آخر بر دهد پشیمانی
[B][M1]می کنم ز هجرانت سینه چاک چون لاله
[M2]وه که فاش خواهد داغ های پنهانی
[B][M1]عرصه جهان جامی غصه ای نمی ارزد
[M2]بهر بود و نابودش خویش را چه رنجانی
[A]
[B][M1]تو شمع مجلس انسی و شاه عالم جانی
[M2]بناز بر همه خوبان که نازنین جهانی
[B][M1]عجب صبیح و ملیحی عجب جلیل و جمیلی
[M2]ولی چه سود که قدر جمال خویش ندانی
[B][M1]به چهره صورت چینی به غمزه آفت دینی
[M2]به عشوه شور جهانی به خنده راحت جانی
[B][M1]به سحر نرگس مستانه آفت زن و مردی
[M2]به لطف قامت و بالا بلای پیر و جوانی
[B][M1]خدنگ آه ز چرخ از غم تو می گذرانیم
[M2]گهی بپرس که بی ما چگونه می گذرانی
[B][M1]نگویمت سوی خود خوان مرا بدین خوشم از تو
[M2]که خوانیم سگ خود گر چه سوی خویش نخوانی
[B][M1]صفات حسن تو گفتن چه حد جامی بیدل
[M2]به هر کجا که رسد فکر او تو برتر ازانی
[A]
[B][M1]هر چند ز چشم ما نهانی
[M2]غم نیست چو در میان جانی
[B][M1]بی روی تو زیستن نخواهم
[M2]کان مرگ بود نه زندگانی
[B][M1]خواهم به ره تو خاک گردم
[M2]چون جلوه کنان سمند رانی
[B][M1]کو تیغ که پیش رویت امروز
[M2]داریم هوای جان فشانی
[B][M1]جامی ز غم تو بس خراب است
[M2]گفتیم تو را دگر تو دانی
[A]
[B][M1]ای فتنه چشم تو جهانی
[M2]می کن نظری به ناتوانی
[B][M1]پیوسته به قصد ما ز ابرو
[M2]تا گوش کشیده ای کمانی
[B][M1]هر کس برت آورد متاعی
[M2]ماییم و همین حقیر جانی
[B][M1]هستم سگکی بر آستانت
[M2]خرسند ز تو به استخوانی
[B][M1]سررشته عشق کی توان یافت
[M2]نایافته ازان میان نشانی
[B][M1]گر اشک چو در قبولت افتد
[M2]در پای تو ریزمش روانی
[B][M1]شد جامی ازان دهان و عارض
[M2]صاحب نظری و نکته دانی
[A]
[B][M1]به کوی می فروشان خرده بینی
[M2]بر آن آزاده می کرد آفرینی
[B][M1]که از چل ساله طاعت دست خود شست
[M2]به پای خم برآورد اربعینی
[B][M1]نگینی داشت جم کز یمن آن بود
[M2]به ملک انس و جن مسندنشینی
[B][M1]بیا ساقی که هر قطره می لعل
[M2]بود در چشم ما زانسان نگینی
[B][M1]اگر دامان مقصودت به دست است
[M2]برافشان صوفیانه آستینی
[B][M1]غمش را سینه بی کینه باید
[M2]نروید این گیاه از هر زمینی
[B][M1]به کار خود مخوان ای شیخ ما را
[M2]که ما هم مذهبی داریم و دینی
[B][M1]گر آن ابرو شود محراب طاعت
[M2]ز سجده سوده گردد هر جبینی
[B][M1]ز خاص و عام جامی می کشد ناز
[M2]ولی خاص از برای نازنینی
[A]
[B][M1]نی کیست همدمی شده از خویشتن تهی
[M2]چون سالکان ز سیر مقاماتش آگهی
[B][M1]آزرده ای که ناله جانسوز می کند
[M2]هر جا ز پای تا سرش انگشت می نهی
[B][M1]سوراخ ها به سینه نی بهر آن کنند
[M2]تا دمبدم ز ناله دل خود کند تهی
[B][M1]خفته ز بانگ می جهد از جا تو مرده ای
[M2]گر در سماع بانگ نی از جا نمی جهی
[B][M1]دمساز نی شدم که بنالم چو شد بلند
[M2]آهنگ ناله ام دم نی کرد کوتهی
[B][M1]خودرسته نی که رست ز خود زان همی زند
[M2]این راه بی خودی که تو یکدم ز خود رهی
[B][M1]جامی ز ناله دل افگار خود مگر
[M2]آگه نیی که ناله نی شرح می دهی
[A]
[B][M1]به فکرت خواستم کز سر وحدت یابم آگاهی
[M2]خطاب آمد که از پیر مغان خواه آنچه می خواهی
[B][M1]کشم رخت ارادت بر در پیر مغان روزی
[M2]اگر دولت کند دمسازی و توفیق همراهی
[B][M1]نگویم با علو همتش زین اطلس والا
[M2]که دانم بر قد قدرش کند این جامه کوتاهی
[B][M1]شد از دیوان قسمت هر کسی را نامزد چیزی
[M2]من و جام صبوحی زاهد و ورد سحرگاهی
[B][M1]چه سود ای شیخ هر ساعت فزودن خرمن طاعت
[M2]چو نتوانی که یک جو از وجود خویشتن کاهی
[B][M1]به رقص آ ذره سان جامی چو آمد شامل حالت
[M2]فروغ آفتاب حشمت و جاه جهان شاهی
[B][M1]به اقبال قبول طبع شاه آوازه نظمت
[M2]چو صیت دولتش خواهد گرفت از ماه تا ماهی
[A]
[B][M1]ز چشمت چشم آن دارم که گاهی
[M2]کند سوی گرفتاران نگاهی
[B][M1]فروغ روی تو از یاد من برد
[M2]که وقتی آفتابی بود و ماهی
[B][M1]فرو ماند از قدت در بوستان سرو
[M2]به طوبی کی رسد شاخ گیاهی
[B][M1]به جز روی تو گر دیده ست چشمم
[M2]نمی بینم ازین افزون گناهی
[B][M1]اگر بپذیری اینک می فرستم
[M2]ز آب دیده سویت عذرخواهی
[B][M1]گواه آه سردم صبحدم بس
[M2]که دید از صبح صادق تر گواهی
[B][M1]ندانم در دل جامی چه سوز است
[M2]که آهی می کشد باز و چه آهی
[A]
[B][M1]هر نازنین که بینم جولان کنان به راهی
[M2]آهی ز دل برآرم بر یاد کج کلاهی
[B][M1]چون آن دو هفته مه را همچون مه دو هفته
[M2]هر هفته دید نتوان قانع شدم به ماهی
[B][M1]تسکین چگونه یابد شوقم که در گذرها
[M2]از دور بینم او را وان نیز گاه گاهی
[B][M1]از خاک سربرآرم گر بگذرد به خاکم
[M2]زانسان که روید از گل در پای گیاهی
[B][M1]زین ره گذشت گویی آن غمزه زن که هر سو
[M2]در خون و خاک غلطان افتاده بی گناهی
[B][M1]صد حرف غم نوشتم در دل چو نامه وان را
[M2]خواهم فکند سویش همراه تیر آهی
[B][M1]جامی فکن به خواری خود را به خاک کویش
[M2]باشد به چشم رحمت سویت کند نگاهی
[A]
[B][M1]ای که در پرده به بازار جهان می آیی
[M2]ما تو بودیم ازین پیش و تو اکنون مایی
[B][M1]سایه توست جهان بر عدم افتاده و ما
[M2]چشم آن سایه و در چشم تویی بینایی
[B][M1]از کرم ساخته ای چشم جهان بین ما را
[M2]تا به این چشم جهان را نظری فرمایی
[B][M1]گر نگهبان نشود گنج جهان را این چشم
[M2]حاصل گنج به یغما ببرد یغمایی
[B][M1]شخص تو سایه تو چشم تو بینایی تو
[M2]رشته صد توست ولی بر صفت یکتایی
[B][M1]همه اعیان جهان روی تو را آینه هاست
[M2]تا هر آیینه به آیین دگر آرایی
[B][M1]بنماییم تو را هم به تو افزون ز همه
[M2]چون رخ خویش در آیینه ما بنمایی
[B][M1]دل شد از عشق تو جامی که حبابش فلک است
[M2]باده بر جامی ازین جام همی پیمایی
[A]
[B][M1]هر لحظه جمال خود نوع دگر آرایی
[M2]شور دگر انگیزی شوق دگر افزایی
[B][M1]عقل از تو چه دریابد تا وصف تو اندیشد
[M2]در عقل نمی گنجی در وصف نمی آیی
[B][M1]پنهانی تو پیدا پیدایی تو پنهان
[M2]هم از همه پنهانی هم بر همه پیدایی
[B][M1]زان سایه که افکندی بر خاک گه جلوه
[M2]دارند همه خوبان سرمایه زیبایی
[B][M1]بی پرده آب و گل ما را ننمایی رو
[M2]خورشید درخشان را تا کی به گل اندایی
[B][M1]ای گشته عیان هر جا هر جا که شوی پیدا
[M2]گردد ز غمت شیدا صد عاشق هر جایی
[B][M1]جامی ز دویی بگسل یکروی شو و یکدل
[M2]باشد که کنی منزل در عالم یکتایی
[A]
[B][M1]عجب مطبوع و موزونی عجب زیبا و رعنایی
[M2]عجب شوخ دل آشوبی عجب ماه دل آرایی
[B][M1]به غمزه آفت جانی به قامت سرو بستانی
[M2]به رخ شمع شبستانی به لب لعل شکرخایی
[B][M1]دلی دارم ز غم پر خون غمی دارم ز حد بیرون
[M2]دریغا گر تو بر حال من بیدل نبخشایی
[B][M1]اجل نزدیک شد دور از توام آخر چه کم گردد
[M2]اگر روزی قدم در پرسش من رنجه فرمایی
[B][M1]لبالب شد ز خون بی جام لعلت ساغر چشمم
[M2]لب شیرین چه باشد گر به شکرخنده بگشایی
[B][M1]قدت یا رب چه موزون است کز رفتار شیرینش
[M2]قیامت خیزد اندر شهر اگر ناگه برون آیی
[B][M1]اساس عشق محکم گشت و بنیاد خرد ویران
[M2]اغیثونی اخلائی اعینونی احبائی
[B][M1]دلم بس خلوتی تاریک و تنگ آمد بیا جانا
[M2]درون منظر چشمم نشین یکدم چو بینایی
[B][M1]رو ای همدم تو در بزم طرب با دوستان خوش زی
[M2]رها کن تا بمیرد جامی اندر کنج تنهایی
[A]
[B][M1]دل برد ز من فتنه گری عشوه نمایی
[M2]زرین کمری کج کلهی تنگ قبایی
[B][M1]در حسن و ملاحت چه پریچهره نگاری
[M2]در سرکشی و ناز چه شوخی چه بلایی
[B][M1]من کی به وصالش رسم این بس که به راهش
[M2]روزی که شوم خاک ببوسم کف پایی
[B][M1]سوزی که مرا بر جگر از آتش عشق است
[M2]جز شربت مرگش نبود هیچ دوایی
[B][M1]روزی که شوم خاک و برد باد به هر سو
[M2]یابند به هر ذره من بوی وفایی
[B][M1]داری سر خونریز من اینک کفن و تیغ
[M2]با حکم تو کس را نرسد چون و چرایی
[B][M1]باشد غم هجر تو به خونابه بر آن نقش
[M2]گر از سر خاکم بدمد برگ گیایی
[B][M1]تو خنده زنان می گذری بی خبر از من
[M2]من گریه کنان می کنم از دور دعایی
[B][M1]یارب به چه خرسند شود جامی بیدل
[M2]روزی که نیاید ز تو تشریف جفایی
[A]
[B][M1]ای ز خاک قدمت چشم مرا بینایی
[M2]چشم بد دور ز روی تو که بس زیبایی
[B][M1]ای خوش آن دیده که اول به رخت می افتد
[M2]بامدادان که به صد جلوه برون می آیی
[B][M1]لطف و انعام تو عام است ندانم که چرا
[M2]هیچ گه بر من درویش نمی بخشایی
[B][M1]سوز من روشنت آن دم شود ای شمع چگل
[M2]که شبی سوخته باشی به غم تنهایی
[B][M1]گر نیرزم به جوابی چو سلامت گویم
[M2]چشم دارم که به دشنام زبان بگشایی
[B][M1]چند سودای بتان وای ازین خون خوردن
[M2]تا به کی طعن کسان آه ازین رسوایی
[B][M1]عقل گفتا نرسد وصل سلاطین به گدا
[M2]بیش ازین در طلبش عمر چه می فرسایی
[B][M1]عشق فریاد برآورد که ای عقل خموش
[M2]بس بود لذت درد طلب و جویایی
[B][M1]جامی از خیل سگان یا ز غلامان باشد
[M2]بنده حلقه به گوش است چه می فرمایی
[A]
[B][M1]شنیده ام که ز من یاد کرده ای جایی
[M2]نداشتم من بیدل جز این تمنایی
[B][M1]کجا کند چو تویی یاد چون منی هیهات
[M2]همی پزم پی تسکین خویش سودایی
[B][M1]هزار بوسه زنم ز آرزوی پابوست
[M2]چو در ره تو نشان یابم از کف پایی
[B][M1]دلم ز هر دو جهان در غمت ازان یکتاست
[M2]که در زمانه نداری به حسن همتایی
[B][M1]هزار سرو و گل از باغ خاطرم رسته ست
[M2]ز فکر قامت و رخسار سرو بالایی
[B][M1]نه رنج خار و نه تشویش باغبان شب و روز
[M2]به دیده دل و جان می کنم تماشایی
[B][M1]مده به عشوه صورت عنان دل جامی
[M2]که هست در پس این پرده صورت آرایی
[A]
[B][M1]گر بدانی که چها می کشم از درد جدایی
[M2]به خدا با همه بیرحمی خود رحم نمایی
[B][M1]درد پرورد توام، من که و اندیشه درمان
[M2]کاش صد درد دگر بر سر هر درد فزایی
[B][M1]دل بی حاصل ما را برت ای شوخ چه قیمت
[M2]که به یک عشوه اگر خواهی ازین صد بربایی
[B][M1]گرچه ما را نبود جای به خاک سر کویت
[M2]شکر باری که تو جا کرده درون دل مایی
[B][M1]دل نه زانسان به کمند تو گرفتار شد ای جان
[M2]که توان داشت به تدبیر خرد چشم رهایی
[B][M1]بامدادان همه کس در پی مقصودی و جامی
[M2]اشکریزان به سر کوی تو تا کی بدر آیی
[A]
[B][M1]از سبزه بر گل خط می فزایی
[M2]دل می فریبی جان می ربایی
[B][M1]هر دم چه آیی از دیده در دل
[M2]خود را به مردم تا کی نمایی
[B][M1]شد عمرم آخر در جست و جویت
[M2]ای عمر رفته آخر کجایی
[B][M1]دور از تو جانم از تن جدا شد
[M2]افغان ز دوری آه از جدایی
[B][M1]صد شعله از دل بر زد زبانه
[M2]تا با غم تو کرد آشنایی
[B][M1]شد بر من آن سر روشن که باشد
[M2]در آشنایی صد روشنایی
[B][M1]جامی مکن بس که از مهر خوبان
[M2]چون با دل خود بس می نیایی
[A]
[B][M1]سینه ام را چاک کن وآنجا درآی
[M2]خلوت خاص است در بگشا درآی
[B][M1]دل وثاق توست جانا دیده نیز
[M2]گر دلت آنجا گرفت اینجا درآی
[B][M1]خانه رنگین تماشا را خوش است
[M2]یکدم اندر چشم هم خون پالا درآی
[B][M1]گو بمیر از درد تنهایی رقیب
[M2]پیش تنها ماندگان تنها درآی
[B][M1]سرو نازی سرکشی از سر منه
[M2]جامی غمدیده گو از پا درآی
[A]
[B][M1]هر سر مو بر دل من گر زبانی داشتی
[M2]از غم عشق تو فریاد و فغانی داشتی
[B][M1]بستر راحت نخواهم ای خوش آن شبها که من
[M2]بر درت بالین ز خاک آستانی داشتی
[B][M1]داشتی معذور ناصح بی خودیهای مرا
[M2]گر چو من دل در کف نامهربانی داشتی
[B][M1]سرو را با قد رعنای تو بودی نسبتی
[M2]گر ز گل رخسار و از غنچه دهانی داشتی
[B][M1]گر به نقد جان توانستی خریدن وصل دوست
[M2]طالب وصل تو بودی هر که جانی داشتی
[B][M1]من به بیماری خود خوش بودمی گر زانکه تو
[M2]گوشه چشمی به حال ناتوانی داشتی
[B][M1]با دو روزه زندگی جامی نشد سیر از غمت
[M2]وه چه خوش بودی که عمر جاودانی داشتی
[A]
[B][M1]گفتی بگوی عاشق و بیمار کیستی
[M2]من عاشق توام تو بگو یار کیستی
[B][M1]بستی میان به فتنه کشیدی ز غمزه تیغ
[M2]جانها فدات در پی آزار کیستی
[B][M1]دارم دلی ز هجر تو هر دم فگارتر
[M2]تا خود تو مرهم دل افگار کیستی
[B][M1]هر شب من و خیال تو و کنج محنتی
[M2]تو با که ای و مونس و غمخوار کیستی
[B][M1]تا چند گرد کوی تو گردم گهی بپرس
[M2]کاین جا چه می کنی و طلبگار کیستی
[B][M1]جامی مدار چشم خلاصی ز قید عشق
[M2]اندیشه کن ببین که گرفتار کیستی
[A]
[B][M1]در دل چاکم درون از چشم روشن آمدی
[M2]خانه در باز و تو همچون مه ز روزن آمدی
[B][M1]عارض از آب لطافت تازه می بینم تو را
[M2]گویی ای گلبرگ تر حالی ز گلشن آمدی
[B][M1]ز استخوان ما مباد آسیب پیکان تو را
[M2]ای که بر لاغر شکاران ناوک افکن آمدی
[B][M1]چون لب خود جانفزا چون چشم خود مردم کشی
[M2]در همه فنها چو استادان یک فن آمدی
[B][M1]قصه ناکشتن من گفتی ای قاصد ز دوست
[M2]قاصدا گویی به قصد کشتن من آمدی
[B][M1]ای به کوی خوبرویان رفته با دامان پاک
[M2]پاکدامن رفتی اما چاک دامن آمدی
[B][M1]جامی از آزادی آن سرو گلرخ لب مبند
[M2]چون درین بستان زبان آور چو سوسن آمدی
[A]
[B][M1]کاش من بیدل از سگان تو بودی
[M2]تا ز مقیمان آستان تو بودی
[B][M1]آن همه دشنام ها که داد رقیبم
[M2]آه چه بودی گر از زبان تو بودی
[B][M1]زاهد اگر قبله جمال تو دیدی
[M2]ورد زبانش دعای جان تو بودی
[B][M1]غنچه اقبال ما کجا بشکفتی
[M2]گر نه نسیمی ز گلستان تو بودی
[B][M1]جامی اگر یافتی قبول غلامیت
[M2]غاشیه بر دوش در عنان تو بودی
[A]
[B][M1]من آواره را گر دل به جای خویشتن بودی
[M2]کجا زین گونه رسوا گشته هر انجمن بودی
[B][M1]نهادی بر گلوی صید تیغ و من به صد حسرت
[M2]همی مردم چه بودی گر به جای صید من بودی
[B][M1]مرا شد کوه غم جان وز غمت جان می کنم اکنون
[M2]به ملک عشق بایستی که نامم کوهکن بودی
[B][M1]ز خاموشی برآمد جان و در دل صد سخن پنهان
[M2]چه بودی گر مرا پیشت مجال یک سخن بودی
[B][M1]اگر بوی تو بگذشتی به گورستان مشتاقان
[M2]ز شوق آن چو لاله چاکهاشان در کفن بودی
[B][M1]گرم بر دل نبودی داغها از لاله رخساری
[M2]مرا چون دیگران هم ذوق گلگشت چمن بودی
[B][M1]ز صبر و هوش و عقل و دین سپاه انگیختی جامی
[M2]اگر نه عشق خونریز تو شاه صف شکن بودی
[A]
[B][M1]شنیده ام که به گلچهره ای نظر داری
[M2]ز شوق لاله رخی داغ بر جگر داری
[B][M1]مکن مکن که ز خیل پریوشان هر سو
[M2]هزار عاشق دیوانه بیشتر داری
[B][M1]چو روی خویش در آیینه می توانی دید
[M2]چرا نظر به جمال کسی دگر داری
[B][M1]منه ز عشق به دل بار غم تو را آن به
[M2]که بار غم ز دل اهل عشق برداری
[B][M1]نشان پای تو باشد نشانه رحمت
[M2]خوش آن زمین که تو گاهی بر آن گذر داری
[B][M1]مگیر بی خبر از حال عاشقان خود را
[M2]ز داغ شوق و غم عشق چون خبر داری
[B][M1]چو نیست زهره خریدار او شدن جامی
[M2]ز اشک و چهره چه حاصل که سیم و زر داری
[A]
[B][M1]اگر چه در لب جانبخش انگبین داری
[M2]ز ناوک مژه صد نیش در کمین داری
[B][M1]به خاک پات که نتوان در آب حیوان یافت
[M2]لطافتی که تو در لعل آتشین داری
[B][M1]به هشت گلشن جنت نمی دهم یک شاخ
[M2]ازان بنفشه که بر طرف یاسمین داری
[B][M1]به ابروان مفکن چین خدای را این بس
[M2]که زیر هر شکن مو هزار چین داری
[B][M1]ز سعد و نحس چه پرسی حکیم را چون تو
[M2]فروغ کوکب اقبال در جبین داری
[B][M1]ببخش بر من مفلس چو از دو ساعد خویش
[M2]دو گنج سیم نهان اندر آستین داری
[B][M1]به آسمان که برد طاعت تو را جامی
[M2]چنین که پیش بتان روی بر زمین داری
[A]
[B][M1]ز شهر تن نکنی دل به ملک جان نرسی
[M2]بر این جهان ننهی پا بر آن جهان نرسی
[B][M1]حضیض نفس زمین و آسمان ست ذروه عشق
[M2]تو پای بست زمینی به آسمان نرسی
[B][M1]دو روزه حبس قفس سهل باشد ای بلبل
[M2]ازان بترس که دیگر به بوستان نرسی
[B][M1]زبان عشق چه داند فقیه شهر این حرف
[M2]مگوی تا به حریفان هم زبان نرسی
[B][M1]صدای بانگ جرس می رسد ولی از دور
[M2]به ره مخسب مبادا به کاروان نرسی
[B][M1]نشان عشق چه پرسی ز هر نشان بگسل
[M2]که تا اسیر نشانی به بی نشان نرسی
[B][M1]حجاب سر حقیقت همین تویی جامی
[M2]گمان مبر که ازین بگذری به آن نرسی
[A]
[B][M1]ای غمت آرزوی جان کسی
[M2]درد تو مایه درمان کسی
[B][M1]گر تو فرمان نبری درمان چیست
[M2]نشود بخت به فرمان کسی
[B][M1]وه چه شمعی تو که روشن نکنی
[M2]هیچ گه کلبه احزان کسی
[B][M1]از تو داریم فغان ها که چرا
[M2]نکنی گوش به افغان کسی
[B][M1]آیت رحمتی ای ماه ولی
[M2]کی فرود آیی در شان کسی
[B][M1]جان و سر در قدمت خواهم باخت
[M2]ای ز سر تا به قدم جان کسی
[B][M1]گر تو این سرکشی از سر بنهی
[M2]جان کشم پیش تو جانان کسی
[B][M1]جامی احسنت که این طرز غزل
[M2]نتوان یافت به دیوان کسی
[A]
[B][M1]ای سرشک من ز لعلت با می گلگون یکی
[M2]شد می گلگون مرا دور از لبت با خون یکی
[B][M1]می دهد خطت فسون بهر فریب عقل و هوش
[M2]هست با خط لعل میگونت درین افسون یکی
[B][M1]جای کن در چشم و دل کز لعل و در آراستم
[M2]در درون از بهر تو یک خانه، در بیرون یکی
[B][M1]نیش لیلی خورد، خون از دست مجنون چون چکید
[M2]گر نه لیلی در محبت بود با مجنون یکی
[B][M1]مردمان ز آب دو چشمم جز به کشتی نگذرند
[M2]شاهد این حال بس دجله یکی جیحون یکی
[B][M1]نامه مجنون و من ز آب دو دیده شد سفید
[M2]ور نبودی روز محشر هر دو را مضمون یکی
[B][M1]کی کند در گوش نظم جامی آن سلطان حسن
[M2]گر چه آمد در لطافت با در مکنون یکی
[A]
[B][M1]ای دو چشمت در ستیز و کین یکی
[M2]دل یکی تاراج کرده دین یکی
[B][M1]زلف و خالت را نمودم جان و دل
[M2]آن یکی بربود از من این یکی
[B][M1]سوی هر غمخواره داری صد نظر
[M2]مردم از غم جانب من بین یکی
[B][M1]خواب خوش باشد شب وصل ار بود
[M2]عاشق و معشوق را بالین یکی
[B][M1]زان همه بوسه که دادی وعده ام
[M2]کن حواله با لب شیرین یکی
[B][M1]نافه گردد خوشه چین خرمنت
[M2]گر گشاید زلفت از صد چین یکی
[B][M1]عاشق مسکین بسی داری و نیست
[M2]همچو جامی زان همه مسکین یکی
[A]
[B][M1]خیل بتان برون ز شمار است و شه یکی
[M2]آری بود ستاره هزاران و مه یکی
[B][M1]کردند عرض حسن سپاه بتان ولی
[M2]چون شهسوار من نبود زان سپه یکی
[B][M1]از ما چه اعتبار که صد تاج خسروی
[M2]باشد بر آستان تو با خاک ره یکی
[B][M1]خوش خواب مستی تو که من با فراغ دل
[M2]بوسم گه آن دو لعل می آلود و گه یکی
[B][M1]عشقت گرفت کشور دل عقل گو برو
[M2]کان ملک را بسنده بود پادشه یکی
[B][M1]خوی تو گر چه نیست به جز بی گنه کشی
[M2]از عاشقان که دیده چو من بی گنه یکی
[B][M1]جامی مرو ز میکده با خانقه که هست
[M2]در کوی عشق میکده و خانقه یکی
[A]
[B][M1]بر سر آن کو سر من خاک بودی کاشکی
[M2]پایمال آن بت چالاک بودی کاشکی
[B][M1]تا مرا بردی به کوی او مگر روزی صبا
[M2]قالب خاکی خس و خاشاک بودی کاشکی
[B][M1]چند بر چاک گریبان طعنه ای ناصح مرا
[M2]سینه ام صد جا ز تیغش چاک بودی کاشکی
[B][M1]حیف باشد سوختن ران سمندش بهر داغ
[M2]داغ او هم بر دل غمناک بودی کاشکی
[B][M1]دی سواره آمد و صد صید بر فتراک او
[M2]بنده جامی هم در آن فتراک بودی کاشکی
[A]
[B][M1]قسم به صفوت جام و صفای جوهر می
[M2]که نیست در سر ما جز هوای ساغر می
[B][M1]بیا که خشکی و تری طفیل هستی ماست
[M2]در آب خشک قدح ریز آتش تر می
[B][M1]ببین بلندی بخت و سعادت طالع
[M2]که کرد از افق خم طلوع اختر می
[B][M1]غرض ز طاعت عارف بهشت و کوثر نیست
[M2]بهشت میکده او را بس است و کوثر می
[B][M1]اگر ز درد سر خویش رنجه ای می نوش
[M2]که نیست رنج تو را شربتی برابر می
[B][M1]گذار پرورش تن به تن پرست ای دل
[M2]غذای روح کن از جام روح پرور می
[B][M1]به کنج میکده سازید خانه جامی را
[M2]که رفت خانه او چون حباب در سر می
[A]
[B][M1]ای به بالا همانک می دانی
[M2]تو گلی ما همانک می دانی
[B][M1]گر روی در چمن ز رشک قدت
[M2]رود از جا همانک می دانی
[B][M1]بر تو سیم ناب و اندر سیم
[M2]سنگ خارا همانک می دانی
[B][M1]آهوی دام جسته ای و تو را
[M2]زلف در پا همانک می دانی
[B][M1]گل سوری کنایت از رخ توست
[M2]مشک سارا همانک می دانی
[B][M1]سر زلفت شب سیاه من است
[M2]رخ زیبا همانک می دانی
[B][M1]با تو جامی تنی ست زنده به جان
[M2]وز تو تنها همانک می دانی
[A]
[B][M1]آسوده دلا حال دل زار چه دانی
[M2]خوان خواری عشاق جگرخوار چه دانی
[B][M1]شب تا به سحر خفته به خلوتگه نازی
[M2]بی خوابی این دیده بیدار چه دانی
[B][M1]هرگز نخلیده به کف پای تو خاری
[M2]آزردگی سینه افگار چه دانی
[B][M1]ای فاخته پروازکنان بر سر سروی
[M2]درددل مرغان گرفتار چه دانی
[B][M1]کار دل رندان بلا دیده بود عشق
[M2]ای زاهد مغرور تو این کار چه دانی
[B][M1]نادیده ز خاک ره او کحل بصیرت
[M2]با بی بصری لذت دیدار چه دانی
[B][M1]جامی تو و جام می و بیهوشی و مستی
[M2]راه و روش مردم هشیار چه دانی
[A]
[B][M1]با همه سنگدلان ساغر گلرنگ زنی
[M2]جرم ما چیست که بر ساغر ما سنگ زنی
[B][M1]ما همه بر سر صلحیم سبب چیست که تو
[M2]سنگ بیداد به کف کرده در جنگ زنی
[B][M1]رخ نمایی شکنی قدر همه مشک خطان
[M2]لشکر روم کشی بر سپه زنگ زنی
[B][M1]گر نواساز و غزل خوان کنی آهنگ سماع
[M2]راه بر نغمه سرایان خوش آهنگ زنی
[B][M1]دل چو شانه شود از رشک به صد شاخ مرا
[M2]شانه چون در شکن طره شبرنگ زنی
[B][M1]چاک زد باد صبا جیب سمن ای مطرب
[M2]وقت آن ست که در دامن گل چنگ زنی
[B][M1]فسحت قدس بود جای اقامت جامی
[M2]تا به کی خیمه درین مرحله تنگ زنی
[A]
[B][M1]گاهی ز هجر چشم مرا خون فشانی کنی
[M2]گاهی به وصل خاطر من شادمانی کنی
[B][M1]چون نیست خوی تو که روی بر رضای کس
[M2]راضی شدم که هر چه دلت خواهد آن کنی
[B][M1]گفتی که خاک پای خودت می دهم بها
[M2]جانا درین معامله ترسم زیان کنی
[B][M1]باشد پی حساب کرم های تو خطی
[M2]هر رخنه ام ز تیغ که در استخوان کنی
[B][M1]جان می فروشمت که دهی وعده بوسه ای
[M2]لیکن به شرط آنکه لبت را ضمان کنی
[B][M1]لطف لب تو مرهم ریش دلم شود
[M2]گرهر دمش نه تازه ز زخم زبان کنی
[B][M1]جامی سگی ست بر درت از کشتنش چه سود
[M2]جز آنکه تیغ خویش بر او امتحان کنی
[A]
[B][M1]تا کیم خاطر آسوده به غم رنجه کنی
[M2]جان فرسوده ام از تیغ ستم رنجه کنی
[B][M1]گفته ای کم کنمت رنجه چه رنجی بسیار
[M2]رنجش من همه آن ست که کم رنجه کنی
[B][M1]گر چه دیده ست بسی رنج ز چشمم قدمت
[M2]چشم بر راه تو دارم که قدم رنجه کنی
[B][M1]از غم نامه و نام تو خرابم چه شود
[M2]که به حرفی دو سه یک بار قلم رنجه کنی
[B][M1]تنگ شد شهر وجود از تو رقیبا بر من
[M2]قدم آن به که به صحرای عدم رنجه کنی
[B][M1]ستم از دست تو باشد کرم آن دولت کو
[M2]که تو دستی پی قتلم ز کرم رنجه کنی
[B][M1]جامی از دیده قدم کن چه روی بر در یار
[M2]حیف باشد که به پا خاک حرم رنجه کنی
[A]
[B][M1]هر دم به دیده دگری خانه می کنی
[M2]هم خانگی به مردم بیگانه می کنی
[B][M1]دل را نشان به زاویه هجر می دهی
[M2]دیوانه را مقام به ویرانه می کنی
[B][M1]دستم گرفته غوطه دهی در خم ای سپهر
[M2]چون خاک قالبم گل پیمانه می کنی
[B][M1]ای شمع بزم حسن تو را گرم می کند
[M2]دلسوزیی که بر سر پروانه می کنی
[B][M1]می پروری ز گریه دلا مهر خال او
[M2]از فیض ابر تربیت دانه می کنی
[B][M1]بگشا گره ز طره مشکینش ای صبا
[M2]تا چند جعد سنبل تر شانه می کنی
[B][M1]جامی دگر به مدرسه رفتن وظیفه نیست
[M2]وقت است اگر عزیمت میخانه می کنی
[A]
[B][M1]جانا چه شد که پرسش یاران نمی کنی
[M2]درمان درد سینه فگاران نمی کنی
[B][M1]دامن ز قطره های سرشکم نمی کشی
[M2]همچون گل احتراز ز باران نمی کنی
[B][M1]بر من هزار تیغ جفا راندی و خوشم
[M2]کین لطف با یکی ز هزاران نمی کنی
[B][M1]شیران همه شکار غزالان شوخ تو
[M2]جز قصد صید شیر شکاران نمی کنی
[B][M1]ای گل بخند خرم و خوش گر چه رحمتی
[M2]بر گریه های ابر بهاران نمی کنی
[B][M1]جام می است لعل تو لیکن به جرعه ای
[M2]زان جام یاد باده گساران نمی کنی
[B][M1]جامی برآی لاله صفت خوش به داغ دل
[M2]چون ترک عشق لاله عذاران نمی کنی
[A]
[B][M1]تا کی از خلق اسیر غم بیهوده شوی
[M2]از همه رو به خدا آر که آسوده شوی
[B][M1]روز و شب در نظرت موج زنان بحر قدم
[M2]حیف باشد که به لوث حدث آلوده شوی
[B][M1]مس قلبی چه تکاسل کنی اکسیر طلب
[M2]زان چه حاصل که به تلبیس زراندوده شوی
[B][M1]خواب بگذار که در انجمن زنده دلان گر
[M2]شوی دیده ور از دیده نغنوده شوی
[B][M1]مکن ای خواجه درشتی که درین تیره مغاک
[M2]تا زنی چشم به هر زیر قدم سوده شوی
[B][M1]سعی در کاستن هستی خود کن که چو ماه
[M2]گر شوی کاسته شک نیست که افزوده شوی
[B][M1]جامی از فقر نسیمی به مشامت نرسد
[M2]تا خوش از بوده و غمناک ز نابوده شوی
[A]
[B][M1]بازم ز دیده ای گل خندان چه می روی
[M2]چاکم چو گل فکنده به دامان چه می روی
[B][M1]سروی و جای سرو به جز جویبار نیست
[M2]از جویبار دیده گریان چه می روی
[B][M1]از اشک سرخ دیده ما کان لعل شد
[M2]ای سنگدل تو سوی بدخشان چه می روی
[B][M1]شهری خراب می شود ای مشکبو غزال
[M2]تو رونهاده سوی بیابان چه می روی
[B][M1]جامی فتاد چون تن بی جان ز هجر تو
[M2]تن را چنین گذاشته، ای جان چه می روی
[A]
[B][M1]از مهر ما متاب رخ ای ترک ماهروی
[M2]بنما ز روی مهر چو مه گاه گاه روی
[B][M1]از مهر و ماه با تو چه گویم چو بینمت
[M2]هم ماه مهر عارض و هم مهر ماه روی
[B][M1]هر جا سواره ای مه بی مهر بگذری
[M2]مالند ماه و مهر بر آن خاک راه روی
[B][M1]گر بی نقاب رخ بنمایی چو ماه و مهر
[M2]گردند ماه و مهر ز خجلت سیاه روی
[B][M1]رویت بر اوج حسن مه و مهر دیگر است
[M2]خواهی به نام مهر و مهش خوان و خواه روی
[B][M1]از مهر و ماه روی تو بس آه می کشم
[M2]شد ماه و مهر را سیه از دود آه روی
[B][M1]جامی که شد ز مهر تو چون ماه نو متاب
[M2]ای ماه مهرطلعت ازو بی گناه روی
[A]
[B][M1]اگر وصف مه می کنم مه تویی
[M2]وگر قصد ره مقصد ره تویی
[B][M1]وگر قصه سرو گویم بلند
[M2]مراد دلم قصه کوته توی
[B][M1]مرا مدعا عشق توست و بر آن
[M2]به آن رخ دلیل موجه تویی
[B][M1]مگر غیر من کیست مقصود تو
[M2]که بالله تویی ثم بالله تویی
[B][M1]نمی خواهم این کارگاه دو رنگ
[M2]که گاهی منم رنگ آن گه تویی
[B][M1]به یک لعب رختم به آن عرصه کش
[M2]که هم بیدق آنجا و هم شه تویی
[B][M1]حدیث دهانت ز جامی مپرس
[M2]کزان سر سربسته آگه تویی
[A]
[B][M1]نازنینا ز نیاز شبم آگاه تویی
[M2]واقف آه و دم سرد سحرگاه تویی
[B][M1]ماه را این همه آیین شب افروزی چیست
[M2]گر نه بنموده رخ از آینه ماه تویی
[B][M1]بود دلخواه مصور که کشد نقش ملک
[M2]نقش انگیخته بر موجب دلخواه تویی
[B][M1]برشکن انجمن انجم و مه را کامروز
[M2]آفتاب فلک منزلت و جاه تویی
[B][M1]با تو در ملک ملاحت نسزد شاه دگر
[M2]خوش بران رخش که هر جا که روی شاه تویی
[B][M1]در ره عشق به جز محنت و غم نیست ولی
[M2]چه غم از محنت راه است چو همراه تویی
[B][M1]حاجت قبله صورت نبود جامی را
[M2]قبله حاجتش المنة لله تویی
[A]
[B][M1]با چنین قامت و بالا که تویی
[M2]کیست سرو چمن آنجا که تویی
[B][M1]به دمی زنده کنی صد مرده
[M2]عیسی امروز همانا که تویی
[B][M1]چند گویی که بگو جان تو کیست
[M2]به خدا ای بت رعنا که تویی
[B][M1]چون توانیم که عاشق نشویم
[M2]با چنین صورت زیبا که تویی
[B][M1]جامیا شهره شوی زود به عشق
[M2]این چنین واله و شیدا که تویی
[A]
[B][M1]این چنین خوب و نازنین که تویی
[M2]نبود هیچ کس چنین که تویی
[B][M1]گر گلستان جنتم بخشند
[M2]نروم زان گل زمین که تویی
[B][M1]صحبت جان و تن نیارد تاب
[M2]مونس هر دل حزین که تویی
[B][M1]هیچ مرغ دل از تو جان نبرد
[M2]باز ازین گونه در کمین که تویی
[B][M1]جامی آخر به داغ دل سوزی
[M2]با چنین آه آتشین که تویی
[A]
[B][M1]بس که در جان فگار و چشم بیدارم تویی
[M2]هر که پیدا می شود از دور پندارم تویی
[B][M1]آن که جان می بازد و سر درنمی آری منم
[M2]وان که خون می ریزد و سر برنمی آرم تویی
[B][M1]گر تلف شد جان چه باک این بس که جانان منی
[M2]ور ز کف شد دل چه غم این بس که دلدارم تویی
[B][M1]گر چه صد خواری رسد هر دم ز دست غم مرا
[M2]من چه غم دارم عزیز من که غمخوارم تویی
[B][M1]روز را دریوزه نور از شب تار من است
[M2]تا به آن روی چو مه شمع شب تارم تویی
[B][M1]با که گویم درد خود یا رب درین شب های غم
[M2]آگه از صبر کم و اندوه بسیارم تویی
[B][M1]گر چه نستانی به هیچم بر سر بازار وصل
[M2]خودفروشی بین که می گویم خریدارم تویی
[B][M1]گفته ای یار توام جامی مجو یار دگر
[M2]من بسی بی یار خواهم بود اگر یارم تویی
[A]
[B][M1]ای صبا گر یاد مهجوران ناشادش دهی
[M2]از من بیدل طفیل دیگران یادش دهی
[B][M1]جوی اشک من روان زان قامت است ای باغبان
[M2]کاش یکدم سر به پای سرو آزادش دهی
[B][M1]غمزه تیز و دل سختش پی قتلم بس است
[M2]تا به کی در کف رقیبا تیغ پولادش دهی
[B][M1]داد می خواهد دلم از ظلم هجر ای شاه حسن
[M2]شوکت شاهی فزون بادت اگر دادش دهی
[B][M1]آستان قصر شیرین را میارای ای فلک
[M2]جز بدان سنگی که رنگ از خون فرهادش دهی
[B][M1]گر کند در سینه من صبر جا محکم چو کوه
[M2]یک فسون بر من دمی چون کاه بر بادش دهی
[B][M1]از فرامشکاریت جامی به فریاد است کاش
[M2]گه گهی یادش کنی تسکین فریادش دهی
[A]
[B][M1]اغیار را مدام می از جام زر دهی
[M2]چون دور ما رسد همه خون جگر دهی
[B][M1]جانم ز شوق سوخت چه باشد اگر گهی
[M2]بویی ز پیرهن به نسیم سحر دهی
[B][M1]ای باد اگر کنی سوی آن آستان گذر
[M2]از من هزار بوسه بر آن خاک در دهی
[B][M1]ور در حریم حرمت او بار باشدت
[M2]از حال خستگان فراقش خبر دهی
[B][M1]بیماری مرا نتواند کسی علاج
[M2]خیز ای طبیب چند مرا درد سر دهی
[B][M1]ساقی شتاب کن که بود محنت فراق
[M2]گردد فرامش ار دو سه جام دگر دهی
[B][M1]جامی به جان رسید ز غم کاش ای اجل
[M2]از جام مرگ شربت او زودتر دهی
[A]
[B][M1]ای عمر گرانمایه و ای جان گرامی
[M2]جانم به فدایت ز کجایی و چه نامی
[B][M1]کردیم دل و دیده مقام تو ولی نیست
[M2]معلوم که با خسته دلان در چه مقامی
[B][M1]دمساز سگان در خود صد رهم افزون
[M2]دیدی و نگفتی که ازین خیل کدامی
[B][M1]بر روی زمین حیف بود آن کف پا حیف
[M2]بر دیده من نه قدم آن دم که خرامی
[B][M1]غم نیست اگر ماه ملک نیمه نمانده ست
[M2]رخساره برافروز که ما را تو تمامی
[B][M1]زاهد نشد آگاه ز اسرار خرابات
[M2]ادراک وقایع نکند مردم عامی
[B][M1]هرگز نکند آرزوی خلعت شاهی
[M2]جامی که رسید از تو به تشریف غلامی
[A]
[B][M1]هر قطره می لعل که ریزد به زمینی
[M2]از جام تو بر خاتم عیش است نگینی
[B][M1]با ظلمت شک سر دهانت نتوان یافت
[M2]از نور رخت گر ندمد صبح یقینی
[B][M1]گفتم شدم ایمن ز بلاهای زمانه
[M2]ناگاه خیال تو درآمد ز کمینی
[B][M1]هر دین که نه عشق است همه کفر و ضلال است
[M2]با عشق تو فارغ شده ام از همه دینی
[B][M1]صد خار ز هجران به دلم به که چو آیم
[M2]گیرد به ملامت خم ابروی تو چینی
[B][M1]از خاک درت گر چه شوم گرد نخیزم
[M2]در کوی وفا نیست چو من خاک نشینی
[B][M1]درج گهر آمد لبت آن را به امانت
[M2]بسپار به جامی که چو او نیست امینی
[A]
[B][M1]هر زمان از دور رخ بنمایی و پنهان شوی
[M2]برق خرمن سوز عقل و هوش و صبر و جان شوی
[B][M1]بس که کشتی خلق اگر پیوند عمر خود کنی
[M2]عمرشان در ملک خوبی شاه جاویدان شوی
[B][M1]دل جدا دیده جدا مهمانسرای آراسته ست
[M2]تا کجا محمل فرود آری که را مهمان شوی
[B][M1]تو نه آنی کز تو یابد کنج تاریکم فروغ
[M2]روز اگر خورشید رخشان شب مه تابان شوی
[B][M1]غنچه نازی تو من ابر چمن نبود شگفت
[M2]گر ببینی گریه زار من و خندان شوی
[B][M1]گفتیم حیران چرایی گر تو هم در آینه
[M2]صورت خود بینی از من بیشتر حیران شوی
[B][M1]رسم دلجویی نکو دانی نمی دانم چرا
[M2]چون رسد نوبت به جامی این چنین نادان شوی
[END]