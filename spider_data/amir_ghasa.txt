[START][A]
[B][M1]با نصرت و فتح و ظفر و دولت والا
[M2]بنگر علم شاه جهان بر سر بالا
[B][M1]لشکر شده آسوده و تِرمَذ شده ایمن
[M2]نصرت شده پیوسته و دولت شده والا
[B][M1]فتح آمده و تهنیت آورده جهان را
[M2]سلطان جهانگیر به این فتح مهنا
[B][M1]بشکفته به دین داری او جان پیمبر
[M2]نازنده به فرزندی او آدم و حوا
[B][M1]بهروزی او در همه گیتی شده معروف
[M2]پیروزی او در همه عالم شده پیدا
[B][M1]رزمش‌ همه با نصرت و رسمش همه‌ نیکو
[M2]روزش همه با دولت و کارش همه زیبا
[B][M1]ای شاه غلامان تو دارند به اقطاع
[M2]چین و خُتَن و کاشغر و خَلُخٌ و یغما
[B][M1]بر بیعت و پیمان تو صد نامه رسیدست
[M2]از مکه و غزنین و سمرقند و بخارا
[B][M1]از موکب تو کوه نماید همه هامون
[M2]وز لشکر تو شهر نماید همه صحرا
[B][M1]آنجاکه تَف توست چه جیحون و چه هامون
[M2]وانجا که صف توست چه جنگ و چه‌تماشا
[B][M1]تاگَرد سپاه تو برآمد ز خراسان
[M2]یک باره به اِدبار فرو شد سر اعدا
[B][M1]زین نصرت و زین فتح‌ که دیدند و شنیدند
[M2]دیگر به خراسان نبود غارت و غوغا
[B][M1]نشگفت اگر از بیم توشیران بگریزند
[M2]کز هیبت تو موم شود آهن و خارا
[B][M1]تا دست تو دریا بود و تیغ تو آتش
[M2]نشگفت نهیب و خطر از آتش و دریا
[B][M1]هر شاه‌ که یک راه زتیغ تو بترسد
[M2]از ملک و ولایت نبود نیز شکیبا
[B][M1]سو‌دش نکند تعبیهٔ قلعه و لشکر
[M2]آن به‌ که‌ کند با سرِ تیغِ تو مدارا
[B][M1]گر تعبیه‌سازی به‌سوی روم دگر بار
[M2]زُنّار چو افسار کنی بر سر ترسا
[B][M1]فرمان تو مسجد کند از خانهٔ رُهبان
[M2]شمشیر تو خَرزین‌ کند از چوبِ چلیپا
[B][M1]شاها، مَلِکا، جملهٔ آفاق تو داری
[M2]شد دیدهٔ دین از ظفر و فتح تو بینا
[B][M1]بیم است ز شیران جهان وز تو رعایت
[M2]عذرست ز شاهان جهان وز تو مُحابا
[B][M1]شادند و سرافراز به عدل تو خداوند
[M2]چه‌ خویش و چه بیگانه‌ و چه پیر و چه برنا
[B][M1]تا، بنده معزی ز فتوح تو سخن‌ گفت
[M2]زیر قدمش گشت ثَری همچو ثُریا
[B][M1]هر شعر پسندیده که در مدح تو گوید
[M2]باشد چو یکی عقد پر از لؤلؤِ لالا
[B][M1]تا عقل شناسنده تمام است به دانش
[M2]تا مهر فروزنده بلندست به جَوزا
[B][M1]زیر علم فتح تو بادا همه عالم
[M2]زیر قدم عدل تو بادا همه دنیا
[B][M1]شمشیر تو برنده و دست تو دهنده
[M2]فرمان تو پاینده و بخت تو توانا
[A]
[B][M1]ای کرده فتح و نصرت در مسرق آشکارا
[M2]بگذشته زآب جیحون وآتش زده در اعدا
[B][M1]با خیل‌خیل لشکر چون سیل‌سیل باران
[M2]با فوج‌فوج موکب چون موج‌موج دریا
[B][M1]از توده‌توده آهن چون کوه کرده هامون
[M2]وزگونه‌گونه رایت چون شهرکرده صحرا
[B][M1]بنهفته هر غلامت دیبا به زیر آهن
[M2]پوشیده هر ندیمت آهن به جای دیبا
[B][M1]ماهان بزمگاهت در کف گرفته کیوان
[M2]مریخ‌وار بسته هر یک میان به جوزا
[B][M1]شمشیر جنگیانت در خون شده مغرق
[M2]چونانکه برگذاری بیجاده را به مینا
[B][M1]از سنگ منجنیقت بشکسته حصن دشمن
[M2]چونانکه از تجلی بشکست طور سینا
[B][M1]از جمع پادشاهان کس را نبود هرگز
[M2]فتحی بدین بزرگی در وَهم و در تمنا
[B][M1]تو عادلی و دانا وز عدل و دانش تو
[M2]هم ملک شد مزین هم فتح شد مهیا
[B][M1]ای‌گشته همچو مشرق مغرب به تو مزین
[M2]وی‌ گشته همچو ایران توران به تو مُهَنّا
[B][M1]فتحی چنین که یابد جز پادشاه عادل
[M2]ملکی چنین که‌ گیرد جز شهریار دانا
[B][M1]زین فتح نوکه کردی ملت‌گرفت قوت
[M2]زین ملک نو که بردی دولت ‌گرفت بالا
[B][M1]هست اندرین سعادت تأیید ملک و دولت
[M2]هست اندرین بشارت تاریخ دین و دنیا
[B][M1]از نعل بادپایان وز خون خاکساران
[M2]گرد و بخار از ایدر رفته است تا بخارا
[B][M1]از روی جنگجویان وز موی شیرگران
[M2]بی‌نرخ شد به توران‌کافور و مشک سارا
[B][M1]همچون بنات نعشند از هم گسسته اکنون
[M2]قومی‌که بر خلافت بودند چون ثریا
[B][M1]خشمت نکردکس را الا به‌حق عقوبت
[M2]عفوت نکرد کس را الا به‌حق محابا
[B][M1]از خانیان گروهی کز خط شدند بیرون
[M2]جنگ‌آوران یغما جانشان زدند یغما
[B][M1]از تیغ شیر مردان تن‌شان شدست عبرت
[M2]وزپای ژنده پیلان سرشان شدست رسوا
[B][M1]در قلعه بود خصمت سیمرغ‌وار پنهان
[M2]پیش تو آمد آخرگنجشک‌وار پیدا
[B][M1]نصرت همی طلب کرد از کین تو ولیکن
[M2]در آرزوی نصرت مقهور‌ شد مفاجا
[B][M1]بگرفتی و سپردی مُلکَش به‌پای لشکر
[M2]بگشادی و سپردی گنجش به‌دست غوغا
[B][M1]از هیبت تو آخر جون آب‌گشت آتش
[M2]وز دولت تو آخر چون موم‌ گشت خارا
[B][M1]فال موافقانت فرخنده گشت و میمون
[M2]لاف مخالفانت بیهوده گشت و سودا
[B][M1]گر باد بود دشمن بی‌باد گشت خرمن
[M2]ور خار بود حاسد بی‌خارگشت خرما
[B][M1]قحط ستم ز توران امسال برگرفتی
[M2]گر پار برگرفتی زانطاکیه چلیپا
[B][M1]اینجا ز فر عدلت ایمن شدست مومن
[M2]وانجا ز سَهم تیغت ترسان شدست ترسا
[B][M1]خانان همی به خدمت بوسند سم است
[M2]چونانکه بت‌پرستان سُم خر مسیحا
[B][M1]بیم سرش نباشد هرکس که او به مهرت
[M2]از دل‌ کند تَقَرّب وز جان‌ کند تَوَلّا
[B][M1]ای شهریار عادل می خور که خصم بددل
[M2]چون مرغ نیم‌بسمل در دام توست ا‌درواا
[B][M1]از ملک رفته بیرون بگذشته زاب جیحون
[M2]رخ زرد و دیده پرخون بر درد ناشکیبا
[B][M1]ملکی گرفته‌ای تو چون تازه بوستانی
[M2]با دوستان همی‌کن در بوستان تماشا
[B][M1]منسوخ شد به‌گیتی زین داستان و قصه
[M2]هم قِصهٔ سکندر هم داستان دارا
[B][M1]فتح تو گویم اکنون هر ساعتی مکرّر
[M2]مدح تو گویم اکنون هر لحظه‌ای مُثَنّا
[B][M1]من بنده گر ز خدمت یک چند دور بودم
[M2]باز آمدم به خدمت با شعرهای زیبا
[B][M1]از ترس راه و گرما وز بیم آب جیحون
[M2]بودم قریب یک ماه دلتنگ و ناتوانا
[B][M1]مدح تو حرز کردم تا یافتم سلامت
[M2]از بیم آب جیحون وز ترس راه و گرما
[B][M1]چون فتح تو شنیدم بر فتح در رسیدم
[M2]پیروزی تو دیدم در مشرق آشکارا
[B][M1]تا عالم است شاها پیروز باش و خرم
[M2]با بندگان یکدل با چاکران یکتا
[B][M1]آراسته سپاهت وافروخته مصافت
[M2]از دلبران خلخ وز نیکوان یغما
[B][M1]دو دست تو گرفته دو چیز روح پرور
[M2]یک‌دست زلف دلبر، یک‌دست جام صهبا
[B][M1]بر هر صفت‌که باشی رای تو باد عالی
[M2]در هر وطن که مانی ملک تو باد والا
[A]
[B][M1]ای اصل ملک و دولت ای تاج دین و دنیا
[M2]ای عابده چون مریم ای زاهده چو زهرا
[B][M1]ای قبلهٔ دو دولت هر دو پناه عالم
[M2]ای مادر دو خسرو هر دو جمال دنیا
[B][M1]شاه جهان محمد شاه زمانه سنجر
[M2]از دولت بلندت دارند بخت برنا
[B][M1]آن شاه در بزرگی صد عالم است مفرد
[M2]وین شاه در دلیری صد عالم است تنها
[B][M1]زین دو پسر به حشمت‌ کس با تو نیست همسر
[M2]زین دو گهر به دولت کس نیست با تو همتا
[B][M1]شاید که سرفرازی تا جاودان بنازی
[M2]زان پادشاه عادل زین شهریار دانا
[B][M1]سلطان ملک به جنّت‌ گوید همی ز شادی
[M2]شکر تو پیش آدم‌، مدح تو پیش حوّا
[B][M1]از جود تو جهان را خیرست و نفع و راحت
[M2]گویی‌که هست جودت خورشید و ابرو دریا
[B][M1]باز آوری به احسان جان رمیده از تن
[M2]احسان توست‌ گویی همچون دم مسیحا
[B][M1]از بس دعا که کردی پنهان به پیش ایزد
[M2]شد در میان شاهان صلح و صلاح پیدا
[B][M1]آن شاه زیر رایت دارد هزار بهمن
[M2]وین شاه ا‌در رکابت‌ا دارد هزار دارا
[B][M1]گر دهر هست سرکش با تو کند تواضع
[M2]ور چرخ هست توسن با تو کند مدارا
[B][M1]توقیع تو عزیزست از شام تا به غزنین
[M2]فرمان تو روان است از هند تا به صنعا
[B][M1]رشک آید از رکابت ناهید را به میزان
[M2]شرم آید از کلاهت خورشید را به جوزا
[B][M1]طوق است نعل اسبت درگردن مجره
[M2]تاج است خاک پایت بر تارک ثُریّا
[B][M1]کردند آشکارا معجز به عالم اندر
[M2]عیسی به بیت مَقدِس موسی به طور سینا
[B][M1]تو نیستی پیمبر لیکن به فرّ دولت
[M2]کردی هزار مُعجِز در عالم آشکارا
[B][M1]چون تافت فر بختت با مادر و برادر
[M2]رستند با سلامت هر دو ز چنگ اَعدا
[B][M1]زان پس که در بیابان بودند هر دو حیران
[M2]کردند با تو اکنون در باغ دین تماشا
[B][M1]شد کفر هر دو ایمان شد درد هر دو درمان
[M2]شد رنج هر دو راحت شد خار هر دو خرما
[B][M1]این داستان و قصه‌گر بنگری عجب‌تر
[M2]از داستان یوسف وز قصهٔ زلیخا
[B][M1]بگزید من رهی را سلطان ملک به‌خدمت
[M2]از مادحان زیرک وز ساعران دانا
[B][M1]سی سال پیش شاهان‌ گفتم ثنا و مدحت
[M2]چون بندگان یکدل چون چاکران یکتا
[B][M1]حورا به‌خلد رضوان پیرایه بر فشاند
[M2]چون شعر من بخواند در مجلس تو حَورا
[B][M1]ای آفتابِ عالم فخرِ نژادِ آدم
[M2]جاوید باش و خرم برکام دل توانا
[B][M1]شادی به تو مُخَلّد شاهی به تو مؤیّد
[M2]ملت به تو مزین دولت به تو مهنا
[B][M1]امروز داده دولت دادِ تو از سعادت
[M2]یزدانت کرده روزی حور و بهشت فردا
[A]
[B][M1]ای جهانداری که هستی پادشاهی را سزا
[M2]در جهانداری نباشد چون تو هرگز پادشا
[B][M1]از بشارتهای دولت وز اشارتهای بخت
[M2]شاه پیروز اختری و خسرو فرمانروا
[B][M1]پادشاهی یافته است از نام تو عز و شرف
[M2]شهریاری یافته است از رای تو نور و نوا
[B][M1]هم به دنیا از تو آبادست دین کردگار
[M2]هم به عقبی از تو خشنودست جان مصطفا
[B][M1]تیغ تو در قهر دشمن نایب است از ذوالفقار
[M2]تا تو اندر نصرت دین نایبی از مرتضا
[B][M1]از-‌لطافت گر سما دارد تفضل بر زمین
[M2]از وجود تو زمین دارد تفضل بر سما
[B][M1]مشتری با دولت پیروز تو بیگانه نیست
[M2]در بلندی و سعادت هر دو هستند آشنا
[B][M1]از تو بهترگوش ما نشنید و هرگز نشنود
[M2]وز تو نیکوتر ندیدست و نبیند چشم ما
[B][M1]گر دلیلی باید این را هست کردارت دلیل
[M2]ور گواهی باید این را هست کردارت گوا
[B][M1]چند خوانند از فریدون و سکندر داستان
[M2]کو فریدون گو ببین و کو سکندر گو بیا
[B][M1]تا بیاموزند هر دو همت بی‌غایتی
[M2]تا بیندوزند هر دو نعمت بی‌منتها
[B][M1]هرکه دل یکتا کند در بیعت و پیمان تو
[M2]دورگردون بشت او را کرد نتواند دو تا
[B][M1]جود و عدل تو شناسم زندگانی را سبب
[M2]راست‌گویی جود تو آب است و عدل تو هوا
[B][M1]گر به چشم نصرت اندر توتیا باید همی
[M2]گرد اسبت بس بود درچشم نصرت توتیا
[B][M1]ور به جسم دولت اندر کیمیا باید همی
[M2]خاک پایت بس بود در دست دولت کیمیا
[B][M1]جان به تن پیوسته باشد تا درو مهرت بود
[M2]چون ز مهر تو جدا گردد ز تن‌ گردد جدا
[B][M1]گر نبودی مهر و کینت کی بدی سود و زیان
[M2]ور نبودی خشم و عَفوَت کی بدی خوف و رَجا
[B][M1]اعتقاد تو شها نیک است بر خرد و بزرگ
[M2]بر تو تاوان نیست گر ناید ز بدخواهان وفا
[B][M1]نیست تاوان بر سرشک ابر و نور آفتاب
[M2]گر ز خارستان و شورستان برون ناید گیا
[B][M1]چون شود بیجاده گون شمشیر مینارنگ تو
[M2]روی هامون لعل گردد روی دشمن کهربا
[B][M1]کافران و ساحران را اژدها آمد به چشم
[M2]درکف تو تیغ تو واندرکف موسی عصا
[B][M1]سحر و کفر از فعل این و فعل آن ناچیز گشت
[M2]سٍحْر خورد آن اژدها و کُفر خورد این اژدها
[B][M1]تاکه از تشبیه شکل آسمان و آفتاب
[M2]هست چون پیروزه‌گون دولاب زرین آسیا
[B][M1]در سرای پادشاهی بر سریر خسروی
[M2]جاودان بادت به پیروزی و بهروزی بقا
[B][M1]در همه حالی موافق با مراد تو قدر
[M2]در همه کاری برابر با رضای تو قضا
[A]
[B][M1]آفتاب اندر شرف شد بر جهان فرمانروا
[M2]کرد دیگرگون زمین و کرد دیگرسان هوا
[B][M1]داد فرمان تا کند در باغ نقاشی سحاب
[M2]کرد یاری تا کند در راغ عَطّاری صبا
[B][M1]گلبن از یاقوت رمّانی نهد بر سر کلاه
[M2]یاسمین از پرنیان سبز بر بندد قبا
[B][M1]هرکجا باشد بیابانی ز بی‌آبی چو تیه
[M2]ابر نوروزی زند بر سنگ چون موسی عصا
[B][M1]تا کنند از مرکبان در موج فوجی تاختن
[M2]تا کنند از آهوان در سیل خیلی آشنا
[B][M1]هست در عالم خلایق راکنون وقت‌نظر
[M2]هست در صحرا بهایم را کنون جای چرا
[B][M1]سرخ شد منقار کبک و سبز شد سم ‌گوزن
[M2]تا توانگر گشت کوه از لاله و دشت از گیا
[B][M1]شنبلید و لالهٔ نعمان به روی سبزه بر
[M2]هست پنداری به مینا در، عقیق و کهربا
[B][M1]خصم سوسن‌ گشت نرگس‌ چشم او زان شد دُژم
[M2]عاشق‌ گل شد بنفشه‌ پشت او زان شد دو تا
[B][M1]بلبلان وقت سحر گویی همی دستان زنند
[M2]پیش تخت ناصرالدین مطربان خوش نوا
[B][M1]قمریان‌ گویی همی‌گویند شاه شرق را
[M2]روز آدینه خطیبان بر سر منبر دعا
[B][M1]شاه روزافروز ابوا‌لحارث ملک ‌سنجر که هست
[M2]پادشا گوهر خداوندی‌، عجم را پادشا
[B][M1]آن جهانگیری که هست او بر سریر مملکت
[M2]آفتاب خسروی بر آسمان کبریا
[B][M1]بازوی دولت خطاب و افسر ملت لقب
[M2]از ملوک عالم او دارد که هست او را سزا
[B][M1]بازوی نصرت به این بازو همی گردد قوی
[M2]افسر ملت به این افسر همی‌گیرد بها
[B][M1]بخت عالی چون به درگاهش رسد هر بامداد
[M2]خاک درگاهش به ‌چشم اندر کشد چون توتیا
[B][M1]شکر او گویند در خُلد برین با یکدگر
[M2]هر زمان جان ملک ‌سلطان و جان مصطفا
[B][M1]آن همی‌گوید که صافی شد به‌ عدلش ملک من
[M2]وین همی‌گوید که باقی شد به تیغش دین ما
[B][M1]او سلیمان است و تیغ تیز او انگشتری
[M2]وین مبارک پی وزیر‌ش آصف‌ بن‌ برخیا
[B][M1]پهلوانان سپاهش روز بزم و روز رزم
[M2]چون پری و دیو در فرمان او فرمانروا
[B][M1]رای هر یک عالم آراید همی چون آفتاب
[M2]خشم هر یک دشمن او بارد همی چون اژدها
[B][M1]عز دین جان معزالدین بیفروزد همی
[M2]زان ‌کجا کردست با فرزند او عهد و وفا
[B][M1]تیغ تیز نصرت‌الدین نایب است از ذوالفقار
[M2]زانکه او در نصرت دین نایب است از مرتضا
[B][M1]از لطافت آسمان تفضیل دارد بر زمین
[M2]هست با هر دو به تایید و سعادت آشنا
[B][M1]گر دلیلی باید این را طالع او بس دلیل
[M2]ور گواهی باید آن را طینت او بس ‌گوا
[B][M1]شد ز رای این وزیر و دانش این دو امیر
[M2]کار این خسرو عجب چون معجزات انبیا
[B][M1]ای فزوده گوهر سلجوق را عز و شرف
[M2]داده ملک و دولت مُوروث را نور و نوا
[B][M1]رنجِ قارون است حاسد را ز تو روز نبرد
[M2]گنج قارون است سائل را ز تو روز عطا
[B][M1]با عنا باشد کسی ‌کز حکم تو تابد عنان
[M2]بی‌هوی باشد کسی کش سوی تو باشد هوا
[B][M1]بادِ عدل تو بگرداند بلا از دوستان
[M2]آتش شمشیر تو بر دشمنان بارد بلا
[B][M1]درگه میمون توکعبه است و دستت ز‌مزم است
[M2]پایهٔ تخت تو رکن است و رکاب تو صفا
[B][M1]گر به خواب اندر ببیند رایت تو رآی هند
[M2]ور نبرد لشکر تو بشنود خان ختا
[B][M1]از فَزَع شوریده‌ گردد رآی را تدبیر و رآی
[M2]وز نهیب اندیشهٔ خان ختا گردد خطا
[B][M1]بر سریرِ خسروی بادت بقای سَرمدی
[M2]تا بود خاک و هوا و آب و آتش را بقا
[B][M1]دشمنت را باد همچون آسیا پر آب چشم
[M2]تا همی‌گردد سپهر آبگون چون آسیا
[B][M1]تهنیت ‌کرده تو را میران به صد جشن چنین
[M2]شاعران ‌گفته به هر جشنی تو را مدح و ثنا
[A]
[B][M1]ایا ستارهٔ خوبان خَلُّخ و یغما
[M2]به دلبری دل ما را همی زنی یغما
[B][M1]چو تو نگار دل افروز نیست ‌در خَلُّخ
[M2]چو تو سوار سرافراز نیست در یغما
[B][M1]غنوده همچو دل تنگ ماست دیدهٔ تو
[M2]خمیده همچو سر زلف توست قامت ما
[B][M1]شکنجِ زلف تو شب را همی دهد سیهی
[M2]فروغ روی تو مه را همی دهد سیما
[B][M1]همی حسد برد از صورت تو حور بهشت
[M2]همی خِجِل شود از طلعت تو ماه سَما
[B][M1]ز مُشک سلسله داری نهاده بر خورشید
[M2]ز شیر دایره داری کشیده بر دیبا
[B][M1]به ارغوان تو بَر هست سنبل خوشبوی
[M2]به پرنیان تو بر هست عنبر سارا
[B][M1]گرفته‌ای تو به یاقوت لُؤلُؤ مَکنون
[M2]نهفته‌ای تو به هاروت زُهرهٔ زهرا
[B][M1]تویی به حسن چو لیلی منم تو را مجنون
[M2]منم به عشق چو وامق تویی مرا عَذ‌را
[B][M1]سر مرا همه ساله ز عشق توست خمار
[M2]دل مرا همه روزه به روی توست هوا
[B][M1]خمار تو به سر اندر بود به جای خرد
[M2]هوای تو به دل اندر بود به جای وفا
[B][M1]سخن به وصف تو گردد همی بزرگ خطر
[M2]غزل به ‌نَعت تو گردد همی تمام بها
[B][M1]هر آن غزل‌که تو را گویم ای غزال لطیف
[M2]بود مقدمهٔ مدح سَیّد الرّوءسا
[B][M1]مُعین مُلکِ مَلک‌بوالمحاسن مُحسن
[M2]کریم خوب سیر مهتر خجسته لقا
[B][M1]بزرگواری‌، آزاده‌ای‌، خداوندی
[M2]که از کفایت او چشم عقل شد بینا
[B][M1]از آن قِبل‌ که صبا را ز دست او اثرست
[M2]جهان گشاده و خرم شود ز دست صبا
[B][M1]رجا و خوف خلایق بود ز همّت او
[M2]بود به همّت او بازگشت خوف و رجا
[B][M1]به رأی پاک هنر را همی‌کند یاری
[M2]به رسم خوب خرد را همی دهد یارا
[B][M1]نه دولت است و چو دولت ندانمش مانند
[M2]نه ایزدست و جو ایزد نبنمش همتا
[B][M1]ایا مُتابعِ فرمان تو همیشه قَدَر
[M2]و یا موافق تدبیر تو همیشه قضا
[B][M1]به مهر توست یمین خلیفه خورده یمین
[M2]به وصل توست رضی الامام داده رضا
[B][M1]بزرگی و کرم از تو گرفت رونق و فر
[M2]چو تو کریم کدام و چو تو بزرگ کجا
[B][M1]خدا به شخص تو از کبریا نهاد سرشت
[M2]که در نهاد و سرشت تو نیست کبر ‌و ریا
[B][M1]بود ز ملک تو طَغرای شاه را زینت
[M2]بود زمهر تو اجرام چرخ را بالا
[B][M1]به‌ خامهٔ تو شود حُجّت فتوح‌، روان
[M2]به نامهٔ تو شود حاجت ملوک‌، روا
[B][M1]قمر ز قبضهٔ شمشیر توست ناایمن
[M2]زُحَل ز پیکر پیکان توست ناپروا
[B][M1]سزد خدنگ تو را پَر زبانهٔ مرّیخ
[M2]سزد کمان تو را ز‌ه قلادهٔ جوزا
[B][M1]ز نوکِ نیزهٔ تو کافران همی ترسند
[M2]از آن قِبَل لقبِ کافران بود تَرسا
[B][M1]بدان زمانه که موسی نمود معجز خویش
[M2]شکست جادویی جادوان به‌ دست عصا
[B][M1]به تیغ و کِلک دل دشمنان تو بشکستی
[M2]نه چوب جانورت بود و نه یدِ بیضا
[B][M1]ایا چو دست تو دریا بزرگ و بابخشش
[M2]و یا چو رای تو گردون بلند و با پهنا
[B][M1]ز نور روی تو اختر بتابد از گردون
[M2]ز مهر دست تو گوهر برآید از دریا
[B][M1]چو شاعر از تو نعم بشنود رسد به نعم
[M2]چو زایر از تو بلی بشنود رهد ز بلا
[B][M1]شریف حضرت تو کعبهٔ بزرگان است
[M2]دل تو چشمهٔ زمزم ‌کف تو رکن و صفا
[B][M1]اگر ز حاتم طی شاعران سخن رانند
[M2]دهند جمله ‌گواهی بر او به جود و سخا
[B][M1]تو را به دست ‌گهربار بر ده انگشت است
[M2]که بر سخاوت ‌وجود تو گشته‌اند گوا
[B][M1]بلند بختا در مدح تو قصاید من
[M2]مرصع است به یاقوت و لولو لالا
[B][M1]ستوده دارم عقل و گزیده دارم بخت
[M2]که عقل من‌ نه عِقاب است و خط من نه خطا
[B][M1]هر آن گهی که ثنای تو پرورد طبعم
[M2]کند ثنای تو بر طبع من به ‌طبع‌ ثنا
[B][M1]امارت شعرا با هزار خلعت خوب
[M2]به اهتمام تو دادست شهریار مرا
[B][M1]که یافته است مگر من به ‌فر دولت تو
[M2]هزار خلعت شاه و اَمارت شعرا
[B][M1]همیشه تا که بود دهر را صلاح و فساد
[M2]همیشه تا که بود خلق را بقا و فنا
[B][M1]صلا‌ح کار معادیت باد جمله فساد
[M2]فنای عمر موا‌لیت‌ باد جمله بقا
[B][M1]سه چیز باد تو را جاودان و بی‌پایان
[M2]تن درست و دل شاد و دولت برنا
[A]
[B][M1]هرکه آن چشم دژم بیند و آن زلف دوتا
[M2]اگر آشفته و شوریده شود هست روا
[B][M1]منم اینک شده آشفتهٔ آن چشم دُژَم
[M2]منم اینک شده شوریدهٔ آن زلف دو تا
[B][M1]هوش‌من درلب ماهی است به قده سروسهی
[M2]نوش من بر کف سروی است به رخ‌ ماه سما
[B][M1]تا بری‌گشت ز من هوش ز من‌گشت بری
[M2]تا جدا گشت ز من نوش ز من‌ گشت جدا
[B][M1]گر خطاکرد و جفا جان و دل و دین من است
[M2]روی برتافتن از صحبت او نیست روا
[B][M1]به خطائی تن و جان را نتوان داد ز دست
[M2]به جفائی دل و دین را نتوان کرد رها
[B][M1]بت من‌کودک و نازک لب و نازک دهن است
[M2]زو خطایم چو صواب است و جفایم چو وفا
[B][M1]برنگردم به جفا از دهن کوچک او
[M2]وز لب نازک او بازنگردم به جفا
[B][M1]شکری از لب اوگرچه به صد دینارست
[M2]سه شکر را بدهم من به همه حال بها
[B][M1]که به یک بار بهای سه شکر زان دو لبش
[M2]به عطا یافتم از همت فَخرُالامرا
[B][M1]مَجْدِ دولت سرِ میران و بزرگان عَجَم
[M2]تاج دین سرور فرخ پی فرخنده لقا
[B][M1]بومحمد که به پیروزی ازو یافته‌اند
[M2]آل محمود منیعی شرف و عز و علا
[B][M1]آن هنرمند که در جاه ندارد مانند
[M2]وان جوانمرد که در جود ندارد همتا
[B][M1]نام حَسّان و منیع از پدرش زنده شدست
[M2]که نبیره به هنر زنده کند نام نیا
[B][M1]پدرانش را تا خالد اگر برشَمُرم
[M2]همه باشند سراسر امراء و وزرا
[B][M1]چار چیز از عرب و از عجمش میراث است
[M2]ز عرب جود و شجاعت ز عجم فرّ و بها
[B][M1]قمر از شمس درخشنده ضیا وام ‌کند
[M2]وز دلش وام ‌کند شمس درخشنده ضیا
[B][M1]عکس خورشید بدزدد ز فلک ابر بهار
[M2]جامهٔ حور بیارد ز جَنان باد صبا
[B][M1]تا مگر حاجب او سازد از آن عکس‌ کمر
[M2]تا مگر ساقی او دوزد از آن جامه قبا
[B][M1]در مسیر قَدَمش چشم‌ گشادست قَدَر
[M2]بر صریر قلمش گوش نهادست قضا
[B][M1]هم قدر را ز مسیر قدمش هست شرف
[M2]هم قضا را به صریر قلمش هست رضا
[B][M1]تا بدین شهر ز عدل و نظرش بهره رسید
[M2]دفع‌ کرد ایزد از این شهر همه رنج و بلا
[B][M1]ای مقیمان نشابور بخواهید مدام
[M2]حشمت او گه و بیگاه ز ایزد به دعا
[B][M1]که اگر شهر شما را نبود حشمت او
[M2]سخت بی‌رونق و بی‌قد‌ر بود شهر شما
[B][M1]منم آن شکرگزاری‌ که به سعی‌ کَرَمش
[M2]داد سَعد فلکی‌ کار مرا نور و نوا
[B][M1]نقطهٔ همتش آورد به یک بار برون
[M2]دل رنجور من از دایرهٔ خوف و رجا
[B][M1]چون به دریای معانی و معالی بگذشت
[M2]کرد چون لؤلو مکنون سخن من به سَخا
[B][M1]جز کریمی نکند لولو مکنون ز سخن
[M2]جز کلیمی نکند صورت ثُعبان ز عصا
[B][M1]هر کریمی ‌که عطا داد مرا درخور من
[M2]بعد از آن داد که بشنید دو صدگونه ثنا
[B][M1]تاج دین است سرافراز کریمان جهان
[M2]که ثنا را ز کریمی به سَلَم داد عطا
[B][M1]گرچه خدمتگر شاهانم و استاد سخن
[M2]ور چه مدّاح بزرگانم و میر شعرا
[B][M1]هیچ مَمْدُوح در آفاق نیابم به ازو
[M2]که به سه شعر دهد سیصد دینار مرا
[B][M1]گر بر این حال دلیلی و گواهی شرط است
[M2]شکر من هست دلیل و کرمش هست‌ گوا
[B][M1]ای یک احسان تو رخشنده تر از ده خورشید
[M2]ای ده انگشت تو بخشنده‌تر از صد دریا
[B][M1]صفت ذات خدای است جلال تو مگر
[M2]که بر او هیچ‌ کسی را نرسد چون و چرا
[B][M1]چیست از رحمت و انصاف وز تحقیق نظر
[M2]که نکردی تو در این شهر به‌جای ضُعفا
[B][M1]عدل کردی و ز عدل است تو را در دو جهان
[M2]رحمت و ‌مَحمِدَت از خالق و مخلوق‌، جزا
[B][M1]همچنین باش و پشیمان مشو از کردهٔ خویش
[M2]کانچه امروز بکاری به‌بر آید فردا
[B][M1]گر بتابی تو از این شهر سوی خانه عنان
[M2]آتش و دود دل خلق برآید ز قفا
[B][M1]اندر این شهر ثواب تو به یک ساله مقام
[M2]بیش از آن آن است‌ که صدساله کنی حجّ و غَزا
[B][M1]یک زمستان دگرباش درین شهر مقیم
[M2]عزم رفتن مکن و داغ مَنِه بر دل ما
[B][M1]تا بدان وقت که از خاک ‌گیا بر روید
[M2]مده این امّت دل سوخته را سر به ‌گیا
[B][M1]ای سخنهای تو اصلی همه بی‌ز‌رق و فریب
[M2]وی صِلَت‌ های تو طبعی همه بی‌روی و ریا
[B][M1]من زُ شکر تو یکی خانهٔ نو ساخته‌ام
[M2]که به ‌دیوار و به سقفش نرسد دست فنا
[B][M1]خانهٔ شکر تو را تا که بقا خواهد بود
[M2]خانهٔ دولت و اقبال تو را باد بقا
[B][M1]ظفرت زیر عَلَم باد و طَرب زیر نگین
[M2]تا هوا زیر اثیرست و زمین زیر هوا
[B][M1]همچنین بادی با حشمت و با نعمت و ناز
[M2]خرّم و تازه رخ و شاد دل و کامروا
[A]
[B][M1]باز آمد و آورد خزان لشکر سرما
[M2]بشکست و هزیمت شد از او لشکر گرما
[B][M1]آری چو فلَک بند خزان را بگشاید
[M2]بندد در گرما و گشاید در سرما
[B][M1]گه باد گشاید صفت دیبهٔ زَربَفت
[M2]گه ابر گشاید صفتِ لُؤلُؤ لالا
[B][M1]گه سیم بود بر رخ صحرا و گهی زر
[M2]بیجاده و مینا نبود بر رخ صحرا
[B][M1]گویی فلک پیر گشاید به تَعَمُّد
[M2]سیم از بر بیجاده و زر از بر مینا
[B][M1]چون کرد هوا غالیه‌گون پیرهن خویش
[M2]گردد سلب کوه به کافور مطرّا
[B][M1]گلزار شود همچو جهودان عباپوش
[M2]کهسار چو موسی بنماید ید بیضا
[B][M1]از هجر سَمَن باز چنان سرو شود تار
[M2]کز عشق نگارین صنمی شد نفس ما
[B][M1]تُرکی‌ که چنو کس نه نگارید و نه پرورد
[M2]پروردهٔ رضوان و نگاریدهٔ حورا
[B][M1]در پرده حنا بسته همه ساده رخ او
[M2]وز مُشک عَلَم ساخته بر پردهٔ دیبا
[B][M1]در صورت زیباش همه خلق نبینند
[M2]در پردهٔ دیبا سزد آن صورت زیبا
[B][M1]دیدم ‌گه عشرت خط آن شَمسهٔ خَلُّخ
[M2]دیدم ‌گه خلوت بر آن دلبر یغما
[B][M1]آن همچو عبیری به سر سوسن و نسرین
[M2]وین همچو حریری سلب آهن و خارا
[B][M1]بنگر تو بر آن روی درخشنده چو فرقد
[M2]بنگر تو بدان عارض رخشنده چو جوزا
[B][M1]بر دامن فَرقَد شب تاریک مُعَقّد
[M2]پیرامَنِ جَوزا گل صدبرگ مجزّا
[B][M1]بندد کمر و سَجده کند زلف سیاهش
[M2]چون از لب و انگشت‌ کند شکل چلیبا
[B][M1]زلفش به صفت چون دل ترسا سیه آمد
[M2]در پیش چلیبا نه عجب سجدهٔ ترسا
[B][M1]در دل طرب است آن بت و در دیده بهار است
[M2]یک ساعت ازو نیست دل و دیده شکیبا
[B][M1]هر طبع که پژمرده و پیر است ز هجر‌ش
[M2]از دوستی خواجه شود تازه و برنا
[B][M1]کافی شَرَفُ‌المُلک که هست او ز کفایت
[M2]تا روز قیامت شرف آدم و حوا
[B][M1]بوسعد محمّد، فلک سعد و مَحامِد
[M2]تاج همه احرار به آلاء و به نعما
[B][M1]شد حجت عقل از دل صافیش مبیّن
[M2]شد صورت جود از کف کافیش مُهیّا
[B][M1]در عقد حساب است یکی امت مفرد
[M2]در نقد علوم است یکی عالم تنها
[B][M1]گر مرتبه و فخر بزرگان هنرمند
[M2]از دولت عالی بود و همت والا
[B][M1]نقش علم دولت او هست دو پیکر
[M2]خاک قدم همت او هست ثریا
[B][M1]ای دین پیمبر ز کمال تو مهنّا
[M2]وی ملک شهنشه ز خصال تو مهنا
[B][M1]شایسته چو اقبالی و بایسته چو دولت
[M2]رخشنده چو خورشیدی و بخشنده چو دریا
[B][M1]تو جان لطیفی و جهان جسم ‌کثیف است
[M2]تو شمع فروزانی و گیتی شب یلدا
[B][M1]هنگام غضب با تو کند دهر تواضع
[M2]هنگام جدل با توکند عقل‌، مدارا
[B][M1]چون عیش کنی از تو برد روح لطافت
[M2]چون نوش کنی از تو کند عقل تماشا
[B][M1]از هستی بدخواه تو الّا خبری نیست
[M2]خود نیست وگر هست بگو هست چو عنقا
[B][M1]گر مرد به نزدیک تو خواهنده بیاید
[M2]جود تو کند خواستن از مرد تقاضا
[B][M1]تا محضر از امروز و از آن روز که آید
[M2]حقا که دهد عمر تو را مژدهٔ فردا
[B][M1]کلک تو کلید در هر روزهٔ روزی است
[M2]از چرخ فرستاده به تو زُهرهٔ زَهرا
[B][M1]سازندهٔ ملک است و طرازندهٔ دولت
[M2]نازنده دین است و نگارندهٔ دنیا
[B][M1]هست آگه نیک و بد و آفاق نبیند
[M2]حقاکه شگفت است و عجیب است ز بینا
[B][M1]آرد گه انعام و برد گاهِ عَداوت
[M2]جان در تن آحباب و روان از تن آعدا
[B][M1]کلکی به جهان در که شنیده است که آن ‌کلک
[M2]گاهی ملک الموت بود گاه مسیحا
[B][M1]ای آنکه به مدح تو مرا هست تقرب
[M2]وی آنکه به شکر تو مرا هست تولّا
[B][M1]در خدمت تو پشت دوتا دارم لیکن
[M2]در مهر و وفای تو دلی دارم یکتا
[B][M1]ور کار به دعوی نشود راست درین شعر
[M2]هر بیت دلیل است مرا روشن و پیدا
[B][M1]تا راحت ِ ر‌َیحان بود از قطرهٔ باران
[M2]تا غارت غوغا بود ازگنبد خضرا
[B][M1]خوش باد نکوخواه تو در راحت ریحان
[M2]بد باد بداندیش تو از غارت غوغا
[B][M1]همواره همی باش سبک طبع و خوش ایام
[M2]با مطرب و قوال سبکدست و خوش آوا
[B][M1]بزم تو چو گردون و چمن کرده‌ نگاری
[M2]چون ماه به رخساره و چون سرو به بالا
[B][M1]گشته خجل از رنگ لبش بادهٔ سوری
[M2]برده حسد از بوی خَطَش عَنبر سارا
[B][M1]رویت سوی خدمتگر و چشمت سوی دلبر
[M2]گوشت سوی خُنیاگر و دستت سوی صَهبا
[A]
[B][M1]آمدگه وداع چو تاریک شد هوا
[M2]آن مه‌ که هست جان و دلم را بدو هوا
[B][M1]گرمی‌ گرفته از جگر گرم او زمین
[M2]سردی‌ گرفته از نفس سرد من هوا
[B][M1]ماه تمام او شده چون آسمان کبود
[M2]شَکل شهاب او شده چون ماه نو دو تا
[B][M1]چون شاخ‌شاخ سنبل و چون جوی‌جوی سیم
[M2]زلف و سِرِشکش از بر یاقوت و کَهْرُبا
[B][M1]مانند زنگی‌ای که بر آتش همی تپد
[M2]زلفش در آب دیده همی‌ کرد آشنا
[B][M1]بنشست نرم‌نرم و همی‌گفت زارزار
[M2]با آشنا چنین نکند هرگز آشنا
[B][M1]ای از خَطِ وفا شده بی‌حُجّتی برون
[M2]بیگانه‌وار صف زده در مَحْضر جفا
[B][M1]بردی سر از وفا و نبردی وفا به سر
[M2]به زین بود به مذهب آزادگان وفا
[B][M1]از من بری مشو که من از دل شوم بری
[M2]وز من جدا مشو که من از جان شوم جدا
[B][M1]از جان و دل به طبع توان بودنت رهی
[M2]لیکن چو جان و دل نتوان کردنت رها
[B][M1]فرمان‌ بر و مرو که کند رنجه روزگار
[M2]دست تو از عنان و دل و دست از عنا
[B][M1]در بر مراد دل ز بر دل همی روی
[M2]بودنْت‌ْ تا چه مدّت و رفتنْت‌ْ تاکجا
[B][M1]گفتم‌که ای مرا ز دل و جان عزیزتر
[M2]جان و دلم مکن به بلا خیره مبتلا
[B][M1]از چشم خویش چشمهٔ زمزم مکن‌که هست
[M2]رخسار و حُجرهٔ تو مرا کعبه و صفا
[B][M1]تو دیدهٔ منی و نخواهم کنار خویش
[M2]از دیده‌ گشته خالی و از خون دل مَلا
[B][M1]لیکن ز نزد تو به ضرورت همی روم
[M2]در شرع‌ْ کارها به ضرورت بود روا
[B][M1]بودن خطاست ایدر و آن خوبتر که من
[M2]گیرم ره صواب و گذارم ره خطا
[B][M1]اینجا نه حشمت است مرا و نه نعمت است
[M2]جایی روم‌ که حشمت و نعمت بود مرا
[B][M1]مردم به شهر خویش ندارد بسی خطر
[M2]گوهر به‌ کان خویش ندارد بسی بها
[B][M1]گر جان ما به ما بگذارند مدتی
[M2]خرّم شود به وصل دگرباره جان ما
[B][M1]گاه است اگر وداع کنیم وز چشم خویش
[M2]باریم گوهری که همی بارد از سما
[B][M1]مه بود دلبر من و چون کردمش وداع
[M2]ره پیش روی‌ کردم و مه در پس قَفا
[B][M1]دیدم جهان چو هاویه پردود و پر شرر
[M2]دود آمده به زیر و شرر رفته بر عَلا
[B][M1]بر خاک برفتاده به هم موکب ظلم‌
[M2]بر چرخ ایستاده به هم لشکر ضیا
[B][M1]روی زمین ببسته ز جسمانیان نظر
[M2]روی فلک گرفته ز روحانیان صفا
[B][M1]اندر هوا شهاب تو گفتی همی رود
[M2]در پیکر شیاطین‌ْ ارواحِ انبیا
[B][M1]گردون چو مرغزار و درو ماه نو چو داس
[M2]گفتی که مرغزار همی بدرود گیا
[B][M1]گرد آمده ثریّا بر چرخ زودگرد
[M2]چون دانه‌های سیمین بر چرخ آسیا
[B][M1]سیل مَجّره همچو رهی کاشکاره کرد
[M2]موسی میان بحر چون بر آب زد عصا
[B][M1]اندر شبی چنین که فلک بود مُسْتَوی
[M2]دیدم رهی روان شده از خطّ اِستِوا
[B][M1]در غارهاش یافته طاغوت مُستقرّ
[M2]بر پشته‌هاش یافته عِفریت مُتّکا
[B][M1]گرماش چون حرارت مَحْرور در تموز
[M2]سرماش چون رطوبت مرطوب در شَتا
[B][M1]پُر شیر و اژدها همهٔ بیشه‌های او
[M2]چون ناب شیر شَرزه و دندان اژدها
[B][M1]شورابه‌های بی‌مزهٔ ناخوش اندرو
[M2]همچون دهان صاحب عِلّت به ناشتا
[B][M1]گفتی سرابهاش چو صَرْحِ مُمَرّدست
[M2]از زیر پای آب در آن همچو آسیا
[B][M1]ریگ اندرو چو آتش و گرد اندرو چو دود
[M2]مردم چو مرغ و باد مخالف چو گردنا
[B][M1]دیدم سماک را ز بلندیش چون سَمَک
[M2]دیدم سهیل را ز معالیش جون سها
[B][M1]گاهی ز بیم ذُوبعه خواندم همی فسون
[M2]گاهی ز ترس وسوسه‌کردم همی دعا
[B][M1]پرهیز کرده بودم و سوگند خورده نیز
[M2]کز بهرکام دل نشوم طعمهٔ بلا
[B][M1]از بس‌ که کرد چشم تو نیرنگ و جادویی
[M2]برهیز من هدر شد و سوگند من هَبا
[B][M1]پشتم دو تا نه از پی آن شد که عشق تو
[M2]باری بر او نهاد ز اندیشه و عَنا
[B][M1]گم شد دلم ز دست و به‌ خاک اندر اوفتاد
[M2]کردم ز بهر جستن او پشت را دو تا
[B][M1]تا عشق تو رها نکند جان من ز دست
[M2]من‌کی‌کنم ز دست سر زلف تو رها
[B][M1]دُرّ گرانبهایی و دارم تو را عزیز
[M2]آری عزیز باشد دُرّ گرانبها
[B][M1]بودم درین تفکر و اندیشه کز فلک
[M2]آواز داد دولت و گفتا که مَرحَبا
[B][M1]ای از پی مراد به‌ حضرت نهاده روی
[M2]رایت سوی امید و امیدت سوی قضا
[B][M1]شعرت همه معانی و لفظت همه نُکَت
[M2]طبعت همه مدایح و دَرجَت همه ثنا
[B][M1]زودا که پادشا کُنَدَت بر مراد دل
[M2]دیدار و خدمت شرف‌الملک پادشا
[B][M1]بوسعد، نجم سعد و محمد، سپهر حمد
[M2]کز سعد و حمد یافت معالی وکبریا
[B][M1]صدری که در شمایل و اخلاق لطف او
[M2]از کِبریاست محض نه‌ کِبرست و نه ریا
[B][M1]معلوم شد که نام فتوت به ذات او
[M2]مختوم شد چنانکه نبوت به مصطفا
[B][M1]ملک زمین به‌ کلک و بنانش قرار یافت
[M2]چون دین به ضربت و شرفِ تیغِ مرتضا
[B][M1]بینم همی معاینه از مُکرَمات او
[M2]هرچ آن شنیده‌ام زکرامات اولیا
[B][M1]دنیا چو بوستان شد و ذاتش درو چو گُل
[M2]انعام او مَطَر شد و احسان او صبا
[B][M1]بی‌آرزوی مدحش و بی‌شوق دیدنش
[M2]اندر زبان و دیده بَکَم باشد و بُکا
[B][M1]ای شغل مهتران ز کمال تو با نَسَق
[M2]وی‌ کار کِهتران ز نَوال تو با نوا
[B][M1]خاک سُم ستور تو سادات ملک را
[M2]در مغز عنبر آرد و در چشم توتیا
[B][M1]مدح تو خاک در کف مادِح چو زر کند
[M2]گویی‌ که هست مدح تو جزوی زکیمیا
[B][M1]از تو سوال کرد ندانند سائلان
[M2]کز وهم سائلانت زیادت بود عطا
[B][M1]فردا خدای عرش به عقبی دهد ثواب
[M2]آن را که همت تو به دنیا دهد جزا
[B][M1]دست مبارک تو سخای مصورست
[M2]هرگز ندید‌ام که مصور بود سخا
[B][M1]گر طعنه‌ای زنند تو را دشمنان به‌قصد
[M2]چون‌ گرد و چون غبار شد اندر هوا هبا
[B][M1]بر آسمان ملک تویی همچو آفتاب
[M2]از گرد و از غبار چه نقصان بود تو را
[B][M1]وهم تو در کفایت اگر مرکبی بود
[M2]در مرغزار دین و دیانت کند چرا
[B][M1]نقصان و طعنه بر تو روا نیست همچنان
[M2]چون و چرا بر ایزد بیچون و بی چرا
[B][M1]نقص تو گشت باز سوی دشمنان تو
[M2]کوه است بانگ و نقص تو درکوه چون صدا
[B][M1]پاک آفرید شخص تو را کردگار فرد
[M2]آلوده کی شود به سخنهای ناسزا
[B][M1]در ملک شاه خدمت تو بی‌خیانتی است
[M2]چون ‌در سَحر عبادتِ پیرانِ پارسا
[B][M1]این یک دو مه‌ که بر سر ما بندگان گذشت
[M2]بودیم سر به سر همه با ناله و بُکا
[B][M1]پر گشت‌ گوش ما همه زاری ز خلق دون
[M2]گه رنج و گه سلامت و گه خشم و گه رضا
[B][M1]فارغ نداشتیم زبان از ثنا و شکر
[M2]بیش از دعا و شکر چه باشد به دست ما
[B][M1]منت خدای راکه همی بینمت به‌ کام
[M2]در خانه سعادت و بر مسند سنا
[B][M1]با من دل است و دیده و جان‌ گر رضا دهی
[M2]از دیده تحفه سازم و از جان و دل فدا
[B][M1]فخر آورم به حضرت درگاه تو همی
[M2]چونانک رومیان به صلیب و کَلیْسیَا
[B][M1]در خدمت و ثنای تو پاک است سر من
[M2]بر سر من بسنده بود شعر من‌ گوا
[B][M1]تا از سپهر چیره صلاح آید و فساد
[M2]تا بر زمین تیره بقا باشد و فنا
[B][M1]بادا فساد آن‌ که نخواهد تو را صلاح
[M2]بادا فنای آن که نخواهد تو را بقا
[B][M1]یار تو باد صحت و یار عدو مَرَض
[M2]جفت تو باد راحت و جفت عدو بلا
[B][M1]احوال تو چو رسم تو بی‌نقص و غایت است
[M2]اقبال تو چو عقل تو بی‌حد و منتها
[B][M1]خندان همیشه بخت تو از شرفه شرف
[M2]نازان همیشه عمر تو در روضهٔ رضا
[A]
[B][M1]برآمد ساج‌گون ابری ز روی ساج‌گون دریا
[M2]بخار مرکز خاکی نقاب قبّهٔ خضرا
[B][M1]چو پیوندد به هم‌ گویی‌ که در دشت است سیمابی
[M2]چو از هم بگسلد گویی مگر کشتی است در دریا
[B][M1]گهی چون‌ خرمن‌ مشک‌ است بر پیروزه‌ گون مَفرَش
[M2]گهی چون تودهٔ ریگ است بر زنگارگون صحرا
[B][M1]گهی چون شاخ نیلوفر میان باغ پُر نرگس
[M2]گهی چون تلّ خاکستر فراز کوه پر مینا
[B][M1]گهی کافور بار آید چه بر کوه و چه بر هامون
[M2]گهی لؤلؤ فشان آید چه بر خار و چه بر خارا
[B][M1]گه لؤلؤ پراگندن بود چون عاملی حایر
[M2]گه ‌کافور پاشیدن بود چون عاقلی شیدا
[B][M1]ازو هر ساعتی جیحون شود پر تختهٔ نقره
[M2]وزو هر ساعتی دریا شود پر لُؤلُؤ لالا
[B][M1]چو بگراید سوی بالا برآرد گوهر از پستی
[M2]چو باز آید سوی پستی فشاند گوهر از بالا
[B][M1]گهی با خاک در بیعت‌ گهی با باد در کشتی
[M2]گهی با آب در صحبت، گهی با آتش ا‌َنْدَروا
[B][M1]کجا خورشید رخشان را بپوشد زیر دامن در
[M2]بدان ماندکه اهریمن همی پوشد ید بیضا
[B][M1]چو نور چشمهٔ خورشید زیر او برون تابد
[M2]تو گویی نور قندیل است زیر جامهٔ ترسا
[B][M1]نماید تیره و‌ گریان ز بیم باد نوروزی
[M2]چو چشمِ دشمنِ دولت ز بیم خواجه والا
[B][M1]عمید دولت عالیّ و جمشید قوی دولت
[M2]هنرمندی کزو نازند اصل آدم و حوا
[B][M1]سخا بر دست او مفتون چو بر لیلی بود مجنون
[M2]سخن بر لفظِ او عاشق چو بر وامق بود عَذرا
[B][M1]نه‌گردون ‌است ‌و در رفعت چو گردون ‌است بی‌آفت
[M2]نه یزدان است و در قدرت چو یزدان است بی همتا
[B][M1]چنو اسرار او روشن چنو آثار او نیکو
[M2]چنو گفتارِ او شیرین چنو کردارِ او زیبا
[B][M1]نهد تدبیر او ‌دایم قدم بر تارک ‌کیوان
[M2]نهد فرمانِ او دایم عَلَم بر عالمِ بالا
[B][M1]به ‌جنب دست او دریا نماید خاک بی‌بخشش
[M2]به جنبِ رای او گردون نماید تنگ بی پهنا
[B][M1]ز اعیان برگزید او را به جود و همت عالی
[M2]خداوند همه شاهان معزّالدّین و الدّنیا
[B][M1]صفاهان گشت ازو خرّم چو باغ از فرّ فروردین
[M2]کنون خرمای بی‌خارست و باشد خار با خرما
[B][M1]نه هر والی چو او باشد، به ‌کف کافی، به دل عادل
[M2]نه هر بیتی بود کعبه نه هر طوری بود سینا
[B][M1]جوانمردا جوانبختا به تدبیر و خردمندی
[M2]همان کردی تو با دشمن که ذُوالقَرنَین با دارا
[B][M1]تویی شایستهٔ دولت چو سر را روح نفسانی
[M2]تویی بایستهٔ ملت چو دل را نقطه سودا
[B][M1]مراد جزئی و کلی تویی در سیرت و سامان
[M2]وجود عِلوی و سِفلی تویی در صورت و سیما
[B][M1]بداندیشان تو هستند از چنگ قضا خسته
[M2]همه پالوده و حیران به بیغوله درون رسوا
[B][M1]به چشم اندر همه سوزن، به‌حلق اندر همه نشتر
[M2]به مغز اندر همه ‌گرمی، به قلب اندر همه سرما
[B][M1]الا یا مهتر مقبل عمید مشتری طالع
[M2]عطارد پیش تو خواهد که بنشیند به ‌استیفا
[B][M1]حکیم حضرت سلطان چو پیش تو شود حاضر
[M2]جواز بخت او باشد فراز فرقد و جوزا
[B][M1]چو ‌دیدار تو را بیند معزی پور برهانی
[M2]ز بهر دیدنت خواهد همیشه دیده بینا
[B][M1]مدیح و آفرین تو همی تابد ز دیوانش
[M2]چنان کز گنبد گردون بتابد زهرهٔ زهرا
[B][M1]همیشه تا که سیسنبر بود در ساحت بستان
[M2]همیشه تاکه ‌کاهر‌با بود در صخرهٔ صمّا
[B][M1]سر مداح تو بادا به سبزی همچو سیسنبر
[M2]رخ بدخواه تو بادا به زردی همچو کاهر‌با
[B][M1]ز یزدان عمر تو باقی ز سلطان بخت تو عالی
[M2]ز دی امروز تو خوشتر ز امروز توبه فردا
[A]
[B][M1]ایا سرو قد ترک سیمین قفا
[M2]ندیدم به هجران تو جز جفا
[B][M1]ببستی دلم را به بند دو زلف
[M2]نخواهی نمودن مرا زان رها
[B][M1]چگونه گذارم بر این روزگار
[M2]تو از من جدا و من از دل جدا
[B][M1]رخ لعل تو کرده رویم زریر
[M2]قد سرو توکرده پشتم دو تا
[B][M1]چنان گریم اندر فراق تو من
[M2]که بر آس گردون کنم آسیا
[B][M1]بلای من از عشق تو خاسته است
[M2]منم روز و شب بر بلا مبتلا
[B][M1]بود رنج بی‌گنج بس بی‌نَسَق
[M2]بود هجر بی‌وصل بس بی‌بها
[B][M1]چو بیماری از هجر پیدا شود
[M2]نباشد بجز وصل آن را شفا
[B][M1]بود از بس محنت اندر فرح
[M2]بود از پس شدّت اندر رَخا
[B][M1]هر آن درد کان نکبتی را ندید
[M2]ندانم جز از جود خواجه دوا
[B][M1]جمال دول، ناصر دین و داد
[M2]سپهر وفا شمس دین بوالوفا
[B][M1]به آزادمردی دری برگشاد
[M2]که بازار آزادگان شد روا
[B][M1]سعادت همی زو ستاند مدد
[M2]کفایت همی زو فزاید بها
[B][M1]بود زیر حکمش همیشه قدر
[M2]بود پیش امرش همیشه قضا
[B][M1]نه در رسم او راه ‌گیرد نفاق
[M2]نه در راه او راه یابد ریا
[B][M1]بود ملک را دولتش قهرمان
[M2]بود جاه را خدمتش کیمیا
[B][M1]بود تنگ با نعمت او زمین
[M2]بود پست با همت او سما
[B][M1]مر ابرار را حضرتش مستقر
[M2]مر اَحْرار را درگهش مُلْتَجا
[B][M1]تو گویی سرشت وی آمد کرم
[M2]توگویی حیات وی آمد حیا
[B][M1]تویی صاحب سود را مقتدی
[M2]تویی نایب فضل را مقتدا
[B][M1]ز انعام تو منبسط شد زمین
[M2]در ایام تو مندرس شد فنا
[B][M1]سخاوت تو داری پدر بر پدر
[M2]مروت تو داری نیا بر نیا
[B][M1]تویی مفضل‌ ملت ایزدی
[M2]تویی مُنعِم دولت پادشا
[B][M1]ز رحمت فرستی به سائل درم
[M2]به صد خیل بخشی به زائر عطا
[B][M1]بجز فضل تو هر چه‌گویم هدر
[M2]بجز مدح تو هر چه گویم هَبا
[A]
[B][M1]همیشه باد بقا و سلامت بُت ما
[M2]که از وصالش ما را سلامت است و بقا
[B][M1]بتی که عارض او هست چون‌ گل سوری
[M2]کشیده بر گل سوری‌اش عنبر سارا
[B][M1]ز بهر لعل شکربار او همی بارند
[M2]ز چشم خویش گهر عاشقان ناپروا
[B][M1]شکرفروش به شهر اندرون چنین باید
[M2]که مردمان شَکَرش را گهر دهند بها
[B][M1]شوند آهن و دیبا به‌ گفتگوی اندر
[M2]چو او به رزم زره پوشد و به بزم قبا
[B][M1]به روز رزمش دیبا بِه‌ آید از آهن
[M2]به روز بزمش آهن بِهْ آید از دیبا
[B][M1]گهی ز چشم زند تیر بر دل عُشّاق
[M2]گهی ز دست زند تیغ بر سر اعدا
[B][M1]جو بنگریم همه ساله عالمی باشند
[M2]ز چشم او به نفیر و زدست او به بلا
[B][M1]مکن به سرو و مه آن دلفریب را تشبیه
[M2]که او جداست به خوبی و سرو و ماه جدا
[B][M1]زره نپوشد و جوشن به رزم سرو بلند
[M2]قدح نگیرد و ساغر به بزم بَدْر سما
[B][M1]نه ماه باشد همتای آن نگار و نه سرو
[M2]جو بزم و رزم‌ کند پیش میر بی‌همتا
[B][M1]معین دولت عالی نصیر ملت حقّ
[M2]که پهلوان ملوک است و سَیِّدُالاُمرا
[B][M1]امیر زاده امیری که لشکری باشد
[M2]به روز رزم سواری ز لشکرش تنها
[B][M1]قضا چو نادرهٔ نو پدید خواهد کرد
[M2]ضمیر او به فِراست سَبَق برد ز قضا
[B][M1]به خنجر وکف او هرکه بنگرد بیند
[M2]مُبَشّری ز ظفر یا مُفَسّری ز سَخا
[B][M1]سپهر تا به ابد ننگرد به عین سَخَط
[M2]ز بهر او نگرد ساعتی به عین رضا
[B][M1]ز فر مجلس او آسمان شدست زمین
[M2]ز نقش رایت او بوستان شدست هوا
[B][M1]دلی نماند به مازندران ز هیبت او
[M2]که هست پیچش و ماز اندر آن زکین و جفا
[B][M1]ز هیبت او شیران همی‌گذر نکنند
[M2]به مرغزاری کاسبان او کنند چَرا
[B][M1]وگرگنند گذر چون به داغ او نگرند
[M2]ز چشم چشمه‌ کنند و ز موی جسم‌ گیا
[B][M1]گر آدم از هنرش داشتی به خلد خبر
[M2]بر او نکردی ابلیس کَید خویش روا
[B][M1]وگر ضمیر سلیمان چو رای او بودی
[M2]نگین ملک نکردی به دست دیو رها
[B][M1]وگر سعادت او تافتی بر اسکندر
[M2]به ظلمت اندر ره یافتی بر آب بقا
[B][M1]ایا مروت تو بر فتوت تو دلیل
[M2]ایا شمایل تو بر فضایل تو گَوا
[B][M1]ز رسم توست همه رسم مردمی ظاهر
[M2]ز اصل توست همه اصل مهتری پیدا
[B][M1]ولی ز توست توانگر عدو ز توست هلاک
[M2]چه مردمی تو که داری صِناعت دریا
[B][M1]بُوَد وِفاق تو دروازهٔ حیات ابد
[M2]بود نِفاق تو دندانهٔ کلید فنا
[B][M1]که دید بر هنر تو گذشته باد محال‌؟
[M2]که دید بر سخن تو نشسته‌گرد خطا؟
[B][M1]نمایش هنر توست جهل را مقطع
[M2]گشایش سخن توست ‌عقل را مبدا
[B][M1]هزار بار فزون گفت خسرو ماضی
[M2]کِه داد دادِ هنر، یک به یک به مجلس ما
[B][M1]چنان محل که تورا بود پیس آن خسرو
[M2]نبود هیچ کسی را ز جملهٔ نُدَما
[B][M1]اگر به‌دست فنا بند عمر او بگسست
[M2]ز بند عمر تو کوتاه باد دست عَنا
[B][M1]جهان تو خوش بخور امروز و دل مبند در آنْکْ
[M2]چگونه بود جهان دی و چون بود فردا
[B][M1]چه باک از آنکه‌ گشاید ره جفا دشمن
[M2]چو بست با تو فلک محضری به شرط وفا
[B][M1]اگر چو شیر نهد دشمنی به جنگ تو روی
[M2]خورد به عاقبت از دست روزگار قفا
[B][M1]به نعمت توکه از یکدگر شریفترند
[M2]عطای تو ز قبول و قبول تو ز عطا
[B][M1]معزی آنکه به مدح و ثنا معزالدین
[M2]عزیز کردش و دادش اَمارت شُعرا
[B][M1]به خدمت آمد و ازکارگاه خاطر خویش
[M2]به بارگاه تو آورد حلهٔ دیبا
[B][M1]جه حله باسد ازین به‌که تا زمانه بود
[M2]نگار او نکند گردش زمانه هَبا
[B][M1]همیشه تاکه امامان خبر دهند همی
[M2]هم از مسیح دعا و هم از کلیم عصا
[B][M1]ز تو عصا و قلم جاودانه معجز باد
[M2]چو ازکلیم عصا و چو از مسیح دعا
[B][M1]طرب سریر تورا سجده کرده در مجلس
[M2]ظفر رکاب تو را بوسه داده در هَیجا
[B][M1]بهارخانهٔ چین کرده در بهار و خزان
[M2]خجسته بزم تو خُوبان خَلُّخُ و یغما
[B][M1]تو ناقد سخن و برکف تو ناقد عقل
[M2]جه ناقدی که خرد خوانَدَش همی صهبا
[B][M1]ز تو فتوت و از مهتران درود و سلام
[M2]ز تو مروّت و ازکِهتران دعا و ثنا
[B][M1]سه چیز باد تو را جاودان و بی‌پایان
[M2]تنِ درست و دلِ شاد و دولتِ برنا
[A]
[B][M1]یافتی بر خوان اگر جویی رضای مرتضا
[M2]لا فَتی اِلّا علی بر خوا‌نْد هر دم مُصطفا
[B][M1]ور همی خواهی ‌که گردی ایمن از هَلْ‌ منْ‌ مَزید
[M2]شرح یُوفون و یُخافون یاد کن از هَل أتی
[B][M1]آن‌که داماد نبی بود و وصی بود و ولی
[M2]در موالاتش وصیت نیست شرط اولیا
[B][M1]گر علی بعد از سنین بنشست او را زان چه نقص
[M2]هیچ نقصان نامد‌ش بعد از سنین اندر سنا
[B][M1]مرتضی را چه زیان ‌گر بود بَعْدَ‌الاختیار
[M2]مصطفی را چه زیان‌ گر بود بعد‌الانبیا
[B][M1]حب یاران پیمبر فرض باشد بی‌خلاف
[M2]لیکن از بهر قرابت هست حیدر مقتدا
[B][M1]بود با زهرا و حیدر حجت پیغمبری
[M2]لاجرم بنشاند پیغمبر سزایی با سزا
[B][M1]آن که چون آمد به دستش ذوالفقار جانشکار
[M2]گشت معجز درکفش چون درکف موسی عصا
[B][M1]آمد آواز منادی لافتی الا علی
[M2]وانگهی لا سیف الا ذوالفقار آمد ندا
[B][M1]وان دو فرزند عزیزش چون ‌حسین و چون حسن
[M2]هر دو اندر کعبهٔ جود و کرم رکن و صفا
[B][M1]آن یکی کشته به زهر بددلان در اختفاء
[M2]وان دگر گشته پی دفع البَلایا در بلا
[B][M1]آن یکی را جان ز تن‌ گشته جدا اندر حجاز
[M2]وان دگر را سر جداگشته ز تن درکربلا
[B][M1]آن ‌که دادی بوسه بر روی و قَفای او رسول
[M2]گرد بر رویش نشست و شمر ملعون در قفا
[B][M1]وانکه حیدر گیسوان او نهادی بر دو چشم
[M2]چشم او در آب غرق وگیسوان اندر دما
[B][M1]روز محشر داد بستاند خدا از قاتلانش
[M2]تو بده داد و مباش از حب مقتولان جدا
[B][M1]خدمت آن کن که فخر عِتْر‌َت پیغمبرست
[M2]سید سادات ذواه‌لفخرین و تاج اه‌لاه‌صفیا
[B][M1]قبلهٔ اقبال بوطاهر مُطَهّر بِن‌ علی
[M2]الامام بن الامام المرتضی بن المرتضا
[B][M1]هست هرکس در سیاست مُفْتَخَر واو مفتخر
[M2]هست هر کس در ریاست مُقْتَدی واو مقتدا
[B][M1]طالعش را هر زمان اقبال گوید السلام
[M2]طلعتش را هر زمان خورشید گوید مرحبا
[B][M1]نیست اندر سیرت و رای و رسوم او خَلَل
[M2]نیست اندر خاطر و خط و خطاب او خطا
[B][M1]در همایون روزگار او رعایا ایمنند
[M2]روز و شب از حادثات روزگار پر جفا
[B][M1]پیش حِلمش ذرّهٔ صغری بود میخ زمین
[M2]پیش رویش عالم سُفلی بود قُطبِ سَما
[B][M1]فضل او بی‌غایت است و سِرِّ او بی‌غایله
[M2]حال او بی‌منت است و جود او بی‌منتها
[B][M1]سائلان را بی‌تغافل زود فرماید جواب
[M2]شاعران را بی‌نسیه‌ نقد فرماید عطا
[B][M1]بخشش مال است‌ کار سید عالم همی
[M2]کوشش خعرست شغل مهتر فرمانروا
[B][M1]مال او را نصرت دین است در دنیا بدل
[M2]خیر او را جنت عَدن است در عُقبی جزا
[B][M1]کردگار او را دهد فردا ثواب بی‌حساب
[M2]تا که امروز او همی بخشد عطای بی‌ریا
[B][M1]ای متابع‌ گشته فرمان تو را حکم قدر
[M2]ای موافق گشته تدبیر تورا امر قضا
[B][M1]مهتری چون‌گوهرست ورای تو او را چو رنگ
[M2]گوهری کان را نباشد رنگ باشد بی‌بها
[B][M1]کبریای محض بی‌کبر و ریا دادت خدای
[M2]هست مستغنی زکِبر آن کس که دارد کِبریا
[B][M1]اختیار خاندان دین تویی وقت هنر
[M2]افتخار دودمان دولتی وقت سَخا
[B][M1]پادشاه دل به هر تدبیر اگر باشد خرد
[M2]مر تو را زیبد اگر شاهی کنی بر پادشا
[B][M1]ای همیشه الفت تو دفع آفت را اساس
[M2]ای همیشه همّت تو درد و مِحنت را دوا
[B][M1]طالع میمون بود پیش صلات تو صلات
[M2]نعمت قارون بود نزد هَبات تو هبا
[B][M1]هرکه بر جاهت‌کمین سازد ز تن سازدکمان
[M2]هرکه در پیشت رهی باشد ز غم باشد رها
[B][M1]روز و شب خوان نکوخواه تو باشد خرمی
[M2]سال و مه بر خون بدخواه توگردد آسیا
[B][M1]بر فلک کردست دولت صُفّهٔ آن سرفراز
[M2]بر زحل کردست گردون گردن این گردنا
[B][M1]درگه تو هست بنیان شرف را قاعده
[M2]مجلس تو هست حَملان‌ کَرَم را کیمیا
[B][M1]خار باغ توست در دست حکیمان سرخ‌گل
[M2]خاک پای توست بر چشم کریمان‌، توتیا
[B][M1]مهتراگر عارضی بر عَرض تو سایه فکند
[M2]بدر را گه‌گه پدید آید خُسوف اندر ضیا
[B][M1]عارض از عرض تو زایل‌ گشت چون شد متصل
[M2]از خدای ما اجابت وز مسلمانان دعا
[B][M1]خدمت تو مخلصانه کرد برهانی به دل
[M2]یافت از اقبال تو هم ملتجا هم مرتجا
[B][M1]کرد خواهم خدمت تو مخلصانه چون پدر
[M2]تا به اقبال توگردم مقبل اندر مبتدا
[B][M1]خاطر من چون هوا و مدح تو چون آتش است
[M2]گر بود آتش مصعد سال و ماه اندر هوا
[B][M1]تا شود برگ درختان کَهرُبا رنگ از خزان
[M2]تا شود شاخ درختان مشتری سان از صبا
[B][M1]طلعت مداح تو بادا به فر مشتری
[M2]جهرهٔ بدخواه تو بادا به رنگ کهربا
[B][M1]در سرای دین و دولت دایمی بادت درنگ
[M2]بر سریر سود و سُؤدَد، سرمدی بادت بقا
[A]
[B][M1]باغ شد از ابر پر ز لؤلؤ لالا
[M2]راغ شد از باد پر ز عنبر سارا
[B][M1]شد به هوا درگسسته رشتهٔ گوهر
[M2]شد به زمین برگشاده اَزهَر دیبا
[B][M1]کوه ز لاله‌گرفت سرخی بُسََّد
[M2]دشت ز سبزه گرفت سبزی مینا
[B][M1]طَرف چمن هست پرهلال و دو پیکر
[M2]شاخ ‌سَمَن‌ هست پر سُهیل و ثُریّا
[B][M1]در شده با شنبلید لاله به عشرت
[M2]درشده با خیری ارغوان به تماشا
[B][M1]چون رخ مجنون نهاده بر رخ لیلی
[M2]چون لب وامق نهاده بر لب عَذْرا
[B][M1]گلبن تا تازه شد چو لعبت دلبر
[M2]بلبل بیچاره شد چو عاشق شیدا
[B][M1]سیل ز بالا نهاد روی به پستی
[M2]مهر ز پستی نهاد روی به بالا
[B][M1]برق درخشان چو تیغ خسرو عالم
[M2]ابر درا‌فشان چو دست مهتر والا
[B][M1]عارض دنیا جمال دین ثقه‌الملک
[M2]بار خدای نژاد آدم و حوا
[B][M1]خواجه ابوجعفر آن که از هنر او
[M2]دهر مزین شده است و ملک مُهنّا
[B][M1]از صفت مهتری هر آنجه بباید
[M2]دارد و در مهتری ندارد همتا
[B][M1]پست بود پیش او بلندی گردون
[M2]خُرد بود پیش او بزرگی دنیا
[B][M1]با نظرش بر دمد بنفشه ز آهن
[M2]با کرمش بشکفد شکوفه ز خارا
[B][M1]زیر رکابش ز روم تا به سمرقند
[M2]زیر حُسامش ز شام تا به بخارا
[B][M1]بحرْ بَرِ جود او چو قطره به جیحون
[M2]کوه بَرِ حلم او چو صخره به صحرا
[B][M1]پیش مثالش کند ستاره تواضع
[M2]پیش مرادش کند زمانه مدارا
[B][M1]هست مقدس عطای او ز توقف
[M2]هست منزّه سَخای او ز تقاضا
[B][M1]ای همه ناراستی ز کِلکِ تو پنهان
[M2]وی همه آزادگی ز طبع تو پیدا
[B][M1]تاجوران را به مهر توست تَقرب
[M2]ناموران را به شُکر توست تولّا
[B][M1]چاکری توست آز را شده مَقطَع
[M2]بندگی توست ناز را شده مَبد‌ا
[B][M1]از دلِ تو نور یافت چشمه خورشید
[M2]وز سر تو سبز گشت گنبد خَضر‌ا
[B][M1]هست دو چشم هنر به رسم تو روشن
[M2]هست زبان خرد به مدح تو گویا
[B][M1]مُعتَکِف درگهت چه بخت و چه دولت
[M2]مُعتَرفِ دا‌نشت چه پیر و چه برنا
[B][M1]همت تو هست همچو رای تو عالی
[M2]دولت تو هست همچو بخت تو والا
[B][M1]کِلک تو در مَر‌تَبِت‌ چو مهر سلیمان
[M2]دست تو در معجزه چو باد مسیحا
[B][M1]خاک قدمهای توست عَنبر اَ‌شهَب‌
[M2]نقش‌ قلم‌های توست لؤلؤ لالا
[B][M1]قاهر اعداست دولت تو وزین روی
[M2]فکرت و سودا رسید قسمت اعدا
[B][M1]قهر بر آن گمرهان قضای خدایی‌است
[M2]باز نگردد قضا به فکرت و سودا
[B][M1]ایزد دادار مهر و کین تو گویی
[M2]از شب قدر آفرید و از شب یلدا
[B][M1]زانکه به مهرت بود تقرّب مؤمن
[M2]زانکه به کینت بود تفاخر ترسا
[B][M1]بار خدا ز فرّ جود تو شعرم
[M2]هست‌ ‌کشیده عَلَم به عالم اعلا
[B][M1]لفظ من از اِهتمام توست مُهَذّب
[M2]طبع من از اهتزاز توست مُصّفا
[B][M1]قامت من پیش تو دوتاست ولیکن
[M2]هست دلم در وفا و مهر تو یکتا
[B][M1]خاطر من جَنّت است و مهر تو رضوان
[M2]شکر تو طوبی و آفرین تو حورا
[B][M1]تا که همی بُرج زهره باشد میزان
[M2]تا که همی برج مهر باشد جَوزا
[B][M1]چاکر بخت تو باد مهر مُنَوّر
[M2]بندهٔ رای تو باد زُهرهٔ زهرا
[B][M1]بزم تو افروخته به شمسهٔ خَلُّخ
[M2]رزم تو آراسته به دلبر یغما
[B][M1]بر سر تو تاج بخت و افسر دولت
[M2]درکف تو زلف یار و ساغر صهبا
[B][M1]رسم تو زیبا و روزگار تو خرم
[M2]بر تو خجسته بهار خرم و زیبا
[A]
[B][M1]بودم میان خلق یکی مرد پارسا
[M2]قلّاش کرد نرگس جمّاش تو مرا
[B][M1]از غمزهٔ تو در دلم افتاد وسوسه
[M2]با وسوسه جگونه توان بود بارسا
[B][M1]پرهیز کرده بودم و سوگند خورده نیز
[M2]کز بهر کام دل نشوم فتنهٔ بلا
[B][M1]از بس که کرد چشم تو نیرنگ و جادویی
[M2]برهیز من هَدَر شد و سوگند من هَبا
[B][M1]ای چون هوا لطیف چه داری همی عجب
[M2]گر هست سوی تو دل و شخص مرا هوی
[B][M1]شخص و دلم ز عشق تو ذره است و آتش است
[M2]باشد هوای ذره و آتش سوی هوا
[B][M1]پشتم دو تا نه از پی‌ آن شد که عشق تو
[M2]باری برو نهاد زاندیشه و عنا
[B][M1]گم شد دلم ز دست و به خاک اندر اوفتاد
[M2]کردم ز بهر جستن او پشت را دو تا
[B][M1]گر آشناست با سر زلف تو دست من
[M2]شایدکه هست عشق تو با جانم آشنا
[B][M1]تا عشق تو رها نکند جان من ز دست
[M2]من‌کی‌کنم ز دست‌ سر زلف تو رها
[B][M1]دادم هر آنچه داشتم اندر بهای تو
[M2]تا بهره‌ور شدم ز تو از مزد و از بها
[B][M1]دُرّ گرانبهایی و دارم تو را عزیز
[M2]آری عزیز باشد دُرّ گرانبها
[B][M1]تو مُفرَدی ز خلق جهان و نه ممکن است
[M2]کاندر جهان‌ نگاری‌ همتا بود تورا
[B][M1]گر داشتم رخ از غم هجر تو بر زمین
[M2]دارم سر از خیال و نشاط تو بر سَما
[B][M1]ور بر مراد خویش دلم پادشا نبود
[M2]شد پادشا به دولت دستور پادشا
[B][M1]صدری که او امیر مجیر و مؤیدست
[M2]در ملک و دولت ملک و دین مصطفا
[B][M1]پروردگار شاه عجم صاحبی که هست
[M2]هم‌کنیتِ ملکشَه و هم نام‌ِ مرتضا
[B][M1]بی‌آنکه داد مهر نبوت بدو خدای
[M2]دارد یقین و عصمت و تأیید انبیا
[B][M1]فرخ‌لقاست بر همه خلق و خجسته‌پی
[M2]چون پی خجسته باشد فرّخ بود لقا
[B][M1]اندر ذُکاء و فِطنَت او خیره شد خرد
[M2]گویی‌که هست فطرتش از فِطنَت و ذُکا
[B][M1]اندر کف مبارک او نی صدف شدست
[M2]ز انسان که چوب درکف موسی شد اژدها
[B][M1]بی‌آرزوی مدحش و بی‌حرص دیدنش
[M2]اندر زبان و دیده بَکَم باشد و بُکا
[B][M1]آرد به دست نعمت و نعمت دهد ز دست
[M2]منت بود ذخیره و نعمت بود جدا
[B][M1]خورشید اگر ز همت او داشتی فلک
[M2]بودی به شکل خُردتر از کوکب سُها
[B][M1]خالق ز نور خو‌یش سرشته است جوهرش
[M2]تا عقل او ز روضهٔ حکمت‌ کند چرا
[B][M1]چون و چرا بدو نرسد خلق را از آنک
[M2]هست او ز نور خالق بی‌چون و بی‌چرا
[B][M1]گر در نَوال حاتم طی بود پیشرو
[M2]ور در علوم‌ صاحب ری بود مُقتدا
[B][M1]اکنون هزار حاتم و صاحب زیادت است
[M2]از جان و دل به خدمت او کرده التجا
[B][M1]کار ملک چو معجز پیغمبران شدست
[M2]تا هست کار او چو کرامات اولیا
[B][M1]او هست یار شرع و ملک شهریار شرق
[M2]در شرع و شرق هست سزا درخور سزا
[B][M1]ای صاحبی‌ که اهل سخن را به مدح تو
[M2]بازارها روان شد و گفتارها روا
[B][M1]روی و ریاست هرچه به‌ گیتی مروّت است
[M2]وندر مروّت تو نه روی است و نه ریا
[B][M1]تو بر هنر سواری و در چشم روزگار
[M2]خاک سُم سمند تو سرمه است و توتیا
[B][M1]رکن شریعتی و صفای هُدی ز توست
[M2]زین روی ‌درگه تو چو رکن است و چون صفا
[B][M1]هر روز کافتاب سر از کوه بر زند
[M2]چون طلعت تو بیند گوید که مَرحبا
[B][M1]افزون از آنکه نور بود ماه را ازو
[M2]او را بود ز طلعت میمون تو ضیا
[B][M1]گویند کوه و چشمه بود در میان بحر
[M2]آنان که کرده‌اند به بحر اندرون شنا
[B][M1]این ممکن است زانکه تو در بحر طبع خویش
[M2]هم‌کوه حِلم داری و هم چشمهٔ سخا
[B][M1]گر عرش و فرش بلقیس آورد سوی جَمْ
[M2]فرزند بَر‌خیا به یکی لحظه از سَبا
[B][M1]اکنون همی نثار فرستد روان خویش
[M2]از عرش پیش فرش تو فرزند برخیا
[B][M1]نام تو و پدرت حسین بود و هم علی
[M2]خفته یکی به‌کوفه و دیگر به‌کربلا
[B][M1]آراسته است نامه و دفتر بدین دو نام
[M2]تا اشتقاق هر دو ز حُسن است و از علا
[B][M1]هر صورتی‌ کز آتش و بادست و آب و خاک
[M2]او را پس از بقا به ضرورت بود فنا
[B][M1]تو صورتی ز نوری و دهر از تو روشن است
[M2]اَرجُو که بی‌فنا بُوَدَت در جهان بقا
[B][M1]تا آسمان به‌گردش و تا اختران به سیر
[M2]دارند با تو بیعت و با بخت تو وفا
[B][M1]هر کس‌ که با تو قصد جفا و ستم‌کند
[M2]از آسمان ستم کشد از اختران جفا
[B][M1]وانکس که بر خلاف تو آرد به رزم روی
[M2]او را بود نُحُوست و اِد‌بار در قَفا
[B][M1]ور بایدت گواهی از یار تاکنون
[M2]طغرل تکین بس است و قَدَرخان بر این‌ گوا
[B][M1]هر دو بساختند و به رزم تو تاختند
[M2]گردن فراختند و ز کِبر و ز کِبریا
[B][M1]آن را گمان نبود که گرید بر او اجل
[M2]وین را خبر نبود که خندد بر او قضا
[B][M1]قومی برآمدند به بی‌دادی از چِگِل
[M2]اندر عدد جو مورچه بی‌حد و انتها
[B][M1]گفتند تا زمان غنیمت غنی شوم
[M2]گر کار کار ما بُوَد و دست‌ دستِ ما
[B][M1]نابرده یک‌ گروه غنیمت سوی خُتَن
[M2]بردند صدگروه هزیمت سوی ختا
[B][M1]آن قوم را دِماغ ز بیداد بود پر
[M2]دلشان و دیده‌شان تهی از شرم و از حیا
[B][M1]چون کوه بود داد تو در رزم لاجرم
[M2]بیداد بازگشت بدان کوه چون صدا
[B][M1]شد بر زمین دل همه‌شان سُفتهٔ سِنان
[M2]چون آمد از سپهر به تو سفتهٔ سنا
[B][M1]چون مرغ بر هوا شده بودند کامکار
[M2]گشتند عاجز از قفس و دام و گردنا
[B][M1]سرهای خانیان شده گَردان به آب چشم
[M2]گفتی به آب چشم همی‌ گردد آسیا
[B][M1]آلوده گشت گَردن گردان به خون دل
[M2]گفتی فرو ز دست به شنگرف توتیا
[B][M1]فرمان شاه شرق سر خصم را ز تن
[M2]چون گندنا زدود به تیغ چو گندنا
[B][M1]هر یک فکنده از سر و تن مغفر و زره
[M2]وز بیم جان‌گرفته به‌کف رکوه و عصا
[B][M1]از اُ‌وزگند تا به هری‌ گر نظرکنی
[M2]درکوهسار و قلعه و در شهر و روستا
[B][M1]با بخت شاه دولت تو مرد افکنده است
[M2]افکنده باد آنکه بود دشمن شما
[B][M1]این حال روشن است چو خورشید درجهان
[M2]خورشید راکه‌گفت‌که چون است یاکجا
[B][M1]باران همت تو گسست از زمانه قحط
[M2]باد سعادت تو بِبُرد از جهان غلا
[B][M1]شد تازه روی عالم و از تازگی‌که هست
[M2]گویی که کرده اند به تصویرش ابتدا
[B][M1]برداشته است کوه ز سر سیمگون ‌کلاه
[M2]واندر شدست باغ به زنگارگون قبا
[B][M1]چون تیره گشت آب به جوی اندر ازکَدَر
[M2]چون آب گشت تیره به خم اندر ازصفا
[B][M1]گلهای زرد گویی رُ‌هبان فروخته است
[M2]قندیلهای زرین اندر کلیسیا
[B][M1]بر یاسمین و نسترن و ارغوان و گل
[M2]هر شب هزار دستان سازد همی غنا
[B][M1]برگل زند ترانه و بر ارغوان غزل
[M2]بر نسترن شبانی و بر یاسمین نوا
[B][M1]از سبزه و بنفشه نگر دشت را سَلَب
[M2]وز شَنبَلیده و لاله نگر کوه را رَدا
[B][M1]مینا مُرّصع است تو گویی به لاجورد
[M2]مرجان مُوشّحَ است تو گویی به کهربا
[B][M1]این خرّمی اگر ز صبا حاصل آمدست
[M2]لطف نسیم طبع تو دارد مگر صبا
[B][M1]ای ملک را ز حشمت و فرمان تو شرف
[M2]ای خلق را به همت و احسان تو ربا
[B][M1]هرکاو به لفظ جزل تو را افرین‌ کند
[M2]از جود تو عطای جَزیلش بود جزا
[B][M1]هرگه‌ که من به نظم ثنای تو گفته‌ام
[M2]توگفته‌ای به نثر مرا بیشتر ثنا
[B][M1]تو بر سر ملا بستایی همی مرا
[M2]من چون‌کنم ستایش تو بر سر مَلا
[B][M1]گر رفت در ثنای تو تاخیر مدتی
[M2]هرگز نرفت روزی تقصیر در دعا
[B][M1]صحرای دولت تو خوش و سبز و خرم است
[M2]نتوان گرفت بیهده در خانه انزوا
[B][M1]از جود تو به‌ شُکرم اگرچه مرا نبود
[M2]ترویج در معیشت و تسلیم در عطا
[B][M1]تا بیدرنگ مشکل وصعب است بر طبیب
[M2]بردن ز مرد پیر تب رَ‌بع در شِتا
[B][M1]اندیشهٔ تو باد طبیبی که بی‌درنگ
[M2]درد نیاز پیر و جوان را کند دوا
[B][M1]خندان همیشه بخت تو از شَر‌فهٔ شرف
[M2]نازان همیشه عمر تو در روضهٔ رضا
[B][M1]آراسته به عمر تو چندانکه در جهان
[M2]عمران شدست و آباد تا خطّ اِ‌ستِوا
[A]
[B][M1]طال اللّیالی بَعدَکُم و اَبیَضَّ عَینی مِن بُکا
[M2]یا حَبّذا اَیّا مَنا فی وَصلکم یا حَبّذا
[B][M1]آه از غم آن خوش پسر کز هجرا و عمرم بسر
[M2]رفت و نیامد زو خبر جز حسرت و رنج و عَنا
[B][M1]اندر فراق دلبرم حیران شد این دل در برَم
[M2]از دست او گر جان برم‌ گویم هنیئاً مرحبا
[B][M1]دوش ‌آن نگارین روی من ‌آمد به‌ مستی سوی من
[M2]تا شد ز رویش ‌کوی من چون طور سینا پُر ضیا
[B][M1]تیره شبی چون هاویه دادی نشان زاویه
[M2]چون قطره‌های راویه پیدا کواکب بر سما
[B][M1]نور از کواکب کاسته دود از جهان برخاسته
[M2]چون مردم بی‌خواسته عالم ز زینت بینوا
[B][M1]بر جانب مشرق شفق چون لاله بر سیمین طبق
[M2]کوکب به‌گردش چون عرق بر عارض معشوق ما
[B][M1]انجم چو زرّ جعفری بر گنبد نیلوفری
[M2]چون دستهٔ ‌گل مشتری چون نقطهٔ سیمین سُها
[B][M1]مانند ماه یکشبه زُهره چو زرّین ‌مَشرَبه
[M2]با نور و ظلمت چون شَبَه آمیخته با کُهربا
[B][M1]جِرم قمر چون مهوشی جوزا چو حور دلکشی
[M2]مریخ همچون آتشی پروین چو چرخ آسیا
[B][M1]گفتم چو دیدم آسمان آراسته چون بوستان
[M2]سُبحانَ مَن اَسری بِنا لَیلاً اِلی بَدرُ الدُّجا
[B][M1]لَمّا توٌلی وَحدَه والصّبر ولّی مُدْبِر
[M2]إهدی إلینا نَفحَهٔ مِن اَرضه ریح الصّبا
[B][M1]دلبند من با مشعله با صد خروش و مشغله
[M2]می‌شد چو مه در سنبله بر مرکبی چون اژدها
[B][M1]زیبا کُمیتی‌ کز سَمَک یک‌گام دارد تا فلک
[M2]بیش آید از وهم ملک پیش آید از سرّ قضا
[B][M1]همچون نهنگ و شیر نر یابی ورا در بحر و برٌ
[M2]آید ز بالا چون قَدَر پرّد ز پستی چون دعا
[B][M1]اندر بیابانی که دی از سهم او آورد خوی
[M2]آن باد پای سنگ پی تنها همی‌ کردی چرا
[B][M1]کردم ز دیده پرگهر روی بیابان سر به‌سر
[M2]گفتم به دریاها مگر اسبش نداند آشنا
[B][M1]چون راند مرکب در میان راهی پدید آمد چنان
[M2]گفتی که موسی ناگهان بر آب دریا زد عصا
[B][M1]عاجز شدم درکار خود ماندم جدا از یار خود
[M2]یاربّ خَلِّصنی فَقَد اَحرَقتُ فِی نارِالهوی
[B][M1]رای دگر کرد آن پسر وز من حذر کرد آن پسر
[M2]عزم سفر کرد آن پسر عزمش ندانم تا کجا
[B][M1]جانا کجا خواهی شدن‌، کی باز خواهی آمدن
[M2]بی روی تو یک دَم‌ زدن دانی مرا نَبوَد بقا
[B][M1]قُل اِنَّ حال ذُو خَطَر والقول فِیهِ مُختَصر
[M2]جاءَ القَضا عَمیَ البَصر اُشکر اِلهاً مُنعِما
[B][M1]دل برده ای جانا روا گر جان بری فرمان تو را
[M2]از تو وفا کردن عطا وز من جفا کردن خطا
[B][M1]مولای رأی تو منم شیدای جای تو منم
[M2]واندر هوای تو منم چون ذرّه‌ای اندر هوا
[B][M1]جز راه عشقت نسپرم گر جان ‌خُوهی فرمانبرم
[M2]جان پیش خدمت اورم نندیشم از جور و جفا
[B][M1]دانی نکو نبود چنین تو شادمان و من حزین
[M2]من رنجه دل تو نازنین تو در طَرَب‌ من ‌در بلا
[B][M1]گر گیر این اشکم کمی کی باشمی از غم‌، غَمی
[M2]بر من اگر یک دم دمی یابم ازین عِلّت شفا
[B][M1]دل خستهٔ روی توام جان بستهٔ موی توام
[M2]پیوسته در کوی توام از روی تو مانده جدا
[B][M1]بر من نگارا رَه زدی جان و دل از من بِستَدَی
[M2]آری نکویی را بَدی آخر روان باشد روا
[B][M1]ای مه ز رخسارت خِجِل وی راحت و آرام دل
[M2]کردم همه جُرمت بِحِل‌ّ گرچه ز غم‌ کُشتی مرا
[B][M1]اِنّا غَفَرنا ذَنبَکم قُوُلوا فَأوحی رَبُّکُم
[M2]إن تَنتَهوا ا‌یُغفَرا‌ لَکُم ماقَد سَلَف عَن ما مَضی
[B][M1]ای‌ گشته محکم حَزم تو سوی بخارا عزم تو
[M2]وی من غلام بزم تو با دوستان خوش لقا
[B][M1]رو رو بُتا با قافله بردار زاد و راحِله
[M2]منزل گذار و مرحله وأنزَل عل صَدرالوری
[B][M1]گر دولتت یاری کند بختت وفاداری کند
[M2]باشد خریداری کند فرزند فخرالدّین تو را
[B][M1]عالم برو نازد همی دولت بدو یازد همی
[M2]گوی‌ شرف بازد همی باروی چون‌ شَمس‌ الضّحی
[B][M1]یابی بهر حالی اثر از صاحب عادل عمر
[M2]آن مرکز فضل و هنر آن مَعدِن علم و سخا
[B][M1]آن سرفراز محترم وان مقتدای محتشم
[M2]آن قبلهٔ جود و کرم وان‌ کعبهٔ فضل و عطا
[B][M1]زین المعالی جَدّه والله لولا سعدَه
[M2]طال اللّیالی بَعدَه‌ُ إن جاءَ مَن قَد فِی الهَوی
[A]
[B][M1]هزار شکر کنم دولت مؤیّد را
[M2]که داد باز به من دلبر سَهی قد را
[B][M1]از آتش دل مشتاق و از بلای فراق
[M2]فرو گذاشته بودم وُثاق و مرقد را
[B][M1]چو ماه روی من آمد کنون بحمدالله
[M2]به نور وصل بَدَل ‌کرده نار مُوقَد را
[B][M1]بتی که چنبر خورشید کرد عنبر و ند
[M2]که ‌کرد چنبر خورشید عنبر و نَدْ را
[B][M1]وگر به عُقْده رأس اندرون گرفت قمر
[M2]مر ا‌َهْرمن به حمایت گرفت فَرْ‌قَد را
[B][M1]وگر به ناصیت روز شب مُعَقّد شد
[M2]اسیر گشت دل من شب مُعَقّد را
[B][M1]وگر به ساحت‌ گلزار یافت مورچه راه
[M2]گرفت مورچه دامن گل مُورّد را
[B][M1]وگر ز مشک سرشته نوشت دست جمال
[M2]به‌گرد تختهٔ سیمین حروف ابجد را
[B][M1]وگر طراز مدیح من است بر دفتر
[M2]محلّ مَجْد و عُلوّ مِهتَر مؤیّد را
[B][M1]کمال دولت عالی سَرِ فضایل و جود
[M2]ابوالرضا فضل‌اللهِ محمد را
[B][M1]مُقَدَّمی که جهانی است فرد از حکمت
[M2]مطیع‌ گشته جهان این جهان مفرد را
[B][M1]مدام خدمت او سنت مؤکد شد
[M2]قضا فریفته شد سُنّت مؤکّد را
[B][M1]ز بُورضاست جهان را همیشه نور و نوا
[M2]چنانکه زینت و زیب از رضاست مَشْهد را
[B][M1]که را خبر بود از سد جاه و حشمت او
[M2]هبا و هَزْل شِمارَد سِکندری سد را
[B][M1]ایا ستارهٔ احسان و آفتاب سَخا
[M2]که آسمان تو بینم سریر و مسند را
[B][M1]تو آن‌کسی که چو مهد ملوک مهدی‌وار
[M2]همی نظام دهی عالم مُمَهّد را
[B][M1]به‌ دین پاک تو جایی بلند یافته‌ای
[M2]به جِدّ و جهد أب و جَدّ نیافتی جد را
[B][M1]حروف ابجد اگر تا ابد کنی تضعیف
[M2]فزون از آن به تو فخرست مر أب و جَدّ را
[B][M1]تو آن کسی که ز نام تو یافت استحقاق
[M2]کمال دولت عالی بقای سرمد را
[B][M1]به روزگار تو گر نصرِ احمد آید باز
[M2]خجل ‌کنند عبید تو نصرِ احمد را
[B][M1]چو از عدم به وجود آمدی، عدم کردی
[M2]به جود خویش وجود نهایت و حد را
[B][M1]به زیر پای تو خاک زمین شود عَسْجُد
[M2]از آنکه دست تو چون خاک‌ کرد عَسجَد را
[B][M1]کجا بود شَبَه خامهٔ تو چون شب قدر
[M2]چه قدر باشد مر لؤلؤ و زَبَرجَد را
[B][M1]چو مَدّ کلک به روز و به شب مسلسل کرد
[M2]زمانه لعبت دو دیده کرد آن مد را
[B][M1]به مد کلک تو بر شرق و غرب محتاج است
[M2]هر آن‌ که هست سزاوار کوس و مِطرَد را
[B][M1]خدای خواست به اقبال و سروری مدام
[M2]که بر تو وقف‌ کند سروری و سَؤدد را
[B][M1]مجرّدست دل تو ز رنج مخلوقات
[M2]مجرّبست سخا آن دل مجرّد را
[B][M1]ز خدمت تو شناسد سداد و سؤدَد خویش
[M2]هر ان‌کسی‌که شناسد ز ابیض‌، اَ‌سوَد را
[B][M1]هر آن یدی‌ که نویسد به مدح تو یک حرف
[M2]دهان دهر ببوسد بنان آن ید را
[B][M1]همشه غاشیه ی بخت آن‌ کشد فرقد
[M2]که از زیارت بخت تو برکشد قد را
[B][M1]من آن معزّی برهانیم که نشر کنم
[M2]به فرّ دولت تو شعرهای بی‌رد را
[B][M1]به اهتمام تو سال دگر تمام کنم
[M2]نگاشته به مدیح تو صد مُجَلّد را
[B][M1]ز خدمت تو به حدّی رسم‌ که‌ گویی تو
[M2]ایا غلام بیار آن امیر اوحَد را
[B][M1]به حق آن‌که تو را تربیت خدای‌کند
[M2]که تربیت‌ کنی این بنده ی مؤیّد را
[B][M1]همیشه تا که بود منبع بُخار بِحار
[M2]چو مرکزست اثیر آتش مُصَعَّد را
[B][M1]مباد سور و سرور از سرای تو زایل
[M2]نشانه باد سریر تو بُرو مورد را
[B][M1]مساعد تو سعادت‌، موافق تو فلک
[M2]ضمیر و رای تو مطلوب فال اسعد را
[A]
[B][M1]گوهری گویا کزو شد دیده پرگوهر مرا
[M2]کرد مشکین چنبر او پشت چون چنبر مرا
[B][M1]عشق او سیمین و زرّین ‌کرد روی و موی من
[M2]او همی خواهد که بِفریبد به سیم و زر مرا
[B][M1]تا مرا دل آس شد در آسیای عشق او
[M2]هست پنداری غبار آسیا بر سر مرا
[B][M1]دیدهٔ چون عَبهَرش بسته همه خون در تنم
[M2]تا همه تن زرد شد چون دیدهٔ عبهر مرا
[B][M1]از سرشک و از تپانچه چهرهٔ من شد چُنا‌نک
[M2]گر ببیند باز نشناسد ز نیلوفر مرا
[B][M1]زاب چشم و آذر دل هر شبی تا بامداد
[M2]قطره و شعله است در بالین و در بستر مرا
[B][M1]پیش داور بردم او را فتنه شد داور بر او
[M2]تا ز رشکش داوری افتاد با داور مرا
[B][M1]چون ز درد دل بنالیدم مرا باور نداشت
[M2]کاشکی دیدی دلم تا داشتی باور مرا
[B][M1]گر طبیبان ازگل و شَکّر علاج دل کنند
[M2]او چرا درد دل آورد از گل و شَکّر مرا
[B][M1]هر زمان آرد به عَمد‌ا زلف را نزدیک لب
[M2]تا نماید دود دوزخ بر لب کوثر مرا
[B][M1]تاکه او از شب همی زنجیر سازدگرد روز
[M2]عشق او چون حلقه دارد روز و شب بر در مرا
[B][M1]گر ز عشقش فتنهٔ یأجوج خیزد در دلم
[M2]بس بود جاه سَدیدی سَدّ اسکندر مرا
[B][M1]جاه آن صاحب که او شمس‌الشّرف دارد لقب
[M2]وز شرف‌کردست با شمس و فلک همسر مرا
[B][M1]آنکه ایزد همچنانک او را به صُنع لطف خویش
[M2]کُنیت صِدّیق داد و نام پیغمبر مرا
[B][M1]جان پاک میر ابوحاتم همی‌گوید به خُلد
[M2]کز نشاط اوست ناز و شادی و مَفخَر مرا
[B][M1]گر چه بی‌پیکر مرا در روضهٔ رضوان خوش است
[M2]آرزو آید همی از بهر او پیکر مرا
[B][M1]بر سر او باشدی هر ساعتی پرواز من
[M2]گر دهندی بر مثال مرغ بال و پر مرا
[B][M1]گفت‌گیتی از مرادش برنگردم تا بود
[M2]آب و خاک و باد و آتش عنصر و گوهر مرا
[B][M1]گفت آتش گرچه من رخشنده و سوزنده‌ام
[M2]نار خشم او کند انگشت و خاکستر مرا
[B][M1]بادگفت از خلق او من بهره‌ای کردم نهان
[M2]تا لقب باشد جهان آرای جان پرور مرا
[B][M1]آب‌گفتا گر مرا بودی صفای طبع او
[M2]کس ندیدی تیره در دریا و در فَرغَر مرا
[B][M1]خاک‌گفتا گر مرا بودی ز حلم او نصیب
[M2]بر هوا هرگز نبردی جنبش صَرصَر مرا
[B][M1]خسرو مشرق همی‌گوید که از تدبیر اوست
[M2]در جهانداری مُسلّم خاتم و افسر مرا
[B][M1]تا سپهدار مرا باشد چو او فرمانبری
[M2]شهریاران جهان باشند فرمانبر مرا
[B][M1]تاکه شد مخدوم من در لشکر من پهلوان
[M2]جرخ لشکرگَه شد و سَیّارگان لشکر مرا
[B][M1]از نهیب تیغ مخدومم به هند و ترک و روم
[M2]طاعت است از رأی و از فَغفُور و از قیصر مرا
[B][M1]یاور من فتح و نصرت باشد اندرکارزار
[M2]تا بود در فتح و نصرت تیغ او یاور مرا
[B][M1]صاحب عادل همی‌گوید که از دیدار اوست
[M2]روشنایی هر زمان افزون به چشم اندر مرا
[B][M1]تا همه خلق جهان را زندگانی درخورست
[M2]هست همچون زندگانی مهر او درخور مرا
[B][M1]عِزّ دین‌گوید همی تا او وزیر من شدست
[M2]عز و پیروزی است ازگردون و از اختر مرا
[B][M1]از مبارک رای او هرمه که بر من بگذرد
[M2]نصرتی دیگر بود بر دشمن دیگر مرا
[B][M1]گه بود بر نیزه پیش من سرگردنگشان
[M2]گه بود بر حنجر گردنکشان خنجر مرا
[B][M1]از نهیب تیغ من چون زرکند رخسار زرد
[M2]گر به رزم اندر ببیند پورِ زالِ زر مرا
[B][M1]آنحه بشنیدم به ایام ملوک روزگار
[M2]هست صد چندان به ایام ملک سنجر مرا
[B][M1]تا مرا دستور بوبکرست باشد کی عجب
[M2]گر بود عزم عُمَر با صولت حیدر مرا
[B][M1]رونق کار من از تدبیر دستور من است
[M2]هیچ دستوری نباشد زین مبارکتر مرا
[B][M1]باد فروردین همی گوید که از اقبال اوست
[M2]باشد اندر زینت آفاق یاریگر مرا
[B][M1]چون مزین کرد آفاق از نگار و رنگ من
[M2]ایمنی باشد ز باد مهر و شهریور مرا
[B][M1]ابرگفتا ازکفش با ناله و با شورشم
[M2]گرگوا خواهی ببین با برق و با تندر مرا
[B][M1]کو‌ه گفت از شرم حلمش عاشقم بر ماه دی
[M2]زانکه ابر از ماه دی بر سرکشد چادَر مرا
[B][M1]بلبل شیدا همی‌گویدکه اندر باغ او
[M2]پیشه شد رامشگری بر سرو و بر عرعر مرا
[B][M1]گفت نرگس می‌بهٔاد او خورم زیراکه او
[M2]برکف سیمین نهد برکف همی ساغر مرا
[B][M1]گفت لاله من دل خصمان او سوزم همی
[M2]زانکه خشمش بهره داد از دود و از اخگر مرا
[B][M1]کشتی دولت همی‌ گوید که در دریای مُلْک
[M2]رای او بس بادبان و حلم او لنگر مرا
[B][M1]بخت‌ گوید گر به ‌نامش خطبه خوانم بر فلک
[M2]عرش و کرسی بس نباشد کرسی و منبر مرا
[B][M1]جود او گوید که من بخشنده بحرم زانکه هست
[M2]از کف او کشتی و از حِلم او لنگر مرا
[B][M1]اسب اوگویدکه تا بر من سوارست آفتاب
[M2]گاه جولان هست دور گنبد اَخضَر مرا
[B][M1]ای همه ساله سخاگسترکف میمون تو
[M2]وقف شد بر مدح تو طبع سخن‌ گستر مرا
[B][M1]گر ز یحیی و ز جعفر هست در بخشش مثل
[M2]یاد ناید با تو از یحیی و از جعفر مرا
[B][M1]در باک و مشک ناب از بهر سکر و مدح تو
[M2]در ضمیر و در قَلَم شد مُدغَم و مُضمَر مرا
[B][M1]من مقیمی چون توانم بود در خدمت‌که نیست
[M2]خیمه و خرگاه و اسب و اشتر و استر مرا
[B][M1]در هر آن دولت که من بودم به اقبال کمال
[M2]بوده‌ایی مُنکر همه معروف سرتاسر مرا
[B][M1]وندران حضرت زنیرنگ و دروغ این و آن
[M2]هست بی‌معروف سرتاسر همه منکر مرا
[B][M1]پیش تو در دوستداری محضری آورده‌ام
[M2]تا چو خوانی محضرم خوانی نکو محضر مرا
[B][M1]مقبلی تو دست بر دامان تو مقبل زدم
[M2]این وصیت هم پدر کردست هم مادر مرا
[B][M1]تا بود در شعر من ‌نَعتِ نگار آزری
[M2]باد نامت حِرز ابراهیم بِن‌ آزر مرا
[B][M1]تا مدایح باشد اندر دفتر و دیوان من
[M2]باد پُر مدح تو هم دیوان و هم دفتر مرا
[B][M1]از سعادت باد تا محشر بقای جسم تو
[M2]در ثنای تو زبان پُر مدح تا محشر مرا
[B][M1]چون قَهستانی تو را چاکر بسی در مهتری
[M2]پیش تو چون فرّخی در شاعری چاکر مرا
[A]
[B][M1]چو عاشق شد دل و جانم رخ و زلفین جانان را
[M2]دل و جان را خطرنبود دل این را باد و جان آن‌را
[B][M1]من‌ از جانان دل و دین را به حیلت چون نگه دارم
[M2]که ایزد بر دل و جانم مسلط‌ کرد جانان را
[B][M1]نگارینی که چون بینی لب و دندان شیرینش
[M2]به شَکّر برورش دادند گویی دُرّ و مرجان را
[B][M1]به دندان و لب شیرین مسلم نیست دل بردن
[M2]جز آن یاقوت لب، معشوقِ مروارید دندان را
[B][M1]ازو بستان‌شود موکب‌که او سروی‌است موکب را
[M2]وز او گردون شود ایوان که او ماهی است ایوان را
[B][M1]چه ماه است او که رشک‌ست از رخ او ماه گردون را
[M2]چه ‌سرو است‌ او که ‌شرم ‌است ازقد او سرو بستان را
[B][M1]بسی‌گلهای رنگین است بر رخسار سیمینش
[M2]که رنگ ‌و بوی آن ‌گلها خجل دارد گلستان را
[B][M1]به‌کار آیدگل افشان را چنان گلهای نشکفته
[M2]که از خوبی و زیبایی بیاراید گل افشان را
[B][M1]به غارت برد دلها را بتی چون یوسف چاهی
[M2]که از عَنْبَر رَسَن سازد همی چاه زَنَخْدان را
[B][M1]چَهَش زندان دلهاگشت ‌و فرد‌وس‌ است رخسارش
[M2]شگفت است این‌ که شد فردوس ‌مسکن چاه و زندان را
[B][M1]غنوده چشم فتانش همی پیکان زند در دل
[M2]نشان بررخ پدید آید همی آن زخم پیکان را
[B][M1]سپاه فتنه‌انگیزان اگر بینند چشم او
[M2]به ‌گاه فتنه شاگردی کنند آن چشم فتان را
[B][M1]دل چون‌گوی من زلفین چون چوگان آن بت را
[M2]همی جوید همه ساله چو جوگان ‌گوی ‌گردان را
[B][M1]ندارم بس عجب‌ گر خم چوگان‌ گوی را جوید
[M2]من از گویی عجب دارم ‌که جوید خَمّ چوگان را
[B][M1]ز هجرانش مرا دردست و از وصلش مرا درمان
[M2]مگر هجران و وصل او سبب شد درد و درمان را
[B][M1]کجا باشد مرا آرام بی روی دلارامی
[M2]که چندینی اثر باشد ز عشقش وصل و هجران را
[B][M1]اگر شد بر دلم سلطان ازین‌کارم عجب ناید
[M2]که در عشق و هوای او دلم سُخرَه است شیطان را
[B][M1]غزل بر نام او گویم‌که هست او بر دلم سلطان
[M2]ثنا بر نام او ا‌خوانم‌ا‌ که دستور است سلطان را
[B][M1]نظام د‌ولت عالی نظام‌الملک یبغو بیک
[M2]که تا محشر نظام است او به حشمت دین یزدان را
[B][M1]محمد بن سلیمان آن هنرمندی‌که نایب شد
[M2]به دین اندر محمد را به ملک اندر سلیمان را
[B][M1]جهان آرای دستوری که هرگز تا جهان باشد
[M2]چون او صاحب نخواهد بود ایران را و توران را
[B][M1]ظهور اوست در توران حضور اوست در ایران
[M2]بدو تا جاودان فخرست توران را و ایران را
[B][M1]چو شد گسترده بر اهل خراسان سایهٔ عدلش
[M2]فزود آرامش و رامش به عدل او خراسان را
[B][M1]گرفته است از همه اجرام‌، کیوان برترین جایی
[M2]بدان ماند که قدر او بلندی داد کیوان را
[B][M1]به لفظ او ز پاکی آب حَیوان نسبتی دارد
[M2]که عمر جاودان دادن، صفت شد آب حَیوان را
[B][M1]کف رادش همی ماند ‌دم عیسیّ مریم را
[M2]دل پاکش همی ماند کف موسی عمران را
[B][M1]نبات خاک سرتاسر همه زرّ و دِرَم بودی
[M2]اگر دستش مدد دادی ز جود خویش باران را
[B][M1]زند در مَعن و در نُعمان نوالش هر زمان طعنه
[M2]اگر باشد در این ایّام رِجعَت مَعن و نُعمان را
[B][M1]کجا غالب بود عفوش شمارد آب آتش را
[M2]کجا محکم شود عزمش سناسد موم سندان را
[B][M1]ز عزم او نباشد فَسخ هرگز عهد و بیعت را
[M2]ز رای او نباشد نقض هرگز شرط و پیمان را
[B][M1]نهیب خشم او ترسان‌ کند در روم قیصر را
[M2]خیال چهر او شادان کند ‌در ترک خاقان را
[B][M1]عدولی نیست ‌در حکمش هنرمندان دولت را
[M2]گریزی نیست از رایش خداوندان فرمان را
[B][M1]وزیران آل ساسان را اگر بودند بسیاری
[M2]وگر بودند بسیاری مشیران آل سامان را
[B][M1]نبود از عدل و از انصاف مهتر زو و بهتر زو
[M2]مشیری آل سامان را وزیری آل ساسان را
[B][M1]ایا شایسته و در خور سرای ملک و دولت را
[M2]چو هرمز قُوس و ماهی را چو زُهْره ثَور و میزان‌را
[B][M1]نه هر صدری به صدر اندر چنو نزدیک‌، سلطان را
[M2]بود بایستهٔ تمکین را بود شایسته امکان را
[B][M1]سواری کاردان باید صف پیکار وکوشش را
[M2]ستوری کوه سان باید تک ناوَرد و جولان را
[B][M1]گر از دانش بود پایه بزرگان مُمَیّز را
[M2]ور از حکمت بود مایه حکیمان سخندان را
[B][M1]تو داری پایهٔ اکبر تو داری مایهٔ اکثر
[M2]نبود این پایه آصِف را نبود این مایه لُقمان را
[B][M1]اگر زنده شدی رستم که رکنی بود مردی را
[M2]وگر باز آمدی دستان که اصلی بود دستان را
[B][M1]غلامان تو کردندی به مردی طیره رستم را
[M2]دلیران تو دادندی ز دَستان توبه دَستان را
[B][M1]یکی تیغ است گوهر دار طبع پاکت از تیزی
[M2]که با او آشنایی نیست هرگزسنگ وسوهان را
[B][M1]چو کلک تو به توقیعات در دیوان روان گردد
[M2]صریرش در سجود آرد همی اصحاب دیوان را
[B][M1]مداد‌ش قیر و قطران است و دارد قیمت‌گوهر
[M2]وگرچه قیمت‌ گوهر نباشد قیر و قَطران را
[B][M1]وعید و وعد یزدان است حل و عقد او گویی
[M2]که خوف و امن ازو باشد سپاه کفر و ایمان را
[B][M1]جو مدّ و نقش او با نامه و منشور شد پیدا
[M2]کلید و قفل شد پیدا در توفیق و خِذلان را
[B][M1]ایا پیرایهٔ فاخر زگفتار تو تحسین را
[M2]و یا سرمایه وافر ز کردار تو احسان را
[B][M1]بخنداند همی فر تو روی روز روشن را
[M2]بگریاند همی جود تو چشم ابر نیسان را
[B][M1]سواران معالی را یکی میدان کشیدستی
[M2]که در خاطر نهایت نیست طول و عرض میدان را
[B][M1]اگر مَدحَت نگوید دل طراوت کی بود دل را
[M2]وگر مهرت نجوید جان حلاوت کی بود جان را
[B][M1]کنم منظوم مدح تو به‌لفظی‌کان بود آسان
[M2]که در دلها فزون باشد حلاوت لفظ آسان را
[B][M1]چو بهر من ز تو اعزاز و اکرام است هر روزی
[M2]تو را هرگز نگویم آنچه قطران‌ گفت مَملان را
[B][M1]که از تو در نکوکاری مرا شُکرست بسیاری
[M2]ز مملان ابن وهسودان شکایت بود قطران را
[B][M1]به حضرت نیست‌گسترده بساط رامش و عشرت
[M2]زمستان چون توانم کرد مسکن مَرو شهجان را
[B][M1]چو از باد زمستانی شود بی‌برگ هر شاخی
[M2]چنان بایدکه در خانه کنم برگی زمستان را
[B][M1]ز مرو شاهجان یابم بسوی خانه ‌دستوری
[M2]گر از حالم کنی آگه شهنشاه جهانبان را
[B][M1]همی تا حال سیارات و ارکان هست دیگرگون
[M2]همی تا طبع یکسان نیست فروردین و آبان را
[B][M1]وفاق و سازگاری باد با طبع و مزاج تو
[M2]چه فرور‌دین و آبان را چه سیارات و ارکان را
[B][M1]به نور طلعت تو چشم روشن باد خسرو را
[M2]ز حسن همت تو طبع خرّم باد اعیان را
[B][M1]جمالت باد بی‌آفت کمالت باد بی‌نقصان
[M2]بدین هر ‌دو مبادا راه‌، آفت را و نقصان را
[B][M1]همیشه پنج تن را باد مسکن در سرای تو
[M2]ندیم و زائر و مداح و دانشمند و مهمان را
[B][M1]تو اندر دست و بر پای ایستاده پیش تو سروی
[M2]کزو رشک آید اندر خُلد حُورالعین و رضوان را
[A]
[B][M1]دیدم به ره آن نگار خندان را
[M2]آن ماه رخ ستاره دندان را
[B][M1]بر ماه دو هفته تافته عمدا
[M2]مشکین دو رسن چه زنخدان را
[B][M1]چوگان زده پیش خلق در میدان
[M2]دلها همه گوی کرده چوگان را
[B][M1]بوی گل و مشک داده از باده
[M2]بیجاده و دُرّ و شَکّر افشان را
[B][M1]ره داده به سوی زر و بیجا‌ده
[M2]از جام و پیاله آب حیوان را
[B][M1]در کار کشیده اهلِ طاعت را
[M2]وز کار ببرده اهل عصیان را
[B][M1]وان غمزهٔ کافرین به‌ یک لحظه
[M2]افکنده و بسته صد مسلمان را
[B][M1]از سنبل او بلا دل و دین را
[M2]وز نرگس او خطر تن و جان را
[B][M1]بالاش چو سرو و ساخته مسکن
[M2]بر سرو به جادویی گلستان را
[B][M1]شرم از رخ او هزار تَکْسین را
[M2]رشک از خط او هزار خاقان را
[B][M1]گفتم که کرایی ای بت دلبر
[M2]گفتا که نصیر ملک سلطان را
[B][M1]گفتم که امیر ابومحمد را
[M2]کاو تاج شدست دین یزدان را
[B][M1]فرخنده منیع کز هنرمندیش
[M2]فخر و شرف است آل حَسّان را
[B][M1]تفضیل نهیم بر عراق اکنون
[M2]با حشمت و جاه او خراسان را
[B][M1]بیننده همی ز شهر نشناسد
[M2]پیرامَن‌ْ شهر او بیابان را
[B][M1]عین الدوله رسید مهمانش
[M2]تا شاد کند صدور و اعیان را
[B][M1]اندازه پدید نیست در دولت
[M2]پیروزی میزبان و مهمان را
[B][M1]زیبد که ز جان ثنا کنیم این را
[M2]شاید که ز دل وفا کنیم آن را
[B][M1]کایشان داند قدر گفتارم
[M2]یا رب تو نگاه داری ایشان را
[B][M1]ای مجد و نصیرتان گه مفخر
[M2]مر دولت و ملک شاه ایران را
[B][M1]بخت تو نهاد در ازل خوانی
[M2]وز عقل طعام ساخت مر آن را
[B][M1]گویی که ز خوان او گه قسمت
[M2]یک لقمه همی رسید لقمان را
[B][M1]هرچند ز دست پور دستان شد
[M2]ناموس شکسته شاه توران را
[B][M1]دست تو چو بندگان دهد بوسه
[M2]گر زنده کنند پور دَستان را
[B][M1]از مرکب تو همی عجب دارم
[M2]کاو تیره کند ز گَرد میدان را
[B][M1]شایسته بود چهار خِصلت را
[M2]ناوَرد و تَک و شتاب و جولان را
[B][M1]دادست به تَک سُمِ چو سندانش
[M2]کی باشد فعل باد سندان را
[B][M1]ره نیست به مرو در ز انصافش
[M2]بیدادی خشک ریش تاوان را
[B][M1]عدل تو سبب شد اندرین بقعت
[M2]آسایش و امن و نرخ ارزان را
[B][M1]از عدل تو پیش مصطفی خالد
[M2]دادست به خلد مژده رضوان را
[B][M1]اصل است گه شجاعت و مردی
[M2]تیر و تبرت شکار و میدان را
[B][M1]فخرست گه کفایت و مردی
[M2]دست و قلمت نثار و دیوان را
[B][M1]قطب است‌گه لطافت و شادی
[M2]جام و قدحت شراب و ایوان را
[B][M1]همتای تو نیست داور عادل
[M2]بغداد و ری و قم و سپاهان را
[B][M1]شایسته تو را ریاست و میری
[M2]چون ملک پیمبری سلیمان را
[B][M1]میراث به دست صاحب میراث
[M2]شک نیست درین سخن سخندان را
[B][M1]سی سال‌ گذشت و آخر از غفلت
[M2]تَنبیه‌ فتاد چرخ گردان را
[B][M1]حق ‌داد به دست باز حقور را
[M2]ده باز به دست داد دهقان را
[B][M1]میرا تو به پایه‌ای رسیدستی
[M2]کان پایه نبود مَعن‌ و نُعمان را
[B][M1]تا جدول و دفتر مَدیحَت را
[M2]حق داد معزّی ثنا خوان را
[B][M1]در نظم سخن چنانکه گفته است او
[M2]ختم است سخوران کیهان را
[B][M1]کردی تو به جای او بسی احسان
[M2]او گفت ثنای خوب احسان را
[B][M1]احسان تو را شمار نشناسد
[M2]چون برگ درخت قطره باران را
[B][M1]گر سعی کنی به مال دیوانی
[M2]شکر تو کند طراز دیوان را
[B][M1]در خانهٔ خویش سازد از سعی‌ات
[M2]هم برگ و ذخیرهٔ زمستان را
[B][M1]تا قبلهٔ اهل دل بود کعبه
[M2]درگاه تو باد قبله اعیان را
[B][M1]فرمان تو جزم باد و جباران
[M2]مُنقاد و مطیع گشته فرمان را
[B][M1]تا نور فزاید از مه و زُهره
[M2]بُرج سَرَطان و بُرج میزان را
[B][M1]از جاه تو رشک باد هر ساعت
[M2]بر چرخ بلند ماه تابان را
[B][M1]در بزم تو با ‌فرشتگان آرند
[M2]بوبکر و عُمر، علّی و عثمان را
[A]
[B][M1]تا رای بود نصرت دین ناصر دین را
[M2]در نصرت او رای بود روح امین را
[B][M1]تا پادشه روی زمین باشد سنجر
[M2]بر هفت فلک فخر بود روی زمین را
[B][M1]شاهی که به ماهی به سپاهی بگشاید
[M2]صد شهرگرانمایه و صدحص‌ه حصین را
[B][M1]با خصم برابر زند اندر صف پیکار
[M2]بی‌ آنکه کند چاره شبیخون و کمین را
[B][M1]چون نیزه زند نرم‌کند پیل دمان را
[M2]چون تیغ زند رام‌ کند شیر عَرین را
[B][M1]هرگز ظفر از عزم متینش نبود دور
[M2]گویی‌که ظفر بنده شد آن عزم متین را
[B][M1]هرگز خرد از رای رزینش نکشد سر
[M2]گویی‌که خرد سخره شد آن رآی رزین را
[B][M1]ای شاه فلک خاتم و خورشید نگینت
[M2]پیروزی و اقبال تو مُهرست نگین را
[B][M1]در دایرهٔ ملک تویی نقطهٔ مفرد
[M2]ره نیست در این دایره همتا و قرین را
[B][M1]از طین چو تویی آمد و چون احمد مُرسَل
[M2]بر مرکز نورست شرف جوهر طین را
[B][M1]هنگام سواری ز سواران مبارز
[M2]شایسته‌ تر از تو نبود مرکب و زین را
[B][M1]در معرکه برهان مبین تیغ تو بیند
[M2]چون چشم نهد خصم تو برهان مبین را
[B][M1]بدخواه لعین را بود از هیبت نامت
[M2]قهری‌که ز لا حول بود دیو لعین را
[B][M1]سهم‌ است ز پیکان تو در بتکدهٔ هند
[M2]بیم است ز تُرکان تو بتخانهٔ چین را
[B][M1]گرد سپه وگوهر شمشیر تو در رزم
[M2]گویی که دخان شر رست آتش کین را
[B][M1]در خاک بسی‌گنج دفین است نهاده
[M2]شاهان هنرمند و امیران گزین را
[B][M1]تو گنج همی از قبل بخشش خواهی
[M2]در خاک چه تاثیر بود گنج دفین را
[B][M1]هرگز نبود چون تو ملک تا به قیامت
[M2]افروختن دولت و پروردن دین را
[B][M1]دیندار و جوانمرد و جهانگیر و دلیری
[M2]وین است علامت ملک باز پسین را
[B][M1]امروز در این بزم که چون خلد برین است
[M2]ماند می صافی ز خوشی ماء معین را
[B][M1]دیدار همایو‌نت‌ فزایندهٔ جان است
[M2]هم خواجهٔ نیکودل و هم خواجهٔ مُعین را
[B][M1]وز فر تو امروز فزون زانکه همه روز
[M2]شادی و نشاط است هم آن را و هم این را
[B][M1]هرگه ‌که نهد بنده جبین پیش تو بر خاک
[M2]تفضیل نهد بر همه اندام جبین را
[B][M1]همواره دلش مدح تو را هست مهیا
[M2]چونانکه مهیاست صدف دُرّ ثمین را
[B][M1]تا در دل مخلوق‌گمان است و یقین است
[M2]شکر تو مدد باد گمان را و یقین را
[B][M1]تا نام مکان است و مکین است در آفاق
[M2]عدل تو سبب باد مکان را و مکین را
[B][M1]چون چرخ برین از تو زمین باد مُزَیّن
[M2]تا دور بود گرد زمین‌،چرخ برین را
[A]
[B][M1]ستاره سجده برد طلعت منیر تو را
[M2]زمانه بوسه دهد بایهٔ سریر تو را
[B][M1]موافق است قضا بخت کامکار تو را
[M2]مسخرست عدو تیغ شیرگیر تو را
[B][M1]خدایگان جهان بی‌نظیر چون تو سزد
[M2]که نافرید خدای جهان نظیر تو را
[B][M1]بشیر تو دل توست و تویی بشیر بشر
[M2]بشارت است به نیک اختری بشیر تو را
[B][M1]نصیر توست خدا و تویی به‌ او منصور
[M2]قضا همیشه به نصرت بود نصیر تو را
[B][M1]اسیر توست به خاک اندرون مخالف تو
[M2]همی ز خاک به آتش برند اسیر تو را
[B][M1]رهی پذیرد رای تو و سعادت بخت
[M2]همی پذیرد رای رهی پذپر تو را
[B][M1]ضمیر و فکرت تو هست در مصالح خلق
[M2]به عقل وصف‌کنم فکرت و ضمیر تو را
[B][M1]ز عدل تو نگزیرد زمانه را هرگز
[M2]به روح وصف‌کنم عدل ناگزیر تو را
[B][M1]ز فرِّ طلعتِ تو هر شب آفتاب فلک
[M2]همی سجود کند طلعت منیر تو را
[B][M1]چو آمدی تو خداوند میهمان وزیر
[M2]سزدکه سجده برد آسمان وزیر تو را
[B][M1]به روزگار تو برنا و پیر شد دلشاد
[M2]که هست دولت برنا وزیر پیر تو را
[B][M1]ز مشتری و عطارد همی ندانم باز
[M2]دل وزیرِ تو را وکفِ دبیرِ تو را
[B][M1]بمان همیشه به ملک اندرون عزیز و بزرگ
[M2]که خوار کرد فلک دشمن حقیر تو را
[B][M1]نشان شاهی و دولت تو باش تا محشر
[M2]نشانه گشت دل بد سگال تیر تو را
[A]
[B][M1]سال چون نو گشت فرزند نو آمد شاه را
[M2]شاه نیکو روی نیکوعهد نیکوخواه را
[B][M1]خواست یزدان تا ز نسل شاه بنماید به ‌خلق
[M2]چون ملکشاه و چو طغرلشاه و سلطانشاه ‌را
[B][M1]خواست دولت تا بود چون آفتاب و مشتری
[M2]آسمانی نو به برج پادشاهی ماه را
[B][M1]زین طرب نشگفت اگر زینت فزاید در جهان
[M2]رایت و تیغ و نگین و تاج و تخت و گاه را
[B][M1]ای جهانداری که ایوان تو و میدان تو
[M2]قبله و محراب شد عز و جلال و جاه را
[B][M1]در هنر پیشی ز اسکندر که هنگام هنر
[M2]سجده باید کرد پیش تو چون او پنجاه را
[B][M1]عدل و انصاف تو اندر بیشهٔ ایران زمین
[M2]آشتی داده است با شیر ژیان روباه را
[B][M1]رسم تو رونق دهد رسم بزرگان را همی
[M2]همچو یاقوتی که او قیمت دهد اشباه را
[B][M1]شیرمردان بینم اندر خدمت درگاه تو
[M2]طوق در گردن فکنده طوع بی‌اکراه را
[B][M1]دوستان و دشمنانت در جهان مستوجب اند
[M2]شادی پاداشن و تیمار بادافراه را
[B][M1]حلق و فرق بدسگالت جای آه و آهن است
[M2]درخور آمد فرقش آهن را و حلقش آه را
[B][M1]کامکاری کی بود در پیش تیغت خصم را
[M2]پایداری کی بود در پیش صرصر کاه را
[B][M1]هرکه جوید کین تو، کوتاه ‌گردد مد‌تش
[M2]کین تو گویی سبب شد مدت ‌کوتاه را
[B][M1]دشمن تو در نهان شش چیز دارد روز و شب
[M2]تیر و تیغ و نیزه و زندان و بند و چاه را
[B][M1]بر هر آن صحرا که لشکرگه زند شاه جهان
[M2]ابر سقائی کند هر روز لشکرگاه را
[B][M1]‌عنبرین بینم همی ا‌فواه خلق از مدح تو
[M2]بوی عنبر داد گویی مدح تو اَفواه را
[B][M1]بنده از راه حوادث با سلامت بگذرد
[M2]چون ز مدح و آفرینت توشه سازد راه را
[B][M1]سیرت و رسم تو را بر هر هنر تقدیم باد
[M2]تا بود بر هر سخن تقدیم بسم‌الله را
[B][M1]سال و ماه تو همیشه فرخ و فرخنده باد
[M2]تا که در تقویم تاریخ است سال و ماه را
[A]
[B][M1]چو آ‌تش فلکی شد نهفته زیر حجاب
[M2]زدود بست فلک بر رخ زمانه نقاب
[B][M1]درآمد از در من برگرفته دلبر من
[M2]ز روی خویش نقاب و ز موی خویش حجاب
[B][M1]خبر گرفته‌ که من بر عزیمت سفرم
[M2]فرو نهادم و برداشتم دل از اَحباب
[B][M1]عرق‌ گرفته جبینش ز داغ فُرقَتِ من
[M2]چو بر چکیده به گلبرگ قطره‌های گلاب
[B][M1]کشیده زلف گره‌ ‌گیر در میان دو لب
[M2]چو خوشه عِنَب‌ اندر میانهٔ عَنّاب
[B][M1]به سرو برشده دارد ز مشک تافته خم
[M2]به تیر آخته دارد ز شیر تافته تاب
[B][M1]فرو زده به دو بادام صدهزار الماس
[M2]برون شده سر الماسها به دُرّ خوشاب
[B][M1]ز های و هوی غریوش هزار دل چو دلم
[M2]بر آتش غم و تیمار بیش‌ گشته کباب
[B][M1]دراز کرد زبان عتاب وگفت مرا
[M2]که ای به لفظ خطا با فراق‌ کرده خطاب
[B][M1]تورا که گفت که اندر حضر به‌این زودی
[M2]ز وصل عزم بگردان‌، ز دوست روی بتاب
[B][M1]شباب و یار مساعد خوشست هر دو به هم
[M2]مبر ز یار مساعد به روزگار شباب
[B][M1]بباش و رنجه مکن دست را به‌بند عنان
[M2]بپا و رنجه مکن پای را به رنج رکاب
[B][M1]به‌کوه و دشت چه تازی میان ژاله و برق
[M2]که وقت طارَم خرگاه و آتش است و شراب
[B][M1]همی نبینی کز باد بهمنی در و دشت
[M2]شدست معدن کافور و چشمهٔ سیماب
[B][M1]جواب دادم و گفتم که ای شکر لب من
[M2]مکن دراز به خشم اندرون زبان عِتاب
[B][M1]نخست کس نه تویی‌ کز فراق دیدستم
[M2]نخست کس نه منم کز سفر کشید عذاب
[B][M1]سفر اگر همه دشت است باشدش پایان
[M2]فراق اگر همه بحرست باشدش پایاب
[B][M1]زنم چرا نزنم دست در عِنان صلاح
[M2]کنم چرا نکنم پای در رکاب صواب
[B][M1]ز باد و بهمن و سرما چه باک بود مرا
[M2]که هست در دل و طبع من از دو آتش آب
[B][M1]یکی ز عشق تو و دیگر از تفکر شعر
[M2]شعاع و شعله هر دو رسیده تا به سحاب
[B][M1]من از خدای به شکرم تو صبر کن که دهد
[M2]مرا به شکر جزای و تو را به صبر ثواب
[B][M1]بیا و دست در آگوش من حمایل کن
[M2]که دیرگشت و بپا ایستاده‌اند اصحاب
[B][M1]دوید تا بر من پشت کرد چون چوگان
[M2]دلم ز بیم جدایی چو گوی در طَبطَاب
[B][M1]فرو سِتُرد ز رخسار خون دیده به‌دست
[M2]به‌ خون دیده ده انگشت خویش‌کرد خَضاب
[B][M1]وداع کردم و بر جان و دل نگاریدم
[M2]حساب وصلش و دیدم شبی چو روز حساب
[B][M1]شبی که بود ز بس تیرگی زمین و هوا
[M2]چو ر‌وز بازپسین سر به سر سیاهی ناب
[B][M1]خمیده ماه به شکل‌ کمان زرّین نور
[M2]جهنده رَجم شیاطین چو بُسّدین نشاب
[B][M1]خیال نور کواکب میان ظلمت شب
[M2]چنانکه پَرّ حواصِل میان پرّ غُراب
[B][M1]بساط پروین‌ گفتی میان نَطع‌ کبود
[M2]پیاله‌های بلورست درکف لعّاب
[B][M1]بَناتِ نَعش پراکنده بر کران سپهر
[M2]چو بیضه‌های شترمرغ در میان سراب
[B][M1]نجوم جَوزا همچون حمایل زرّین
[M2]فرو گذاشته از روی جامهٔ حُجّاب
[B][M1]مَجرّه همچو رهی کاشکاره شد در بحر
[M2]چو زد کلیم پیمبر عصای خویش بر آب
[B][M1]ستور من به چنین شب همی نمود هنر
[M2]همی نوشت شَخ و سنگ بر نشیب و عقاب
[B][M1]به نیکویی چو تَذَرو و به فرّخی چو همای
[M2]به رهبری چو کلنگ و به‌ سرکشی چو عقاب
[B][M1]دونده‌تر گه رفتن ز باد برگردون
[M2]جهندهٔ ترگه جستن ز تیر در پرتاب
[B][M1]دو چشم او چو دو لؤلؤ برآمده ز صدف
[M2]دو گوش او چو دو خنجر برآخته ز قِراب
[B][M1]دلیروار به پیش اندرون گرفت رهی
[M2]همه نشیمن افعیّ و خوابگاه ذِئاب
[B][M1]گه اندرو زد مه بیم و گه ز باد بلا
[M2]گهی زشیر نهیب وگهی ز دزد نهاب
[B][M1]فتاده نالهٔ غولان گمره اندر دشت
[M2]چنانکه نعرهٔ شیران شَرزَه اندر غاب
[B][M1]به روی سنگ سیه بر نشسته برف سفید
[M2]چو موی قاقم بر روی جامهٔ سنجاب
[B][M1]نموده دیو به چشمم ز دور پیکر خویش
[M2]چو در جحیم دل کافران به‌روز عقاب
[B][M1]گذر نکرد به پیش دلم چو دید که هست
[M2]دلم سپهر و شهاب اندرو مدیح شهاب
[B][M1]شهابِ دینِ خدا مُقْتَدیٰ مؤیّد ملک
[M2]ظهیر دولت و پیرایهٔ اولوالالباب
[B][M1]کریم بار خدایی‌ که اهل حکمت را
[M2]به حکم عقل ز درگاه او سزد محراب
[B][M1]کتاب و کِلک همه کاتبان ستوده شود
[M2]چو کلک او بنگارد صحیفهٔ به‌کتاب
[B][M1]چو نیزه گیرد و شمشیر ازو بیاموزند
[M2]یلان رزم و سران سپه طعان و ضراب
[B][M1]به بخشش کف او ساعتی وفا نکند
[M2]اگر ستاره درم‌ گردد و فلک ضراب
[B][M1]بود چو فایده در لفظ اگر نگاه کنی
[M2]ز نیکویی لقبش در میانهٔ القاب
[B][M1]بود چو واسطه در عِقد اگر قیاس کنی
[M2]ز روشنی نسبش در میانهٔ انساب
[B][M1]ایا ز غایت احسانت‌ گرم‌ گشته قلوب
[M2]و یا ز قوّت فرمانت نرم‌ گشته رقاب
[B][M1]شعاع بخت تو تا آدم است بر اسلاف
[M2]لباس جاه تو تا محشرست بر أعقاب
[B][M1]به زیر هر هنرت جوهری است از حکمت
[M2]به زیر هر سخنت دفتری است از آداب
[B][M1]به طبع جغد شود هر که دشمن تو بود
[M2]که جغدوار نجوید مگر دیار خراب
[B][M1]بر ضمیر تو زیبد منجمان تو را
[M2]مَجرّه تخته و ماه دو هفته اُسطُرلاب
[B][M1]هزار دانهٔ گوهر بود به بیداری
[M2]ز ابر جود تو یک قطره دیدن اندر خواب
[B][M1]اگر سؤال کند سائلی ز رجعت روح
[M2]کفِ جواد تو او را کفایت است جواب
[B][M1]اگر تُراب ز دست تو یابدی باران
[M2]به جای سبزه زَبَرجَد برون دمد ز تراب
[B][M1]بر آن زمین‌ که تو را آرزوی صید بود
[M2]حسود را حسد آید در آن زمین ز کِلاب
[B][M1]ز خیمهٔ ظفرت نقش نسترد گردون
[M2]چگونه یارد از دشمنی گسست طناب
[B][M1]مجالسند به لفظ اندرون ولیّ وعدوت
[M2]که آن همیشه مُصیب است و این همیشه مُصاب
[B][M1]در آفرین تو ماند به روی حورالعین
[M2]قصیده‌های چو آب من از ملاحت و آب
[B][M1]چون من به مدح تو مشکین‌ کنم صحیفهٔ سیم
[M2]سبب کند به معانی مُسَبّب الاسباب
[B][M1]ز بهر روی تو فالی گرفتم از مُصحَف
[M2]برآمد آیت «طوبی لَهُم و حُسن مآب‌»
[B][M1]به‌ وقت آن‌ که به حج حاجیان شتاب کنند
[M2]چو حاجیان سوی درگاهت آمدم به‌ شتاب
[B][M1]اگر قبول‌ کنی خویشتن به موسم حج
[M2]کنم ز بهر تو قربان برین مبارک باب
[B][M1]اگرچه هست به چشمت مرا ز تو اعزاز
[M2]وگرچه هست به نعمت‌ مرا ز تو اَنجاب
[B][M1]بدین قصیده سزد گر زیادتی یابم
[M2]که لفظهاش بدیع است و وصفهاش عِجاب
[B][M1]به وزن وقافیت آن که عَسجُدی گوید:
[M2]«‌غلام‌وار میان بسته و گشاده نقاب‌»
[B][M1]همیشه تا که به عشق اندرون خبر گویند
[M2]ز حال عُروه و عَفرا و حال دَعد و رُباب
[B][M1]به شش دلیل طرب مجلس تو خرّم باد
[M2]به نای و بربط و تنبور و طبل و چنگ و رباب
[B][M1]همیشه تا که به وصف اندرون مجرّه بود
[M2]چو جوی شیر و فلک چون زمردین دولاب
[B][M1]سر عدوت چو دولاب باد گرداگرد
[M2]دو جوی خون به‌ رخش پر ز درد و حسرت‌ و تاب
[B][M1]بنان تو گه بخشش مُقَسّمُ الارزاق
[M2]نهان تو گه کوشش مفتح الابواب
[B][M1]سرای مادح تو چون خزاین مَلِکان
[M2]ز بَدره‌های زر سرخ و رزمه‌های ثیاب
[A]
[B][M1]بر ماه لاله ‌داری و بر لاله مشک ناب
[M2]در مشک حلقه‌داری و در حلقه بند و تاب
[B][M1]میگون لب است و مغزم از آن می پر از خُمار
[M2]گلگون رخ است و چشمم از آن‌ گل پر از گلاب
[B][M1]خصم من است زلفش وگر نیست پس چرا
[M2]دارد حلال خونم و دارد حرام خواب
[B][M1]از آب روی اوست همه آتش دلم
[M2]کس دیده آتشی‌که بود قوتش به آب
[B][M1]او ساکن دل است و خراب است مسکنش
[M2]آسوده ساکنی است‌ که شد مسکنش خراب
[B][M1]جستم ز راه عشق و ببستم ره خطا
[M2]جستم مدیح میر وگشادم در صواب
[B][M1]میر بزرگوار عبیدالله آن که هست
[M2]در ملک شه موید و در دین حق شهاب
[B][M1]و‌حی است آفرینش و آن وحی را مدام
[M2]هفت اخترند کاتب و هفت آسمان کتاب
[B][M1]اندر حریم دولت او جای ساخته است
[M2]در چشم خویش بچهٔ ‌گنجشک را عقاب
[B][M1]گر بر غراب همت او سایه‌گسترد
[M2]طاوس‌وار جلوه دهد خویش را غُراب
[B][M1]ایمان و کفر گشت‌ گل مهر و کین او
[M2]کان اصل راحت آمد و این مایهٔ عذاب
[B][M1]زو مهر او طلب‌که به‌دنیا و آخرت
[M2]دولت دهد مرادت و ایزد دهد ثواب
[B][M1]انگشت او زبان شد و جود اندرو سخن
[M2]زر هست از او سوال و همه خلق را جواب
[B][M1]جامی ز سیم پاک فرستاد نزد من
[M2]پر عود خام و عنبر سارا و مشک ناب
[B][M1]یک شکل او مدور و یک شکل او دراز
[M2]چون پاره پاره ابر سیه پیش آفتاب
[B][M1]گفتی که هست عارض سیمین دلبرم
[M2]در زیر زلف بسته از او بر قصب نقاب
[B][M1]پیروزه روی موم بیاراسته به مهر
[M2]مهری شریف تر ز دعاهای مستجاب
[B][M1]کردم بدین کرامت بر جود او ثنا
[M2]خوردم بدین لطافت بر یاد او شراب
[B][M1]روشن شد از مدایح او طبع من چنانک
[M2]چرخ از ستاره و صدف از لؤلؤ خوشاب
[B][M1]توفیق خواستم ز خداوند تا کنم
[M2]در ‌شیب‌ شکر نعمت و احسا‌نش چون شباب
[B][M1]تا قبله سازم آنجا کاورا بود عنان
[M2]تا کعبه سازم آنجا کاو را بود رکاب
[B][M1]در حلم و جود باد درنگ و شتاب او
[M2]تا خاک را درنگ بود باد را شتاب
[B][M1]از همتش به اهل معالی رسیده باد
[M2]اِنعام بی‌نهایت و اِحسان بی‌حساب
[A]
[B][M1]به فال فرّخ و عزم درست و رأی صواب
[M2]سفر گزیدم و کردم سوی رحیل شتاب
[B][M1]نماز شام که از شب نقاب بست هوا
[M2]رسید نزد من آن آفتاب مشک نقاب
[B][M1]روان او شده بی‌بند و جَعد او پُربند
[M2]میان او شده بی‌تاب و زلف او پُر تاب
[B][M1]به شاخِ سِدره به رغم شکوفهٔ بادام
[M2]همی فشاند ز بادام لؤلؤ خوشاب
[B][M1]همی‌کشید و همی‌کند او چو دلشدگان
[M2]زگل بنفشه و سنبل به ‌فندق از عنّاب
[B][M1]به مهرگفت مراکای شکسته بیعت من
[M2]سفرگزیده به عزم درست ورای صواب
[B][M1]اگر دل تو به تحقیق جایگاه وفاست
[M2]دلم متاب و ازین جایگاه روی متاب
[B][M1]هر آن‌کسی که نباشد به‌شهر و خانهٔ خویش
[M2]بود غریب وکشد نوحه بر غریب غراب
[B][M1]مشو ز خانه جدا و مجوی رنج سفر
[M2]که کس نخواهد و نگریزد از اُ‌ولوالالباب
[B][M1]جواب دادم و گفتم ز بهر رفتن من
[M2]تو را بسی سخنان رفت‌، گوش‌دار جواب
[B][M1]تو تشنه‌ای و منم چون سراب و معلوم است
[M2]که تشنه را نبود هیچ فایده ز سراب
[B][M1]وداع کن که هم‌اکنون که من بخواهم رفت
[M2]گسسته دل ز نشابور و صحبت احباب
[B][M1]مراست شکر و تو را صبر کردگار دهد
[M2]مرا به شکر جزا و تو را به صبر ثواب
[B][M1]بگفتم این سخن و در برش ‌گرفتم تنگ
[M2]قضا میان من و او ز هجرکرده حجاب
[B][M1]بدان قضا چو رضا دادم اندر آن ساعت
[M2]نشستم از بَرِ دیو جهنده همچو شهاب
[B][M1]گه شتاب چو صَر‌صَر ‌گه درنگ چو کوه
[M2]گه فراز کبوتر گه نشیب عقاب
[B][M1]تکاور شَبه رنگ و به شب زمین پیمای
[M2]شبی‌ که بود ز قطرانش‌ مَعجَر و جُلباب
[B][M1]زمانه توسن هامون ‌گرفته در سنبل
[M2]هوا حواصِل‌ گردون نهفته در سنجاب
[B][M1]زمین چو غالیه‌ای بیخته بر او زنگار
[M2]فلک چو آینه‌ای ریخته بر او سیماب
[B][M1]چو آهنین سپری چرخ درکف برجیس
[M2]بر آن سپر چو یکی‌ کوکبه ز نقرهٔ ناب
[B][M1]به‌جای خانه و آواز عود دشت و جبل
[M2]به‌جای نقل و می ناب شوره و شوراب
[B][M1]ستارگان چو درم ها زده ز نقرهٔ سیم
[M2]سپید و روشن‌ گردون چو دکّهٔ ضَرّاب
[B][M1]فلک چو آب شمر ایستاده و مریخ
[M2]چنانکه شعلهٔ آتش بود میانهٔ آب
[B][M1]بسیط چرخ چو میدان سبز و زهره چو گوی
[M2]چگونه گویی کرده به زغفرانش‌ خَضاب
[B][M1]سپهر چون کف قلّاب و اندرو کیوان
[M2]بگونهٔ درمی قلب در کف قَلاّب
[B][M1]چو بحر ژرف سپهر و چو لنگری زرین
[M2]فتاده در بن بحر آفتاب روشن تاب
[B][M1]ز اوج خویش عَطارُد چنان نمود همی
[M2]که از عقیق یکی مهره درکف لعاب
[B][M1]مه چهارده جون آسیای سیمین بود
[M2]سپهر گردان همچون زمرّدین دولاب
[B][M1]فلک چو مسجد و ماه دو هفته چون قندیل
[M2]بَناتِ نَعش چو منبر، مَجَرّه چون محراب
[B][M1]سپهر گفتی چون لاژورد تقویم است
[M2]مَجَّره جدول تقویم و مه چو اُ‌صْطُرلاب
[B][M1]مثال پروین گفتی که شاخ طوبی بود
[M2]مثال جوزا مانند سیمگون اَکواب
[B][M1]بهشت بود سپهر و مجرّه جوی بهشت‌
[M2]بزرگ و خُرد کواکب کواعبِ اَتراب
[B][M1]ستور من به‌چنین شب همی سپرد رهی
[M2]رهی خوش و سبک آهنگ و بی‌بلا و عِقاب
[B][M1]نه بیم ژالهٔ برف و نه ترس باد سموم
[M2]نه هول دزد کمین و نه سهم غول و ذِئاب
[B][M1]ز بس‌کَلاب و مزارع ز بس شبان و رمه
[M2]پر از خروش خروس و پر از نفیر کلاب
[B][M1]ز لاله گفتی شنگرف‌گون شده است جَبَل
[M2]ز سبزه‌گفتی زنگارگون شدست تراب
[B][M1]هزار نافه ز هر بقعه‌ای‌ گشوده صبا
[M2]هزار عُقده به هر منزلی‌ گسسته سحاب
[B][M1]مرا شتاب گرفته به‌ حضرت شرفی
[M2]چو حاجیان که نمایند سوی کعبه شتاب
[B][M1]به‌ گوش دل ز سعادت همی شنیدم من
[M2]که حضرت شرف‌الملک هست حُسن مآب
[B][M1]امین حضرت ابوسعد کز سعادت او
[M2]فزوده حشمت اسلاف و دولت اَعقاب
[B][M1]بزرگ بار خدایی که رسم و سیرت اوست
[M2]فَذلک خرد اندر جریدهٔ آداب
[B][M1]ستوده خصلت و نیک اخترست در هر فن
[M2]بلندهمت و نام‌آورست در هر باب
[B][M1]کجا زبان و بنانش بیان کنند سخن
[M2]سخنور اندر باید شدن سوی کُتّاب
[B][M1]حساب دانش او راکرانه پیدا نیست
[M2]اگرچه ملک زمین را به دست اوست حساب
[B][M1]ز نقش خامهٔ او هست استواری ملک
[M2]چو استواری اعضای مردم از اعصاب
[B][M1]ز بهر خیمهٔ بختش به عالم عِلُوی
[M2]هم از فلک فلکه است و هم از نجوم طناب
[B][M1]نشاط خلق جهان از ثیاب و زر باسد
[M2]نشاط اوست ز خواهندگان زرّ و ثیاب
[B][M1]اگر قیاس کنی پیش چشم همت او
[M2]چه گنج خانهٔ قارون چه نیم پرّ ذباب
[B][M1]اَیا کریمی ‌کاندر حریم دولت تو
[M2]ندیم غُرمْ شود شیر شرزه اندر غاب
[B][M1]کسی که با تو به میدان فضل بازد گوی
[M2]همی دَوَد دل او همچو گوی در طَبْطاب
[B][M1]بسا کسا که همی لاف زد ز درگه خویش
[M2]به درگه تو کنون خَرّ راکعاً وأناب
[B][M1]در آن وطن که ز ارباب عقل انجمن است
[M2]تویی به حجت تحقیق سَیّدالالباب
[B][M1]ز توست مَفخرِ احرار و سروران عَجَم
[M2]چنان کجا که رسول است مَفخَرُالاعراب
[B][M1]ز کافیان جهان هر که یافته است به حق
[M2]هم از خلیفه لقب هم ز شهریار خطاب
[B][M1]ز تاب خشم تو رگهای دشمن اندر تن
[M2]ز هم گسسته شود همچو توزی از مهتاب
[B][M1]ثنا و شکر تو دارد همی به بسم‌الله
[M2]هم افتتاح کلام و هم ابتدای کتاب
[B][M1]همیشه محتشمان را به رای روشن توست
[M2]به نزد شاه و وزیرش قبول و رونق و آب
[B][M1]از آن ‌گروه یکی را چو رای تو نبود
[M2]نه از مخاطبه‌اش رونق است و نز القاب
[B][M1]که یار علت ‌کین تو دل ضعیف بود
[M2]نه از قَرَنفل سودش بود نه از جلّاب
[B][M1]مخالفان تو را در مصافگاه اجل
[M2]همیشه هست به‌ شمشیر مرگ ضرب رقاب
[B][M1]فراق حضرت تو جان من بفرسودست
[M2]گواست بر دل من بنده ایزد وهاب
[B][M1]به‌جان تو که درو هیچگه نبود مرا
[M2]فراغتی ز شراب و کباب و چنگ و رباب
[B][M1]رباب نالهٔ من بود و چنگ قامت من
[M2]سرشک من چو شراب و دلم به سان‌کباب
[B][M1]همه ثنای تو گفتم به وقت بیداری
[M2]همه لقای تو دیدم چو بودم اندر خواب
[B][M1]سپاس دارم از ایزدْ کنون که شاد شدم
[M2]بدین همایون بیت و بدین مبارک باب
[B][M1]گذشته رفت و زین پس مرا نخواهد بود
[M2]ز خدمت تو فراق و ز حضرت تو ذِهاب
[B][M1]همیشه تا که مصیب و مصاب در عالم
[M2]همی بود ز قضای مُسَبّبُ الاسباب
[B][M1]موافقان تو باشند شادمان و مُصیب
[M2]مخالفان تو باشند مستمند و مصاب
[B][M1]تو را مباد تهی از چهار چیز دو دست
[M2]ز کِلک و خاتم و زلف نگار و جام شراب
[A]
[B][M1]شدست باغ پر از رشته‌های در خوشاب
[M2]شدست راغ پر از توده‌های عنبر ناب
[B][M1]به باغ و راغ مگر ابر و باد داشته‌اند
[M2]به توده عنبر ناب و به رشته درِّ خوشاب
[B][M1]چمن شدست چو محراب و عندلیبب همی
[M2]زَبور خواند داود وار در محراب
[B][M1]هوا ز ابر جو پوشید جوشن و خُفتان
[M2]ز عکس خویش کمان کرده مهر روشن تاب
[B][M1]سرشک ابر گلاب و شکوفه کافور است
[M2]جو صَندل است به جوی و به فَرغَر اندر آب
[B][M1]هنوز ناشده طبع جهان به‌ غایت گرم
[M2]معالج است به کافور و صندل است و گلاب
[B][M1]ز غنچهٔ‌ گل و از شاخ بید باد صبا
[M2]زُمّردین پیکان کرد و بُسَّدین نشّاب
[B][M1]میان سبزه نگر برگ لالهٔ نُعمان
[M2]میان لالهٔ نُعمان نگر سرشک سحاب
[B][M1]یکی چنانکه به زنگار برزنی شنگرف
[M2]یکی چنانکه به شنگرف برزنی سیماب
[B][M1]همی شود مَطَر اندر تُراب مروارید
[M2]به فعل و طبع نگر چون صدف شدست تراب
[B][M1]همی ز سیل بهاری شود سراب چو بحر
[M2]چنانکه بحر شود پیش جود خواجه سراب
[B][M1]غیاث دولت سلطان قوام دین رسول
[M2]نظامِ مُلک جهان سَیِّدِ اولوالالباب
[B][M1]وزیر شاه زمن سید زمانه که هست
[M2]به داد و دانش و دین چون پیمبر و اصحاب
[B][M1]بزرگوار وزیری که دست همت او
[M2]ز روی دولت و اقبال برگرفت -‌اب
[B][M1]حساب ملک جهان‌ گرچه زیر حلقهٔ اوست
[M2]برون شدست هنرهای او ز حد حساب
[B][M1]شهاب هست به لون و به شکل چون قلمش
[M2]فلک به قوّت آن دیو را زند به شهاب
[B][M1]حوادث فلکی در برابر نظرش
[M2]چنان بود که قصب‌ در برابر مهتاب
[B][M1]وزارت از قدم او فزود قیمت و قَدر
[M2]کفایت از قلم او گرفت رونق و آب
[B][M1]شتاب چرخ کجا عزم اوست هست درنگ
[M2]درنگ خاک کجا عزم اوست هست شتاب
[B][M1]اگرچه پست‌ کند کوه پیل مست به یشک
[M2]وگرچه ریزه کند سنگ شیر شرزه به‌ ناب
[B][M1]ایا گزیده چو طاعت به‌ روزگار مُشیب
[M2]آیا ستوده چو نعمت به‌ روزگار شباب
[B][M1]ز توست تا گه آدم جلالتِ اَسلاف
[M2]ز توست تا گه محشر سعادت اعقاب
[B][M1]دو دست بُخل ز جود تو بر شدست بلند
[M2]دو چشم جور ز عدل تو ‌در شدست به خواب
[B][M1]همیشه اسب نشاط تو هست در ناورد
[M2]همیشه تیر بقای تو هست در پرتاب
[B][M1]شود به امن تو آهو به ره ندیم هژبر
[M2]شود به فر تو تیهو به چَه‌ْ قرین عقاب
[B][M1]نه کوه حلم تو را دیده هیچکس پایان
[M2]نه بحر جود تو را دید هیچ کس پاباب
[B][M1]مگر که مهر تو ایمان شدست و کین تو کفر
[M2]که مهر و کین تو بر خلق رحمت‌ است و عذاب
[B][M1]بر آب دیده سر دشمنت همی‌ گردد
[M2]بلی چو دیده بود رود سر بود دولاب
[B][M1]ز رای توست صلاح و صواب عالم را
[M2]چو رای تو نبود کی بود صلاح و صواب
[B][M1]تویی مجیب و همه خلق سائلان تواند
[M2]مباد منقطع از عالم این سوال و جواب
[B][M1]سرای پردهٔ فرمان و ملک خسرو را
[M2]به شرق و غرب کشیدست همت تو طناب
[B][M1]به سوی غرب سبک کرده بود پار عنان
[M2]همی‌ گران کند امسال سوی شرق رکاب
[B][M1]همی ز جیحون امسال بگذرد بر فتح
[M2]چنانکه پار گذشت از فرات و دجله ز آب
[B][M1]چو ژرف درنگریم از ضمیر و فکرت توست
[M2]فتوح او به جهان اندرون شگفت و عجاب
[B][M1]مگر جهان فلک است و فتوح شاه نجوم
[M2]ضمیر و فکرت توست آفتاب و اصطرلاب
[B][M1]سخن دراز چه باید که دین و دنیا را
[M2]دو بیت کرد قضای مسبب‌الاسباب
[B][M1]یکی است بیت که از همت تو دارد وزن
[M2]یکی است بیت که از دولت تو دارد باب
[B][M1]ز اهل شعر و ادب هرکجا نکو سخن است
[M2]تویی مصنف شعر و مولف آداب
[B][M1]همی کنند ثنای تو افتتاح کلام
[M2]همی کنند مدیح تو ابتدای کتاب
[B][M1]مرا مدیح تو تفسیر آیت دین است
[M2]چه آیت! آیت طوبی لهم و حسن مآب
[B][M1]ز آفرین تو آراسته است دیوانم
[M2]درین جهان به ثناء و در آن جهان به ثواب
[B][M1]همیشه تا که حدیث معاشران جهان
[M2]همی ز چنگ و رباب‌ است و از شراب و کباب
[B][M1]دل و سرشک و قد و ناله ی حسود تو باد
[M2]همیشه همچو کباب و شراب و چنگ و رباب
[B][M1]ز کردگار به توفیق باد بر تو سلام
[M2]ز روزگار به اقبال باد بر تو خطاب
[B][M1]خراب کردهٔ هر کس تو کرده‌ای آباد
[M2]مباد تا ابد آباد کردهٔ تو خراب
[B][M1]خجسته بادت و فرخنده جشن نوروزی
[M2]موافقانت مصیب و مخالفانت مصاب
[A]
[B][M1]آفتابی را همی ماند رخش عنبر نقاب
[M2]هیچکس دیدست عنبر را نقاب از آفتاب
[B][M1]گر نقاب آفتاب و آسمان شاید ز ابر
[M2]آفتاب دلبران را شاید از عنبر نقاب
[B][M1]ساحر و عطار شد زلفش که هر چون بنگرم
[M2]پیشه دارد سِحر صِرف و مایه دارد مشک ناب
[B][M1]زآنکه خَمّ جَعْد او پشت مرا دارد به خَم
[M2]زانکه تاب زلف او جان مرا دارد به تاب
[B][M1]ظلم کردست آنکه اندر جعدش آوردست خم
[M2]جور کردست آنکه اندر زلفش افکندست تاب
[B][M1]آب رویش هر زمان اندر دلم آتش زند
[M2]تا دلم بر آتش هجران او گردد کباب
[B][M1]من چو خواهم کرد فریاد آب از آتش برکشم
[M2]او چو خواهد خورد تشویر آذر افروزد ز آب
[B][M1]کار صبر من شد از تیمار زلف او ضعیف
[M2]جای خواب من شد از وسواس چشم او خراب
[B][M1]صبر من بشکست آری بشکند تیمار صبر
[M2]خواب من بگسست‌ آری بگسلد وسواس خواب
[B][M1]زان نهفته در شکر بار تو در یاقوت سرخ
[M2]چشم ‌من ‌همچون ‌سحاب ‌و لعل‌ باران چون سحاب
[B][M1]گر به چشم اندر سرشکم لعل‌گون شد باک نیست
[M2]در دلم مدح خداوند است چون درّ خوشاب
[B][M1]نصر میر مومنین پروردگار ملک و دین
[M2]ملک سلطان را مؤیّد دین یزدان را شهاب
[B][M1]آن خداوندی که بر آرامگاه دولتش
[M2]ره به دستوری همی یابد دعای مستجاب
[B][M1]مَرْکَب اقبال او را در چراگاه بقا
[M2]عِقد و خَلخال همه حوران عِنان است و رکاب
[B][M1]رای او را هست‌گویی از بلندی و ضیاء
[M2]هم به گردون اتصال و هم به‌خورشید انتساب
[B][M1]حلم‌ او ‌دادست گویی خاک هامون را درنگ
[M2]جود او دادست گویی دور گردون را شتاب
[B][M1]اختر فرزانگی را با دلش هست اقتران
[M2]لشکر آزادگی را با کَفَش هست اِقتراب
[B][M1]حضرت او تا بود اعیان ملت را مآل
[M2]مجلس او تا بود ارکان دولت را مآب
[B][M1]ملت پیغمبری هرگز نیابد اِنقطاع
[M2]دولت شاهنشهی هرگز نبید انقلاب
[B][M1]آفتاب از آسمان در بُرج پیروزی رسید
[M2]سجده برد ایوا‌نش را حتی توارَت بِا‌لحجاب
[B][M1]پیش کیکاووس اگر بودی چو تو یک محتشم
[M2]هرگز از توران به ایران نامدی افراسیاب
[B][M1]ای مؤثر در همه کس همچو اَ‌جرام سپهر
[M2]ای ‌گرامی بر همه‌ کس همچو ایّام شباب
[B][M1]حق‌گزاری همچو آب و کامکاری همچو باد
[M2]سرفرازی همچو آتش بردباری چون تُراب
[B][M1]ذوالفقار بوتراب از آسمان آمد به‌زیر
[M2]هست گویی کلک تو چون ذوالفقار بوتُراب
[B][M1]از توکافی تر نبیند هیچکس در هیچ فن
[M2]وز تو عاقل تر نیابد هیچکس در هیچ باب
[B][M1]مرد اگرچه فضل دارد عاجز آید با تو هم
[M2]باز اگر چه صید گیرد عاجز آید با عُقاب
[B][M1]درگناه و در نیاز از توست هرکس را سؤال
[M2]زانکه جز بخشایش و بخشش نفرمایی جواب
[B][M1]آهن دولت تو را نرم است و هستی زین سبب
[M2]همچو داود پیمبر صاحب فَصلُ‌ا‌لخِطاب
[B][M1]در حساب عمر تو گردون تفاریقی نبشت
[M2]کان تفاریقش فذلک دارد از یوم‌الحساب
[B][M1]تا مرا مهر تو همچون خون به‌ رگ‌ها شد درون
[M2]از مشام من به ‌جای خوی همی آید گلاب
[B][M1]هست و خواهد بود از مدح و ثنای تو مرا
[M2]اندرین گیتی بزرگی و اندران گیتی ثواب
[B][M1]تا مصیب‌است آنکه بر فرقش همی پرد همای
[M2]تا مصاب است آن‌که بر مرگش همی غُرّد غُراب
[B][M1]نیکخواهت باد بر نعمت مهنا و مصیب
[M2]بدسگالت باد در مِحنت مُعزّا و مصاب
[B][M1]در دو دست تو دو چیز دلگشای جانفزا
[M2]در یکی زلف بتان و در یکی جام شراب
[A]
[B][M1]ماه است جام باده و شاه است آفتاب
[M2]سیارگان سپاه و فلک مجلس شراب
[B][M1]بر دست شهریار نهادست جام می
[M2]چون گوهر گداخته بر دست آفتاب
[B][M1]شاهی که پیش از آدم و دیدار آدمی
[M2]دولت همی نمود به‌دیدار او شتاب
[B][M1]صاحبقِران عدل که گردون به‌صد قِران
[M2]چون او نیاورد ملکی مالک الرقاب
[B][M1]ای داوری که چون بنشستی به تخت ملک
[M2]کردی ز نصرت و ظفر و فتح‌، فتح باب
[B][M1]بی‌دولت بلند تو عالم خراب بود
[M2]آباد شد به دولت تو عالم خراب
[B][M1]یک خطبه بی‌خطاب تو اندر جهان‌ کجاست
[M2]در هیچ خطبه‌ای نسزد جز تو را خطاب
[B][M1]گر بر تذرو سایهٔ عدل تو اوفتد
[M2]پیش تذرو سجده کند هر زمان عقاب
[B][M1]خدمت‌کند عنان و رکاب تورا فلک
[M2]چون دست در عنان زنی و پای در رکاب
[B][M1]آواز کوس تو چو سوی آسمان رسد
[M2]لبیک و مرحبا بود از آسمان جواب
[B][M1]تدبیر تو به تیر تو ماند از آن‌ کجا
[M2]هرگز نشد ز شست تو یک تیر ناصواب
[B][M1]پیش تو زرّ ناب چو دشمن شدست خوار
[M2]زان است روی دشمن تو همجو زرناب
[B][M1]رنج آمدست در دو جهان قسم دشمنت
[M2]اینجا کشید محنت و آنجا کشد عذاب
[B][M1]ایزد دعای سوختگان را بود مجیب
[M2]پس چون دعای دشمن تو نیست مستجاب
[B][M1]شاها تو را خدای به شاهنشهی و عدل
[M2]امروز داد دولت و فردا دهد ثواب
[B][M1]تعبیر خواب خویش سعادت کند همی
[M2]هر خسروی که روی تو بیند همی به خواب
[B][M1]زین پیش چهرهٔ طرب اندر نقاب بود
[M2]از باده خوردن تو برون آمد از نقاب
[B][M1]بفزود ملک را ز نشاط تو آب و قدر
[M2]چون چشم را ز روشنی و چشمه را ز آب
[B][M1]زاندیشهٔ ستایش تو خاطر رهی
[M2]همچون صدف شدست بر از لؤلؤ خوشاب
[B][M1]تا گل نشان‌ کند به چمن بر همی صبا
[M2]تا درفشان‌ کند به سمن بر همی سحاب
[B][M1]تا روی نیکوان بود از قطره‌های خون
[M2]چونانکه برچکد به‌گل سرخ برگلاب
[B][M1]فارغ مباد دست تو از جام پر نَبیدْ
[M2]خالی مباد بزم تو از چنگ و از رباب
[B][M1]بر هرکه دشمن تو بود کام دل‌بران
[M2]بر هر چه همت تو بود کام دل بیاب
[B][M1]تا آسمان بماند با آسمان بمان
[M2]تا مشتری بتابد با مشتری بتاب
[A]
[B][M1]نرگس پرخواب او از چشم من بردست خواب
[M2]سنبل پر تاب او در پشتم آور‌دست تاب
[B][M1]چشم‌من‌پرخواب‌ازآن شد پشت‌من پرتاب ازاین
[M2]وین دو حال از هر ‌دو پنداری همی بینم بخواب
[B][M1]آن چو سَحّاران اگر پیشه ندارد سِحر صرف
[M2]وین چو عَطّاران اگر مایه ندارد مشک ناب
[B][M1]چیست‌چندان رنگ‌وزرق ازسِحر آن برمشتری
[M2]چیست چندان رنگ و بوی از عطر این بر آفتاب
[B][M1]گر میان عاشق و معشوق هنگام طرب
[M2]شرم و حشمت را شراب از پیش بردارد حجاب
[B][M1]خویشتن را در حجاب شرم و حشمت‌تُرک من
[M2]بیشتر پوشد همی چون بیشتر نوشد شراب
[B][M1]راست پنداری‌که کافور وگلاب است ای شگفت
[M2]چون شکفته‌ عارضش خوی‌ گیر‌د از شرم‌ و عتاب
[B][M1]من دلی ‌دارم ز عشقش گرم و پیش او شوم
[M2]تا مگر بنشاند این گرمی به کافور و گلاب
[B][M1]وصف خوبان را به چشم اندر خیال روی او
[M2]چون مه اندر آینه است و چون ستاره اندر آب
[B][M1]گر خیال او نه ماه است و ستاره پس چراست
[M2]نور او آسان نمای و وصل او دشوار یاب
[B][M1]عاشقان را گر وصال و صحبت آن ماهروی
[M2]خوشترست از عمر و مال و تندرستی و شباب
[B][M1]عاقلان را از وصال و صحبت او خوشترست
[M2]خدمت سلطان اعظم خسرو مالک رقاب
[B][M1]کعبهٔ محمودیان و قبلهٔ مسعودیان
[M2]فخر سلطانان علاء دین و دنیا بوشهاب
[B][M1]بادشاه تاجور بهرامشاه نامور
[M2]آنکه از نامش بزرگی یافت القاب و خطاب
[B][M1]آنکه او را هست ابراهیم بن مسعود جد
[M2]وانکه او را هست مسعو‌دبن ابراهیم باب
[B][M1]رسم او چون رسم محمودست جد جد او
[M2]بت‌پرستان کشتن و بتخانه‌ها کردن خراب
[B][M1]آن‌که اندر دولت او مستجاب آمد دعا
[M2]برتر آمد دولت او از دعای مستجاب
[B][M1]پیش تیغ او نقاب از روی بگشاید ظفر
[M2]چون ز گرد رزم بر روی هوا بندد نقاب
[B][M1]از غراب آموخت رفتن دشمنش در ز‌یر بند
[M2]زانکه بودش مرغوای بد ز آواز غراب
[B][M1]شد کباب از خنجر او بدسگالان را جگر
[M2]هرکجا خنجر بود آتش جگر باشد کباب
[B][M1]بر زمین هند و سِند از هیبت شمشیر او
[M2]شیر غرنده نگردد یک زمان غایب ز غاب
[B][M1]کرد خالی عدل او زاولستان از اضطرار
[M2]کرد صافی تیغ او هندوستان از اضطراب
[B][M1]زانکه دارد بی‌فساد و بی‌خیانت ملک خویش
[M2]محتسب در ملک او شد بی‌نیاز از احتساب
[B][M1]گرچه میراث آمد او را شاهی از جد و پدر
[M2]آلت شاهی به نفس‌ خویش کرده است اکتساب
[B][M1]خیمهٔ اقبال او را بر سپهر لاژورد
[M2]هم بساط ‌است از مَجَرّه، هم طناب ‌است از شهاب
[B][M1]کان یکی باشد سپید و پهن چون سیمین بساط
[M2]واندگر باشد دراز و زرد چون زرین طناب
[B][M1]در وفا و شکر او از بُست تا اقصای هند
[M2]یک‌دلند و یک‌زبان خرد و بزرگ و شیخ و شاب
[B][M1]کرده اند اوصاف او را افتتاح هر کلام
[M2]کرده‌اند اخبار او را ابتدای هرکتاب
[B][M1]ای مبارک خسروی‌کز عدل تو یابد امان
[M2]سینه دُرّاج و کبک از چِنگَل باز و عقاب
[B][M1]خلق را بهتر غنیمت‌ عدل توست از بهر آنک
[M2]آشتی دادست عدل تو غَنَم را با ذِئاب
[B][M1]ملک و عمرت را چه باک ازکید و مکر دشمنان
[M2]کوه و دریا را چه باک از سایهٔ پر ذُباب
[B][M1]شیر پر دل راکند فر جبین تو جبان
[M2]خصم مخطی راکند رای مصیب تو مصاب
[B][M1]آهن پولاد با عزمت ندارد محکمی
[M2]آذر خَرّاد با خشمت ندارد التهاب
[B][M1]بهره از طبع تو گیرد، زان سبک باشد هوا
[M2]مایه از حلم تو یابد زان‌گران باشد تراب
[B][M1]چرخ اگر جانی نبودی شمس اگر گفتی سخن
[M2]شیر اگر سُخره نبودی بحر اگر بودی خوش آب
[B][M1]از علا و نور و از سهم و سخا با هر چهار
[M2]گر تورا مانند و همتا کردمی بودی صواب
[B][M1]این صفت هرگز نباشد دلپسند از هیچ روی
[M2]وین سخن هرگز نباشد دلپذیر از هیچ باب
[B][M1]زانکه چرخ و شمس و شعر و بحر در جنب تو اند
[M2]چون‌ زمین‌ و چون‌ سُها و چون گوزن و چون سراب
[B][M1]گاه رعد از بهر تیغ تو زند بر برق بانگ
[M2]گاه برق از بهر جود تو بخندد بر سحاب
[B][M1]برق با جود تو گویی ابر را گوید مبار
[M2]رعد با تیغ تو گویی برق را گوید متاب
[B][M1]آنچه در هیجا تو کردستی به شمشیر و به تیر
[M2]پیل نتواند بی‌شک و شیر نتواند به‌ناب
[B][M1]نام تو مد‌روس کرد آوازهٔ اسفندیار
[M2]ذکر تو منسوخ کرد افسانهٔ افراسیاب
[B][M1]فتح را چون بر د‌ر غزنین سبک کردی عنان
[M2]رزم را چون بر لب سیحون‌گران کردی رکاب
[B][M1]از ملک تایید بود آغاز رزمت را مدد
[M2]وز فلک لبیک بود آواز کوست را جواب
[B][M1]جوش بود از جیش تو د‌ر سومنات و مو‌لتان
[M2]گرد بود از رزم تو در پنجشیر و اندراب
[B][M1]پای پیلان را ز مغز حاسدان کردی طلی
[M2]موی اسبان را به ‌خون دشمنان کردی خضاب
[B][M1]معجز موسی است ‌گفتی ر‌مح تو گاه طعان
[M2]دست بویحیی است ‌گفتی تیغ تو گاه ضِراب
[B][M1]آن یکی را ‌در جبین جاودان جستی سنان
[M2]وین دگر را از روان راویان ‌کردی قراب
[B][M1]چون نبود اندر خور باران رحمت دشمنت
[M2]بر سرش بارید شمشیر تو باران عذاب
[B][M1]روح بی‌ جسمش معذّب شد به‌ زندان سَقَر
[M2]جسم بی‌روحش مُنَقَّط شد به دندان گلاب
[B][M1]در هزیمت شد کسی بیچاره و مسکین بماند
[M2]نیزه در دستش عصا گشت و کماندانش جراب
[B][M1]او ندامت خورد و عمرش اوفتاد اندر نهیب
[M2]او هزیمت ‌گشت و مالش اوفتاد اندر نهاب
[B][M1]معصیت در کین توست و طاعت اندر مهر تو
[M2]دوستانت را ثواب و دشمنانت را عقاب
[B][M1]آفرین بر بارهٔ آهو تک شبرنگ تو
[M2]آنکه در اعجاز رفتارش بود عجز دَواب
[B][M1]گاه جستن برق را با او نباشد هیچ زور
[M2]گاه رفتن باد را با او نباشد هیچ تاب
[B][M1]گردن ماهی بساید چون ازو خواهی درنگ
[M2]دامن صَرصَر بگیرد چون ازو جویی شتاب
[B][M1]شهریارا، گرچه از انعام تو هنگام مدح
[M2]شاعران را هم ذَهَب تشریف باشد هم ثیاب
[B][M1]دوست تر دارد معزی از ثیاب و از ذ‌هب
[M2]خاک پای قاصدانت در ایاب و در ذهاب
[B][M1]تاکه از لفظ سما باشد سمو را انشقاق
[M2]تاکه از بحر هزج باشد رجز را انشعاب
[B][M1]انشقاق و انشعاب یُمن و یُسر اندر جهان
[M2]از یمین و از یسارت باد تا یوم‌الحساب
[B][M1]تا چمن پژمرده گردد د‌ر مه کانون و د‌ی
[M2]تا هوا تفسیده گردد ‌در مه ایلول و آب
[B][M1]سال و مه باد از نَوالت بندگان را آب و نان
[M2]روز و شب باد از قبولت بندگان را جاه و آب
[B][M1]در مَظالِم ملک را توقیع تو حَبلُ‌المتین
[M2]در ضیافت خلق را احسان تو حُسن المآب
[B][M1]سوی کیوان رفته از میدان و از ایوان تو
[M2]نعرهٔ‌کوس و تبیره نالهٔ جنگ و رباب
[B][M1]خون خصم و آب رز د‌ر خنجر و در ساغرت
[M2]همچو در مینا و لؤلؤ لعل و یاقوت مُذاب
[A]
[B][M1]منت ایزد را که روشن شد ز نور آفتاب
[M2]آسمان دولت و ملک شه مالک رقاب
[B][M1]از ‌خراسان آفتاب آید همی سوی عراق
[M2]از عراق آمد کنون سوی خراسان آفتاب
[B][M1]آفتابی بر سپهر فضل صافی از غبار
[M2]آفتابی در بروج سَعد خالی از حجاب
[B][M1]آفتابی اختیار دولت صاحب قِران
[M2]آفتابی افتخار ملت صاحب کتاب
[B][M1]سَیّد ‌نیا معین دین پیغمر که هست
[M2]همچو داود پیمبر صاحب فصل‌الخطاب
[B][M1]صاحب عادل نصیر دولت عالی که هست
[M2]حمد و نُصرت را ز نام و کُنیتِ او انشعاب
[B][M1]صدر عالم قبلهٔ اولاد آدم کز شرف
[M2]پیش از آدم بود عالم را به عدل او شتاب
[B][M1]با رسوم او جهان از یاد بگذارد همی
[M2]آنچه از فخر و شرف دیدست از صدر و شهاب
[B][M1]کار گیتی چون مُفَوّض کرد شاهنشه بدوی
[M2]حال گیتی استقامت یافت بعد از انقلاب
[B][M1]هست شاهنشاه صاحب دولت و صاحب قِران
[M2]رای صاحب دولت و صاحب قِران باشد صواب
[B][M1]مستجاب آمد دعای خلق در ایام او
[M2]تا ز رفعت قدر او شد چون دعای مستجاب
[B][M1]گر منوچهربن ایرج را چنو بودی وزیر
[M2]ملک ایران کی گرفتی مدتی افراسیاب
[B][M1]باش تا در راه درگاهش سبک گردد عنان
[M2]باش تا سوی شهنشاهش گران گردد رکاب
[B][M1]باش تا از راه امر و نهی بگشاید گره
[M2]باش تا از روی حل و عقد بگشاید نقاب
[B][M1]باش تا مُسْتَقْبَلان آیند پیش موکبش
[M2]آرزومند قبولش امتی از شیخ و شاب
[B][M1]سروران دولت او سرکشیده بر فلک
[M2]کافیان خدمت او رخ نهاده بر تراب
[B][M1]ای مبارک ابر رحمت‌، بر همه‌ گیتی ببار
[M2]ای همایون بدر دولت‌، بر همه عالم بتاب
[B][M1]در کفایت نام جوی از پادشاه نامجوی
[M2]در وزارت کامیاب از پادشاه کامیاب
[B][M1]مدت سی سال در ملک سلاطین کرده‌ای
[M2]منت شاهان و شکر رادمردان اکتساب
[B][M1]کدخدایی کن خداوند جهان را مدتی
[M2]تا جهان خالی کنی از اضطرار و اضطراب
[B][M1]دولت سلطان محمد گر ز تو ترتیب یافت
[M2]ملک سلطان سنجر اکنون از تو یابد جاه و آب
[B][M1]آهوان را گر ز دندان کِلاب آفت رسید
[M2]ور بود آشوب میشان را ز دندان ذِئاب
[B][M1]میش و آهو هر دو از عدل تو اکنون ایمند
[M2]هم ز چنگال ذِئاب و هم ز دندان کِلاب
[B][M1]در مسالک نیست با امن تو رسم بدرقه
[M2]در ممالک نیست با امن تو جای احتساب
[B][M1]عفو تو چون چیره گردد آب از آتش برکند
[M2]خشم تو چون تیز گردد آتش انگیزد ز آب
[B][M1]ور رسد پیغام تو یک راه سوی آسمان
[M2]مرحبا با حَبّذا از آسمان گیرد جواب
[B][M1]دوستان و دشمنانت را ز مهر و کین توست
[M2]در بهشت امید رحمت در سَقَر بیم عذاب
[B][M1]خُلد را بیند به خواب آن کاو تو را بیند به باد
[M2]بخت را بیند به یاد آن کاو تو را بیند به خواب
[B][M1]آسمان تا دامن محشر نبودی پایدار
[M2]گر به‌قدر تو نبودی آسمان را انتساب
[B][M1]تیر ترکان تو را پر عقاب آمد به کار
[M2]زان شرف شد در جهان شاه همه مرغان عقاب
[B][M1]حاتم و نعمان و مَعن امروز اگر پیدا شوند
[M2]هرسه راگاه جوانمردی نباشد با تو تاب
[B][M1]همت تو بشکند بازار ایشان همچنانک
[M2]مهر تابان بشکند بازار نور ماهتاب
[B][M1]بخت میمون تو چون بر هفت گردون خیمه زد
[M2]اختران بستند با تختت طناب اندر طناب
[B][M1]بند و زندان ساخت چون صاحب خبر کیوان پیر
[M2]تا کند در بند و زندان دشمنانت را عقاب
[B][M1]مشتری بر خیر و طاعت داشت در دنیا تو را
[M2]تا به خیر و طاعت از یزدان تو را باشد ثواب
[B][M1]بر مثال جنگیان مِرّیخ شد پرخاشجوی
[M2]تا به قهر بد سگالت برکشد تیر از قِراب
[B][M1]آفتاب از بهر آن تا تو ببخشی روز بزم
[M2]کرد سنگ خاره را پرگوهر و پر زرّ ناب
[B][M1]زهره شد چون مطربان رامش فزای ورودزن
[M2]تا زند هنگام رامش پیش تو چنگ و رباب
[B][M1]ای به نفس خویش تنها امتی همچون خلیل
[M2]مقبل فی کل فن، معجز فی کل باب
[B][M1]ای نیابت داده در علم و جوانمردی تو را
[M2]تا به خیر و طاعت از یزدان تو را باشد ثواب
[B][M1]عذر من بپذیر اگرچه هستم از تقصیر خویش
[M2]هم سزاوار ملامت، هم سزاوار عتاب
[B][M1]از وصالت ‌گشت فالم سعد چون فرّ همای
[M2]گر ز هجرت بود حالم تیره چون پر غراب
[B][M1]اندر این مدت که بودم من ز دیدار تو فرد
[M2]جفت بودم با رباب و باکباب و با شراب
[B][M1]بود اشکم چون شراب لعل در زرینه جام
[M2]ناله جون زیر رباب و دل چو بر آ‌تس‌کباب
[B][M1]شکر یزد‌ان را که روزی کرد ازین خدمت مرا
[M2]لذت خیرالمنال و راحت حسن‌المآب
[B][M1]تا مدیح تو همی‌گویم به‌هنگام ‌مشیب
[M2]گر ثنای تو همی گفتم به‌ ایام شباب
[B][M1]تا همی از مهر رخشان بر زمین باشد شعاع
[M2]تا همی از بحر جوشان بر هوا پاشد سحاب
[B][M1]مهر رخشان باد پیش رای تو همچون سها
[M2]بحر جوشان باد پیش دست تو همچون سراب
[B][M1]آنکه دل شادت نخواهد باد عیش او دژم
[M2]وان که آبادت نخواهد باد عمر او خراب
[B][M1]باغ اکرام تو را ریحان همه بو و لطف
[M2]ابر ا‌نعام تو را باران همه زر و ثیاب
[B][M1]روز و شب در خدمت تو ماه رویانی عجب
[M2]هر یکی را صنع یزدان دا‌ده شش چیز عجاب
[B][M1]چهرهٔ خوب و لب شیرین و بالای بلند
[M2]چشم مخمور و دهان تنگ و زلفین به تاب
[B][M1]باد با بخت تو سعدین فلک رااقتران
[M2]تا به یزدان بندگان را در سجودست ا‌قتراب
[B][M1]رای تو در دولت سلطان به هرکاری مصیب
[M2]دشمنان دولت از رای مصیب تو مصاب
[B][M1]تا گه محشر به توقیعات در دیوان شاه
[M2]کرده اقلام تو هفت اقلیم پر درّ خوشاب
[A]
[B][M1]چون ز بُرج شیر سوی خوشه آمد آفتاب
[M2]شد به ابر اندر نهان «حتی توارت بالحجاب»
[B][M1]ابر شد مانند چشم عاشقان اندر سِرشک
[M2]مهر شد مانند روی دلبران اندر نقاب
[B][M1]آمد آن خیل بهاری را کنون وقت مَشیب
[M2]آمد آن فصل خزانی را کنون روز شباب
[B][M1]ماه مهر آویخت زرّین حلقه در گوش چمن
[M2]تا به حنّا کرد گلبن دست زنگاری خضاب
[B][M1]باغ رنگ بی‌نفس دارد ز بیم ماه دی
[M2]تودهٔ کافور سوده زان همی ریزد سحاب
[B][M1]کوه را بر تارک اکنون هست ترک از سیمِ خام
[M2]باغ را برگردن اکنون عِقد هست از زرّ ناب
[B][M1]آن یکی را داد ابر از رایت مصری ردا
[M2]وین دگر را داد باد از مُلحَم رومی ثیاب
[B][M1]هندوی گندا شدست اندر میان باغ ماغ
[M2]نقرهٔ خارا شدست اندر میان حوض آب
[B][M1]برق چون بنمود چهره آتش اندر شد به کوه
[M2]زاغ چون بگشاد دیده بلبل اندر شد به ‌خواب
[B][M1]گشت پنهان لالهٔ شنگرف‌گون در زیر برف
[M2]گشت پنهان سوسن کافورگون اندر رضاب
[B][M1]آن یکی چون بدسگال دولت صاحبقِران
[M2]واندگر چون دوستدار خسرو مالک رقاب
[B][M1]خسرو عادل ملک فخرالمعالی بوعلی
[M2]داور هوشنگْ هوش و شاه پیغمبر خطاب
[B][M1]آن که کمتر خادم او برتر از اسفندیار
[M2]وانکه کمتر چاکر او برتر از افراسیاب
[B][M1]از مبارک نام او دارد معالی اِنشقاق
[M2]وز مؤید بخت او دارد سعادت انشعاب
[B][M1]موکب اجلال او را آمد از شعرا لگام
[M2]خیمهٔ فرمان او را آمد از طوبی طناب
[B][M1]میش با شمشیر تیزش سر فرازد بر پلنگ
[M2]بره با فرمان عزمش چیره گردد بر ذئاب
[B][M1]خاک هامون با وجودش برتر از اوج زُحَل
[M2]گنج قارون پیش خودش کمتر از پر ذباب
[B][M1]بر امید ترکش او زودتر بالد خدنگ
[M2]بر فراق دشمن او زارتر نالد رباب
[B][M1]دشمنانش را ز غسلین است در دوزخ طعام
[M2]دوستانش را ز تَسنیم است در جنت شراب
[B][M1]از سراب آبگون کس را نباشد منفعت
[M2]زانکه اندر شاً‌ن بدخواهان او آمد سراب
[B][M1]جاه و حشمت نیست الا در همایون درگهش
[M2]همچنان لارَطب و یابس نیست الا در کتاب
[B][M1]گر چون او یزدان به همت آفریدی دیگری
[M2]آمدستی بی‌نیازی خلق را از اکتساب
[B][M1]ای خداوندی که هستی جعفری و لنگری
[M2]داری از جعفر ظفر تا روز محشر فتح باب
[B][M1]چون تویی باید که دارد حیدر کرار غم
[M2]چون تویی باید که دارد جعفر طَیّار باب
[B][M1]پادشاهان نامه و نام تو را بر سر نهند
[M2]تا به نام توست شاهی و شرف را انتساب
[B][M1]مرکب تو همچو آب و آتش و خاک است و باد
[M2]در نشیب و در فراز و در درنگ و در شتاب
[B][M1]بفکند باد سبک را چون سبک سازی عنان
[M2]بشکند کوه گران را چون گران سازی رکاب
[B][M1]چون بپرّانی عقاب و باشه و شاهین و باز
[M2]هر یکی را در سر ‌چَنگَل بود صیدی عِجاب
[B][M1]زهره باشد صید باشه تیر باشد صید باز
[M2]مهر باشد صید شاهین مه بود صید عقاب
[B][M1]نیزهٔ سندان گذار و تیر خارا خوار تو
[M2]هر دو چون تقدیر یزدان است در رفتن صواب
[B][M1]زان یکی روز سیاست سروران را اضطرار
[M2]زین دگر روز شجاعت خسروان را اضطراب
[B][M1]هست چوگان تو مانند شهابی تیز ر‌جم
[M2]وان مدور گوی تو مانند جرم آفتاب
[B][M1]کی ربایند از تو شاهان ‌گوی هنگام نبرد
[M2]تا تو داری روز میدان آفتاب اندر شهاب
[B][M1]ای همیشه پیش تدبیر تو شاهان چون عبید
[M2]وی همیشه پیش شمشیر تو شیران چون ‌کلاب
[B][M1]تاکه جود تو به قزوین نیست یک ساکن فقیر
[M2]تا که عدل تو به قزوین نیست یک مسکن خراب
[B][M1]با جوال گوهر و صندوق زر بیرون شود
[M2]هر که او آید به قزوین با عصا و با جِراب
[B][M1]با پدر بودم به هر بقعت مهنّا و مصیب
[M2]بی‌پدر گشتم به هر مجلس معزا و مصاب
[B][M1]خسروا، بودم در این بقعت غریب و نوسفر
[M2]بر غریب و نوسفر ناگاه غُرّان شد غراب
[B][M1]پشت چون پشت یتیم بی‌پدر در انکسار
[M2]چشم چون چشم غریب نوسفر ‌در انسکاب
[B][M1]بر وفایش بود دعوی از قضا و از قَدَر
[M2]نیست ‌کس را با قضا و با قدر جنگ و عِتاب
[B][M1]جندگیرم من حببباب عمر او پنجا و شش
[M2]نیست دیدارش مرا روزی الی یو‌م ‌الحساب
[B][M1]گر پسندی پیش تو خدمت‌کنم همچون پدر
[M2]کز پدر فرزند را نیکوتر آید انتساب
[B][M1]من رهی را بی‌همایون طلعت تو مدتی
[M2]دیده اندر چشم خون‌ گشت و دل اندر بر کباب
[B][M1]گر به خدمت قصد کردم‌ گفت د‌ربان بار نیست
[M2]ور فرستادم یکی مدحت ندادندم جواب
[B][M1]رنگ رخسارم به زردی بود مانند ذهب
[M2]زانکه جز حرمان ندیدم د‌ر ایاب و در ذهاب
[B][M1]بر امید دیدن تو هر شبی کردم دعا
[M2]آن دعا را دوش‌ کرد ایزد تعالی مستجاب
[B][M1]تا که جان دارم خداوندا بدین عالی بساط
[M2]بارم از دریای خاطر هر زمان دُرِّ خوشاب
[B][M1]دولت پاینده را گویم که اِسْجد و ا‌قْتَرب
[M2]گر بیابم اختصاصی بر بساط اقتراب
[B][M1]تا بود تأثیر گردون گه صلاح و گه فساد
[M2]بدسگالان تو را بادا عقاب بی‌ثواب
[B][M1]مهرگان آمد خداوندا به شادی بگذران
[M2]آفتاب عالمی بر جملهٔ عالم بتاب
[B][M1]شهر گیر و ‌در گشای و دین پرست و کین ستان
[M2]ملک ‌دار و ملک بخش و کام جوی و کام یاب
[A]
[B][M1]اگر نشاط ‌کند دهر واجب‌ است و صواب
[M2]که کرد خسرو روی زمین نشاط شراب
[B][M1]رخ نشاط برون آمد از نقاب امروز
[M2]جو آتشی‌که مر او را زآب هست نقاب
[B][M1]اگر کسی صفت باده و پیاله کند
[M2]پیاله آب فسردست و باده آتش ناب
[B][M1]اگر چه آتش با آب ضد یکدگرند
[M2]به‌دست شاه موافق شدند آتش و آب
[B][M1]معزّ دین پیمبر مغیث امت او
[M2]شه ملوک زمین مالک قلوب و رقاب
[B][M1]شهی که داد خدایش بزرگوار سه چیز
[M2]ضمیر روشن و عزم درست و رای صواب
[B][M1]هنر ندارد قیمت مگر به سیرت او
[M2]صدف ندارد قیمت مگر به درّ خوشاب
[B][M1]سزد بقای دل و دولتش که چشم ستم
[M2]ز دولت و دل بیدار او شد اندر خواب
[B][M1]اگر زمانه سوالی کند که نصرت چیست
[M2]زمانه را ندهد جز به تیغ تیز جواب
[B][M1]فتوح همچو نجوم است و ملک همچو سیهر
[M2]ظفر منجم و شمشیر او چو اُسطرلاب
[B][M1]شدست تیغ وکف او در جحیم و نعیم
[M2]کز آن بلای نهیب است و زین امید ثواب
[B][M1]همی به‌تیغ اجل وهم او مخالف را
[M2]چنان زند که زند جرخ دیو را به شهاب
[B][M1]ایا ستودف صفت خسروی که درگه توست
[M2]جهان و خلق جهان را چو قبله و محراب
[B][M1]خراب بود جهان پیش ازین به‌دست ملوک
[M2]کنون به دست تو آباد شد جهان خراب
[B][M1]به فرّ عدل تو شد جای عندلیب و تذرو
[M2]همان زمین که بدی جای جغد و جای غُراب
[B][M1]بلند رای تو گوهر همی‌کند ز حَجَر
[M2]خجسته همت تو زر همی کند زتراب
[B][M1]برین حدیث شها شهر تو دلیل بس است
[M2]که از عمارت او یافت ملک رونق و آب
[B][M1]به دولت تو منجم بدو کشیده رقم
[M2]به همت تو مهندس برو نهاده طناب
[B][M1]سعادت ابدی کرده خاک او چو عبیر
[M2]عنایت فلکی کرده آب او چو گلاب
[B][M1]نوشته دست زمانه برو به خط قضا
[M2]حساب دولت و اقبال تا به روز حساب
[B][M1]نکرد هیچکس از جمع خسروان به درنگ
[M2]چنین وطن‌ که همی همتت‌ کند به شتاب
[B][M1]سحاب عدل تو بارنده شد برو نه عجب
[M2]اگر به عدل تو دیوار او رسد به سحاب
[B][M1]بساز شاها مانند این مبارک شهر
[M2]هزار شهر و زهر شهرکام خویش بیاب
[B][M1]همیشه تا که همی تابد آفتاب از چرخ
[M2]زتخت دولت‌ شاهی چو آفتاب بتاب
[B][M1]به شش دلیل طرب مجلس تو خرّم باد
[M2]به نای و بربط و تنبور و طبل و چنگ و رباب
[B][M1]به روزگار تو، ده شین بزرگ باد و عزیز
[M2]ز قدرت و ز قضای مُسبَّب الاسباب
[B][M1]شکار و شهر نو و شهریاری و شمشیر
[M2]شباب و شاب و شاهی و شکر و شعر و شراب
[A]
[B][M1]ای زمین را رای تو چون آسمان را آفتاب
[M2]عزم تو عزم درست و رای تو رای صواب
[B][M1]شهریار شهرگیری پادشاه ملک بخش
[M2]خسرو معجز فتوحی داور مالک رقاب
[B][M1]تا پدید آمد در ایام تو تاریخ فتوح
[M2]در کتب مَدروس گشت افسانهٔ افراسیاب
[B][M1]دین و دنیا را تو کردستی پناه از اضطرار
[M2]ملک و ملت را تو دادستی امان از اضطراب
[B][M1]در تن هر شاه اوردست فرمان تو خم
[M2]در دل هر شیر شمشیر تو افکندست تاب
[B][M1]چون هوا بندد نقاب ازگرد عالی موکبت
[M2]روزگار از چهرهٔ اقبال بگشاید نقاب
[B][M1]هرکجا کوس تو آوازی دهد در شرق و غرب
[M2]از ظفر، لبیک یابد هم در آن ساعت جواب
[B][M1]مرکب تو همچو آب و آتش است و خاک و باد
[M2]در نشیب و در فراز و در درنگ و در شتاب
[B][M1]زو دل حاسد سبک‌ گردد سر ‌دشمن گران
[M2]چون سبک کردی عنان و چون گران کردی رکاب
[B][M1]عدل تو آب است ازین معنی که مخلوقات را
[M2]هرگز از عدل تو نگریزد چو نگزیرد ز آب
[B][M1]چون شود بیدار پیروزی کند تعبیر خویش
[M2]هرکه او یک شب خیال عدل تو بیند بخواب
[B][M1]فیلسوفان آفتاب و شیر خوانندت‌ که هست
[M2]طالع تو شیر و صاحب طالع تو آفتاب
[B][M1]کی تواند حاسدی با تو چَخَیدن خیر خیر
[M2]سایه بر ‌دریای چین چون افکند پر ذباب
[B][M1]غول و دیوست از قیاس‌ آنکس که باتو سرکشد
[M2]تیغ تو چون صاعقه‌ است و تیر تو همچون‌ شهاب
[B][M1]ای پسندیده چو نعمت ای ستو‌ده چون خرد
[M2]ای گرانمایه چو دولت ای گرامی چون شباب
[B][M1]ابر نعمت برکسی باردکه توگویی ببار
[M2]بدر دولت برکسی تابد که تو گویی بتاب
[B][M1]روز بهروزی‌ کسی بیند که توگویی ببین
[M2]گنج پیروزی‌ کسی یابد که تو گویی بیاب
[B][M1]ذوالفقار بوتراب اندر عرب گر مدتی
[M2]کافران را کشت و پنهان کرد کفر اندر تراب
[B][M1]هم بدان معنی کنون شمشیر گوهردار توست
[M2]در عرب و اندر عجم چون ذوالفقار بوتراب
[B][M1]بر تن و جان تو هر مومن دعا گوید همی
[M2]وان دعا در دولت تو هست وقتی مستجاب
[B][M1]طبع من بنده به اقبال تو چون دریا شدست
[M2]واندرو مدح و ثنای توست چون در خوشاب
[B][M1]هر چه آبادست بر روی زمین ملک تو باد
[M2]تا عدو را کالبد زیر زمین گردد خراب
[B][M1]باد دائم در دو دست تو دو چیز دلگشای
[M2]در یکی زلف بتان و در یکی جام شراب
[A]
[B][M1]ای زلف و عارض تو به هم ابر و آفتاب
[M2]با بوی مشک و رنگ بَقَم ابر و آفتاب
[B][M1]بایسته آفرید و بدیع آفریدگار
[M2]هم زلف و عارض تو به ‌هم ابر و آفتاب
[B][M1]گه‌گه ز رَشک زلف تو و شرم عارضت
[M2]باشند جفت حسرت و غم ابر و آفتاب
[B][M1]از غم بود که گاه نهار و گه کسوف
[M2]دارند روی خویش دژم ابر و افتاب
[B][M1]در چهرهٔ بدایع اگر خصل ‌بشمرند
[M2]در پیش خط و خد تو کم ابر و افتاب
[B][M1]پس چون کنند گاه بدایع برابری
[M2]با خَط و خَدّ چون تو صنم ابر و آفتاب
[B][M1]در دست تو چو باغ اِرم ‌گشت و شهر عاد
[M2]چون شهر عاد و باغ ارم ابرو آفتاب
[B][M1]ساحر شدی مگر که نمایی همی به سِحْر
[M2]از رنگ و نقش عُقْده و خَم ابرو آفتاب
[B][M1]از برف و شَنْبلید کشیدند در غمت
[M2]بر موی و روی خلق رقم ابرو آفتاب
[B][M1]هرچند نادرست به هم برف و شَنْبَلید
[M2]آور‌ه‌اند هر دو به هم ابر و آفتاب
[B][M1]تو همچو آفتابی و اسب تو همچو ابر
[M2]دلها سپرده زیر قدم ابر و آفتاب
[B][M1]چون تو شوی سوار به‌خدمت همی شوند
[M2]اندر رکاب صدر عجم ابر و آفتاب
[B][M1]فرخ مجیر دولت عالی علی که هست
[M2]دست و دلش ز جود و کرم ابر و آفتاب
[B][M1]صَدْ‌ری که پیش هِمّت و احسان او شدند
[M2]از جملهٔ عبید و خدم ابر و آفتاب
[B][M1]بخت و قضا روند همی بر مراد او
[M2]چون بر مراد موسی و جم ابر و آفتاب
[B][M1]درگاه او حَرَم شد و هستند در طواف
[M2]چون حاجیان به گِرد حرم ابر و آفتاب
[B][M1]دارند بر فلک ز یمین و ضمیر او
[M2]رادیّ و روشنی به سَلَم ابر و آفتاب
[B][M1]با او به‌گاه بخشش اگر همسری‌ کنند
[M2]بر خویشتن کنند ستم ابر و آفتاب
[B][M1]آرند فوج‌ فوج به جنگ مخالفانش
[M2]از زنگ و ترک خیل و حشم ابر و آفتاب
[B][M1]خشک است و تیره شهر بداندیش او مگر
[M2]زان شهر باز شد به عدم ابر و آفتاب
[B][M1]وز بهر تخت تو ز پرند بنفش و زرد
[M2]بر آسمان زنند خِیَم ابر و آفتاب
[B][M1]با عدل او دریغ ندارند ظل و نور
[M2]در مرغزارها به غنم ابر و آفتاب
[B][M1]بی‌عدل او نه سایه دهند و نه روشنی
[M2]اندر اجم به شیر اجم ابرو آفتاب
[B][M1]ای زیر امر و نهی تو قومی که از شرف
[M2]دارند زیر قدر و همم ابر و آفتاب
[B][M1]هرگز به روزگار تو از سیل و از سموم
[M2]ننموده‌اند رنج و الم ابر و آفتاب
[B][M1]مولع‌ترند تا که وجود تو دیده‌اند
[M2]بر قطع قحط و منع ظُلَمْ ابر و آفتاب
[B][M1]گر دهر بی‌رضای تو روزی به‌کس دهد
[M2]زان ‌مکرمت خورند ندم ابر و آفتاب
[B][M1]باریدنی به شرط و شعاعی به‌ اعتدال
[M2]کردند قسم تو ز قسم ابر و آفتاب
[B][M1]اندر ازل به مصلحت روزگار تو
[M2]گویی که خورده‌اند قسم ابر و آفتاب
[B][M1]دارند روز بزم تو و روز رزم تو
[M2]بر دست و دیده آتش و نم ابر و آفتاب
[B][M1]چون در زمین معرکه دیدند ز آسمان
[M2]در موکب تو کوس و علم ابر و آفتاب
[B][M1]تیغ تو ابر بود و سپر آفتاب بود
[M2]کردند جنگیان تو خم ابر و آفتاب
[B][M1]گفتی عذاب صاعقه بار است و خصم سوز
[M2]از بلخ تا به‌کالف زم ابر و آفتاب
[B][M1]در باغ عمر خصم تو جستند مدتی
[M2]نه لون یافتند و نه شم ابر و آفتاب
[B][M1]در آب و در نبات به‌تاثیر فعل خویش
[M2]کردند نوش خصم تو سم ابر و آفتاب
[B][M1]ای ملک پروری که نیارند زد همی
[M2]بیش سخاو رای تو دم ابر و آفتاب
[B][M1]گر طبع و خاطر تو بدیدی طبایعی
[M2]نشناختی به وصف قدم ابر و آفتاب
[B][M1]در باغها به جود تو در تیر و در بهار
[M2]دینارگسترند و درم ابر و آفتاب
[B][M1]وز بهر بخشش تو کند آب و خاک را
[M2]بر در وزر دهان و شکم ابر و آفتاب
[B][M1]فرخ دوات و دست تو هست آفتاب و ابر
[M2]طرفه است جایگاه و قلم ابر و آفتاب
[B][M1]وین طرفه تر،‌که جان و دلم راگسسته‌اند
[M2]در زیر بار شُکر و نِعَم ابر و آفتاب
[B][M1]بردی به جود تیرگی از طبع من چنانک
[M2]از طبع روزگار هرم ابر و آفتاب
[B][M1]سودای مال هم تو بری از دماغ من
[M2]جون از مزاج دهر سقم ابر و آفتاب
[B][M1]بارنده شد زبانم و رخشنده خاطرم
[M2]گویی مراست در دل و فَمْ‌ ابر و آفتاب
[B][M1]تا آرزوی مرد کشاورز و گازرست
[M2]همواره ازپی تف و نم ابر و آفتاب
[B][M1]تا در خورند تربیت و نفع خلق را
[M2]از راه عقل و روی حکم ابر و آفتاب
[B][M1]شخص مبارک تو حکم باد درکرم
[M2]راضی شده به حکم حکم ابر و آفتاب
[B][M1]گفته تورا بشیر بشر چرخ و مشتری
[M2]خوانده تورا امام اُ‌مم ابر و آفتاب
[B][M1]مجلس‌گه شراب وکف ساغر تورا
[M2]خال آسمان و زهره و عم ابر و آفتاب
[B][M1]زایوان تو شنیده به‌شادی هزار عید
[M2]آوای زیر و نالهٔ بم ابر و آفتاب
[A]
[B][M1]ز بسکه ماند دل و چشم من در آتش و آب
[M2]گشاده در دل و در چشم من بر آتش و آب
[B][M1]به نیک و بد ز دل و چشم من جدا نشود
[M2]چگونه باشد چشم و دل اندر آتش و آب
[B][M1]چرا دو عارض و چشم مرا مرصع‌ کرد
[M2]اگر به طبع نگشته است زرگر آتش و آب
[B][M1]از آن سبس که دلم در جوار خدمت اوست
[M2]شدست در دل و چشمم مجاور آتش و آب
[B][M1]اگر بشوید مر زلف را و خشک‌کند
[M2]شود ز زلفش پر مشک و عنبر آتش و آب
[B][M1]برآب و آتش اگر سایه افکند زلفش
[M2]شود ز شکلش مانند چنبر آتش و آب
[B][M1]علاحده رخ و سیمای اوست در زلفش
[M2]ز مشک دید کسی چون زره در آتش و آب
[B][M1]نویسم ار صفت هجر او به دفتر در
[M2]بگیرد از صفتش روی دفتر آتش و آب
[B][M1]دلم ز دلبر چون شاد و خوش بود که بود
[M2]نصب چشم و دل من ز دلبر آتش و آب
[B][M1]گر اشک و آهم پیدا شود بگیرد پاک
[M2]ز چشم و از دل من هفت‌ کشور آتش و آب
[B][M1]همیشه از دل و از چشم من به رشک آید
[M2]به قعر هاویه و حوض کوثر آتش و آب
[B][M1]بترسم از دم و آهم که سرد و خشک شوند
[M2]چو بر خلیل و کلیم پیمبر آتش و آب
[B][M1]اگر ز عشق دگرکس سپر بر آب افکند
[M2]من از فراق فکندم سپر بر آتش و آب
[B][M1]ز عشق کار بدان جایگه رسیده مرا
[M2]که پیش خواجه روم‌ کرده بر سر آتش و آب
[B][M1]خدایگانی کز تیغ او در آهن و سنگ
[M2]بود همیشه ز هیبت اثر در آتش و آب
[B][M1]اگر سیاست و انعام او ندیدستی
[M2]گه فروغ و گه سیل بنگر آتش و آب
[B][M1]ز خلق و خلقش اگر بهره‌ور شود گردد
[M2]هوا و خاک منیر و معطر آتش و آب
[B][M1]هوا و آتش و آب ار به کین او کوشند
[M2]شود کثیف هوا و مُکَدَّر آتش و آب
[B][M1]هواش جوی و میندیش ویشک پیل بکن
[M2]ثناش جوی و بنه روی بستر آتش و آب
[B][M1]از آن‌ کجا سپر مُلْکَت است خدمت او
[M2]بدو سپار دلت را و بِسْپَر آتش و آب
[B][M1]چو خاک تیره و چون باد بی‌وطن‌ گردد
[M2]شود مقابل اقبال او گر آتش و آب
[B][M1]نَعوذ بِالله اگر داد و عدل او نَبُوَد
[M2]بسوزدی به بر ملک یکسر آتش و آب
[B][M1]اگر نه عدلش بودی گرفتی از فتنه
[M2]دیار باختر و مرز خاور آتش و آب
[B][M1]اگر نبودی آثار او که دانستی
[M2]که راند از دل فولاد جوهر آتش و آب
[B][M1]ایا وزیری کاعدای ملک تو دارند
[M2]زکینه در دل و در دیده همبر آتش و آب
[B][M1]ز جسم و طبع تو بردند پایه و مایه
[M2]چه بر اثیر و چه بر بحر اَخضَر آتش و آب
[B][M1]از آن در آب و در آتش حیات و موت بود
[M2]کجا ز کِلک و کَفَت شد مصوّر آتش وآب
[B][M1]حسود و دشمن ملک تو را ببرد و بسوخت
[M2]به غرق و حَرق از آن شد دلاور آتش و آب
[B][M1]به ناصح تو قضا و قدر زیان نکند
[M2]کجا پلنگ و نهنگ و سمندر آتش و آب
[B][M1]کدام شاخ‌که از مهر و کینت‌ او پرورد
[M2]که شاخ ‌کینه و مهرت دهد بر آتش و آب
[B][M1]حکایت از دل و از چشم دشمن تو کنند
[M2]هماره زان جَهد از برق و تندر آتش و آب
[B][M1]به دستش اندر شمشیر ترک‌تاز ببین
[M2]ندیدی ار تو به یک جای همبر آتش و آب
[B][M1]بساختند چو عدلت به داوری برخاست
[M2]ز فرّ عدل تو بی‌ نُصح و داور آتش و آب
[B][M1]کجا که عزم تو و حَزْم تو بود باشد
[M2]مُعطّل انجم و چرخ و مُزّور آتش و آب
[B][M1]روان و جان و دل و جسم بدسگال تورا
[M2]عدیل ذُلّ و هَوان است و یاور آتش و آب
[B][M1]گر آب و آتش جوید خلاف و خشم تو را
[M2]برد ز خشم و خلاف تو کیفر آ‌تش و آب
[B][M1]به‌هیچ حال برون آری ارکنی تدبیر
[M2]به عنف و لطف ز سدّ سکندر آتش و آب
[B][M1]رضا و خشم تو مستور نَبْوَ‌د اندر دل
[M2]چگونه مانَد هرگز مُسَتّر آتش و آب
[B][M1]کَفَت بر آب و بر آتش‌ گر افکند مایه
[M2]شوند ساخته چون دو برادر آتش و آب
[B][M1]از آنکه تا همهٔ عمر خدمت تو کند
[M2]ز بهر خدمت تو شد مصوّر آتش و آب
[B][M1]عجب نباشد اگر ز آرزوی خدمت تو
[M2]زمین شود شنوا و سخنور آتش و آب
[B][M1]به پیش همت تو روز بخشش تو بود
[M2]حقیر خاک و هوا و مُحَقّر آتش و آب
[B][M1]گر آب و آتش با تو به‌ کین برون‌آیند
[M2]ز کلک و کفّ تو گردد مُبَتّر آتش و آب
[B][M1]اگر نبودی انصاف تو رسانیدی
[M2]شرار موج حوادث به اختر آتش و آب
[B][M1]اگر ندارد تقدیر خشم و عفو تو کس
[M2]شگفت نیست که نبود مقدّر آتش و آب
[B][M1]برابری نکند باکف تو هرگز ابر
[M2]به طبع باشد هرگز برابر آتش و آب
[B][M1]حذر ز آب و ز آتش کنند در هِمّت
[M2]همی‌کنند ز شهزاده سَنجر آتش و آب
[B][M1]نگاه داشتی از آب و آتشش زین پس
[M2]نگاه دار کنون زو به صف در آتش و آب
[B][M1]همی بباری بر جان بدسگالان بر
[M2]به روز رزم به حنجر ز خنجر آتش و آب
[B][M1]بر آب وآتش تیغ توگر خلاف‌کند
[M2]شود ز هیبت تیغ تو مضطر آتش و آب
[B][M1]چو جوهرست حُسام تو کاندرو دایم
[M2]عیان ستاره و دُرّست و مُضمَر آتش و آب
[B][M1]شهاب شکل و فلک صورت و مَجرّه صفت
[M2]به رخ‌ زبرجد و مینا به پیکر آتش و آب
[B][M1]تف‌ است و نم همه در جان و جسم خصم و حسود
[M2]عَرَض بود تف و نم چون که جوهر آتش و آب
[B][M1]ز آب وگوهر آتش جدا نداند شد
[M2]تو جمع دیدی در هیچ‌ گوهر آتش و آب
[B][M1]همیشه کینه کش و ملک‌پرورست وکه دید
[M2]که کینه‌کش بود و ملک پرور آتش و آب
[B][M1]ستم بر آتش و آب است و بس شگفت بود
[M2]که دادگر بود و عدل‌گستر آتش و آب
[B][M1]همیشه تا که جهان از عناصر و ارکان
[M2]هوا و خاک شناسیم و دیگر آتش و آب
[B][M1]عدْوتْ بر سر خاک است و نیز باد به دست
[M2]مطیع خاک و هوا و مُسّخر آتش و آب
[A]
[B][M1]آسمان است آن یا عالم پر تصویرست
[M2]نوبهارست آن یا جنت پر نخجیرست
[B][M1]قطب مُلک است آن یا دایرهٔ گردون است
[M2]رکن دین است آن یا معجزهٔ تقدیرست
[B][M1]نقطهٔ قطب زمین را صفتش پرگارست
[M2]آیت دین هُدی را صُوَرش تصویرست
[B][M1]نیست فرخار و همه صورت او فرخارست
[M2]نیست‌ کشمیر و همه پیکر او کشمیرست
[B][M1]جنتی را که بر آن مرتبه و دیدارست
[M2]عالمی را که بدین قاعده و تفسیرست
[B][M1]یافتم پرده‌سرایی که خداوند مرا
[M2]داد شاهی که بلند اختر و کشور گیرست
[B][M1]هرکجا نوبت درگاه معین‌الملک است
[M2]دشمنان را زفَزَع نوبت گیراگیرست
[B][M1]بر بزرگان جهانش شرف و تقدیم است
[M2]گرچه در عصر و زمان بر صفت تأخیرست
[B][M1]فضل الحمد ز تکبیر بسی بیشترست
[M2]گرچه در خواندن الحمد پس از تکبیرست
[B][M1]ای خداوند قوی رای مبارک تدبیر
[M2]هست تقدیر بدانسان که تورا تدبیرست
[B][M1]تا جهان بوده هر آن خواب که نیکو دیدند
[M2]دیدن روی تو اکنون همه را تعبیرست
[B][M1]خلق تو خلق ملک رسم تو رسم بشرست
[M2]بخت تو بخت جوان عقل تو عقل پیرست
[B][M1]کوه با حلم تو کمتر ز یکی مثقال است
[M2]بحر باجود توکمتر ز یکی قطمیرست
[B][M1]مال هر کس را توفیر بود بی‌بخشش
[M2]نعمت و مال تورا بخشش بی‌توفیرببت
[B][M1]قلم فرخ تو درکف فرخندهٔ تو
[M2]راست گویی به کف مشتری اندر تیرست
[B][M1]در جهان تیر و کمان‌گر قلم فرخ توست
[M2]پشت دشمن چو کمان دارد و خود چون تیرست
[B][M1]دشمن تو به مثل‌ کودک اندک سال است
[M2]دولت دشمن تو مادر اندک شیرست
[B][M1]شعبده کردن و تزویر کسادست امروز
[M2]زانکه اقبال تو بی‌شعبده و تزویرست
[B][M1]اندرین دولت و اقبال که ایزد به تو داد
[M2]هرکه تشویش نماید ز در تشویرست
[B][M1]وانکه او با توکنون راه عداوت سپرد
[M2]نیست هشیار که دیوانه بی‌زنجیرست
[B][M1]وانکه در کاستن خصم تو باقی بگذاشت
[M2]اندر افزودن اقبال تو بی‌تقصیرست
[B][M1]صد یک از مرتبهٔ خویش ندیدی تو هنوز
[M2]باش کز روز تو وقت سحر و شبگیرست
[B][M1]به دعای تو در اسلام گشادست زبان
[M2]هرکه را بر سر کرسی قصص و تذکیرست
[B][M1]دل مطهر شود آن را که تو را گوید مدح
[M2]گفتن مدح تو دل را زگنه تطهیرست
[B][M1]به‌دل و دیده معزی رهی و بندهٔ توست
[M2]لاجرم بر شعرای همه عالم میرست
[B][M1]تا ز قانون شمار عجم و گردش سال
[M2]دی پس از آذر و خرداد ز پیش تیرست
[B][M1]شادمان باش و طرب‌ کن به سماع بم و زیر
[M2]که بداندیش تو در زاری و غم چون زیرست
[A]
[B][M1]ای به عدل تو جهان یافته از جور نجات
[M2]دولت و ملک ملک را زبقای تو ثبات
[B][M1]گر بنازند وزیران‌ کُفات از تو سزد
[M2]زانکه هم شمس وزیرانی و هم صدر کفات
[B][M1]آن وزیری تو که از بعد رسول قُرَشی
[M2]بر تو زیبد که دهد اهل شریعت صلوات
[B][M1]با تو یک ساعت اگر رای زدی اسکندر
[M2]از پی چشمهٔ حیوان نشدی در ظُلَمات
[B][M1]چون بدیدی به حقیقت خرد و فضل تو را
[M2]خوردی از چشمهٔ فضل و خردت آب حیات
[B][M1]هست دایم زده انگشت تو ای صدر روان
[M2]هر یکی بیشتر از دجله و جیحون و فرات
[B][M1]سر فرازد اَمَل و تازه شود روی امید
[M2]چون تو در دست قلم گیری و در پیش دوات
[B][M1]برکات همه عالم بود اندر قلمت
[M2]چون به توقیع کند در کف رادت حرکات
[B][M1]کوکب سعد چو در بُرج شرف سیر کند
[M2]عالمی را بود اندر حرکاتش برکات
[B][M1]عین دیوان ادب را تو چنان داری یاد
[M2]که ادیبان به از آن یاد ندارند صفات
[B][M1]صاحب جمهره در عهد تو گر زنده شود
[M2]بدل جمهره از شرم تو خواند ادوات
[B][M1]بر تو باید که سخن عرضه کند مرد سخن
[M2]که مقادیر سخن را تو شناسی درجات
[B][M1]منم آن بنده که باغ دلم از خدمت توست
[M2]تازه و سبز چنانک از دم نوروز نبات
[B][M1]از رضای تو سرافراخته تا روز جزا
[M2]در وفای تو دل افروخته تا روز وفات
[B][M1]نیست بر رای تو پوشیده که یک سال مقیم
[M2]بوده‌ام در وطنی خشک و تهی از حسنات
[B][M1]سوی درگاه تو از خانه بدان آمده‌ام
[M2]تاکنم شغل بنین ساخته و شغل بنات
[B][M1]تا گهر آرد دستم چه مرا گویی خُذْ
[M2]تا گهر بارد طبعم چه مرا گویی هات‌
[B][M1]غم اِفلاس همی تیره‌ کند خاطر من
[M2]که دهد جز تو مرا از غم افلاس نجات
[B][M1]به سرِ تو که به‌ من بنده مُهنّا نرسید
[M2]صِلَت تو که به‌خط پار مرا بود برات
[B][M1]از تو امسال صِلت نقد همی دارم چشم
[M2]تا کنم در کتب شکر تو عنوان صلات
[B][M1]تا به‌ شرع اندر تکبیر صلوت است و سلام
[M2]باد شکر تو فریضه چو صیام و چو صلوات
[B][M1]همه انبوهی زوار به‌ درگاه تو باد
[M2]همچو انبوهی حجاج به‌ دشت عرفات
[A]
[B][M1]خدای عرش گواه و زمانه آگاه است
[M2]که دین عزیز به سلطان دین ملکشاه است
[B][M1]شهی که خاطر پاک و ضمیر روشن او
[M2]ز هر هنرکه خدا آفریده آگاه است
[B][M1]اگر به افسر و گاه است فخر هر ملکی
[M2]به فرّ طلعت او فخرِ افسر و گاه است
[B][M1]ملوک روی سوی درگهش نهادستند
[M2]که قبله‌گاه ملوک خجسته درگاه است
[B][M1]فتوح او به عدد هست اگر حساب کنند
[M2]فزون از آن‌که حروف سخن در افّوا هست
[B][M1]ایا شهی‌که تورا در صفات پادشهی
[M2]کمال صد مَلِک است و جمال صد شاه است
[B][M1]ز خدمت تو شهان را سعادت و شرف است
[M2]ز طاعت تو جهان را جلالت و جاه است
[B][M1]زگَرد موکب تو روی ماه پرخاک است
[M2]ز نعل مرکب تو روی خاک پُرماه است
[B][M1]اگر ستاره پرستش کند تورا وقت است
[M2]اگر زمانه ستایش کند تو را گاه است
[B][M1]رضا و خشم تو مانند مشتری و زُحَل
[M2]همیشه سعد نکوخواه و نحس بدخواست
[B][M1]به‌خدمت تو دو تا هست خدمت ملکان
[M2]از آنکه با تو دل روزگار یکتا هست
[B][M1]چرا نهد عدوی تو خلاف را سرو بن
[M2]که جای او سردارست یا بن چاه است
[B][M1]مخالفان تو با آه و آهنند ندیم
[M2]سر و زبان همه زیر آهن وآه است
[B][M1]هر آن عدو که سپاهش گران‌تر از کوه است
[M2]چو پیش تیغ تو آید سبکتر از کاه است
[B][M1]بسا کسا که همی‌گفت شیر شرزه منم
[M2]کنون ز بیم تو بیچاره‌تر ز روباه است
[B][M1]ز تو جدا نشود دولت تو یکساعت
[M2]که با تو دولت تو همنشین و همراه است
[B][M1]دلیل توست بهر جای عِصمت یزدان
[M2]برین دلیل دلیل اِعتَصَمتَ بِالله است
[B][M1]خجسته باد شب و روز و ماه و هفتهٔ تو
[M2]همیشه تاکه شب و روز و هفته و ماه است
[B][M1]به‌دولت اندر عمری دراز باد تو را
[M2]که دست بد ز تو و دولت تو کوتاه است
[B][M1]شمار ملک تو صد بار صد زیادت باد
[M2]که حدّ عمر تو پنجاه بار پنجاه است
[A]
[B][M1]چه سنت است‌ که در شهر زینت زَمَنَ است
[M2]رسول شادی و جشن رسول ذوالمِنَن است
[B][M1]خجسته موسم عیدست کاندرین موسم
[M2]بر آسمان سعادت ز انجُم انجمن است
[B][M1]اگرچه تهنیت از دیگران به نثر نکوست
[M2]ز من به نظم نکوتر که نظم‌ کار من است
[B][M1]سزای تهنیت اندر جهان به نظم و به نثر
[M2]نظام دین پیمبر مظفر حسن است
[B][M1]قوام ملت یزدان و یادگار قوام
[M2]که فخر ملک زمین است و سید زَمَنَ است
[B][M1]یکی مبارک سروست باغ دولت را
[M2]که صدر ملک و بساط وزارتش چمن است
[B][M1]به فال‌ گیر و غنیمت شمر شمایل او
[M2]که در شمایل او بوی سوسن و سمن است
[B][M1]مثال او ز نوائب امان مظلوم است
[M2]حدیث او ز حوادث نجات مُمتَحَنَ است
[B][M1]وفای او مدد اجتماع ‌دین و دل است
[M2]رضای او سبب اتصال جان و تن است
[B][M1]ز طَعن و ضرب فلک دولتش ندارد باک
[M2]که عصمت مَلَک‌ُالعرش پیش او مِجَن است
[B][M1]جمال طلعت اوگرچه در نشابورست
[M2]حجاب عزّت او در حجاز و در یمن است
[B][M1]نسیم حضرت او گرچه در خراسان است
[M2]طراز دولت او در طراز و در خُتَنَ است
[B][M1]اگر نوشتهٔ او بر سپهر عرضه کنند
[M2]سپهر محو کند هر چه بر زمین مِحَنَ است
[B][M1]اگرچه نیست‌ کنون در میان شغل ملوک
[M2]نشسته شاد به‌حکم و مراد خویشتن است
[B][M1]به روزگار به اندیشه‌ای به دولت او
[M2]تقرّب ملک ملک بخش تیغ زن است
[B][M1]سبک شکست به اقبال او سپاه گران
[M2]درست‌ گشت که اقبال او سپه شکنست
[B][M1]چو حشمت‌ گهر خواجهٔ بزرگ بدوست
[M2]به مهر اول دل خرد و بزرگ مُرتَهَنَ است
[B][M1]همه به طُوع خداوند خویش خوانندش
[M2]مگر سه شاه‌ که شاهی بهر سه مُقتَرنَ است
[B][M1]نگر گمان نبری کاو به جود و حشمت و جاه
[M2]ز جنس حاتم و نُعمان و سیف ذوالیَزنَ است
[B][M1]که روح هر یک از ایشان به عالم ارواح
[M2]ز بهر خدمت او در تأسف بدن است
[B][M1]بلند بختا، بیدار دل خداوندا
[M2]دو چشم خلق ز بیداری تو دروسن است
[B][M1]ز بس‌ که در دل تو فطنت است‌ گوناگون
[M2]گمان برم که مگر فطرت تو از فِطَنَ است
[B][M1]شده به عدل تو پرورده ملک تاجوران
[M2]که ملک کودک و خُر‌دست و عدل تو لَبَنَ است
[B][M1]بِحار همت و شمشیر احتشام تو را
[M2]زآفتاب و مَجرّه سفینه و سفن است
[B][M1]مگرکه بخت تو نیرو دهندهٔ ضعفاست
[M2]که در حمایت او صَعوه‌ همچو کرگدن است
[B][M1]مگر فلک صنم خویش‌ کرد بخت تو را
[M2]که پیش او به‌عبادت خمیده چون شَمَنَ است
[B][M1]به خاک پای ستور تو ماه مشتاق است
[M2]به آب دست تو بر عاشق است و مُفتَتَنَ است
[B][M1]ز بهر دوستی هر دو در منازل خویش
[M2]به‌ شکل‌ گاه چو نعل‌ است و گاه چون لگن‌ است
[B][M1]گه وقار چوکوه است حلم تو لیکن
[M2]گه نَوال دل تو چو بحر موج‌زن است
[B][M1]منافع همه‌ گیتی در آفرینش توست
[M2]که‌ کوه و بحر تو را در میان پیرهن است
[B][M1]د‌لی ‌که نیست به دام محبت تو شکار
[M2]به صیدگاه اجل صیدگیر اهرمن است
[B][M1]مُعَلََّقَ است وگرفتار و عاجز و گردان
[M2]دل عدوت‌ ز بس‌کاندرو فریب و فن است
[B][M1]گهی چو مرغ هوا و گهی چو مرغ به‌دام
[M2]گهی چو مرغ قفس گه چو مرغ بابزن است
[B][M1]کرا خلاف تو افکند برنخیزد نیز
[M2]که دستبرد خلاف تو جمله را رسن است
[B][M1]چه زنده‌ای که مخالف شود تو را یک روز
[M2]چه مرده‌ای که ز صد سال باز در کفن است
[B][M1]به دست لطف نهادست در دل تو خدای
[M2]خزینه‌ای که درو گنج عقل مُختَزن است
[B][M1]به هیچ حادثه نقصان نگیرد از پی آنک
[M2]بر او قضا و قدر پاسبان و مُؤتَمَن است
[B][M1]چو نیست دست فِتَن را به روزگار تو راه
[M2]چه باک داری اگر روزگار پرفِتَنَ است
[B][M1]فرایض و سُنَن آراسته به‌ طاعت توست
[M2]که طاعت تو طراز فرایض و سُنَن است
[B][M1]نسیم طاعت تو گر رسد به هند و به‌ روم
[M2]شود خدای‌پرست آن که عابدالوثَن است
[B][M1]مدیحت از صدف و نافه زاد و پنداری
[M2]که درّ و مشک مرا در ضمیر و در دهن است
[B][M1]ز شعر مدح تو هر بیت‌ گوهری است ثَمین
[M2]که مشتریش سپهرست ومشتری ثَمَن است
[B][M1]چنین‌ گهر نه به دریا به‌ دست غوّاص است
[M2]چنین‌ گهر نه به‌ خشکی به‌دست کوهکن است
[B][M1]رسید عید بیفروز جام از آن‌گهری
[M2]که نافع همه اعضا و رافعُ الحَزَن است
[B][M1]میی‌ برنگ عقیق یَمَن‌ که چون ز قدح
[M2]دهد فروغ توگویی ستارهٔ یمن است
[B][M1]سماع توبه شکن‌خواه وزین گهر بستان
[M2]ز دست آنکه خداوند زلف پرشکن است
[B][M1]مهی چون یوسف چاهی که از پی دل خلق
[M2]چهی چو سیم سپیدش میانهٔ ذَقَن است
[B][M1]بتی‌که چون به رخ و قامتش نگاه‌کنند
[M2]گمان کنند که گلنار بار ناروَن است
[B][M1]بهار چین کن از روز بزم خانهٔ خویش
[M2]وگرچه خانهٔ تو چون بهار بَرهَمَن است
[B][M1]همیشه تا که بود جای عندلیب چمن
[M2]همیشه تا که زغن را مقام مرزغن است
[B][M1]تو در چمن همه آواز عندلیب شنو
[M2]به مَرزَغَن‌ تن اعدات طعمهٔ زغن است
[B][M1]همیشه تا ز قضا و قدر بهر وطنی
[M2]بقای پیر و جوان و فنای مرد و زن است
[B][M1]به هر وطن‌که تو باشی عزیز باش و شریف
[M2]که با تو عزّ و شرف همنشین و هموطن است
[B][M1]هزار عید بمان‌ کز پی نشاط تو عید
[M2]هزار سال دگر بر امید آمدن است
[A]
[B][M1]هفت کشور در خط فرمان سلطان سنجرست
[M2]هفت‌گردون در کف پیمان سلطان سنجر است
[B][M1]جز خداوندی که عالم بندهٔ تقدیر اوست
[M2]کیست در عالم‌ که او سلطان سلطان سنجر است
[B][M1]گرچه‌گیتی روشنی‌گیرد ز نور آفتاب
[M2]نور او یک ذره از ایمان سلطان سنجرست
[B][M1]ور چه دریا در همه وقتی مثل باشد به جود
[M2]جود او یک قطره از احسان سلطان سنجرست
[B][M1]زحمت روزِشمار و رحمت دارُالقَرار
[M2]هر دو در میدان و در ایوان سلطان سنجرست
[B][M1]هند و ترکستان و خوارزم و عراق و روم و شام
[M2]هرکه ‌دارد بندهٔ فرمان سلطان سنجرست
[B][M1]گرچه فرسنگی بود بالای میدان ملوک
[M2]از حَلَب تاکاشغر میدان سلطان سنجرست
[B][M1]از لب دریای مغرب تا لب دریای چین
[M2]کیست کاو را زهرهٔ عِصیان سلطان سنجرست
[B][M1]عاریت دارند شاهان مُلک را در شرق و غرب
[M2]زانکه شرق و غرب‌گیتی آنِ سلطان سنجرست
[B][M1]خلق را معلوم‌گشت از رزم غزنین و عراق
[M2]کایتِ فتح و ظفر در شأن سلطان سنجرست
[B][M1]گر بجویی در عراق و بقعهٔ غزنین هنوز
[M2]زخم تیغ ونیزه و پیکان سلطان سنجرست
[B][M1]شاه را گر حجت و برهان بباید در هنر
[M2]تیغ و بازو حجت و برهان سلطان سنجرست
[B][M1]اندرین ایام تاریخ ظفر باید نبشت
[M2]زانکه دوران ظفر دوران سلطان سنجرست
[B][M1]هر دلیری کاو نگرداند ز شیر شَرزَه روی
[M2]روی او بر شیر شادُروان سلطان سنجرست
[B][M1]هرکه در دنیا سزای حاجب و دربان شدست
[M2]خاک پای حاجب و دربان سلطان سنجرست
[B][M1]در جهان ابری که از بخشش نیاساید همی
[M2]دست گوهربارِ زرافشانِ سلطان سنجرست
[B][M1]در بلاد هند و زابل همچو روزی خوارگان
[M2]خسرو هندوستان بر خوان سلطان سنجرست
[B][M1]در دیار ماوَراء‌النَّهر همچون بندگان
[M2]خان ترکستان ستایش‌خوان سلطان سنجرست
[B][M1]ملک و دیوان را همی هر روز بفزاید نظام
[M2]تا نظام‌الملک در دیوان سلطان سنجرست
[B][M1]هست سلطان سنجر اکنون ازکرم مهمان او
[M2]گرچه عالم سر به سر مهمان سلطان سنجرست
[B][M1]تا سواران در خم چوگان بگردانند گوی
[M2]گوی دولت در خم چوگان سلطان سنجرست
[B][M1]تا جهان را از عطای ایزدی باشد بقا
[M2]در جهانداری بقای جان سلطان سنجرست
[A]
[B][M1]اگرچه ناموران را تفاخر از هنرست
[M2]تفاخر هنر از شهریار نامورست
[B][M1]جلال دولت عالی جمال ملت حق
[M2]که پادشاه جهان است و خسرو بشرست
[B][M1]اگر زمانه بنازد ز عدل او نه شگفت
[M2]که عدل او ز حوادث زمانه را سپرست
[B][M1]به گِرد رایت او گَرد گر ظفر خواهی
[M2]که ‌گرد رایت عالیش آیت ظفرست
[B][M1]همیشه روشنی از رای اوست عالم را
[M2]مگر که عالم چشم است ورای او بصر است
[B][M1]خجسته دولت او آفتاب را ماند
[M2]که هم به خاور از او نور و هم به باختر است
[B][M1]اگر خرد ز دل آید دلش همه خردست
[M2]و گر هنر ز تن آید تنش همه هنرست
[B][M1]نه بی‌ستایش او بر زبان کس سخن است
[M2]نه بی‌ پرستش او بر میان کس کمر است
[B][M1]از آن بود نظر مشتری خجسته به فال
[M2]که بخت فرخ او را به مشتری نظرست
[B][M1]مناز خیره به قومی که پیشتر بودند
[M2]به شاه ناز کز ایشان به ملک بیشتر است
[B][M1]پدرش بود به دولت زیاده از دگران
[M2]به دین و دا‌نش و داد او زیاده از پدرست
[B][M1]خدایگانا فتح تو از میان فتوح
[M2]به قدر و جاه چو سَبْع‌ُالمَثانی از سُوَرست
[B][M1]تو آن شهی که هوای تو داد بی‌ستم است
[M2]تو آن شهی‌ که رضای تو نفع بی‌ضررست
[B][M1]ز روی عقل جهان چون تن است کان تن را
[M2]مراد تو چو سر ورای تو چو چشم سرست
[B][M1]خدای عرش به حکم تو کرد گنج ملوک
[M2]اگر چه بیش تو گنج ملوک بی‌خطرست
[B][M1]مگر مراد تو جزوی است از قضا و قدر
[M2]که حَلّ و عَقدِ جهان از قضا و از قَدَرست
[B][M1]زمانه را دو درست از بدی و از نیکی
[M2]حُسام و کِلک تو قفل و کلید آن دو درست
[B][M1]به شرق و غرب ز احسان وجود تو صفت است
[M2]به بر و بحر ز انصاف و عدل تو سمرست
[B][M1]بسا کسا که چو آتش به کینهٔ تو شتافت
[M2]کنون دو دیده پر از دود و دل پر از شررست
[B][M1]مگر عداوت تو آتش جگرسوز است
[M2]که سال و ماه عدوی تو سوخته جگرست
[B][M1]شریف حضرت تو هست‌ کعبهٔ شاهان
[M2]سریر تو چو مقام و رکاب تو حَجَرست
[B][M1]به مدح توست سزاوار هر کجا نُکَت است
[M2]به تاج توست سزاوار هرکجا گهرست
[B][M1]مدایح تو همه مدح ما بیفروزد
[M2]که طبع ما صدف است و مدیح تو دررست
[B][M1]به جز خدای تعالی هرآنچه هست دگر
[M2]همه سراسر زیرست و بخت تو زبرست
[B][M1]تو را ز بخت و جهان را ز عدل تو هر روز
[M2]بشارتی دگرست و سعادتی دگرست
[B][M1]همیشه تا که زمانه نتیجهٔ فلک است
[M2]همیشه تا که مُحرّم مُقدّم صفرست
[B][M1]جهان تو گیر و ولایت تو بخش و شاه تو باش
[M2]ز دهر مگذر اگرچه که دهر در گذرست
[B][M1]برو به کام دل خو‌یش هر کجا خواهی
[M2]که کردگار تو را یار و بخت راهبرست
[A]
[B][M1]فرخ آن شاهی که هر ماهیش فتحی دیگرست
[M2]فتح او از یکدگر زیباتر و نیکوترست
[B][M1]در جهانداری فتوح او طراز دولت است
[M2]در مسلمانی خطاب او جمال منبرست
[B][M1]تیغ او در عالم از شاهی بساطی‌گسترید
[M2]طول او گر بنگری از باختر تا خاورست
[B][M1]از نبوت بود معجز هرچه پیغمبر بکرد
[M2]بی‌نبوت کار او چون معجز پیغمبرست
[B][M1]چند خوانیم از سمرها نصرت اسکندری
[M2]با چنین نصرت چه جای نصرت اسکندرست
[B][M1]ترک حد مشرق است و روم حد مغرب است
[M2]هر د‌و ‌دارد شهریار و حق به‌دست حقورست
[B][M1]فتح او در مشرق و مغرب چو روز روشن است
[M2]روز را مُنْکِر شدن در عقل کاری مُنْکَرست
[B][M1]صید کردن دوست دارد دولت پیروز او
[M2]لاجرم در دام او هر روز صیدی دیگرست
[B][M1]گر ز صید او نشان باید همی در شرق و غرب
[M2]خانهٔ خان صید گاه او و صیدش قیصرست
[B][M1]از بشارتهای فتحش در عرب واندر عجم
[M2]رایت اندر رایت است و لشکر اندر لشکرست
[B][M1]زانچه امسال از نبرد او به ترکستان رسید
[M2]تاگه محشر به ترکستان نهیب محشرست
[B][M1]تاکه عکس خنجرش درکشور توران فتاد
[M2]د‌شمنان دولتش را خنجر اندر حنجرست
[B][M1]موی در تنشان ز ترس تیر او چون خنجرست
[M2]مغز در سرشان ز بیم تیغ او چون نشترست
[B][M1]بیشه توران پر از شیران آهن پوش اوست
[M2]قد هر شیری به آن ماند کز آهن عرعرست
[B][M1]رنگ خون دشمنان بر پیکر شمشیرشان
[M2]راست گویی چون شقایق رسته بر نیلوفرست
[B][M1]از شرار تیغ ایشان بر زمین دشمنان
[M2]آب چون خون روان و خاک چون خاکسترست
[B][M1]‌در ‌دل و در دست و ‌در شمشر ایشان قوتی است
[M2]از جهانداری که ‌داد او جهان را داورست
[B][M1]تا سر تیغش همی جوید صلاح ملک و دین
[M2]سر دهد بر باد هر کاو را فسادی در سر است
[B][M1]طلعت سلطان ز نعمتهای یزدان نعمتی است
[M2]واندرین گفتار هر دیندار با من یاورست
[B][M1]هر که شکر نعمت یزدان‌ گزارد مومن است
[M2]وانکه اندر نعمتش کفران نماید کافرست
[B][M1]دشمن از تیغ ملکشاهی حذرکرد و برفت
[M2]زانکه تیغش صاعقه ‌است‌ و دشمنش دیو اختر است
[B][M1]خصم مسکین پیش خسرو کی تواند ایستاد
[M2]پشه ‌کی جولان کند جایی‌ که باد صرصر است
[B][M1]هست شیر فربه اندر دام و بند شهریار
[M2]کی ‌گراید پیش صیدی کو چو میش لاغرست
[B][M1]از شکار بچه‌ ی گنجشک کی یاد آورد
[M2]همت بازی که د‌راجش به چنگال اندر است
[B][M1]فتح شش ‌کشور به دولت شاه را حاصل شده است
[M2]سال مستقبل امید فتح هفتم ‌کشور است
[B][M1]نصرت او هر زمان بیش است و خصم او کم است
[M2]تا حُسامش خصمْ فرسای است و نصرت پرورست
[B][M1]هم به فر و هم به هیبت هم به ‌ارج ‌و هم به جاه
[M2]منظرش چون پیکرش زیباتر از هر منظر است
[B][M1]هم به دین و هم به دانش هم به فتح و هم به عدل
[M2]مخبرش چون بنگری نیکوتر از هر مخبر است
[B][M1]خسروا شاها نهایت نیست آثار تو را
[M2]کاندر آثار تو دریای سخن بی‌معبر است
[B][M1]هست نام و نامهٔ تو افسر و تاج ملوک
[M2]تا تورا از دولت و اقبال تاج و افسرست
[B][M1]در دو چشم فتح ‌گرد رزم تو چون توتیا است
[M2]در دماغ ملک بوی بزم تو چون عنبرست
[B][M1]گر خرامی سوی بزم و گر شتابی سوی رزم
[M2]مر تو را در ساغر و تیغ از دو گونه لب تر است
[B][M1]جانگزای است آن یکی گوهر که اندر تیغ توست
[M2]جان فزای است این دگر گوهر که اندر ساغرست
[B][M1]تازه بار از مدح و فتحت دفتر و د‌یوان و درج
[M2]تا که مدح و فتح را دیوان و درج و دفتر است
[B][M1]خاک و باد و آب و آذر زیر فرمان تو باد
[M2]تا که طبع ما ز خاک و باد و آب و آذر است
[B][M1]عدل تو غایب مباد از خلق عالم زان کجا
[M2]خلق را عدل تو چون جان و جوانی درخور است
[A]
[B][M1]ایام و‌َرد و موسم عید پیمبرست
[M2]گیتی ز بوی هر دو سراسر معطرست
[B][M1]گلزارها به آمدن آن مزین است
[M2]محراب‌ها به آمدن این منوّر ست
[B][M1]آن مونس و حریف می و نَقل مجلس است
[M2]وین همره خطیب و مُصّلی و منبرست
[B][M1]آن با عقیق و بُسّد و یاقوت وکهرباست
[M2]وین با گلاب و غالیه و عود و عنبرست
[B][M1]در بزم آب انگور آن را مسلم است
[M2]در شرع خون قربان این را میسرست
[B][M1]هرجند خرمند ز هر دو جهانیان
[M2]مقصود هر دو خرّمی شاه سنجرست
[B][M1]شاه و خدایگان همهٔ خسروان شرق
[M2]آن خسروی که ناصر دین پیمبر است
[B][M1]او تاج ملت و عَضُد دولت است از آنْکْ
[M2]بر دشمنان ملت و دولت مظفرست
[B][M1]از عدل و از سخاوت او بهره یاب شد
[M2]چندانکه بر بسیط زمین شهر و کشور است
[B][M1]ملک جهان رسید ز جدّ و پدر به او
[M2]زین روی همچو جد و پدر ملک‌پرورست
[B][M1]هم در جهان ز جدّ و پدر هست یادگار
[M2]هم در صلاح ملک سهیم برادرست
[B][M1]گر آفتاب نور همی‌گسترد به روز
[M2]دیدار او به روز و به شب نورگسترست
[B][M1]لشکر بود میانهٔ صف پشت سروران
[M2]او از هنر میانهٔ صف پشت لشکرست
[B][M1]هرگز زگرد لشکر او روی برمتاب
[M2]کان توتیای دیدهٔ گردون و اختر است
[B][M1]اسبی که هست خسرو عالم برو سوار
[M2]گویی ‌که باد زیر سلیمان مسخر است
[B][M1]خسرو براو نشسته به ناورد تاختن
[M2]دریای اخضرست‌که بر چرخ اخضرست
[B][M1]تیغی‌که برکشد ملک شرق از نیام
[M2]گویی ‌که صاعقه است نه شمشیر و خنجرست
[B][M1]اندر نیام خویش کبودست چون سپهر
[M2]و اندر میان معرکه مریخ پیکر است
[B][M1]تیری که مرغ‌وار بپرد ز شست شاه
[M2]شاهین نصرت است و مخالف کبوترست
[B][M1]در کارزار طعمهٔ او نقطهٔ دل است
[M2]در صید آشیانهٔ او دیدهٔ سرست
[B][M1]رفتار او صواب بود هرکجا رود
[M2]کاورا قضا همیشه ره آموز و رهبرست
[B][M1]ای خسروی‌ که‌ گفتن نام تو در مدیح
[M2]چون در نمازگفتن الله اکبرست
[B][M1]گویی ز بهر نصرت اسلام و قهر کفر
[M2]تو حیدریّ و تیغ تو شمشیر حیدرست
[B][M1]واندر زمانه قصه و اخبار فتح تو
[M2]معروف‌تر ز قصه و اخبار خیبرست
[B][M1]همواره دوستان تو را چهره چون‌ گل است
[M2]پیوسته دشمنان تو را روی چون زرست
[B][M1]بر چهره آن جماعت و بر روی این‌ گروه
[M2]گوی رضا و خشم تو گلکار و زرگرست
[B][M1]هرچند در بلاد خراسان مقام توست
[M2]سهم تو در ولایت فَغْفُور و قیصرست
[B][M1]پرنقش آزر است ز گل باغ و بوستان
[M2]در موسمی‌که جشن براهیم آزر است
[B][M1]ایوان تو به بزم بهاری منقش است
[M2]میدان تو به رزم سپهری مصور ست
[B][M1]عیشی خوش است با گل و با عید خلق را
[M2]می ‌نوش ‌کن ‌که می به چنین وقت خوشتر است
[B][M1]از چنبر وفای تو بیرون مباد بخت
[M2]تا آسمان آینه‌گون همچو چنبر است
[B][M1]زیر نگین و زیر رکاب تو باد ملک
[M2]تا خاک زیر آب و هوا زیر آذر است
[B][M1]چون روز عید باد همه روزگار تو
[M2]که ایام دشمنان تو چون روز محشر است
[A]
[B][M1]ایام نشاط است که عید است و بهار است
[M2]گیتی همه پربوی‌ گل و رنگ و نگار است
[B][M1]در هر وطنی خرمی از موکب عیدست
[M2]در هر چمنی تازگی از باد بهارست
[B][M1]تا باد بهاری به سوی باغ گذر کرد
[M2]بر شاخ درختان‌ گل و نسرین که به‌ بار است
[B][M1]بر طرف چمن شاخ درختان ز شکوفه
[M2]مانند بت سیمبر مُشک عِذارست
[B][M1]گشته است بنفشه چو یکی عاشق مهجور
[M2]کز هجر سرافکنده و از عشق نزار است
[B][M1]نرگس قدح باده نهادست به ‌کف بر
[M2]زان است که در دیدهٔ او خواب و خمارست
[B][M1]بر سبزه و لاله به لب جوی و سر کوه
[M2]از مرغ جغانه است و ز نخجیر قطار است
[B][M1]گرد آمدن مرغ و به هم رفتن نخجیر
[M2]از بهرشکار مَلِک شیر شکار ست
[B][M1]سنجر که به خنجر دل بدخواه بسوزد
[M2]زیرا که تف خنجر او صاعقه بار است
[B][M1]آن شاه جهانگیر که از تاختن او
[M2]بر قیصر و فغفور جهان همچو حصار است
[B][M1]از موکب او تا به در هند نهیب است
[M2]و ز لشکر او تا به حد روم غبار است
[B][M1]بر اسب ‌گه رزم همه مردی و زورست
[M2]بر تخت‌گه بار همه حلم و وقارست
[B][M1]بحری است‌ گهربخش‌ که بر تخت نشسته است
[M2]شیری است عدو سوز که بر اسب سوار است
[B][M1]در خدمت او شخص ادب راست مزاج است
[M2]در مد‌حت او زرّ سخن پاک عیار است
[B][M1]تاجند تبارش ز شرف بر سر شاهان
[M2]او از هنر و روزبهی تاج تبارست
[B][M1]تا کرد عیان دولت او صورت دولت
[M2]‌چرخ آینه گون است و قضا آینه‌دارست
[B][M1]همواره بود تعبیهٔ دولت او راست
[M2]کان تعبیه را قاعده تا روز شمارست
[B][M1]ای شاه ز تو تخت همی شکرگزارد
[M2]هرچند کزو هر ملکی شکرگزارست
[B][M1]بر نام تو از تاجوران خطبه و سکه است
[M2]هرجا که در اسلام بلادست و دیارست
[B][M1]هر خیل ز ترکان تو چون سیل جبال است
[M2]هر فوج ز گردان تو چون موج بحارست
[B][M1]از روضهٔ عدل تو در آفاق نسیم است
[M2]وز آتش خشم تو در اقطار شرارست
[B][M1]مانندهٔ آب است حُسام تو ولیکن
[M2]این است که از خون اعادیش بخارست
[B][M1]ز اندیشهٔ روزی ننهد بار به دل بر
[M2]هر بنده‌که او را سوی درگاه تو بارست
[B][M1]آن کس که برفت از در تو بیهده روزی
[M2]تا از در تو دور شدست از دردارست
[B][M1]ای ناصر دین نبی و یار شریعت
[M2]ایزد به همه کار تو را ناصر و یار است
[B][M1]اَجرام فلک را به هوای تو مسیر است
[M2]زیرا که فلک را به مدار تو مدارست
[B][M1]با حد وکنار است همه چیز به‌ گیتی
[M2]فیروزی و اقبال تو بی‌حدّ و کنارست
[B][M1]تا نصرت و یمن است تو را سوی یمین است
[M2]تا راحت و یسر است تو را سوی یسار است
[B][M1]دمساز موالیت می و نالهٔ زیرست
[M2]همراه مَعادیت غم و نالهٔ زار است
[B][M1]عید آمد و بگذشت همه روز به شادی
[M2]وقت طرب و خرمی و جام عقار است
[B][M1]تا یازده مه اهل طرب را به سعادت
[M2]در مجلس تو با می و مطرب سر و کارست
[B][M1]اقرار دهد هر که حریف است در این کار
[M2]کز مجلس عا‌لیت بر این جمله قرار است
[B][M1]تا روز رونده است و شب اندر پی روزست
[M2]تا خار خَلنده است وگل اندر بی خارست
[B][M1]از دولت تو جان ولی تازه چو گل باد
[M2]کز هیبت تو روز عدو چون شب تارست
[B][M1]خوش باد همه روز تو چون عید و چو نوروز
[M2]کز فرّ تو هر روز گل بزم به بارست
[A]
[B][M1]عید ا‌َضْحیٰ رسم و آیین خلیل آزرست
[M2]عیدفطر اندر شریعت سنت پیغمبرست
[B][M1]هر دو عید ملت است و زینت است اسلام را
[M2]عید دولت طلعت میمون سلطان سنجرست
[B][M1]عید ملت خلق را باشد به ‌سال اندر دو روز
[M2]طلعت او خلق را هر روز عیدی د‌یگرست
[B][M1]آن جهانگیری ‌که آرام جهان از تیغ اوست
[M2]وان جهانداری که داد او جهان را ‌داورست
[B][M1]آن‌ که شاهان را به ایرانشهر سر بر نام اوست
[M2]وان که خاقان را به توران نامهٔ او بر سرست
[B][M1]شاه والا همت است و شاه نیکو سیرت است
[M2]شاه عالی رُتبَت است و شاه پبروز اخترست
[B][M1]گوهر سلطان ملک تاج سر شاهنشه است
[M2]دولت او گوهر تاج است و تاج‌گوهرست
[B][M1]حشمت اسلاف او از نام او تا آدم است
[M2]دولت ا‌عقاب او از فر او تا محشرست
[B][M1]در جهان یا زیر ‌دست اوست یا از دست اوست
[M2]هرکه در شاهی سزای ملک و تاج و افسرست
[B][M1]خطبه را هست از خطاب نام او عز و شرف
[M2]هرکجا ‌در مشرق و مغرب خطیب و منبرست
[B][M1]آنچه بگرفت از جهان و از پدر میراث ‌یافت
[M2]هر ‌دو حقی واجب‌است و حق به‌دست حقورست
[B][M1]خسروی را نیست د‌رخور هر که عهدش بشکند
[M2]وانکه در عهدش بماند خسروی را درخورست
[B][M1]او به ایران است و عزمش بر در انطاکیه
[M2]او به مروست و نهیبش بر درکالنجرست
[B][M1]از شمار لشکر او وهم مردم عاجزست
[M2]وهم مردم کی بود چندانکه او را لشکرست
[B][M1]گر شگفتیهای رزم او سراسر بشمری
[M2]بیش باشد زان سگفتیها که در هر دفترست
[B][M1]قصهٔ اسکندر از دفتر چرا خوانی همی
[M2]با فتوح او چه جای قصهٔ اسکندرست
[B][M1]آسمان آراسته است از رایت مه پیکرش
[M2]از سم اسبان او روی زمین مه پیکرست
[B][M1]هست مهر وکین او چون نوش و زهر از بهرآنک
[M2]کینه او جانگزای و مهر او جان پرورست
[B][M1]هیچ کس را در جهان از آب و آذر چاره نیست
[M2]زانکه تیغ او به‌رنگ‌آب و فعل آذرست
[B][M1]چون ببالاید به ‌خون بدسگالان تیغ او
[M2]ارغوان و لاله‌ گویی رسته‌ از نیلوفرست
[B][M1]ابر نیسان را سر اندر چنبر فرمان اوست
[M2]در هوا قوس قزح‌ از بهر آن چون چنبر است
[B][M1]گر به ‌دریا در سکون ‌کشتی از لنگر بود
[M2]این جهان دریا و او کشتی و عدلش لنگر است
[B][M1]ای خداوندی ‌که عالی رایت رای تو را
[M2]خسرو سیارگان چون بندگان خدمتگرست
[B][M1]از دل و جان هر که پنهان نیست در فرمان تو
[M2]آشکارا از بن دندان تو را فرمانبرست
[B][M1]هر کجا سازی مقام آنجا بود شادی مقیم
[M2]چون به‌شادی ایدری اسباب شادی ایدرست
[B][M1]باده باید خواست از دست بتان آزری
[M2]اندرین موسم‌ که آئین خلیل آزر است
[B][M1]خاصه در فصلی که بر اطراف جوی از باد سرد
[M2]پاره پاره ‌سیم و پولاد و بلور ومرمر است
[B][M1]در میان خانه‌ها ازگوهر مجلس فروز
[M2]توده توده بُسّد و یاقوت و لعل اَحمَرست
[B][M1]گوهری کاورا برادر ماه و خواهر مشتری است
[M2]گوهری کاورا پدر سنگ است و آهن مادرست
[B][M1]از فروغش خانه همچون بوستان خرم است
[M2]قد او در بوستان مانند زرین عرعرست
[B][M1]گرچه‌ رخشان‌ است بیش‌ رای او همچون رهی‌ است
[M2]ورچه سوزان است پیش چشم او خاکستر است
[B][M1]تا که جای تیر و خنجر هست رزم جنگیان
[M2]تاکه بزم باده‌خواران جای جام و ساغرست
[B][M1]تا قیامت فخر جام و ساغر از دست تو باد
[M2]همچنان‌ کز بازوی تو فخر تیر و خنجرست
[B][M1]باد عدلت‌ کار ساز و یاور خلق جهان
[M2]کایزدت در هر مقامی کارساز و یاورست
[B][M1]عهد تو خوش باد و خرم ‌کز مدار آسمان
[M2]روزت از روز و شب از شب خوشتر و خرمترست
[A]
[B][M1]رای ملک آرای خاتون آفتاب دیگرست
[M2]بر زمین از آفتاب آسمان روشنترست
[B][M1]کرد روشن عالمی از رای ملک آرای خویش
[M2]آن خداوندی که سلطان جهان را مادرست
[B][M1]هست فارغ دل ز احوال خراسان و عراق
[M2]تا محمد د‌ر عراق و در خراسان سنجر ست
[B][M1]از پدر گیتی به فرزندان او میراث ماند
[M2]خصم او رفت از میان و حق به‌دست حقورست
[B][M1]گرچه‌ سلطان و ملک را هست لشکر بیشمار
[M2]هر دو خسرو را دعای او فزون از لشکر است
[B][M1]تاکه عهد و بیعت هر دو بدو هست استوار
[M2]هر دو را شادی ز عهد و بیعت یکدیگرست
[B][M1]هر دو را نور وفاداری و نیکی در دل است
[M2]هر دو را تاج جهانداری و شاهی بر سرست
[B][M1]عیش هر دو خرم است و وصل هر دو فرخ است
[M2]عهد هر دو محکم‌ است و عقد هر دو درخور است
[B][M1]ای سرافرازی که زیر آسمان چنبری
[M2]پشت خاتونان به ‌خدمت پیش تو چون چنبر است
[B][M1]مصلحت‌ بُرج ‌است و عقل تو در آن چون ‌کوکب است
[M2]مملکت ‌درج ‌است و عدل‌ تو در آن چون ‌گوهرست
[B][M1]از عجایب هست در ایام فرزندان تو
[M2]هرچه در افسانهٔ کیخسرو و اسکندر است
[B][M1]درکف تایید و نصرت رای تو جون رایت است
[M2]بر سر اقبال و دولت نام تو چون افسر است
[B][M1]خاک درگاه تو چشم فتح را چون توتیاست
[M2]گرد اسبان تو مغز ملک را چون عنبر است
[B][M1]در مقام توست عز و نصرت اسلام و دین
[M2]هر مسلمان کاو بقای تو نخواهد کافرست
[B][M1]تا چهارم‌کشور از خعرات تو ه‌معمور شد
[M2]اختیار جملهٔ عالم چهارم کشور است
[B][M1]آنچه در مرو و نشابور از عمارت کرده‌ای
[M2]بر زبان خلق شیر و شرح آن تا محشر است
[B][M1]ازطرب روی نکوخواهانت چون لاله است وگل
[M2]وز شکنجه روی بدخواها‌نت چون نیلوفر ست
[B][M1]جاه و زهد تو بیاراید همی دنیا و دین
[M2]زهد تو دین‌پرور و جاه تو دنیا پرورست
[B][M1]هست عمر دوستانت همچو شاخ بارور
[M2]باز عمر دشمنانت همچو تخم بی‌بر ست
[B][M1]خرمی‌ کن تا هزاران سال در ایام عید
[M2]زانکه عید اندر شریعت سنت پیغمبر ست
[B][M1]شاد باش از اختر سلطان و از بخت بلند
[M2]کاین یکی فرخنده‌بخت و آن‌یکی نیک‌اخترست
[A]
[B][M1]این چه شادی است‌ که زو در همه عالم خبرست
[M2]وین چه شکرست‌ که زو در همه عالم اثرست
[B][M1]این چه بادست که او را ز نعیم است نسیم
[M2]وین چه ابرست‌ که او را ز سعادت مَطَرست
[B][M1]وین چه سورست که پنداری جشنی است بزرگ
[M2]وین چه جشن است‌ که پنداری عید دگرست
[B][M1]جشن ایام بود رسم جم و افریدون
[M2]جشن اسلام بقای مَلِک دادگرست
[B][M1]سخت شادند بدین جشن همه ناموران
[M2]شرف‌الدین ز همه ناموران شاد ترست
[B][M1]قبلهٔ دولت بوطاهر سعدبن علی
[M2]که دل طاهر او قبلهٔ عقل و هنرست
[B][M1]آن‌که در دولت و ملت به بزرگی مثل است
[M2]وان‌ که در مشرق و مغرب ز کریمی سَمَرست
[B][M1]علم با منفعتش‌ گویی‌ کان علم علی است
[M2]عدل بی‌غایت او گویی عدل عمرست
[B][M1]ذات او راست صفات ملکی و بشری
[M2]که به سیرت ملک است او و به صورت بشرست
[B][M1]روشنی‌ گیرد از اندیشهٔ او چشم خرد
[M2]زانکه اندیشهٔ او چشم خرد را بصرست
[B][M1]منظر دولت او را ز مجره است شرف
[M2]آتش همت او را ز ثریا شررست
[B][M1]درگهش کعبهٔ فضل است و کفش زمزم جود
[M2]قدمش رکن و مقام است و رکابش حَجَرست
[B][M1]قلمش هست چو تیری سر پیکان بدو شاخ
[M2]وان دو شاخش ز روانی چو قضا و قدرست
[B][M1]تیر هرگز نشنیدم که ‌کند فعل سپر
[M2]تیر او خلق جهان را ز بلاها سپرست
[B][M1]آنچه او بخشد در دُرج معالی است دُرَر
[M2]وانچه او داند در دُرج معانی غُررست
[B][M1]لاجرم سال و مه از دانش و از بخشش او
[M2]دُرج و دَرج فضلا پر غُرر و پر دُرَرست
[B][M1]ای همامی که به‌ خورشید همی مانی راست
[M2]که تو در خاوری و نور تو در باخترست
[B][M1]از پی زینت اسبان و غلامان تو را
[M2]بر فلک صورت جوزا چو لگام و کمرست
[B][M1]ملک باغ است و قضا ابر و اَمَل باد صبا
[M2]بخت عالی شجر و رسم تو بار شجرست
[B][M1]مهتری چون دل و انصاف تو چون نور ‌دل است
[M2]سروری چون سر و اقبال تو چون چشم سرست
[B][M1]بهر احباب تو از دهر قبول است و خطر
[M2]به رخ اعدای تو از چرخ نهیب و خطرست
[B][M1]هر شبی را سحری هست به نزدیکی روز
[M2]شب اعدای تورا روز قیامت سحرست
[B][M1]گر ستودست فتوح و ظفر اندر همه جای
[M2]را‌ی و تدبیر تو قانون فتوح و ظفرست
[B][M1]آن‌ کجا ‌در سفری جاه تو باشد به‌ حضر
[M2]وان کجا در حضری نام تو اندر سفرست
[B][M1]با چنین جاه و چنین نام که در ملک تو راست
[M2]حضر تو سفرست و سفر تو حضرست
[B][M1]روح را از مدد و مَکرِمت توست بقا
[M2]همچنان ‌کز مدد روح بقای صُوُرست
[B][M1]کردگار از سِیَر خوب تو بنمود به‌ خلق
[M2]هر بشارت که ز آمرزش او در سورست
[B][M1]تا بود سورهٔ الفاتحه عنوان سُوُر
[M2]سیرت خوب تو عنوان کتاب سیرست
[B][M1]گر پسر نیست تو را نام نکو هست تو را
[M2]مرد را نام نکو به ز هزاران پسر است
[B][M1]دستگیر ضعفا باش به افضال وکرم
[M2]که تو را بر ضعفا رحمت و مهر پدر است
[B][M1]خاصه اکنون که شه شرق به‌ کار ضعفا
[M2]نظری‌ کرد و بدان است ‌که جای نظر است
[B][M1]سبب و موجب آن عارضه چون برشمریم
[M2]خارج از خاطر و اوهام ستار شمرست
[B][M1]ملک‌ العرش پس از قدرت رحمت بنمود
[M2]قدرت و رحمت او خلق جهان را عبرست
[B][M1]تا شد از عافیت شاه خراسان چو بهشت
[M2]بر دل دشمن بدگوی جهان جون سقر است
[B][M1]همچو اصحاب سقر جفت زَحیرست و زفیر
[M2]هرکه بر گفتن بیهوده گشاده زفر است
[B][M1]ناسپاسی‌ که بدین شُکر دلش خرم نیست
[M2]جگرش خسته شود گرچه همه تن جگر است
[B][M1]ای جوادی که‌ گه جود نثار تو شود
[M2]هرچه بر چرخ ستاره است و به دریا گهر است
[B][M1]مُطیعان را اگرست و مگر اندر سخنان
[M2]سخنان تو همه بی‌اگر و بی‌مگرست
[B][M1]به‌ تو دارند همی چشم همه خلق جهان
[M2]که به چشم تو همه مال جهان بی‌خطرست
[B][M1]نتوان گفت به‌ مقدار سخای تو سخن
[M2]که سخای تو تمام است و سخن مختصرست
[B][M1]از من امسال غبارست مگر بر دل تو
[M2]که ز مرسوم من امسال دلت بی‌خبر است
[B][M1]شکرست از نی و شکرست مرا از قدت
[M2]قیمت و لذت این شُکر فزون از شَکَرست
[B][M1]تاکه تاریخ شب و روز و مه و هفته و سال
[M2]از مدار فلک و رفتن شمس و قمرست
[B][M1]باد قدر تو فزون از فلک و شمس و قمر
[M2]زانکه زیرست همه عالم و قَدرَت زبرست
[B][M1]راهبر باش به اقبال خردمندان را
[M2]که جهاندار به توفیق تو را راهبرست
[B][M1]دفتر ناموری کن ز هنر نامهٔ خویش
[M2]که هنر نامهٔ تو مایهٔ هر نامورست
[B][M1]تو بمان ساکن اگرچند فلک‌گردان است
[M2]وز جهان مگذر اگرچند جهان درگذرست
[A]
[B][M1]زلف و چشم دلبر من لاعِبَ است و ساحرست
[M2]لِعب‌ زلف و سِحر چشم او بدیع و نادرست
[B][M1]ده یکی از لعب زلفش مایهٔ ده لاعب است
[M2]صد یکی از سحر چشمش توشه صد ساحرست
[B][M1]چشم او بی‌خواب خواب‌آلوده باشد روز و شب
[M2]چشم من زان زلف خواب‌آلود او شب ساهرست
[B][M1]ماه روشن را شب تاریک بنماید به ‌خلق
[M2]وان شب زلفش همه رخسار او را ساترست
[B][M1]تا که پنها‌ن است ماه اندر شب تاریک او
[M2]راز من در عشق او چون روز روشن ظاهرست
[B][M1]بر پرند او طرازی کایزد از عنبرکشید
[M2]قدر آن بیش از طراز جامه‌های فاخرست
[B][M1]خلق روح‌افزای او عنوان لطف خالق است
[M2]فطرت زیبای او عنوان صنع قاهرست
[B][M1]در ‌دل من شادی و شور از شراب شوق اوست
[M2]زانکه شهرآرا و شیرین و شگرف و شاطرست
[B][M1]در بهای بوسه‌ای ‌دل خواهد و جان بر سری
[M2]گر تجارت پیشه دارد بی‌محابا تاجرست
[B][M1]عاشق اوگاه چون یعقوب از غم شیفته است
[M2]گاه چون ایوب در رنج و بلاها صابرست
[B][M1]مشهد عشاق‌ گیتی در خراسان کوی اوست
[M2]مقصد زوار درگاه اجل بوطاهرست
[B][M1]ملک شاهان را وجیه و دین یزدان را شرف
[M2]زین دولت زانکه نفس او شریف و طاهرست
[B][M1]نامور سیدعلی صدری که بر چرخ بلند
[M2]نجم سعد از طالع او تا قیامت زاهرست
[B][M1]نور خورشید شما گر باهرست اجرام را
[M2]نور رایش نور خورشید سما را باهرست
[B][M1]بر نگین ملک مهر از نقش توقیعات اوست
[M2]مهر او ‌دارد هر آن کاندر کفایت ماهرست
[B][M1]دوستان را ناصر ا‌ست اندر محبت مهر او
[M2]کین او اندر عداوت دشمنان را قاهرست
[B][M1]نام او سعد است و هر سعدی‌ که بر افلاک هست
[M2]اندرین دولت به‌عمر و روزگارش ناظرست
[B][M1]سعد ناظر شد به عمر و روزگارش لاجرم
[M2]باغ عمرش سبز و روی روزگارش ناضرست
[B][M1]اصل‌ مجدش‌ ثابت‌ است‌ و قطب جاهش ساکن‌ است
[M2]نجم فضلش زاهرست و بحر جودش زاخرست
[B][M1]بر سپهر عقل رای او شهاب ثاقب است
[M2]در هوای جود دست او سحاب فاطرست
[B][M1]آخر هر مدحت او محنتی را اول است
[M2]اول هر الفت او آفتی را آخرست
[B][M1]صادق‌(‌ع‌) و باقر(‌ع‌) خرد را با هدی کردند ضمّ
[M2]از خرد چون صادق‌ است و از هدی چون باقرست
[B][M1]تا جهان باشد بود معمور بیت ملک و دین
[M2]زانکه بیت ملک و دین را دولت او عامرست
[B][M1]هست‌ گوش چرخ بر آواز کلکش روز و شب
[M2]راست‌گویی چرخ مأمورست وکلکش آمرست
[B][M1]حلم او بر خشم اگر غالب بود نشگفت از آنک
[M2]خاک چون آتش برافروزد بر آتش قادرست
[B][M1]حاجتش ناید که غیری نشر فضل او کند
[M2]زانکه دایم همت او فضل او را ناشرست
[B][M1]ثامن است و تاسع است افلاک را کرسی و عرش
[M2]همت او از بلندی آن عدد را عاشرست
[B][M1]فتح تیرست آن کجا ترکان او را ترکش است
[M2]ماه نعل است آن کجا اسبان او را حافرست
[B][M1]هر سخن کز گفتهٔ او مستمع را هست یاد
[M2]آن سخن همچون مثل بر هر زبانی سایرست
[B][M1]هست درویشی و بدبختی دو آفت خلق را
[M2]ایمن است از هر دو آفت هرکه او را زایر است
[B][M1]ای نکو‌کاری که خالی نیست از اِنعام تو
[M2]هرکجا د‌ر هفت کشور واردست و صادرست
[B][M1]تا عقاب قدر تو بر آسمان طایر شدست
[M2]مخلب و منقار او بر چشم نسر طایرست
[B][M1]نیست در دنیا و عقبی حاسدت را آبرو
[M2]هم به دنیا خائن است و هم به عقبی خاسرست
[B][M1]از قبول تو امید استمالت یافته است
[M2]هر دلی ‌کش روزگار نامساعد زاجرست
[B][M1]وان‌که او از جور جائر بود ترسان پیش ازین
[M2]در پناه عدل تو ایمن ز جور جائرست
[B][M1]شکر نعمت‌های تو جزوی است از اسلام و دین
[M2]هر که او منکر شود اسلام و دین را کافر است
[B][M1]مدح گوی تو سزد گر یابد از یزدان ثواب
[M2]زانکه در مدح تو نعمتهای او را ذاکرست
[B][M1]شعر شاعر در بلندی برتر از شِعرَی شدست
[M2]تا ثنای تو به شعر اندر شعار شاعرست
[B][M1]شاعر دولت معزی زیر بار شکر توست
[M2]گر ز درگه غایب ‌است و گر به حضرت حاضر است
[B][M1]آب از آتش برکشد چون آفرین گوید تو را
[M2]زانکه در شعر آب لفظ است او و آتش خاطر است
[B][M1]عالمی گردد معطر چون تو را گوید مدیح
[M2]زانکه از عطر مدیحت خاطر او عاطر است
[B][M1]حق آن معنی که مدح توست نتواند گذاشت
[M2]لفظ از آن معنی ‌که بر دل بگذراند قاصر است
[B][M1]تا چمن هر سال از آواز مرغان بهار
[M2]بر مثال مجلسی پر رود ساز و زامر است
[B][M1]با نسیم روضه رضوان نصیب متقی است
[M2]تا سموم آتش دوزخ نصیب ‌کافر است
[B][M1]دستگیر و ناصر آزادگان بادی مدام
[M2]کایزدت در هر مقامی دستگیر و ناصرست
[B][M1]از سعادت باشیا راضی و شاکر همچنانک
[M2]رای اعلی از تو راضی رای عالی شاکر است
[B][M1]باد وافر نعمت تو باد کامل جاه تو
[M2]تا که بحر کامل از ارکان بحر وافر است
[B][M1]رزق تو داده تمام از رحمت و از مَغْفِرت
[M2]آن خداوندی که رزاق و رحیم و غافر است
[A]
[B][M1]جشن عید اندر شریعت سنت پیغمبرست
[M2]قدر او از قدر دیگر جشنها افزونترست
[B][M1]هست این جشن جهان افروز در سالی دو بار
[M2]ملک را فر ملک هر روز جشنی دیگرست
[B][M1]عُدّت مُستَظهر و فخر ملوک روزگار
[M2]بازوی دولت که تاج ملت پیغمبرست
[B][M1]سایهٔ یزدان و خورشید همه سلجوقیان
[M2]ناصر دین خسرو مشرق که نامش سنجرست
[B][M1]شهریاری کز خطاب و نام او نازد همی
[M2]هرکجا درکشور ایران خطیب و منبرست
[B][M1]در سرای پادشاهی بر سریر خسروی
[M2]چون ملک سلطان و چون الب‌ارسلان نیک اخترست
[B][M1]گوهر سلجوق را زین و جمال از فر اوست
[M2]همچنان چون عِقد را زین و جمال از گوهر است
[B][M1]در بقای او جهان را رامش و آرامش است
[M2]همچو تن را جان بقای او جهان را درخور است
[B][M1]رای ملک افروز او را ماه تابان خادم است
[M2]دولت پیروز او را چرخ ‌گردون چاکر است
[B][M1]آن درختی‌ کایزد اندر باغ اقبالش نشاند
[M2]بیخ و شاخ آن درخت از باختر تا خاورست
[B][M1]اندر آن وقتی که حاضر باشی اندر حضرتش
[M2]منظرش چون بنگری زیباتر از هر منظر است
[B][M1]و اندر آن وقتی که غایب باشی از درگاه او
[M2]مخبرش چون بشنوی مخبرتر از هر مخبرست
[B][M1]همچنان کاندر چهارم آسمان است آفتاب
[M2]طلعت میمون او اندر چهارم کشور است
[B][M1]گر به باغ اندر بیفزاید ز عرعر خرمی
[M2]رایت او باغ نصرت را به‌جای عرعرست
[B][M1]ور سر شاهان بیفزاید به افسر روز بار
[M2]نامهٔ او بر سر شاهان به جای افسرست
[B][M1]زانکه اندر خنجر او هست ز‌هر جانگزای
[M2]جان‌گزاید دشمنان را تا به‌دستش خنجرست
[B][M1]زانکه اندر ساغر او هست نوش جانفزای
[M2]جان فزاید دوستان را تا به دستش ساغرست
[B][M1]باید اندرخدمتش پشت بزرگان چنبری
[M2]پشت‌گردون زین‌قبل درخدمتش چون‌چنبرست
[B][M1]یادکرد او بزرگان را ثبات دولت است
[M2]آفرین او حکیمان را طراز دفترست
[B][M1]کوه بینی زیر دریا هرکجا باشد سوار
[M2]زانکه او دریا دل است و اسب او که‌ پیکرست
[B][M1]آب بینی جفت آذر چون زند د‌ر رزم تیغ
[M2]زانکه تیغ او به‌رنگ آب و جفت آذرست
[B][M1]اندر آن صحرا که او با دشمنان ‌کرده است حرب
[M2]تا گه محشر در آن صحرا نهیب محشرست
[B][M1]بر امید پادشاهی هر کسی دستی بزد
[M2]منت ایزد را که اکنون حق به دست حقورست
[B][M1]برد کیفر هر که از پیمانش بیرون برد سر
[M2]آنچه پیش آمد قدر خان را نشان‌ کیفرست
[B][M1]بر خلاف دولت او سر ‌دهد ناگه به ‌باد
[M2]هرکه را از کینه و پرخاش بادی در سرست
[B][M1]خانهٔ اقبال او دارد ز پیروزی دری
[M2]بدسگال ملک او چون حلقه بیرون از در است
[B][M1]پیش او خصمان همه اعجاز نخل اند از قیاس
[M2]حملهٔ او از پس خصمان چو باد صرصرست
[B][M1]گه به‌سوی رایت رای است فرخ رای او
[M2]گه زبهر غَزْوْ قصد او به قصر قیصرست
[B][M1]گر بفرماید بگیرد ملک هند و ملک روم
[M2]صاحب الجیش‌ آن‌که او را پهلوان لشکرست
[B][M1]تا نه بس مدت حصار غور بگشاید به ‌زور
[M2]گر حصار سومنات و قلعهٔ کالنجرست
[B][M1]رخنه ‌گرداند به‌ اقبال ملک حِصن عدو
[M2]گر چوکوه بیستون و بارهٔ اسکندرست
[B][M1]هست ‌کار ناصرالدین نصرت و فتح و ظفر
[M2]تا وزیرش مهربان و عا‌دل و دین‌پرورست
[B][M1]با ملک‌ سلطان قوام‌الدین به جنت هست شاد
[M2]با ملک سنجر نظام‌الدین به‌شادی ایدرست
[B][M1]هست خدمتگر در آن ‌گیتی پدر پیش پدر
[M2]واندرین گیتی پسر پیش پسر خدمتگرست
[B][M1]ای‌ خداوند‌ی که بزم توست فردوس برین
[M2]واندرو ساقی چو حورالعین و می چون کوثرست
[B][M1]می ستان هر لحظه از دست نگار آزری
[M2]د‌ر چنین جشنی‌ که آیین خلیل آزرست
[B][M1]عشرتت اندر زیادت باد اندر روز عید
[M2]زانکه طبعت عشرت افزای است و شادی گسترست
[B][M1]باد زیر سایهٔ عدلت جهان بی‌داوری
[M2]زانکه عدل تو همه خلق جهان را داورست
[A]
[B][M1]آن‌روی نه روی‌است گل سرخ به‌بارست
[M2]وان زلف نه زلف است شب غالیه بارست
[B][M1]آن جعد نه جعدست همه حلقه و بندست
[M2]وان چشم نه چشم است همه خواب و خمار است
[B][M1]شاید که من از دست بتم باده کنم نوش
[M2]زیرا که بتم نوش لب و باده‌گسار است
[B][M1]مشکین خط او بر دل من فتنه‌فزای است
[M2]نوشین لب او بر لب من بوسه شمار است
[B][M1]روزی ‌که نبینمش بهارم چو خزان است
[M2]چون باز بینمش خزانم چو بهار است
[B][M1]ای من رهی آن ‌ماه ‌که چه مست و چه هشیار
[M2]اندر بر عاشق ز در بوس و کنار است
[B][M1]اندر طلب وصلش بی‌صبر و قرارم
[M2]تاکی ز چنان روی مرا صبر و قرار است
[B][M1]دلسوز من است آن بت و جانسوز مخالف
[M2]شمشیر شه شیر دل شیر شکار است
[B][M1]سلطان بلند اختر ابوالفتح ملکشاه
[M2]شاهی که مبارزفکن و تیغ‌گذار است
[B][M1]صد بار بهر دم زدنی در شب و در روز
[M2]سعد فلک و رحمت یزدانش نثارست
[B][M1]از هیبت او در دل بدخواه نهیب است
[M2]وز لشکر او بر سر بدخواه غبارست
[B][M1]نامی‌ که نه از طاعت او جویی ننگ است
[M2]فخری که نه از خدمت او گویی عار است
[B][M1]او را به هنر چون جم و کاووس نخوانم
[M2]کاندر سپهش چون جم و کاووس هزار است
[B][M1]ای شاه‌ کسی کز خط عهد تو برون شد
[M2]پنداشت که بر مرکب اقبال سوار است
[B][M1]اندیشه خطا کرد و کنو‌ن همچو اسیران
[M2]سرگشته و دل سوخته در کنج حصار است
[B][M1]هر کس‌ که به فرمان تو رام است و مسخر
[M2]از دولت و اقبال تو کارش چو نگار است
[B][M1]وان کس‌ که سر از حکم و رضای تو کشیده است
[M2]از بیم تو آسیمه سر و بیهده کار است
[B][M1]عزست ز نام تو چه دنیا و چه دین را
[M2]عز تو بماناد که بدخواه تو خوارست
[B][M1]ماه علمت پیشرو ماه فلک باد
[M2]زیراکه فلک را به مراد تو مدارست
[B][M1]تو ناصر دین بادی و یارت همه عالم
[M2]کایزد به همه وقت تورا ناصر و یارست
[A]
[B][M1]سنگین‌دلی که بر دل احرار قادرست
[M2]در حسن و در جمال بدیع است و نادرست
[B][M1]در موکب نبرد سواری دلاورست
[M2]در مجلس شراب نگاری معاشرست
[B][M1]حلقه شدست بر دو بناگوش او دو زلف
[M2]گویی که بر دو زهره دو هاروت ساحرست
[B][M1]تا بر سمن ز سنبل مشکین سلاسل است
[M2]تا بر قمر ز عنبر سارا دوایرست
[B][M1]او یوسف است و عاشق بیچاره در غمش
[M2]یعقوب با تأسف و ایوب صابرست
[B][M1]گر یک زمان به عارض و زلفش نظر کنی
[M2]گویی که با قمر شب تاری مقامرست
[B][M1]شب هست جانگزای و قمر هست جانفزای
[M2]یک خصم عادل است و یکی خصم جائرست
[B][M1]آن سنگدل ستارهٔ خوبان لشکر است
[M2]فریاد از آن ستاره که چون مه مسافرست
[B][M1]ای عاشق جفا زده فریاد شرط نیست
[M2]گردوست غایب است غم دوست حاضرست
[B][M1]حاجت نیوفتد که کنی عرض حال خویش
[M2]حال تو نزد سید احرار ظاهرست
[B][M1]صافی صفی حضرت سلطان روزگار
[M2]بوطاهر آنکه سیرتش از عیب طاهرست
[B][M1]آزاده مهتری که به‌ کلک و بنان خویش
[M2]در حل و عقد مملکت استاد ماهرست
[B][M1]رویش به نیک زادی در ملک روشن است
[M2]رایش به رادمردی در دهر سایرست
[B][M1]طبع لطیف او فلکی با کواکب است
[M2]لفظ شریف او صدفی پرجواهرست
[B][M1]نظاره‌گاه دولت او شمس ازهرست
[M2]آرامگاه خدمت او چرخ عاشرست
[B][M1]در وصف او فصاحت و صاف عاجزست
[M2]در مدح او عبارت مداح قاصرست
[B][M1]ای آنکه حضرت تو مکان مکارم است
[M2]وی آنکه طلعت تو سرور سرایرست
[B][M1]اندر کفایت آنچه تو دانی بدایع است
[M2]واندر بلاغت آنچه تو داری نوادر است
[B][M1]تو خرمی ز دولت و ملک از تو خرم است
[M2]تو شاکری زایزد و بخت از تو شاکرست
[B][M1]از مکرمات آخر مدح تو اول است
[M2]وز حادثات اول شکر تو آخرست
[B][M1]ناظر بود به طلعت بدخواه تو اجل
[M2]تا مشتری به طلعت سعد تو ناظرست
[B][M1]تا مجلس شریف تو شد قبلهٔ قبول
[M2]درکعبهٔ قبول دل من مجاورست
[B][M1]غواص دولت است و سعادت چو گوهرست
[M2]طبع تو همچو بحر و ضمیر تو تاجرست
[B][M1]از عطر بوی دارد گویی مدیح تو
[M2]زیرا که خاطرم به مدیح تو عاطرست
[B][M1]پوشیده نیست بر تو و بر وهم و خاطرم
[M2]شکر و ثنات بیشتر از وهم و خاطرست
[B][M1]تا در مدار عالم سفلی هر آنچه هست
[M2]از آب و خاک و آتش و باد و عناصرست
[B][M1]دایم معین و ناصر آزادگان تو باش
[M2]کایزد تو را همیشه معین است و ناصرست
[A]
[B][M1]ای دلبری که زلف تو دام است و چنبرست
[M2]دامیّ و چنبری که همه مشک و عنبرست
[B][M1]رخسار توگُل است و بناگوش تو سمن
[M2]گل در میان دام و سمن زیر چنبرست
[B][M1]از حسن و صورت تو تعجب همی‌کند
[M2]هرکس که بر طریقت مانیّ و آزرست
[B][M1]نقّاش را ز نقش تو بیکار شد دو دست
[M2]یک دست بر دل است و دگر دست بر سرست
[B][M1]از دست خَدّ و قَدّ تو در باغ و بوستان
[M2]تشویش لاله وگل و تَشویر عَر‌عَرست
[B][M1]روشن مه است روی تو بر سرو و جانور
[M2]یا آفتاب بر سر سیمین صنوبرست
[B][M1]تا ساختی ز غالیه صد حلقه بر سمن
[M2]بس‌ کس‌ که بر امید تو چون حلقه بر درست
[B][M1]عطّارگشت زلف تو کز بوی عِطر او
[M2]گویی سرا و مجلس و میدان معطرست
[B][M1]درویش‌ گشت جان من از مایهٔ شکیب
[M2]تا روی تو ز نامهٔ خوبی توانگرست
[B][M1]چون شَکّر اندر آب تن من گداخته است
[M2]تا لعل آبدار تورا طعم شَکَّرست
[B][M1]یاقوت احمرست به چشم اندرم سِرشک
[M2]تا درّ تو نهفته به یاقوت احمرست
[B][M1]گر دُرج ‌گوهرست ز عشق تو چشم من
[M2]طبع من از مدیح صفی کان گوهرست
[B][M1]خورشید ملک و سَیّد احرار روزگار
[M2]بوطاهر آنکه از همه عیبی مُطَهّرست
[B][M1]آزاده مِهتری که بر آزادگان دهر
[M2]از عقل و فضل بارخدای است و مهترست
[B][M1]در پیش رای پاکش و در جنب همتش
[M2]خورشید چون ستاره و دریا چو فَرغَرست
[B][M1]پرگار عقل را دل او همچو مرکزست
[M2]تصریف جود راکف او همچو مَصد‌رست
[B][M1]کردار او به‌زرّ صنایع مُوَشَّح است
[M2]گفتار او به ‌درّ بدایع مُشَجّرَ ست
[B][M1]از رای او مصالح ملک شهنشه است
[M2]در رسم او منافع دین پیمبرست
[B][M1]در حَلّ و عَقد هر چه به تدبیر و رای اوست
[M2]شایستهٔ شهنشه و دستور کشورست
[B][M1]ای مهتری که بخت تو بر پایهٔ رسید
[M2]کز وهم فیلسوف به‌صد پایه برترست
[B][M1]تا صورت بدیع تو پیدا نکرد چرخ
[M2]معلوم کس نگشت که دولت مُصَوَّرست
[B][M1]از نقش‌ کِلْک تو همه‌ گیتی مُنَقّش است
[M2]از نور رای تو همه عالم منوّرست
[B][M1]چون روزگار دولت تو بی‌نهایت است
[M2]چون آفتاب همت تو نورگسترست
[B][M1]گر نور پرورند ز پاکی هوا و آب
[M2]جود تو همچو آب و هوا نورپرورست
[B][M1]گر دشمن تو هست چو یأجوج باک نیست
[M2]تا عزم تو به قوّت سدّ سکندرست
[B][M1]از غایت‌ کرم ضعفا را تویی پدر
[M2]شاید که بخت نیک تو را همچو مادرست
[B][M1]آری برادرست تورا بخت ازین قبل
[M2]هرکس که برخلاف تو کوشد بر آذر است
[B][M1]ای زیر بار منّت توگردن کِرام
[M2]برگردن زمانه مدیح تو زیورست
[B][M1]معلوم رای توست ‌که در شاعری مرا
[M2]مدح تو سَر جریده و آغاز دفترست
[B][M1]جانم ز مهر تو فلک پر کواکب است
[M2]طبعم ز مدح تو صدف پر زگوهرست
[B][M1]پیوسته آفرین تو خوانم همی به خلق
[M2]کان آفرین به‌موضع و آن حق به حقورست
[B][M1]این خانه جنت است و تو رضوان جنتی
[M2]ایوان تو چو طوبی و دست توکوثرست
[B][M1]ساغر بیار و جام بخواه و بنوش می
[M2]کز دست تو حلال‌تر از شیر مادرست
[B][M1]تا نور هفت اختر باقی است بر فلک
[M2]تا بر زمین بقای شه هفت کشورست
[B][M1]عزم تو بر زیادت و کام تو بر مراد
[M2]از شاه هفت کشور و از هفت اخترست
[B][M1]خوشباش و شادزی‌که تو را عیش خرّم است
[M2]می نوش و مال ده که تورا بخت یاورست
[A]
[B][M1]اگر سرای لباساتیان خرابات است
[M2]مرا میان خراباتیان لباسات است
[B][M1]میان شهر همه عاشقان خراب شدند
[M2]مگر نگار من امروز در خرابات است
[B][M1]مجوی زهد و خرابی کن و خراباتی
[M2]که عمر را ز خرابی همه عمارات است
[B][M1]بیار ساغر فرعونی و به دستم ده
[M2]که روز وعدهٔ موسی و گاه میقات است
[B][M1]نیفکنم سپر از باده خوردن از پی آنک
[M2]مرا میانهٔ میدان عشق دارات است
[B][M1]هر آن مکان‌که بود اهل عشق را مأ‌وی
[M2]نه جای نکتهٔ طومار و جای طامات است
[B][M1]میان عاشق و معشوق هست آن معنی
[M2]که قاصر آید از آن هرکجا عبارات است
[B][M1]من آن‌کَسَم‌که همی سجده پیش عشق برم
[M2]بدان سجود وجود مرا کرامات است
[B][M1]هر آن سرود که در عشق عاشقانه بخاست
[M2]مرا جون سَبع مثانیّ و چون تَحَیّات است
[B][M1]مرا ز عشق مراعات نیست یک ساعت
[M2]که عشق را زدل و جان من مراعات است
[B][M1]به روزگار جوانی اسیر عشق شدم
[M2]من این محل زکه جویم‌که از محالات است
[B][M1]روم مدام به درگاه آن خداوندی
[M2]که سَیّد مَلِکان است و شاه سادات است
[B][M1]جمال عالم فخرالمعالی آن ملکی
[M2]که از کمال و سعادات ذوالسّعادات است
[B][M1]ابوعلیّ شرفشاه ابن عِزّالدین
[M2]که همچو جعفر برمک ستوده عادات است
[B][M1]شرف ز جعفر و شاهی زکنگرست او را
[M2]که جعفری سِیَر و کنگری مقامات است
[B][M1]از آن‌ گرفت سماوات زیر پر جعفر
[M2]که همت پسرش برتر از سماوات است
[B][M1]به جود جعفر برمک مثل زنند و مرا
[M2]مثل به جود شرفشاه جعفری ذات است
[B][M1]ایا کسی که تورا خدمتش کفایت نیست
[M2]ز روزگار تورا مالش و مکافات است
[B][M1]آیا کسی‌ که به‌ درگاه اوست موعد تو
[M2]وعید او بِلمِا تُوعَدون هیهات است
[B][M1]تو ای نتیجهٔ دولت نجات احراری
[M2]که با تو دولت پاینده را مناجات است
[B][M1]تویی‌که یوم وصال تو خیر ایام است
[M2]تویی‌ که وقت ثنای تو خیر اوقات است
[B][M1]مدار چرخ همه بر مراد توست مدام
[M2]تورا موافق دوران او ارادات است
[B][M1]اگر ز خلق مساحات ساحت فلک است
[M2]بدان که ساحت جود تو را مساحات است
[B][M1]خبر چگونه توان دادن از مخالف تو
[M2]نشان چگونه دهم زانکه او ز اموات است
[B][M1]زمین چو نَطع و قضا و قدر به‌سان حریف
[M2]مدار چرخ چو شطرنج و در میان مات است
[B][M1]مخالف تو چو شاه است و دولتش فرزین
[M2]میان نَطع به‌فرزین خویش شه مات است
[B][M1]حسود دیوسرشت تو را شهادت نیست
[M2]برین سخن‌ که بگفتم مرا شهادات است
[B][M1]یکی شهادت من این بُوَد که سوگندش
[M2]به حق عزّت عزّی و آلت لات ست
[B][M1]میان مجمع فَضّال حجت آرم من
[M2]که حضرت تو به از روضه‌های جنات است
[B][M1]چو باب جنّت خواند رسول قزوین را
[M2]بدان‌که حضرت تو روضه‌ای ز رَوضات است
[B][M1]به فرّ دولت تو من دلیل بنمایم
[M2]که خدمت تو ز عادات وز عبادات است
[B][M1]رضای توست رضای نبی رضای نبی
[M2]رضای خالق عرش است وآن زطاعات است
[B][M1]دلایل و حُجَج مِهتری ز مجلس توست
[M2]که‌ کعبه و حَجَر و حج اهل حاجات است
[B][M1]به مجلس توشتابد ز شهر و مولد خویش
[M2]هر آن حکیم که از دولتش بشارات است
[B][M1]خُذِا‌لمدیح و هاتِ‌ا‌لعطا همی گوید
[M2]جواب هات ز تو خُذ جواب خُذهات است
[B][M1]به‌روز محشر اگر خلق را شفیع تویی
[M2]نه بیم حشر و نه بیم عذاب زَلّات است
[B][M1]تو باشی ای ملک داد گر نخست کسی
[M2]که روز حشرش با مصطفی ملاقات است
[B][M1]عیان شدست به نزد ملوک سیرت تو
[M2]چه جای بهمنی و نوذری حکایات است
[B][M1]رسوم تو همه سرمایهٔ هدایا گشت
[M2]ضمیر تو همه پیرایهٔ هدایات است
[B][M1]ز رای ورایت تو تحفهٔ سلاطین است
[M2]ز نام و نامهٔ تو نکتهٔ رسالات است
[B][M1]کمال را ز مدار فلک زیادت نیست
[M2]کمال همت وجود تورا زیادات است
[B][M1]بلند گشت علامات رای و همت تو
[M2]چنانکه اوج زحل زیر آن علامات است
[B][M1]کجا روایت یک مدح تو کند راوی
[M2]همه روانی راوی بدان روایات است
[B][M1]به مدح‌گفتن تو فتنه‌ام خداوندا
[M2]که از مدیح تو شغل مرا کفایات است
[B][M1]ز آفرین تو شاها به‌ خاطر عاطر
[M2]چو منطقی کنم آن را که از جمادات است
[B][M1]چنانکه فخرملوک است بیت تو ملکا
[M2]در آفرین تو بیتم طراز ابیات است
[B][M1]مرا به حکمت و پروردن معانی بکر
[M2]نه از شمار دگر شاعران مقالات است
[B][M1]به دولت تو همه شاعران ز من پرسند
[M2]هر آن سؤال که مشکل‌تر از سؤالات است
[B][M1]همیشه تا که مه مهر و تیر و بهرام است
[M2]همیشه تاکه مه و سال و روز و ساعات است
[B][M1]خدای جَلّ جَلالهُ ز تو بگرداناد
[M2]هر آنچه متصل حادثات و آفات است
[B][M1]ز روزگار تو را نصرت و مساعدت است
[M2]زکردگار تو را عصمت و حمایات است
[A]
[B][M1]ای شده ملک و دین ز کلک تو راست
[M2]کلک تو کار ملک و دین آراست
[B][M1]دل صافیت مَطلع قَدَرست
[M2]کفِ کافیت مقتضای قضاست
[B][M1]همت تو محیط چون فلک است
[M2]نعمت تو بسیط همچو هواست
[B][M1]دست تو ابر و جود تو مَطَرست
[M2]لفظ تو دُرّ و طبع تو دریاست
[B][M1]عادت تو به فخر پیوسته است
[M2]سیرت و رسم تو ز عیب جداست
[B][M1]گر تفاخر بود ز خدمت تو
[M2]آن تفاخر عَلَی‌الخُصوص مراست
[B][M1]هست یکتا به مهر تو دل من
[M2]پشت من در پرستش تو دوتاست
[B][M1]صد عطا از تو بیش یافته‌ام
[M2]هر یکی را هزار شکر و ثناست
[B][M1]قصهٔ خویش با تو دانم‌ گفت
[M2]حاجت خویش از تو دانم خواست
[B][M1]چون بود روزگار من که مرا
[M2]خرج پیدا و دخل ناپیداست
[B][M1]بار بسیار و بارکش اندک
[M2]چاکران بیش و مرکبان کم وکاست
[B][M1]دی مرا بود فکرت امروز
[M2]بازم امروز فکرت فرداست
[B][M1]گرچه در پایگاه و کیسهٔ من
[M2]نه ستورست و نه ستور بهاست
[B][M1]به‌ یک اشتر که تو مرا بدهی
[M2]همه کارم تمام گردد راست
[B][M1]برکات سخاوت تو مرا
[M2]فتح باب هزارگونه عطاست
[B][M1]از بقای تو دور باد فنا
[M2]تا به دهر اندرون بقا و فناست
[B][M1]بر تن و دلت و جانت باد ایجاب
[M2]هرچه اندر جهان به‌خیر دعاست
[A]
[B][M1]بتی‌که قامت او سرو را بماند راست
[M2]خمیده زلف گرهگیر او چو قامت ماست
[B][M1]ز روی او برِ صورتگر از خیال و نشان
[M2]خیال حور بهشت و نشان ماه سماست
[B][M1]نماز شام که رفت آفتاب سوی نشیب
[M2]بر من آمد ماهی که ناروَن‌ بالاست
[B][M1]درآمد از سرکوی و در سرای بزد
[M2]سرای وکوی به رویش چو آفتاب آراست
[B][M1]به گرد چهرهٔ او در دو زلف او گفتی
[M2]که‌گرد لاله دو چنبر ز عنبرساراست
[B][M1]همی فشاند سر زلف بر ‌دو عارض خویش
[M2]بر آفتاب تو گفتی همی زره پیداست
[B][M1]چو زلف و روش بدیدم مرا یقین شد باز
[M2]که زیر دامن هاروت زُهرهٔ زهراست
[B][M1]چو عزم رفتن من دید و زاد راه سفر
[M2]فرو نشست توگویی قیامتی برخاست
[B][M1]ز روی و موی چو گلنار و چون بنفشه نمود
[M2]فزود گونهٔ‌ گلنار و از بنفشه بکاست
[B][M1]به‌ گونهٔ رخ او بر سرشک او گفتی
[M2]که بر عقیق پراکنده لؤلؤ لالاست
[B][M1]به مهرگفت به‌سوی سفر همی چه روی
[M2]که در سفر خطر صعب و کارهای خطاست
[B][M1]گمان برم که جفا بر حَضَر گزیدستی
[M2]که اختیار سفر بر حضر نشان جفا است
[B][M1]عِنان بتاب و متاب این دلم به آتش غم
[M2]که بر دلم ز غبار تو صدهزار عَناست
[B][M1]نه‌گر ز وصل من و شهر خویش سیر شدی
[M2]پس این شتافتن و زود رفتن تو چراست
[B][M1]وگر به صحبت یکساله کرده‌ای بیعت
[M2]همی‌کجا شوی اکنون و بیعت توکجاست
[B][M1]جواب دادم کاندر سفر خطر باشد
[M2]ولیکن این سفری کش نتیجه‌ نور و نواست
[B][M1]ضرورت است مرا رفتن از حضر به ‌سفر
[M2]ضرورت سفر دوستان نشان وفاست
[B][M1]به راه عِزّ و شرف پویم از ره عزلت
[M2]که عِزّ و عُزلت هر دو بهم نپاید راست
[B][M1]بود سفر به سعادت مرا چو بار دگر
[M2]ز روزگار امید و زکردگار قضاست
[B][M1]مگر همی نشناسی که در زیادت و جاه
[M2]پناه من به خداوند سیدالرؤساست
[B][M1]معین مملکت شهریار نیک اختر
[M2]که فرّ دولت نیک‌اختران بدو پیداست
[B][M1]ابوالمحاسن کاحسان‌ بزرگ نام بدوست
[M2]مُحَمّد آنکه محامِد بدو تمام بهاست
[B][M1]بزرگواری کاندر کمال قدرت خویش
[M2]نه ایزدست و چو ایزد بزرگ و بی‌همتاست
[B][M1]هوا خلاف زمین آمد و عجب دارم
[M2]که حکم او چو زمین‌است و طبع او چو هواست
[B][M1]چو بگذری ز خدای و خدایگان جهان
[M2]یقین شناس که بر هرکه هست کامرواست
[B][M1]ستارهٔ کَرَم است و نتیجهٔ خردست
[M2]نشانهٔ هنرست و یگانهٔ دنیاست
[B][M1]ز بخت خویشتن و شاه عالم است بزرگ
[M2]چو شاه عالم و چون بخت خویشتن بُرناست
[B][M1]حمایلِ سپرش بند چنبر فلک است
[M2]کواکبِ کمرش عِقد گردن جَوزاست
[B][M1]بلند بختا، نیک اخترا، خداوندا
[M2]در تو قبلهٔ آلاء و کعبهٔ نَعماست
[B][M1]بزرگ حضرت و درگاه تو بزرگان را
[M2]شریف چون حَجَرالاسوَد و مِنا و صَفاست
[B][M1]اگر لقا و دل اقبال و بخت را سبب است
[M2]لقا خجسته تو داریّ و دل‌گشاده‌تر است
[B][M1]وجودِ علوی و سِفلی در آن‌گشاده دَرَست
[M2]مراد کلّی و جزئی در آن خجسته لقاست
[B][M1]ز مهتران وکریمان که ما شنیدستیم
[M2]کرم تورا سزد و مهتری تورا زیباست
[B][M1]ز دولت تو من این معجزات دیدستم
[M2]که هر یکی عَلَم نسل آدم و حوّاست
[B][M1]به نزد مردم عاقل مراد عقل تویی
[M2]ز هر چه گردون تأثیر کرد و ایزد خواست
[B][M1]شکفته‌ شد بهر آنجا که همت تو رسید
[M2]به عقل و طبع مگر همت تو باد صباست
[B][M1]از آنکه جود به از تو جواد نشناسد
[M2]تورا به جود و به‌ تو جود را همیشه رضاست
[B][M1]تورا ز نعمت عُقبی همی مدد باید
[M2]که هر چه هست به دنیا تو را مراد عطاست
[B][M1]چو شب نمایدکِلک تو بر صحیفهٔ روز
[M2]اگر ستاره فشاند به تو سپهر، سزاست
[B][M1]زکلک تو به جهان در بدیعتر چه بود
[M2]که اَبکَم سخن آرای و اَکمه بیناست
[B][M1]چو دربنان تو پیدا شود گمان که مگر
[M2]کلید جنّت فردوس در ید بیضاست
[B][M1]تویی‌که مرتبهٔ تو به‌کبریای شهی است
[M2]مخالفان تو را مرتبه به کبر و ریاست
[B][M1]به نصرت و ظفر اندر تویی چو اسکندر
[M2]اگر چه خصم تو درگیر و دار چون داراست
[B][M1]نَعَم ز جود تو عزّ ولیّ و ذلّ عدوست
[M2]بلی ز لفظ تو نفی ملال و دفع بلاست
[B][M1]نعیم جود تو در سر چو روح نفسانی است
[M2]خیال مهر تو در دل چو نقطهٔ سوداست
[B][M1]زکردگار جهان هر چه یافتی امروز
[M2]یقین بدان که نشان زیادت فرداست
[B][M1]خرابهای زمین از تو گردد آبادان
[M2]به دولت تو شود شهر هرکجا صحراست
[B][M1]عجب مدار که از دولت‌ تو پنج بود
[M2]چهار طبع‌ که در زیرگنبد خضراست
[B][M1]بر مبارک تو یافتم جهان هنر
[M2]دل تو دریا دیدم‌ که اصل جود و سخاست
[B][M1]به‌ گرد دریا بس چون محیط‌ گشت جهان
[M2]اگر محیط به‌ گرد همه جهان دریاست
[B][M1]آیا ستوده ولی نعمتی که گاه سخن
[M2]ثناگر تو زبهر تو مُستَحِقّ ثناست
[B][M1]به‌ دولت تو خداوند در صِناعت شعر
[M2]جواز دولت من بنده برتر از جوزاست
[B][M1]همی ز منزلت و جاه من سخن‌ گویند
[M2]بهر کجا که در آفاق مَجمع‌ُالشّعراست
[B][M1]اگر به جان و تن از خدمت تو بودم دور
[M2]دلم تو داشتی و بر دلم خدای گواست
[B][M1]تو آفتابی و از قوّت تو در هر وقت
[M2]به‌سان آتش رخشنده طبع من والاست
[B][M1]از آفتاب به قوّت همی رسد آتش
[M2]وگرچه گوهر آتش زآفتاب جداست
[B][M1]همیشه تاکه ز حکم خدای وگرد‌ش چرخ
[M2]گهی صلاح و بقا و گهی فساد و فناست
[B][M1]همه فساد و فنا باد دشمنان تو را
[M2]که دوستان تو را خود صلاح هست و بقاست
[B][M1]دعای خلق به نیکی رساد در تن تو
[M2]که داعی تو بهرحال مُستَجاب دعاست
[A]
[B][M1]یافت از یزدان ملک سلطان به شادی هرچه خواست
[M2]روز شادی روز ما سلطان دین سلطان ماست
[B][M1]بند شاهی کرد محکم راه دولت کرد پاک
[M2]چشم عالم کرد روشن‌ کار گیتی کرد راست
[B][M1]وقت وقت رامش است و روز روز عشرت است
[M2]د‌ست دست خسروست و کار کار پاد‌شاست
[B][M1]حاصل آمد شاه را بر سیرتی نیکوترین
[M2]هرجه از اقبال جست و هر چه از تأیید خواست
[B][M1]نیک بنگر تا کنون بی‌طاعت و فرمان شاه
[M2]یک مخالف کیست در گیتی و یک قلعه کجاست
[B][M1]دولت عالی چنین بایدکه دارد شهریار
[M2]در جهان از جملهٔ شاهان چنین ‌دولت کراست
[B][M1]هست با هر منتها و غایت هر دولتی
[M2]دولت شاه جهان بی‌غایت و نامتنهاست
[B][M1]روزگار فتنه بود اندر خراسان مدتی
[M2]تیغ او بفزود امن خلق و آن فتنه بکاست
[B][M1]لاجرم‌گرد ندامت بر رخ آن‌کس نشست
[M2]کز خلاف او همی اندر خراسان فتنه خواست
[B][M1]گر عصا بفکند موسی وقت سِحْر ساحران
[M2]تا بترسیدند و گفتند این عصا چون اژدهاست
[B][M1]فتنه اکنون همچو سِحْر ساحران است از قیاس
[M2]شاه چون موسی و تیغ تیز او همچون عصاست
[B][M1]مهر سلطان در دل و د‌یدار سلطان در نظر
[M2]مهتری را مایه و نیک‌اختری را کیمیاست
[B][M1]حضرت او چشم را روشن‌ کند گویی مگر
[M2]گَرد شادُرْوان او در چشم همچون توتیاست
[B][M1]ملک‌ گیتی بیشتر در زیر حکم خسروست
[M2]ور همه‌گیتی بود در زیر حکم او رواست
[B][M1]بی‌رضا و مهر او زنده نماند هیچ‌کس
[M2]ای عجب گویی رضا و مهر او آب و هواست
[B][M1]خسروا، شاها ز مقصو‌دی که حاصل شد تورا
[M2]هست از اقبالی که آن اقبال بی‌چون و چراست
[B][M1]قُوّت دین و صلاح ملک‌، جُستی سربسر
[M2]ایزد دانا برین‌ گفتار و این معنی گواست
[B][M1]لاجرم با مرد و زن زان روز کاین عالم بود
[M2]بر تن و جان تو اندر مشرق و مغرب دعاست
[B][M1]تاکه از تشبیه شکل آسمان و آفتاب
[M2]راست چون پیروزه‌‌گون دولاب و سیمین آسیاست
[B][M1]سایهٔ عدل تو از دنیا و دین خالی مباد
[M2]زانکه از عدل تو نفع نعمت و دفع بلاست
[B][M1]در جهانداری بقای دولت و عمر تو باد
[M2]کز بقای دولت و عمر تو عالم را بقاست
[A]
[B][M1]خداوندی که تاج دین و دنیاست
[M2]به‌دولت دین و دنیا را بیاراست
[B][M1]از آن تاجی است در دنیا و در دین
[M2]که انعل‌ا مرکب او تاج جوزاست
[B][M1]دلیل دولتش چون روز روشن
[M2]به‌هفت اقلیم گیتی آشکار است
[B][M1]ز فر بخت آن سلطان عالم
[M2]به از کسری و ذوالقر‌نین و داراست
[B][M1]تو گویی دولت او آفتاب است
[M2]که نور او به ‌شرق و غرب پیداست
[B][M1]ز اقبال دعا و همت اوست
[M2]که سلطان بر همه خصمان تواناست
[B][M1]ضمیر روشن و اندیشهٔ او
[M2]کف موسی و افسون مسیحاست
[B][M1]ز تدبیرش میان پادشاهان
[M2]وفا و بیعت و صلح و مداراست
[B][M1]سزاوار نثار مجلس اوست
[M2]هر آن‌ گوهرکه اندر کوه و دریاست
[B][M1]همه اقبال و دولت بهرهٔ اوست
[M2]همه ادبار و محنت بهر اعداست
[B][M1]برو هر روز خواهد بود خوشتر
[M2]که ایزد کار او دارد همی راست
[B][M1]ز دی بودش اشارتهای امروز
[M2]در امروزش سعادتهای فرداست
[B][M1]ز فرّ طلعت او طبع‌ گیتی
[M2]اگر دی پیر بود امروز برناست
[B][M1]زمین از موکب او جون سپهرست
[M2]ثَری از حشمت او چون ثُریّاست
[B][M1]کنون در جامهٔ سبزست هر شاخ
[M2]بر آن صورت که در فردوس حوراست
[B][M1]لباس جویبار و فرض کهسار
[M2]به زنگار و بقم گویی مطراست
[B][M1]به‌هر دشتی کنون جای نظاره است
[M2]به‌هر باغی کنون جای تماشاست
[B][M1]از آن صحرا چنین سبزست و خرم
[M2]که عالی بارگاه او به صحراست
[B][M1]بهاری فرخ و عیدی خجسته است
[M2]به هر دو روزگار او مهناست
[B][M1]مهنا باد دایم روزگارش
[M2]که اسباب مراد او مُهیّاست
[B][M1]همیشه تا که بر گردون ستاره
[M2]چو سیم ریخته بر روی میناست
[B][M1]به خاتون باد فرخ روز سلطان
[M2]که خاتون مادر بی‌‌مِثل و همتاست
[B][M1]به سلطان باد روشن چشم خاتون
[M2]که سلطان خسروی دانا و زیباست
[B][M1]جهان خالی مباد از شاه سنجر
[M2]که تخت خسروی را در یکتاست
[A]
[B][M1]ای خسروی که مشرق و مغرب بهم توراست
[M2]وی داوری که هم عرب و هم عجم تو را است
[B][M1]در شرق و غرب خلق خدا جمله شاکرند
[M2]فضل خدای و رحمت او لاجرم تو راست
[B][M1]بیش وکم است ملک جهان حون نگه‌کنی
[M2]چندانکه هست ملک جهان بیش وکم توراست
[B][M1]دادست کردار ز گیتی تورا دو بهر
[M2]وان بهره‌ای که ماند سزاوار هم توراست
[B][M1]تا همت تو زیر قدم‌ کرد فرق ماه
[M2]فرق مخالفان همه زیر قدم تو راست
[B][M1]بدخواه تو نهفته چو باغ‌ارم شدست
[M2]تا عالمی شکفته چو باغ ارم توراست
[B][M1]شاهان به دار ملک تق گشته‌اند
[M2]زیرا که دار ملک چو بیت‌ا‌لحرم تو راست
[B][M1]از حمل وز خراج بزرگان روز‌گار
[M2]هر روز گونه‌گونه نِعَم بر نِعَم تو راست
[B][M1]سیصد هزار شیر دلیرند لشکرت
[M2]چندین دلیر شیر به زیر علم تو را است
[B][M1]هستی تو نور بخش و گهر بخش از آن‌کجا
[M2]طبعی چو آفتاب و یمینی چو یم توراست
[B][M1]حجت‌ ز تیغ وز قلم آرند رزم و بزم
[M2]در رزم و بزم حجت تیغ و قلم توراست
[B][M1]دستور تو به دانش و تدبیر آصف است
[M2]زیراکه فر ‌دولت و تایید جم تو را است
[B][M1]تا کام و نام و نعمت هم محتشم ز توست
[M2]شکر و ثنا و خدمت هر محتشم توراست
[B][M1]هرکس به قدر خویش نماید همی‌کرم
[M2]لیکن مسلم از همه عالم ‌کرم توراست
[B][M1]نورست با ظُلَم همه‌کس را درین جهان
[M2]نور سعادت ابدی بی‌ظلم تو را است
[B][M1]هرچند خلق را نبود بی‌عدم وجود
[M2]در ملک د‌ین وجود ابد بی‌ عدم تو راست
[B][M1]گرد‌ون قسم نهاده به ‌ده جزو ملک را
[M2]نه جزو تا زمانه بود زان قسم تو راست
[B][M1]جاوید باد دولت و شاهی و ملک تو
[M2]زیراکه ملک و دولت و شاهی بهم توراست
[A]
[B][M1]ای صاحب اعلی دل تو عالم اعلاست
[M2]رای تو چو خورشید، درخشنده و والاست
[B][M1]گر دهر مُهَنّاست بدین عید همایون
[M2]این عید همایون به بقای تو مهناست
[B][M1]عالم به تو خرم شد و گیتی به‌ تو روشن
[M2]دولت به تو باقی شد و ملت به تو آراست
[B][M1]شغل همه آفاق به فرمان تو شد خوب
[M2]کار همه احرار به کردار تو شد راست
[B][M1]از ماه فلک تا دل تو هست تفاوت
[M2]چندانکه تفاوت ز ثری تا به ثریاست
[B][M1]گر ماه فلک تافته بر روی زمین است
[M2]ماه دل تو تافته برگنبد خَضْراست
[B][M1]آن ماه، گهی کاهد و گاهی بفزاید
[M2]وین ماه بیفزاید و هرگز نکند کاست
[B][M1]زیر علم دولت تو سایهٔ طوبی است
[M2]زیر قدم همت تو تارک جوزاست
[B][M1]شاید که بُوَد خصم تو از لشکر فرعون
[M2]تا رای درخشان تو همچون ید بیضاست
[B][M1]آثار کفایت همه از رای تو باقی است
[M2]انوار سعادت همه از روی تو پیداست
[B][M1]دیدار تو گویی به مثل مرکز نورست
[M2]زیرا که بدو چشم بشر روشن و بیناست
[B][M1]کردار تو گویی به مثل اختر سعدست
[M2]زیرا که بدو بخت بشر فرخ و برناست
[B][M1]گفتار تو گویی به مثل پایهٔ عقل است
[M2]زیرا که بدو جان بشر عاقل و داناست
[B][M1]روز همه کس هست ز توفیق تو روشن
[M2]تا در قلم تو شب تاریک مجزاست
[B][M1]توقیع تو بینم سبب زندگی خلق
[M2]گویی‌ که صریر قلمت باد مسیحاست
[B][M1]ای صدر وزیران جهان بدر زمینی
[M2]ای بدر زمین صدر وزارت به تو آراست
[B][M1]من بنده همی تا صفت مدح تو گویم
[M2]از قوت مدح تو مرا طبع چو دریاست
[B][M1]شاید که چو دریای محیط است مرا طبع
[M2]زیرا که درو مدح تو چون لولو لالاست
[B][M1]با حکم ابد باد بقای تو برابر
[M2]ای یافته از حُکم ازل هرچه دلت خواست
[B][M1]بگذار دو صد عید علی‌رغم عدو را
[M2]خوش دار ولی را که تورا دولت والاست
[A]
[B][M1]آن خداوندی که او بر پادشاهان پادشاست
[M2]مستحق عُدّت و مجد و جلال و کبریاست
[B][M1]گر به دل خدمت‌ کنی او را سزای خدمت است
[M2]ور به‌جان اورا ثناگویی سزاوار ثناست
[B][M1]اوست معبودی به وصف لایزال و لم یزل
[M2]لم یَزَل او را سریر و لایزال او را سراست
[B][M1]زنده او را دان و هست او را شناس از بهر آنک
[M2]زندهٔ دایم وجود و هست جاویدان بقاست
[B][M1]حکم او بی‌علت است و صُنع او بی‌آلت است
[M2]ذات او بی‌آفت است و ملک او بی‌منتهاست
[B][M1]دانش او بی‌محال و بخشش او بی‌عدد
[M2]گفته ی او بی‌مجاز و کرده ی او بی‌خطاست
[B][M1]از ازل گر بنگری پیوسته بینی تا ابد
[M2]قسمتی در هر چه خواهی حکمتی در هرچه خواست
[B][M1]آسمان نیلگون هست آسیای قدرتش
[M2]مردم اندر دور او چون گندم اندر آسیاست
[B][M1]ضربت خِذْلان او بر جان مرد مفسدست
[M2]شربت توفیق او بر جان مرد پارساست
[B][M1]لطف او بین هرکجا اسباب خلقی ساخته است
[M2]قهر او دان هرکجا احوال قومی بینواست
[B][M1]هرکه بدبخت است بیگانه است با اسلام و دین
[M2]نیکبخت آن است کاو با دین و اسلام آشناست
[B][M1]راستی و کژّی اندر راه توحیدست و شِرک
[M2]هر دو پیوسته نگردد کان جدا و این جداست
[B][M1]هرکه باشد همنشین شرک گیرد راه کج
[M2]وان که باشد همره توحید یابد راه راست
[B][M1]با هوای نفس کی باشد رضای حق روا
[M2]تا که عصیان در هوای نفس و طاعت در رضاست
[B][M1]قول و فعل خویش را درمعصیت منکر مشو
[M2]زانکه هفت اندام تو بر قول و فعل توگواست
[B][M1]سُخرهٔ ابلیس‌ گشت و غرهٔ تَلْبیس شد
[M2]هرکه او در معصیت بِفْزود و از طاعت بکاست
[B][M1]گر تو در دنیا هزاران چاره و حیلت کنی
[M2]چیره گردد بر تو آخر هرچه از ایزد قضاست
[B][M1]با قضای چیره در دنیا چه جای حیلت است
[M2]با نهنگ شرزه در دریا چه جای آشناست
[B][M1]گر سلیمانی که جن و انس در فرمان توست
[M2]ور فریدونی که شرق و غرب سرتاسر تو راست
[B][M1]بهرهٔ تو زین جهان چون دامنت گیرد اجل
[M2]ده‌گزی کرباس و لختی خشت و چوب و بوریاست
[B][M1]خوف ما از عدل یزدان و رجا از فضل اوست
[M2]زانکه عدل او بلا و فضل او دفع بلاست
[B][M1]در دل مومن همی خوف و رجا باید بهم
[M2]مومن پاک است هرکاندر دلش خوف و رجاست
[B][M1]این جهان چون باغ و ما همچون نهالیم و درخت
[M2]رحمت و احسان او چون ابر و چون باد صباست
[B][M1]رحمت و حرمان خویش از فضل او داند همی
[M2]هرکه در رنجی‌ گرفتار و به دردی مبتلاست
[B][M1]او نکوکارست اگر ما را عبادت اندک است
[M2]او خریدارست اگر ما را بضاعت کم بهاست
[B][M1]گر هُدیٰ خواهی گواهی ده که معبودت یکی است
[M2]وان یکی بی‌یار و بی‌همتا و بیچون و چراست
[B][M1]سَیّد اولاد آدم خاتم پیغمبران
[M2]مهتر عالم شفیع روز محشر مصطفاست
[B][M1]نایب پیشین او بوبکر و آنگاهی عمر
[M2]بعد ازو عثمان وبعد از وی علی مرتضاست
[B][M1]گر بر این دین و بدین مذهب ز دنیا بگذری
[M2]جای تو در جَنّهٔالفِردوس جای اولیاست
[B][M1]ای خداوندی که در وصف وجود جود تو
[M2]حجت سنی قوی و حاجت مومن رواست
[B][M1]بر ثنای حق معزی را دعا باید همی
[M2]زانکه مقصود معزی را ثنای حق دعاست
[A]
[B][M1]ای سروری‌ که قول تو چون وحی منزل است
[M2]کارت چون معجزات رسولان مُرسَل است
[B][M1]عالی دو آیت است علا و بها بهم
[M2]در شان دین و دولت تو هر دو منزل است
[B][M1]هر روز بر دوام دهد آفتاب نور
[M2]بر آفتاب جود تو گویی موکل است
[B][M1]تا از نسیم خلق تو گیتی معطر است
[M2]بازار و کار عطر فروشان معطل است
[B][M1]گر واجب است درخور تفصیل مُجمَلی
[M2]تفصیل جود را کف راد تو مُجمَل است
[B][M1]باطل کند حُسام تو چون معجز کلیم
[M2]چندانکه حاسدان تو را سِحر مُبطَل است
[B][M1]هنگام مدح مَخلَص اشعار شاعران
[M2]بی‌نام و بی‌خطاب تو موقوف و مُهمَل است
[B][M1]چون دایره است شعرم و مدح تو مرکز است
[M2]چون آینه است طبعم و جود تو صیقل است
[B][M1]آن خوبترکه پیش تو آرم عروس مدح
[M2]کز جود تو قبالهٔ کابین مُسَجَّل است
[B][M1]آن خلعت شریف که فرموده ای مرا
[M2]همتای جامه‌های نسیج و مُثَقّل است
[B][M1]اسبی‌ که داده‌اند نه از خاص تو مرا
[M2]پیرست و بد رواست‌ کهن لنگ و کاهل است
[B][M1]گر با فسار و توبره جلدست در علف
[M2]با زین و با لگام به رفتار تُنبَل است
[B][M1]بالای او به قصر ‌مَشیدَست نردبان
[M2]حلقوم او به بِئر مُعَطّل مُرَمَّل است
[B][M1]مالد به قصر و بر در و دیوار خویشتن
[M2]گویی ز فرق تا قد‌مش‌ گرّ و دُمَّل است
[B][M1]ترکیب او زگونهٔ سرخ و مزاج سرد
[M2]همرنگ آب صندل و هم‌طبع صندل است
[B][M1]بالا گهی نبیند گویی که اَعوَرست
[M2]گاهی یکی دو بیند گویی‌ که ا‌َحوَلَ است
[B][M1]اسبی قوی است از در گردون کشیدن است
[M2]نه از در نشست حکیمان افضل است
[B][M1]در شهر وراه در همه جایی مرا برو
[M2]نه جای اعتماد و نه جای مُعَوَّل است
[B][M1]از عین دولت است شکایت درین عطا
[M2]کوته‌ کنم حدیث اگر چه مفصل است
[B][M1]زان سان ‌که هست باز فرستادمش به‌ تو
[M2]آن را بَدَل فرست‌ که تشریف اوَّل است
[B][M1]تا در زمانه چون مه کانون کشد سپاه
[M2]در تابه خانه موسم کانون و منقل است
[B][M1]تاج سر قبیله و آل پدر تو باش
[M2]کز تو سرش به تاج بزرگی مُکَلَّل است
[B][M1]می‌ خواه از آن صنم که بناگوش و زلف او
[M2]کافور مشک پرور و مشک مسلسل است
[A]
[B][M1]روی آن تُرک جهان آرای ماه روشن است
[M2]زلف او در تیره شب بر ماه روشن جوشن است
[B][M1]تاکه او را جوشن است از تیره شب بر طرف ماه
[M2]راز من در عشق او پیدا چو روز روشن است
[B][M1]تا گلی نو بشکفد هر ساعتی بر روی او
[M2]کوی ازو حون‌گلبببتان و خانه زو چون‌کلسن است
[B][M1]همچو فَرخارست مجلس تا که او در مجلس است
[M2]همچو کشمیرست برزن تا که او در برزن است
[B][M1]چون ببینی چشم او گویی شکفته نرگس است
[M2]چون ببینی روی او گویی دمیده سوسن است
[B][M1]سوسنی دیدی که گردش شاخه‌های سنبل است
[M2]نرگسی دیدی که گردش نوکهای سوزن است
[B][M1]سنگ بر دل بندم اندر عشق آن زرین‌کمر
[M2]زانکه همواره به زیر سنگ او دست من است
[B][M1]او ز من منت ندارد گرچه او را شاهوار
[M2]طوق زرین هر شبی از د‌ست من در گردن است
[B][M1]هر کسی را رشک باشد بر بت معشو‌ق خویش
[M2]رشک من دایم بر آن سنگین دل سیمین تن است
[B][M1]دشمنی جویم همی با آنکه او را هست دوست
[M2]دوستی‌ گیرم همی با آنکه او را دشمن است
[B][M1]حور دیدارست لیکن بر سر دیدار او
[M2]سِحر هاروت است و کَید و فتنهٔ اهریمن است
[B][M1]تیر مژگانش همی ناگاه بر د‌ل بگذرد
[M2]راست‌ گویی نیزهٔ اسپهبد شیر اوژن است
[B][M1]در جهان اسپهبد شیر اوژن از روی هنر
[M2]خسرو عالی اعلی شهریار قارن است
[B][M1]رکن اسلام و علاء دولت و شمس ملوک
[M2]آن ‌که د‌ر مردی فزون از رستم و از بیژن است
[B][M1]نامور قطب‌المعالی آن که اندر صلح و جنگ
[M2]مهربان چون اردشیر وکینه ‌‌کش چون بهمن است
[B][M1]گاه بخشش هر که بیند شخص او گوید مگر
[M2]آفتاب اندر قبا و بحر ‌در پیراهن است
[B][M1]قاصد فتح و ظفر را موکب او مقصد است
[M2]گوهر عز و شرف را مجلس او معدن است
[B][M1]نرم شد با او فلک گر با همه ‌کس سرکش است
[M2]رام شد با او جهان‌گر با همه‌کس توسن است
[B][M1]سیرت او گردن ایام را چون زیور است
[M2]همت او تارک اَجرام را چون ‌گرزن است
[B][M1]کرد نتوانم برابر کوه را با حلم او
[M2]زانکه در میزان حلمش ‌کوه سنگ یک من است
[B][M1]در جحیم از بهر بدخواهان او بادافره است
[M2]د‌ر بهشت از بهر مداحان او پاداشن است
[B][M1]چون‌ کمان گیرد اجل با تیر او در معرکه است
[M2]چون‌ کمین سازد ظفر با تیغ او در مکمن است
[B][M1]جوشن‌گردان چو غربال است از زوبین او
[M2]مِغْفَر جنگ‌آوران با گرز او چون هاون است
[B][M1]پیش زوبین سپاه او سر اعدای او
[M2]راست‌ گویی پیش مرغان دانه‌های ارزن است
[B][M1]اسب او را باد خوان وکوه دان از بهر آنک
[M2]کوه شکلی بادپای و بادپایی‌ کُه‌کَن است
[B][M1]فتح زاید روز رزم از تیغ‌ گوهر دار او
[M2]تیغ ‌گوهردار او گویی به‌ فتح آبستن است
[B][M1]هست ‌در آهن به ‌صنع ایزدی باس شدید
[M2]زآنکه زوبین و رکاب و تیغ او از آهن است
[B][M1]ای بلند اختر سپهداری که پیش شهریار
[M2]نام تو اسپهبد شیر اوژن وگرد افگن است
[B][M1]دشمنت را چون توانم ‌گفت خرمن سوخته
[M2]کز نیاز و تنگدستی دشمنت بی‌خرمن است
[B][M1]از وفاقت در وثاق نیکخواهان هست سور
[M2]وز خلافت در سرای بدسگالان شیون است
[B][M1]در سر خصم تو مغفر معجرست از بهر آنک
[M2]در صفت مردست لیکن در هنر همچون زن است
[B][M1]هست واجب مدح تو کز جملهٔ اسپهبدان
[M2]سیرت تو مُستَفاد و رسم تو ‌مُستَحسَن است
[B][M1]روشنی باشد همی از مدح تو روح مرا
[M2]روح من ‌گویی چراغ و مدح تو چون روغن است
[B][M1]عیب نتوان کرد بر مدحی‌ که من ‌گویم تو را
[M2]کانچه در مدح تو گویم خالی از زرق و فن است
[B][M1]می ستان از ماه دیبا روی‌ کاندر بوستان
[M2]نه چمن دیبا لباس و نه هوا دیبا تن است
[B][M1]گر زمین و کوه پرکافور شد نشگفت از آنک
[M2]برف چون ‌کافور سوده ابر چون پرویزن است
[B][M1]نیست اکنون وقت صحرا و شکار و تاختن
[M2]موسم کاشانه و آسودن و می خوردن است
[B][M1]آتشی ‌باید که پوشاند هوا را عکس او
[M2]جامه‌ای کان را گریبان ماه و ماهی دامن است
[B][M1]آن‌که شاه‌ گوهران است و جزای کافران
[M2]تحفهٔ ماه دی و ریحان ماه بهمن است
[B][M1]لون او گه زرد و همچون زعفران و شنبلید
[M2]رنگ او گه سرخ و همچون ارغوان و روین است
[B][M1]اخگر او زیر خاکستر تو گویی از قیاس
[M2]مبرم و شعر خلوقی زیر شعر ادکن است
[B][M1]تا همی هر شب چو بینی لون و شکل اختران
[M2]چرخ را گویی به روز اندر هزاران روزن است
[B][M1]تا همیشه اهرمن را هست ماوا در سقر
[M2]تا که در خُلد برین روح‌الامین را مسکن است
[B][M1]اهرمن روز و شب از پیرامن تو دور باد
[M2]زانکه سال و مه تو را روح‌الامین پیرامن است
[B][M1]از نوای چنگ و بربط بزم تو خالی مباد
[M2]تا خروش چنگ ساز و غلغل بربط زن است
[B][M1]باعث‌ کار صبوحت باد وقت صبحدم
[M2]بانگ آن مرغی که او میخوارگان را مُؤذن است
[A]
[B][M1]از زین‌ دین عراق و خراسان مزین است
[M2]این را دلیل ظاهر و حجت مبرهن است
[B][M1]حاجت نیایدش به‌ دلیلی و حاجتی
[M2]کاقبال او شناخته چون روز روشن است
[B][M1]بر قدّ بخت او سَلَبی دوخته است چرخ
[M2]کاورا ز مهر و ماه‌ گریبان و دامن است
[B][M1]با دوستان گنبد دوار هست دوست
[M2]با دشمنانش کوکب سَیّار دشمن است
[B][M1]از خصم ایمن است‌ که پشت و پناه او
[M2]شاهنشه سپه‌شکنِ دشمن افکن است
[B][M1]آتش ز بیم آنکه بسوزد ز خشم او
[M2]ترسیده و گریخته در سنگ و آهن است
[B][M1]از بهر مهر و خدمت او کهترانش را
[M2]تن عاشق روان و روان عاشق تن است
[B][M1]شعری که من به حضرت او عرضه کرده‌ام
[M2]در شرق و غرب تا به‌ قیامت مدون است
[B][M1]من‌ گفتم آنکه بر دل او بود گاه مدح
[M2]او نیز آن کند که در اندیشهٔ من است
[B][M1]کارش به کام باد و جهانش مدام باد
[M2] زیرا که عالمی به جما‌لش مزین است
[A]
[B][M1]تا هست جهان دولت سلطان جهان است
[M2]وز دولت او امن زمین است و زمان است
[B][M1]عدلش سبب ایمنی خُرد و بزرگ است
[M2]جودش سبب زندگی پیر و جوان است
[B][M1]از دولت او در همه آفاق دلیل است
[M2]وز نصرت او در همه اسلام نشان است
[B][M1]دریا دل وگوهر سخن و صاعقهٔ تیغ است
[M2]باران سپه و بحر کف و برق سِنان است
[B][M1]لشکر شکن و تیغ زن و شیر شکارست
[M2]دشمن شکن و مال ده و ملک ستان است
[B][M1]ای شاه جهان هرچه تورا کام و مرادست
[M2]تقدیر و قضای مَلَک‌ُالعَرش چنان است
[B][M1]چندین شرف و جاه که ایزد به‌ تو دادست
[M2]گر برشمرم برتر ازین وهم و گمان است
[B][M1]هر دولت و نصرت که خبر بود ز شاهان
[M2]در مشرق و مغرب همه امروز عیان است
[B][M1]در خشم تو بیم است و به عفو تو امیدست
[M2]از مهر تو سودست وز کین تو زیان است
[B][M1]در مصر ز شمشیر تو آشوب و نفیر است
[M2]در روم ز پیکان تو فریاد و فغان است
[B][M1]با عدل تو بر خلق گشادست دَرِ امن
[M2]بس شاه که در خدمت تو بسته میان است
[B][M1]از آتش تیغ تو برفت آب مخالف
[M2]وز باد سر خصم تو در خاک نهان است
[B][M1]ازکِلک و بَنان تو دل خلق بنازد
[M2]گویی اَمَل خلق در آن‌ کلک و بنان است
[B][M1]وز تیر و کمان تو همی خصم بنالد
[M2]گویی اجل خصم تو آن تیر و کمان است
[B][M1]خورشید زمینی تو و هر روز به‌ خدمت
[M2]خورشید فلک بر سر تو سَعد میان است
[B][M1]از تابش خورشید پدید آید یاقوت
[M2]زان است که بر دست تو یاقوت روان است
[B][M1]اقرار دهد مرد خردمند که در فضل
[M2]یاقوت روان بر کف تو قوت روان است
[B][M1]دیدار تو شادیّ و طرب را سبب آمد
[M2]چندین طرب و شادی و خنده یک از آن است
[B][M1]اندر دل و جان مهر تو گشته است‌ که او را
[M2]از مهر تو آرام دل و راحت جان است
[B][M1]از جاه تو این مصر چو رضوان بهشت‌ است
[M2]وز فرّ تو این روضه چو رَوضات جنان است
[B][M1]شاهنشه اَقران و خداوند قِران باش
[M2]تا شمس وکواکب را بر چرخ قِران است
[B][M1]از عدل تو بر خلق جهان سایهٔ نعمت
[M2]واندر خط فرمان تو چندان که جهان است
[A]
[B][M1]سدید ملک ملک عارض خراسان است
[M2]صفی دولت و مخدوم اهل دیوان است
[B][M1]پناه دین خدای و معین شرع رسول
[M2]عمر که همچو علیّ و صدیق و عثمان است
[B][M1]لقب سدید و صفی یافته است زانکه دلش
[M2]قرارگاه سداد و صفای ایمان است
[B][M1]گزیده عادت او چشم عقل را بصرست
[M2]ستوده سیرت او جسم فضل را جان است
[B][M1]هنر چو نقطه وکردار او چو پرگارست
[M2]ادب چو نامه و گفتار او چو عنوان است
[B][M1]بر آسمان معالی به برج عز و شرف
[M2]همه کفایت او بی خُسوف و نقصان است
[B][M1]مگر که کیوان جای بلند همت اوست
[M2]که برتر از همه اجرام جای کیوان است
[B][M1]سخا توقع زو کن که او سخا ورزست
[M2]سخن به مجلس او بر که او سخندان است
[B][M1]بهر مقام همی بارد و همی تابد
[M2]که ابر مَکرمت و آفتاب احسان است
[B][M1]ایا خجسته همامی‌ که با تو در همه کار
[M2]ز چرخ بیعت و از روزگار پیمان است
[B][M1]عبارت تو ظُرَف را علامت است و نشان
[M2]براعت تو نُکَت را دلیل و برهان است
[B][M1]هوای عمر تو صافی است از بخار و غبار
[M2]عقیدهٔ تو چو ماه دو هفته تابان است
[B][M1]به ‌هرچه کردی و گفتی میان اهل خرد
[M2]نه بر خصال تو عیب و نه بر تو تاوان است
[B][M1]صحیفه‌های تو قانون دولت ملک است
[M2]جریده‌های تو دستور ملک سلطان است
[B][M1]عراقیان بستایند خط و لفظ تو را
[M2]که خط و لفظ تو پیرایهٔ خراسان است
[B][M1]شگفت نادره مرغی است کلک در کف او
[M2]که طعمه او را همواره قیر و قَطران است
[B][M1]اگر بود همه قطران و قیر طعمهٔ او
[M2]لعاب او ز چه معنی چو درّ و مرجان است
[B][M1]به شمع ماند و او را چو عنبر است دُخان
[M2]به‌ابر ماند و او را ز مشک باران است
[B][M1]غذای او شبه رنگ است و این غریب ترست
[M2]که در بنان تو بر سیم گوهر افشان است
[B][M1]بلند بختا با تو به یک دو بیت مرا
[M2]حدیث حادثهٔ تیر شاه ایران است
[B][M1]اگرچه بر تنم آثار عافیت پیداست
[M2]هنوز پیکان در کنج سینه پنهان است
[B][M1]خزانهٔ سخن است از قیاس سینهٔ من
[M2]که اندرو گهر قیمتی فراوان است
[B][M1]همی برند به هر جا ازین خزینه گهر
[M2]چنین خزینه دریغا که جای پیکان است
[B][M1]من از لطافت تو شاکرم که درد مرا
[M2]لطافت تو به جای علاج و درمان است
[B][M1]خدای عرش نگهبان بخت و عمر تو باد
[M2]که دست و خامهٔ تو ملک را نگهبان است
[B][M1]ز هیچ‌کار پشیمان مبادیا هرگز
[M2]که دشمنت ز همه ‌کارها پشیمان است
[B][M1]علاج سینهٔ من ‌گرچه صَعب و دشوارست
[M2]بر آن که خالق خلق است سهل و آسان است
[A]
[B][M1]تا که اسلام و شریعت به جهان آیین است
[M2]رکن اسلام‌ خداوند معزّالدین است
[B][M1]داور عدل ملکشاه‌، شه روی زمین
[M2]که ز عدلش همه آفاق بهشت آیین است
[B][M1]آن‌که در طاعت و فرمانش شه توران است
[M2]وان‌که در بیعت و پیمانش شه غزنین است
[B][M1]بخت هر پادشه از دولت او بیدار است
[M2]عیش هر تاجوَر از طلعت او شیرین است
[B][M1]خوان شاهان همه گویند که زرّین باشد
[M2]خوان حُجّاب شهنشاه جهان‌ زریّن است
[B][M1]روم و قُسطَنطین زین پیش یکی بتکده‌ بود
[M2]چاوش شاه کنون داور قسطنطین است
[B][M1]زان قِبَل تا علم شاه نبیند در خواب
[M2]میر اَنطاکیه بی‌بستر و بی‌بالین است
[B][M1]ای بهاری که شکفته است به تو روضهٔ ملک
[M2]فرّ دین تو جهان را همه فَروَردین است
[B][M1]یوسف ملک تو بی‌دشمن تو در سَجَنَ است
[M2]لیکن آن سِجن‌ چو بهتر نگرم سِجّین است
[B][M1]می‌جهد همچو کبوتر دل شاهان جهان
[M2]که خدنگ جَگر اَو بار تو چون شاهین است
[B][M1]بحر شمشیر تو را مغز نهنگان موج است
[M2]ابر پیکان تورا خون پلنگان هین است
[B][M1]سایهٔ تاج تورا مرتبهٔ خورشید است
[M2]پایهٔ تخت تورا پایگه پروین است
[B][M1]نعل اسبان تو در وصف چو سیارات است
[M2]خاک درگاه تو در قَدر چو عِلییّن است
[B][M1]بخت تو بُرد سواری ز سواران جهان
[M2]فلکش مرکب و اَجرام لِجام و زین است
[B][M1]جبرئیلی‌ تو به فتح و ظفر و دشمن تو
[M2]همچو ابلیس لعین قاعدهٔ نفرین است
[B][M1]قیصر روم بزرگ است ولیکن به قیاس
[M2]گر مباهات کند با تو یکی مسکین است
[B][M1]نیست بر روی زمین از همه عالم یک تن
[M2]کز تو یک ذرّه مر او را به دل اندرکین است
[B][M1]تا که اَلحَمد شعار تو بود در عالم
[M2]حافظ و ناصر تو مالکِ یَوم‌ُالدّین است
[B][M1]عالم از عدل تو آراست چو فردوس برین
[M2]دفتر مدح تو پیرایهٔ حورالعین است
[B][M1]هرکجا شعر بسنجند به‌ میزان خرد
[M2]خاطر بنده معزی چو یکی شاهین است
[B][M1]خلعتم دادی و بنواختی ای شاه مرا
[M2]فخر من پیش امیران و بزرگان این است
[B][M1]تاکه جان است مرا از خرد و بخت بلند
[M2]آفرینت ز خداوند مرا تلقین است
[B][M1]تا که اوصاف بهاری ز مه نیسان است
[M2]تاکه آثار خزانی ز مه تشرین است
[B][M1]دل تو باد قوی و تن تو باد درست
[M2]که جهانی به کمال آن دل روشن‌بین است
[B][M1]خلق را باد گشاده به دعای تو زبان
[M2]کان دعا را همه از روح امین آمین است
[A]
[B][M1]چه گوهرست که کانش خُم دَهاقین است
[M2]به رنگ لالهٔ نَعمان و بوی نسرین است
[B][M1]به مجلس ملکان همنشین زیر و بم است
[M2]به بزم ناموران مونس ریاحین است
[B][M1]نه آینه است ولیکن درو به‌دست بتان
[M2]خیال زلف گرهگیر و جَعد پرچین است
[B][M1]ز روی هزل و‌ کنایت عصای پیران است
[M2]ز روی جدّ و حقیقت نشاط غمگین است
[B][M1]بدین صفت نبود در همه جهان گهری
[M2]مگر شراب که پروردهٔ دهاقین است
[B][M1]چنانکه هست ز فعل شراب قوّت روح
[M2]ز تیغ ناصر اسلام نصرت دین است
[B][M1]یمین دولت عالی علاء ملک ملوک
[M2]حُسام دین که پسندیدهٔ سلاطین است
[B][M1]ابوالمظفر شمس‌المعالی اسمعیل
[M2]که خاک پای معالیش ماه و پروین است
[B][M1]خدایگان صفتی ‌کز خدایگان و خدای
[M2]نصیب او همه اقبال و عِزّ و تمکین است
[B][M1]به نور و صَفوَ‌ت خاطر چو مرد مِعر‌اج است
[M2]به‌زور و قوت بازو چو مرد صفّین است
[B][M1]نجات مُمتَحَنان است تاکه در بزم است
[M2]هلاک اهرمنان است تاکه در زین است
[B][M1]غریق نعمت او شهریار کرمان است
[M2]رهین منت او پادشاه غزنین است
[B][M1]رسید همت او از عُلوّ به‌جایگهی
[M2]که هفتمین فلکش پایهٔ نخستین است
[B][M1]هر آن رکاب که از پای او شرف یابد
[M2]سر فریشته را آن رکاب بالین است
[B][M1]نگار نامهٔ او کارساز محتاج است
[M2]صریر خامهٔ او دستگیر مسکین است
[B][M1]ستاره نیست ولیکن ستاره آثارست
[M2]فرشته نیست ولیکن فرشته آیین است
[B][M1]ازوست رونق ملک خدایگان جهان
[M2]که ملک چهره و او دیدهٔ جهان‌بین است
[B][M1]عروس مدح و ثنا را سَخاش دامادست
[M2]وفاش جلوه‌گرست و رضاش کابین است
[B][M1]عدوش را ز مساکین همی شمارد چرخ
[M2]که در مساکن تیمار چون مساکین است
[B][M1]روا بود که ز خصمان کیش کین نکشد
[M2]که روزگار ز خصمش کشنده‌ ی کین است
[B][M1]ایا بزرگ امیری که نقش اَعلامت
[M2]طراز مملکت شاه مشرق و چین است
[B][M1]به باغ مملکت از دشمنان خلل نرسد
[M2]که رای و حَز‌م تو آن باغ را چو پروین است
[B][M1]مخالف تو به دنیا و آخرت تَبَه است
[M2]که در عقوبت سِجن‌ و عذاب سِجّین است
[B][M1]ز طین پاک‌سرشت است جوهر تو خدای
[M2]زرشک جوهر تو نار دشمن طین است
[B][M1]ز بهر آنکه همه لفظ تو شکربارست
[M2]دوگوش مستمع از لفظ تو شکرچین است
[B][M1]گشاده‌طبع تو همواره همچو دریایی است
[M2]که موج او ز طبس تا در فلسطین است
[B][M1]به حسب قدرت اگر بخششی کنی یک روز
[M2]نصیب یابد ازو هر که در نصیبین است
[B][M1]به‌نیزهٔ تو شود سفته گوهر مردان
[M2]که بازوی تو چو میزان و او چو شاهین است
[B][M1]عجب مدارکه تشبیه اوکنم به شهاب
[M2]که در یمین تو سوزندهٔ شیاطین است
[B][M1]اگر نه خامهٔ تو در بنان تو صدف است
[M2]چرا همیشه صدف‌وار گوهرآگین است
[B][M1]به ‌شکل هست چو زوبین و تیر در کف تو
[M2]به عقل در دل دشمن چو تیر و زوبین است
[B][M1]به وقت جود فزون است یک فذلک او
[M2]زهر حساب که در جملهٔ فرامین است
[B][M1]اگر ز عقل همه راستی بود تلقین
[M2]مرا ثنا و مدیحت ز عقل تلقین است
[B][M1]نکوترست به نام تو یک قصیدهٔ من
[M2]ز صد قصیدهٔ غرّا که در دواوین است
[B][M1]وگرچه تضمین خوب است در میانهٔ مدح
[M2]بَنات فِکرت من خوبتر ز تضمین است
[B][M1]قبول شعر من اندر جهان از آن قِبَل است
[M2]که از تو شعر مرا اهتزاز و تحسین است
[B][M1]گر آفرین تو چون جان و دل نداشته‌ام
[M2]من آن‌کسم‌که تن من سزای نفرین است
[B][M1]به حکم فرمان رفتم به حضرت ملکی
[M2]که در پرستش او شاه چین و ماچین است
[B][M1]ز اشتیاق تو ایوان عیش شیرینم
[M2]خراب گشته چو ایوان قصر شیرین است
[B][M1]همیشه تا که مه آب پیش ایلول است
[M2]همیشه تا بس ایلول ماه تِشرین است
[B][M1]مه سعادت تو از مَحاق خالی باد
[M2]وزان حساب که در عقده‌های تِنّین است
[B][M1]تهی مباد زرای تو ملک و دولت و دین
[M2]که رای تو سبب امن و عدل و تسکین است
[A]
[B][M1]تاج دنیا و دین خداوند است
[M2]در همه کارها خردمندست
[B][M1]در خراسان و در عراق امروز
[M2]کیست کاو را به زهد مانندست
[B][M1]چر‌خ را با بقای دولت او
[M2]تا جهان است عهد و سوگندست
[B][M1]عقل او را قیاس نتوان کرد
[M2]کس نداند که عقل او چندست
[B][M1]چشم دین روشن از سعادت اوست
[M2]چشم او روشن از دو فرزندست
[B][M1]آن یکی داوری است قلعه‌گشای
[M2]وین دگر خسروی عدو بندست
[B][M1]نازش هر دو پادشاه بدوست
[M2]هر دو را مادر و خداوندست
[B][M1]بنده تشریف او همی خواهد
[M2]که به مدحش‌گهر پراکندست
[B][M1]خیر او از جهان‌گسسته مباد
[M2]که نکوکار و نیک پیوندست
[A]
[B][M1]شاه جهان که خسرو فرخنده اخترست
[M2]بر شرق و غرب‌ پادشه عدل‌ گسترست
[B][M1]عزمش فرو برندهٔ ملک مخالف است
[M2]رأیش برآورندهٔ دین پیمبرست
[B][M1]سَهمَش به خاورست و نهیبش به باختر
[M2]وز باختر ولایت او تا به خاورست
[B][M1]با آفتاب رای منیرش مقابل است
[M2]با نوبهار بزم شریفش برابرست
[B][M1]کز نور رای او همه گیتی مزیّن است
[M2]وز بوی بزم او همه عالم معطرست
[B][M1]آنجا که تیغ اوست شجاعت مُرکّب است
[M2]وانجا که دست اوست سخاوت مصوّرست
[B][M1]تیغش نه تیغ صاعقهٔ دشمن افکن است
[M2]دستش نه دست معجزهٔ روح پرورست
[B][M1]از نعل مرکبان سپاهش به شرق و غرب
[M2]چندانکه هست روی زمین ماه پیکرست
[B][M1]گر بنگری ز خدمت تیغش به روم و شام
[M2]رخها مُزَعفرست و زمینها مُعَصفَرست
[B][M1]آنجا که بود نعرهٔ ناقوس رومیان
[M2]اکنون خروش و نالهٔ الله اکبرست
[B][M1]شاها تو در فتوح فزون از سکندری
[M2]وان تیغ جان ربای تو سدّ سکندرست
[B][M1]خطی که گرد مملکت اندر کشیده‌ای
[M2]چون دایره است و نقطهٔ او هفت کشورست
[B][M1]از پیش همت تو چو خاک است لاجرم
[M2]اندرکف رعیت تو خاک چون زرست
[B][M1]هر روز بهترست خصال تو بی‌خلاف
[M2]تا عالم است روز تو از روز بهترست
[B][M1]آورده‌اند سیصد و هفتاد در شمار
[M2]آن خسروان که لشکری خسرو ایدرست
[B][M1]یک رایت تو سیصد و هفتاد رایت است
[M2]یک لشکر تو سیصد و هفتاد لشکرست
[B][M1]دشمن نماند در همه عالم تو را کسی
[M2]پس‌ گر کسی بماند مطیع و مُسَخََّرست
[B][M1]در خاک رفت هرکه همی با تو سرکشید
[M2]او خاک بر سرست و تورا تاج برسرست
[B][M1]آویزد آنکه‌ گر بگریزد ز مهر تو
[M2]گرچه رسن دراز سرش هم به چنبرست
[B][M1]وقت سَماع و باده و آرام و رامِش است
[M2]نه وقت جوشن و زره و خَود و مِغفُرست
[B][M1]در هر وطن که پای برون آری از رکاب
[M2]تو هدیه‌ای بدیع و یکی بزم دیگرست
[B][M1]هر روز نوبت است یکی بزم ساختن
[M2]و امروز نوبت ملک فرّخ اخترست
[B][M1]آن میر شیربجه و آن شاه شاه زاد
[M2]کز اصل پاک خسرو سلجوق گوهرست
[B][M1]تو همچو آفتابی و او هست همچو ماه
[M2]وز هر دو دین و دولت و دنیا منوّرست
[B][M1]این بزم جنت است و تو رضوان جنتی
[M2]بخت بلند و جام تو طوبی و کوثرست
[B][M1]می خور ز دست نوش لبی خَلُّخی نژاد
[M2]کش مشتری برادر و خورشید مادرست
[B][M1]زان می‌ که چون به جام بلور اندر افکنند
[M2]گویی در آبِ روشن‌ رخشنده آذرست
[B][M1]تا کوس و لشکر و علم و تخت و مرکب است
[M2]تا جام و خاتم و قلم و تیغ و افسرست
[B][M1]این جمله را به حق ملک و پادشاه باش
[M2]زیرا که حق همیشه سزاوار حقورست
[B][M1]عدل تو باد یاور و دارندهٔ جهان
[M2]کایزد تو را همیشه نگهبان و یاورست
[A]
[B][M1]صنم من پسری لاله رخ و سیمبرست
[M2]سخت زیبا صنم و سخت به آیین پسرست
[B][M1]من و او هر دو به نام ایزد روزافزونیم
[M2]هر زمان عشق من و خوبی او بیشترست
[B][M1]سروجویان و قمرخواهان بسیار شدند
[M2]که به بالا و به‌ رخسار چو سرو و قمرست
[B][M1]خلقش از حور و پری باز ندانند همی
[M2]راست گویی پری‌اش مادر و حورش پدرست
[B][M1]با کمان و کمرست آن صنم او رغم مرا
[M2]تا بدان است‌ که پشتم چوکمان و کمرست
[B][M1]بت من برد بدو نرگس جادو دل من
[M2]وز تف و تاب دلم زلف و لبش در خطرست
[B][M1]گر بترسد ز دلم زلف و لب او نه عجب
[M2]زانکه در زلف و لب او همه مشک و شکرست
[B][M1]خوبرویان و ظریفان و بتان بسیارند
[M2]لیکن او را صفتی دیگر و حالی دگرست
[B][M1]میر خوبان سپاه است وز خوبی وُ خرد
[M2]درخور خدمت درگاه شه دادگرست
[B][M1]شاه اسلام ملکشاه که در شاهی و ملک
[M2]عزم او قاعدهٔ نصرت و فتح و ظفرست
[A]
[B][M1]کف دست موسای پیغمبرست
[M2]و یا آتش اژدها پیکرست
[B][M1]وگر زآسمان معجز مصطفی
[M2]فرود آمده بر کف حیدرست
[B][M1]کلید فتوح است در هر مصاف
[M2]هر آدینه پیرایه منبرست
[B][M1]زبانی است اندر دهان ظفر
[M2]که ارواح در نطق او مضمرست
[B][M1]همه‌ گوهر خسروان را به جنگ
[M2]نمودار از آن هندوی گوهرست
[B][M1]چو لوحی نوشت است بدخواه شاه
[M2]از آسیب او چون قلم بی‌سرست
[B][M1]اگر شعله آتش است آبدار
[M2]گر آتش همیشه به آب اندرست
[B][M1]درخت است و باران به‌خور آورد
[M2]شهاب است و پیوند هر اخترست
[B][M1]درخت ملوک است در باغ ملک
[M2]درختی که بارش گل احمرست
[B][M1]از آن کاب و آتش بدو راه یافت
[M2]وزان‌ کاتش و آبش اندر برست
[B][M1]بسی آب ازو همچو خون روان
[M2]بسی خاک ازو همچو خاکسترست
[B][M1]و گر اژدها را زبانی بِرُست
[M2]که دندانها با زبان یاورست
[B][M1]چو خندد لبانش بود نیلگون
[M2]چو گرید سرشکش چو نیلوفرست
[B][M1]از آن سرنگون است و دشمن نگون
[M2]بداندیش بی‌سر از آن سرورست
[B][M1]چو آتش نیابد بود خشک لب
[M2]که آتش چو فرزند و او مادرست
[B][M1]اگر هست نیکو به‌ دست ملوک
[M2]به‌ دست خداوند نیکوترست
[B][M1]امیر اجل فخر عالم علی
[M2]که دل‌پرور شاه دین‌پرورست
[B][M1]مرا شعر عالی شد از دو علی
[M2]مقدّم یکی محتشم دیگرست
[B][M1]علی بن بوطالب اندر بهشت
[M2]علی بن شمس‌الملوک ایدرست
[B][M1]یکی آنکه داماد جغری‌بک است
[M2]دگر آنکه داماد پیغمبرست
[B][M1]یکی چشمه گوهرست از شرف
[M2]یکی مشرف چشمه کوثرست
[B][M1]یکی رفته در خیبر و دربکند
[M2]یکی را عدو چون در خیبرست
[B][M1]هر آن نامداری که نام آورد
[M2]به‌نام علا دوله نام آورست
[B][M1]خلیفه حسامش نهادست نام
[M2]حسامی که گردونش فرمانبرست
[B][M1]کمال و معالیش در اصل و نسل
[M2]از آدم بپیوسته تا محشرست
[B][M1]به مجلس تو گویی که صد خسروست
[M2]به میدان تو گویی‌ که صد لشکرست
[B][M1]به همت نگویم‌ که چون بهمن است
[M2]به حشمت نگویم که چون نوذرست
[B][M1]چو بهمن مر او را دو صد خادم است
[M2]چو نوذر مر او را دو صد چاکرست
[B][M1]زمینی که او رزم سازد بر آن
[M2]نباتش همه اخگر و خنجرست
[B][M1]سخن‌ گویم از تیز رو باره‌اش
[M2]که در زیر زین همسر صرصرست
[B][M1]به‌ دریا چو باد و به‌ خشکی چو خاک
[M2]به هامون چو آب و به‌ کوه آذرست
[B][M1]چو جولان کند هست کوه روان
[M2]چو گنبد زند گنبد اخضرست
[B][M1]چو خواهی شتابش یکی کشتی است
[M2]چو خواهی درنگش یکی لنگرست
[B][M1]چو چرخ است و خورشید آن چرخ سیر
[M2]که در ملک شاه جهان مفخرست
[B][M1]خداوند مازندران است میر
[M2]که مازندران فخر هر کشورست
[B][M1]حسد برد بر ملک ساری حجاز
[M2]که او را چنین خسرو داورست
[B][M1]فلک خدمتش را دو تا کرده پشت
[M2]از آن چفته بر صورت چنبرست
[B][M1]چو تصریف بینم جمال و جلال
[M2]دل ورای پاک تو چون مصدرست
[B][M1]رسوم تو سرمایهٔ شاعران
[M2]مدیح تو پیرایهٔ دفترست
[B][M1]دل من رهی هست در مدح تو
[M2]چو بحری که موجش همه گوهرست
[B][M1]به مدح تو یک شعر کردم تمام
[M2]چو شعری به شعری دلم اَزْهَرست
[B][M1]قبول تو خواهم که تا زنده‌ام
[M2]چو جان خدمت تو مرا درخورست
[B][M1]الا تا که دی پیش بهمن بود
[M2]چو مهر از پس ماه شهریورست
[B][M1]بمان شاد در دولت و عز و ناز
[M2]که دولت تورا رهبر و یاورست
[A]
[B][M1]چه صورت است که بی‌جان بدیع رفتارست
[M2]چه پیکرست که بی‌دل شگفت‌ گفتارست
[B][M1]مساعد قدرست او و ترجمان قضاست
[M2]وزیر عقل و وکیل سپهر دوارست
[B][M1]به تیر ماند و او را به‌قیر پیکان است
[M2]به مرغ ماند و او را ز قار منقارست
[B][M1]به پای بسته ولیکن به فرق او سر اوست
[M2]به تن درست ولیکن به‌ روی بیمارست
[B][M1]بود نشان تن نادرست زردی روی
[M2]جرا درست تن است او و زرد رخسارست
[B][M1]نسیم بر تن زرین او نگارگرست
[M2]به روز بر سر مشکین او شب تارست
[B][M1]دهان او به سمن بر همی‌ گهر بارد
[M2]چون در دهان شبه دارد چرا گهربارست
[B][M1]وگر ز نافهٔ زرّین همی‌ گهر ریزد
[M2]میان تختهٔ سیمین جرا نگونسارست
[B][M1]وگر ز عقل و ز فرهنگ نیستش خبری
[M2]جرا میانهٔ فرهنگ و عقل معیارست
[B][M1]زبان دولت و دین است در دهان هنر
[M2]چو در بنان ادیب رئیس مختارست
[B][M1]محمد آنکه سپهر محامد هنرست
[M2]برای پاک سمای نجوم و سیارست
[B][M1]دلش چو مصدر و توفیق همچو تصریف است
[M2]کفش چو نقطه و تحقیق همچو پرگارست
[B][M1]شهاب همت او را ز مهتری فلک است
[M2]درخت دولت او را ز بهتری بارست
[B][M1]از آن شدند خریدار او خداوندان
[M2]که طبع و خاطر او فضل را خریدارست
[B][M1]عزیز شد ز نکوکاری و گشاده دلی
[M2]که هم‌گشاده دل است او و هم نکوکارست
[B][M1]اگرچه همت یاری ز بخت نیک بود
[M2]خجسته همت او بخت نیک را یارست
[B][M1]ز بخشش مَلک‌العرش و گردش فلکی
[M2]نصیب دشمن او حسرت است و تیمارست
[B][M1]بدو فرست‌ که تدبیر او کند آسان
[M2]هر آن سخن‌ که به نزدیک خلق دشوارست
[B][M1]به‌سوی دولت او از بلندی و پاکی
[M2]نه عقل را نظرست و نه وهم را بارست
[B][M1]از آنکه هست کرم را به‌نزد او مقدار
[M2]همیشه پیش بزرگان بزرگ مقدارست
[B][M1]هر آن نگار که پیدا شود ز خامهٔ او
[M2]طراز مملکت خسرو جهاندارست
[B][M1]توقع است‌ که منشور من بیاراید
[M2]بدان عبارت شیرین که در شهوارست
[B][M1]مرا نوشتن منشور من به از خلعت
[M2]که درج پرگهرست آن و گنج دینارست
[B][M1]همیشه تا صفت آذرست و آذریون
[M2]همیشه تا صفت آذرست و آزارست
[B][M1]ستوده بادش کردار و نیک بادش بخت
[M2]که نیک‌بخت و موفّق ستوده کردارست
[B][M1]همیشه قبلهٔ اقبال باد و دیدهٔ دین
[M2]چنانکه تاج بزرگان و فخر احرارست
[A]
[B][M1]با من امروز آن شکر لب را زبانی دیگرست
[M2]وز لطافت بر زبان او نشانی دیگرست
[B][M1]نوبرم هر روز داد از بوستان مهر خویش
[M2]نوبری کامروز داد از بوستانی دیگرست
[B][M1]در وفاداری به جان من بسی سوگند خورد
[M2]تا نگویم من‌ که سوگندش به جانی دیگرست
[B][M1]من‌ کنون در عاشقی با او به لونی دیگرم
[M2]زانکه او در دوستی با من به سانی دیگرست
[B][M1]هست هر روز از وصال او مرا سودی دگر
[M2]گرچه از هجرش مرا هر شب زیانی دیگرست
[B][M1]گر ز تیر غمزهٔ او دل نگه دارم رواست
[M2]زانکه بر دل زخم آن تیر از کمانی دیگرست
[B][M1]ارغوان رنگش رخ است و ارغوان رنگش قبا
[M2]هر یکی‌ گویی به سرخی ارغوانی دیگرست
[B][M1]سینهٔ نرمش چو میساوم به زیر دست خویش
[M2]بینم آن سینه به نرمی پرنیانی دیگرست
[B][M1]نیست در لشکر به زیبایی چو او یک داستان
[M2]گرچه زو در هر وثاقی داستانی دیگرست
[B][M1]آفتاب دیگرش خوانند در لشکر همی
[M2]زانکه لشکرگاه سلطان آسمانی دیگرست
[B][M1]شاه‌ گیتی بوالمظفر کز فتوح و از ظفر
[M2]در جهان مختصر گویی جهانی دیگرست
[B][M1]گر برفت آنکس‌ که بود اندر جهان صاحبقران
[M2]بر کیارق بعد ازو صاحبقرانی دیگرست
[B][M1]هست رکن‌الدین و برهان امیرالمومنین
[M2]راست‌گویی طغرل و الب‌ارسلانی دیگرست
[A]
[B][M1]فرخ ملک مشرق مهمان وزیرست
[M2]والا عضد دولت نزدیک مجیرست
[B][M1]ماه است وزیر و ملک مشرق خورشید
[M2]خورشید فروزنده بر ماه منیرست
[B][M1]ابرست وزیر و عضدالدوله دریاست
[M2]دریای‌ گهر بخش بر ابر مطیرست
[B][M1]آن در هنر و مردی بی‌یار و همال است
[M2]وین درکرم و رادی بی‌مثل و نظیرست
[B][M1]آن‌گاه شجاعت به همه فخر مشار است
[M2]وین وقت‌ کفایت به همه خیر مشیرست
[B][M1]با دانش پیرست آن هر چند جوان است
[M2]با بخت جوان است این‌، هر چند که پیرست
[B][M1]همواره وزیرست به اقبال ملک شاد
[M2]پیوسته ملک شاد به‌ تدبیر وزیرست
[B][M1]خصمان چو تَذَروند و ملک باز سفیدست
[M2]شاهان چو غدیرند و ملک بحر قعیرست
[B][M1]با باز کجا پرد جایی که تذروست
[M2]با بحر کجا کوشد جایی‌ که غدیرست
[B][M1]دولت ز بَرِ ناصر دین دور نگردد
[M2]تا ناصر دین را ملک‌العرش نصیرست
[B][M1]شاهی است که بر تخت جهانداری و شاهی
[M2]چون جد و پدر نیکدل و پاک‌ضمیرست
[B][M1]اندیشه نداند که شعار هنرش چند
[M2]کاندیشه قلیل است و هنرهاش کثیرست
[B][M1]برگ شجر و قطرهٔ باران بهاری
[M2]هنگام شمار از هنرش عُشرِ عشیرست
[B][M1]ای شاه تویی دیدهٔ دین و دل و دولت
[M2]آن‌کیست‌که او را ز دل و دیده‌ گزیرست
[B][M1]ازتاج وسریرست شهان را شرف و فخر
[M2]وز فر تو فخر و شرف تاج و سریرست
[B][M1]با قدر تو عَیّوق برابر نبود زانک
[M2]قدر تو عظیم آمد و عیوق حقیرست
[B][M1]تا نام تو بنوشت دبیر از بر منشور
[M2]سیاره غلام قلم و دست دبیرست
[B][M1]گر چرخ تورا مال دهد درخور همت
[M2]گردد غنی از همت تو هرکه فقیرست
[B][M1]در چشم هنر خاک قدمهای تو سرمه‌است
[M2]در مغز ظفر خاک سوارانت‌ عبیرست
[B][M1]عفو توگه مهر توآبی ز بهشت است
[M2]خشم تو گه‌ کینه عذابی ز سعیرست
[B][M1]گر پیش حسودت سعر از آهن و سنگ است
[M2]با نوک سنان تو پرندست و حریرست
[B][M1]در روی زمین نیست تو را هیچ مخالف
[M2]ور هست چنان دان که‌گرفتار و اسیرست
[B][M1]حقا که هنوز از فَزَع روز مصافت
[M2]در خانهٔ خان ناله و فریاد و نفیرست
[B][M1]از خنجر تو بر لب جیحون و به توران
[M2]خاک و رخ اعدا چو طبرخون و زریرست
[B][M1]در عالم اگر چرخ اثیرست فرو تر
[M2]تیغت به اثر چیره‌تر از چرخ اثیرست
[B][M1]هر جا که کشی رایت و هر جا که نهی روی
[M2]تیغ تو میان ظفر و فتح سفیرست
[B][M1]بیش‌ از پدر بهمن و بیش از پسر زال
[M2]اندر سپهت حاجب و سالار و امیرست
[B][M1]در ملک مسیرست به نصرت سپهت را
[M2]چندانکه کواکب را بر چرخ مسیرست
[B][M1]چون مدت ایام طویل است تو را عمر
[M2]وز عمر تو دست بد ایام قصیرست
[B][M1]از دولت پیروز به اقبال تو هر روز
[M2]در روضهٔ رضوان پدرت مژده‌پذیرست
[B][M1]او بر لب جوی می و شیرست به شادی
[M2]تا با تو جهان ساخته همچون می و شیرست
[B][M1]ای پادشه عصر طرب کن به چنین وقت
[M2]کایّام طرب کردن و هنگام عصیرست
[B][M1]بر نالهٔ زیر ازکف ساقی بستان می
[M2]کز بیم تو اعدای تو را نالهٔ زیرست
[B][M1]بر قیر گره گیر قدح‌ گیر شب و روز
[M2]کز هیبت تو روز بداندیش چو قیرست
[B][M1]می نوش بر اشعار لطیف از قبل آنک
[M2]در مجلس تو ناقد اشعار بصیرست
[B][M1]مداح تورا هست خطر پیش بزرگان
[M2]تا خاطر مدّاح به مدح تو خطیرست
[B][M1]تا تیر دبیری کند و زهره زند رود
[M2]تا ماهی و خوشه شرف زهره و تیرست
[B][M1]از خم چو کمان باد مر اعدای تو را پشت
[M2]کز راستی اَحباب تو را پشت چو تیرست
[B][M1]از مهر تو در ناز و طرب باد نکوخواه
[M2]کز کین تو بدخواه در اندوه و زَحیرست
[B][M1]از دولت تو باد قرار دل دستور
[M2]کز طلعت تو دیدهٔ دستور قریرست
[A]
[B][M1]شاهی که عدل و جود همه روزگار اوست
[M2]تاریخ نصرت و ظفر از روزگار اوست
[B][M1]قفل غم و کلید طرب روز بزم اوست
[M2]اثبات عدل و نفی ستم روز بار اوست
[B][M1]والی به حد شام یکی پهلوان اوست
[M2]عامل به حد روم یکی کاردار اوست
[B][M1]احسان او نگار گر ملک شد مگر
[M2]زیرا که شرق و غرب همه پرنگار اوست
[B][M1]نندیشد از پناه و حِصار مخالفان
[M2]تا عصمت خدای پناه و حصار اوست
[B][M1]از کار زار او اجل اندر رسد به خصم
[M2]گویی اَجَل مقدمهٔ کار زار اوست
[B][M1]شمشیر آبدارش شیری است از قیاس
[M2]شیری که مغز اَهْرِمنان مرغزار اوست
[B][M1]هست او به شاهی از همه آفاق اختیار
[M2]تا قهر کفر و نصرت دین اختیار اوست
[B][M1]آموزگار خلق هنرهای او بس است
[M2]زیرا که در هنر خرد آموزگار اوست
[B][M1]هر شاه راکه بخت بلندست و کامکار
[M2]از دولت بلند و دل کامکار اوست
[B][M1]هرگنج و خواسته که نهادست در زمین
[M2]از بهر تَفْرَ‌قه همه در انتظار اوست
[B][M1]بر یک مکان مخالف او را قرار نیست
[M2]تا بر سریر ملک ولایت قرار اوست
[B][M1]بغداد دار ملک شد و بزم نوبهار
[M2]آرایش و شکفتن باغ از بهار اوست
[B][M1]اندر خورش نثار چه آرند بر زمین
[M2]کز آسمان سعادت کلی نثار اوست
[B][M1]بشکفت نو درختی از باغ دولتش
[M2]فرخ یکی درخت که اقبال یار اوست
[B][M1]ملک و شعار دولت او پایدار باد
[M2]کاشعار شاعران جهان در شعار اوست
[A]
[B][M1]ای آفتاب شاهی تخت آسمان توست
[M2]ملک زمین مسخر حکم روان توست
[B][M1]صاحبقران و خسرو روی زمین تویی
[M2]دولت همیشه رهبر و صاحبقران توست
[B][M1]گر مهرگان توست خجسته عجب مدار
[M2]نوروز تو خجسته‌تر از مهرگان توست
[B][M1]از هر قیاس، کعبهٔ شاهی، سریر توست
[M2]وز هر شمار قبلهٔ شاهان مکان توست
[B][M1]فخر بزرگ و خُرد، ز نامِ بزرگ توست
[M2]جاه جوان و پیر ز بخت جوان توست
[B][M1]آتش به آهن اندر تیغ نبرد توست
[M2]واهن به آتش اندر تیرکمان توست
[B][M1]گر نصرت و ظفر ز مکانی طلب‌کنند
[M2]آن در رکاب توست و دگر در عنان توست
[B][M1]گر راست خواهد کردن مهدی همه جهان
[M2]مهدی تویی و راست جهان در زمان توست
[B][M1]بس دشمن سبکسر با لشکر گران
[M2]کاخر سبک شکسته ز گرز گران توست
[B][M1]در جنب همت تو جهان هست ذره‌ای
[M2]زیراکه همت تو فزون از جهان توست
[B][M1]گویی سنان تو ملک‌ا‌لموت دشمن است
[M2]کاندر حصار رفته ز سهم‌ سنان توست
[B][M1]از شرق تا به غرب گرفته حُسام توست
[M2]وز قاف تا به قاف رسیده نشان توست
[B][M1]از عدل تو جهان همه چون بوستان شدست
[M2]وارام دوستان تو در بوستان توست
[B][M1]در خاندان هیچکس از خسروان نبود
[M2]این دولت بلند که در خاندان توست
[B][M1]شاها خراج دادن شاهان تو را به طوع
[M2]از تیغ تیز و بازوی کشورستان توست
[B][M1]وین دوستی نمودن سیصد هزار خلق
[M2]از دولت بلند و دل مهربان توست
[B][M1]تا برق همچو تیغ تو باشد به روز جنگ
[M2]چونانکه ابر چون کف گوهرفشان توست
[B][M1]با خرمی هزار خزانت خجسته باد
[M2]کز صد بهار بهتر و خوشتر خزان توست
[B][M1]خسرو تو باش و باده تو نوش و طرب تو کن
[M2]عالم تودار زانکه همه عالم آن توست
[A]
[B][M1]سروی به‌راستی چو تو در جویبار نیست
[M2]نقشی به نیکویی چو تو در قندهار نیست
[B][M1]جفت مهی اگرچه به خوبیت جفت نیست
[M2]یار شهی اگر چه به خوبیت یار نیست
[B][M1]زلف تو مشک بارد و بر مه زره شود
[M2]پس نام او چرا زره مشکبار نیست
[B][M1]خواهم‌ که بند و حلقهٔ او بِشمَرم یکی
[M2]هرچند بند وحلقهٔ او را شمارنیست
[B][M1]با خار نیست نرگس و بی‌خار نیست‌گل
[M2]گویند مردمان و مرا استوار نیست
[B][M1]زیراکه‌گِرد نرگس تو هست خارها
[M2]گرد گل شکفتهٔ تو هیچ خار نیست
[B][M1]جانا به‌من اشارت انگشت و لب مکن
[M2]کاندر اشارت تو دلم را قرار نیست
[B][M1]چون بنگری ز دور مکن غمزه زینهار
[M2]کز غمزهٔ تو جان مرا زینهار نیست
[B][M1]در چین اگرچه صنعت مانی نگار هست
[M2]زیباتر از تو در همه چین یک نگار نیست
[B][M1]مهر تو اختیار ملوک است تا تو را
[M2]جز مهر اختیار ملوک اختیار نیست
[B][M1]فرمانده عجم مَلِک اَرغو که بی‌رضاش
[M2]سیّاره را مسیر و فلک را مَدار نیست
[B][M1]از جُغری و ملکشه و الب ارسلان به ملک
[M2]معلوم خلق شد که چو تو یادگار نیست
[B][M1]در بخت او همی نرسد هیچ کوکبی
[M2]جز بخت او مگر به فلک بر سوار نیست
[B][M1]زان فخرکز چنار بود چوب تخت او
[M2]مأوی‌ گه سپاه پری جز چنار نیست
[B][M1]گرچه سپهر بر همه‌کس هست‌ کامکار
[M2]بر دولت مظفر او کامکار نیست
[B][M1]زیباتر از محبت او هیچ فخر نیست
[M2]رسواتر از عداوت او هیچ عار نیست
[B][M1]تا شد دل مخالف او همچو چشم مور
[M2]در چشم مور جز بُن دندان مار نیست
[B][M1]یک تن ز لشکرش بزند بر هزار تن
[M2]هرچند در نبرد یکی چون هزار نیست
[B][M1]آنجاکه تیغ اوست ز آتش سخن مگوی
[M2]آتش فتوح شعله و نصرت شرار نیست
[B][M1]وانجا که طبع اوست ز دریا مَثَل مزن
[M2]دریا ستاره‌گوهر و عنبر بخار نیست
[B][M1]قدر بلند او ز بلندی چنان شدست
[M2]کاوهام خلق را بَرِ او هیچ بار نیست
[B][M1]ای شاهزاده‌ای که ز آزادگی و جود
[M2]بحری است همت تو که آنرا کنار نیست
[B][M1]اصلی‌تر از نژاد تو کس را نژاد نیست
[M2]عالی‌تر از تبار تو کس را تبار نیست
[B][M1]در شاهی و هنر خرد آموزگار توست
[M2]واندر جهان به از خرد آموزگار نیست
[B][M1]ذاتی است دولت تو که او را بر آسمان
[M2]جز آفتاب و ماه یمین و یسار نیست
[B][M1]فرخنده مجلس تو بهشتی است پر ز حور
[M2]گرچه بهشت و حور کنون آشکار نیست
[B][M1]هر دل‌ که نام مهر تو بر خویشتن نبشت
[M2]جز با ستارهٔ طربش روزگار نیست
[B][M1]هر جان‌که خط‌کین تو بر خویشتن‌کشید
[M2]جز با طلایهٔ اجلش کار زار نیست
[B][M1]شکرت شکارگه شد و دلها درو شکار
[M2]کس را چنین شکارگهی پرشکار نیست
[B][M1]من بنده خواستار قبول تو گشته‌ام
[M2]زیرا که جز مرا دل تو خواستار نیست
[B][M1]تا دست راد و رای بلند تو دیده‌ام
[M2]با ابر و آفتاب مرا هیچ‌ کار نیست
[B][M1]طبعم ز بوی همت تو تازه چون شدست
[M2]گر خاک درگه تو چو زرّ عیار نیست
[B][M1]جانم به خاک درگه تو شاد چون شدست
[M2]گر بوی همت تو چو ابر بهار نیست
[B][M1]تا آسمان و برج و طبایع به اتفاق
[M2]جز هفت و جز دوازده و جز چهار نیست
[B][M1]پشت تو کردگار فلک باد روز و شب
[M2]زیراکه هیچ پشت به ازکردگار نیست
[A]
[B][M1]هر دل که جای دوستی شهریار نیست
[M2]برکام خویشتن نفسی کامکار نیست
[B][M1]هر سر که نیست بر سر حکم خدایگان
[M2]بر خط دین ایزد پروردگار نیست
[B][M1]هر جان‌که نیست مهر ملک را برو قرار
[M2]یک ساعتش به هیچ تن اندر قرار نیست
[B][M1]هر تن که نیست در کَنَف زینهار شاه
[M2]نزدیک هیچ خلق ورا زینهار نیست
[B][M1]ور جوهر خرد ز نگاری شود شگفت
[M2]نیکوتر از تو جوهر او را نگار نیست
[B][M1]هرکس که نیست بندهٔ سلطان روزگار
[M2]او را امید به‌ شدن از روزگار نیست
[B][M1]هر ملک را که قاعده بی‌امر خسروست
[M2]آن قاعده به هیچ صفت استوار نیست
[B][M1]هر سیرتی که شاه نکردست اختیار
[M2]نزدیک عاقلان جهان اختیار نیست
[B][M1]هر شعرکان به نام شهنشه نگفته‌اند
[M2]آن را ز حکمت و ز معانی شعار نیست
[B][M1]باقی بود به نام چنین شهریار شعر
[M2]زیراکه در زمانه چنین شهریار نیست
[B][M1]شاهی که نصرت و ظفرش را قیاس نیست
[M2]شاهی که دانش و هنرش را شمار نیست
[B][M1]خرد و بزرگ و پیر و جوان را به شرق و غرب
[M2]بی‌اتفاق خدمت او افتخار نیست
[B][M1]ز اسفندیار و رستم تا کی بود حدیث
[M2]وقت حدیث رستم و اسفندیار نیست
[B][M1]اندر سپاه شاه جهان بیش از آن دو تن
[M2]گر نیک بنگرند کم از صد هزار نیست
[B][M1]گر در عرب به‌وقت نبی بود اعتبار
[M2]اندر عجم کنون کم از آن اعتبار نیست
[B][M1]شاه زمانه هست اگر نیست مرتضی
[M2]شمشیر شاه هست اگر ذوالفقار نیست
[B][M1]حکم خدای عزّوجل را کرانه نیست
[M2]ملک خدایگان جهان را کنار نیست
[B][M1]قهّار دشمنند خدای و خدایگان
[M2]با هر دو روی دشمنی و کارزار نیست
[B][M1]ای خسروی که عدل تو یار شریعت است
[M2]واندر کمال عدل تو را خلق یار نیست
[B][M1]بی‌کام و بی‌مراد تو روزیّ و ساعتی
[M2]سیاره را مسیر و فلک را مدار نیست
[B][M1]در عادت تو چیست‌ که آن دلپذیر نیست
[M2]در سیرت تو چیست که آن شاهوار نیست
[B][M1]شاهانه داد هر چه تو را داد بخت نیک
[M2]کس را ز بخت برتر از این انتظار نیست
[B][M1]گر عالم هنر ز بهاری شود بدیع
[M2]زیباتر از رخ تو به عالم بهار نیست
[B][M1]در شرق و غرب جایگهی نیست بر زمین
[M2]کان جایگه ز لشکر تو پرسوار نیست
[B][M1]کس را به‌خاطر اندر رازی نهان نماند
[M2]کان راز پیش خاطر تو آشکار نیست
[B][M1]یک شاه نیست در همه‌گیتی و یک امیر
[M2]کش دل به‌دام شکر تو اندر شکار نیست
[B][M1]یک بدسَگال نیست تو را در همه جهان
[M2]کش خانمان زکینهٔ تو تار و مار نیست
[B][M1]یک جای نیست در همه عالم عَدوت را
[M2]کز آتش سیاست تو پرشرار نیست
[B][M1]یک چشم نیست در سپه دشمنان تو
[M2]کز خشم و هیبت تو در آن چشم خار نیست
[B][M1]یک سر نماند در همه خیل مخالفت
[M2]کز پای مرکب تو در آن سر غبار نیست
[B][M1]آن راکه نیست طبع‌کریم تو خواستار
[M2]تأ‌یید بخت و سَعدِ فلک خواستار نیست
[B][M1]دارد گذارده مَلَک‌ُالموت تیغ مرگ
[M2]بر هرکه پیش بخت تو خدمتگزار نیست
[B][M1]بی‌ دولت بلند و دل هوشیار کس
[M2]پیروز روز و شاد دل و شاد خوار نیست
[B][M1]خصم تو زان شدست‌ گریزنده و نُفور
[M2]کش دولت بلند و دل هوشیار نیست
[B][M1]برکوهسار کرد حِصار و نه آگه است
[M2]کان‌ کوهسار جز وطن خاکسار نیست
[B][M1]گر حضرت تو بیند معلوم گرددش
[M2]گز حضرت تو بهتر وبرترحصارنیست
[B][M1]آنجاکه هست خصم تو عارست و فخر نیست
[M2]اینجاکه هست تخت تو فخرست و عار نیست
[B][M1]با توست فتح و نصرت و فیروزی و ظفر
[M2]با خصم بد دل تو یکی زین چهار نیست
[B][M1]بگذشت ز اعتدال همه کارهای او
[M2]کس را ازو کنون طمع اعتذار نیست
[B][M1]پیرار و پار عفو تو گسترده شد بر او
[M2]امسال کارهاش چو پیرار و پار نیست
[B][M1]تا پیش تو نیاید و فرش تو نسپرد
[M2]جفت غم است و هیچکسش غمگسار نیست
[B][M1]اقبال تو بیاوردش گر نیاید او
[M2]کاقبال را مهمتر ازین هیچ کار نیست
[B][M1]تا جز به فضل هیچ‌ کسی دین‌شناس نیست
[M2]تا جز به حلم هیچ کسی بردبار نیست
[B][M1]جاوید باد دولت و عمر تو در جهان
[M2]زیراکه عمر و دولت تو مستعار نیست
[B][M1]بر فرق تو ز رحمت یزدان نثار باد
[M2]زیراکه به ز رحمت یزدان نثار نیست
[A]
[B][M1]ذوالجلال‌ است آن‌ که در وصف جلالش بار نیست
[M2]هرچه خواهد آن‌ کند کاری برو دشوار نیست
[B][M1]ملک او را ابتدا و انتها و عزل نیست
[M2]ذات او را آفت و کیفیت و مقدار نیست
[B][M1]آن خداوندی‌ که هست او بی‌نیاز از بندگان
[M2]وان جهانداری که او را حاجب و جاندار نیست
[B][M1]بنده را کسب‌ است و کسب‌ بندگان مخلوق اوست
[M2]بی‌قضای او خلایق را یکی‌ کردار نیست
[B][M1]در ره اسلام بی‌توفیق او تکبیر نیست
[M2]در سپاه کفر بی‌خِذْلان او زُنار نیست
[B][M1]آب و گل را در خدایی‌ کدخدایی کی رسد
[M2]در ربوبیت خداوند جهان را یار نیست
[B][M1]هیچ مخلوقی نداند سِرّ خالق در جهان
[M2]گر تو مخلوقی تو را با سِرّ یزدان کار نیست
[B][M1]آن‌ که مومن را وعید جاودان‌ گوید به رحم
[M2]او چنان داند که ایزد راحم و غفار نیست
[B][M1]سر ایزد را مجوی از نقطهٔ پرگار دهر
[M2]زانکه سر ایزدی در نقطه و پرگار نیست
[B][M1]قدرت او را همی بینی به چشم معرفت
[M2]پیش چشم تو ز شبهت پردهٔ دیوار نیست
[B][M1]هرچه هست اندر جهان از قدرت و اِبداع اوست
[M2]قدرت و ابداع کار گنبد دوار نیست
[B][M1]کوکب سیار برگردون چو مجبوران چراست
[M2]گر نشان قهر او بر کوکب سیار نیست
[B][M1]گر خرد داری نداری تکیه بر مهر جهان
[M2]کز جهان غدار تر هم در جهان غدار نیست
[B][M1]ور سخن دانی ندانی راحت از دور فلک
[M2]کز فلک مکارتر زیر فلک مکار نیست
[B][M1]جان ازین گیتی مدان گیتی به یک لحظت رسد
[M2]ای عجب‌ گویی مسافت در میان بسیار نیست
[B][M1]آن دلی باشد سزای بارگاه مغفرت
[M2]کاندر آن دل جز سپاه معرفت را بار نیست
[B][M1]ابر لولو بار هست اندر هوا وقت بهار
[M2]در هوای مغفرت جز ابر رحمت بار نیست
[B][M1]سر مومن هست در دریای ایمان چون صدف
[M2]وان صدف چون بنگری بی لؤلؤ شهوار نیست
[B][M1]گر کسی لعنت‌ کند بر مومنان از اعتقاد
[M2]درکف کفرست اگرچه در صف‌ کفار نیست
[B][M1]ور به استغفار از آن لعنت بخواهد عذر خویش
[M2]خلق را در لعنت او جای استغفار نیست
[B][M1]مرد برخوردار گردد هم ز دین و هم ز عقل
[M2]مدبرست آن کاو ز دین و عقل برخوردار نیست
[B][M1]خفته را از راه گمراهی برانگیزد به‌علم
[M2]آن‌که علمش جز دلیل دولت بیدار نیست
[A]
[B][M1]عالم چو بوی عافیت شهریار یافت
[M2]بشکفت پیش از آنکه نسیم بهار یافت
[B][M1]بر خلق شد خجسته و فرخنده روزگار
[M2]زین عافیت که پادشه روزگار یافت
[B][M1]چون زینهار یافت تن و جان او ز رنج
[M2]مُلک از حوادث فلکی زینهار یافت
[B][M1]چون او گرفت قوّت و شد با قرار دل
[M2]ملت گرفت قوت و دولت قرار یافت
[B][M1]هنگام آنکه ماه سپر گشت بر سپهر
[M2]گر ماه عمر او ز تَکسُّر غبار یافت
[B][M1]زایل شد آن غبار و درخشنده گشت ماه
[M2]چون از هلال گوش فلک گوشوار یافت
[B][M1]در بوستان ملک درخت بقای شاه
[M2]از عِزّ دولت ابدی برگ و بار یافت
[B][M1]خلد برین بدید به دنیا معاینه
[M2]هرکس که سوی بارگه شاه بار یافت
[B][M1]شاه بلند بخت ملک سنجر آن‌که او
[M2]از بخت هرچه یافت، ملکشاه‌وار یافت
[B][M1]شاهی که زیر جوشن و خفتان به روز رزم
[M2]زور هزار رستم و اسفندیار یافت
[B][M1]او را خدای داد به یک حمله صد ظفر
[M2]حمله هزار بود و ظفر صدهزار یافت
[B][M1]چون روزگار منزلت بخت او بدید
[M2]او را جمال دوده و فخر تبار یافت
[B][M1]چون در تبار و دودهٔ او بنگرید بخت
[M2]خورشید را پیاده و او را سوار یافت
[B][M1]هرگز که یافت جز پدر و جدش از ملوک
[M2]آن نام کاو ز همت و رزم و شکار یافت
[B][M1]زیبد که خسروان جهان یاد او خورد
[M2]کاو را جهان ز جّد و پدر یادگار یافت
[B][M1]ای خسروی که هر که نهان تو باز جست
[M2]از نیکویی نهان تو چون آشکار یافت
[B][M1]آن کز چهار طبع سخن گفت در جهان
[M2]اندر چهار چیز تو آن هر چهار یافت
[B][M1]در حِلم و طبع تو صفت خاک و باد دید
[M2]در جود و خشم تو اثر آب و نار یافت
[B][M1]آن کس که غوص کرد و گهر یافت از بِحار
[M2]طبع تو را به جود فزون از بحار یافت
[B][M1]کان را کنار یافت بهرحال و قعر دید
[M2]وین را نه قعر دید و نه هرگز کنار یافت
[B][M1]گُل یافت نیکخواه تو آنجا که خار جُست
[M2]وانجا که بدسَگال تو گُل جست خار یافت
[B][M1]گه پست شد مخالف تو گه بلند شد
[M2]پستی ز جاه دید و بلندی ز دار یافت
[B][M1]هر دشمنی‌ که با تو به صحرا سپر کشید
[M2]بر خویشتن ز تیر تو صحرا حصار یافت
[B][M1]هر کس که یافت در دل دشمن سِنان تو
[M2]در چشم مور تیزی دندان مار یافت
[B][M1]تو حیدری و هرکه ز حکم تو سر کشید
[M2]در سر به جای مغز همه ذوالفقار یافت
[B][M1]شاها ز تندرستی تو طبع روزگار
[M2]امسال فر و زیب زیادت ز پار یافت
[B][M1]پژمرده بود دهر و تهی از نگار و رنگ
[M2]شد زین نشاط تازه و رنگ و نگار یافت
[B][M1]باقی بمانیا که جهان از بقای تو
[M2]امن تمام و مصلحت بیشمار یافت
[B][M1]کار تو باد رونق و ترتیب یافته
[M2]کز تو زمانه رونق و ترتیب کار یافت
[B][M1]قانون افتخار و شرف دولت تو باد
[M2]کز دولت تو دین شرف و افتخار یافت
[A]
[B][M1]یاد باد آن شب‌ که یارم دل ز منزل برگرفت
[M2]بار در بست و ره منزلگه دیگرگرفت
[B][M1]تا کشیده رنج داغِ هجر بر جانم نهاد
[M2]ناچشیده می خمار مستی اندر سرگرفت
[B][M1]چنبر زلفش ز من بربود چرخ چنبری
[M2]تا ز هجرش قامت من پیکر چنبر گرفت
[B][M1]گفتم ای شَکَّر لبا نزدیک من باز آی زود
[M2]چشم برهم زد به لؤلؤ لاله در شکّرگرفت
[B][M1]شد جهان برچشم من همچون دلم‌تاریک و تنگ
[M2]چون کشید او تنگِ اسب و تنگم اندر برگرفت
[B][M1]بر امید آنکه بازم صحبت اوکی بود
[M2]من همی طالع گرفتم او همی دفترگرفت
[B][M1]جان من شد رفتنی از رفتن جانان من
[M2]من دل از جان برگرفتم او دل از من برگرفت
[B][M1]دیدم آن شب‌گنبد اخضر چو دریای محیط
[M2]پیکر دریای اخضر گنبد اخضرگرفت
[B][M1]از سوی خاور برآمد باد و دریا موج زد
[M2]روی آن دریای اخضر سربه‌سر گوهر گرفت
[B][M1]شب چو کشتی بود و موجش لنگر و ملاح ماه
[M2]گفتی آن کشتی سکون از جنبش لنگرگرفت
[B][M1]آسمان چون بوالعجب بود وز مهرش مهره بود
[M2]بوالعجب گفتی که مهره زیر پای اندرگرفت
[B][M1]تا زمین چون مادری بود و مهش فرزند بود
[M2]گفتی آن فرزند رفت و دامن مادرگرفت
[B][M1]باختر شد همچو صیاد و ز صبح آورد دام
[M2]هر زمان‌ گفتی به دام اندر همی اختر گرفت
[B][M1]صبحدم‌ گفتی فلک چهره به نیلابه بشست
[M2]رنگ شمشیر جمال‌الدین ابوجعفر گرفت
[B][M1]آفتاب دین پیغمبر محمد بن حسن
[M2]آن خداوندی که در دین رسم پیغمبرگرفت
[B][M1]خسرو اسلام فال از طلعش گیرد همی
[M2]همچو پیغمبرکه فال از طلعت حیدرگرفت
[B][M1]فر جعفر دارد او لیکن همای همتش
[M2]زیر َپر هفت آسمان مانندهٔ جعفرگرفت
[B][M1]مصر تشریف امیران مجلس میمون اوست
[M2]هرکسی تشریف را تصریف ازین مصدر گرفت
[B][M1]هرکه باشد طالب مهرش بماند چون خضر
[M2]زانکه مهرش لذت مطلوب اسکندر گرفت
[B][M1]وان که بگذارد قدم در راه کین او اجل
[M2]بندی‌اش برپا نهد کش کس نیارد برگرفت
[B][M1]از نهیب نعل اسب و مِخلَب شاهین او
[M2]مه به ماهی رفت و ماهی ماه را پیکر گرفت
[B][M1]پای شبدیزش تو گویی پویه از آهو گرفت
[M2]پَرّ شاهینش تو گویی قوّت از صرصر گرفت
[B][M1]آن به منزل درهمی پی در دگر منزل نهاد
[M2]وین به‌ کشور درهمی صید از دگر کشور گرفت
[B][M1]آن یکی گفتی که هامون را به زیر ران گرفت
[M2]وین دگر گفتی که‌ گردون را به زیر پر گرفت
[B][M1]خور ز رنگ تیغ گوهربار او گیرد شعاع
[M2]گر چه هرگوهر به‌کان رنگ از شعاع خورگرفت
[B][M1]تیغ او پوشید گویی جامهٔ رهبان روم
[M2]روی بدخواهش به‌جای سیم خور در زر گرفت
[B][M1]وز نهیب تیغ او دشمن به روم اندر گریخت
[M2]جای خویش اندر چلیپا خانهٔ قیصر گرفت
[B][M1]ای جهانگیری که بر تو گوید و گفت آفرین
[M2]هرکه اندر دست خنجر گیرد و خنجر گرفت
[B][M1]شاه چین را داد حکم آسمانی گوشمال
[M2]تا چرا بی‌حکم تو بر سر همی افسر گرفت
[B][M1]گر ضیافت کرد ابراهیم بن‌ آزر مدام
[M2]تا غریبان را به‌حکم خویشتن چاکرگرفت
[B][M1]شاه چین در این ضیافت چاکر درگاه توست
[M2]در ضیافت رسم ابراهیم بن‌ آزرگرفت
[B][M1]تا معزی یافت از ابر قبول تو سرشک
[M2]بر زمین حکمت از تخم معانی برگرفت
[B][M1]شعرهای او گرفت از یُمن مدح تو شرف
[M2]وان شرف گر بنگری امروز تا محشرگرفت
[B][M1]مدتی چون ذبح اسمعیل بن هاجر نمود
[M2]زانکه او را دست هِجر تو همی حنجرگرفت
[B][M1]تا ز مدح و آفرینت چشمهٔ خاطر گشاد
[M2]زنده گشت و فَرّ اسمعیل بن‌ هاجرگرفت
[B][M1]چشم کابین دارد از جود تو ای صدر جهان
[M2]کز مدیح تو عروس خاطرش گوهر گرفت
[B][M1]گرچه شعر و شاعری در عهد ما با قیمت است
[M2]از کمال خاطر تو قیمت دیگر گرفت
[B][M1]تا زمین در روز گیرد روشنی از باختر
[M2]همچو اندر شب فلک تاریکی از خاور گرفت
[B][M1]با رضای ایزدی بادی که عالی دولتی است
[M2]هر که او راه رضای ایزد داور گرفت
[B][M1]روی بدخواه تو بادا روز و شب نیلوفری
[M2]کز خلاف تو دل او رنگ نیلوفر گرفت
[A]
[B][M1]هر نور و هر نظام که ملک جهان‌ گرفت
[M2]از سنجر ملک شه آلب ارسلان‌ گرفت
[B][M1]صباحبقران مشرق و مغرب معزّ دین
[M2]شاهی که او به تیغ و به دولت جهان‌گرفت
[B][M1]تا گشت شاهنامهٔ او فاش در جهان
[M2]از شرق تا به غرب همه داستان گرفت
[B][M1]نه نه‌ که او همه هنر از خویشتن بیافت
[M2]حاجت نیامدش که ره باستان گرفت
[B][M1]ایدون‌ گمان برند که او در هنر مگر
[M2]رسم قباد و سیرت نوشیروان گرفت
[B][M1]رستم کجا شدست که تنها دلیروار
[M2]شیر و سپید دیو به مازندران‌گرفت
[B][M1]اسفندیار نیز کجا شد که بی‌عدیل
[M2]سیمرغ و اژدها به ره هفتخوان گرفت
[B][M1]نام و نشان جمله‌ کنون‌ گم شد از جهان
[M2]زان ملکها که خسرو خسرو نشان گرفت
[B][M1]چون رزم‌ کرد بر در غزنین به ساعتی
[M2]صد پیل مست و سیصد شیر ژیان‌گرفت
[B][M1]گیرند ملک خصمان شاهان به سالها
[M2]او باز ملک شاهان در یک زمان گرفت
[B][M1]چون بر زد آسمان به زمین روز کارزار
[M2]گفتی زمین ز بیم ره آسمان‌ گرفت
[B][M1]از عرش بوسه داد رکابش فرشته‌وار
[M2]وز چرخ بخت مرکب او را عنان‌گرفت
[B][M1]چرخ فلک زبهر سلیح نبرد او
[M2]رنگ حُسام و جوشن و بَرگُستُوان‌گرفت
[B][M1]اسبش به پویه رفتن باد سبک‌ گرفت
[M2]پیلش به حمله پیکر کوه گران گرفت
[B][M1]خورشیدوار کوه گران زیر مهد کرد
[M2]جمشیدوار باد سبک زیر ران گرفت
[B][M1]گر هست در سَمَرکه ز شاهان روزگار
[M2]شهری فلان گشاد و یکی باهمان گرفت
[B][M1]من آن سَمَر نخوانم و دانم که شاه ما
[M2]از چین و هند تا به در قیروان ‌گرفت
[B][M1]بر دشت ساوه و در غزنین به‌روز جنگ
[M2]ملک عراق وکشور هندوستان گرفت
[B][M1]تیغش که چون بنفشه کبودی همی نمود
[M2]در حال سرخی بَقَم و ارغوان‌ گرفت
[B][M1]ازکشتگان او به زمین عراق و هند
[M2]وادی وکوه و دشت همه استخوان گرفت
[B][M1]بی‌ جان در آن زمان بلاجمله تن‌ گرفت
[M2]بی‌تن در آن دیار هوان جمله جان گرفت
[B][M1]عالم چنانکه خواست دل و جان اوگشاد
[M2]گیتی چنانکه بود مرادش چنان ‌گرفت
[B][M1]جان در خطر نهاد و مصاف عدو شکست
[M2]تا کس نگویدش که جهان رایگان گرفت
[B][M1]شاها جهان ز شخص تو قیمت‌گرفت و قَدر
[M2]چونانکه شخص قیمت و قدر از روان گرفت
[B][M1]رزم از سموم قهر تو سهم سَقَرگرفت
[M2]بزم از نسیم خُلق تو بوی جنان‌گرفت
[B][M1]هر دشمنی ‌که با تو سخن ‌گفت در نبرد
[M2]از بیم تیغ تو سخنش در زبان گرفت
[B][M1]بی‌بیم و بی‌گزند کبوتر ز عدل تو
[M2]در چشم چَرغ و چِنگَل باز آشیان‌ گرفت
[B][M1]از فرّ توگرفت چو نیکو نگه‌کنند
[M2]اندر زمین توران ملکی که خان گرفت
[B][M1]ور ژرف بنگرند گرفت از رضای تو
[M2]در هند هر چه خسرو زاولستان گرفت
[B][M1]جز در خور خزانهٔ او نیست هرگهر
[M2]کز آفتاب رنگ به کوه و به کان گرفت
[B][M1]شد بی‌خبر ز همت جود تو سو زیان
[M2]هر چند هر کسی خطر از سوزیان‌ گرفت
[B][M1]خورشید چون زکوه زند تیغ بامداد
[M2]گویی که روی خاک همه زعفران گرفت
[B][M1]زخم کمانگروههٔ تو ماه را بِخَست
[M2]زان خستگی بروی مه اندر نشان گرفت
[B][M1]گاهی ز مهر دست تو شکل سپرگرفت
[M2]گاهی ز عشق تیر تو خم‌ّ کمان گرفت
[B][M1]شد در خور سیاست تو مرد راهزن
[M2]گر آستین و دامن بازارگان‌گرفت
[B][M1]در مرو شد به امر تو آویخته به دار
[M2]هر دزد کاو به راه پی کاروان گرفت
[B][M1]صاحبقِران تویی و وزیر تو صاحب است
[M2]گیتی شرف ز صاحب و صاحِبقِران گرفت
[B][M1]بر شد بنای عدل به‌گردون هفتمین
[M2]تا او به دولت تو قلم در بَنان گرفت
[B][M1]اومیزبان توست و خجسته است و فرّخ است
[M2]فالی که از سعادت تو میزبان گرفت
[B][M1]زیبد که جان خویش‌کند میزبان نثار
[M2]کاین روز عزّ و مرتبه از میزبان گرفت
[B][M1]تا از بهارگردد طبع جهان جوان
[M2]چونانکه طبع پیر ز باد خزان‌ گرفت
[B][M1]سوی جوان و پیر نگه کن که در ازل
[M2]بر چرخ پیر یاد تو بخت جوان‌ گرفت
[B][M1]از بهر دین به غَزو کمر بند در میان
[M2]کز ملک تو سپاه حوادث کران گرفت
[B][M1]تا جاودان بمان به سعادت که روزگار
[M2]آرام و ایمنی ز تو تا جاودان گرفت
[A]
[B][M1]خسروا می خور که خرم جشن افریدون رسید
[M2]باغ پیروزی شکفت و صبح بهروزی دمید
[B][M1]در چنین صد جشن فرخ شادباش و شاه باش
[M2]کایزد از بهر تو این شاهی و شادی آفرید
[B][M1]ملک‌ گیتی دولت عالی تورا دادست و بس
[M2]چون تو شاهی را ز شاهان دولتی چونین سزد
[B][M1]برگزیدی عدل و دینداری و جستی نام نیک
[M2]لاجرم یزدان تو را از خلق عالم برگزید
[B][M1]هر اثر کز شهریاران در هزاران سال بود
[M2]از تو در ده سال شاها بیش از آن آمد پدید
[B][M1]سروران را سر به نام تو همی باید فراشت
[M2]خسروان را می به یاد تو همی باید کشید
[B][M1]پایهٔ تخت تو را بر سر همی باید نهاد
[M2]نعرهٔ ‌کوس تو را با جان همی باید شنید
[B][M1]ای بسا شهرا که بگشادند شاهان پیش ازین
[M2]بخت تو بگشاد و شمشیر تو بود آن را کلید
[B][M1]اژدها کردار شمشیر تو تا آشفته گشت
[M2]سامری کردار بدخواه تو از دنیا رمید
[B][M1]نامور بنمای شاهی را که با تو رزم جست
[M2]جانور بنمای خصمی را که با تو سرکشید
[B][M1]آنکه با تو رزم جست از دست تو برد آنچه برد
[M2]وانکه با تو سرکشید از تیغ تو دید آنچه دید
[B][M1]تا نهاد اقبال تو بر گردن گردون لگام
[M2]ملک بی‌آرام توسن رام‌گشت و آرمید
[B][M1]با نهنگ از امن تو ماهی به آب اندر بخفت
[M2]با پلنگ از عدل تو آهو به دست اندر چرید
[B][M1]نه‌ کسی از طاعت و فرمان تو یارَدْ گریخت
[M2]نه‌کسی با ناچَخ و زوبین تو یارد چَخید
[B][M1]خصم تو شاها همی بیهوده جوید تخت و تاج
[M2]کش به جای تخت تابوتی همی باید خرید
[B][M1]گر شکار او همی شیرست در خَم‌ّ کمند
[M2]پیش تخت تو به‌ خدمت چون‌ کمان خواهد خمید
[B][M1]نامه بسیاری رسید از دولت تو سوی تو
[M2]نامه آن نامه‌است کز دولت کنون خواهد رسید
[B][M1]من رهی از آفرین تو معانی پرورم
[M2]زانکه عالی دولت تو من رهی را پرورید
[B][M1]تا به‌سان چهرهٔ خوبان و روی عاشقان
[M2]سرخ باشد ارغوان و زرد باشد شنبلید
[B][M1]بر تو فرخ باد و میمون نوبهار و مهرگان
[M2]کز تو اندر هفت کشور نوبهاری بشکفید
[B][M1]بزم و مال و نوش را تا جاودان درخور تویی
[M2]بزم ساز و مال بخش و نوش کن جام نبید
[A]
[B][M1]چون خُلد شد خراسان با شادی مُخلٌد
[M2]از شاه با سعادت محمودِ بن محمد
[B][M1]شاهی که بود خواهد تا دامن قیامت
[M2]هم ملک او مُهَنّا هم بخت او مؤیّد
[B][M1]شاهی که در سخاوت صد خسروست تنها
[M2]شاهی‌که در شجاعت صد لشکرست مفرد
[B][M1]از بهر افسر او زاید ز آب لؤلؤ
[M2]وز بهر ساغر او خیزد ز خاک عَسجَد
[B][M1]لعل و زَبَرجَد از کان آرد پدید گردون
[M2]تا برکمر نشاند هم لعل و هم زَبَرجَد
[B][M1]اسبش به گاه جولان ماند به چرخ گردون
[M2]وز فَرْقَدست و شِعری او را لگام و مِقود
[B][M1]شاهی است او که دارد در خاندان شاهی
[M2]دولت زیادت از مر حشمت زیادت از حد
[B][M1]هست از بلند بختی چون عم و چون برادر
[M2]هست از بزرگواری مانندهٔ أب و جد
[B][M1]شاه جهان محمد زو شاکرست و راضی
[M2]زیر درخت طوبی در جنت مخلّد
[B][M1]با ناز و شادمانی امروز آمد ایدر
[M2]با عزّ و کامرانی فردا رسد به مقصد
[B][M1]سلطان عالم او را بر تخت پادشاهی
[M2]هر روز در خراسان مجدی دهد مجدد
[B][M1]باغ مراد سلطان گردد بدو مزین
[M2]کاخ نشاط لشکر گردد بدو مُشَیّد
[B][M1]وز رای روشن او دلها شود منور
[M2]وز فر طلعت او رخها شود مورّد
[B][M1]ای خسروی که پیشت گر شیر حمله آرد
[M2]دستت به زخم خنجر آن حمله را کند رد
[B][M1]هرکس‌که با تو دل را چون تیر راست دارد
[M2]در پیش تو به‌ خدمت همچون کمان‌ کند قد
[B][M1]چون مهر آسمان را مهرت شود قلاده
[M2]بوسد زمین به‌ خدمت منت‌ کند مخلّد
[B][M1]چون بر سر تو باشد آن افسر مُرَصّع
[M2]چون درید تو باشد آن خنجر مُهَنّد
[B][M1]خورشید را تو گویی داری نهاده بر سر
[M2]مریخ را تو گویی داری گرفته در ید
[B][M1]بتوان شمرد آسان اسباب دولت تو
[M2]گر قطره‌های باران هرگز سود مُعدّد
[B][M1]دولت به سان نصرت کردست با تو پیمان
[M2]تا عالم است باشد پیمان او موکّد
[B][M1]از لفظ مدح گویان در حق پادشاهان
[M2]گر فال سعد باسد فال رهیت اسعد
[B][M1]این مدح‌گوی مخلص زودا که در خراسان
[M2]در مدح و آفرینت سازد بسی مُجَلّد
[B][M1]تا آفرین و مدحت از برکنند شاهان
[M2]چون کودکان مکتب از برکنند اَبجَد
[B][M1]خوانند و یادگیرند آن شعرهای زیبا
[M2]هم عالمان افضل هم فاضلان اَوحد
[B][M1]تا گرد زهره و مه بر روی خوبرویان
[M2]باشد ز عنبر و ندّ زنجیرها مُعَقّد
[B][M1]تابنده باد رایت همتای زهره و مه
[M2]خوشبوی باد بزمت مانند عنبر و نَدّ
[B][M1]از فرّ بخت بادا عیشت همه مُهَنّا
[M2]وز مهر شاه بادا کارت همه مُمَهّد
[B][M1]پیوسته جان مادح در شکر تو مغرّق
[M2]همواره پای حاسد در بند تو مقید
[B][M1]دیدار تو مبارک ایام تو همایون
[M2]تایید تو مُخَلّد اقبال تو مؤیّد
[A]
[B][M1]تا جهان باشد خداوند جهان خاتون بود
[M2]دولت و اقبال او در مُلْک روزافزون بود
[B][M1]تا که باشد تاج شاهی بر سر سلجوقیان
[M2]تاج د‌ین و تاج دنیا در جهان خاتون بود
[B][M1]عز گوناگون بود دائم سزای تاج دین
[M2]تا سزای تاج‌گوهرهای گوناگون بود
[B][M1]تا رضای او همی جویند سلطان و ملک
[M2]بخت سلطان فرخ و فال ملک میمون بود
[B][M1]آن یکی در شهریاری به ز نوشروان بود
[M2]وین دگر در پادشاهی مِه ز ا‌َفْریدون بود
[B][M1]روی او در ملک روشن چون ‌کف موسی بود
[M2]طبع این در عدل صافی چون دل هارون بود
[B][M1]تا بود چون مادر موسی و هارون تاج دین
[M2]بدسگال هر دو چون فرعون و چون قارون بود
[B][M1]بس سعادتها که از خاتون پدید آید همی
[M2]کان سعادتها ز وهم آدمی بیرون بود
[B][M1]هست اسرار خدایی کار خاتون بزرگ
[M2]بنده نشناسد که اسرار خدایی چون بود
[B][M1]گر ز بهر چشم بد تعو‌یذ و افسون عادت است
[M2]وهم و سِرّ او به از تَعویذ و از افسون بود
[B][M1]هر چه راند بر زبان و هر چه آید در دلش
[M2]عدل را تاریخ باشد فتح را قانون بود
[B][M1]رای او ازگنبد گردون بسی عالیترست
[M2]پیش رای او چه جای گنبد گردون بود
[B][M1]هرکجا از حشمت و مقدار او گویی سخن
[M2]هفت کشور خرد باشد هفت‌گردون دون بود
[B][M1]گر خیال عدل و انصافش به جیحون بگذرد
[M2]شکر اوگوید هر آن ماهی‌ که در جیحون باد
[B][M1]ور به دریا بگذرد اقبال او آرد برون
[M2]هرچه اندر قعر دریا لؤلؤ مکنون بود
[B][M1]از سرشک جود او در باغ ایام بهار
[M2]کارگاه پرنیان و چرخ سقلاطون بود
[B][M1]وز نسیم دولت او بر درخت و برزمین
[M2]عقدهای بهرمان و فرش بوقلمون بود
[B][M1]بر هر آن صحرا که باد همتش یابد گذر
[M2]خاک آن صحرا به مشک و غالیه معجون بود
[B][M1]زانکه آخر حرف نون است از خطاب و نام او
[M2]ماه نو بر چرخ هر ماهی چو زرین نون بود
[B][M1]بنده‌ای کز دست او منشور یابد بر عمل
[M2]حشمت آن بنده بیش از حشمت مأمون بود
[B][M1]چون درآرد موکب عالی به ‌مرو شاهجان
[M2]هیبت او در طراز و در بلاساغون بود
[B][M1]باز چون موکب برد بیرون به پیروزی ز مرو
[M2]گرد لشگرگاه او بر ساحل سیحون بود
[B][M1]آنگه بگریزد ز لشکر گاه او مدبر بود
[M2]و آن که بد خواهد به فرزندان او ملعون بود
[B][M1]باشد اشعار معزی بر سر احرار تاج
[M2]تا دل و جانش به ‌شکر تاج دین مرهون بود
[B][M1]از ملوک دهر تا موزون هم یابد عطا
[M2]تا ثنای او به میزان خرد موزون بود
[B][M1]تا زمین در ماه نیسان چون رخ لیلی بود
[M2]تا هوا در ماه کانون چون دم مجنون بود
[B][M1]باد کانون همچو نیسان بر خداوند جهان
[M2]تا همه نیسان بدخواهان او کانون بود
[B][M1]بهرهٔ او تا قیامت راحت بی‌رنج باد
[M2]تاکه رنج و راحت اندر قصهٔ ذوالنّون بود
[B][M1]چشم و روی حاسدانش باد همچون سیم و زر
[M2]تاکه سیم و زر به ترکی یرمق و التون بود
[A]
[B][M1]ماه‌کند بر فلک ستایش آن خَدّ
[M2]سرو کند در چمن پرستش آن قد
[B][M1]عاریه دارند سرو و ماه تو گویی
[M2]راستی و روشنی از آن قد و زان خد
[B][M1]ای شده بی‌علتی دو چشم تو بیمار
[M2]ای شده بی‌حجّتی رخ تو مُوّرد
[B][M1]روی تو کردست نقس مانویان زشت
[M2]سِحر تو کردَست سِحر بابلیان رد
[B][M1]چشم تو ضحاک دیگرست‌ که دارد
[M2]آخته ضحاک وار تیغ مُهَنّد
[B][M1]زلف تو داوُد دیگرست که دارد
[M2]عاج منقط به زیر ساج معقد
[B][M1]خط تو گویی نوشت دست زمانه
[M2]بر سمن و نسترن ز غالیه ابجد
[B][M1]لختی از او نصب کرد و لختی از او رفع
[M2]بعضی از او همزه کرد و بعضی ازو مد
[B][M1]گر سببی داشت درد عشق تو تا شد
[M2]آن رخ بیجاده گون به‌گونهٔ عَسْجَد
[B][M1]بی‌سببی خیره چون‌ گرفت نگویی
[M2]آن لب یاقوت رنگ‌، رنگ زبرجد
[B][M1]بار خدایا ز بس جلال و ملاحت
[M2]گر صفت تو همی برون شود از حد
[B][M1]بر صفت تو گرفت بیشی و پیشی
[M2]مدح اجل سعد ملک سعد محمد
[B][M1]آنکه به تمکین اوست عقل مُمَکَّن
[M2]وانکه به تأیید اوست بخت مؤیّد
[B][M1]شد به‌ کمالش جمال فضل مهیا
[M2]شد ز بنانش بنای جود مشید
[B][M1]در عدد فضل او چگونه رسد وهم
[M2]قطرهٔ باران نه ممکن است مُعَدّد
[B][M1]جز به مبارک حدیث او نگشاید
[M2]هرچه به قید حوادث است مقید
[B][M1]هست بدان منزلت‌که مجلس او را
[M2]ماه و ستاره سزد نهالی و مسند
[B][M1]در سفر و در حضر چه خفته چه بیدار
[M2]حاصل دارد چهار چیز موبد
[B][M1]زایزد خشنودی و عنایت سلطان
[M2]یاوری دولت و مساعدت جد
[B][M1]ای به سزا مهتری‌ که مجد تو هر روز
[M2]هست به نزدیک مجد سعد مجدد
[B][M1]اوحد عصری و در خطاب اجلی
[M2]گشت نصیب تو هم اجل و هم اوحد
[B][M1]جامع فضلی و مفردی به کفایت
[M2]چون تو به‌ گیتی کجاست جامعِ مُفرد
[B][M1]رسم تو آراسته است دولت سلطان
[M2]رای تو افروخته است ملٌتِ اَحمد
[B][M1]عیش کریمان به جاه توست مهنا
[M2]شغل حکیمان به جود توست مُمَهّد
[B][M1]بر تن اعدای توست جامهٔ سودا
[M2]در ید بیضای توست خامهٔ سَؤدد
[B][M1]جامهٔ سودا بود سزای چنین تن
[M2]خامهٔ سؤدد بود جزای چنان ید
[B][M1]جان أب و جد به روزگار تو شادند
[M2]کز هنر توست آب و جاه اب و جد
[B][M1]مدح تورا در جهان بیاض سوادست
[M2]تا که جهان گاه ابیض است وگه آه‌سود
[B][M1]مرد بباید به دوستیت‌ مُجَرّب
[M2]تا شود از رنج روزگار مجرد
[B][M1]از دل و از اعتقاد باک مرا هست
[M2]مدح تو مقصود و بارگاه تو مقصد
[B][M1]هست همیشه زبان و جان و دلم را
[M2]شکر تو معتاد و من به‌شکر تو مُعتَد
[B][M1]گر بودم فکرت جریر و فَرَ‌زْدَق
[M2]ور بودم فِطنت خلیل و مُبَرّد
[B][M1]هم نتوانم به شرط‌ گفت مدیحت
[M2]هم نتوانم تمام کرد مجلد
[B][M1]تا که بتابد همی به‌قدرت باری
[M2]از فلک زودگرد شعر‌ی و فرقد
[B][M1]مرکب اقبال تو همیشه فلک باد
[M2]شِعری او را لگام و فرقد مِقو‌د
[B][M1]طالع تو سعد باد چون لقب و نام
[M2]بخت تو مسعود باد و فال تو اسعد
[B][M1]بزم تو چون خلد و تو نشسته چو رضوان
[M2]شاد به خلد اندرون ز عمر مخلد
[B][M1]روز تو فرّخ به فرّ خسرو سرور
[M2]کار تو عالی به سعی دولت سرمد
[A]
[B][M1]به فال فرخ و روز مبارک از بغداد
[M2]شه ملوک سوی دارملک روی نهاد
[B][M1]ز رای و همت عالی به مدت شش ماه
[M2]هزار سیرت نیکو نهاد در بغداد
[B][M1]خرابه‌های کهن را به فرّ دولت خویش
[M2]چو بوستان اِرم کرد خرّم و آباد
[B][M1]به دشت ‌کوفه و هیت و مداین و تکریت
[M2]شکارکرده و داده به شیر مردی داد
[B][M1]نشسته بر لب دجله گرفته جام به ‌دست
[M2]زبیم او به لب نیل ناله و فریاد
[B][M1]سران لشکر او آمده ز روم و ز شام
[M2]قبای مرتبه پوشیده هر یکی چو قباد
[B][M1]نموده خدمت خویش و گرفته خلعت شاه
[M2]فزوده مرتبه و بازگشته خرم و شاد
[B][M1]شهی ‌که سیرت و آیین او چنین باشد
[M2]به شاهی اندر خرم زیاد و دیر ‌زیاد
[B][M1]چنین بود نسق ملک و رونق دولت
[M2]چو خسروی بود اندر شهنشهی استاد
[B][M1]بناست دولت و عزم ملوک بنیادست
[M2]بنا بلند بود چون قوی بود بنیاد
[B][M1]هنر بباید تا نامدار باشد مرد
[M2]گهر بباید تا قیمتی بود پولاد
[B][M1]خدایگان هنرپرور این چنین باید
[M2]که دانش و هنرش دادِ ملک و دولت داد
[B][M1]گشاد ملک جهان و ببست دست بدان
[M2]به داد خویش تهی کرد عالم از بیداد
[B][M1]نه آسمان بتواند گشاد آنچه ببست
[M2]نه اختران بتواند ببست آنچه گشاد
[B][M1]ایا متابع امر تو حاضر و غایب
[M2]و یا مسخر حلم تو مهتر ازکهزاد
[B][M1]ز جام توست یکی قطره چشمهٔ حَیوان
[M2]ز تیغ توست یکی شعله آز خراد
[B][M1]همی زجود تو گویند رادمردان شکر
[M2]همی به شکر تو گیرند شیر مردان یاد
[B][M1]خجسته شد به تو روز جهانیان که تویی
[M2]خجسته ‌روی و خجسته‌ پی و خجسته ‌نژاد
[B][M1]ستاره دیدکریمان بسی و چون تو ندید
[M2]زمانه‌ زاد بزرگان بسی و چون تو نزاد
[B][M1]رسول‌ گفت که در امتم شهان باشند
[M2]که عمرشان کشد از عدل برتر از هشتاد
[B][M1]گر این حدیث درست است مژده باد تو را
[M2]که عمر تو کشد از عدل بر صد و هفتاد
[B][M1]شکفته ملک تو باغی است و اندرو سپه است
[M2]چو لاله و گل و نسرین و نرگس و شمبثباد
[B][M1]گهی نسیم طربشان دهی ز طبع کریم
[M2]گهی سرشک نعمشان دهی زد و کف راد
[B][M1]نه ترس آنکه خِلَلشان رسد ز تابش هور
[M2]نه بیم آنکه زیانشان رسد ز جنبش باد
[B][M1]تو اختیار خدایی و از سعادت توست
[M2]که اختیار سفر کردن تو نیک افتاد
[B][M1]به فرخی شدنت بود در مه آبان
[M2]به‌شادی آمدنت هست در مه خرداد
[B][M1]به روزگار خزان گر شدنت‌ فرخ بود
[M2]به روزگار بهار آمدنت‌ فرّخ باد
[B][M1]همیشه تا که تفاوت بود به نَعْت و صفت
[M2]میان سوسن و خار و میان بلبل و خاد
[B][M1]بهر مقام تورا باد نو به نو شادی
[M2]ز گونه‌گونه بتان مجلس تو چون نوشاد
[B][M1]موافقانت‌ به شادی و ناز چون خسرو
[M2]مخالفانت به سختی و رنج چون فرهاد
[B][M1]فلک به ملک جم ای شاه مژده داد تو را
[M2]به عمر خضر تو را روزگار مژده دهاد
[B][M1]بقای خلق جهان در بقای دولت توست
[M2]خدای چشم بد از دولت تو دور کناد
[A]
[B][M1]ای شاد ز تو خلق و تو از دولت خود شاد
[M2]دنیا به تو آراسته و دین به تو آباد
[B][M1]ایزد همه آفاق تورا داد سراسر
[M2]حقّا که سزاوار تو بود آنچه تو را داد
[B][M1]معلوم شد از تیغ تو هم نصرت و هم فتح
[M2]موجود شد از طبع تو هم دانش و هم داد
[B][M1]در شرع به شمشیر تو شد سوخته بِدعَت
[M2]در ملک به فرمان تو شد کاسته بیداد
[B][M1]از لشکر تو هست به روم اندر آسیب
[M2]وز خنجر تو هست به شام اندرْ فریاد
[B][M1]با فر تو و فتح تو در مشرق و مغرب
[M2]از فر جم و فتح سکندر که‌ کند یاد
[B][M1]قفلِ در فتنه است وکلیدِ در روزی
[M2]در رزم سر تیغت و در بزم کفِ راد
[B][M1]تا آتش تیغ توببرد آب مخالف
[M2]در خاک شد آن‌کس‌که بُد اندر سر او باد
[B][M1]بس آهن و پولاد که از حَزمِ تو شد موم
[M2]بس موم‌ که از عزم تو شد آهن و پولاد
[B][M1]بس حِصن‌ که شاهان بگشودند به ده سال
[M2]بخت تو کمر بست و به یک ساعت بگشاد
[B][M1]بس خصم‌که پای از سر خط تو برون برد
[M2]چون دید سر تیغ تو از پای درافتاد
[B][M1]یکساله فتوح تو ز هفتاد فزون است
[M2]سال تو هنوز آمده بر نیمهٔ هفتاد
[B][M1]گر عدل به هشتاد کند عمر بزرگان
[M2]پس عدل تو عمر تو کشد بر صد و هشتاد
[B][M1]ای درکف پیمانت دل حاضر و غایب
[M2]ای بر خط فرمانت سر بنده و آزاد
[B][M1]آن کیست که دل درکف پیمان تو نَسپَرد
[M2]وان کیست که سر بر خط فرمان تو ننهاد
[B][M1]گرچه خرد استاد همه آدمیان است
[M2]از دولت و اقبال خرد را تویی استاد
[B][M1]حکمت چو عروس است و عطای تو چوکابین
[M2]رای تو چو مَشّاطه و جود تو چو داماد
[B][M1]بنشین به خوشی شاد که اقبال تو داری
[M2]تو شاد به اقبال و همه خلق به تو شاد
[A]
[B][M1]از دولت عالی به سعادت ستدم داد
[M2]زین خلعت فاخر که خداوند مرا داد
[B][M1]جون دجلهٔ بغداد مرا بود دو دیده
[M2]دجله بشد و خانهٔ من‌گشت چو بغداد
[B][M1]در پیش شهنشاه چو دو بیت بگفتم
[M2]از جود شهنشاه شدم شاعر استاد
[B][M1]آباد بر آن شاه‌ که از جود کف او
[M2]ویران شده بر شاعر نوبر شده آباد
[B][M1]ای خسرو دین‌پرور و ای شاه جهانبخش
[M2]بند همه شاهان به سر تیغ تو بگشاد
[B][M1]هر شاه‌ که‌ گنج و سپه آراست به‌ گیتی
[M2]گنج و سپه خویش به‌ پیش تو فرستاد
[B][M1]تا بخت تو بر نصرت دین دست برآورد
[M2]بس دشمن سرگشته که از پای درافتاد
[B][M1]تیر تو چو غربال کند ا‌غیبهٔ‌ا جوشن
[M2]تیغ تو چو سیماب کند آهن و فولاد
[B][M1]آن کیست که دل درکف پیمان تو نسپرد
[M2]وان کیست که سر بر خط فرمان تو ننهاد
[B][M1]تو نوش خوری دایم و بدخواه خورد زهر
[M2]تو باده کشی دایم و بدخواه کشد باد
[B][M1]شش چیز تو را هست در این خانهٔ شاهی
[M2]فتح و ظفر و نصرت و دین و شرف و داد
[B][M1]ملک همه آفاق تو داری به سعادت
[M2]همواره چنین خواهم و همواره چنین باد
[A]
[B][M1]در معزالدین ملکشاه آفتاب دین و داد
[M2]روز عید روزه‌داران فرخ و فرخنده باد
[B][M1]خسرو پیروزبخت و داور یزدان‌پرست
[M2]شاه خاقان گوهر و سلطان سلجوقی نژاد
[B][M1]کاست از عالم ستم تا لاجرم شاهی فزود
[M2]بست در شاهی کمر تا لاجرم عالم گشاد
[B][M1]شهریارا نَحس کیوان از جهان برداشتی
[M2]زانکه بخت تو قدم بر تارک کیوان نهاد
[B][M1]نام نیک و پادشاهی و بزرگی و هنر
[M2]جز تو را کس را خدا از جملهٔ خَلْقان نداد
[B][M1]نیک‌نامی با تو بالید و هنر با تو شکفت
[M2]پادشاهی با تو رُست و شهریاری با تو زاد
[B][M1]خویشتن را هم‌ به‌ دست خویشتن کشت ای‌ عجب
[M2]آنکه با تو بدسگالید و ز تو باز ایستاد
[B][M1]تیزکرد آتش و لیکن هم بدان آتش سوخت
[M2]چاه کند آری ولیکن هم در آن چاه اوفتاد
[B][M1]بخت جاویدان تو داری و تویی شاه جهان
[M2]تو ز بخت خویش شادی و جهان از توست شاد
[B][M1]گاه آن آمد که داد روزه بستانی ز عید
[M2]روزه را در عید نیکوتر که بستانند داد
[B][M1]تو به تخت خسروی بر کیقباد دیگری
[M2]مجلسی فرمود باید همچو بزم کیقباد
[B][M1]اندر آن مجلس به خدمت مدح خوان ورودساز
[M2]شاعران نکته‌سنج و مطربان اوستاد
[B][M1]نوش کن هر بامدادی بادهٔ عناب گون
[M2]تا برآید صبح شادی و سعادت بامداد
[B][M1]باده و بادست بر هر آدمی بیدادگر
[M2]وین دو معنی شد دو معجز تا از آن آرند یاد
[B][M1]معجزی اکنون به فرمان تو بینم باده را
[M2]معجزی دیگر به‌ فرمان سلیمان بود باد
[B][M1]بندهٔ مخلص معزّی این دعا گوید تورا
[M2]کایزدت چندان که خواهی نصرت و فرمان دهاد
[B][M1]آنچه از دولت به‌ شادی و به‌شاهی خواستی
[M2]پیش ازین کردست و زین پس آنچه خواهی آن کناد
[A]
[B][M1]خلعت سلطان عالم آفتاب دین و داد
[M2]بر بهاء دین یزدان فرخ و فرخنده باد
[B][M1]نجم دولت، میر نواب عجم، عثمان‌که هست
[M2]سروری نیکوسرشت و مهتری فرخ نژاد
[B][M1]آن ‌که چون او نامداری هرگز از ایران نخاست
[M2]وان ‌که چون او رادمردی هرگز از مادر نزاد
[B][M1]همت او بر هنرمندان ره محنت ببست
[M2]دولت او بر خردمندان در نعمت‌ گشاد
[B][M1]خصلت او در خراسان بخشش و بخشایش است
[M2]این دو خصلت در خراسان رسم و آیین او نهاد
[B][M1]چار چیز او دلیل دولت و اقبال اوست
[M2]رسم نیک و رای پاک و روی خوب و دست راد
[B][M1]غائبان از اشتیاق و مهر یاد او خورند
[M2]حاضران از خرمی بر روی او گیرند یاد
[B][M1]آن ‌که ‌گرمی‌کرد با او از فلک سردی ندید
[M2]وان ‌که سردی کرد بر او بر زمین ‌گرم اوفتاد
[B][M1]هیچ نایب نیست سلطان را از او به، لاجرم
[M2]آنچه او را داد سلطان هیچ نایب را نداد
[B][M1]در هر آن توقیع ‌کاو بستاند از شاه و وزیر
[M2]اندر آن توقیع باشد مایهٔ انصاف و داد
[B][M1]ای هنرمندی که دیدار تو را دارد به فال
[M2]آن خداوندی که او را بنده باشد کیقباد
[B][M1]دارد از رای تو ملک مشرق و مغرب نَسَق
[M2]دارد از سعی تو شغل دولت و ملت نفاذ
[B][M1]تا فلک دست تو را بوسید همچون بندگان
[M2]بخت همچون چاکران پیش تو بر پا ایستاد
[B][M1]کی تواند یافت هرگز حشمت تو دیگری
[M2]کی تواند داشت هرگز قوت پولاد لاد
[B][M1]هر که او از آتش‌ کین تو یابد آب روی
[M2]برنهد بر خاک سر تا بردهد خرمن به ‌باد
[B][M1]خاد اگر مهر تو ورزد با خطر گردد چو باز
[M2]باز اگر کین تو جوید بی‌خطر گردد چو خاد
[B][M1]از حسد چون دیدهٔ اعدای تو گریان شود
[M2]دیدهٔ گریان اعدای تو گریان و تو شاد
[B][M1]زانکه هستی مهتر و هست اوستاد تو خرد
[M2]مادح توست آن‌ که اندر شاعری هست اوستاد
[B][M1]چون ببیند رنگ رخسار تو گوید مرحبا
[M2]چون بیابد بوی اقبال تو گوید العیاذ
[B][M1]شکر تو از صدهزاران گفت نتواند یکی
[M2]گر شود گوینده و پیوسته همچون سندباد
[B][M1]تا که از حکمت ‌مثل باشد ز لقمان حکیم
[M2]تا که در تقوی خبر باشد ز یحیی معاذ
[B][M1]از نوائب باد جاه تو کریمان را مفر
[M2]وز حوادث باد جود تو حکیمان را ملاذ
[B][M1]از قبول و حشمت تو بخت میمون هر زمان
[M2]دوستان و کهتران را مرده ی دیگر دهاد
[B][M1]کار میران و بزرگان از تو با سلطان به‌کام
[M2]وز تو سلطان شاد و میران و بزرگان از تو شاد
[A]
[B][M1]ای آمده ناگه به نشابور ز بغداد
[M2]همراه تو هم دولت و هم دانش و هم داد
[B][M1]بر گردون‌ خدمتگر چتر تو شده ماه
[M2]بر هامون‌ فرمان بر اسب تو شده باد
[B][M1]از بخت مساعد خبر آمد به نشابور
[M2]آن روز که از آمدن تو خبر افتاد
[B][M1]گفتند مگر یزدان عیسی نبی را
[M2]از چرخ چهارم به زمین باز فرستاد
[B][M1]دل بر تو نهادند دگر باره خلایق
[M2]تا بخت همه رخت بَرِ تخت تو بنهاد
[B][M1]تا باز به سلطانی بر تخت نشستی
[M2]شد جان ملکشاه به سلطانی تو شاد
[B][M1]فهرست بدایع شد و قانون عجایب
[M2]این طالع مسعود که معبود تو را داد
[B][M1]در دل سبب مهر و وفای تو سه چیزست
[M2]گفتار خوش و روی‌ گشادست وکفِ راد
[B][M1]تاکی سخن آراستی از بهمن و بهرام
[M2]تا چند خبر خواستی از خسرو و فرهاد
[B][M1]آن قوّت و مردی که به یک سال توکردی
[M2]آن قوم نکردند به هفتاد و به هشتاد
[B][M1]ای باخته گوی هنر و ساخته تدبیر
[M2]ای تاخته شاهانه و مردانه به بغداد
[B][M1]از پشت پدر خسرو و سلطان چو تو باید
[M2]در باختن و ساختن و تاختن استاد
[B][M1]بس آهن و پولاد که از عزم تو شد موم
[M2]بس موم‌ که از حزم تو شد آهن و پولاد
[B][M1]گرد تو کشیدست حصاری مَلَکُ‌ا‌لعَرش
[M2]از نصرت دیوارش و از عصمت بنیاد
[B][M1]گر نام تو بر آزرُ خرّاد بخوانند
[M2]نسرین و سمن بر دمد از آزر خرّاد
[B][M1]ور اسب تو بر خاره و بر خار نهد سمّ
[M2]از خاره و از خار بروید گل و شمشاد
[B][M1]ایام تو از قهر ز بیداد مصون است
[M2]کار تو الهی است نه قهرست و نه بیداد
[B][M1]عدل تو چنان است که هرگز نپسندی
[M2]کایند رعیت ز سپاه تو به‌فریاد
[B][M1]آورد تو را دولت تو سوی خراسان
[M2]تا بوم خراسان شود از عدل تو آباد
[B][M1]تا شکر کنند از نِعَمَت کهتر و مهتر
[M2]تا شاد شوند ازکَرَمت بنده و آزاد
[B][M1]امروز همه کار چنان شد که تو خواهی
[M2]از مشغله و رنج‌ گذشته چه‌ کنی یاد
[B][M1]یک ربع ز هشتاد شمردی به سلامت
[M2]باشد که شماری به سعادت صد و هفتاد
[B][M1]بگشای دل و دست که بر عمر توگردون
[M2]در بست در رنج و در راحت بگشاد
[B][M1]آن ملک‌ گرانمایه عروسی است‌ که او را
[M2]انصاف توکابین شد و اقبال تو داماد
[B][M1]چون در مه خرداد بدین ملک رسیدی
[M2]تاریخ معالی و شرف شد مه خرداد
[B][M1]آراسته شد باغ چو بتخانهٔ مُشکوی
[M2]وافروخته شد راغ چو بتخانهٔ نوشاد
[B][M1]کردند به‌ هم عهد که در بزم تو باشند
[M2]سیسنبر و سیب و سمن و سوسن آزاد
[B][M1]از خُلد نگه‌ کرد به تو حور بهشتی
[M2]بگریخت زرضوان و برِ تختِ تو اِستاد
[B][M1]در خوردن باده مکن امروز توّقف
[M2]تا ساقی خاص تو بود حور پریزاد
[B][M1]تا شیر گه جنگ بود چیره‌تر از یوز
[M2]تا بازگه صید بود نغز تر از خاد
[B][M1]حکم تو همی باد به ملک اندر جاری
[M2]امر تو همی باد به دهر اندر نفاذ
[B][M1]نام تو جمال و شرف خطبه و سکه است
[M2]هم خطبه و هم سکه به ‌نام تو بماناد
[B][M1]شادست به تو دولت و تو شاد به‌ دولت
[M2]همواره چنین خواهم و همواره چنین باد
[A]
[B][M1]به گل یاسمن دوش پیغام داد
[M2]که از ابر خشنودم از باد شاد
[B][M1]که در باغها روی و موی مرا
[M2]بیاراست ابرو، بپیراست باد
[B][M1]نوشتم به صدر جهان قصه‌ای
[M2]وزین حال کردم در آن قصه یاد
[B][M1]چو آگه شد از قصه و حال من
[M2]به‌گفتار نیکو زبان برگشاد
[B][M1]به مجلس‌گه اندر مرا جای ساخت
[M2]به خلوتگه اندر مرا بار داد
[B][M1]از آن پس که با طاعت و توبه بود
[M2]ز بهر مرا جام بر کف نهاد
[B][M1]به دیدار من شادی از سرگرفت
[M2]قدح بستَد از تُرک حورا نژاد
[B][M1]من از خلق آن خواجه خرم شدم
[M2]که آن خواجه جاوید و خرّم زیاد
[B][M1]چو بشنید گل ‌گفتهٔ یاسمن
[M2]فرستاد پاسخ بدو بامداد
[B][M1]که‌ گر حق تو خواجه نیکو شناخت
[M2]حدیث تو اندر زبانها فتاد
[B][M1]نیابت به‌من ده‌که من پیش او
[M2]بخواهم به‌ خدمت همی ایستاد
[B][M1]سزد نامه او را که هرگز چنو
[M2]زمانه ندید و ز مادر نزاد
[B][M1]جز اوکیست اندر جهان فخر ملک
[M2]جز او کیست بر خلق گسترده داد
[B][M1]چو مهر زرافشان دلش روشن است
[M2]چو ابر دُر افشان کَفَش هست راد
[B][M1]از این خواجه هستند خرسند خلق
[M2]خداوند از این خواجه خرسند باد
[A]
[B][M1]ای صلاح ملک و دین در عالم‌ کون و فساد
[M2]دین یزدان را پناه و ملک سلطان را عماد
[B][M1]در جلالت نیست پیش بخت توکوه بلند
[M2]در سخاوت نیست دریا پیش جود تو جواد
[B][M1]از معالی هست کردارت همیشه منتخب
[M2]وز معانی هست گفتارت همیشه مستفاد
[B][M1]ایزد دارنده را و گنبد گردنده را
[M2]هستی از تقدیر و از تاثیر مقصود و مراد
[B][M1]اختیارت کرد سلطان از ندیمان همچنانک‌
[M2]صاحب عادل ز فرزندان و یزدان از عِباد
[B][M1]هر که دارد در ره دولت نهاده یک قدم
[M2]مهر توست او را دلیل و شکر تو اِنعام و زاد
[B][M1]هر مسلمان اعتقادی دارد اندر مهر تو
[M2]خاصه من خادم کجا دارم خلوص اعتقاد
[B][M1]حضرت تو هست کعبه خدمت تو هست حج
[M2]من رهی هستم چو مُحرِم مانده اندر اجتهاد
[B][M1]گرچه از دیدار تو محروم ماندم یک دو بار
[M2]مُحرِم محروم را بر همت توست اعتماد
[B][M1]تاکه اندر جان و تن وصف‌کثیف است و لطیف
[M2]تا که اندر روز و شب نَعت بیاض است و سواد
[B][M1]تیره بادا از بقای عمر تو چشم فنا
[M2]بسته بادا بر صلاح کار تو دست فساد
[A]
[B][M1]بقای شهریار تاجور باد
[M2]پناهش کردگار دادگر باد
[B][M1]دلیلش دولت و بخت جوان باد
[M2]ندیمش نصرت و فتح و ظفر باد
[B][M1]ز رزم شاه در مشرق نشان باد
[M2]ز بزم شاه در مغرب خبر باد
[B][M1]خدنگ شاه را هنگام رفتن
[M2]ز مرگ دشمنان پیکان و پر باد
[B][M1]کجا بندد کمر بر کینِ دشمن
[M2]میان دشمنش همچون کمر باد
[B][M1]بر آن‌ گونه که شارستان لوط است
[M2]حصار خصم او زیر و زبر باد
[B][M1]به نعمت مختصر شد خصم سلطان
[M2]کنون زین پس به‌ دولت مختصر باد
[B][M1]ز خشم شاه چشم خصم‌ کورست
[M2]ز کوس شاه گوش خصم کر باد
[B][M1]شه آفاق هست اندر خراسان
[M2]نهیب و بیم او در کاشْغر باد
[B][M1]هر آن کوکب کزو باشد سعادت
[M2]به‌سوی طالع شاهش نظر باد
[B][M1]شعار دیدهٔ شاهیّ و شادی
[M2]مبارک رای تو همچون بصر باد
[B][M1]چو آبی کاندرو آتش فروزد
[M2]ز خون دشمنان تیغ تو تَر باد
[B][M1]جهانداران و شاهان جهان را
[M2]کجا پای تو باشد فرق سر باد
[B][M1]تن اقبال را جود تو جان باد
[M2]درخت ملک را جُود تو بر باد
[B][M1]ز اقبال تو طبع بنده دریاست
[M2]در آن دریا ز مدح تو گهر باد
[B][M1]اگر روزه تو را فرخنده بودست
[M2]ز روز عید تو فرخنده‌تر باد
[B][M1]تویی سازندهٔ کار همه خلق
[M2]خدایت کارساز و راهبر باد
[B][M1]تورا نصرت برادر باد جاوید
[M2]تورا دولت همه ساله پدر باد
[A]
[B][M1]همیشه دولت و اقبال شاه سنجر باد
[M2]به بزم و رزم ‌کفش جفت جام و خنجر باد
[B][M1]ز جشن عید همه جشنهاش خوبترست
[M2]ز روز عید همه روزهاش خوشتر باد
[B][M1]همیشه کُنیت و نام و خطاب و القابش
[M2]جمال خطبه و فخر خطیب و منبر باد
[B][M1]بلند همت او از فلک گذشته شدست
[M2]بلند رایت او با فلک برابر باد
[B][M1]ز دار ملک به هر مملکت ‌که روی نهد
[M2]چو نام خواجه بر آن مملکت مظفر باد
[B][M1]خدایگان جهان حقورست و مُلک حق است
[M2]ز بهر امن جهان حق به‌دست حقور باد
[B][M1]به خسروی و شهنشاهی از خلیفهٔ حق
[M2]سزای خاتم و عهد ولوا و افسر باد
[B][M1]ز نیکبختی و نیک‌اختریش در دو جهان
[M2]تفاخر پدر و نازش برادر باد
[B][M1]چنانکه هست زمانه منور از خورشید
[M2]ز فر طلعت او ملک و دین منور باد
[B][M1]به شرق و غرب‌ کجا ظالمی و مظلومی است
[M2]میان هر دو به ‌انصاف و عدل داور باد
[B][M1]رسوم او شرف دولت سلاطین باد
[M2]فتوح او علم ملت پیمبر باد
[B][M1]سِنان نیزهٔ او را قضا مُتابع باد
[M2]عنان مرکب او را صبا مسخر باد
[B][M1]به روز رزم چوگردون تنش توانا بود
[M2]به روز بزم چو دریا دلش توانگر باد
[B][M1]به ترک و روم یسار غنیمت و سپهش
[M2]زگنجخانه ی خانان و قصر قیصر باد
[B][M1]بر آن زمین‌ که جنود عدو مقام‌ کنند
[M2]ز چرخ تا گه محشر نهیب محشر باد
[B][M1]در سعادت و دولت گشاده باد بر او
[M2]عدوی او ز مذلت چو حلقه بر در باد
[B][M1]اگر زمانه چو بحرست و ملک چون صدف است
[M2]فضایل و هنرش در صدف چو گوهر باد
[B][M1]چو جد و چون پدر از مردی و هنرمندی
[M2]کجا به رزم نهد روی پشت لشکر باد
[B][M1]شعاع رایت رایش به هفت گردون باد
[M2]شکوه نامه و نامش به ‌هفت کشور باد
[B][M1]سریر بارگه او ز شاخ طوبی باد
[M2]شراب بزمگه او ز آب کوثر باد
[B][M1]نگار مجلس میمون و جشن فرخ او
[M2]چو نقش آزر و عید خلیل آزر باد
[B][M1]منم ثناگر او روز و شب به جان و به دل
[M2]هزار بنده چو من پیش او ثناگر باد
[B][M1]بقاش باد و همه خلق خود همی‌گویند
[M2]که تا بقاست جهان را بقای سنجر باد
[A]
[B][M1]جاودان‌گیتی به‌ حکم شاه‌گیتی دار باد
[M2]جایگاه بدسگال شاه گیتی دار باد
[B][M1]جود و عدلش هر د‌و نعمت ساز و محنت سوز باد
[M2]دست و تیغش هر دو گوهردار و گوهر بار باد
[B][M1]بر سر شاهی که ز ایزد مر جهان را رحمت است
[M2]جبرئیل از آسمان هر روز رحمت بار باد
[B][M1]عز دین و عز دنیا هر دو از شاهنشه است
[M2]هرکه عز او نخواهد تا قیامت خوار باد
[B][M1]در میان کفر و دین فرمان او سَدّی قوی است
[M2]در میان نیک و بد شمشیر او دیوار باد
[B][M1]هرجه دشوارست آسان باد بر شاه جهان
[M2]هرچه آسان است بر بدخواه او دشوار باد
[B][M1]روز و شب با دوستانش سَعد را تعبیر باد
[M2]سال و مه با دشمنانش نحس را پیکار باد
[B][M1]خلق را چندانکه هست اندیشه و گفتار نیک
[M2]شاه را اندر هنرها سیرت و کردار باد
[B][M1]چون شهاب از چرخ و برق از میغ و تقدیر از حجاب
[M2]تیر او را از کمان در هر وطن رفتار باد
[B][M1]خواب امن روزگار از دولت بیدار توست
[M2]بخت خصمش خفته باد و دولتش بیدار باد
[B][M1]کار شاهان‌گر شکار و شادی و می‌خوردن است
[M2]با می و شادی و شاهی و شکارش‌ کار باد
[B][M1]بزم او از موی و روی دلبران قند لب
[M2]خرم و خوش چون بنفشستان و چون‌ گلزار باد
[B][M1]در بر او دلبری هم‌جهرهٔ خورشید باد
[M2]در کف او ساغری هم‌گونهٔ گلنار باد
[B][M1]جون صلاح کار خلق اندر بقای عمر اوست
[M2]تا جهان باشد ز عمر خویش برخوردار باد
[B][M1]کار ساز عالم است و یار دین ایزدست
[M2]دولت او را کارساز و ایزد او را یار باد
[A]
[B][M1]خدایگان جهانی خدای یار تو باد
[M2]سعادت ابدی جفت روزگار توباد
[B][M1]چو روز رزم بُوَد یُمن بر یَمین تو باد
[M2]چو روز بزم بود یُسْر بر یَسار تو باد
[B][M1]به هر کجا که زنی تیغ دست دست تو باد
[M2]به هرکجا که نهی پای، کا‌ر کار تو باد
[B][M1]تو اختیار خدایی و پادشاه جهان
[M2]همیشه عدل و نکوکاری اختیار تو باد
[B][M1]کنون ‌که سوی خراسان همی سپاه کشی
[M2]هزار شاه چو کسری سپاه‌دار تو باد
[B][M1]چو باز سوی سپاهان نهی به نصرت روی
[M2]هزار بنده چو قیصر امیر بار تو باد
[B][M1]شکار تو همه شیر است و یار تو همه فتح
[M2]اگرچه شیر شود خصم تو شکار تو باد
[B][M1]ز سنگ و آهن اگر خصم تو حصارکند
[M2]خجسته دولت تو گِرد تو حِصار تو باد
[B][M1]وگر به‌سان سکندر برآورد سدّی
[M2]بلند سدّ تو شمشیر آبدار تو باد
[B][M1]همه سلامت عمر جهانفروز تو باد
[M2]همه سعادت بخت بزرگوار توباد
[B][M1]خدای داد تو را ملک وکامکاری و بخت
[M2]هزار رحمت بر بخت کامکار تو باد
[B][M1]نثار کردی بر زایران خزانهٔ خویش
[M2]خزانهٔ ملکان سربسر نثار تو باد
[B][M1]به روز رزم کجا کارزار خواهی کرد
[M2]شکسته خصم تو از پیش کارزار تو باد
[B][M1]همیشه تا به فلک بر بود قرار نجوم
[M2]به تخت دولت و اقبال برقرار تو باد
[B][M1]اگر شویّ وگراییّ و هرکجا باشی
[M2]ظفر ندیم تو باد و خدای یار تو باد
[A]
[B][M1]عید و آدینه بهم بر پادشا فرخنده باد
[M2]طالعش سعد و دلش شاد و لبش پرخنده باد
[B][M1]عید اَضحی فرخ و فرخنده آمد در جهان
[M2]روز او چون عید اَضْحیٰ فرخ و فرخنده باد
[B][M1]تا بتابد آفتاب از چرخ‌ گردان بر زمین
[M2]آفتاب دولت او بر جهان تابنده باد
[B][M1]بر همه عالم رخ رخشندهٔ او فرخ است
[M2]رحمت ایزد بر آن فرخ رخ رخشنده باد
[B][M1]سیرت و آیین او بخشیدن و بخشودن است
[M2]آفرین بر شاه بخشایندهٔ بخشنده باد
[B][M1]خانه‌های بدسگالانش تهی باد از طرب
[M2]خانه‌های نیکخواهانش به‌مال آکنده باد
[B][M1]ای در این‌ گیتی به‌ تو نازنده جان مصطفی
[M2]اندر آن‌گیتی به‌تو جان پدر نازنده باد
[B][M1]هشت شاه از گوهر سلجوق گیتی داشتند
[M2]نام آن هر هشت تا محشر به عدلت زنده باد
[B][M1]بی‌غبار و ابر چون خورشید بِدرَخشد ز اوج
[M2]جام و دیهیم و نگین تو بدو تابنده باد
[B][M1]هرکه در باغ بلا کارد درخت‌ کین تو
[M2]در سر میدان تو در پای پیل افکنده باد
[B][M1]وانکه‌ کوشد تا بگرداند سر از فرمان تو
[M2]عمر او با آن درخت‌ از بیخ و بن برکنده باد
[B][M1]شهریار هند پیش چاکر تو چاکرست
[M2]پادشاه روم پیش بندهٔ تو بنده باد
[B][M1]تا بود پرّنده و برنده در صورت یکی
[M2]تیر تو پرّنده باد و تیغ تو بُرّنده باد
[B][M1]چون درفش باز پیکر برگشایی روز غزو
[M2]باز نصرت‌گرد عالی مرکبت پرنده باد
[B][M1]همچنان کز باز ترسد کبک و از شاهین تَذَرو
[M2]قیصر ترسا ز تیر تیز تو ترسنده باد
[B][M1]تا زبان خواننده وگوینده باشد در جهان
[M2]فتح تو خواننده باد و مدح تو گوینده باد
[B][M1]تاکه ابر اندر بهاران بر زمین بارد سِرشک
[M2]ابر نعمت بر زمین ملک تو بارنده باد
[B][M1]تا همی پوید صبا بر هفت‌ کشور سال و ماه
[M2]اسب تو در هفت‌کشور چون صبا پوینده باد
[B][M1]تا ز بخت و ملک و عمر اندر جهان باشد اثر
[M2]بخت و عمر و ملک تو هر سه به هم پاینده باد
[A]
[B][M1]دولت و دین را خدای فر و بها داد
[M2]مُلک مَلِک را نظام و نور و نوا داد
[B][M1]قاعدهٔ نو نهاد کارِ جهان را
[M2]حق به کف حقور و سزا به سزا داد
[B][M1]ملک پدر چون ملک زبخت عطا یافت
[M2]جای پدر فخر ملک را به عطا داد
[B][M1]قدر وزارت فزود چون ملک شرق
[M2]صدر وزارت به سیدالوزرا داد
[B][M1]اینت‌ مبارک اشارتی که قَدَر کرد
[M2]وینت همایون بشارتی که قضا داد
[B][M1]دهر بدین فخر کرد و ملک شرف یافت
[M2]شاه بدین حکم کرد و خواجه رضا داد
[B][M1]مرتبه و فخر خواجه داد به حضرت
[M2]آنچه به عالم نسیم باد صبا داد
[B][M1]خواجه چو در باغ ملک تخم هنر کشت
[M2]دشمن او را زمانه سر به گیا داد
[B][M1]گشت مُنوَر همه جهان به ضمیرش
[M2]زانکه ضمیرش چو آفتاب ضیا داد
[B][M1]هیچ ندانیم تا چگونه گزاریم
[M2]شکر چنین صاحبی که بخت به ما داد
[B][M1]فخر کنید ای جهانیان که جهاندار
[M2]صدر جهان را به پادشاه شما داد
[B][M1]بار خدایا خدای ما که زمین را
[M2]تازگی و زندگی به آب و هوا داد
[B][M1]آب و هوا را ز بهر راحت ارواح
[M2]از دل و طبع تو روشنی و صفا داد
[B][M1]تا که ملک با تو دست مهر وفا برد
[M2]چرخ به دست تو مهر عهد و وفا داد
[B][M1]تا که زمین از وزارت تو خبر یافت
[M2]رای تو اندر سمو خبر ز سما داد
[B][M1]تا شده پای تو در رکاب وزارت
[M2]دهر به دست عدو عنان عنا داد
[B][M1]دور فلک جز به تو پس از پدر تو
[M2]خط وزارت به هرکه داد خطا داد
[B][M1]گر به دعا جان به مرده داد مسیحا
[M2]مالش خصمان کلیم اگر به عضا داد
[B][M1]تو به قلم‌کن هر آنچه او به عصاکرد
[M2]تو به کرم ده هر آنچه او به دعا داد
[B][M1]عدل کن اندر جهان که خالق عالم
[M2]بر پدرت عدل را به خلد جزا داد
[B][M1]بهرهٔ تو مشتری دهاد سلامت
[M2]زانکه زحل بهرهٔ عدوت بلا داد
[B][M1]باد بقای تو در جهان سعادت
[M2]زانکه جهان را سعادت تو بقا داد
[B][M1]بنده معزی چو پیش تو گهر آورد
[M2]گوهر او جود تو خرید و بها داد
[A]
[B][M1]دولت موافقان تو را جاه و مال داد
[M2]گردون مخالفان تورا گوشمال داد
[B][M1]اختر شناس طالع مسعود تو بدید
[M2]ما را نشان فرخی ماه و سال داد
[B][M1]بازی است دولت تو که او را خدای عرش
[M2]بر گونهٔ فریشتگان پر و بال داد
[B][M1]دست فلک به چشم عنایت زمانه را
[M2]از چشمه‌های عدل تو آب زلال داد
[B][M1]تیغت ز بدسگال برانگیخت رستخیز
[M2]تا نامهٔ گنه به کف بدسگال داد
[B][M1]کاری محال کرد که کین تو جست خصم
[M2]بر باد داد خویش و سر اندر محال داد
[B][M1]ای شاه شرق عزّ و جلال تو سرمدی است
[M2]کین عز و این جلال تو را ذوالجلال داد
[B][M1]می خواه از آن نگار که او را ز بهر تو
[M2]بخت بلند خلعت حسن و جمال داد
[B][M1]زلف دراز و خال سیاهش بدید ماه
[M2]آمد ز چرخ و بوسه بر آن زلف و خال داد
[A]
[B][M1]شهی که گوهر و دینار رایگانی داد
[M2]هرآنچه داد خدایش خدایگانی داد
[B][M1]عزیزکرد بدو دین و داد و بگزیدش
[M2]به دین و دادش ده چیز و رایگانی داد
[B][M1]نگین و افسر و شمشیر و تخت و تاج وکمر
[M2]سپاه و دولت و پیروزی و جوانی داد
[B][M1]یقین بدان که دهد آن جهانیش فردا
[M2]فزون از آن که به او ملک این جهانی داد
[B][M1]هر آن شهی‌که ظفر یافت بر مخالف خویش
[M2]زآسمان و زسیارگان نشانی داد
[B][M1]ز بخت خویش نشان داد شاه روز ظفر
[M2]نه از ستاره و دوران آسمانی داد
[B][M1]لطیف طبع ملک داد باد را سَبُکی
[M2]چنانکه حلم ملک خاک را گرانی داد
[B][M1]حصار دولت از آن آمد استوار و بلند
[M2]که تیغ را مَلِک شرق پاسبانی داد
[B][M1]بسا مخالف دولت‌که شاه مالِشِ او
[M2]به تیر و ناوک آن تیغ هندوانی داد
[B][M1]شهان به زیر زمین گنج را نهان کردند
[M2]خدایگان به عطا گنج شایگانی داد
[B][M1]نداد هیچ کسی خاک رایگان به مثل
[M2]چنانکه شاه جهان زر به رایگانی داد
[B][M1]به آفرین ملک من رهی همی نازم
[M2]که آفرینش لفظ مرا معانی داد
[B][M1]به بزم خویش مرا پیش خاصگان بنشاند
[M2]به دست خویش به من بنده دوستگانی داد
[B][M1]به زندگانی خضرم که شهریار جهان
[M2]ز جام خویش مرا آب زندگانی داد
[B][M1]ز عدل باد دلش شادمان و برخوردار
[M2]که عدل او به همه خلق شادمانی داد
[B][M1]همیشه شاه جهان باد کامران و عزیز
[M2]که بخت را هنرش عِزّ و کامرانی داد
[A]
[B][M1]هرکس که دل بر آن صنم دلستان نهاد
[M2]جان در بلا فکند و تن اندر هَوان نهاد
[B][M1]آن دلستان که هست بر او رخ چو گلستان
[M2]ناگه بنفشه بر طرف‌ گلستان نهاد
[B][M1]دو دایره زغالیه بر مشتری کشید
[M2]صد سلسله ز مورچه بر ارغوان نهاد
[B][M1]تا بر دو عارضش خط عنبر فشان نوشت
[M2]بس‌ کس‌ که سر بر آن خط عنبر فشان نهاد
[B][M1]انبار کرد دیدهٔ من صد هزار در
[M2]تا آن نگار سی و سه دُر در دهان نهاد
[B][M1]یک روز بامداد که خورشید از زمین
[M2]مانند مهره در دهن آسمان نهاد
[B][M1]با آن صنم به هم به‌ یکی بوستان شدیم
[M2]کاماج‌گاه خویش در آن بوستان نهاد
[B][M1]چون بر کمان نهاد بتم تیر تیز او
[M2]گفتی‌ که قد خویش مرا بر میان نهاد
[B][M1]پنداشتم ز عشق‌ که بر من همی زند
[M2]هر تیر کان نگار همی بر کمان نهاد
[B][M1]باز آمدیم هر دو سوی خانه شادکام
[M2]طباخ رفت و زود در آن خانه خوان نهاد
[B][M1]او میهمان من بدو من میزبان او
[M2]مهمان نشست و خوان به بر میزبان نهاد
[B][M1]رسمی است خوان و کاسه نهادن ز میزبان
[M2]آن روز خوان و کاسه همی میهمان نهاد
[B][M1]صد بوسه داد بیش مرا بر لب ای عجب
[M2]تا در دهان خویش یکی لقمه نان نهاد
[B][M1]با من چو خوش زبان بگشاد آن دهان تنگ
[M2]گفتی که کردگار یقین برگمان نهاد
[B][M1]فارغ ز نان شدیم و بشستیم دست را
[M2]ساقی شراب در کف آن دلستان نهاد
[B][M1]چون دید رنگ باده ز رویش برفت رنگ
[M2]برجست و کَند رخت و بُنِه در میان نهاد
[B][M1]آگه شدم‌ که بود فسون و فریب و فن
[M2]هر عهد کان سمنبر نامهربان نهاد
[B][M1]گفتم به داستان مبر از دوستان خویش
[M2]دستان گرفت هر که چنین داستان نهاد
[B][M1]بفشان غبار غربت و بنشین به نزد من
[M2]رخت و بُنه بِنِه برِ من‌ گر توان نهاد
[B][M1]گفتا که خانمان نتوانم فرو گذاشت
[M2]کایزد صلاح شغلم در خانمان نهاد
[B][M1]گر غیب‌دان نیم به هوس نشمرم غلط
[M2]اندیشه‌ای که در دل من غیب‌دان نهاد
[B][M1]چون این سخن بگفت مرا گشت آشکار
[M2]کاو عذر کار خویش همی در میان نهاد
[B][M1]گفتم ببند رخت و به سود و زیان بکوش
[M2]هرچند بخت سود من اندر زیان نهاد
[B][M1]تر کرد زآب چشم سر آستین خویش
[M2]چون پای خویش بر در و بر آستان نهاد
[B][M1]بیرون شد از سرای چو سرو روان به‌ باغ
[M2]وان رخت بسته بر سر سرو روان نهاد
[B][M1]وقت رحیل سوی من آمد وداع کرد
[M2]پس بازگشت و روی سوی‌کاروان نهاد
[B][M1]او رفت و ماند وسوسهٔ دیو عشق او
[M2]زنجیر قهر خویش مرا بر روان نهاد
[B][M1]از قهر دیو عشق چو دیوانه شد سرم
[M2]دولت ز عقل بر سر من قهرمان نهاد
[B][M1]عقلم به مدح سید سادات مرتضی
[M2]دفتر به دست داد و قلم در بنان نهاد
[B][M1]بوهاشم آفتاب رئیسان شرق و غرب
[M2]کز عدل در دهان ولایت زبان نهاد
[B][M1]صدر ملک صفت‌ که به هفتم فلک ملک
[M2]او را لقب سلالهٔ حیدر نشان نهاد
[B][M1]از همت و کمال جهانی مصورست
[M2]تقدیر لایزال جهان در جهان نهاد
[B][M1]زو خاندان احمد مختار فخر کرد
[M2]چون او پی خجسته در آن خاندان نهاد
[B][M1]ای دولت مؤیّد تو ترجمان عقل
[M2]دولت ز عقل پیش دلت ترجمان نهاد
[B][M1]کرد از تو روزگار به عمر ابد ضَمان
[M2]و اقبال و جاه و حشمت تو در ضمان نهاد
[B][M1]گویی سعادت ابدی نصرت و ظفر
[M2]هر دو تورا میان رکاب و عنان نهاد
[B][M1]گویی عناصرست عطای تو کاسمان
[M2]یک جزو از آن عناصر در هر مکان نهاد
[B][M1]از روی عقل‌ دون زمان است هر مکان
[M2]و ایزد مکان تخت تو فوق زمان نهاد
[B][M1]تمثال دوستان تو و دشمنان تو
[M2]گویی خدای عزوجل داستان نهاد
[B][M1]از نَعت‌ِ دوستان تو وصف بهار کرد
[M2]در وصف دشمنان تو فصل خزان نهاد
[B][M1]تیغی که روزگار تو را داد روز جنگ
[M2]رُمحی که کردگار تو را زیر ران نهاد
[B][M1]گردون بر آن یکی ز شجاعت‌گهر فشاند
[M2]گیتی برین یکی ز سیاست سِنان نهاد
[B][M1]هر عالمی که پیش تو با طیلسان رسید
[M2]سر بر زمین ز خجلت طی لسان نهاد
[B][M1]برداشت طیلسان تفاخر ز روی خویش
[M2]وز خِجلت تو باز یکی طیلسان نهاد
[B][M1]هرچند هر یک از حکما شعر خویش را
[M2]بر نام و کنیت تو بهای گران نهاد
[B][M1]نگذاشت همت تو کسی را ز شاعران
[M2]کاندر سرای تو قدم رایگان نهاد
[B][M1]پاینده عالمی که منزه بود ز عیب
[M2]ایزد نهاد شخص تو گویی چنان نهاد
[B][M1]از جود خون سرشت و ز دین‌ لَحم و شَحم‌کرد
[M2]وز عِلم و حِلم جلد و رگ و استخوان نهاد
[B][M1]چون راست‌کرد شخص تورا از چهار چیز
[M2]از کبریای محض در آن شخص جان نهاد
[B][M1]ای مهتری که مدح تو گوید علی الدّوام
[M2]انکس که عقل پیش وی این امتحان نهاد
[B][M1]مقبل شد این حکیم جوان از قبول تو
[M2]تا بخت رخت پیش حکیم جوان نهاد
[B][M1]هست از تو منتظر که نهی حشمتش به سر
[M2]چو نانکه حشمت پدر الب‌ارسلان نهاد
[B][M1]تا بر فلک قران بود و بر زمین قرون
[M2]گویی خدای حادثه این از آن نهاد
[B][M1]بادا همیشه قاعدهٔ عمر تو قوی
[M2]کایزد بنای دولت تو جاودان نهاد
[A]
[B][M1]تا نگار من ز سنبل بر سمن پر چین نهاد
[M2]داغ حسرت بر دل صورتگران چین نهاد
[B][M1]زلف او برگل ز عود خام خَم در خَم فکند
[M2]جَعد او بر مه ز مشک ناب چین بر چین نهاد
[B][M1]آنکه در یاقوت مشک آگین او شکّر سرشت
[M2]قُوت عشّاق اندر آن یاقوت مشک آگین نهاد
[B][M1]هر دلی‌کز سرکشی ننهاد سر برهیچ خط
[M2]زیر زلف او کنون سر بر خط مشکین نهاد
[B][M1]من غلام آن خط مشکین‌ ک ه‌گویی مورچه
[M2]پای مشک آلود بر برگ ‌گل نسرین نهاد
[B][M1]تا نبوسیدم لب شیرین او نشناختم
[M2]کایزد آب زندگانی در لب شیرین نهاد
[B][M1]موبد آذرپرستان را دل من قبله‌گشت
[M2]زانکه عشقش در دل من آذر برزین نهاد
[B][M1]هر که از رنج من و از کار او آگاه شد
[M2]نام من فرهاد کرد و نام او شیرین نهاد
[B][M1]حال خویش اندر بلای او دل مسکین من
[M2]خود تبه کرد و گنه بر چشم روشن بین نهاد
[B][M1]خواب خویش اندر غم او چشم روشن‌بین من
[M2]دوش ‌گم کرد و بهانه بر دل مسکین نهاد
[B][M1]چشم و ‌دل را من ملامت چون کنم از عشق خویش
[M2]بند بر جان من آن پروردهٔ تکسین نهاد
[B][M1]نیکبخت آن‌کس‌که دل در بند عشق او نبست
[M2]پر گرفت از عشق او بر مدح شمس‌الدین نهاد
[B][M1]آن امامی کاو شهاب ثاقب است اسلام را
[M2]وان شهابی‌ کاو قَدَم بر تارک پروین نهاد
[B][M1]عبد رزّاق آن که اندر سایهٔ اقبال او
[M2]بخت عالی رای بر بالای علیین نهاد
[B][M1]روز اول کاو سواری کرد در میدان علم
[M2]روزگار از بهر او بر اسب دولت زین نهاد
[B][M1]کرد در خلد برین روح‌الامین او را دعا
[M2]حور آمین کر و رضوان گوش بر آمین نهاد
[B][M1]اختران با بخت او شطرنج رفعت باختند
[M2]بخت او هر هفت را اسب و رخ و فرزین نهاد
[B][M1]کرد دولت آستان دولتش بالین خویش
[M2]جفت دولت شد کسی کاو سر بر آن بالین نهاد
[B][M1]مشتری سعدست چون کین توزد از اعدای خویش
[M2]آفتاب او را لقب مریخ‌ کیوان کین نهاد
[B][M1]هر که در گیتی بنای کین او آغاز کرد
[M2]آن بنا را قاعده بر لعنت و نفرین نهاد
[B][M1]فخرکردی‌گر نشستی ساعتی بر خوان او
[M2]آن که او بر خوان سیمین کاسه زرین نهاد
[B][M1]سَجده‌ کردی گر بدیدی تخت و باروزین او
[M2]آن‌که از آغاز رسم تخت و بار و زین نهاد
[B][M1]گرچه اکنون در عجم هستند ارادان‌ا بی‌قیاس
[M2]روز رادی بخشش بی‌منت او آیین نهاد
[B][M1]ورچه در عهد نبی بودند شیران بی‌شمار
[M2]روز مردی پای در صف صاحب صِفّین نهاد
[B][M1]ای برار زادهٔ صدری که دولت را اساس
[M2]از زمین‌ کاشغر تا بحر ‌قُسطَنطین نهاد
[B][M1]او به عقبی رفت و اندر قلعهٔ اقبال خویش
[M2]از علوم تو ذخیره حشمت و تمکین نهاد
[B][M1]ساخت او از گوهر شکر تو تاجی قیمتی
[M2]در بهشت‌ آن تاج ‌را بر فرقِ عِلّیین نهاد
[B][M1]آسمان کز باد فروردین زمین را زنده کرد
[M2]لطف و طبع تو مگر در باد فروردین نهاد
[B][M1]نار پیش طین سجود از رشک نور تو نکرد
[M2]کاو همی دانست کایزد نور تو در طین نهاد
[B][M1]آرزو آمد فلک را تا بسنجد عقل تو
[M2]کردگار اندرکف او کفهٔ شاهین نهاد
[B][M1]تا که در دست تو پیدا شد کلید گنج علم
[M2]دشمنت قفل جهالت بر دل غمگین نهاد
[B][M1]تا همی دم زد بداندیش تو اندر سِجن بود
[M2]چون دمش بگسست با از سِجن در سِجّین نهاد
[B][M1]تیزی خنجر نهاد اندر سر اقلام تو
[M2]آن‌که اندر چوب موسی هیئت تِنّین نهاد
[B][M1]واندر اقلام تو از بهر هلاک دشمنان
[M2]قد تیر و شکل رُمح و پیکر زوبین نهاد
[B][M1]مهترا از ضربت گردون دل من خسته شد
[M2]لطف تو بر خستهٔ من مرهم و تسکین نهاد
[B][M1]تا ضمیرم یافت در مدح تو تلقین از خرد
[M2]دام فکرت بر ره معنی بر آن تلقین نهاد
[B][M1]همت عالیت چون بشنید گفتار مرا
[M2]کرد تحسین و ز احسان مهر بر تحسین نهاد
[B][M1]چون دلت را آن پسند آمد عروس‌ شعر من
[M2]جودت او را مبلغی هر سال برکابین نهاد
[B][M1]عاجز آید زین سخن‌ گر زنده‌ گردد آن که او
[M2]داستان بیژن و افسانهٔ‌گرگین نهاد
[B][M1]تا که باشد در نبی نام و نشان آن نبی
[M2]کاو پسر را گاه قربان بر گلو سِکّین نهاد
[B][M1]بر تو فرخ باد عید آن نبی‌ کاندر جهان
[M2]دین تازی را شریعت تا به یوم‌الدین نهاد
[B][M1]کرد ایزد هم صلات و هم صیام از تو قبول
[M2]وز تو راضی جان آن‌کاندر شریعت این نهاد
[A]
[B][M1]بتی کاو نسبت از نوشاد دارد
[M2]دلم هر ساعت از نو، شاد دارد
[B][M1]به روی خویش کوی و برزن من
[M2]چو لعبت‌ خانهٔ نوشاد دارد
[B][M1]به صورت هست نیکوتر ز ‌شیرین
[M2]مرا عاشق‌تر از فرهاد دارد
[B][M1]بر آن بت هست مادر زاد عشقم
[M2]که این بت حسن مادر زاد دارد
[B][M1]رخ او هست چون بغداد و چشمم
[M2]نشان دجلهٔ بغداد دارد
[B][M1]به‌ سرخی چهرهٔ او ارغوان است
[M2]به گرد ارغوان شمشاد دارد
[B][M1]به نرمی سینهٔ او پرنیان است
[M2]به زیر پرنیان پولاد دارد
[B][M1]بر آن عاشق نیارد کرد بیداد
[M2]که او مهر امیر راد دارد
[B][M1]معین دولت سلطان عادل
[M2]که طبع پاک و دست راد دارد
[B][M1]سپهداری که اندر لشکر خویش
[M2]هزاران گرد چون کشواد دارد
[B][M1]به رای پاک خویش آزادگان را
[M2]ز بند روزگار آزاد دارد
[B][M1]به رزم اندر ز سهم هیبت خویش
[M2]همه فولاد دشمن لاد دارد
[B][M1]بدان ماند که تیغ آب رنگش
[M2]فروغ آزر خرّاد دارد
[B][M1]چو کفّار از تف دوزخ مخالف
[M2]ز تَفّ تیغ او فریاد دارد
[B][M1]زمانه سال عمر هر تنی را
[M2]اگر هفتاد اگر هشتاد دارد
[B][M1]ولیکن سال عمر دادبک را
[M2]صد و هفتاد ره هفتاد دارد
[B][M1]امیرا خانهٔ مجد و مروت
[M2]ز عقل و عدل تو بنیاد دارد
[B][M1]کسی کاو دین و داد و دانش آموخت
[M2]دل و طبع تو را استاد دارد
[B][M1]زعدل و جود نوشِروان و حاتم
[M2]هر آنکس کاو حدیثی یاد دارد
[B][M1]کجا عدل تو و جود تو بیند
[M2]حدیث هر دو یکسر باد دارد
[B][M1]همه ساله معزی در مدیحت
[M2]قلم چون حکم تو نَفّاذ دارد
[B][M1]ز شعر آورد نزد تو عروسی
[M2]که از اقبال تو داماد دارد
[B][M1]همیشه تا هوا سردی و گرمی
[M2]ز ماه بهمن و خرداد دارد
[B][M1]بنای عمر تو آباد داراد
[M2]که عمرت دین و ملک آباد دارد
[A]
[B][M1]ترکی‌که دو لب شیرین چون شهد و شکر دارد
[M2]دو دایرهٔ مشکین بر طرف قمر دارد
[B][M1]خط بر رخ اوگویی بر ماه زره دارد
[M2]دل در بر اوگویی در سیم حَجَر دارد
[B][M1]سیّ و دوگهر بینم در تنک دهان او
[M2]بر روی‌گهرگویی دو تَنک شَکر دارد
[B][M1]گوهر گهر ار دارد گیرد ز شعاع خور
[M2]خور نور بدان روشن سی و دوگهر دارد
[B][M1]باریک تنم دایم چون موی و میان دارد
[M2]خمیده قدم دایم چون زلف و کمر دارد
[B][M1]در جستن او هر کس اندر غم هجرانش
[M2]دو پای به ره دارد دو دست به سر دارد
[B][M1]من نامهٔ نام او پیوسته ز بر دارم
[M2]و او نام کسی دیگر پیوسته ز بر دارد
[B][M1]امروز به شهر اندر هر مهتر و هر کهتر
[M2]زین حال نشان دارد زین کار خبر دارد
[B][M1]ای دلبر سیمین بر هستی توکمر زرین
[M2]عاشق ز غم هجرت رخسار چو زر دارد
[B][M1]بیداد کنی بر من دادم ندهی هرگز
[M2]بیداد تو بر جانم هر روز حشر دارد
[B][M1]خصم تو منم جانا رفتم به‌سوی داور
[M2]تا از دل و جان من بیداد تو بردارد
[B][M1]یابد به در داور پیروزی و بهروزی
[M2]هر خصم‌که او پشتی از میر عمر دارد
[B][M1]فرزند قوام‌الدین داماد شه قزوین
[M2]میری که سپاه خویش از فتح و ظفر دارد
[B][M1]قزوین به همه وقتی با نور و نوا بودست
[M2]هر ذره به جاه اندر صد نور و صُوَر دارد
[B][M1]هست از خردش دولت هست از پدرش حشمت
[M2]هم فرّ خرد دارد هم جاهِ پدر دارد
[B][M1]با او به همه عالم دارات نیارد کس
[M2]کاقبال قوام‌الدین در پیش سپر دارد
[B][M1]در حضرت او تازد جسمی که روان دارد
[M2]وز طلعت او نازد چشمی‌ که بصر دارد
[B][M1]هرگز نبود گویی گردش به سپهر اندر
[M2]بی‌آنکه به ایامش سَعدین نظر دارد
[B][M1]بُران و روان بینم تیغ و قلمش گویی
[M2]در تیغ قضا دارد در کلک قدر دارد
[B][M1]فرض است رضا دائم و ایزد به رضا او را
[M2]در روضه ملک دین پاینده شجر دارد
[B][M1]چون عرش بود گلشن باشد شجرش تازه
[M2]وان تازه شجر لابد اینگونه ثمر دارد
[B][M1]صدری که شرف دارد زو بیت شرفشاهی
[M2]خاطر ز مدیح او اقبال و خطر دارد
[B][M1]او هست ملک صورت زاثار دل و سیرت
[M2]هرگز ملکی دیدی کآثار بشر دارد
[B][M1]یک خلعت او ناید در فکرت هر زایر
[M2]مقدار سخاگویی بیرون ز فَکَر دارد
[B][M1]هر ‌فِکر که محکمتر هر گنج‌ که عالی تر
[M2]فرمانش هبا دارد اِمعانش هدر دارد
[B][M1]دارد صور دولت معنی همه از رسمش
[M2]گویی که به رسم اندر تعیین صور دارد
[B][M1]ای آنکه امیران را تقدیر خداوندی
[M2]از قهر تو هر مهتر تا حَشر نفر دارد
[B][M1]تا جوهر ناری را مرکز ز اثیر آید
[M2]گویی به اثیر اندر چشم تو اثر دارد
[B][M1]هرچند حذر دارد هرکس ز تف آتش
[M2]آتش ز تف خشمت حقا که حذر دارد
[B][M1]تا زیر مدار اندر هست این مدر تیره
[M2]بدخواه تو را گردون در زیر مدر دارد
[B][M1]برهانی سلطانی از فخر تو فخر آرد
[M2]گر عزم حضر دارد ور قصد سفر دارد
[B][M1]چون خواند پدر خدمت دارد پسرش نوبت
[M2]نوبت ز پدر هر وقت آن به که پسر دارد
[B][M1]از من نبود میرا مخلص‌تر و خادم‌تر
[M2]هرکس که بر این عالی درگاه گذر دارد
[B][M1]تا دهر فنا دارد تا مهر ضیا دارد
[M2]تا بحر گهر دارد تا ابر مَطَر دارد
[B][M1]خواهم که تو را یزدان با عز و شرف دارد
[M2]خواهم‌که تو را دولت با فتح و ظفر دارد
[B][M1]در مجلس تو اجرام از سعد گذر دارد
[M2]بر درگه تو ایام از فتح خبر دارد
[A]
[B][M1]مَلِک سنجر جهانداری به میراث از پدر دارد
[M2]پدر شادست در فردوس تا چون او پسر دارد
[B][M1]ز فرّ و رسم و آیینش بیاراید همی‌گیتی
[M2]که فَرّ عمّ و رسم جدّ و آیین پدر دارد
[B][M1]بدو نازد همی دولت که با دولت خرد دارد
[M2]بدو زیبد همی شاهی‌ که با شاهی هنر دارد
[B][M1]زآفریدون و ذوالقرنین و اسکندر فزون است او
[M2]که ملک و نعمت و لشکر ز هر سه بیشتر دارد
[B][M1]خداوند بزر‌گ است او که اسباب بزرگی را
[M2]هم از عقل و هنر دارد هم از اصل و گهر دارد
[B][M1]ضمیر روشن او هر چه خواهد بود بشناسد
[M2]ز سر غیب پنداری ضمیر او خبر دارد
[B][M1]ملک در زیر پر دارد خجسته تاج و تختش را
[M2]که بال عدل و انصافش جهان در زیر پر دارد
[B][M1]به باغ دولت اندر، بر لب جوی شهنشاهی
[M2]یکی سروست شخص او که از اقبال بر دارد
[B][M1]هر آنچ از سیم و زر شاهان پیشین را به‌ دست آمد
[M2]به‌خاک اندر نهادستند تا او جمله بردارد
[B][M1]قضای ایزدی کردست گیتی را به حکم او
[M2]به سان خانه‌ای کز طاعت و عصیان دو در دارد
[B][M1]همیشه اهل طاعت را دری سوی جنان دارد
[M2]همیشه اهل عصیان را دری سوی سَقَر دارد
[B][M1]کند عزم سفر جان از تن خصمان و بدخواهان
[M2]چو شد نامه به هفت اقلیم کاو عزم سفر دارد
[B][M1]هنوز از فتح اقلیمی نیاسودست شمشیرش
[M2]به پیروزی نشاط فتح اقلیمی دگر دارد
[B][M1]گهی چون ماه قصد از باختر دارد سوی خاور
[M2]گهی چون خور ز خاور قصد سوی باختر دارد
[B][M1]ز ماه و خور همه ساله‌ گر احکام است در عالم
[M2]پس این احکام ازو باید که سیر ماه و خور دارد
[B][M1]ز تیغ و کلک او خیزد بد و نیک جهان‌ گویی
[M2]به تیغ اندر قضا دارد به‌کلک اندر قدر دارد
[B][M1]زمین رزم او گویی هزاران جوی خون دارد
[M2]زمین بزم او گویی هزاران‌ کان زر دارد
[B][M1]چو ساغرگیرد اندر چشم دیدار طرب دارد
[M2]چو خنجرگیرد اندرگوش لبیک ظفر دارد
[B][M1]اگر زیر قبا اندر جهانی باکمال است او
[M2]چرا زیر نگین اندر جهانی مختصر دارد
[B][M1]مه‌ گردون ز بهر آن که تا باشد سلاح او
[M2]گهی شکل‌کمان دارد گهی شکل سپر دارد
[B][M1]چرا دشمن به رزم اندر فروزد آتش‌ کینش
[M2]کز آن آتش دل و دیده پر از دود و شرر دارد
[B][M1]مگر مغز و جگر جوید ز شخص دشمنان تیغش
[M2]که جای خویش‌ گه در مغز و گاهی در جگر دارد
[B][M1]بسا کس کز نهیب او میانی چون‌ کمان دارد
[M2]به خدمت پیش تخت او کمانی برکمر دارد
[B][M1]ایا فرخ قدم شاهی‌ که دولت برنگیرد سر
[M2]ز خط حکم آن سرورکه بر حکم تو سر دارد
[B][M1]زلطف طبع تو جسم هنرمندی روان دارد
[M2]ز نور و رای تو چشم خردمندی بصر دارد
[B][M1]مگر حج است دیدارت که هرکس‌کاو تورا بیند
[M2]بساطت چون حَرَم دارد رکابت چون حَجَر دارد
[B][M1]معزی از ثنا و شکر تو هرگز نیاساید
[M2]ز بهر آن که چون الحمد مدح تو زبر دارد
[B][M1]دل‌ و جانش‌ گه خدمت مقیم است اندر آن حضرت
[M2]اگرچه شخص او اکنون مقام اندر حضر دارد
[B][M1]همیشه تاکه دارد شمس حکم سال دهقانان
[M2]جهان چون حکم سال تازیان سیر قمر دارد
[B][M1]به داد خویش خرم دار ملک دین باقی را
[M2]چنان‌کاندر مه نیسان‌ گلستان از مطر دارد
[B][M1]به بزم‌اندر شرابی خور چنان یاقوت رُمّانی
[M2]ز دست آن‌ که در یاقوت رُمّانی شَکَر دارد
[B][M1]تویی شایستهٔ شاهی تویی بایستهٔ شادی
[M2]بمان و بگذران‌ گیتی اگرگیتی‌ گذر دارد
[A]
[B][M1]ز مشرق تا حد مشرق شناسد هرکه دین دارد
[M2]که دین رونق به تأیید امیرالمؤمنین دارد
[B][M1]امام الحق که او را آفرین‌گوی است درگیتی
[M2]هر آن کو طاعتِ یزدانِ گیتی آفرین دارد
[B][M1]گرفتارند گمراهان میان ظلمت و بدعت
[M2]ز بهر آن‌که او نور امامت بر جبین دارد
[B][M1]جهان تنگ است بر اعدا به سان حلقهٔ حاتم
[M2]ا‌که انگشت جهانبانی همی زیر نگین دارد
[B][M1]زهر عاقل شنیدستم کجا باشد شب آبستن
[M2]گمان آمد مراکاین لفظ معنی نامتین دارد
[B][M1]چو دیدم رایت شبرنگ او زایندهٔ نصرت
[M2]بدانستم که لفظ عاقلان معنی چنین دارد
[B][M1]به کعبه در حجر بوسند دینداران اگر ایدر
[M2]بباید آستین او ببوسد هرکه دین دارد
[B][M1]به خلد اندر دو حجت بود تأیید و سعادت را
[M2]به نام آن‌که در اسلام تحقیق و یقین دارد
[B][M1]یکی گویی نهان کردست در زیر حَجَر ایزد
[M2]دگرگویی امیرالمؤمنین در آستین دارد
[B][M1]بر او هرگز حوادث را نباشد راه تا محشر
[M2]که از تأیید یزدانی یکی حِصْن حَصین دارد
[B][M1]هر آنکس را که رای او کند تمکین در این حضرت
[M2]خدایش در مکان عِزّ و فیروزی مکین دارد
[B][M1]به شرع اندر هر آن برهان‌که باید مرخلاقت را
[M2]زاصل او پدید آمدکه تاریخ مبین دارد
[B][M1]چه باید بیش ازین برهان‌ که اندر اصل جد آن را
[M2]یکی چون مُعْتَصَم دارد یکی چون مُسْتَعین دارد
[B][M1]امام راستین است او و شاه راستان سلطان
[M2]ولایت تیغ آن دارد شریعت‌ کلک این دارد
[B][M1]بود زین دولت و ملت خمیده پشت بدخواهان
[M2]که شاه راستان عهد امام راستین دارد
[B][M1]به اقبال امام الحق بود در یک زمان حاصل
[M2]هر اندیشه که در خاطر شهِنشاه زمین دارد
[B][M1]بود جفت یمین او همیشه طایر میمون
[M2]ز بهر آنکه سلطان مُعَظَّم را یمین دارد
[B][M1]جهان از فتنه و بدعت به فر او امان یابد
[M2]که فَرّ اوست چون پری‌ کجا رُوح‌الامین دارد
[B][M1]به خاک اندر دفین دارند شاهان‌گنج و شاهنشه
[M2]به جای‌گنج دشمن را به‌خاب اندر دفین دارد
[B][M1]به فَرّ او بگیرد شاه روم و هند و چین یکسر
[M2]که در طالع نشان فتح روم و هندو چین دارد
[B][M1]خلاف او مخالف را چو روباهی کند عاجز
[M2]وگرچه در دلیری قوت شیر عرین دارد
[B][M1]خدای او را ز بهروزی دهد هر روز منشوری
[M2]که آن منشور توقیع از کِرام‌ُا‌لْکاتبین دارد
[B][M1]ز بهر عز و پیروزی معزی اندرین حضرت
[M2]زبانی پردعا دارد دلی پرآفرین دارد
[B][M1]شگفت ار خاطر و طبعش به‌بغداد اندرون باغی
[M2]که آن باغ از معانی هم‌گل و هم یاسمین دارد
[B][M1]الا تاگونهٔ پیری جهان از ماه دی دارد
[M2]چنان چون فَرِّ برنایی ز ماه فرودین دارد
[B][M1]مُعینش باد یزدان تا بماند بخت او عالی
[M2]که عالی بخت باشد هرکه یزدان را معین دارد
[A]
[B][M1]بتی که او نسب از لعبتان چین دارد
[M2]به روز پاک بر از شب هزار چین دارد
[B][M1]شب سیاه نباشد قرین روز سفید
[M2]بس او چگونه شب و روز را قرین دارد
[B][M1]به زلف و جعد همه سال پرخم و شکن است
[M2]خم و شکن همه بر عارض و جبین دارد
[B][M1]ز درد حرمان پشت مرا چنان دارد
[M2]ز داغ هجران روی مرا چنین دارد
[B][M1]عقیق بارم بر زر ز عشق آن صنمی
[M2]که زیر لعل درون لؤلؤ ثَمین دارد
[B][M1]به زعفران بر کافور دارم ارغم از آنک
[M2]بنفشه ر‌شته بر اطراف یاسمین دارد
[B][M1]ز هجر او بگدازم چو موم و این نه عجب
[M2]ز بهر آنکه لبش طعم انگبین دارد
[B][M1]میان او ز سرینش به‌رنج بینم از آنک
[M2]میان خویش نه اندر خور سرین دارد
[B][M1]یکی‌گداخته دارد میان تار قصب
[M2]یکی چو تَلّ ‌گل و تلّ یاسمین دارد
[B][M1]به چهره ماه زمین است و عاقلان دانند
[M2]که اصل حسن و ملاحت مه زمین دارد
[B][M1]چنانکه اصل سخاوت امیر عزالملک
[M2]حسین بن‌ رضی میر مؤمنین دارد
[B][M1]بزرگ بارخدایی که روز مجلس و بار
[M2]جمال معتصم و فرّ مُستَعین دارد
[B][M1]سخن چو حلقهٔ انگشتری شناس و بدان
[M2]که او ز عقل در انگشتری نگین دارد
[B][M1]ز روزگار بترس و خلاف او مسگال
[M2]که با مخالف او روزگار کین دارد
[B][M1]اگرچه صورت او ایدرست همت او
[M2]قدم ز مرتبه بر چرخ هفتمین دارد
[B][M1]فلک ندارد کاری جز آنکه اسب ظفر
[M2]همیشه پیش وثا‌قش به ‌زیر زین دارد
[B][M1]به دعوی هنر اندر میان اهل هنر
[M2]خدای حجت و برهان او مبین دارد
[B][M1]ید موید او جود بی‌کران دارد
[M2]دل منوّر او وهم دوربین دارد
[B][M1]یقین اهل جهان است‌گر به مجلس شاه
[M2]قبول دولت عالی عَلی‌الیَقین دارد
[B][M1]ز حادثات زمین عزم او نفرساید
[M2]که عزم خویش چو قطب فلک متین دارد
[B][M1]سپهر بر دل بدخواه او زنحس زحل‌
[M2]هزار بار به یک دم زدن کمین دارد
[B][M1]چو روز رزم بود در یسار دارد یُسر
[M2]چو روز بزم بود یُمن در یَمین دارد
[B][M1]دو دست او سبب نور وگوهرست مگر
[M2]دو آفتاب و دو دریا در آستین دارد
[B][M1]بزرگوارا گردون به قدر جاه و شرف
[M2]تو را ستارهٔ نسل قوام دین دارد
[B][M1]معین و ناصر تو ایزدست و هر مهتر
[M2]به‌ جاه و مال تو را ناصر و معین دارد
[B][M1]یکی خزانه نهادست کردگار از عقل
[M2]بر آن خزانه ضمیر تو را امین دارد
[B][M1]درست شد که تو داری سعادت ابدی
[M2]جو قدرتِ ازلی عالم آفرین دارد
[B][M1]لطافت سخن و فر خجسته طلعت تو
[M2]به مهر تو همه ساله دلم رهین دارد
[B][M1]هر آن قصیده که در مدح تو بگویم من
[M2]جمال و مرتبت عقد حور عین دارد
[B][M1]به مجلس تو چو دریاست طبع من لیکن
[M2]به‌ جای درّ و گهر مدح و آفرین دارد
[B][M1]همیشه تا که جهان را سپهر پیر و کهن
[M2]جوان و تازه به‌هنگام فرودین دارد
[B][M1]من از خدای بخواهم که در مکان شرف
[M2]تورا به دولت و نیک‌اختری مکین دارد
[B][M1]به زیر سایهٔ عدل معز دین خدای
[M2]قبول حشمت تو تا به یوم دین دارد
[A]
[B][M1]هر روزکه خورشید سر ازکوه برآرد
[M2]از فتح و ظفر شاه جهان را خبر آرد
[B][M1]گویی‌که همی پوید بیک توبه تعجیل
[M2]تا نامه فتح و ظفر از راه در آرد
[B][M1]احسنت وزه ای خسرو پیروزکه هر روز
[M2]پیک تو همی نامهٔ فتح و ظفر آرد
[B][M1]هر ماه که نوگردد از آنجا که تو خواهی
[M2]اقبال تو را مژده ز ملکی دگر آرد
[B][M1]گه والی تو آرد مال تو ز خاور
[M2]گه عامل تو حمل تو از باختر آرد
[B][M1]مهر تو درختی است‌که از باد سعادت
[M2]هر دم زدنی دولت و اقبال برآرد
[B][M1]دیدار تو خورشید جهان است که هر روز
[M2]صبح ظفر از مشرق اسلام برآرد
[B][M1]هرگه که سخن گویی از آثار گذشته
[M2]معنیش گه از قصه و گاه از سمر آرد
[B][M1]باید سخن از سیرت و آثار تو گفتن
[M2]تا طبع ز دریای معانی گهر آرد
[B][M1]جان است مگر عدل تو یا نور لطیف است
[M2]کاندر تن و در دیده حیات دگر آرد
[B][M1]از جود تو خواهد همه کس حاجت و روزی
[M2]جون حجت روزی ز قضا و قدر آرد
[B][M1]هرکاونه به فرمان تو بندد کمر خویش
[M2]خم داده میان پیش تو همجون کمر آرد
[B][M1]در دهر هر آن کاو حَشَر آرد به‌ خلافت
[M2]اِدْبار و بلا بر تن و جانش حَشَر آرد
[B][M1]ابری است حسام توکه هنگام عداوت
[M2]از خون دل و چشم معادی خطر آرد
[B][M1]هرکاو ز پی جاه و خطر با توکشد سر
[M2]سر در خط حکم تو ز بیم خطر آرد
[B][M1]ور زانکه سر اندر خط حکم تو نیارد
[M2]ناگه سر شمشیر تو عمرش به سر آرد
[B][M1]سعده فلک از دشمن تو روی بتابد
[M2]چون رایت تو روی به‌سوی سفر آرد
[B][M1]بر رایت تو شکل هِلال است و زمانه
[M2]در زیر هلال تو دو هفته قمر آرد
[B][M1]شاها ملکا بندهٔ عقل و هنر توست
[M2]هرکس که همی فخر به عقل و هنر آرد
[B][M1]زان فخرکه چون تو ملکی از بشر آمد
[M2]شاید که فرشته همه فخر از بشر آرد
[B][M1]مرد خرد از بزم تو آرد خبر از خلد
[M2]چونانکه ز رزم تو نشان سقر آرد
[B][M1]تا دهر بود فخر به نام تو در آفاق
[M2]هم خطبه و هم نامه و هم سیم و زر آرد
[B][M1]تا خاک‌ کثافت دهد و باد لطافت
[M2]تا آب بخار آرد و آتش شرر آرد
[B][M1]جاوید چنان باد که پیش تو زمانه
[M2]اسباب طرب یک ز دگر خوبتر آرد
[A]
[B][M1]تا شهریار دادگر آهنگ شام کرد
[M2]صبح مخالفان همه در شام‌شام کرد
[B][M1]پیرار بر عدو ظفر از سوی بلخ یافت
[M2]وامسال بر ظفر سفر از سوی شام‌ کرد
[B][M1]یک سال شد به شرق و دگر سال شد به غرب
[M2]تا در دو سال کار دو جانب تمام کرد
[B][M1]فتحی که شاه کرد و نبردی که شاه جست
[M2]از خسروان که جست وز شاهان کدام کرد!
[B][M1]نزدیک بدسَگال فرستاد یک پیام
[M2]تا ملک او گشاده بدان یک پیام کرد
[B][M1]گردنکشان روم و عرب را به‌ یک سفر
[M2]در پیش تخت خویش رهیّ و غلام‌ کرد
[B][M1]ماه صیام بود که آن فتح‌کرد شاه
[M2]بی‌ آنکه رنج برد و فراوان مقام کرد
[B][M1]تالیف پادشاهی و تاریخ دولت است
[M2]فتحی که شهریار به ماه صیام کرد
[B][M1]ملکی که در قدیم عرب داشتند و روم
[M2]بگرفت شاه و مملکت خویش نام کرد
[B][M1]هر شهر و هر حصار که یک بنده را سپرد
[M2]بر بندگان حلال و بر اعدا حرام کرد
[B][M1]اسلام داد کافر هفتاد ساله را
[M2]دارالفساد کفر چو دارالسلام کرد
[B][M1]بشکست پشت و گردن اهل ظلام و ظلم
[M2]تا سودشان زیان و ضیاشان ظلام ‌کرد
[B][M1]از تیغ آبدار برافروخت آتشی
[M2]تا خاک لعل‌گون و هوا تیره‌فام کرد
[B][M1]هنگام قهر دشمن و هنگام صید خلق
[M2]هر شاه جهد و حیله به زهر و به دام‌ کرد
[B][M1]او صید کرد لیکن دام از خدنگ ساخت
[M2]او قهر کرد لیکن زهر از حُسام کرد
[B][M1]قوت حسام او ز ظفر کرد کردگار
[M2]چون قوت جانور زشراب و طعام کرد
[B][M1]خورشیدوار کرد سفر شاه و بازگشت
[M2]جمشیدوار دست سوی رَطل و جام کرد
[B][M1]چون تیغ لعل پیکر او کار پخته کرد
[M2]طبعش همه نشاط می لعل خام‌کرد
[B][M1]بیرون کشید خنجر کین از نیام و باز
[M2]بنمود عفو و خنجر کین در نیام کرد
[B][M1]هنگام بازگشتن بی‌ جسر و بی‌ عمد
[M2]آب فُرات عِبر‌ه گهِ خاص و عام کرد
[B][M1]اسبش چو باد بود و ز تا‌یید بخت خویش
[M2]مر باد را به آب درون تیز گام کرد
[B][M1]لا بلکه بود مَرْ‌کب او چرخ زود گرد
[M2]بر چرخ در میانهٔ دریا لگام کرد
[B][M1]فضل خدای حَبل‌ متین است شاه را
[M2]هر جا که شد به حَبل‌ متین اِعتِصام‌ کرد
[B][M1]فرمان شاه را همه شاهان متابع اند
[M2]کاو را خدای بر همه شاهان امام کرد
[B][M1]عاجز بود کلام ز شرح فتوح شاه
[M2]زیرا که او فتوح فزون ازکلام کرد
[B][M1]و‌هم انام راه نیابد به شرح آنچ
[M2]در شام و روم خسرو و شاه انام کرد
[B][M1]شاها به شادکامی بنشین که ‌کردگار
[M2]چونانکه خواستی همه کارت به کام کرد
[B][M1]آثار دولت تو در اسلام زنده کرد
[M2]اِنعام نعمت تو در آفاق عام کرد
[B][M1]رای تو قبله‌گاه جلال و جمال ساخت
[M2]تخت تو سجده گاه کبار وکرام کرد
[B][M1]زیبد که بر کف تو مدامی بود مدام
[M2]زیراکه عمر و ملک تو ایزد مُدام کرد
[B][M1]می‌بردوام خواه که پیروزه‌گون سپهر
[M2]پیروزی و سعادت تو بر دوام کرد
[A]
[B][M1]آن خداوند که آفاق به یک فرمان کرد
[M2]ملک آفاق به فرمان ملک سلطان کرد
[B][M1]در ازل کرد قضا از قبل دولت او
[M2]تا به پیروزی و اقبال فلک دوران کرد
[B][M1]همه عالم چو یکی نامه به معنی بنگاشت
[M2]کنیت و نام شهنشاه برو عنوان کرد
[B][M1]حکم سلطانی و دعوی شهنشاهی را
[M2]خنجر و بازوی او معجزه و برهان کرد
[B][M1]خانهٔ همت او را ز هنر قاعده کرد
[M2]مرکب دولت او را ز ظفر میدان کرد
[B][M1]سایهٔ عدلش بر روی زمین پیدا کرد
[M2]پیکر خصمش در زیر زمین پنهان کرد
[B][M1]ساخت از دانش و از بخشش کلّی گهری
[M2]وان‌ گهر را کف راد و دل پاکش کان کرد
[B][M1]سر شاهان همه در چنبر فرمانش کشید
[M2]چنبر چرخ به کام دل او دوران کرد
[B][M1]نتوان گفت به صد سال به تفصیل و به شرح
[M2]آنچه با شاه ز احسان و کرم یزدان کرد
[B][M1]کرد احسان و کرم با همه کس شاه جهان
[M2]لاجرم یزدان با او کرم و احسان کرد
[B][M1]آفرین باد بر آن شاه که فرماندهٔ خلق
[M2]زیر فرمانش همه مملکت ایران ‌کرد
[B][M1]آفتاب کرم و سایهٔ عدل و نظرش
[M2]دهر ویران شده را خرم و آبادان کرد
[B][M1]چون کمر بست به پیروزی عالم بگشاد
[M2]همه دشوار جهان دولت او آسان کرد
[B][M1]آنچه کردند به صد لشکر ازین پیش ملوک
[M2]او به یک حاجب و یک نامه و یک فرمان کرد
[B][M1]هرکه با دولت او بست به پیکار کمر
[M2]تیغ تن پیکر او پیکر او بی‌جان کرد
[B][M1]گمرهانی که کشیدند سر از طاعت او
[M2]سر تیغش همه را بی‌سر و بی‌سامان کرد
[B][M1]ای بسا خصم که با شیر همی زد دندان
[M2]خدمت او به ضرورت ز بن دندان کرد
[B][M1]یاد کن آنچه به شمشیر در این پانزده سال
[M2]با فلان‌کرد شه عالم و با بهمان کرد
[B][M1]عبرتی بود جهان را چه به‌شرق و چه به‌غرب
[M2]آنجه از پیش همه با ملک کرمان کرد
[B][M1]هم ز اقبال نشان بود و ز اعجاز دلیل
[M2]آنچه با ترمذ و خیل چِگِل و خَتلان‌کرد
[B][M1]بازکار عجب و تهنیتی بود بزرگ
[M2]آنچه درگنجه و ارمینیه وارّان کرد
[B][M1]باز هم نادره بود آنچه به‌فرمان قضا
[M2]دم او با سر بلکاوتن عثمان کرد
[B][M1]یا ز برهان کرم بود و خداوندی و عفو
[M2]آنچه با مسلم و نجاری و با جرتان‌کرد
[B][M1]باز در دولت و دین بود عجایب به سه سال
[M2]آنچه با جعبر و انطاکیه و حرّان‌کرد
[B][M1]باز اصل ظفر و مایه ی پیروزی بود
[M2]آنچه با خانه و ملک و سپه خاقان‌کرد
[B][M1]نتوان گفت فنون و هنر شاه تمام
[M2]هرچه‌گوییم شناسیم که صد چندان کرد
[B][M1]آنکه او شرح ظفرنامهٔ افریدون گفت
[M2]وانکه او وصف هنرنامهٔ نوشروان کرد
[B][M1]متفق‌ گشت کزین بیش ظفر نتوان کرد
[M2]معترف گشت کزین بیش هنر نتوان کرد
[B][M1]ای بلند اختر شاهی که تو را بار خدای
[M2]شاه ایران و خداوند همه توران کرد
[B][M1]نیست بر تیغ تو تاوان ظفر و نصرت و فتح
[M2]هرچه کرد این عجبی تیغ تو بی‌تاوان کرد
[B][M1]بارگاهت را دولت ز بقا کرد سریر
[M2]وز معالیّ و شرف کنگرهٔ ایران کرد
[B][M1]مرد وصّاف نپیوسته گهرهای سخن
[M2]چون هنرها و ظفرهای تورا دیوان کرد
[B][M1]گر بدیع است که عیسی به دعا افسون کرد
[M2]ور شگفت است‌که موسی به عصا ثعبان کرد
[B][M1]تو به شمشیرکنی آنچه به ثعبان این‌کرد
[M2]تو به اقبال کنی آنچه به افسون آن‌ کرد
[B][M1]شاه عالم تویی از عالم و از هر چه در اوست
[M2]داد بستان که جهان داد تو چون بستان کرد
[B][M1]آن‌ گهر خواه کجا خاطر شاعر صفتش
[M2]به بدخشی و عقیق یمن و مرجان کرد
[B][M1]از کفِ طرفه نگاری که نگارین‌ رخ او
[M2]مجلس بزم تو را همچو نگارستان کرد
[B][M1]زَنَخ و زلفش گویی‌که یکی جادوی نغز
[M2]از سمن‌ گوی وز شمشاد و شَبَه‌ چوگان کرد
[B][M1]آن‌کند با دل عشاق همین غمزهٔ او
[M2]که سر تیغ تو با جان بداندیشان کرد
[B][M1]جاودان همت میمون تو زرافشان باد
[M2]که فلک خدمت آن همت زرافشان کرد
[B][M1]پایهٔ خسروی از پای تو آراسته باد
[M2]که قضا پایهٔ اقبال تو بی‌پایان کرد
[B][M1]عمر تو چون مه نو باد که شد عمر عَدوت‌
[M2]چون مه پانزده و روی سوی نقصان کرد
[A]
[B][M1]ازگل همی نگارم سنبل برآورد
[M2]هرگز گلی که دید که سنبل برآورد
[B][M1]برگل هر آنچه آورد از سنبل آن نگار
[M2]نغز آورد جو خویستن و دلبر آورد
[B][M1]دارد به توده عنبر و دارد به رشته دُرّ
[M2]باروی خوب هر دو همی درخور آورد
[B][M1]دریاست روی خوبش و دریا هر آینه
[M2]هم در پاک زاید و هم عنبر آورد
[B][M1]غَوّاص‌ گشت عشقش و هر روز و هر شبی
[M2]از دل به راه دیده همی گوهر آورد
[B][M1]گوهر ز قعر آب برآرند و عشق او
[M2]گوهر همی ز شعلهٔ آتش برآورد
[B][M1]از چهره هر زمان بنماید گلی دگر
[M2]وز خنده هر زمان شکری دیگر آورد
[B][M1]گر مردمان به شکر و گل درد دل برند
[M2]او درد دل مرا زگل و شکر آورد
[B][M1]چون درکمند یافتهٔ او زنم دو دست
[M2]تاب از کمند بافته در عرعر آورد
[B][M1]گوید بر آورم به خط دوستیت سر
[M2]سر بر نهم به‌پایش اگر سر برآورد
[B][M1]زلفش رسن شدست و قدم چنبر رسن
[M2]گرچه دراز سر به‌سوی چنبر آورد
[B][M1]هر روز بامداد که دارد سر صبوح
[M2]وز میکده به بزم می و ساغر آورد
[B][M1]ایدون گمان برم که همی آید از بهشت
[M2]وآن سرخ لب میی چو می‌کوثر آورد
[B][M1]یا حور در عقیق همی شربت رحیق
[M2]پیش نصیر ملت پیغمبر آورد
[B][M1]میر اجل مؤیّد ملک آنکه دولتش
[M2]گر خواهد از فلک به زمین اختر آورد
[B][M1]فرخ شهاب دین‌که مظفر شود به عزم
[M2]گر روز رزم روی به صد لشکر آورد
[B][M1]در لطف جوهرش متحیر شود همی
[M2]آنکس که صحبت عَرَض و جوهر آورد
[B][M1]جودش دعای عیسی مریم بود از آنک
[M2]جان شده همی به سوی پیکر آورد
[B][M1]مهرش به عفو از آذر آب آورد همی
[M2]کینش همی به خشم ز آب آذر آورد
[B][M1]وصف نشان رزم‌گَهش در دل عدو
[M2]سهم‌ و نهیب عرصه گه محشرآورد
[B][M1]رخنه‌کند به دولت و پاره‌کند به‌عزم
[M2]گر روی سوی بارهٔ اسکندر آورد
[B][M1]کرده ز بیم روی دلیران به رنگ زرد
[M2]چون او به رزم حملهٔ زال زر آورد
[B][M1]در هر زمان حسد برد از معجر و حریر
[M2]خصمی‌ که پیش او زره و مِغفر آورد
[B][M1]خصما‌نش‌ را طلایهٔ مالک زهاویه
[M2]در دیده و جگر شرر و اخگر آورد
[B][M1]کاریز خون زدیدهٔ دشمن کند روان
[M2]هر گه که دست را به‌سوی خنجر آورد
[B][M1]از رنگ خون دشمن و از رنگ خنجرش
[M2]گویی همی شقایق و نیلوفر آورد
[B][M1]ای جودپروری‌ که تو را هر زمان ز چرخ
[M2]دولت یکی بشارت جان پرور آورد
[B][M1]نشگفت اگر ز بهر ستایشگران تو
[M2]روح‌الامین ز خُلد برین منبر آورد
[B][M1]باد قضا سفینهٔ امید خلق را
[M2]در بحر فتنه گرچه همی منکر آورد
[B][M1]از غرق ایمن است‌ که عزم تو هر زمان
[M2]از عصمت خدای یکی لنگر آورد
[B][M1]نسل نظام ملک به کردار دفتری است
[M2]کاقبال نکته‌ها همه زان دفتر آورد
[B][M1]لیکن بود نتیجهٔ رای صواب تو
[M2]هر نکته ‌کان نکوتر و زیباتر آورد
[B][M1]آن ‌کاو همی به قلعهٔ خیبر زند مثل
[M2]واندر مثل همی سخن از حیدر آورد
[B][M1]از تو همی حکایت حیدر کند به جنگ
[M2]در سیستان همی خبر از خیبر آورد
[B][M1]گر حاجب تو تاختن آرد سوی عزیز
[M2]ور چاوش تو روی سوی قیصر آورد
[B][M1]آن آورد بر اشتر مهد عزیز مصر
[M2]وین تاج و تخت قیصر بر استر آورد
[B][M1]هر کس‌ که جفت او پسری زاید از شکم
[M2]در خانه سور و شادی و رامشگر آورد
[B][M1]رامشگر آورند همی دشمنان تو
[M2]هرکس که زوجشان ز شکم دختر آورد
[B][M1]در اصل باطل است حسود تو پس چرا
[M2]از خویشتن همی شرف و مفخر اورد
[B][M1]نشناسد آن که بهره نیابد ز روشنی
[M2]آن کس که کوری از شکم مادر آورد
[B][M1]مندیش از آنکه خیره سری از مخالفانت
[M2]مکر و فریب سازد و سر درسر آورد
[B][M1]ایدر تو شاد باش‌ که وهم تو تانه دیر
[M2]در بند و سلسله همه را اندر آورد
[B][M1]ای سروری که شخص جمال و کمال را
[M2]عقل از مدایح تو همی زیور اورد
[B][M1]مداح تو چو جلوه‌کند نقش آزری
[M2]در وقت معجزهٔ پسر ازر اورد
[B][M1]کاندر میان آتش خاطر ز مدح تو
[M2]نسرین و یاسمین و گل و مجمر آورد
[B][M1]فخر آورم همی ز سم اسب تو چنانک
[M2]عیسی پرست فخر ز سمّ خر آورد
[B][M1]آورده‌ام به حضرت تو محضری چنانک
[M2]مرد صلاح پیشه سوی داور آورد
[B][M1]باشد همیشه بر صفت نیک محضری
[M2]هر کاو به حضرت تو چنین محضر آورد
[B][M1]تا ماه رخت خویش برد سوی باختر
[M2]تا آفتاب رخت سوی خاور آورد
[B][M1]بادی چنانکه گردون از ماه و آفتاب
[M2]بر دست و بر سرت قدح و افسر آورد
[B][M1]پاینده باد عمر تو تا چرخ ملک را
[M2]دولت ز خامهٔ تو خط محور آورد
[B][M1]نامت به هفت ‌کشور عالم رسیده باد
[M2]تا دولت تو روی به هر کشور آورد
[A]
[B][M1]چیست آن‌گوهرکه ارکان دست خمّار آورد
[M2]گوهری کان گوهر مردم پدیدار آورد
[B][M1]لطف آب و رنگ آتش دارد و تا‌ثیر او
[M2]آب سوی جان و آتش سوی رخسار آورد
[B][M1]گر به‌دی مه بگذرد بر مجلس آزادگان
[M2]بوی نیسان و نسیم باغ و گلزار آورد
[B][M1]فعل او در دل نماید صنعت باد صبا
[M2]تا درخت شادی اندر باغ دل بار آورد
[B][M1]گونهٔ‌گلنار گیرد روی چون دینار او
[M2]واو همی‌ آزاده را در بذل دینار آورد
[B][M1]خار بی‌وردست بی‌او مجلس ما روز عید
[M2]کاو همی بر چهرهٔ ما ورد بی‌خار آورد
[B][M1]راست‌گویی نجم سیارست بر چرخ طرب
[M2]زانکه در مجلس فروغ نجم سیار آورد
[B][M1]مغزرا ترّی دهد تا آرد اندر چشم خواب
[M2]مغز چون تَرّی ندارد خواب دشوار آورد
[B][M1]اندکی از جوهر او چون به تارک بردود
[M2]از طبیعت روز باقی را پدیدار آورد
[B][M1]ور درآویزد به عقل و رای پیران کهن
[M2]هر یکی‌ را چون جوان تازه در کار آورد
[B][M1]اعتدالش خاطر گوینده را دریا کند
[M2]تا ز دریا هر زمانی دُرّ شهوار آورد
[B][M1]چون ز گفتن باز دارد مرد را افراط آن
[M2]مرد را جود نظام‌الدین به‌گفتار آورد
[B][M1]صاحب عادل ‌که بخت از کُنیت و نامش همی
[M2]صورت فتح و ظفر در نام احرار آورد
[B][M1]رای او پرگار قدرت بر فلک خواهد ‌کشید
[M2]تا همه سیارگان را زیر پرگار آورد
[B][M1]قطره‌ای باشد ز دریای ضمیر همتش
[M2]هر چه استظهار زیر چرخ دوار آورد
[B][M1]کِلْک او مرغی است زرین‌پر که در صحرای سیم
[M2]از سر منقار هر ساعت همی قار آورد
[B][M1]دوده همچون قار باشد بر سر منقار او
[M2]لؤلؤی مکنون شود چون زیر منقار آورد
[B][M1]بیش شاهان تحفه آرد از بدایع چند بار
[M2]از بدایع تحفه آن تحفه است‌ کاین بار آورد
[B][M1]ناصرالدین گفت دستورم نظام‌الدین سزد
[M2]تا ز عدل اندر جهان آیین و آثار آورد
[B][M1]آنچه گفت اول بکرد آخر چنین باید ملک
[M2]تا که همت در خور گفتار و کردار آورد
[B][M1]هرکجا سِرّ و ضمیر موسی عمران بود
[M2]در شب تاریک نور از شعلهٔ نار آورد
[B][M1]گاه بی‌دستان ید بیضا برون آرد ز جیب
[M2]گاه بی‌افسون عصا بر صورت مار آورد
[B][M1]هرکجا تایید و اقبال نظام‌الدین بود
[M2]پیش خدمت تاجداران را رهی‌وار آورد
[B][M1]گه ز حَزْم اندرکشد دیوار گرد مملکت
[M2]گه ز نصرت پاسبان بر برج و دیوار آورد
[B][M1]ای بلند اختر جوان بختی که هر ساعت سپهر
[M2]اختران را پیش تخت تو به‌ زنهار آورد
[B][M1]گر به‌رای روشن و تدبیر تو شاه عجم
[M2]از خراسان روی‌ سوی غزو کفار آورد
[B][M1]بر میان بند کمر بندد به‌خدمت پیش شاه
[M2]هرکه اندر روم فخر از بند زنار آورد
[B][M1]چون تو درگیتی نباشد ور بود اندک بود
[M2]کی شود ممکن که‌گردون چون تو بسیار آورد
[B][M1]هرکه صلح آورد با تو روز بختش بر دمید
[M2]تیره‌ گردد پیکر آنکس که پیکار آورد
[B][M1]هرکه را یکبار غَدْر تو به‌ خاطر بگذرد
[M2]ای بسا غَدری‌که بر او چرخ غَدّار آورد
[B][M1]اندر آن دریا که از کین تو برخیزد بخار
[M2]باد محنت کشتی اعدا نگونسار آورد
[B][M1]گر مرکب مرکبی‌ گردد خیال عقل تو
[M2]جبرئیل از گیسوی حورانش افسار آورد
[B][M1]ور قضا تومار دیوان سازد اندر مدح تو
[M2]لوح محفوظ اندر آن دیوان و تومار آورد
[B][M1]ور به تاریکی برافتد روشنایی دلت
[M2]عین آب زندگانی باز دیدار آورد
[B][M1]ای خداوندی که‌ گر فرمان دهی خورشید را
[M2]از فلک پیش دلت قانون اسرار آورد
[B][M1]چون معزی باید اندر باغ مدح تو درخت
[M2]تا چو بار آرد همه لفظ گهربار آورد
[B][M1]گر بود مدح مرا قدری و مقداری پدید
[M2]مدح تو خواهدکه فرق از حد و مقدار آورد
[B][M1]بست باید همت اندر کار مداحی که او
[M2]در شعار و رسم تو زین‌گونه اشعار آورد
[B][M1]گر تو تیمارش نداری تا نماند تنگدست
[M2]تنگدستی پای او در دام تیمار آورد
[B][M1]خواب امن عالم اندر بخت بیدار تو باد
[M2]تاکه خواب و امن عالم بخت بیدار آورد
[B][M1]بر تو میمون و همایون باد عید مومنان
[M2]تا به یزدان هرکه ایمان دارد اقرار آورد
[A]
[B][M1]بر گل از سنبل نگارم دام مادام آورد
[M2]تا چو صیادان دلم را پای در دام آورد
[B][M1]سرو سیم اندام چون دعوی صیادی کند
[M2]دام دلها برگل از سنبل به‌ اندام آورد
[B][M1]هرکجا خواهد به زرق و حیله و رنگ و فریب
[M2]از دلم بیرون برد آرام و آرام آورد
[B][M1]نقشهای مانوی را بر دو گلنار آورد
[M2]سحرهای سامری را بر دو بادام آورد
[B][M1]چون مرا بی می همیشه مست دارد عشق او
[M2]حاجتم ناید که پیش من می و جام آورد
[B][M1]روی من زرین تو را از هر جام‌ کو گیرد به ‌دست
[M2]اشک من رنگین‌تر از هر می‌ که در جام آورد
[B][M1]مادر او را گر به ‌گاه شام آرد سوی در
[M2]دایه او را گر به‌ وقت بام بر بام آورد
[B][M1]عشق او هر روز شوری در دل خاص افکند
[M2]هجر او هر شب بلایی بر سر عام آورد
[B][M1]هرکه خواهد تا سلامت ماند از شور بلا
[M2]دل ز عشق او به مدح زین اسلام آورد
[B][M1]سید حکام دنیا کز پی احکام دین
[M2]از امام حق همی منشور و احکام آورد
[B][M1]نامور بوسعد بن نصربن منصور آن که او
[M2]سعد و حمد اندر جهان از کنیت و نام آورد
[B][M1]سهل گردد با عنایتهای او هم در زمان
[M2]هر چه از محنت به‌ روی مرد ایام آورد
[B][M1]با قبول او تذرو اندر هوا گیرد عقاب
[M2]در پناه او گوزن از بیشه ضَرغام آورد
[B][M1]واندر آن صحرا که باد حشمت او بگذرد
[M2]گرگ نتواند که روی از سوی اَغنام آورد
[B][M1]کار دین و ملک رونق‌گیرد از تدبیر او
[M2]کز صواب و از صلاح آغاز و انجام آورد
[B][M1]حکم سال و حکم فال او به‌پیروزی کند
[M2]هر منجم کو حدیت از علم احکام آورد
[B][M1]غاشیه بر دوش‌ گیرد بخت پیش او سبک
[M2]چون مبارک پای بر پشت سبک‌ گام آورد
[B][M1]سِحر صرف و مشک ناب و لؤلؤ مکنون به هم
[M2]هر سه هنگام‌ کتابت زیر اقلام آورد
[B][M1]آن رسول است او که هر سال از پی تجدید عهد
[M2]از خلیفه سوی شاهنشاه پیغام آورد
[B][M1]شاه و لشکر را ز به هر نصرت اسلام و دین
[M2]از امیرالمومنین تشریف و اِنعام آورد
[B][M1]وز جوانمردی بهر شهری زخاص مال خویش
[M2]دوستان را تحفهٔ احسان و اکرام آورد
[B][M1]سام را فرمود باید رزم اژدرها به‌طوس
[M2]تا بر اژدرها شبیخون ناچَخ سام آورد
[B][M1]گاه مردی کرد باید نامزد بهرام را
[M2]تا کمین بر شیر و کین بر تیر و بهرام آورد
[B][M1]قاهر اعدای دولت ناصر ملت سزد
[M2]تا به‌ دولت فرق اعدا زیر اَقدام آورد
[B][M1]عهد شاهان را سبب باید رضی‌ّ الحَضرتین
[M2]تا ز حضرت مهد خاتونی به‌هنگام آورد
[B][M1]کی بود هنگام از این خوشتر که نقاش قضا
[M2]در جهان هر روز رنگ نقش اصنام آورد
[B][M1]در هوا هر ساعتی گردون ز رعد و ابر و برق
[M2]ژنده پیلان شگرف وکوس و صمصام آورد
[B][M1]گل به زیر قطرهٔ باران تو گویی لعبتی است
[M2]کز خجالت خُوی همی بر روی‌گلفام آورد
[B][M1]بر شود هر روز گویی بر فلک باد صبا
[M2]وز فلک بر شاخ‌ گلبن هر شب اجرام آورد
[B][M1]ای نکو عهدی که از گردون بیابد کام خویش
[M2]هرکه سر در چنبر عهدت به ناکام آورد
[B][M1]نقص تو گفتن عدو را نیش در حلق آورد
[M2]شکر توگفتن ولی را نوش درکام آورد
[B][M1]آن یکی‌ گویی دلیل از سعد برجیس آورد
[M2]وین دگر گویی نشان از نحس بهرام آورد
[B][M1]از دل و جان هرکه با تو دل ندارد چون الف
[M2]از بن دندان به خدمت پشت چون لام آورد
[B][M1]هر شجر کز کینه و خشم تو دارد بیخ و شاخ
[M2]تا قیامت برگ و بر نفرین و دشنام آورد
[B][M1]با رسالت های تو نشگفت اگر شاه جهان
[M2]بر نشاط و غزو روی از جانب شام آورد
[B][M1]بر زمین شام در چشم فرنگان لعین
[M2]تیغ صبح آسای تو تاریکی شام آورد
[B][M1]چون از این فارغ شود رایت سوی مغرب برد
[M2]عالمی از سوی مغرب زیر اَعلام آورد
[B][M1]گرچه آرد مرد بسیاری بدایع در سخن
[M2]هر چه آرد در بر فضل تو سرسام آورد
[B][M1]اندرین مجلس معزی گرچه دارد انبساط
[M2]شرم دارد گاه‌گاه از بس که ابرام آورد
[B][M1]نوک اقلامش چو دَرجی را بیاراید به نظم
[M2]قیمتی دُرجی بود کز دَرج اوهام آورد
[B][M1]ور شود ممکن که اِفضال تو را آرد عدد
[M2]آن عدد بیش از ضمیر و نطق و افهام آورد
[B][M1]گر بود بایسته هر مدحی‌ که مداح آورد
[M2]ور بود شایسته هر نظمی‌که نَظّام آورد
[B][M1]کان یکی‌گویی همی وحی سماوی آورد
[M2]وین دگر گویی همی اَضغاث اَحلام آورد
[B][M1]تا چو صُنع ایزدی اجسام را آرد پدید
[M2]لطف او ارواح صافی را به اجسام آورد
[B][M1]قدر و جاه تو چنان بادا که اندر خدمتت
[M2]چرخ‌ آیین عبید و رسم خدّام آورد
[B][M1]باد عزمت رایض ایام تو پیش ملوک
[M2]توسن آشفته را آهسته و رام آورد
[B][M1]روزگارت باد فرخ تا به میمون مجلست
[M2]مژده هر ساعت به سعدی بخت پدرام آورد
[A]
[B][M1]بهاری ‌کز دو رخسارش همی شمس و قمر خیزد
[M2]نگاری‌کز دو یاقوتش همی شهد و شکر خیزد
[B][M1]خروش از شهر بنشاند هر آنگاهی که بنشیند
[M2]هزار آتش برانگیزد هرآنگاهی که برخیزد
[B][M1]رخش ‌سیمین‌سپر بینم‌ خطش چون چنبر مشکین
[M2]شنیدی چنبر مشکین‌ که از سیمین سپر خیزد
[B][M1]به نابینای مادر زاد اگر رخساره بنماید
[M2]به نور روی او از چشم نابینا بصر خیزد
[B][M1]دهان تنگ آن دلبر به تنگی هست چون خاتم
[M2]وگر خواهد میانش را هم از خاتم‌ کمر خیزد
[B][M1]ازآن سنگین‌دلش خیزد همی رنگین سرشک من
[M2]بدین معنی درست آمد که یاقوت از حجر خیزد
[B][M1]به دندانش نگه‌ کردم دو چشم من چو دریا شد
[M2]مرا دریا زگوهر خاست وز دریا گهر خیزد
[B][M1]یکی دیباست روی او که پیش او شود کاسد
[M2]هر آن دیبا که از بغداد و روم و کاشغر خیزد
[B][M1]به بازار نکو رویان اگر قیمت‌کنند او را
[M2]خریدارش عمادالملک شاه دادگر خیزد
[B][M1]قسیم عدل ابوالقاسم که از اقلام و اَ‌علامش
[M2]به‌دیوان در قضا زاید به میدان در قَدَر خیزد
[B][M1]هنرمندی بزرگ است او که دارد یاری دولت
[M2]کجا دولت کند یاری بزرگی از هنر خیزد
[B][M1]ز طبع او به‌بزم اندر همه‌ لِعب و طَرب زاید
[M2]ز عزم او به رزم اندر همه فتح و ظفر خیزد
[B][M1]زمیدان و درِ او جوی پیروزی و بهروزی
[M2]که پیروزی و بهروزی از آن میدان و در خیزد
[B][M1]ز عالی رای او خیزد همیشه حجت عقلی
[M2]چنان چون حجت شرعی زآیات و سُوَر خیزد
[B][M1]قوام دین پیغمبر بدو نازد ز فرزندان
[M2]چنین واجب کند فرزند کز چونان پدر خیزد
[B][M1]نکرد ابلیس آدم را ز بدبختی یکی سجده
[M2]نمی‌دانست کز آدم همی چونان پسر خیزد
[B][M1]فری زان کلک میمونش که در دست همایونش
[M2]سحابی را همی ماندکزو مشکین مَطَر خیزد
[B][M1]مخالف را ازو همواره خوف بی‌رجا باشد
[M2]موافق را ازو مادام نفع بی‌ضرر خیزد
[B][M1]خداوندا نگه کن خویشتن را گر ندیدستی
[M2]جهانی باکفایت کز جهانی مختصر خیزد
[B][M1]ز تو خیرست ناصح را ز تو شرست حاسد را
[M2]تو گردونی و از تأثیر گردون خیر و شر خیزد
[B][M1]همه عالم به روز حشر خیزند از زمین یکسر
[M2]مگر بدخواه مسکینت که از نار سقر خیزد
[B][M1]من آن شایسته مداحم‌که در مدح معزالدین
[M2]زباغ طبع من هر روزگوناگون شجر خیزد
[B][M1]نه از دیدار من آزادگان را رنج دل باشد
[M2]نه ازگفتار من آسودگان را دردسر خیزد
[B][M1]به‌گاه‌ گفتن مدحت چو یک معنی به دست آرم
[M2]زمهر تو مرا در طبع صد معنی دگر خیزد
[B][M1]به اقبالت مرا هر روز باشد تیزتر خاطر
[M2]چو خاطر تیزتر باشد معانی بیشتر خیزد
[B][M1]همیشه تا نگیرد آب طبع‌ گوهر آتش
[M2]از آن خیزد بخار و موج وز این دود و شرر خیزد
[B][M1]بسان زهره و برجیس ناظر باش هر جایی
[M2]که شادیها و خوبیها از آن فَرُّخ نظر خیزد
[A]
[B][M1]ز فَرّ باد فروردین جهان چو خلد رضوان شد
[M2]همه‌ حالش دگرگون‌ شد همه‌ رسمش دگرسان شد
[B][M1]توانگر گشت و خوش‌طبع و جوان از عدل فروردین
[M2]اگر درویش‌ و ناخوش طبع و پیر از جور آبان شد
[B][M1]حلی بست و حلل پوشید باز اندر مه نیسان
[M2]اگر در ماه تشرین از حلی وز حله عریان شد
[B][M1]گل اندر گل مرکب کرد بوی باد نوروزی
[M2]چو از گل‌ گل پدید آمد گلستان چون‌ گلستان شد
[B][M1]مگر باد صبا مینا و مرجان داد گلبن را
[M2]که برگش جمله مینا گشت و بارش جمله مرجان شد
[B][M1]مگر رشکست‌ پروین‌ را و نسرین‌ را ز یکدیگر
[M2]که این بر خاک پیدا شد چو آن بر چرخ پنهان شد
[B][M1]میان باغ و ابر اندر خلافی هست پنداری
[M2]که روی باغ خندان شد چو چشم ابر گریان شد
[B][M1]چو از چشمش فرو بارید مروارید عمّانی
[M2]زمروارید او هرباغ چون بازار عمّان شد
[B][M1]سرشک ابر چون می‌گشت و گل چون جام یاقوتین
[M2]چمن چون بزمگاه شاه و بلبل چون غزلخوان شد
[B][M1]اگر چون موم گشت آهن به روی آب برشاید
[M2]که چون داود پیغمبر هزار آوا خوش‌ الحان شد
[B][M1]شقایق بر سر هر کوه چون رخسار دلبر شد
[M2]بنفشه بر لب هر جوی چون زلفین جانان شد
[B][M1]نگارینی که تا زلفش چو چوگان شد به عارض بر
[M2]دلم در خم آن چوگان به‌ سان‌ گوی گردان شد
[B][M1]کجا بر گوی زخم آید ز چوگان زود بگریزد
[M2]چه‌ گوی‌ است‌ اینکه‌ چون‌ زخم‌ آمدش‌ نزدیک چوگان‌ شد
[B][M1]دل من در زنخدانش نگه‌کرد از سر زلفش
[M2]بدان مشکین رسن‌، مسکین‌، سوی چاه زنخدان شد
[B][M1]ندانم چون برآرم من دل از چاه زنخدانش
[M2]که خالش بر لب آن چاه دلها را نگهبان شد
[B][M1]مگر دانست زلفش حِرز ابراهیم بِن آزر
[M2]که چون بنشست بر آتش‌ بر او آتش‌ گلستان شد
[B][M1]مگر باده‌است عشق او که هم دردست و هم‌درمان
[M2]کرا یک روز درد افزود دیگر روز درمان شد
[B][M1]دلی بود از همه دنیا مرا همواره فرمانبر
[M2]ز فرمانم برون آمد چو عشقش را به‌ فرمان شد
[B][M1]چه‌ نازم زانکه عشقش بر دلم سلطان شد از قدرت
[M2]از آن نازم‌ که او بر ملک هفت اقلیم سلطان شد
[B][M1]شهنشاه مظفر بوالمظفرکاو به پیروزی
[M2]معز دولت پیروز و رکن دین یزدان شد
[B][M1]بلند اختر شهنشاهی که بر تخت شهنشاهی
[M2]امیرالمؤمنین را همچو جد خویش برهان شد
[B][M1]سعادت عهد و پیمان بست با او تا گه محشر
[M2]قضای ایزدی در عهدهٔ آن عهد و پیمان شد
[B][M1]مسخر شد هر آن شاهی‌ کجا بشیند نامش را
[M2]به تعظیم ایدر آن نامش مگر مهر سلیمان شد
[B][M1]به‌ طلعت هست خورشیدی‌ که او جمشید عالم شد
[M2]به بخشش هست دریایی‌که او دارای دوران شد
[B][M1]نبود از پادشاهان چون معزالدین جهانداری
[M2]معزالدین اگر بگذشت رکن‌الدین جهانبان شد
[B][M1]چو بنشست او به‌ سلطانی سپاهان بود در عهدش
[M2]کنون بنگر که در عهدش همه عالم سپاهان شد
[B][M1]بهر فتحی همی‌کردست با ایزد مناجاتی
[M2]که اسبش طور سینا گشت و او موسی عمران شد
[B][M1]اگر معجز ید بیضا و ثعبان بود موسی را
[M2]دل او چون ید بیضا و تیغ او چو ثعبان شد
[B][M1]حسودانی کجا کردند در ملکش همی دعوی
[M2]بر ایشان تا به روز حشر خاک و آب زندان شد
[B][M1]به خاک اندر یکی همخانهٔ بلعام و قارون شد
[M2]به‌ آب اندر یکی همسایهٔ فرعون و هامان شد
[B][M1]ایا شاهی که اقبالت دلیل اهل دولت شد
[M2]و یا شیری که شمشیرت امان اهل ایمان شد
[B][M1]رود پیوسته با تدبیر تو تقدیر یزدانی
[M2]بدان ماند که تدبیر تو با تقدیر یکسان شد
[B][M1]صواب آید همی پیکان تیر تو چو تدبیرت
[M2]مگر جزوی ز تدبیر تو بر تیر تو پیکان شد
[B][M1]سعادت نامه‌ای فرمود در شاهی و سلطانی
[M2]همه اَجْرام‌ کُتّاب و همه افلاک دیوان شد
[B][M1]چو بنشستند و بنوشتند دولت مهر کرد آن را
[M2]به شاهی و به سلطانی بر او نام تو عنوان شد
[B][M1]بیامد فتح و جولان‌ کرد گرد سُم شبدیزت
[M2]چو شبدیز تو روز رزم در ناورد و جولان شد
[B][M1]به نیروکردن لشکر تنت‌گویی همه دل شد
[M2]به یاری دادن یزدان دولت‌ گویی همه جان شد
[B][M1]ز گرد لشگرت ابری پدید آمد که بارانش
[M2]بر احباب تو رحمت شد بر اعدای تو طوفان شد
[B][M1]عجب ابری‌ که رعد از کوس و برق از تیغ بود او را
[M2]که او چون رعد بخروشید و این چون برق رخشان‌ شد
[B][M1]همانکس‌ کامد اندر رزم با پرخاش و با دعوی
[M2]از آن پرخاش‌ کیفر برد از آن دعوی پشیمان شد
[B][M1]اگر چون رستم دستان همی مردی نمود اول
[M2]به‌دستش باد بُد آخر چو کارش مکر و دستان شد
[B][M1]به‌صف کارزار اندر زبدعهدی و بدمهری
[M2]دل از سختی چو سندان ‌کرد و اندر زیر خفتان شد
[B][M1]چنان‌ شد سوخته در تف چنان‌ شد کوفته در صف
[M2]که خفتانش همه خَف گشت و سندانش سپندان شد
[B][M1]توآن شاهی‌ که مهر وکین تو بر دوست و بر ‌دشمن
[M2]یکی چون سعد برجیس و دگر چون نحسن‌ کیوان شد
[B][M1]چه مشکل بود در گیتی که اقبالت نکرد آسان
[M2]به اقبال تو هرکاری که مشکل بود آسان شد
[B][M1]سپه بردی به‌پیروزی ز ایران تا دَرِ توران
[M2]بر آن طالع که کیخسرو زتوران سوی ایران شد
[B][M1]ز صد لشکر پناهت داشت در غزنین و در کرمان
[M2]هرآن نامه‌ کزین حضرت به غزنین و به‌کرمان شد
[B][M1]فرستادت به خدمت آنچه خاقان داشت از نعمت
[M2]به فرمانی و پیغامی‌ کزین درگه به ‌خاقان شد
[B][M1]ز عدل و رحمت تو در خراسان‌ گشت آبادان
[M2]هر آن شهری‌که از بیداد و از تاراج ویران شد
[B][M1]فرستاد آسمان باران زیادت زانکه هر سالی
[M2]زمین برداد بسیاری و نرخ نعمت ارزان شد
[B][M1]ز بیهق تا در تِرمَذ بهر شهری که بگذشتی
[M2]زرای ورایت تو چشمه و چشم خراسان شد
[B][M1]همیشه تا که خواننده ز دفترها همی خواند
[M2]که ذوالقرنین در ظلمت ز بهر آب حَیو‌ان شد
[B][M1]می دینارگون چون آب حیوان باد بر دستت
[M2]که مجلس‌گاه تو خرم چو نزهتگاه رضوان شد
[B][M1]تو بر تخت جهانداری چو یوسف شادمان بادی
[M2]که چون یعقوب بدخوا تو اندر بَیْت اَحْزان شد
[B][M1]امیران آمده خرم به‌ درگاه تو هر روزی
[M2]بدان زینت که اول روز کسری سوی ایران شد
[B][M1]شده محکم به‌شمشیر تو بنیاد مسلمانی
[M2]که شمشیر تو در ملت پناه هر مسلمان شد
[A]
[B][M1]شه مشرق ملک سنجر به دارالملک باز آمد
[M2]سپاس و شکر یزدان را که شاد و سرفراز آمد
[B][M1]ز دارالملک غایب شد ز بهر فتح و پیروزی
[M2]کنون با فتح و پیروزی به دارالملک باز آمد
[B][M1]اثرهای ملک سلطان چو دیبای منقش شد
[M2]ظفرهای ملک سنجر بر آن دیبا طراز آمد
[B][M1]چو سلجق صید گیر آمد چو یبغو جنگجوی آمد
[M2]چو طغرل شیربند آمد چو جغری خصم تاز آمد
[B][M1]از آن شد سوخته خصمش‌ که‌ کینش خصم سوز آمد
[M2]وز آن شد ساخته کارش که بختش کارساز آمد
[B][M1]جمالش حق فروز آمد کمالش حق پژوه آمد
[M2]وز آن شد ساخته کارش که بختش کارساز آمد
[B][M1]جهان از داد او پرگشت و خالی شد ز بیدادی
[M2]که داد او حقیقت گشت و بیدادی مجاز آمد
[B][M1]بداندیشان او رفتند و او باقی است تا محشر
[M2]که‌ عمر جمله‌ کوته گشت و عمر او دراز آمد
[B][M1]اگرچه محترَز باشد ز دوران فلک مرگش
[M2]بقای او ز دوران فلک بی‌احتراز آمد
[B][M1]و گرچه حرص و آز ما فزون است از همه چیزی
[M2]عطای او که بخشش فزون از حرص و آز آمد
[B][M1]طرب با جام زرینش به بزم اندر برابر شد
[M2]ظفر با ماه منجوقش به رزم اندر براز آمد
[B][M1]ز دولت بهرهٔ طبعش همه لهو و سرور آمد
[M2]ز گردون قسمت خصمش همه‌ گرم و گداز آمد
[B][M1]روا باشد که عالم را نیاز آید به احسانش
[M2]که او در دولت و شاهی ز عالم بی‌نیاز آمد
[B][M1]ستم‌ گرگ است و عدل‌ او شبان‌ است و جهان‌ صحرا
[M2]خلایق‌گوسفندانند و حکم او نُهاز آمد
[B][M1]به خورشید و به چرخ او را کنم تشبیه از آن معنی
[M2]که خورشید کمندانداز و چرخ‌ نیزه باز آمد
[B][M1]سلاح و آلت او چون ز ایوان سوی میدان شد
[M2]کمند شست باز و نیزهٔ پنجاه باز آمد
[B][M1]خدنگ او چو باز آمد دل دشمن کبوتر شد
[M2]چو ایران‌ گشت باز او کبوتر صید باز آمد
[B][M1]سر شمشیر او برندهٔ چنگال شیر آمد
[M2]سر پیکان او سنبندهٔ یَشک‌ گراز آمد
[B][M1]کجا گرد مصاف او جهان شب کرد بر اعدا
[M2]شب آن قوم چون روز قیامت دیر باز آمد
[B][M1]گرفتار آمدند آخر به چنگ جنگیان او
[M2]سپاهی‌کز بلاساغون و خانی‌ کز طراز آمد
[B][M1]ایا بخشنده کف شاهی که از احسان و از جودت
[M2]شهان را نام و نان آمد یلان را برگ و ساز آمد
[B][M1]درفشت در خراسان و سپاهت بر در ماچین
[M2]رکیبت در نشابور و نهیبت در حجاز آمد
[B][M1]اگر ملت ز بدعت در نشیب افتاد یکچندی
[M2]کنون ازدولت عدلت نشیبش برفراز آمد
[B][M1]وگر دیدند یک‌چندی رعیت رنج و دشواری
[M2]رعیت را کنون هنگام آسانی و ناز آمد
[B][M1]ز طبع مدح‌گویانت به نزدیک خردمندان
[M2]سخن درخورد احسنت و سزای اهتزاز آمد
[B][M1]به شعر اندر بود واجب به نامت ابتدا کردن
[M2]که نام تو به شعر اندر چو تکبیر نماز آمد
[B][M1]همیشه تا خبر باشدکه مر محمود غازی را
[M2]نشاط و شادی از زلف و بناگوش ایاز آمد
[B][M1]تو از دست ایاز خویش بستان بادهٔ روشن
[M2]که چون محمود شد هر کاو به درگاهت فراز آمد
[B][M1]اجازت ده به توقیع شریف خویش دولت را
[M2]که توقیع تو دولت را سوی جوزا جواز آمد
[A]
[B][M1]اَلمِنهٔ لله که به‌ اقبال خداوند
[M2]شادند چه بیگانه و چه خویش و چه پیوند
[B][M1]المِنهٔ لله که مرا زهرهٔ آن است
[M2]کایم گه و بیگاه به‌نزدیک خداوند
[B][M1]المنهٔ لِلّه‌ که هم آخر بِبَر آمد
[M2]تخمی که نظام‌الدین از صبر پراکند
[B][M1]المنهٔ لله که قوام‌الدین در خلد
[M2]شادست که دارد چو نظام‌الدین فرزند
[B][M1]اولاد قوام‌الدین در باغ وزارت
[M2]سروان بلندند و درختان برومند
[B][M1]بیگانه درختی‌ که از آن باغ سرافراشت
[M2]گردونش به‌دست اجل از پای درافکند
[B][M1]بارید برو صاعقه‌ای کز در زنگان
[M2]پایش به دروگرد رسید و به نهاوند
[B][M1]آویخت به‌ دام اندر اگر دام همی ساخت
[M2]وافتاد به‌ چاه اندر اگر چاه همی کند
[B][M1]افسانه شد آن مرد معوق‌که ازو بود
[M2]بر کار همه خلق فتاده گره و بند
[B][M1]ناچیز شد آن عود مطرا که ازو بود
[M2]در دولت و ملت بدل بوی شماگند
[B][M1]سرتاسر این قصه همه حکمت و پندست
[M2]تا حَشرکفایت کند این موعظه و پند
[B][M1]ای بار خدایی که نداری ز خلایق
[M2]در بار خدایی و خداوندی مانند
[B][M1]گردون نشناسد که قیاس خِرَدَت چون
[M2]ایام نداند که شمار هنرت چند
[B][M1]کردست قضا با تو به بیروزی پیمان
[M2]خوردست قدر با تو به بهروزی سوگند
[B][M1]سلطان به تو شادست و برادر به تو خرم
[M2]لشکر ز تو خشنود و رعیت به تو خرسند
[B][M1]بر درگه میمون تو صد بنده فزونند
[M2]کافی‌تر از آن خواجه که بودست به‌میمند
[B][M1]گر حاجب تو حمله برد بر لب جیحون
[M2]ور چاوش تو خیمه زند بر در بیکند
[B][M1]از بس فَزَع و بیم نیابند به شب خواب
[M2]خانان و تکینان به بخارا و سمرقند
[B][M1]در بتکده گر دفتر مدح تو بخوانند
[M2]بیزار شود هیربد از زند و ز پازند
[B][M1]آری چو سخنهای حقیقی شنود مرد
[M2]درگوش نگیرد سخن یاوه و ترفند
[B][M1]ای عمر تو چندانکه چو گیرند شمارش
[M2]عُشری بود از صد یک آن هشت صد واند
[B][M1]تا دست و دلم حادثهٔ غارت و تاراج
[M2]از مال تهی کرد و ز دینار بیاگند
[B][M1]حقا که چنان است ز گرمی جگرِ من
[M2]کاورا نه تباشیر کند سود و نه ریوَند
[B][M1]گر خار حوادث جگر بنده بخارید
[M2]ور زهر چشانید مراگردون یک چند
[B][M1]چون طلعت تو دیدم و لفظ تو شنیدم
[M2]آن خار همه‌گُل شد و آن زهر همه قند
[B][M1]تا در حد و در ناحیت شام و قهستان
[M2]معروف بود رود فرات و کُه الوند
[B][M1]تا در کشد ابری که ز بُلغار درآید
[M2]کرباس مُنَیَّر به سرکوه دماوند
[B][M1]در ملک همی بخش و همی‌ گیر و همی دار
[M2]در صدر همی بال و همی ناز و همی خند
[B][M1]نیک است همه حال تو جز نیکی مستان
[M2]خوب است همه حال تو جز خوبی مپسند
[B][M1]در پای عدو دست اجل بند نهادست
[M2]شادی کن و می خواه ز دست بت دلبند
[B][M1]تا مطرب و قَوّال ز بهر تو بگویند
[M2]ای جان همه عالم با جان تو پیوند
[A]
[B][M1]ماه من جَزع مرا بر زر عقیق افشان‌کند
[M2]چون به‌ زیر لعل مروارید را پنهان کند
[B][M1]سازد از زلف و زَنَخ هر ساعتی چوگان و گوی
[M2]تا دل و پشت مرا چون‌ گوی و چون چوگان کند
[B][M1]چون بتابد زلف او بر عارضش‌گویی همی
[M2]بر مه روشن شب تاریک مشک افشان کند
[B][M1]گر نیارد کرد جولان بر مه تابنده شب
[M2]پس چرا زلفش همی بر عارضش جولان‌ کند
[B][M1]گر چه از هجران او دشوارگردد کار من
[M2]وصل او بر من همه دشوارها آسان‌ کند
[B][M1]ور مرا دردی دهد زنجیر عنبر بار او
[M2]لعل‌ شکََّر بار او آن درد را درمان‌ کند
[B][M1]عشق او قصد دلم کرد و نگشتم زو جدا
[M2]هم نگردم زو جدا گر نیز قصد جان‌ کند
[B][M1]حاش‌لله عشق را بر جان نباشد هیچ دست
[M2]خاصه بر جان‌ کسی کاو خدمت سلطان کند
[B][M1]سید شاهان ملکشاه آن جهانداری که چرخ
[M2]نام او برنامهٔ دولت همی عنوان کند
[B][M1]راست گر گویی قیاس مه کند بر آفتاب
[M2]هرکه با عدلش قیاس عدلِ نوشِروان کند
[B][M1]خندهٔ تیغش سبب شد گریهٔ بدخواه را
[M2]چون بخندد تیغ او بدخواه راگریان کند
[B][M1]خدمتش چون طاعت یزدان به ما بَر واجب است
[M2]هرکه این خدمت کند هم طاعت یزدان کند
[B][M1]جان و دل بی‌شکر و مدح او مدار از بهر آنک
[M2]شکر و مدحش جان و دل پرعقل و پر ایمان‌ کند
[B][M1]هر که او مومن بود مدحش شفای دل کند
[M2]هرکه او عاقل بود شُکرش غذای جان‌ کند
[B][M1]بندگان در خدمت او چون خداوندان شوند
[M2]از بس اِکرام و خداوندی که با ایشان کند
[B][M1]خدمت او از میان جان‌ کند هر بنده‌ای
[M2]وان که باشد دشمنش هم از بُن دندان کند
[B][M1]خسروا هر کس که نصرت جوید از پیکار تو
[M2]زخم پیکار تو نصرت را بر او خِذلان‌ کند
[B][M1]وان‌که از بهر زیادت بر تو پیمان بشکند
[M2]عکس تیغ تو زیادت را برو نقصان‌کند
[B][M1]هرچه آبادست بر روی زمین از عدل توست
[M2]وانچه ویران است هم عدل تو آبادان کند
[B][M1]وان کجا دشمن‌کند آباد و بنشیند درو
[M2]یا بسوزد آتش خشم تو یا ویران‌ کند
[B][M1]چنبر گر‌ون به فرمان تو باد از بهر آنک
[M2]تا بگردد چنبر او هر چه خواهی آن کند
[A]
[B][M1]ترک من چون زلف بگشاید جهان مشکین‌ کند
[M2]هرکه بویش بشنودگوید که آن مشک این‌ کند
[B][M1]ور نسیم خط و رخسارش رسد بر آسمان
[M2]سنبله پرسنبل و نثره پر از نسرین‌ کند
[B][M1]ورگذر یابد زمانی بر لبش باد صبا
[M2]هر نبات تلخ را باد صبا شیرین‌کند
[B][M1]چون ز جعد زلف بنماید نگارین روی خویش
[M2]خانه‌ها را چون نگارستان هندوچین کند
[B][M1]گه به خم زلف پشت بیدلان پر خم‌ کند
[M2]گه به چین جعد روی عاشقان پرچین‌ کند
[B][M1]در لب او آب حیوان است و عشق او همی
[M2]با دل عشاق فعل آذر برزین‌ کند
[B][M1]من چو از عشقش بنالم ناله چون خسرو کنم
[M2]او چو از خوبی بنازد ناز چون شیرین کند
[B][M1]گر وصال او همی چون کیمیا ناید به‌ دست
[M2]پس چرا هجران او رویم همی زرین کند
[B][M1]خنجر و زوبین سلاح چشم او شد تا مرا
[M2]کشتهٔ خنجر کند یا خستهٔ زوبین کند
[B][M1]روستم با شاه ترکان از جفا هرگز نکرد
[M2]آنچه بر دلها همی پروردهٔ تکسین‌کند
[B][M1]صد هزاران صاعقه پیدا کند در هر دلی
[M2]چون دو بیجاده به عمدا پردهٔ پروین کند
[B][M1]گر به حورالعین نماند پس چرا وصاف او
[M2]چون جمال او ببیند وصف حورالعین‌کند
[B][M1]از بهشت آمد مگرتا از جمال روی خویش
[M2]روز عید آرایش بزم نظام‌الدین‌کند
[B][M1]آفتاب فتح ابوالفتح آنکه بر درگاه او
[M2]دست‌گردون هر زمانی اسب دولت زین‌کند
[B][M1]هر غباری‌ کز سم اسبش به‌ گردون بر شود
[M2]دولت آنرا توتیای چشم روشن‌بین‌کند
[B][M1]آسمان حشمت دهد او را که او حشمت دهد
[M2]مشتری تمکین دهد او راکه او تمکین‌کند
[B][M1]چون قدم بر مجلس عالی نهد هر بامداد
[M2]مجلس عالی به همت همچو عِلییّن‌کند
[B][M1]عالمی پر زر شود چون وقت بخشش هان‌ کند
[M2]کشوری پرخون شود چون روزکوشش هین‌کند
[B][M1]هیچ تاوان نیست برگفتار و برکردار او
[M2]کایزدش تعلیم و اقبالش همی تلقین کند
[B][M1]مهر او چون تندرستی روح را شادان‌ کند
[M2]کین او چون تنگدستی طبع را غمگین‌کند
[B][M1]گرچه فردا وعده کردستند در عقبی بهشت
[M2]او همی امروز دنیا را بهشت آیین ‌کند
[B][M1]گرکفایت را یکی معیار سازد روزگار
[M2]ازکف او کَفّه و از کلک او شاهین ‌کند
[B][M1]ور ببندد نامه بر پای‌ کبوتر دست او
[M2]هرکجا پَرَّد کبوتر صید چون شاهین کند
[B][M1]ای جوانبختی‌که شاخ دولت و عمر تورا
[M2]کردگار از حفظ و از عصمت همی تزیین‌کند
[B][M1]کرد یزدان بر تو در دنیا فراوان نیکویی
[M2]باش تا آن نیکویی بینی ‌که یَوم‌الدّین ‌کند
[B][M1]برزمین شایدکه‌گرید دشمن مسکین تو
[M2]کاسمانْ خندد همی بر هر چه آن مسکین ‌کند
[B][M1]صورت اقبال داری بر بساط مملکت
[M2]کیست کاو با صورت اقبال قصد کین کند
[B][M1]کس نیارد باختن با بخت تو شطرنج ملک
[M2]کاو به یک بیدق همه شهمات را تعیین‌کند
[B][M1]بیدقی‌کز دست بخت تو رود برنَطع ملک
[M2]لِعب‌اسب و پیل‌و جولان رخ‌و فرزین‌کند
[B][M1]تا نه بس مدت به‌تدبیر تو سلطان جهان
[M2]در صف ‌کفار جنگ صاحب صفین کند
[B][M1]خطه فرماید به‌نام خویش در انطاکیه
[M2]وز در انطاکیه آهنگ قُسطَنطین‌ کند
[B][M1]باد را بر بت‌پرستان چون تَف دوزخ‌کند
[M2]خاک را بر خاکساران چون دم تنّین ‌کند
[B][M1]سقف قسطنطین ز بتخانه‌کشد سوی عراق
[M2]بارگاه مملکت را تخت او برزین ‌کند
[B][M1]در دل میمند و ماچین آتش افروزد به تیغ
[M2]روز ا‌بر میمند از سجیل تاا سجین‌ کند
[B][M1]خیمه‌ها را میخ فرماید ز رُ‌محِ رومیان
[M2]زین‌ها را از صلیب کافران خرزین ‌کند
[B][M1]من‌ز فتح ‌و نصرت او آنقدرگویم همی
[M2]او به‌ عالی رای تو أرجو که صد چندین ‌کند
[B][M1]ای خداوندی که چون احسنت‌گویی بنده را
[M2]شعر او را مشتری بر آسمان تحسین‌کند
[B][M1]عَقد سازد لفظ با معنی همی هر ساعتی
[M2]تا عروسان سخن را جود او کابین ‌کند
[B][M1]بندهٔ مخلص معزی را همی باید همی
[M2]کاستان درگهت را هر شبی بالین کند
[B][M1]او همی خواهد که آرد جان شیرین را به‌کف
[M2]تا چو گوید مدح تو جان اندرو تضمین‌ کند
[B][M1]تاکه ایام بهاران ابر فروردین همی
[M2]برکشد لؤلؤ ز دریا در کنار طین کند
[B][M1]باد در بخشش مبارک دست راد تو چِنانْکْ
[M2]در بهاران خدمت او ابر فروردین کند
[B][M1]طایر میمون شب و روز آفرین‌گوی تو باد
[M2]کاختر وارون همی بر دشمنت نفرین کند
[B][M1]باد در عمرت دعاهای خلایق مُسْتجاب
[M2]کان دعاها را همی روحُ‌الاْمین آمین‌کند
[A]
[B][M1]این شوخ سواران‌ که دل خلق ستانند
[M2]گویی ز که زادند و بخوبی به که مانند
[B][M1]ترکند به اصل اندرو شک نیست ولیکن
[M2]از خوبی و زیبایی خورشید زمانند
[B][M1]میران سپاهند و عروسان وثاقند
[M2]گردان جهانند و هژبران دمانند
[B][M1]مشکین خط و شیرین سخن و غالیه زلفند
[M2]سیمین بر و زرین‌کمر و موی میانند
[B][M1]شیرند به زور و به ‌هنر گر چه غزالند
[M2]پیرند به عقل و به خرد گرچه جوانند
[B][M1]کی‌ گویم حاشا که چو ماهند و چو سروند
[M2]والله‌که به مطلق نه چنین و نه چنانند
[B][M1]سروند ولیکن همه چون بدر منیرند
[M2]ماهند ولیکن همه چون سرو روانند
[B][M1]چون راحت روحند چو با ساغر راحند
[M2]چون حِصن حَصینند چو بر پشت حِصانند
[B][M1]پدرام تر و خوبتر از سرو بهارند
[M2]بی‌شرم‌تر و سوخ‌تر از باد خزانند
[B][M1]مانند تذروند چو با جام شرابند
[M2]مانند هژبرند چو با تیغ و سِنانند
[B][M1]از خشم و رضا همچو زمینند و زمانند
[M2]وز نطق و دهن همچو یقینند و گمانند
[B][M1]شیرند به بیشه در چون تیغ‌گذارند
[M2]ماهند به‌گردون بر چون اسب دوانند
[B][M1]در معرکه سوزنده‌تر از نار جحیمند
[M2]در مجلس سازنده‌تر از حور جنانند
[B][M1]زان بابت روحندکه بایسته چو عمرند
[M2]زان مایهٔ عمرند که شایسته چو جانند
[B][M1]جز برگل وبر لاله همی مشک نریزند
[M2]جزبر دل وبر دیده همی آب نرانند
[B][M1]در باده چو خورشیدی یا آب حیاتند
[M2]در باره چو طاوسی یا کوه گرانند
[B][M1]درخنده چو یاقوت مُعَصفَر بگشایند
[M2]وز گرد چو زنجیر مُعَنبَر بفشانند
[B][M1]صد سنبله از سنبل بر لاله نگارند
[M2]سی‌کوکبه ازکوکب بر ماه نشانند
[B][M1]چون سیم همه پاک تن و پاک جبینند
[M2]چون سنگ همه سخت دل و سخت‌کمانند
[B][M1]با قُرطهٔ رومی همه چون بدر منیرند
[M2]بر مرکب تازی همه چون باد وزانند
[B][M1]مانند سهیل یمن و آتش برقند
[M2]چون با قدح و باده و با تیغ یمانند
[B][M1]بی‌عطر همه مشک خط و مشک عذارند
[M2]بی خشم همه تنگ‌دل و تنگ دهانند
[B][M1]چون غالیه دانست دهانشان و همه سال
[M2]در غالیه‌گون تاب سر زلف نهانند
[B][M1]مالند چرا غالیه بر رخ‌ که همه خود
[M2]بی‌غالیه با غالیه و غالیه دانند
[B][M1]با جام و قدح بابت بوسند و کنارند
[M2]با کفش وکمر بابت خوفند و امانند
[B][M1]از جَعد و قفا همچو ظَلامند و ضیاء‌اند
[M2]از زرّ و قبا همچو بهارند و خزانند
[B][M1]شاهان جهان در کفشان جمله اسیرند
[M2]شیران عرین با دلشان جمله عَرانند
[B][M1]در رزم به جز تیغ زدن رای نبینند
[M2]در بزم به جز دل سِتَدَن ‌کار ندانند
[B][M1]مانندهٔ ایشان که بود در همه عالم
[M2]کاندر دو جهان مایهٔ سودند و زیانند
[B][M1]هرگاه ‌کز ایشان صنمی بینم با خویش
[M2]گویم خُنک آنراکه چنین نوش لبانند
[B][M1]این مذهب آنهاست که این سیمبران را
[M2]ایشان به ‌زر و سیم خریدن بتوانند
[B][M1]بادا همه را جمله فدا جان و روانم
[M2]کایشان همه خود جمله مرا جان و روانند
[B][M1]ترکان به‌بها گرچه‌ گرانند و همه‌کس
[M2]در حسرت ایشان چو منی دایم از آنند
[B][M1]اَرجو که به اقبال خداوند بیابم
[M2]ز اینان صنمی‌ گر به بها نیک ‌گرانند
[B][M1]سلطان جهان خسرو گیتی که غلامش
[M2]از محتشمی هر یک چون قیصر و خانند
[B][M1]آن شاه که اندر حال آیند به خدمت
[M2]شاهان و خَدیوان که در اطراف جهانند
[B][M1]آنان که به تیر از شب ظلمت بربایند
[M2]و آنان که به تیغ از مه‌ گرزن بستانند
[B][M1]چون رایت منجوق ملکشاه ببینند
[M2]چون نامهٔ طغرای ملکشاه بخوانند
[B][M1]تسبیح ملک بر دل ز ایزد بپذیرند
[M2]تا نام ملکشاه حو تسبیح بخوانند
[A]
[B][M1]بتان چین و ختن سروران درگاهند
[M2]سزای تاج و سریرند و درخور گاهند
[B][M1]مبارزان مصاف و یلان رزم‌ْ گهند
[M2]دلاوران سپاه و سران درگاهند
[B][M1]همه به خیل ختن بر ز دلبری میرند
[M2]همه به لشکر چین بر ز نیکوی شاهند
[B][M1]اگر ز قامت ایشان خبر دهم‌ْ سروند
[M2]وگر ز طلعت ایشان نشان دهم‌ ماهند
[B][M1]چو سرو در چمن اندر میان میدانند
[M2]جو ماه بر فلک اندر میان خرگاهند
[B][M1]به روز جنگ بداندیش را بدْ اندیشند
[M2]به روز صلح نکوخواه را نکوْ خواهند
[B][M1]چو روی حاسد خسرو به جعد پر شِکنند
[M2]چو عمر دشمن دولت به زلف کوتاهند
[B][M1]به وقت ناز و لَطَف خوش لبند و خوش سخنند
[M2]به ‌گاه عهد و وفا یکدلند و یکراهند
[B][M1]به موکب اندر کشورستان و داد دهند
[M2]به مجلس اندر شادی فزا و غم‌ کاهند
[B][M1]همه نتیجهٔ تأ‌یید و نصرت و ظفرند
[M2]همه نشانهٔ اقبال و حشمت و جاهند
[B][M1]به جاه و حشمت ایشان ملوک را شرف است
[M2]که بندگان مَلِک بوعلی شرفشاهند
[B][M1]ستوده فخر معالی امیر عالی را
[M2]شهی ‌که از سپهش پنج تن چو پنجاهند
[B][M1]از آنکه جامهٔ شیرانش موی روباه است
[M2]به پیش او همه شیران زبون چو روباهند
[B][M1]همی چو کوه نماید سمند باد تکش
[M2]ز باد کوه نمایش مخالفان کاهند
[B][M1]کند به‌آهن شمشیر جان از ایشان فرد
[M2]ز هول آهن او جفت ناله و آهند
[B][M1]مباد کس که به‌ راه خلاف او گذرد
[M2]که مرگ و محنت و اِدْبار هر سه در راهند
[B][M1]ز بیم آتش تیغش ‌که بر شود به فلک
[M2]ستارگان همه در برج خویش‌ گمراهند
[B][M1]ایا شهی‌که زاقبال تو به خلد بربن
[M2]رسول و حیدر و طیار و جعفر آگاهند
[B][M1]تویی‌ که یوسف مصری به ملک عز امروز
[M2]مخالفان تو محبوس در بُن چاهند
[B][M1]هر آن گروه که بودند همچو زرٌ طَلی
[M2]به درگه تو چو سیم نَبهْره درگاهند
[B][M1]کرام پیش تو هستند بنده‌وار مطیع
[M2]نه زیر جبر و تعدی و بند واکراهند
[B][M1]ز شبه عَبهر چشمت خرد کند شبهی
[M2]اگر ملوک زمانه تو را ز اشباهند
[B][M1]دیار توست چو افواه و شیعت و خَدَمت
[M2]همه چو نطق پسندیده اندر افواهند
[B][M1]به آخر آمد شاها توقف حکما
[M2]همه به فر تو چون مه به نیمهٔ ماهند
[B][M1]همیشه تا بود اِنباه عاقلان ز خرد
[M2]همه به قوت عقلی قرین انباهند
[B][M1]بقات باد و ز توکردگار راضی باد
[M2]که خسروان به کمال از رضای اللهند
[A]
[B][M1]ز بهر عید نگارا همی چه سوزی عود
[M2]چرا شراب نپیمایی و نسازی عود
[B][M1]بساز عود و بده یک شراب وصل مرا
[M2]که من بسوختم از هجر تو چو زآتش دود
[B][M1]چرا به من ندهی بادهٔ چو آب حیات
[M2]که نیست باده چو آب حیات ناموجود
[B][M1]قدح به چنگم و آواز چنگ در گوشم
[M2]به از نگین سلیمان و نغمهٔ داود
[B][M1]بیار چنگ‌ که پشت من از رکوع و سجود
[M2]خمیده‌ گشته چو چنگت ز بس قیام و قعود
[B][M1]پیاله را سزد اکنون همی قعود و قیام
[M2]قِنینه را سزد اکنون همی رکوع و سجود
[B][M1]سزد که حال دل خویش بر تو عرضه‌ کنم
[M2]که رفت موسم اعراض و روزگار صدود
[B][M1]چون من به نعمت معبود شاد و خشنودم
[M2]سزا بود که‌ کنم شکر نعمت معبود
[B][M1]چه نعمت است فزون زین‌ که من زحضرت شاه
[M2]به‌کام خویش رسیدم به مقصد و مقصود
[B][M1]چه مقصدست و چه مقصود بیش ازین‌که مرا
[M2]همی ز بُرج شرف تابد آفتاب سعود
[B][M1]به فرّ طلعت مسعود تاج دین هُدی
[M2]نصیر ملک ملک مجد دولت مسعود
[B][M1]سپهر احسان خورشید گوهر حَسّان
[M2]رئیس و صدر خراسان منیع بن مسعود
[B][M1]یگانه بار خدایی که جاودانه بماند
[M2]به جاه و حشمت او نام والد و مولود
[B][M1]بزرگی و شرف او را سزد که تازه به دوست
[M2]بزرگواری آباء و احتشام جدود
[B][M1]نه ممکن است‌که هرگز به جهد و چاره ی خلق
[M2]مکارم پدر و جدّ او شود محدود
[B][M1]به جهد قطعهٔ باران‌ کجا شود معلوم
[M2]به چاره برگ درختان کجا شود معدود
[B][M1]عقیدت و دل صافی همیشه عُدّت اوست
[M2]اگرچه عُدّت شاهان خزانه است و جُنود
[B][M1]صفای خاطر اوگاه معرفت بِِبَرَد
[M2]کدورت از دل نصرانی و مَجُوس و یهود
[B][M1]همه نُحوست چرخ از وجود شد به عدم
[M2]کجا سعادت او آمد از عدم بوجود
[B][M1]هزار سیف بود در سنان او گه جنگ
[M2]هزار مَعن‌ بود در بنان او گه جود
[B][M1]ایا ز سر تو سوی فلک رسیده بیام
[M2]و یا به شکر تو پیش ملک رسیده وفود
[B][M1]تو آن ستوده امیری که روز حشر روند
[M2]به زیر رایت بخت تو شاهد و مشهود
[B][M1]کنند بر سر تو درّ شاهوار نثار
[M2]از آن درخت‌ کجا طَلْح او بود مَنْضود
[B][M1]اگر نکوهش خصم تو و ستایش تو
[M2]طلب کنیم ز گفتار کردگار وَدوُد
[B][M1]بود ستایش تو شاه شاکر النعمهٔ
[M2]بود نکوهش خصمت لِرّبِه لَکَنود
[B][M1]اگرنتیجهٔ فکرست مدح تونه عجب
[M2]عسل نتیجهٔ نَخْل است و قزّ نتیجهٔ دود
[B][M1]ز قحط فتنه بود روزگار درویشان
[M2]چنانکه از حسد توست روزگار حسود
[B][M1]حسدکنند حسودان تو را به اصل و به نفس
[M2]بدین دو چیز بود مرد محتشم محسود
[B][M1]به رزم جسم عدو بر سنان نیزهٔ تو
[M2]چنانکه مرغ بود کشته ‌گشته بر سفوّد
[B][M1]اگر به کین تو صدگونه کیمیا سازد
[M2]به روز کین تو چون ‌کیمیا شود مفقود
[B][M1]وگر به ساحری از سامری سَبَق ببرد
[M2]ز مِطْرَد تو شود همچو سامری مطرود
[B][M1]فری سمند تو کاندر نبرد گردش اوست
[M2]چو گاه سیل ز کهسار گردش جُلمود
[B][M1]نه در رگش ضربان ‌کم شود به ضرب سیوف
[M2]نه با دلش خفقان ضَم شود ز ضیق بتود
[B][M1]کند چو سونش پیکان به‌زیر تو زکمان
[M2]عِظامِ کالبدِ دشمنان به زیر جلود
[B][M1]اگر کنند سروگردن و شکم پنهان
[M2]به خُود و جوشن و خُفتان مخالفان حقود
[B][M1]دریده و زده و کوفته کنی همه را
[M2]شکم به نیزه و گردن به تیغ و سر به عمود
[B][M1]بزرگوارا دانی که پیش ازین بودست
[M2]به مدح و خدمت تو عهد من طراز عهود
[B][M1]چو عهد تازه شد اکنون توقع است مرا
[M2]همان قبول که بودست پیش ازین معهود
[B][M1]به حضرت تو کنم عرضه محضر دل خویش
[M2]که نیست موضع انکار و نیست جای جحود
[B][M1]گوا سنین و شهورست و پایدارترست
[M2]خط شهور و سنین از خط عدول و شهود
[B][M1]به مجلس پدرت عسجدی ز بهر طمع
[M2]مدیح برد به ایام جغری و مودود
[B][M1]به مجلس تو من آورده‌ام ز بهر شرف
[M2]عزیز عقدی بگزیده از میان عقود
[B][M1]مرا بهشت جمالت به از بهشت بقاست
[M2]مرا شراب وصالت به از شراب خلود
[B][M1]که این بهشت کنون حاضرست و آن غایب
[M2]که این شراب‌کنون حاصل است و آن موعود
[B][M1]همیشه تا زنبی مقریان همی خوانند
[M2]حدیث صالح و هود و حدیث عاد و ثمود
[B][M1]عدوت باد چو عاد و ثمود جفت بلا
[M2]ولیت جفت سلامت به سان صالح و هود
[B][M1]نماز و روزهٔ تو باد یک‌بهٔک مقبول
[M2]نماز و روزهٔ خصمانت سربه‌سر مردود
[B][M1]بقات دائم وکارت به‌کام و بخت بلند
[M2]تنت درست و دلت شاد و عاقبت محمود
[A]
[B][M1]ایا شهی‌ که چو تو کس ندید و کس نشنود
[M2]چو تو نباشد در عالم و نه هست و نه بود
[B][M1]کدام شاه تو را دید در میانهٔ صدر
[M2]که بر بساط تو بوسه نداد و چهره نسود
[B][M1]هر آنکه تافت بر او آفتاب دولت تو
[M2]به زیر سایهٔ اقبال تو فرو آسود
[B][M1]تویی که تیغ تو آن گوهر ستاره‌نمای
[M2]هزار روز به بدخواه تو ستاره نمود
[B][M1]تویی که دیده ز چشم عدو برون آری
[M2]به نوک نیزهٔ سندان گداز زهرآلود
[B][M1]میان خنجر تو آتشی است کان آتش
[M2]همی زدودهٔ اعدای تو برآرد دود
[B][M1]تن حسود تو را باد در ربود چو کاه
[M2]ز بس که بر سر خود باد را همی پیمود
[B][M1]خدایگانا بخشایش آر بر تن من
[M2]از آنکه رای تو بر صد هزار تن بخشود
[B][M1]چو زیر خاک نهان شد خلیل حضرت تو
[M2]میان جان من افروخت آتش نمرود
[B][M1]ز درد آنکه بپالود زیر خاک تنش
[M2]دلم چو خون شد و از دیدگان فرو پالود
[B][M1]رسید نوبت سرما و فصل‌گرما رفت
[M2]بکاست صبر من و سردی هوا بفزود
[B][M1]غنود دیدهٔ بلبل ز باد شهریور
[M2]ز شهریار چرا چشم من شبی نغنود؟
[B][M1]ربود حسرت و تیمار زاغ باد خزان
[M2]نسیم جود تو تیمار من چرا نربود؟
[B][M1]دروده‌ گشت زمین هرکجا و همت تو
[M2]نهال حسرت و بیماریم چرا ندرود؟
[B][M1]زدوده رنگ درختان سپهر آینه‌ گون
[M2]کمال عدل تو زنگ دلم چرا نزدود؟
[B][M1]غریب شهر توام بشنو از من این قصه
[M2]که مصطفی به‌کرم قصهٔ غریب شنود
[B][M1]روم که گر نروم باشم اندرین هفته
[M2]به خون جملهٔ خویشان خویشتن ماخوذ
[B][M1]رضای مادر و خشنودی پدر جویم
[M2]که درکتاب خود ایزد مرا چنین فرمود
[B][M1]اگر بزودی یابم ز شاه دستوری
[M2]شوند جمله ز من مادر و پدر خشنود
[B][M1]نگاه دار شها حق خدمت پدرم
[M2]که از کمال ارادت تو را به جان بستود
[B][M1]به حق خدمت برهانی و ارادت او
[M2]که شغل بنده بدین هفته برگذاری زود
[B][M1]همیشه تا که بود اختری جهان‌فرسا
[M2]همیشه تا که بود صورتی زمین فرسود
[B][M1]مخالفان تو را باد بی‌طرف همه غم
[M2]موافقان تو را باد بی‌زیان همه سود
[A]
[B][M1]ماه را ماند که اندر صدرهٔ دیبا بود
[M2]ماه کاندر صُدرهٔ دیبا بود زیبا بود
[B][M1]عاشقان را دل به‌دام عنبرین کردست صید
[M2]صید دل باید چو دام از عنبر سارا بود
[B][M1]عنبر سارای او باشد نقاب لاله برگ
[M2]تا که مرجانش حجاب لؤلؤ لالا بود
[B][M1]هست دریای ملاحت روی او از بهر آنک
[M2]عنبر و مرجان و لولو هر سه در دریا بود
[B][M1]ماند آن لعبت پری راگر بود پیداپری
[M2]مانَد آن دلبر صنم را گر صنم‌ گویا بود
[B][M1]گر روا باشد که در عالم، بُوَد گویا صنم
[M2]هم روا باشد که درگیتی پری پیدا بود
[B][M1]از بلای عشق او سودا بود در هر سری
[M2]وز نهیب هجر او در هر دلی صفرا بود
[B][M1]هرکه خواهد تا به منزلگاه وصل او رسد
[M2]راه او ناچار بر صفرا و بر سودا بود
[B][M1]گر به حکم طبع یغما رسم باشد ترک را
[M2]آن صنم ترک است و دل در دست او یغما بود
[B][M1]ور بود در خلخ و یغما چنو ترکی دگر
[M2]قبلهٔ عشاق‌گیتی خَلُّخ و یغما بود
[B][M1]گرچه خوش باشد که با یاران بود نزدیک ما
[M2]خوشتر آن باشد که او نزدیک ما تنها بود
[B][M1]عیش عیش ما بود وقتی‌که با او می خوریم
[M2]کار کار ما بود وقتی که او با ما بود
[B][M1]آهن و دیبا ازو بر یکدگر فخر آورند
[M2]چون به رزم و بزم او در آهن و دیبا بود
[B][M1]کس به زیبایی نبیند در جهان همتای او
[M2]چون به خدمت پیش تخت شاه بی‌همتا بود
[B][M1]شاه محمود محمد آن‌که با شمشیر او
[M2]ملت و دین محمد عالی و والا بود
[B][M1]گر بود محمود غازی زنده در ایام او
[M2]چاکر و مولای او را چاکر و مولا بود
[B][M1]شاد جان باشد غیاث‌الدُّین وَالدُنیا به خلد
[M2]تا ولیعهدش مُغیث‌الدُّین وِالدُنیا بود
[B][M1]تا جهان باشد خطاب او ز شاهان جهان
[M2]پادشاه و خسرو و سلطان و مولانا بود
[B][M1]بخت هر روزی‌ که بندد بر میان او کمر
[M2]آسمان خواهد که کوکبهای او جوزا بود
[B][M1]ماه زیبد جام او چون ماه روزافزون بود
[M2]مهر باید تاج او چون مهر بر بالا بود
[B][M1]هر بساطی کاو ز نعمت ‌گستراند بر زمین
[M2]چون بسیط چرخ با بالا و با پهنا بود
[B][M1]تاکه در میدان بود میدان سپهر آیین بود
[M2]تا که در ایوان بود ایوان بهشت‌آسا بود
[B][M1]در عراق است او ولیکن تا روان شد رایتش
[M2]جوش جیش او به جُابُلقا و جُابُلسا بود
[B][M1]گه ز شکل لون اعلامش بود صحرا چو کوه
[M2]گه ز نعل مرکبانش کوه چون صحرا بود
[B][M1]اتفاق عدل او امن دل مومن بود
[M2]اختیار عزم او ترس دل ترسا بود
[B][M1]گر به‌روم اندر بود پرواز هندی تیغ او
[M2]قیصر رومی از آن پرواز تا پروا بود
[B][M1]چون هوا را تیره گرداند غبار لشکرش
[M2]روز روشن بر مَعادی چون شب یلدا بود
[B][M1]پیش تیرش سفته گردد گر همه سندان بود
[M2]پیش تیغش رخنه‌ گردد گر همه خارا بود
[B][M1]هرکجا با تیغ هندی از پی دشمن شود
[M2]هر کجا بر اسب تازی در صف هَیْجا بود
[B][M1]راست‌گویی مرتضی در دست دارد ذوالفقار
[M2]راست‌ گویی مصطفی بر دلدل شَهبا بود
[B][M1]طبع روح‌افزای او هرگه که با رامش بود
[M2]دست‌ گوهربخش او هرگه که با صهبا بود
[B][M1]او بود چون آفتاب و دست او چون مشتری
[M2]جام او چون ماه و می چون زهرهٔ زهرا بود
[B][M1]ای جهانگیری‌ که مهر وکین تو در صلح و جنگ
[M2]ناصرِ احبابِ دین و قاهرِ اعدا بود
[B][M1]چون تو سلطان اختیار اختر گردون بود
[M2]چون تو فرزند اختیار آدم و حوا بود
[B][M1]آسمان منشور دولت را ببوسد هر زمان
[M2]تا که بر منشور دولت نام تو طُغرا بود
[B][M1]تو به پیروزیّ و بهروزی چو اسکندر شوی
[M2]که بداندیش تو در دارات چون دارا بود
[B][M1]ور کسی خواهد که غوغایی کند در ملک تو
[M2]از سپاه اَهرِمن بر جان او غوغا بود
[B][M1]بر جهان فرمان تو همچون قضای ایزدست
[M2]هرکه‌کوشد با قضا سرگشته و شیدا بود
[B][M1]شیر و اژدرهاست شمشیر تو کاندر فعل او
[M2]صنعت چنگال شیر و رشک اژدرها بود
[B][M1]گاه چون پیروزه باشد گاه چون مرجان بود
[M2]گاه چون بیجاده باشدگاه چون مینا بود
[B][M1]گوهر او از درخشیدن بود پروین صفت
[M2]پیکر او از کبودی آسمان سیما بود
[B][M1]او چو ثُعبان باشد اندر رزم با سهم‌ و نهیب
[M2]تو چو موسی و کف تو چون یدبیضا بود
[B][M1]گنبد خَضر است اسبت تو چو بحر اَخضری
[M2]گر به‌ زیر بحر اخضَر گنبد خَضرا بود
[B][M1]گر چه عنقا را نگیرد هیچ بازِ صیدگیر
[M2]بازکز دست تو پَرّد صید او عنقا بود
[B][M1]گر شود بخت تو چون جسمانیان صورت پذیر
[M2]کلّ عالم در بر اجزای او اجزا بود
[B][M1]مجلس تو روز مِی خوردن بُود، بستان صفت
[M2]رود ساز مجلس تو عندلیب آوا بود
[B][M1]هرکه مدح تو نوشتن روز و شب صنعت‌کند
[M2]صنعت او را نشان از هند تا صَنْعا بود
[B][M1]گر برد روح‌الامین مدح تو را سوی بهشت
[M2]افسر رضوان بود یا زیور حورا بود
[B][M1]از معِزّالدین معزّی را به‌خدمت خواستن
[M2]جز تو را از خسروان هرگز کرا یارا بود
[B][M1]چون معزی هیچ شاعر نیست اندر شرق و غرب
[M2]وین سخن داند حقیقت هرکه او دانا بود
[B][M1]آن مدایح کاو تورا آرد همه نادر بود
[M2]وان قصاید کاو تو را گوید همه غرّا بود
[B][M1]گرچه دورست او به‌ چشم دل همی بیند تو را
[M2]دور بیند هرکه او را چشم دل بینا بود
[B][M1]ورچه پیرست او شود برنا چو آید نزد تو
[M2]زانکه همراه و دلیلش دولت برنا بود
[B][M1]ور بود با حرص او حرمان ندارد بس‌ عجب
[M2]زانکه اندر آفرینش خار با خرما بود
[B][M1]تا که باشد نوبت گرما به ایام تَموز
[M2]تابه هنگام زمستان نوبت سرما بود
[B][M1]دور باد از ساحت تو در حَضَر واندر سفر
[M2]هر بلا و رنج‌ کز سرما و ازگرما بود
[B][M1]مَقطع و مَبدای شعر از شُکر و از مدح تو باد
[M2]تا به شعر اندر سخن را مقطع و مبدا بود
[B][M1]باد وامق بخت فرخ باد عَذرا تخت تو
[M2]تا که درگیتی حدیث وامق و عَذرا بود
[A]
[B][M1]اگر چه خرمی عالم از بهار بود
[M2]همیشه خرمی من ز روی یار بود
[B][M1]چو من به‌ خوبی و آرایش رُخش نگرم
[M2]چه جای خوبی آرایش بهار بود
[B][M1]سرشک ابر اگر افزون بود به‌ وقت بهار
[M2]سرشک من بَدَل هر یکی هزار بود
[B][M1]اگر زآب بود بر هوا همیشه بخار
[M2]مرا ز عشق به‌ چشم اندرون بخار بود
[B][M1]بخار آب همه دُرفشان بود ز هوا
[M2]بخار عشق ز چشمم عقیق بار بود
[B][M1]کنار من ز عقیق آن زمان تهی‌گردد
[M2]که آن عقیق لبم در بر و کنار بود
[B][M1]ز بهر باغ نهم داغ عشق بر دل خویش
[M2]اگرچه صورت او باغ را نگار بود
[B][M1]به لاله‌زار شوم پیش لاله ناله کنم
[M2]اگرچورنگ رخش رنگ لاله‌زار بود
[B][M1]به جویبار شوم پیش سرو سجده‌ برم
[M2]اگرچه قامت او سرو جویبار بود
[B][M1]بنفشه گرچه بدیع است از او چه اندیشد
[M2]کسی که بستهٔ آن زلف تابدار بود
[B][M1]وگرچه نرگس خوب است از او نیارد یاد
[M2]کسی‌ که فتنهٔ آن چشم پرخمار بود
[B][M1]اگرچه عشق عظیم است از او ندارد باک
[M2]کسی که بندهٔ درگاه شهریار بود
[B][M1]جلال دولت عالی که از جلالت او
[M2]همیشه قاعدهٔ دولت استوار بود
[B][M1]بزرگوار و عزیزست و قصد خدمت او
[M2]کسی‌ کند که عزیز و بزرگوار بود
[B][M1]هر آن مثال که از رسم او شود موجود
[M2]دلیل دولت و فهرست افتخار بود
[B][M1]هر آن مرادکه از رأی او شود حاصل
[M2]جمال عالم و تاریخ روزگار بود
[B][M1]خدای عرش چنین آفرید دولت او
[M2]که تا قیامت پیروز و کامکار بود
[B][M1]به باغ ملک درختی است رایتش که بر او
[M2]همیشه از ظفر و فتح برگ و بار بود
[B][M1]خجسته مرکب او ابر و باد را ماند
[M2]هر آنگهی‌ که شَهَنْشَه بر او سوار بود
[B][M1]به ابر ماند چون در صف نبرد بود
[M2]به باد ماند چون در تک شکار بود
[B][M1]اَیا شهی که تویی اختیار خلق جهان
[M2]بود به فر تو هر شاه‌ کاختیار بود
[B][M1]عجب نباشد اگر بختیار خوانندت
[M2]چو اختیار بود مرد بختیار بود
[B][M1]کجا ستایش تو نیست نام ننگ بود
[M2]کجا پرستش تو نیست فخر عار بود
[B][M1]بلند بی‌ اثر نعمت تو پست بود
[M2]عزیز بی‌نظر همت تو خوار بود
[B][M1]تو آن شهی که تو را گرد مشرق و مغرب
[M2]مدار باشد تا چرخ را مدار بود
[B][M1]تو آن شهی‌که تو را بر سریر پادشهی
[M2]قرار باشد تا خاک را قرار بود
[B][M1]سری‌که سوده شود بر زمین به خدمت تو
[M2]ز یک قبول تو تا حشر تاجدار بود
[B][M1]سری که از خط فرمان تو شود بیرون
[M2]نه تاجدار بود بلکه تاجِ دار بود
[B][M1]مبارزان بگریزند و بفکنند سپر
[M2]چو روز رزم تو را عزم کارزار بود
[B][M1]به شیر مانی کاندر مصاف روز نبرد
[M2]ز کارزار تو بر خصم کار زار بود
[B][M1]خدایگانا گر پار فتح بود تو را
[M2]به‌ دولت تو که امسال بِه ز پار بود
[B][M1]اگر به غرب در از لشکر تو بود غبار
[M2]به شرق نیز هم از لشکرت غبار بود
[B][M1]ز جوش جَیش و تف خنجر تو زود نه دیر
[M2]هوای شهر بخارا پر از بخار بود
[B][M1]همیشه تاکه بود بر چهار طبع جهان
[M2]چهار چیز تو مانند آن چهار بود
[B][M1]ز حلم و طبع تو تأثیر خاک و باد بود
[M2]زجود و خشم تو تاثیر آب و نار بود
[B][M1]دلیل تو به همه وقت بخت نیک بود
[M2]مُعین تو به همه حال‌ کردگار بود
[A]
[B][M1]تا دلم عاشق آن لعل شکربار بود
[M2]دیدهٔ من صدف لؤلؤ شهوار بود
[B][M1]صدف لؤلؤ شهوار بود دیدهٔ آنک
[M2]دل او عاشق آن لعل شکر بار بود
[B][M1]نَخَلد ناوک آن نرگس خونخوار دلم
[M2]تا سلیح دلم آن زلف زره‌دار بود
[B][M1]اگر آن زلف زره‌دار سلاحش نبود
[M2]خستهٔ ناوک آن نرگس خونخوار بود
[B][M1]بینی آن بت که ز پیراستن طُرهٔ او
[M2]خانه خوشبوی‌تر از کلبهٔ عطار بود
[B][M1]عاشقان را دل از آن طُرّه نگه باید داشت
[M2]کانچنان طرّه که او دارد طَرّار بود
[B][M1]خوابم از دیده و آرام ز دل باشد دور
[M2]تا که آن دلبر عیار مرا یار بود
[B][M1]خواب و آرام کجا باشد در دیده و دل
[M2]هر که را یار چنین دلبر عیار بود
[B][M1]دارد آن ماه دل‌آزاری و دلبندی خوی
[M2]دیده ای ماه که دلبند و دل‌آزار بود!
[B][M1]سرو را ماند و بارش همه مشک و سمن است
[M2]دیده‌ای سرو که مشک و سمنش بار بود!
[B][M1]عاشقم شاید اگر شیفته و زار شوم
[M2]عاشق آن به که چو من شیفته و زار بود
[B][M1]ای نگاریده نگاری که ز تو مجلس من
[M2]گه چو کشمیر بود گاه چو فَرخار بود
[B][M1]گر گنه‌کار نشد زلف تو بر عارض تو
[M2]چون پسندی که همه ساله نگونسار بود
[B][M1]ور گنه کرد چرا یافت به خُلد اندر جای
[M2]خُلدِ آراسته کی جای گنه‌کار بود
[B][M1]در هر آن خانه که از هم بگشایی لب و زلف
[M2]شکر و مشک در آن خانه به خروار بود
[B][M1]به سر تو که توانگر بود از مشک و شَکَر
[M2]هرکه را با سر زلف و لب تو کار بود
[B][M1]من خریدار توام گرچه بهای چو تویی
[M2]درج گوهر بود و بَدرهٔ دینار بود
[B][M1]از بهای تو خریدار تو عاجز نبود
[M2]تا خریدار تو را شاه خریدار بود
[B][M1]رکن دنیا که بهر کار که او عزم کند
[M2]حافظ و ناصر او ایزد جبار بود
[B][M1]بوالمظفر که در اندیشهٔ او روز ظفر
[M2]نصرت ملت پیغمبر مختار بود
[B][M1]بر کیارق که به هنگام دلیری و نبرد
[M2]دل او همچو دل حیدر کرّار بود
[B][M1]پادشاهی که اگر دولت او جسم بود
[M2]شکل آن جسم مه از گنبد دوّار بود
[B][M1]مرکبی را که گران گشت رکیب از قدمش
[M2]نعل او را شرف کوکب سیار بود
[B][M1]هر کجا جمع شوند از امرا قافله‌ای
[M2]حاجب درگه او قافله سالار بود
[B][M1]کارهایی به فراست بشناسد دل او
[M2]که هنوز آن همه در پردهٔ اسرار بود
[B][M1]حشمت افزون بود از بار خدایان جهان
[M2]بنده‌ای را که سوی حضرت او بار بود
[B][M1]آلت شاهی اگر با کمر و تیغ و نگین
[M2]تاج و تخت و علم و لشکر جَرّار بود
[B][M1]این همه روزی او کرد و چنین خواست خدای
[M2]که سزاوار به‌ نزدیک سزاوار بود
[B][M1]ناصر دین خدای است و به‌ توفیق خدای
[M2]چون سوی غَز‌و شود قاهر کفار بود
[B][M1]تا نه بس دیر ببندد کمر خدمت او
[M2]هر که در روم میان بسته به‌زنار بود
[B][M1]گر ندیدی اجل اندر سر منقار عقاب
[M2]تیر او بین چو گه‌ کینه و بیکار بود
[B][M1]تیر او هست عقابی که چو پروازگرفت
[M2]اجل دشمنش اندر سر منقار بود
[B][M1]ای شه روی زمین تا که زمین نقطه بود
[M2]گرد آن نقطه ز فرمان تو پرگار بود
[B][M1]تا بود ملک چو آراسته باغی به‌بهار
[M2]اندر آن باغ ‌گل عمر تو بی‌خار بود
[B][M1]فرِّهی بود الهی پدر و جدّ تورا
[M2]شاه باید که بر او فرّه دادار بود
[B][M1]چون تو بر تخت نشینی و نهی بر سر تاج
[M2]فرّه جدّ و پدر بر تو پدیدار بود
[B][M1]آنچه رفته است در ایام تو گر شرح کنند
[M2]شرح آن بیش از اندیشه وگفتار بود
[B][M1]نهد اخبار تورا فضل بر اخبار ملوک
[M2]آن که داننده و خوانندهٔ اخبار بود
[B][M1]گرچه در عالمی ای شاه بهی از عالم
[M2]گرچه در نار بود نور به از نار بود
[B][M1]اندر ایوان تو از بس که زمین بوسه دهند
[M2]بر بساط تو نشان لب و رخسار بود
[B][M1]سَر احرار ز پای تو همی نشکیبد
[M2]هرکجا پای تو باشد سر احرار بود
[B][M1]هر که را سایهٔ عدل تو نباشد بر سر
[M2]آفتاب املش بر سر دیوار بود
[B][M1]وان که بر سر نهد افسر نه به‌ دستوری تو
[M2]سر آن خیره سر اندر خور افسار بود
[B][M1]آن کسی را بود اقرار به پیروزی تو
[M2]که به یزدان و به پیغمبرش اقرار بود
[B][M1]وانکس از عهد و وفای تو کند بیزاری
[M2]که ز یزدان و زپیغمبر بیزار بود
[B][M1]مدح بر نام تو سرمایهٔ مدّاح بود
[M2]شعر در مدح تو پیرایهٔ اشعار بود
[B][M1]بی‌پرستیدن تو حال رهی بود چنان
[M2]که صفت‌کردن آن مشکل و دشوار بود
[B][M1]خواست دستوری ده روز ز صد علت صعب
[M2]صد و ده روز ندانست که بیمار بود
[B][M1]عذرهای دگرش هست و نگوید زین بیش
[M2]ناپذیرفته بود عذر چو بسیار بود
[B][M1]پار اگر پیش تو در شاعری اعجاز نمود
[M2]سر آن دارد کامسال به از پار بود
[B][M1]تاکه هشیار بود در همه کاری دل مرد
[M2]چون نصیحت‌گر او دولت بیدار بود
[B][M1]مر تورا دولت بیدار نصیحت‌گر باد
[M2]تا تو را در همه کاری دل هشیار بود
[B][M1]باد در دایرهٔ حکم تو دیّار و دیار
[M2]تا ز مردم به دیار اندر دیّار بود
[B][M1]شب و روز تو چنان باد که در مجلس تو
[M2]رامش حرّه و بوبکری و بَشّار بود
[A]
[B][M1]تا بنفشستان جانان گرد لالستان بود
[M2]عاشق از جانان بنفشستان و لالستان بود
[B][M1]تا دل عشاق را رویش همی آتش دهد
[M2]آب دادن دیدهٔ عشاق را پیمان بود
[B][M1]تاب زلفش تا همی پیدا بود بر عارضش
[M2]بس دل عاشق‌ که زیر زلف او پنهان بود
[B][M1]زلف او ماند به‌چوگان و زنخدانش به‌گوی
[M2]گوی چون کافور باشد غالیه چوگان بود
[B][M1]با پری ماند نگارم‌گر پری را هر زمان
[M2]جعد عنبر بار باشد زلف مشک افشان بود
[B][M1]ماه در مجلس بود هرگه که در مجلس بود
[M2]سرو در میدان بود هرگه که در میدان بود
[B][M1]سرو و مه را عاشقان بسیار خیزدگر چنو
[M2]ماه برگردون بود یا سرو در بستان بود
[B][M1]فتنهٔ جانان منم زیراکه دارم عشق او
[M2]هرکه دارد عشق جانان فتنهٔ جانان بود
[B][M1]گر همی دیدار جانان شادی جان آورد
[M2]بهتر از دیدار جانان خدمت سلطان بود
[B][M1]سایهٔ یزدان که از عدل آفتاب عالم است
[M2]آفتابی دیده‌ای کاو سایهٔ یزدان بود
[B][M1]پادشاهی بر معز دین و دنیا وقف شد
[M2]وین شرف زو برنگردد تا فلک گردان بود
[B][M1]هرچه هست از پادشاهی گر شود چون نامه‌ای
[M2]رکن اسلام و معز دین بر او عنوان بود
[B][M1]تا روان است و روا بازار عدل شهریار
[M2]گرگ با میش و بره در دست بازرگان بود
[B][M1]لشکر اندر نعمت و دولت به‌کام و بخت رام
[M2]عالم آباد و رعیت شاد و نرخ ارزان بود
[B][M1]بیشه بر شیران ز بیم شاه باشد چون حصار
[M2]از نهیبش بر پلنگان کوه چون زندان بود
[B][M1]پیش شمشیرش چه جای سد اسکندر بود
[M2]پیش‌ فرمانش چه جای عدل نوشروان بود
[B][M1]چون ببخشد روز بزم و چون بکوشد روز رزم
[M2]عیسی مریم بود یا موسی عمران بود
[B][M1]از دل و جان هرکه سر بر خط شاهنشه نهد
[M2]ماندن اندر طاعت او از بن دندان بود
[B][M1]بیم شمشیرش نباشد گر برد فرمان شاه
[M2]ور ز فرمان سرکشد شمشیر را قربان بود
[B][M1]هرکجا خوانند شاهان نامهٔ فتح ملک
[M2]داستان رستم دستان همه دستان بود
[B][M1]کی بود چون فتح سلطان داستان کودکان
[M2]نامهٔ مانی‌کجا چون مُصحَف قرآن بود
[B][M1]شهریارا تیر تو بر سنگ و سندان بگذرد
[M2]گر نشانه پیش تیرت سنگ یا سندان بود
[B][M1]از سر پیکانت‌ بدخواه تو نتواند گریخت
[M2]تا به ‌رزم اندر اجل تیر تو را پیکان بود
[B][M1]در شهنشاهی تو را یزدان ز عالم برگزید
[M2]هرکه یزدان برگزیدش برگزیده آن بود
[B][M1]روم و ترکستان تو را رام است و در سال دگر
[M2]کشور هندوستان چون روم و ترکستان بود
[B][M1]بندهٔ مخلص معزی‌ را به فر بخت‌ تو
[M2]از فتوح تو هزاران دفتر و دیوان بود
[B][M1]عنصری محمود را گفته است شعری همچنین‌:
[M2]«‌تا همی جولان زلفش گرد لالستان بود»
[B][M1]آن قصیده شاعران را گر نگار دفترست
[M2]این قصیده شهریاران را نگار جان بود
[B][M1]تا که در تازی محرم باشد از پیش صفر
[M2]تا که اندر پارسی آذر پس از آبان بود
[B][M1]رایت ملکت چنین خواهم که بی‌غایت بود
[M2]بایهٔ عمرت چنین خواهم که بی‌پایان بود
[B][M1]عهد تو خواهم که چون رضوان بیاراید جهان
[M2]تا جهان از عدل تو چون روضهٔ رضوان بود
[A]
[B][M1]تا جهان باشد خداوندش ملک سلطان بود
[M2]وز ملک‌ سلطان جهان چون روضهٔ رضوان بود
[B][M1]تاکه از یزدان بود پیروزی هر دولتی
[M2]هم دلیلش دولت و هم ناصرش یزدان بود
[B][M1]تا قضا و بخت باشد با بقا و عمر او
[M2]هم قضا در بیعت و هم بخت در پیمان بود
[B][M1]با بقای او همه تیمارها شادی بود
[M2]با لقای او همه دشوارها آسان بود
[B][M1]مهر او جزوی است از ایمان و اندر شرق و غرب
[M2]دل ز مهر او نتابد هرکه با ایمان بود
[B][M1]هرکه جویدکین او زنده نماند یک نفس
[M2]ور بماندکالبد بر جان او زندان بود
[B][M1]تا قیامت‌گوی شاهی در خم چوگان اوست
[M2]فرّخ ‌آن خسرو که در دستش خَم چوگان بود
[B][M1]دولتی دارد بِحمدِالله که در هر لحظه‌ای
[M2]پیشش از دولت به خدمت چرخ را دوران بود
[B][M1]همتی دارد به نام ایزد که در هر ساعتی
[M2]گرد آن همت به حیله وهم را جولان بود
[B][M1]راست‌گویی دست و تیغ او دو ابرند از قیاس
[M2]گاه بزم و گاه رزمش هر دو را باران بود
[B][M1]دست او در بزم زر افشان بود بر بندگان
[M2]تیغ او بر حاسدان در رزم خون‌افشان بود
[B][M1]تا که از فتحش نشان در حد قسطنطین بود
[M2]تاکه از عدلش خبر در حدِّ ترکستان بود
[B][M1]پیش فتح او چه جای فتح اسکندر بود
[M2]پیش عدل او چه جای عدل نوشروان بود
[B][M1]شهریارا گر تو فرمایی بدین حضرت رسد
[M2]هر هنرمندی که در ایران و در توران بود
[B][M1]گرد شادروان این حضرت به چشم اندرکشم
[M2]زانکه نور چشم او زین ‌گرد شادُرْوان بود
[B][M1]گر عصا در دست موسی پیکر ثعبان بود
[M2]گاه نصرت درکف تو تیغ چون ثعبان بود
[B][M1]چوب‌ کم باشد ز آهن لیک اندر معجزات
[M2]تیغ تو همچون عصای موسی عمران بود
[B][M1]هر که عاصی‌ گشت در تو مدبر و مخذول شد
[M2]در تو عاصی‌گشتن از اِدبار و از خذلان بود
[B][M1]هم بدین سان مدبر و مخذول باشد بی خلاف
[M2]کرکسی را زین سبب اندیشهٔ عصیان بود
[B][M1]هرکه ‌دین دارد رهی باشد تورا از جان و دل
[M2]ور ز جان و دل نباشد از بن دندان بود
[B][M1]هر چه اندیشه درو بندی بیابی از خدای
[M2]زانکه تدبیر تو و تقدیر او یکسان بود
[B][M1]عدل و احسان دولت و ملک تو دارد پایدار
[M2]ملک و دولت پایدار از عدل و از احسان بود
[B][M1]در جهانداری و شاهی هرچه زایزد خواستی
[M2]پیش از این آن بود و زین پس هر چه خواهی آن بود
[B][M1]گر جدا ماندم خداوندا ز خدمت مدتی
[M2]عذرها دارم بگویم ‌گر ز تو فرمان بود
[B][M1]نیز ازین خدمت نخواهم بود یک ساعت جدا
[M2]جان و تن پیش تو دارم تا تنم را جان بود
[B][M1]هر که جوید دُرّ معنی یابد از دیوان من
[M2]تاکه اندر مدح و فتح تو مرا دیوان بود
[B][M1]نایب پیغمبری شاها نباشد بس عجب
[M2]گر مرا در خدمت تو حشمت حسّان بود
[B][M1]از زمین بر چرخ تابان باد ماه رایتت
[M2]تاکه مهراز چرخ بر روی زمین تابان بود
[B][M1]شادی و خلق جهان از همت و عدل تو باد
[M2]کاین جهان از همت و عدل تو آبادان بود
[A]
[B][M1]روی او ماه است اگر بر ماه مشک افشان بود
[M2]قد او سروست اگر بر سرو لالستان بود
[B][M1]گر روا باشدکه لالستان بود بر راه سرو
[M2]بر مه روشن روا باشد که مشک افشان بود
[B][M1]دل چوگوی و پشت چون چوگان بود عشّاق را
[M2]تا زَنَخْد‌انش چو گوی و زلف چون چوگان بود
[B][M1]گر زدو هاروت او دلها به‌درد آید همی
[M2]درد دلها را زد و یاقوت او درمان بود
[B][M1]عنبر از زلفش همی بارد چو در مجلس بود
[M2]گوهر از تیغش همی بارد چو در میدان بود
[B][M1]دوستان را بوی آن عنبر نشاط دل دهد
[M2]دشمنان را عکس آن‌ گوهر بهشت جان بود
[B][M1]من به جان مرجان و لؤلؤ را خریداری‌کنم
[M2]گرچه دندان و لب او لؤلؤ و مرجان بود
[B][M1]هر زمان‌گویم به شیرینی و پاکی در جهان
[M2]چون لب و دندان او یارب لب و دندان بود
[B][M1]راز من در عشق او پنهان نباشد تا مرا
[M2]روی زرد و باد سرد و دیدهٔ گریان بود
[B][M1]هر سه پیش مردمان هستند غَمّازان من
[M2]هر کجا غمّاز باشد راز کی پنهان بود
[B][M1]برکنار خویش رضوان پرورید او را به‌ناز
[M2]حور باشد آن که او پروردهٔ رضوان بود
[B][M1]ترک من حورست و از رضوان به شب بگریخته است
[M2]تا به‌خدمت روز و شب پیش شه ایران بود
[B][M1]شاه شاهان ارسلان ارغو که باشد تا جهان
[M2]در جهانداری به جای ارسلان سلطان بود
[B][M1]فیلسوفانی که در احکام بشکافند موی
[M2]حکم‌ کردستند کاو را بر جهان فرمان بود
[B][M1]کلی و جزوی است از تأ‌ثیرگردون هرچه هست
[M2]رای او زین هر دو معنی هر چه خواهد آن بود
[B][M1]این غزل بر وزن آن گفتم که‌ گوید عنصری‌:
[M2]«‌تا همی جولان زلفش گرد لالستان بود»
[A]
[B][M1]تاگه عز بندگآن در دین و در ایمان بود
[M2]عز و دین اندر بقای دولت سلطان بود
[B][M1]طاعت و پیمان او را بخت در بیعت بود
[M2]دولت و اقبال او را چرخ در فرمان بود
[B][M1]هر ندیمی زان او با فر افریدون بود
[M2]هر غلامی زان او با عدل نوشروان بود
[B][M1]کمترین خدمتگزارش برتر از قیصر بود
[M2]کمترین طاعت نمایش برتر از خاقان بود
[B][M1]بندگان شاه عالم مُقبل و یکتا بود
[M2]هر یکی را مشتری زیبد که سعدافشان بود
[B][M1]همت هر یک روا باشد که برگردون بود
[M2]دولت هر یک سزا باشد که برکیوان بود
[B][M1]تا قیامت سرفرازد بر بزرگان جهان
[M2]بنده‌ای کاو را چو سلطان جهان مهمان بود
[B][M1]میرحاجب را نثار نعمت است از بهر شاه
[M2]ور روا دارد همی او را نثار جان بود
[B][M1]تاکه باشد آفتاب اندر بروج آسمان
[M2]آن یکی باشد روان و آن دگرگردان بود
[B][M1]ساحت فتح ملک خواهم که بی‌غایت بود
[M2]بایهٔ تخت ملک خواهم که بی‌بایان بود
[B][M1]عدل او خواهم که چون رضوان بیاراید جهان
[M2]تا جهان از عدل او چون روضهٔ رضوان بود
[A]
[B][M1]آمد آن فصلی ‌کزو طبع جهان دیگر شود
[M2]هر زمین از صنعت او آسمان پیکر شود
[B][M1]باغ او مانند صورتخانهٔ مانی شود
[M2]باغ ازو مانند لعبت‌خانهٔ آزر شود
[B][M1]کوهسار از چادر سیماب‌گون آید برون
[M2]چون عروس باغ در زنگارگون چادَر شود
[B][M1]گاه پرکوکب شود بی‌گنبد اخضر درخت
[M2]گاه بی‌کوکب چمن چون‌گنبد اخضر شود
[B][M1]سرو همچون منبری گردد ز مینا ساخته
[M2]شاخ‌گل مانندهٔ بیجاده گون چنبر شود
[B][M1]گاه بازیگر شود قمری‌گهی بلبل خطیب
[M2]آن جهد بیرون ز چنبر وین سوی منبر شود
[B][M1]ابر چون اندر دهان لاله اندازد سرشک
[M2]لولو اندر لاله پنداری همی مضمر شود
[B][M1]نغز باشد لؤلؤ اندر لالهٔ معشوق من
[M2]چون بخندد لؤلؤ اندر لاله پر شَکَر شود
[B][M1]نور با ظلمت قرین و فر با ایمان ندیم
[M2]مر مرا پیدا همی بر روی آن دلبر شود
[B][M1]گاه ظلمت بر بساط نور رقاصی‌کند
[M2]گاه بر اطراف ایمان کفر بازیگر شود
[B][M1]جام باده بر کف من نِهْ‌ که جانان حاضرست
[M2]تا مرا بر روی جانان باده جان پرور شود
[B][M1]بس‌که بی او دیدگان من به خواب اندر نشد
[M2]بر کنار او مگر یک ره به‌ خواب اندر شود
[B][M1]مجلسی بی‌داوری با او نخواهم ساختن
[M2]بیش‌ تا خصمش خبر یابد سوی داور شود
[B][M1]مر مرا از داور و خصمش نباشد هیچ باک
[M2]گر نظام دین پیغمبر مرا یاور شود
[B][M1]صاحب عادل مظفر آنکه عدل او همی
[M2]حجت قول خدای و قول پیغمبر شود
[B][M1]فتح اگرگفتارگردد کنیتش معنی بود
[M2]ور ظفر تصریف‌گردد نام او مصدر شود
[B][M1]گر نسیم جود او برکوه و صحرا بگذرد
[M2]سنگ آن یاقوت‌گردد خاک آن عنبر شود
[B][M1]ور به چشم همت اندر آب دریا بنگرد
[M2]موج آن دریا برآید اوج‌ کیوانْ تر شود
[B][M1]نه هر آن صاحب‌ که بردارد قلم چون او شود
[M2]نه هر آن غازی‌که تیغی برکشد حیدر شود
[B][M1]در صدف بسیار بارد قطرهٔ باران همی
[M2]لیکن از صد قطره یک قطره همی‌گوهر شود
[B][M1]بر بساط جنت ابراهیم را باید نشست
[M2]تا به‌زیر پایش آتش سوسن و عَبْهر شود
[B][M1]ملک و دین را سید دنیا سزد فخرو نظام
[M2]تا بنای ملک و دین هر روز عالی‌تر شود
[B][M1]هرکه اندر سایهٔ اقبال او گیرد پناه
[M2]گر زنی دیوار سازد سدّ اسکندر شود
[B][M1]وان که خواهد تا برآرد برخلافش یک نفس
[M2]آن نفس در حنجرش بر‌ّان تر از خنجر شود
[B][M1]ای سخاگستر خردمندی که هرکاو ساعتی
[M2]با تو بنشیند خردمندی سخاگستر شود
[B][M1]ای جهانداری کز عالی درگهت سوی ملوک
[M2]نامه‌ای چندان اثر داردکه صد لشکر شود
[B][M1]گرتورا چون رستم زال آید اندر پیش خصم
[M2]از فَزَع موی سرش چون فَرق زال زر شود
[B][M1]از دهن افسارگردد هرکه با تو سرکشد
[M2]وانکه سر بر خط نهد شایستهٔ افسر شود
[B][M1]گرزمدح تو بلند اختر شدم نشگفت ازآنک
[M2]مادح از ممدوحِ نیک‌اختر بلند اختر شود
[B][M1]هر عَرَض کاندر مدیحت بگذرد بر خاطرم
[M2]روی یوسف باشد اندر حسن اگر جوهر شود
[B][M1]پیش تو در نیک عهدی عرضه‌کردم محضری
[M2]هرکه این محضر فرو خواند نکومحضر شود
[B][M1]غیبهٔ من بنده از تشریف تو پر جامه شد
[M2]کیسه هم بایدکه از اِنعام تو پر زر شود
[B][M1]گفتم این مدحت بدانسانی که گوید عنصری‌:
[M2]«‌باد نوروزی همی در بوستان بتگر شود»
[B][M1]تا همی اشعار زیبا زیور دیوان شود
[M2]تا همی الفاظ نیکو زینت دفتر شود
[B][M1]جاو‌ان بادت بقا تا دفتر و دیوان ما
[M2]از ثنا و مدح تو پرزینت و زیورشود
[B][M1]هرکه بر مهرت در دل بسته دارد خَسته باد
[M2]تا ز درد آواز او همچون صریر در شود
[B][M1]باد بزمت چون سپهری کاندرو هر ساعتی
[M2]ماه ساقی‌ گردد و ناهید خنیاگر شود
[B][M1]بر تو فرخ باد سیصد جشن تا در هر یکی
[M2]مجلس تو جنت و می اندرو کوثر شود
[A]
[B][M1]ای خداوندی که گر عزم تو بر گردون شود
[M2]قطب گردون پیش عزم تو سزد گر دون شود
[B][M1]چنبر گردون گردان جمله بگشاید زهم
[M2]گر غبار پای اسبان تو بر گردون شود
[B][M1]گرچه اَ‌فْریدون به افسون جادوان را بند کرد
[M2]هر زمان فرمان تو افسون اَفریدون شود
[B][M1]عرش بلقیس از سبا آصف به افسون آورید
[M2]همت تو سرفراز عرش بی‌افسون شود
[B][M1]هر چه ‌مخلوقات‌ و اجناس‌ است دریک دایره‌ است
[M2]همت تو هر زمان زان دایره بیرون شود
[B][M1]هر که گوید بدسگال شاه چون خواهد شدن
[M2]چون نباشد بدسگالت من چه‌ دانم چون شود
[B][M1]در خزانه گنج قارون خواهم ای خسرو تو را
[M2]بدسگالت را همی خواهم که چون قارون شود
[B][M1]آتش شمشیر تو چون تیز گردد در نبرد
[M2]آب جیحون آتش و خاک زمین جیحون شود
[B][M1]مرگ را قانون شود جان بداندیشان تو
[M2]چون به جنگ اندر اجل را تیغ تو قانون شود
[B][M1]گر به دریا بر بخوانم آفرین و مدح تو
[M2]آب دریا قطره قطره لؤلؤ مکنون شود
[B][M1]ور نسیم جود تو بر بگذرد بر بادیه
[M2]خاک و سنگ بادیه با غالیه معجون شود
[B][M1]ور دگرباره به روم اندر کشی رایات خویش
[M2]هرکجا در روم‌ کاریزی بود پرخون شود
[B][M1]رومیان یکسر گریزند از خطر سوی خَتا
[M2]قیصر از بیم بلا سوی بلاساغون شود
[B][M1]از مصاف لشکرت هامون شود مانند کوه
[M2]وز خیال هیبت تو کوه چون هامون شود
[B][M1]شهریارا تا گل دولت به‌ باغ تو شگفت
[M2]روی دینداران همه از عدل تو گلگون شود
[B][M1]هرکه سر بر خط نهد زان بندگی مُقْبِل شود
[M2]وانکه با تو سر کشد زان سرکشی ملعون شود
[B][M1]سِفْله طبع از همت وجود توگردد مال بخش
[M2]کُنْد فهم از مدح تو مانند افلاطون شود
[B][M1]بندهٔ شاعر معزی نام جست از جود تو
[M2]یافت اکنون خلعت تو نامدار اکنون شود
[B][M1]تا بر او اقبال تو افزون شود هر ساعتی
[M2]خاطرش در مدح تو هر روز روزافزون شود
[B][M1]تاکه در ‌نیْسان زمین همچون رخ لیلی شود
[M2]تا که در کانون هوا همچون دم مجنون شود
[B][M1]آفتاب دولت تو بر جهان تابنده باد
[M2]تا حسود تو ز عادت عادَکالعُرجون شود
[B][M1]هست میمون طالع تو هست عالی بخت تو
[M2]بخت عالی پایدار از طالع میمون شود
[A]
[B][M1]چیست آن آبی‌ که رخ را گونهٔ آذر دهد
[M2]تلخی او عیش را شیرینی شکّر دهد
[B][M1]تلخ دیدستی‌ که شیرینی فزاید عیش را
[M2]آب دیدستی که رخ را گونهٔ آذر دهد
[B][M1]آفتاب است او که مجلس گرم‌ گرداند همی
[M2]خاصه آن ساعت که ساقی ساتَکینی در دهد
[B][M1]جان پاکش خاورست و جام روشن باختر
[M2]نورگاه از باختر بخشد گه از خاور دهد
[B][M1]گر چه هست او آب رز دارد فروغ آب زر
[M2]وانکه زو خرم شود خواهندگان را زر دهد
[B][M1]خوش خبرهایی دهد چون از خم آید در قدح
[M2]وان خبرها از بت و ساقی و رامشگر دهد
[B][M1]کردگار هر دو گیتی بندگان خویش را
[M2]گر همی وعده به حور و جنّت و کوثر دهد
[B][M1]جنّتی بیند در او هم‌ کوثر و هم حور عین
[M2]هر که مجلس سازد و ساقی به او ساغر دهد
[B][M1]گر خوش آید می حریفان را به هنگام صبوح
[M2]خوشتر آید چون نگاری چابک و دلبر دهد
[B][M1]من چو می نوشم چنان خواهم‌ که جام می مرا
[M2]ماه زیبا روی مشکین زلف سیمین بر دهد
[B][M1]آن‌که چون بیندکه جانم را به قُوت آمد نیاز
[M2]قُوت جان من ز دو یاقوت جان پرور دهد
[B][M1]قامت او سرو ورخ نسرین و خط سیسنبرست
[M2]دیده‌ای سروی که بَر نسرین و سیسنبر دهد
[B][M1]عنبرین زلفش که از خم بر مثال چنبرست
[M2]قصد آن دارد که پشتم را خم چنبر دهد
[B][M1]تا ندیدم زلف چنبردار عنبر بوی او
[M2]می ندانستم که چنبر بوی چون عنبر دهد
[B][M1]عشق او را چشم من‌ گوهر دهد هر ساعتی
[M2]او پسندش نیست هر چندش همی‌ گوهر دهد
[B][M1]گوهر شهوار خواهد عشق او از چشم من
[M2]آن چنان‌ گوهر مگر جود ملک سنجر دهد
[B][M1]شاه مشرق تاج ملت ناصرِ دینِ خدای
[M2]افسر شاهان که شاهان را همی افسر دهد
[B][M1]خسرو عادل که هر روز از نسیم عدل او
[M2]باغ دولت تازه‌ گردد شاخ نعمت بر دهد
[B][M1]او دهد دین هدی را روشنایی همچنانک‌
[M2]ماه را بر چرخ‌گردون روشنایی خور دهد
[B][M1]گاه میران را به ایران خلعت شاهی دهد
[M2]گاه خانان را به توران رایت و لشکر دهد
[B][M1]گرچو اسکندر بگیرد ملک هفت اقلیم را
[M2]پادشاهان را ولایت بیش از اسکندر دهد
[B][M1]این جهان بحرست و ما کشتی و عدلش لنگرست
[M2]چون بشورد بحر ‌کشتی را سکون لنگر دهد
[B][M1]روز شب‌ گردد بر اعدا چون ملک روز مصاف
[M2]تیر را پرتاب بر شبرنگ‌ کُه پیکر دهد
[B][M1]وز دویدن باز مانند آهوان چون روز صید
[M2]اسب را ناورد در صحرای پهناور دهد
[B][M1]سال دیگر گر به قصد غزو روی آرد به‌ روم
[M2]روم را مالش به تیغ هندوی‌ گوهر دهد
[B][M1]تیغ او پرواز گِرد گردن رُهبان کند
[M2]کوس او آواز در بتخانهٔ قیصر دهد
[B][M1]نیلگون تیغش رخ اعدا کند نیلوفری
[M2]دیده‌ای نیلی‌ که دل را رنگ نیلوفر دهد
[B][M1]هرکجا بر وصف رزم او روان‌ گردد قلم
[M2]وصف رزم او قلم را تیزی خنجر دهد
[B][M1]بخت چون بیند نوشته نام او بر دفتری
[M2]بوسه بر دست دبیر و خامه و دفتر دهد
[B][M1]از قضا و از قدر هست این جهان را بام و در
[M2]دولتش پیغام‌گاه از بام وگاه از در دهد
[B][M1]حَمل تو آرد همی هر بامدادی آفتاب
[M2]تا به دیوانش خراج‌ گنبد اخضر دهد
[B][M1]آرزو بودش که ملک و دولت او را نظام
[M2]رای و تدبیر نظام دین پیغمبر دهد
[B][M1]یافت هرچش آرزو بود و چنین باید ملک
[M2]کاو ز دانش حق به دست صاحب حقور دهد
[B][M1]گر به‌پیش تخت او در حاجبی‌ گوید سخن
[M2]حرمتش نیکو شناسد پاسخش درخور دهد
[B][M1]سر دهد بر باد وز پای اندر آید زین سپس
[M2]هرکه پای از خط و از فرمان او بر سر دهد
[B][M1]منظر و مخبر بهم شایسته دارد چون‌ پدر
[M2]ملک را زینت همی زان منظر و مخبر دهد
[B][M1]ای خداوندی‌ که دیدار تو را عالم همی
[M2]از سعادت هر زمانی مژدهٔ دیگر دهد
[B][M1]داد گردون کام تو امروز نیکوتر زدی
[M2]باش تا فردات از امروز نیکوتر دهد
[B][M1]جزبه عدل تو نپرد هیچ مرغ اندر هوا
[M2]مرغ را گویی همی عدل تو بال و پر دهد
[B][M1]در صلاح دین ‌و دنیا آفرین ‌و شکر تو
[M2]بهتر از پندی که عالم از سر منبر دهد
[B][M1]گر شود مدح تو درخاطر مجسم لعبتی
[M2]حور عین باید که او را جامه و زیور دهد
[B][M1]شکر باید کرد شاهی را که او را کردگار
[M2]چون پدر بر پادشاهی مخبر و منظر دهد
[B][M1]گر به محشر برد خواهد بی‌نهایت رحمتی
[M2]بارگاهِ تو نشان رحمت محشر دهد
[B][M1]ور تواند بود فرزندی ز نسل دشمنت
[M2]خون شود شیری که آن فرزند را مادر دهد
[B][M1]ور بود صد عَمْر و عَنْتَر خصم تو در کارزار
[M2]قدرت ایزد تو را نیروی صد حیدر دهد
[B][M1]مرد زن ‌گردد چو شمشیر تو بیند در نبرد
[M2]تا نهیب تو بجای مِغفَرش مَعجَر دهد
[B][M1]گرچه شمشیر تو از سبزی چو ساق عَبْهر‌ست
[M2]زردی روی عدو از دیدهٔ عَبهر دهد
[B][M1]آبدارست و چو خاکستر بود شخص عدو
[M2]زانکه عبهر را طروات آب و خاکستر دهد
[B][M1]تاکه ‌کوه و باغ را از پرنیان سرخ و زرد
[M2]چرخ در آذار و آذر جامه و چادر دهد
[B][M1]بررخ احباب و اعدای تو پوشاناد چرخ
[M2]آن سَلَب‌هایی‌که در آذار و در آذر دهد
[B][M1]باد کار تو به دنیا شاد کردن خلق را
[M2]تا جزای تو به عقبی خالق اکبر دهد
[B][M1]دادخواهان را تو بادی داور فریاد رس
[M2]تاکه دادِ دادخواهان ایزد داور دهد
[A]
[B][M1]تا شه عالم به بهروزی و پیروزی رسید
[M2]باغ پیروزی شکفت و صبح بهروزی دمید
[B][M1]کرد باید سروران را در چنین روزی نشاط
[M2]خورد باید بندگان را در چنین وقتی نبید
[B][M1]فرخ آمد طلعت سلطان برین فرخنده باغ
[M2]هرکه او را دید بی‌شک صورت اقبال دید
[B][M1]شاه سنجر پادشاه عالم پیروز بخت
[M2]کایزد جان آفرین از آفرینش آفرید
[B][M1]نام او مشهور گشت از مرز چین تا قیروان
[M2]بنده گشت او را هر آن خسرو که نام او شنید
[B][M1]چون به ملک اندر قدم بر تخت سلطانی نهاد
[M2]ملک با او شد مقیم و تخت ‌با او آرمید
[B][M1]ایزد او را دادگنج و ملک و لشکر در جهان
[M2]زانکه‌ گنج و ملک ولشکر در جهان او را سزید
[B][M1]شد مظفر چون ز نعل مرکبانش روز رزم
[M2]در عراق و در خراسان گَرد برگردون رسید
[B][M1]تخت و بخت دشمنان را هر دو از هم درگسست
[M2]چون به ‌یک حمله مصاف دشمن ازهم بر درید
[B][M1]نیزهٔ او در صف هَیْجا در نُصرت ‌گشاد
[M2]بود گفتی نیزهٔ او قفلِ نصرت را کلید
[B][M1]گر شوند امروز پیدا رستم و اسفندیار
[M2]هر دو نتوانند در میدان کمان او کشید
[B][M1]چون به‌ جنگ اندر شود رخشان سِنان و ناچخش
[M2]با سِنان و ناچخ او شیر نتواند چَخید
[B][M1]مار نتواند گَزیدن تا نیاید نزد مرد
[M2]کین او ماری بود کز دور بتواند گزید
[B][M1]ملک او از طعنهٔ خصمان‌کجا یابد خلل
[M2]آب دریا از دهانِ سگ‌ کجا گردد پلید
[B][M1]جَنَّتی شد هرکجا ابر وفاق او گذشت
[M2]دوزخی شد هرکجا باد خلاف او وزید
[B][M1]کین او چون دام‌ گشتُ و دشمنان را پایْ بست
[M2]وهم او چون تیغ‌گشت وگمرهان را پی برید
[B][M1]ای جهانداری که همچون خضر جاویدان بماند
[M2]هرکه او از آب اقبال تو یک شربت چشید
[B][M1]بو نافع تر ز باران بهاری ‌کشت را
[M2]قطر‌ه‌ای کز آب جودت بر کف مفلس چکید
[B][M1]از همه شاهان گیتی سایهٔ یزدان تویی
[M2]سایهٔ انصاف برگیتی تو دانی گسترید
[B][M1]شاهِ ملک‌افروزِ لشکردار در عالم تویی
[M2]کارهای ملک و لشکر را تودانی پرورید
[B][M1]هرکه او از چنبر پیمانت‌ بیرون برد سر
[M2]سرو او از بیم شمشیر تو چون چنبر خمید
[B][M1]مایهٔ اقبال هرکس دولت پیروز توست
[M2]گشت مُقْبِل هرکه او را دولت تو برگزید
[B][M1]بر زمین بی‌عدل تو یک مور نتواند گذشت
[M2]در هوا بی‌امر تو یک مرغ نتواند پرید
[B][M1]هرکسی را از چمیدن وز چریدن چاره نیست
[M2]هرکسی در خدمت تو هم چمید وهم چرید
[B][M1]گر به زر باید خریدن‌ گوهر دریا و کان
[M2]گوهر مدح و ثنای تو به‌ جان باید خرید
[B][M1]تا چو روی دوستانت سرخ باشد ارغوان
[M2]تا چو روی دشمنانت زرد باشد شنبلید
[B][M1]سبز باداگلبن عمرت که هر روز از طرب
[M2]صد هزاران گل بر آن گلبن بخواهد بشکفید
[B][M1]از گل مهر تو احباب تو را بادا نسیم
[M2]زانکه خار کینه ی تو در دل اعدا خلید
[B][M1]باد بخت تو به‌کام و باد ملک تو مدام
[M2]باد رای تو رفیع و باد عیش تو مدید
[A]
[B][M1]جشن خزان به‌خدمت شاه جهان رسید
[M2]رایت ز کوهسار به صحرا درون کشید
[B][M1]از عکس رایت وی و از نور آفتاب
[M2]وز جام می سه صبح بهٔک جای بردمید
[B][M1]شرط است اگر کنند به جشنی چنین نشاط
[M2]وقت است اگر خورند به وقتی چنین نَبید
[B][M1]خاصه‌ که شاه ما ز سمرقند بر مراد
[M2]با شادکامی آمد و با فرخی رسید
[B][M1]شاهی به آفرین‌ که زبس رحمت و کرم
[M2]گویی خداش از کرم و رحمت آفرید
[B][M1]اندر جهان گرفتن و در ملک داشتن
[M2]گردون چنو نزاد و زمانه چنو ندید
[B][M1]او سایهٔ خدای به قول پیمبرست
[M2]کز عدل بر شریعت او سایه‌ گسترید
[B][M1]مشتاق عدل او شد و محتاج عفو او
[M2]هرکس‌که در جهان خبر و نام او شنید
[B][M1]جان صلاح در تن دولت قرار یافت
[M2]تا او به تیغِ دادْ گلوی ستم برید
[B][M1]او را گزید بخت ز شاهان روزگار
[M2]فرّخ‌ کسی که خدمت درگاه او گزید
[B][M1]آب حیات گشت قبولش که خِضروار
[M2]باقی بماند هر که ازو شربتی چشید
[B][M1]گوهر بود عزیز ولیکن به زر خرند
[M2]عهدش عزیزتر که همه ‌کس به جان خرید
[B][M1]هرکار کز حوادث ایام بسته بود
[M2]وافکنده بود چرخ بر او قفل بی‌کلید
[B][M1]آن‌ کار شد گشاده ز تأیید بخت او
[M2]وامد کلید قفل زاقبال او پدید
[B][M1]تَنبُل نداشت سود کرا عزم او شکست
[M2]افسون نداشت سود کراکین اوگزید
[B][M1]یک دست او قضاست دگر دست او قدر
[M2]بیهوده با قضا و قدر کی توان چَخید
[B][M1]ای خسروی که راست نهادی همه جهان
[M2]در خدمت تو پشت همه خسروان خمید
[B][M1]مانَد فتوح تو ز عجایب به معجزات
[M2]هرکس‌ که معجزات تو بشنید بگروید
[B][M1]دولت جهنده بود ز هر کس به روزگار
[M2]جون دید روزگار تو با تو بیارمید
[B][M1]همچون قلم به‌دست دبیران اوستاد
[M2]از حرص خدمت تو به‌تارک همی دوید
[B][M1]معلوم خلق‌گشت که ایزد بدان سبب
[M2]عالم تورا سپرد که عالم تورا سزید
[B][M1]جاوید باد عمر تو کز باد عدل تو
[M2]در باغ مملکت‌ گل اقبال بشکفید
[B][M1]بر دست تو نهاد شرابی چون ارغوان
[M2]وز بیم تو شده رخ دشمن چو شَنبَلید
[B][M1]روی تو پرورندهٔ دولت که ملک را
[M2]دولت ز دیر باز برای تو پرورید
[A]
[B][M1]برمعین دین پیغمبر مبارک باد عید
[M2]چشم بد باد از جمال و ازکمال او بعید
[B][M1]صاحب دنیا ابونصر احمد آن کز طلعتش
[M2]هست فال و طالع آزادگان سعد و سعید
[B][M1]عالم آرای و مبارک رای دستوری که هست
[M2]امر او اثبات عدل و نهی او نفی و وعید
[B][M1]پیش شاهنشه مَحَلّ و جاه او افزونترست
[M2]از محلّ و جاه مأمون پیش هارون‌الرشید
[B][M1]چون دگر اصحاب دیوان پیش او خدمت کنند
[M2]گر شوند امروز راجع صاحب و اِبن العَمید
[B][M1]در جهان چون پایهٔ او را بلندی و شرف
[M2]می ندانم پایه‌ای جز بایهٔ عرش مجید
[B][M1]همت او در بزرگی در دوگیتی نَنْگرد
[M2]گر دو گیتی پیش چشم او بود بر من‌ یزید
[B][M1]ور ببخشد هر چه از دور فلک پیدا شود
[M2]همت عالیْش‌ْ گوید ای فلک هل مِن مزید
[B][M1]چون براند کلک فخر آرد به‌کلک او قَصَب
[M2]چون بگیرد تیغ فخر آرد به ‌تیغ او حدید
[B][M1]آمد اندر شأن‌کلک و تیغ اوگویی مگر
[M2]سورهٔ نون و القلم یا آیه بأساً شدید
[B][M1]عمر خلق از مَدِّکلک او همی یابد مدد
[M2]هرکه بیند مدّ کلکش عمر او گردد مدید
[B][M1]خاک پایش هست نافعتر ز باران و درخت
[M2]کایزد آن را گفت در قرآن لها طلع نضید
[B][M1]بدسِگال و نیکخواه او دو مسکن یافتند
[M2]آن یکی ‌بئر معطّل و آن دگر قصر مشید
[B][M1]از هنرمندان عصر او را کسی مانند نیست
[M2]زانکه هست او از هنرمندی به عصر اندر وحید
[B][M1]وز جوانمردی هِمال او نبیند چشم دهر
[M2]تخت او زیبد مراد و آسمان باید مرید
[B][M1]تاکه‌گردون پیر باشد بخت او باشد جوان
[M2]تاکهن باشد جهان اقبال او باشد جدید
[B][M1]شاکرند از همت او مادحان روزگار
[M2]نیست ممدوحی که دارد ماد‌حان را مستزید
[B][M1]گر بتابد دولت او بر دل مرد بخیل
[M2]ور برافتد سایهٔ او بر سر مرد بلید
[B][M1]آن بخیل اندر سخاوت حاتم و نُعمان شود
[M2]وین بلید اندر فصاحت‌ گردد ا‌عشی و لبید
[B][M1]گر بود باران مفید اندر بهاران‌کشت را
[M2]هست ‌کشت ملک را کلک تو چون باران مفید
[B][M1]ای موکد درکف احباب تو حبل‌ا‌لمتین
[M2]ای معطل در تن اعدای تو حبل‌الورید
[B][M1]تا دلیل قوت است و تا نشان قدرت است
[M2]یفعل الله مایشاء ‌یحکم الله ما یرید
[B][M1]بر زمین بادند امرت را طبایع چون خدم
[M2]بر فلک بادند حکمت ‌را کواکب چون عبید
[B][M1]بر تو فرخ باد روز عید از اقبال شاه
[M2]روزگارت باد سرتاسر همه چون ‌روز عید
[B][M1]خرم و شاد از تو در انشاء و استیفاء و عرض
[M2]روز و شب هم فخر ملک وهم نصیر و هم سدید
[A]
[B][M1]تا مبارک رایت شاه جهان آمد پدید
[M2]در خراسان نقش رَوضات الجَنان آمد پدید
[B][M1]پیر بود از برف و از سرما خراسان مدتی
[M2]شد جوان تا طلعت شاه جوان آمد پدید
[B][M1]بر زمین از ابر لؤلؤبار و بادِ مشک‌بیز
[M2]فرشهایی چون مُنَقّش پرنیان آمد پدید
[B][M1]تودهٔ کافور اگر پنهان شد اندر کوهسار
[M2]سوسن کافورگون در بوستان آمد پدید
[B][M1]دُرّ و مینا از نهال یاسمین آمد برون
[M2]لعل و بُسّد از درخت ارغوان آمد پدید
[B][M1]گلستان گر نیست چون ار تنگ مانی پس چرا
[M2]نقشهای مانوی در گلستان آمد پدید
[B][M1]این همه رنگ و نگار گونه‌گون در باغ و راغ
[M2]از نشاط رایت شاه جهان آمد پدید
[B][M1]شاه دریادل ملکشاه آن‌که از طبع و دلش
[M2]گوهر و فرهنگ را دریا و کان آمد پدید
[B][M1]خسروی‌ کز حلم‌ و طبع‌ و خشم و جودش در جهان
[M2]خاک و باد و آتش و آب روان آمد پدید
[B][M1]آن جهانداری که از اِنعام او در شرق و غرب
[M2]بندگان را تا قیامت نام و نان آمد پدید
[B][M1]پیش از آن کایزد بساط پادشاهی گسترید
[M2]نور او از گوهر آلب ارسلان آمد پدید
[B][M1]بر زمین و بر زمان تا عدل او گسترده گشت
[M2]امن و نعمت در زمین و در زمان آمد پدید
[B][M1]داد او بیداد پنهان‌ کرد در زیر زمین
[M2]داد پیغمبر نشان و آن نشان آمد پدید
[B][M1]گفت در عالم پدید آید شه صاحبقِران
[M2]اینک اکنون آن شه صاحبقران آمد پدید
[B][M1]تا پدید آید مبارک ذات او بر تخت ملک
[M2]آفریده صورتی از عقل و جان آمد پدید
[B][M1]تا پدید آید حُسام آبدار اندر کَفَش
[M2]در دهان دولت و نصرت زبان آمد پدید
[B][M1]آنچه پیدا گشت در تاریخ او پیداتر است
[M2]زانچه در تاریخهای باستان آمد پدید
[B][M1]ازکتاب فتح او در دست خلق روزگار
[M2]صد هزاران سرگذشت و داستان آمد پدید
[B][M1]رایت او ایدر است و از شرار تیغ او
[M2]خانیان را صاعقه در خانمان آمد پدید
[B][M1]تیغ او نیلوفرست و بر رخ اعدای ملک
[M2]از غم نیلوفر او زعفران آمد پدید
[B][M1]سروران کشور توران شدند آسیمه‌سر
[M2]تا شه‌کشوردِه‌ کشورسِتان آمد پدید
[B][M1]بدسگالان مضطرب گشتند چون کاه سبک
[M2]تا سپاه شاه چون‌ کوه گران آمد پدید
[B][M1]آسمان اکنون همی‌گوید که ای جیحون مجوش
[M2]زانکه جوش و جَیش بحر بی‌کران آمد پدید
[B][M1]روزگار اکنون همی‌گوید که ای روبه متاز
[M2]زانکه سَهم و هیبت شیر ژیان آمد پدید
[B][M1]ای شهنشاهی که سر و دولت و ملک تو را
[M2]بیخ و شاخ از باختر تا خاوران آمد پدید
[B][M1]کمترین سالار بنماید همی در لشکرت
[M2]آن هنر کز روستم در هفتخوان آمد پدید
[B][M1]کمترین مَنْجوق بنماید همی در موکبت
[M2]آن ظفرها کز درفش کاویان آمد پدید
[B][M1]درکف موسی اگر ثُعبان جنبان شد عصا
[M2]مر تو را ثُعبان پَرّان در کمان آمد پدید
[B][M1]ور سلیمان داشت باد نامُجَسَّم زیر تخت
[M2]مر تو را باد مُجَسَّم زیر ران آمد پدید
[B][M1]تا شعاع رایت تو بر نشابور اوفتاد
[M2]از پس جور و بلا عدل و امان آمد پدید
[B][M1]شهر خرم‌ گشت وز بهر نثار خدمتت
[M2]گل‌فشان و زرفشان و جان فشان آمد پدید
[B][M1]تا پدید آید بسی نَعت جوانی از بهار
[M2]همچنان چون وصف پیری از خزان آمد پدید
[B][M1]از جمالت باد دایم چشم ملت را بصر
[M2]کز جلالت جسم دولت را روان آمد پدید
[B][M1]شکر کن شاها که هرچ از ملک و دولت خواستی
[M2]از قضا و حکم‌ ایزد همچنان آمد پدید
[A]
[B][M1]گوهر سلجوق کز نور بخارا در رسید
[M2]هم به مشرق هم به مغرب نور از آن‌گوهر رسید
[B][M1]ابتدا از طغرل و جغری در آمد کار ملک
[M2]نام ایشان در جهانداری به هرکشور رسید
[B][M1]آنگهی بر تخت غم بنشست شاه الب ارسلان
[M2]جوش جیش او به قصر و خانه ی قیصر رسید
[B][M1]بعد ازو سلطان ملکشه در جهان شد پادشاه
[M2]وز فلک منشور عدل و استقامت در رسید
[B][M1]بعد از آن از برکیارق وز محمد مدتی
[M2]سقف ایوان شهنشاهی به‌کیوان در رسید
[B][M1]هم در آن مدت ز بهر راحت و امن جهان
[M2]نوبت شاهی به سلطان جهان سنجر رسید
[B][M1]خسروی زیبای تخت و افسر شاهنشهی
[M2]آن‌که شاهان را ازو هم تخت و هم افسر رسید
[B][M1]اندرین مدت که او شد پادشاه روزگار
[M2]هر زمان او را ز دولت مژدهٔ دیگر رسید
[B][M1]گه ز هفت اختر به هفت اقلیم سعد او رسید
[M2]گه ز هفت اقلیم فتح او به هفت اختر رسید
[B][M1]گه به ایران شد روان از شاه توران تحفه‌ها
[M2]گه به ‌درگاهش ز شاه هند حمل زر رسید
[B][M1]هرکجا فرمود لشکر را به‌درگاه آمدن
[M2]از همه درگاه سوی درگهش لشکر رسید
[B][M1]بر در ا‌غزنی‌ا چو کوس رزم را آواز داد
[M2]نعرهٔ‌کوس از در ا‌غزنی‌ا به‌کالَنجر رسید
[B][M1]در صف هیجا به‌جان دشمنان جنگجوی
[M2]از حُسام آب‌ رنگ او تَفِ آذر رسید
[B][M1]وز تف آذر دل و چشم و سر بدخواه را
[M2]بهره هر ساعت شرار و دود و خاکستر رسید
[B][M1]هر مبارز کاو به زخم تیغ هندی فخر کرد
[M2]بدسگالان را ز تیغش زخم بر مِغفَر رسید
[B][M1]شاه سنجر تیغ هندی چون برآهِخت از نیام
[M2]کرد مِغفَر پاره و زخمش به فرق سر رسید
[B][M1]داد حیدر اهل خیبر را به خنجرگوشمال
[M2]چون قضای ایزدی در قلعهٔ خیبر رسید
[B][M1]دستبردی بود گفتی از نبرد سنجری
[M2]گوشمالی کان به اهل خیبر از حیدر رسید
[B][M1]خسروا چون خلق تو مانند عنبر بوی داد
[M2]تا به برج‌ گاو و ماهی بوی آن عنبر رسید
[B][M1]کشتی آشوب را چون‌گشت لنگرحلم تو
[M2]تا به پشت‌ گاو و ماهی حلم آن لنگر رسید
[B][M1]ملک اسکندر همی دانی‌ که از بهر چرا
[M2]از زمین باختر تا دامن خاور رسید
[B][M1]زانکه دولتها چو قسمت کرد ایزد در ازل
[M2]صد یکی از دولت تو قِسم اسکندر رسید
[B][M1]هرکه ازکین تو برزد یک ره از حنجر نفس
[M2]آخر از کین تو سوی حنجرش خنجر رسید
[B][M1]هست معروف این مثل‌ گرچه دراز آید رسن
[M2]آخرالامر آن رسن را سر سوی چنبر رسید
[B][M1]از شراب جود تو هرکس که یک شربت بخورد
[M2]اندرین ‌گیتی به آب چشمهٔ‌ کوثر رسید
[B][M1]از مدیح تو به مغز و کام مداحان تو
[M2]بوی مشک خالص و شیرینی شکّر رسید
[B][M1]سوی مداحان تو هنگام انشای مدیح
[M2]راست گویی کاروان تبّت و عسکر رسید
[B][M1]تا به‌ درگاه تو آمد از عرب شاه عرب
[M2]رایت اقبال او برگنبد اخضر رسید
[B][M1]خدمت تو هست حق و سیف دولت حقورست
[M2]شکر یزدان راکه اکنون حق سوی حقور رسید
[B][M1]شاد باش و شاد خور شاها که اندر باغ و راغ
[M2]موسم شاه سپرغم‌، وقت نیلوفر رسید
[B][M1]یاسمین و لاله و گل را کنون نوبت‌گذشت
[M2]نوبت شمشاد و مرزنگوش و سیسنبر رسید
[B][M1]بزم رامش را بساطی نو بگستر بر زمین
[M2]کز بساطت بر فلک آواز رامشگر رسید
[B][M1]تاگه محشر بمان در شادی و نیک‌اختری
[M2]کز نبرد تو به اعدا هیبت محشر رسید
[A]
[B][M1]شاه سنجر چون ز میدان جانب ایوان رسید
[M2]از زمین بانگ بشارت تا بر کیوان رسید
[B][M1]تا به ‌کیوان گر بشارتها رسد نبود عجب
[M2]زانکه منصور و مظفر شاه از میدان رسید
[B][M1]موسم جنگ و غُو شیپور و رنج تن گذشت
[M2]گاه چنگ و نغمهٔ تنبور و عیش جان رسید
[B][M1]هان کمند ازکف بیفکن ای خدیو شیرگیر
[M2]زانکه هنگام‌گرفتن طرهٔ جانان رسید
[B][M1]بزم را فرما کنند آماده سامان طرب
[M2]زانکه از سعی تو کار رزم بر سامان رسید
[B][M1]می نیاید از زبانم تا که در هنگام جنگ
[M2]برعدو ازتیغ خونریز تو گویم آن رسید
[B][M1]دشمن روباه‌ دل میخواست ناگاهان گریز
[M2]شیر را چون دید با شمشیر خون‌افشان رسید
[B][M1]دل‌همی‌گفتش تورا خودی‌است چون‌سندان به سر
[M2]عقل‌گفتش تیغ شاه آن آفت سندان رسید
[B][M1]تیغ تو همچون هلال اما میانش همچو بدر
[M2]زو موالی را فزونی خصم را نقصان رسید
[B][M1]تا برون ناورده بودی تیغ خونریز از نیام
[M2]گرد سم اسب تو تا گنبد گردان رسید
[B][M1]چون به دستت قبضهٔ شمشیرگردید آشنا
[M2]اززمین بر چرخ عکس لالهٔ نُعمان رسید
[B][M1]جنگیانت‌ کوه را تومار کردندی اگر
[M2]ترک‌کوشش را نه بر ایشان زتو فرمان رسید
[B][M1]گل دمیدن برگرفت از پیکر بدخواه تو
[M2]چون به تن او را زشستت غنچهٔ پیکان رسید
[B][M1]پادشاها این چنین فتح نمایان مر تورا
[M2]از فر بخت بلند و نصرت یزدان رسید
[B][M1]چیست جز از خواهش یزدان و از بخت بلند
[M2]اینکه نصرت مر تو را و خصم را خِذلان رسید
[B][M1]چون عدو را در نظر دادن قوام کفر بود
[M2]بر سپاهش این شکست از قوت ایمان رسید
[B][M1]چون تورا مقصود تنظیم طریق عدل بود
[M2]جانبت این موهبت از ایزد سبحان رسید
[B][M1]مشرق و مغرب مسخر گشت از این فتح نو
[M2]فتحنامهٔ تو ز ایران تا حد توران رسید
[B][M1]خسروا گیتی خداوندا مرا در خدمت است
[M2]آنچه از فیض رسول پاک بر حسّان رسید
[B][M1]هرزمان‌کایم به درگاه تو آید آن دمم
[M2]یاد کاندر طور سینا موسی عمران رسید
[B][M1]جود تو در حق من از کیل و از میزان‌گذشت
[M2]شعر من در مدح تو بر دفتر و دیوان رسید
[B][M1]برمن‌ آنچ از تو رسید از انعم و آلا کجا
[M2]صد یکش بر رودکی از دودهٔ سامان رسید
[B][M1]شکر احسان تو چون‌گویم که بر من هر نفس
[M2]از تو بیش از شکر دنیا نعمت و احسان رسید
[B][M1]تا ابد شاها بپای و بنده اندر خدمتت
[M2]هر زمان‌ گویم تو را فتحی چنین چونان رسید
[B][M1]گاه‌ گویم چاکرت اینک فلان لشکر شکست
[M2]گاه‌ گویم بنده‌ات اینک فلان سلطان رسید
[B][M1]شاد باش و شاه باش و زیب تخت وگاه باش
[M2]شو فزون چندانکه بدخواه تو را نقصان رسید
[B][M1]باد جاویدان بقایت ای که بر درگاه تو
[M2]هرکه پا بنهاد بر اقبال جاویدان رسید
[A]
[B][M1]بنازد جان اسکندر به سلطان جهان سنجر
[M2]که سلطان جهان سنجر شرف دارد بر اسکندر
[B][M1]به عمر خویش در عالم نکرد اسکندر رومی
[M2]چنین فتحی که‌ کرد امسال سلطان جهان سنجر
[B][M1]معزالدین والدنیا خداوند خداوندان
[M2]شهنشاه مبارک رای ملک آرای دین‌پرور
[B][M1]جهانداری که در لشکر هزاران پهلوان‌ دارد
[M2]به رزم اندر سکندر دل به بزم اندر فریدون فر
[B][M1]بدو چیزش همی امسال دولت تهنیت‌ گوید
[M2]که هر دو در صفت هستند زیباتر ز یکدیگر
[B][M1]یکی آن است کاو بستد به غزنین تخت سلطانان
[M2]دگر آن است‌ کاو بر تخت سلطانی نشست ایدر
[B][M1]ز مردی آنچه کرد امسال در غزنین و در کابل
[M2]نکرد اندر عجم رستم نکرد اندر عرب حیدر
[B][M1]هزیمت‌کرد شاهی را بهم بر زد سپاهی را
[M2]که حاکی بود از آن‌گیتی زکاخ ایرج و نوذر
[B][M1]سپاهی با شگفتیها و دستانهای گوناگون
[M2]ز نستوهی فزون از حد ز انبوهی فزون از مر
[B][M1]در او گرگان با دندان و دندانشان همه زوبین
[M2]در او شیران با چنگال و چنگال همه خنجر
[B][M1]همه همزاد اسب و زین همه همراز رزم و کین
[M2]همه آشوب ملک و دین همه بنیاد شور و شر
[B][M1]همه چون پشته‌ شد صحرا زبس‌ گردان شیر اوژن
[M2]همه چون‌ کوه شد هامون ز بس پیلان‌ کُه پیکر
[B][M1]دلیر و تند گُردانی به صورت تیره و ناخوش
[M2]دمان و مست پیلانی به هیکل هایل و مُنکَر
[B][M1]یکی چون موج دریا بود و بر بالای او کشتی
[M2]وزان‌ کشتی همه دیوان رنگ آمیز مکر آور
[B][M1]یکی چون منجنیقی بود چوب او همه آهن
[M2]به جای سنگ او پران همه مرغان اندک پر
[B][M1]یکی چون طور سینا بود از او آویخته ثُعبان
[M2]درخشنده ز پشت او کف موسی پیغمبر
[B][M1]غبار اندر هوا چون ابر ویران تیر چون باران
[M2]درخشان تیغ چون برق و خروشان کوس چون تندر
[B][M1]به پشت ژنده پیلان بر نشسته ناوک اندازان
[M2]چو عفریتان آتش بار بر تلهای خاکستر
[B][M1]گهی روی زمین چون‌ گنبد خَضرا شد از آهن
[M2]گهی از گرد چون روی زمین شد گنبد ا‌َخضر
[B][M1]تو گفتی چرخ زیر آمد زمین از بر شد آن ساعت
[M2]اگرچه در همه وقتی زمین زیرست و چرخ از بر
[B][M1]کشیده خسرو عالم علم بر عالم کبری
[M2]که یارش سعد اکبر بود و پشتش خالق اکبر
[B][M1]امیران سپاه او عدو بندان خصم افکن
[M2]کمین سازان تیرانداز خفتان پوش جوشن در
[B][M1]هلاک محض خصمان را چو قوم نوح را طوفان
[M2]بلای صرف اعدا را چو قوم عاد را صرصر
[B][M1]به ناچخ بدسِگالان را کتف بشکسته و گردن
[M2]به خنجر ژنده پیلان را شکم بدریده و حنجر
[B][M1]به زخم تیرشان بر تن همی چون دام شد جوشن
[M2]به زخم‌ گرزشان در سر همی چون جام شد مغفر
[B][M1]ز تیغ تیزشان پیلان زده در خون قوایم را
[M2]چو طارمهای نیل اندود در بیجاده گون عرعر
[B][M1]میان بسته به جنگ و کین دو لشکر بر در غزنین
[M2]از آن سو لشکر صفدار ازین سو لشکر صفدر
[B][M1]ز بخت آمد به یک ساعت ز چرخ آمد به یک لحظه
[M2]غنیمت بهر این لشکر هزیمت قِسم آن لشکر
[B][M1]به اندک مدتی بردند زین جانب وزان جانب
[M2]غنیمت‌ تا به قسطنطین هزیمت‌ تا به‌ کالَنجَر
[B][M1]شه غزنین‌ گریزان شد مصافش برگ ریزان شد
[M2]عدو افتان و خیزان‌شد به دشت و وادی و کُه در
[B][M1]ز بیم جان چنان جنبان شده دل در بر خصمان
[M2]که در دریا به‌ گاه موج‌ کشتیهای بی‌لنگر
[B][M1]همه زابلستان ناله همه هندوستان شیون
[M2]خروشان باب بر دختر غریوان بر پسر مادر
[B][M1]ز خسته‌ کوه و صحرا را کنار آکنده و دامن
[M2]زکشته‌ گرگ وکرکس را شکم پرگشته و ژاغر
[B][M1]چه برپشته چه بر هامون هزاران کشته افکنده
[M2]ز خون‌کشتگان رسته‌به دی مه لالهٔ احمر
[B][M1]چو شد عاجز سپاه‌ خصم چون‌ کبکان و نخجیران
[M2]چو شد قادر سپاه شاه چون شاهین و شیر نر
[B][M1]همه پیرامن غزنین به یک ره بر هم افتاده
[M2]هر آن هندو کجا بودند در قنّوج و تانیسر
[B][M1]به شکل دَبّهٔ قیر و به‌سان خیک پر قطران
[M2]همه زابل سر بی‌تن همه‌کابل تن بی‌سر
[B][M1]چو شد در آتش پیکار خون‌آلوده خنجرها
[M2]توگفتی ارغوان روید همی از برگ نیلوفر
[B][M1]شه عالم درست و شاد از آتش برون آمد
[M2]چنان‌کز آتش نمرود ابراهیم بن آزر
[B][M1]چهارم بطن داودی ز پنجم بطن محمودی
[M2]ولایت بستد و بگرفت‌ گنج و ملک او یکسر
[B][M1]به دیگر پادشاه داد آنچه از یک پادشا بستد
[M2]چنین باشند شاهان جهانگیر سخاگستر
[B][M1]دی و بهمن ز سرما بقعهٔ غزنین چنان باشد
[M2]که‌ گردد باد چون سوهان و گردد آب چون مرمر
[B][M1]هوا از ابر چون رایات عباسی سیه باشد
[M2]بود چون رایت مصری سپید از برف‌ کوه و در
[B][M1]به اقبال شه عالم دو معنی را در آن بقعه
[M2]دی و بهمن به خوشی بود همچون مهر و شهریور
[B][M1]یکی تا شاه و لشکر را ز سرما رنج کم باشد
[M2]به دشت از برف و از باران نگردد رختهاشان تر
[B][M1]دگر تا اهل غزنین را ز شومی و جفاکاری
[M2]بود پالیزها بی بار و باشد کشتها بی بر
[B][M1]کجا لشکر کشد خسرو به ماه آذر و آبان
[M2]چو فروردین شود آبان و چون نیسان شود آذر
[B][M1]اگر خواهد به خشم و کینه از آب آتش افروزد
[M2]وگر خواهد به عفو و مهر آب انگیزد از آذر
[B][M1]ایا شاهی که همچون بندگان از مهر و از خدمت
[M2]سراندر چنبر فرمانت دارد چرخ چون چنبر
[B][M1]همه ناموس غزنین را به‌ یک آهنگ بشکستی
[M2]شجاعت را میان بستی و نصرت را گشودی در
[B][M1]شهی کاو با رسولان تو بیعت کرد در غزنین
[M2]که با پیلان به درگاهت فرستد خدمتی درخور
[B][M1]همه دستانگری بود آن چو بیدا گشت راز او
[M2]خرد همداستان نبود چو باشد شاه دستان‌گر
[B][M1]چو قادر بود در نیکی نبایستی بدی کردن
[M2]ز بدبختی اگر بدکرد برد از تیغ تو کیفر
[B][M1]به دست خسرو دیگر سپردی‌گاه و تخت او
[M2]سپردی بارگاه او به پای بنده و چاکر
[B][M1]صد و سی ساله ملک و خانهٔ محمود بگرفتی
[M2]به‌ نصرت‌ کردن یزدان به یاری دادن اختر
[B][M1]چوگشتی چیره بر غزنین‌ گشادی قلعه‌هایی را
[M2]همه‌ پر جامهٔ‌ دیبا همه پر گوهر و پر زر
[B][M1]نهادند ای عجب محمود و فرزندان او گویی
[M2]ز بهر تو صد و سی سال زرّ و جامه‌ و گوهر
[B][M1]برون زین هر سه حاصل شد تورا بسیار نعمتها
[M2]که نشناسد قیاس و حد او جز ایزد داور
[B][M1]چه‌ زرینه چه‌ سیمینه چه‌ عطر و چه بلورینه
[M2]چه زین افزار و فرش و پیل و اسب و اشتر و استر
[B][M1]چو اندر مرو با بهرام شه پیمان چنان‌ کردی
[M2]که بنشانیش در غزنین به‌ تخت پادشاهی بر
[B][M1]موافق شد تو را توفیق تا پیمان بسر بردی
[M2]به تخت پادشاهی بر نهادی بر سرش افسر
[B][M1]زه ‌ای‌سلطان‌ نشان سلطان که اندر مشرق و مغرب
[M2]چو تو سلطان نشان سلطان نخواهد بود تا محشر
[B][M1]ملک‌سلطان و شاه آلب‌ارسلان و جغری و طغرل
[M2]اگر قادر نگشتند از قضا بر فتح آن‌ کشور
[B][M1]به فرهنگ و به هنگ تو دگر ساله چنان‌ گردد
[M2]که فراشت بود فغفور و دربانت بود قیصر
[B][M1]ز شهر قیروان ملک تو باشد تا حد ماچین
[M2]ز مرز باخترعدل تو باشد تا حد خاور
[B][M1]وزیر تو همایون است بر تو گاه سلطانی
[M2]نباشد هیچ سلطانرا وزیری زین همایون‌تر
[B][M1]ز بهر حَلّ و عَقد ملک یزدان کرد جاویدان
[M2]قضا در تیغ‌ تو مدغم قدر در کلک او مضمر
[B][M1]خداوندا جهاندارا ز فتح توست و مدح تو
[M2]ضمیر بنده پرگوهر زبان بنده برشکر
[B][M1]به شعر فتح غزنین بنده شایدگر سرافرازد
[M2]که شعر فتح غزنین را همی شاهان‌کنند ازبر
[B][M1]بود بی‌شک سزاوار چنان فتحی چنین شعری
[M2]که بر خوانند و بپسندند و بنویسند در دفتر
[B][M1]همیشه تا بود در رزم کوس و لشکر ورایت
[M2]همیشه تا بود در بزم رود و باده و ساغر
[B][M1]ز رزمت باد بر گردون رسیده نعرهٔ گُردان
[M2]ز بزمت باد برکیوان شده آواز خنیاگر
[B][M1]چو در مشرق به نامت خطبه و سکه مزین شد
[M2]مزین باد در مغرب ز نامت خطبه و منبر
[B][M1]تو هفت اقلیم را سلطان و هفت اختر تو را گفته
[M2]مبارک باد سلطانی به‌سلطان معظم بر
[A]
[B][M1]ای به سلطانی نشسته با فتوح و با ظفر
[M2]ملک و گنج پنج سلطان بستده در یک سفر
[B][M1]در ظفر برهان امیرالمؤمنین چون جد خویش
[M2]در شهنشاهی معز دین و دنیا چون پدر
[B][M1]سنجرت نام است و پیش نام تو چون بندگان
[M2]خسروان و تاجداران بر زمین دارند سر
[B][M1]روز کین و رزم در پیکار کردن چون علی
[M2]روز دین و داد در انصاف دادن چون عمر
[B][M1]هر کجا برخاست‌ گرد موکبت در شرق و غرب
[M2]هرکجا بگذشت باد دولتت بر بحر و بر
[B][M1]هیچ موری بر زمین بی‌مدح تو ننهاد پای
[M2]هیچ مرغی در هوا بی شکر تو نگشاد پر
[B][M1]گاه روی از جانب مشرق سوی مغرب نهی
[M2]گاه از خاورکنی آهنگ سوی باختر
[B][M1]تو جهان را همچو خورشید و قمر بایسته‌ای
[M2]همچنین باشد همیشه سیر خورسید و قمر
[B][M1]دستبرد و زور تو منسوخ‌ کرد اندر جهان
[M2]دستبرد رستم دستان و زور زال زر
[B][M1]تاج شاهی برگرفتی از سر خصمان خویش
[M2]چون برای فتح غزنین برمیان بستی‌کمر
[B][M1]گرچه رزمش با خطر بود و مصافش سهمگین
[M2]پیش چشم تو نبود آن‌ را به‌ یک ذره خطر
[B][M1]آن‌که او زیر و زبر نشناخت ‌کار خویش را
[M2]روز پیکار تو شد کارش همه زیر و زبر
[B][M1]خوار بودند آن همه‌ گردان با پرخاش و جنگ
[M2]خرد بودند آن همه پیلان با آشوب و شر
[B][M1]خصم سرگردان تو هرچند گرد آورده بود
[M2]هندوان حیله ساز و جاودان چاره‌گر
[B][M1]حیله‌هاشان‌ کرد تیغ تو به یک لحظه هبا
[M2]چاره‌هاشان کرد تیر تو به یک ساعت هدر
[B][M1]کرد گرز لشکر تو کوفته یال یلان
[M2]چون سرین و پشت‌گوران پنجه ی شیران نر
[B][M1]خَست شمشیر سواران تو پیلان را شکم
[M2]بست پیکان غلامان تو شیران را زفر
[B][M1]دل گواهی داد گفتی هر زمان اندر برت
[M2]کاندر آن ساعت تو خواهی یافت بر دشمن ظفر
[B][M1]دشمنت ‌گر خویشتن را قاهر و غالب شمرد
[M2]گشت مقهور قضا وگشت مغلوب قدر
[B][M1]روز چون‌ شب شد بر او از آیت شبرنگ ‌تو
[M2]آن شبی‌کاو را نخواهد بود تا محشر سحر
[B][M1]ملک او بردی و کردی دیگری را ملک دار
[M2]تاج او بردی وکردی دیگری را تاجور
[B][M1]نعمت محمود و فرزندان او در قلعه‌ها
[M2]ایدر آوردی به پشت اشتر و پشت ستر
[B][M1]رنج بردند آن جهانداران و گنج انباشتند
[M2]در جهانداری تورا بی‌رنج‌گنج آمد به بر
[B][M1]ای عجب در ملک غزنین از صد و سی سال باز
[M2]آن جهانداران تورا بودندگویی کارگر
[B][M1]هست کار تو برون از خاطرگردون شناس
[M2]هست فتح‌ تو فزون از فکرت اختر شمر
[B][M1]دست دست آن بود کز جاه تو یابد مدد
[M2]کار کار آن بود کز رای تو یابد نظر
[B][M1]در صف صفین و خندق حیدری باید حُسام
[M2]بر در غزنین و کابل سنجری باید هنر
[B][M1]آن‌که در طاعت ز مهرت مهر دارد بر جبین
[M2]وان ‌که در عصیان ز کینت داغ دارد بر جگر
[B][M1]هر زمان تقدیر یزدان‌ گوید آن را الامان
[M2]هر نفس گردون گردان گوید این را الحذر
[B][M1]آن‌که او را زاتش رزم تو شد دل سوخته
[M2]چون کند پرواز گرد شعله و گرد شرر
[B][M1]وان‌که شد یکباره زهرآلود از سوراخ مار
[M2]بار دیگر گرد آن سوراخ چون سازد گذر
[B][M1]غافلان را هست گویی چشم از این آثارکور
[M2]جاهلان را هست‌ گویی ‌گوش از این اخبار کر
[B][M1]بر تواریخ و سیر تفضیل دارد فتح تو
[M2]زانکه فتح توست عنوان تواریخ و سیر
[B][M1]سایهٔ یزدانی و در سایهٔ عدل تواند
[M2]خلق عالم یک به یک، اولاد آدم سر به سر
[B][M1]میر سنقر بک ‌که در لشکر سپهسالار توست
[M2]ساخت اندر دولت تو جشن تطهیر پسر
[B][M1]از پی‌آن تا در اقبال بگشاید براو
[M2]بست خدمت را میان و بزم را بگشاد در
[B][M1]جان همی خواهدکه آرد پیش تخت تو نثار
[M2]بنده را گاه نثار از جان چه باشد بیشتر
[B][M1]طغایرک پسر الیزن که در دو جهان
[M2]پدر ستوده بود با چنان ستوده پسر
[B][M1]مظفری که سخنهای او بشارت داد
[M2]دو پادشاه جهان بخش را به‌ فتح و ظفر
[B][M1]یکی است مایهٔ شاهی و خسروی محمود
[M2]یکی است قبلهٔ شاهان و خسروان سنجر
[B][M1]یکی ز مهر به جای برادرش دارد
[M2]یکی ز قدر و شرف داردش به جای پدر
[B][M1]از آنکه خاک و حَجَر همچو حِلم اوست‌ گران
[M2]محل زرّ و گهر شد دهان خاک و حجر
[B][M1]اگر نبودی تعظیم حِلم او نشدی
[M2]دهان خاک و حَجَر جایگاه زرّ وگهر
[B][M1]ایا به بزم‌ کریمی ممیّز و مُعطی
[M2]و یا به رزم دلیری مبارز و صفدر
[B][M1]کجا نشاط کنی همنشین توست قضا
[M2]کجا نبرد کنی رهنمای توست قدر
[B][M1]به تیغ بر تن مردان جو بگسلی جوشن
[M2]به‌ گرز بر سرگردان چو بشکنی مغفر
[B][M1]تو را درود فرستند و آفرین گویند
[M2]روان سام نریمان و جان رستم زر
[B][M1]مگر سِنان تو مفتاح فتح شد که بدو
[M2]فتوح را به ‌همه رزمهای گشادی در
[B][M1]ز کرد و ترک و عرب هر کجا به رزمگهی
[M2]شدند خصمان چون جاودان افسونگر
[B][M1]به فعل نیزهٔ تو چون عصای موسی شد
[M2]که ‌کرد جادویی جاودان هبا و هدر
[B][M1]کجا حُسام کبود تو روی شست به خون
[M2]برست لاله تو گفتی ز برگ نیلوفر
[B][M1]که دید هرگز نیلوفری که در صف جنگ
[M2]به چنگ شیر جهانگیر لاله آرد بر
[B][M1]حکایت و سَمَر از رفتگان فراوان است
[M2]شجاعت تو فزون از حکایت است و سَمَر
[B][M1]اگر به صد هنر آن قوم را تفاخر بود
[M2]تو را سزاست تفاخر به صد هزار هنر
[B][M1]نخاست بعد رسول و خلیفه و سلطان
[M2]ز نسل بُوا‌لبَشر اندر زمانه چون تو بشر
[B][M1]عطای تو نشود منقطع‌ که زایر تو
[M2]چو یک عطا بستاند دهی عطای دگر
[B][M1]به آب و آذر اگر در شود موافق تو
[M2]به دولت تو نترسد ز آب و از آذر
[B][M1]ز بهر آنکه بدو فرّ دولت تو دهد
[M2]دل‌ کلیم و یقین خلیل بن‌ آزر
[B][M1]چو آمدی تو ز نزدیک پادشاه عراق
[M2]به فال نیک به درگاه شاه شیر شکر
[B][M1]محل و جاه تو را پیش شاه هفت اقلیم
[M2]چهار طبع مسخر شدند و هفت اختر
[B][M1]ز عمّ خویش چو محمود عهد یافته بود
[M2]ز بهر عهد فرستاد مر تو را ایدر
[B][M1]کفایت تو ز مقصود مژده داد چنانک
[M2]ز صبح مژده دهد در جهان نسیم سحر
[B][M1]گر از حضر به سفر بر مراد روی نهی
[M2]وگر نشاط کنی رفتن از سفر به حضر
[B][M1]ز بس سعادت کاندر خجسته طالع توست
[M2]به فال سعد کند حکم تو ستاره شمر
[B][M1]ز سعد چون همه وقتی تو را مساعدت است
[M2]تو را سفر ز حضر بِه بود حضر ز سفر
[B][M1]بلند بختا سعد فلک به طالع من
[M2]نظرکند چو کنم من به طلعت تو نظر
[B][M1]ای معز دین و دنیا ای عطای تو بزرگ
[M2]از عطای تو معزی شد عزیز و نامور
[B][M1]هم توانگر شد به لولو، هم توانگر شد به لعل
[M2]هم توانگر شد به دیبا، هم توانگر شد به ‌زر
[B][M1]پرگهر کردی دهانش را به دست خویشتن
[M2]چون به مدح خویشتن دیدی دهانش پرشکر
[B][M1]با زبانی پر شکر آمد به عالی مجلست
[M2]بازگشت از مجلس تو با دهانی پرگهر
[B][M1]با گهر بخشیدی او را بدره‌های زر سرخ
[M2]تخته‌های جامهٔ بغداد و روم و شوشتر
[B][M1]او به ‌دانش شکر این بخشش نیارد کرد زانک
[M2]بخشش تو کامل است و دانش او مختصر
[B][M1]از فروغ ماه و خور باید هزاران سالها
[M2]تا یکی‌ گوهر به‌ کان اندر پدید آرد مگر
[B][M1]صدگهر در یک زمان آید ز جود تو پدید
[M2]جود تو تفضیل دارد بر فروغ ماه و خور
[B][M1]تا سخن دایم بود بادی تو پیوند سخن
[M2]تا اثر باقی بود بادی تو بر جای اثر
[B][M1]باد روحانیت نفس و باد نورانیت دل
[M2]باد سلطانیت ارج و باد یزدانیت فر
[B][M1]هرکجا منزل‌ کنی تایید بادت رهنما
[M2]هرکجا لشکرکشی اقبال بادت راهبر
[A]
[B][M1]اگر ندیدی در مشک تابدار قمر
[M2]و گر ندیدی در لعل آبدار شکر
[B][M1]چو آن نگار پدید آید از میان سپاه
[M2]به زلف و روی و لب لعل آن نگارنگر
[B][M1]از آنکه در لب و در زلف و روی اوست به هم
[M2]حلاوت شکر و بوی مشک و نور قمر
[B][M1]به زیر آن شکرش رشته‌های مروارید
[M2]به‌گرد آن قمرش دسته‌های سیسنبر
[B][M1]اگر به شقهٔ زرّش مغرّق است کلاه
[M2]وگر به کوکب سیمش مزین است کمر
[B][M1]زاشک من‌کمرش را سزاست کوکب سیم
[M2]ز چشم من‌ کُلهش را سزاست شقهٔ زر
[B][M1]شگفت ماند هرکس که اندرو نگرد
[M2]به حسن حور بهشت است آن نگار مگر
[B][M1]بهشتیی که بناگوش او چو مرغ بهشت
[M2]ز سیم دارد بال و زمشک دارد پر
[B][M1]قدش چو سرو و رخش چون ستارهٔ سحرست
[M2]خطش به‌گرد ستاره است چون بنفشهٔ تر
[B][M1]اگرچه نادره باشد ستاره بر سر سرو
[M2]بود بنفشهٔ تر بر ستاره نادر تر
[B][M1]ایا بتی که دلم ساکن است زلف تو را
[M2]چه ساکن است‌ که او را ز مسکن است خطر
[B][M1]دل مرا سر زلف تو داده گیر به‌باد
[M2]از آن ‌که فتنه و آشوب دارد اندر سر
[B][M1]محال باشد پیش تو توبه‌کردن من
[M2]که توبه را نبود نزد تو محل و خطر
[B][M1]هزار توبه به یک غمزه بشکنی تو چنانک
[M2]به یک خدنگ نصیرالانام صد لشکر
[B][M1]ستوده غرس خلافت یگانه تاج ملوک
[M2]سپاهدار عجم فخر دین پیغمبر
[B][M1]ز دیرباز دل من در آرزوی تو بود
[M2]چو کِشتِ تشنه ‌که باشد در آرزوی مَطر
[B][M1]دل مرا چه نشاط است بیش از آن‌ کامروز
[M2]که پیش از آنکه مرا سوی بلخ بود گذر
[B][M1]به طلعت تو بیفروختم رخ دولت
[M2]ز مدحت تو بیاراستم سرِ دفتر
[B][M1]اگر به خدمت سلطان نبودمی مشغول
[M2]ره عراق بپیمودی به تارک سر
[B][M1]ز در مدح تو عقد مدیح پیوستم
[M2]که در زمانه بود پایدار تا محشر
[B][M1]همیشه تا که صور زنده باشد از ارواح
[M2]به صنع و قدرت و تایید خالق اکبر
[B][M1]ز بهر خدمت تو تا گه دمیدن صور
[M2]مباد منقطع ارواح بندگان ز صور
[B][M1]به شرق باد ز اقبال و دولت تو نشان
[M2]به غرب باد ز تأیید و نصرت تو خبر
[B][M1]جدا مباد دو دستت ز پنج چیز مدام
[M2]ز دفتر و قلم و جام و نیزه و خنجر
[B][M1]وگر رسی به خراسان وگر شوی به عراق
[M2]تو را قبول ز دو خسرو رهی پرور 
[A]
[B][M1]قمر شد با سر زلفش مقامر
[M2]دل من برده شد کاری است نادر
[B][M1]دلم باید جهاز اندر میانه
[M2]چو زلفش با قمر باشد مقامر
[B][M1]مجاهز بود و حاصل خود نیامد
[M2]مرا خَصلی‌ از آن خصمان جائر
[B][M1]مرا با ماه و شب کار اوفتادست
[M2]که گردون هر دو را دارد مسافر
[B][M1]از آن مه نیست با من نور حاصل
[M2]وزان شب نیست با من خواب حاضر
[B][M1]مهی همسایهٔ یاقوت رخشان
[M2]شبی مانندهٔ هاروت ساحر
[B][M1]در آن ماروت پیوسته سلاسل
[M2]در آن یاقوت دو رسته جواهر
[B][M1]دلم در سلسله چون جسم جرجیس
[M2]تنم در ناله چون ایوب صابر
[B][M1]ز ماه و شب چرا انصاف جویم
[M2]که روز آن هر دو را آرد به آخر
[B][M1]چو روز پیری از بالا برآید
[M2]نه شب ماند نه نور ماه زاهر
[B][M1]چو نور او پدید آید ز باطن
[M2]یکی ذره نماند نور ظاهر
[B][M1]مه و شب را کنون بازار تیزست
[M2]که هر یک را جوانی هست زایر
[B][M1]تو را عیش جوانی خوشتر آید
[M2]مرا مدح خداوند مفاخر
[B][M1]ضیاء‌الملک خورشید امیران
[M2]ابو یعقوب یوسف ابن باجر
[B][M1]مگر بر ایزد و سلطان و دستور
[M2]دگر بر هرکه خواهد هست قادر
[B][M1]به دولت همچو نسل خویش باقی
[M2]به خاطر همچو اصل خویش طاهر
[B][M1]نباشد بیش‌تر زین هیج دولت
[M2]نباشد پاکتر زین هیج خاطر
[B][M1]ز حد وهم بیرون شد صفاتش
[M2]وز این معنی عبارات است قاصر
[B][M1]مگر بر غیب کلّی مطلع شد
[M2]که ناگفته همی داند ضمایر
[B][M1]نبینم همتش را هیچ ثانی
[M2]که تاسع چرخ را گشته است عاشر
[B][M1]همه رسم اوایل ‌گشت مَدروس
[M2]چو پیدا شد رسومش در اواخر
[B][M1]ز جود او وسایط در قلاید
[M2]ز رزم او مشاعل در مشاعر
[B][M1]به‌جای علم دین اخبار و عالم
[M2]همی مدحش نویسند از محابر
[B][M1]چنان چون نازد از ارواح ابدان
[M2]ز مدح او همی نازد دفاتر
[B][M1]مساعد زان بود با او سعادت
[M2]که او باشد معاشر با معاشر
[B][M1]سرافراز و سپهدار از پی آنک
[M2]بود هر دو ستایش را منابر
[B][M1]نیابد کس چنان یاری مساعد
[M2]نبیند کس چنو پیری مسامر
[B][M1]هر آن‌ کز کینش اندیشید یکبار
[M2]به دنیی و به عقبی هست خاسر
[B][M1]به عقبی در محل او سعیرست
[M2]به دنیا در مقام او مقابر
[B][M1]چنان چون مرکز آتش اثیرست
[M2]شدست اثار او قطب مآثر
[B][M1]به روز رزم چون شیر ژیان است
[M2]به روز بزم همچون بحر زاخر
[B][M1]چو او گوید به جنگ الله اکبر
[M2]گریزند از نهیب او اکابر
[B][M1]چو پیکان را بمالد روز پیکار
[M2]بود پیکان آتش را مهاجر
[B][M1]چو شمشیرش تماشا کرد خواهد
[M2]بود بستان شمشیرش حناجر
[B][M1]چو تیر او شود طایر ز دستش
[M2]پناه تیر گردد نَشر طایر
[B][M1]چو پیدا شد کمند شست بازش
[M2]به جَدی اندر شود مرّیخ ساتر
[B][M1]ایا در دولت سلطان مبارز
[M2]و یا در حجتِ یزدان مناظر
[B][M1]دو حجت داری ای میر هنرمند
[M2]مصون و بی‌زیان از قهرِ قاهر
[B][M1]چو میران جهان را بر شمارند
[M2]به قدر اندر تو را باشد خناصر
[B][M1]تو دریایی و دریاهای گیتی
[M2]به‌ جنب جود تو همچون جزایر
[B][M1]بصیر اندر بصیر آن سیرت توست
[M2]که خواند دولتش هذا بصایر
[B][M1]شریعتها به تو گشته است روشن
[M2]مگر هستی شرایع را شعایر
[B][M1]روان شد نام تو درکل عالم
[M2]صلات تو چو نام توست سایر
[B][M1]امیرا مهر تو مانند دین است
[M2]هر آن کاو دین ندارد هست کافر
[B][M1]سرایر خرّم از دین تو بینم
[M2]مگر سور و سروری در سرایر
[B][M1]زبان بنده برهانی همیشه
[M2]به مدح و آفرینت بود ذاکر
[B][M1]دل من بنده نیز ای فخر میران
[M2]همه ساله ز مهر توست شاکر
[B][M1]مهاجر گشتم از شهر و بر خویش
[M2]نخواهم گشت ازین خدمت مهاجر
[B][M1]تورا با کعبهٔ احسان شناسند
[M2]منم با کعبهٔ احسان مجاور
[B][M1]دل تو هست دریای‌گهر بار
[M2]منم بر ساحل دریا چو تاجر
[B][M1]نه نظامم‌که هستم خازن شعر
[M2]نباشد هرکه نظام است شاعر
[B][M1]مرا مقصود از این خدمت قبول است
[M2]رسم زان پس به خلعتهای فاخر
[B][M1]چو من بر وزن وافر شعر گویم
[M2]ز تو بی‌وزن یابم مال وافر
[B][M1]الا تا هشت باشد در ده و دو
[M2]و زان جمله چهار آید عناصر
[B][M1]بمان در ظِلّ شاهنشاه منصور
[M2]دلیلت دولت و یزدانتْ ناصر
[A]
[B][M1]فرخنده باد عید شهنشاه دادگر
[M2]سلطان شرق و غرب و شهنشاه بحر و بر
[B][M1]صاحبقران عالم و دارندهٔ زمین
[M2]آموزگار دولت و فرماندهٔ بشر
[B][M1]شاهی‌ که هست در شرف و اصل خویشتن
[M2]افراسیاب صورت و آلب ارسلان گهر
[B][M1]سلطان عادل است و جهان جمله آن اوست
[M2]واندر کمال و عقل جهانی است مختصر
[B][M1]بگشاد بخت فرخ او پّر و بال خویش
[M2]فتح است زیر بالش و عدل است زیر پر
[B][M1]عالم به دست اوست‌ گمان می‌برم‌ که هست
[M2]یکدست او قضا و دگر دست او قَدَر
[B][M1]بس شاه و میرلشکر و بس خصم جنگجوی
[M2]کز دولت و سعادت سلطان دادگر
[B][M1]آن شاه شد مسخر و آن میر شد رهی
[M2]آن خصم شد مزور و آن جنگ شد هدر
[B][M1]شاها تو را خدای هنر داد و بخت نیک
[M2]زیرا که بخت نیک بود مایهٔ هنر
[B][M1]با جان بی‌بصر نبود هیچکس عزیز
[M2]جان است خدمت تو و دیدار تو بصر
[B][M1]خواهد که جان خویش فروشد به زرّ و سیم
[M2]هر خسروی که نام تو خواند ز سیم و زر
[B][M1]دیدار توست حج همه خلق روز عید
[M2]ایوان توست کعبه و درگاه تو حَجَر
[B][M1]از صد هزار حج پذیرفته بهترست
[M2]این عدل کردن تو و این همت و نظر
[B][M1]گرچه ز بهر طاعت و خشنودی خدا
[M2]هستند حاجیان به سوی ‌کعبه راهبر
[B][M1]پیش تو آمدی به زیارت هزار بار
[M2]گر سنگ کعبه راه پُرستیّ و جانور
[B][M1]عیدت به فال نیک بشارت همی دهد
[M2]کامسال کار توست همه نصرت و ظفر
[B][M1]بر خور همی ز شادی و شاهی و خرمی
[M2]کز صد هزار عید چنین برخوری دگر
[B][M1]جاوید شاد باش و خداوند و شاه باش
[M2]عالم همی ‌گذار و ز عالم مکن ‌گذر
[B][M1]کین توز و دین فروز و طرب ساز و خصم سوز
[M2]زرّ بخش وجود پرور و می‌ گیر و نوش خور
[A]
[B][M1]رمضان شد چو غریبان به سفر بار دگر
[M2]اینت فرخ شدن و اینت به هنگام سفر
[B][M1]بود شایسته ولیکن چه توان کرد چو رفت
[M2]سفری را نتوان داشت مقیمی به حضر
[B][M1]گر چه در حق وی امسال مقصر بودیم
[M2]عذر تقصیر توان خواست ازو سال دگر
[B][M1]دیر ننشست و سبکباری و تخفیف نمود
[M2]زود بگذشت و ره دور گرفت اندر بر
[B][M1]نالهٔ عاشق بی یار همانا بشنود
[M2]بر دل مطرب بیکار ببخشود مگر
[B][M1]نپسندید کزین بیش جهانی زن و مرد
[M2]خشک دارند لب و تافته دارند جگر
[B][M1]آن‌ که این طاعت فرمود حقیقت دانست
[M2]که از این بیش دمادم نتوان برد به سر
[B][M1]عید بگشاد دری را که‌ مه روزه ببست
[M2]فرّخ آن‌ کس‌که زند دست در آن حلقهٔ در
[B][M1]نوبت مسجد و تسبیح و تراویح ‌گذشت
[M2]نوبت مجلس بزم است و می و رامشگر
[B][M1]صبر کردیم که در روزه چنان نیکو بود
[M2]رطل خواهیم‌ که در عید چنین نیکوتر
[B][M1]سحر و شام کنون هر دو یکی باید کرد
[M2]که نه در عهدهٔ شامیم و نه در بند سحر
[B][M1]خشکی روزه بجز بادهٔ عیدی نبرد
[M2]خاصه آن وقت که مطرب غزلی‌ گوید تر
[B][M1]به سر زخمه‌ کنون مطرب بشکافد موی
[M2]ز سر خامه‌ کنون شاعر بچکاند زر
[B][M1]ساقی از عکس می ناب بیفروزد رخ
[M2]عاشق از وصل رخ دوست بیفرازد سر
[B][M1]باد چون بر قدح باده وزد مژده دهد
[M2]صبحدم را به صبوح ملک شیر شکر
[B][M1]شاه شاهان ملک ارغو که به روزی صدبار
[M2]آید از خلد به نظارهٔ او جان پدر
[B][M1]آن جهاندار که دارد حسبی و نسبی
[M2]هر چه باید ملکان را ز بزرگی و هنر
[B][M1]جاودان نام پدر زنده به او خواهد بود
[M2]که بود نام پدر زنده به شایسته پسر
[B][M1]سنیّ او را چو عمر داند و شیعی چون علی
[M2]زآنکه هم علم علی دارد و هم عدل عمر
[B][M1]مهر او هست نهالی که بجا آرد بار
[M2]کین او هست درختی‌که هلاک آرد بر
[B][M1]بر تن خویش در امن و سلامت بگشاد
[M2]هر که در خدمت او بست به اخلاص‌ کمر
[B][M1]همه کشورها زیر قدم دولت اوست
[M2]گرچه زیر علمش هست چهارم ‌کشور
[B][M1]هست بر دست رسولان متواتر هر ماه
[M2]نامهٔ طاعت شاهان چه ز بحر و چه ز برّ
[B][M1]با دگر شاهان او را نتوان کرد قیاس
[M2]او چو دریاست به ملک و دگران همچو شمر
[B][M1]یکتن از موکب او وز دگران ده موکب
[M2]ده تن از لشکر او وز دگران صد لشکر
[B][M1]هر کجا رایت او روی سوی فتح نهاد
[M2]آید از نصرت‌ کلی نفر از بعد نفر
[B][M1]به مدد یا به حَشَر هیچ نیازش نبود
[M2]که سعادت مددش باشد و اقبال‌ حَشَر
[B][M1]ای دلیری که دلیران جهان روز نبرد
[M2]پیش چشم تو ندارند به یک ذره خطر
[B][M1]تویی آن شاه که بی‌نام تو و دیدن تو
[M2]برود فایده و منفعت از سمع و بصر
[B][M1]هر که‌ کوشد به خلاف تو ز تو سر نبرد
[M2]گر نهد بربن هر موی طلسمی ز حذر
[B][M1]ای بسا دل که رکاب تو تهی‌ کرد ز شور
[M2]ای بسا سر که نهیب تو تهی‌ کرد ز شر
[B][M1]در هر آن دشت‌که از رزم تو خیزد محشر
[M2]هول آن محشر زایل نشود تا محشر
[B][M1]با حسود توکند خاک لئیمی به نبات
[M2]با عدوی تو کند ابر بخیلی به مَطَر
[B][M1]هر خدنگی‌ که ز شست تو گه جنگ جهد
[M2]از اجل دارد پیکآن وز پیروزی پر
[B][M1]هم بر آن‌گونه‌ که بر آینه بینند خیال
[M2]پهلوانان تو در تیغ تو بینند ظفر
[B][M1]دولت و فَرٌ تو را خلق زمین مُنْقادند
[M2]کاسمانی است تو را دولت و یزدانی فر
[B][M1]عدل تو پیش خلایق ز بلاها سپرست
[M2]لاجرم پیش تو از فضل خدای است سپر
[B][M1]تندرستی و جوانی است رضای تو کزو
[M2]لطف ارواح زیادت شود و حسن صُوُر
[B][M1]گرچه قدر ملک از قدر بشر بیشترست
[M2]به وجود تو ملک را حسد آید ز بشر
[B][M1]پایهٔ منبر فخر آرد بر پایهٔ عرش
[M2]چون برد نام تو در خطبه خطیب از منبر
[B][M1]سروران پایهٔ تخت تو ببوسند همی
[M2]هم بر آن‌گونه ‌که حجاج ببوسند حجر
[B][M1]تو همه تن هنری و هنر اندر تن مرد
[M2]هست بایسته چو در تیغ ‌گرانمایه گهر
[B][M1]از هنرهای تو بر دامن شرق است نشان
[M2]وز ظفرهای تو پیرامن غرب است خبر
[B][M1]بود دردی اثر از شادی امروز تورا
[M2]واندر امروز ز پیروزی فرداست اثر
[B][M1]تا همه‌ کار خلایق ز قضا و قدرست
[M2]چه ز خیر و چه‌ ز شر و چه ز نفع و چه ز ضرّ
[B][M1]باد برحسب رضای تو همه ساله قضا
[M2]باد بر حکم مراد تو همه ساله قدر
[B][M1]بنده‌ات ماه درفشان و به گرد سپهت
[M2]گردش چرخ و درخشیدن خورشید و قمر
[B][M1]یاد فتح تو همه تاجوران خورده به جان
[M2]شعر مدح تو همه ناموران کرده زبر
[B][M1]بر تو عید رمضان فرخ و فرخنده و خوش
[M2]مهرگان خوشتر و فرخنده‌تر و خرم‌تر
[A]
[B][M1]نه بود و نه هست و نه باشد دگر
[M2]چو سلطان ملکشاه پیروزگر
[B][M1]شهنشاه آفاق و صدر ملوک
[M2]خداوند گیتی و شاه بشر
[B][M1]شهی‌کش خدای آفرید از خرد
[M2]شهی‌کش خرد پرورید از هنر
[B][M1]بدو تازه گشته است جان رسول
[M2]بدو زنده ماندست نام پدر
[B][M1]ملوک زمانه ز ایام او
[M2]نوشتند تاریخ فتح و ظفر
[B][M1]ز بهر نظام و صلاح جهان
[M2]چو خورشید همواره اندر سفر
[B][M1]به شرق اندرست او و جنگ‌آوران
[M2]به غرب اندر از تیغ او بر حذر
[B][M1]به دهر اندرون هیچ خسرو نماند
[M2]که از دولت او ندارد خبر
[B][M1]کجا بگذرد موکب و رایتش
[M2]به راهی‌ که آن هست دشوارتر
[B][M1]کنند ای عجب صد هزاران سوار
[M2]بر آن راه شاد و تن آسان‌ گذر
[B][M1]توگویی که نصرت بود پیشرو
[M2]تو گویی‌ که دولت بود راهبر
[B][M1]من از روستم چند گویم خبر
[M2]من از هفتخوان چند گویم سَمر
[B][M1]که چون روستم صد هزارش غلام
[M2]که چون هفتخوان صد هزارش هنر
[B][M1]کسی‌کاو بتابد ز پیمانش دل
[M2]کسی‌ کاو بپیچد ز فرمانش سر
[B][M1]بریزند خون دلش بر زمین
[M2]بکاوند مغز سرش تا کمر
[B][M1]فرود آورندش زکوه بلند
[M2]فرو افکنندش ز کوه و کمر
[B][M1]به دولت‌ کند شاه‌ گیتی همی
[M2]تن و جان بدخواه زیر و زبر
[B][M1]چنین دولت از خسروان کس نداشت
[M2]زهی دولت خسرو دادگر
[B][M1]ایا پادشاهی که بخت بلند
[M2]همی پیش تخت تو بندد کمر
[B][M1]روان است حکم تو همچون قضا
[M2]بلندست قَدر تو همچون قدر
[B][M1]شهان زیر پیمان تو یک به یک
[M2]جهان زیر فرمان تو سر به سر
[B][M1]تو اندر جهانی و بیش از جهان
[M2]چنان کز صدف بیش باشد گهر
[B][M1]کسی کاو ز جاهت ندارد پناه
[M2]کسی کاو ز عدلت ندارد سپر
[B][M1]چو جسمی بود کش نباشد روان
[M2]چو چشمی بود کش نباشد بصر
[B][M1]ز اقبال تو بندگان تو را
[M2]فزون‌ است هر روز جاه و خطر
[B][M1]ز بیم تو گشته است بدخواه تو
[M2]به سان یکی مرغ بی‌بال و پر
[B][M1]همش روی زردست و هم اشک سرخ
[M2]همش مغز خشک است و هم چشم تر
[B][M1]اگر بی‌رضای تو یک دم زند
[M2]در آن دم زدن عمرش آید بسر
[B][M1]رضای توگویی که آب و هواست
[M2]که زو زنده ماند همی جانور
[B][M1]ز شمشیر تو حاسدان تو راست
[M2]فزون هر شب و روز بیم و ضرر
[B][M1]جهان بیشتر زیر فرمان توست
[M2]چه شرق و چه غرب و چه بحر و چه بر
[B][M1]حقیقت چنان دان که باقی تو راست
[M2]سخن‌ مختصر شد سخن مختصر
[B][M1]همی تا ز بهر صلاح و فساد
[M2]بود هفت را در ده و دو نظر
[B][M1]مه و سال و روز و شب خویش را
[M2]به نیکی گذار و به‌ شادی شِمُر
[B][M1]همه نام جوی و همه‌ کام ران
[M2]همه بزم ساز و همه نوش خور
[A]
[B][M1]کس ندید و کس نخواهد دید تا محشر دگر
[M2]چون ملکشاه محمد پادشاه دادگر
[B][M1]سایهٔ یزدان جلال دولت و صدر ملوک
[M2]خسرو کیهان جلال ملت و فخر بشر
[B][M1]آن جهانداری که جاویدست از او دین رسول
[M2]وان شهنشاهی که خشنودست ازو جان پدر
[B][M1]شهریاران را به شرق و تاجداران را به غرب
[M2]سیرت و کردار او تاریخ فتح است و ظفر
[B][M1]او به تخت پادشاهی بر نشسته در عجم
[M2]در عرب جنگ‌آوران از بیم تیغش در حذر
[B][M1]هر چه ز اقبال و هنر باید ز ایزد یافته است
[M2]چیست آن کایزد ندادستش ز اقبال و هنر
[B][M1]او به‌ مشرق شاد و خرم با مراد و کام دل
[M2]بندگان او به مغرب جنگ را بسته کمر
[B][M1]. از شجاعت وز سخاوت وز سیاست وز خرد
[M2]از ولایت وز کفایت وز هدایت وز نظر
[B][M1]از همایون همت و تدبیر با فرهنگ و هنگ
[M2]از مبارک طلعت و دیدار با تأیید و فر
[B][M1]از سپاه بی‌قیاس و نعمت بیرون ز حد
[M2]از فتوح بیشمار و نصرت بیرون ز مَرّ
[B][M1]از وزیر عادل و وز چاکران نامدار
[M2]از ندیم عاقل و وز بندگان نامور
[B][M1]هرکجا ساید رکاب و هرکجا راند سپاه
[M2]منفعت یابد ز عدلش ملک‌ گیتی سر به سر
[B][M1]راست‌گویی آفتاب است آن‌که از رفتار خویش
[M2]صدهزاران منفعت پیدا کند در یک سفر
[B][M1]ایزد او را هر زمانی نصرت دیگر دهد
[M2]تا تن و جان‌مخالف راکند زیروزبر
[B][M1]خسروا شاها خداوندا تویی کز عدل توست
[M2]هم به شرق اندر نشان و هم به غرب اندر خبر
[B][M1]در جهانی تو ولیکن قدر تو بیش از جهان
[M2]کاین جهان همچون صدف‌ گشت است و تو همچون‌ گهر
[B][M1]هرکه او را نیست از جاه تو در عالم پناه
[M2]هرکه او را نیست از عدل تو درگیتی سپر
[B][M1]هست در اِدبار و محنت همچو جسمی بی‌حیات
[M2]هست در تیمار و حسرت همچو چشمی بی‌بصر
[B][M1]هرکه او شغلی سِگالد بی‌رضا و مهر تو
[M2]عمر او آید به سر آن شغل نابرده به سر
[B][M1]ای عجب گویی رضا و مهر تو آب و هواست
[M2]زانکه بی‌هر دو همی زنده نماند جانور
[B][M1]هرکه را یک ره زکین تو بجوشد خون دل
[M2]بخت شوم او را به سنگ اندر بکوبد مغز سر
[B][M1]پیش درگاه تو آرد روزگار او را به قهر
[M2]روی زرد واشک سرخ ومغز خشک‌و چشم تر
[B][M1]پای برگردن فکنده دست بسته باز پس
[M2]چاوشان تو بیندازندَش از کوه و کمر
[B][M1]این بود آری سزای آن که از تو چون شهی
[M2]کینه دارد بر دل و پیکار دارد بر جگر
[B][M1]زین چنین عبرت برآرد چون بیندیشد همی
[M2]دل تهی سازد ز شور و سهر تهی سازد ز شر
[B][M1]از حصارش آمده و آورده را چون بشمرند
[M2]بیش از آن باشدکه او دارد ز اوباش و حشر
[B][M1]بهترین و مهترین لشکر او ایدرند
[M2]با قبول و با خطر قومی و قومی با خطر
[B][M1]بر خطر آن است‌ کاو را دستگیر آورده‌اند
[M2]باز آنکس‌ کاو خود آید با قبول است و خطر
[B][M1]خلق را معلوم شد کز گوهر آلب ارسلان
[M2]چون تو درگیتی نخواهد بود سلطان دگر
[B][M1]در خرد واجب نباشد ملک جستن بر محال
[M2]یک تن آمد پادشا از یک نژاد و یک‌ گهر
[B][M1]گرچه یعقوب پیمبر داشت فرزندان بسی
[M2]پادشاه مصر یوسف شد سخن شد مختصر
[B][M1]هر چه اندیشه در آن بندی گشاید بی‌خلاف
[M2]عاقبت نیکو تر آمد چون‌ گشاید دیرتر
[B][M1]صد اثر پیدا شدست ای شاه کز مقصود خویش
[M2]صد دلیل و صد نشان بینی همی در هر اثر
[B][M1]بخت چون عالی بود بنماید از آغاز کار
[M2]روز روشن روشنی پیدا کند وقت سحر
[B][M1]تا همی از دور گردون بر گذر باشد جهان
[M2]شاد و خرم باش و بگذر زین جهان برگذر
[B][M1]بخت عالی یار توست و فتح و نصرت‌ کار توست
[M2]روزگارت چاکرست وکردگارت راهبر
[B][M1]در شجاعت رزم ساز و در سیاست خصم‌ گیر
[M2]در سعادت بزم ساز و در سلامت نوش خور
[A]
[B][M1]باز آمد از شکار به پیروزی و ظفر
[M2]سلطان کامکار ملکشاه دادگر
[B][M1]صاحبقران عالم و دارندهٔ زمین
[M2]آموزگار دولت و فرماندهٔ بشر
[B][M1]هرگز چنو نبود و نباشد شهنشهی
[M2]گوهرفشان به همت و آلب ارسلان‌ گهر
[B][M1]ای شاه چون نشاط کنی جستن شکار
[M2]از پیش تیغ تو نبود شیر را گذر
[B][M1]تیر تو را پذیره شوند آهوان دشت
[M2]نخجیر خویش را نکشد در بن‌ کمر
[B][M1]باشد شمر به‌صورت تیغ تو زان قبل
[M2]آهو همی نشاط کند بر لب شمر
[B][M1]چون باز تو گشاده کند پر و بال خویش
[M2]خورشید را نهیب بود باد را حذر
[B][M1]فردا به زیر سایهٔ طوبی بود چَرا
[M2]هر صید را که باز تو گیرد به زیر پر
[B][M1]شاها موافقتند قضا و قدر تورا
[M2]هم نایب قضائی و هم نایب قدر
[B][M1]رفتی سوی شکار به شادی و خرمی
[M2]باز آمدی به دولت و پیروزی و ظفر
[B][M1]هر کس ‌که او شکار تو بیند همی عیان
[M2]از خسروان رفته نپرسد همی خبر
[B][M1]در روزگار دولت شاهان بت‌پرست
[M2]صد گور بود کشتهٔ بهرام خیره سر
[B][M1]در روزگار تو سه هزارست سم‌گور
[M2]میلی‌ که برکشیدی اندر رباط و در
[B][M1]بهرام اگر به عصر تو باز آید ای ملک
[M2]حلقه‌ کند به‌ گوش و نهد پیش تو سپر
[B][M1]این است بادشاهی و ملک حقیقتی
[M2]دیگر همه فسانه و بیهوده و سمر
[B][M1]دولت تو را ندیم و اتابک تو را وزیر
[M2]آن مر تو را برادر و این مر تو را پدر
[B][M1]در پیس تو بدر جو اتابک نکوترست
[M2]وز نسل و گوهر تو چو داود به پسر
[B][M1]گویی هنر به نامهٔ ز نام تو حاصل است
[M2]بی‌نام و نامهٔ تو نباشد یکی هنر
[B][M1]خواهد که جان خویش فرو شد به زر و سیم
[M2]هر خسروی که نام تو خواند ز سیم و زر
[B][M1]چون پیش آفرین تو خدمت‌کند قلم
[M2]سعدین سوی بنده معزی کند نظر
[B][M1]شاعر معزّی آمد و راوی شکر لبان
[M2]آرد یکی جواهر و آرد یکی شکر
[B][M1]تا بر سپهر شمس و قمر را بود شعاع
[M2]تا در نبی بود جمع ‌الشمس و القمر
[B][M1]نام تو باد شاهی و تیغ تو باد فتح
[M2]بخت تو باد شادی و تاج تو باد فر
[B][M1]دولت به هر مقام تو را باد همنشین
[M2]و ایزد به هر شمار تو را باد راهبر
[A]
[B][M1]عید عرب و سنت و آیین پیمبر
[M2]فرخنده کناد ایزد بر شاه مظفر
[B][M1]سلطان بلند اختر ابوالفتح ملکشاه
[M2]شاهی‌ که عزیز است به او دین پیمبر
[B][M1]فرمانش کشیدست خطی گرد جهان در
[M2]دارند همه تاجوران بر خط او سر
[B][M1]از نامه و نامش همه اسلام مزین
[M2]وز رایت و رایش همه آفاق منور
[B][M1]فخر پدران است به او تاگه آدم
[M2]جاه پسران است به او تاگه محشر
[B][M1]بی‌ طاعت او شاخ سعادت ندهد بار
[M2]بی‌خدمت او تخم سلامت ندهد بر
[B][M1]پیروزی شاهان بود از اختر دولت
[M2]پیروز شد از طلعت او دولت و اختر
[B][M1]ای تیغ‌ گهردار تو از فتح مرکب
[M2]وی دست گهربار تو از جور مصوّر
[B][M1]نازیدن شاهان بود از افسر و خاتم
[M2]نازنده شد از سیرت تو خاتم و افسر
[B][M1]رای تو سپهر است و دلت چشمهٔ خورشید
[M2]بزم تو بهشت است و کفت چشمهٔ‌ کوثر
[B][M1]خار از نم باران سخای تو شده‌ گُل
[M2]خاک از تف خورشید قبول تو شود زر
[B][M1]گردد به یک انعام تو رنجور تن آسان
[M2]گردد به یک احسان تو درویش توانگر
[B][M1]در ملک نبودست جهان را چو تو خسرو
[M2]در داد نبودست جهان را چو تو داور
[B][M1]هم در عرب آثار تو گشته است مهیا
[M2]هم در عجم اقبال تو گشته است مقرّر
[B][M1]چون مهر که از شرق ‌گراید سوی مغرب
[M2]چون ماه که از باختر آید سوی خاور
[B][M1]گه رایت عالی بری از بلخ به‌ بغداد
[M2]گاهی کشی از دجله به جیحون صف لشکر
[B][M1]رایات تو اندر ری و از نام خطابت
[M2]در مشرق و مغرب شرف خطبه و منبر
[B][M1]تاریخ فتوح تو درست است و حقیقت
[M2]افسانهٔ شهنامه محال است و مُزَوّر
[B][M1]شد خاطر ما چون فلک و مدح تو کوکب
[M2]شد دفتر ما چون صدف و مدح تو گوهر
[B][M1]هستیم ز مَدحَت همه افروخته خاطر
[M2]هستیم ز مدحت همه آراسته دفتر
[B][M1]تا شعلهٔ آذر نشود قطرهٔ باران
[M2]تا قطرهٔ باران نشود شعلهٔ آذر
[B][M1]با امر تو تقدیر قَدَر باد موافق
[M2]با حکم تو دوران فلک باد برابر
[B][M1]شاهان جهان رای تو را گشته متابع
[M2]شیران ژیان حکم تو را گشته مسخر
[B][M1]عید تو همایون و همه روز تو چون عید
[M2]نوروز تو از عید تو خرم‌ تر و خوشتر
[A]
[B][M1]مانَد به صنوبر قدِ آن تُرکِ سَمَن‌ بر
[M2]گر سوسن آزاد بود بار صنوبر
[B][M1]آن سوسن آزاد پر از حلقهٔ زنجیر
[M2]و آن حلقهٔ زنجیر پر از تودهٔ عنبر
[B][M1]گر هست رخش پاکتر از نقرهٔ صافی
[M2]ور هست رخش سرخ‌تر از لالهٔ احمر
[B][M1]آن نقرهٔ صافی‌ که نهفته است به سنبل
[M2]وان لالهٔ احمر که سرشته است به شکّر
[B][M1]یک روز گذرکرد بر او حور بهشتی
[M2]یک بار بر او کرد نظر ماه منور
[B][M1]از صورت او حور شد آراسته صورت
[M2]وز پیکر او ماه شد افراخته پیکر
[B][M1]بودند به صورتگری و بتگری استاد
[M2]هم مانی صورتگر و هم آزر بتگر
[B][M1]لیکن ننگاریده چون او خامهٔ مانی
[M2]لیکن نتراشیده چون او رندهٔ آزر
[B][M1]تا از بر گلبرگ سمن برگ فکنده است
[M2]چون حلقهٔ چنبر خم ‌آن زلف مُعَنبَر
[B][M1]بازیگری آموزد هر روز دل من
[M2]باشد که جهد بیرون از حلقهٔ چنبر
[B][M1]ای زلف دلاویز تو حلقه شده بر ماه
[M2]من در غم آن حلقه چو حلقه شده بر در
[B][M1]در دیدهٔ من رشتهٔ ‌گوهر بگسسته است
[M2]تا دیده‌ام اندر دهنت رشتهٔ گوهر
[B][M1]گه ‌کام من از فکرت موی تو شود خشک
[M2]گه چشم من از حسرت روی تو شود تر
[B][M1]خسته چه‌ کنم جان به ‌جفای چو تو جانان
[M2]بسته چه ‌کنم جان به هوای چو تو دلبر
[B][M1]تا فاخته مهری تو و طاووس کرشمه
[M2]عشق تو چو باز است و دل من چو کبوتر
[B][M1]بیچاره کبوتر که در او چنگ زند باز
[M2]هم سوده شود بالش و هم خسته شود پر
[B][M1]ای عاشق آشفته حذر کن ز ره عشق
[M2]کز گنج شدی درویش از رنج توانگر
[B][M1]عسقی که تورا رنج دهد بر چه بکارست
[M2]شو خدمت آن‌ کن ‌که تو را گنج دهد بر
[B][M1]نصر دول و زین ملل میر خراسان
[M2]اصل ظفر و فتح‌ْ ابوالفتحِ مظفر
[B][M1]آن بار خدایی که ز تعظیم و جلالت
[M2]با فرق زحل پایهٔ او هست برابر
[B][M1]اندر ملکوت ازل از حشمت نامش
[M2]خورشد شده خاطب و گردون شده منبر
[B][M1]ایام نمودست ز بهروزی او فخر
[M2]اعلام فزودست ز پیروزی او فر
[B][M1]بر رزمگهش رشک برد روضهٔ رضوان
[M2]وز بارگهش فخرکند گنبد اخضر
[B][M1]تیزست بدو دولت سلطان معظم
[M2]تازه است بدو ملت مختار پیمبر
[B][M1]در صنع چه جودش چه نم قطرهٔ باران
[M2]در خشم چه فعلش چه تف شعلهٔ آذر
[B][M1]در وهم ندارد مدد نعمت او حد
[M2]وز نطق ندارد عدد منت او مر
[B][M1]هرگز نرسد خاطر شاعر به کمالش
[M2]هرگز نرسد دست منجم سوی اختر
[B][M1]ممکن نشود در سخن اندازهٔ مدحش
[M2]ممکن نشود زاویه بر شکل مدور
[B][M1]ای مهر سعادت شده در مهر تو مُدغَم
[M2]ای کار نحوست شده در کین تو مُضمَر
[B][M1]عالی به تو نام پدران تا گه آدم
[M2]باقی به تو جاه پسران تا گه محشر
[B][M1]شاکر ز تو شاهنشه و راضی به تو دستور
[M2]روشن به تو لشکر‌گه و خرم به تو لشکر
[B][M1]آباد بر آن شاه که دارد چو تو مونس
[M2]آباد بر آن شهر که دارد چو تو داور
[B][M1]تا کرد قضا صورت ترکیب تو موجود
[M2]توفیق مرکب شد و تایید مصور
[B][M1]شد عقل چو شاگرد و ضمبر تو چو استاد
[M2]شد جود چو فرزند و مزاج تو چو مادر
[B][M1]گر پیش دم جود تو سنگ آید و پولاد
[M2]پولاد منقش شود و سنگ معطر
[B][M1]ور پیش تف تیغ تو نیل آید و زنگار
[M2]زنگار طبرخون شود و نیل مُعَصفَر
[B][M1]گر روی زمین یافتی از دست تو باران
[M2]خاکش همه زر بودی و خارش همه عنبر
[B][M1]ور عزم سکندر همه چون عزم تو بودی
[M2]پنهان نشدی چشمهٔ حیوان ز سکندر
[B][M1]تأیید همیشه تَبعِ بخت تو باشد
[M2]بخت تو مقدم شد و تایید موخّر
[B][M1]بر گردن و بر تارکِ حوران بهشت است
[M2]از نام تو پیرایه و از مدح تو افسر
[B][M1]ای میر جوان‌بخت که چشم فلک پیر
[M2]یک میر ندیدست و نبیند کس دیگر
[B][M1]سرمه است مرا خاک قدمهای تو در چشم
[M2]تاجست مرا خاک قدمهای تو بر سر
[B][M1]در حضرت و در غیبت تو ساخته‌ام من
[M2]جان دفتر مدح تو و دل ‌کاتب دفتر
[B][M1]طبعم چو بهشت است و ثنای تو چو رضوان
[M2]شکر تو چو طوبی و مدیح تو چو کوثر
[B][M1]جز شُکر تو و شُکر برادرت‌ نگویم
[M2]تا هست ز اِنعام تو و جود برادر
[B][M1]برآخور من مرکب و در خانهٔ من فرش
[M2]در غیبهٔ من جامه و درکیسهٔ من زر
[B][M1]تا باشد از اجرام‌ گهی سعد و گهی نحس
[M2]تا باشد از احکام‌ گهی خیر و گهی شر
[B][M1]بادند هوا جوی تو اجرام یکایک
[M2]بادند ثناگوی تو اجسام سراسر
[B][M1]پیمان تو را تاجوران گشته متابع
[M2]فرمان تو را ناموران گشته مسخر
[B][M1]فرخ‌تر و خوشرام‌تر امروز تو از دی
[M2]وامسال تو از پار همایون‌تر و خوشتر
[B][M1]رایت سوی مدحتگر و چشمت سوی معشوق
[M2]گوشت سوی خنیاگر و دستت سوی ساغر
[A]
[B][M1]به‌گوش بر منه ای ترک زلف تافته سر
[M2]مکن دلم ز دو زلفین خویش تافته تر
[B][M1]که من شوم به سرکوی عشق تافته دل
[M2]چو بر نهی به سرگوش زلف تافته سر
[B][M1]دو زلف تو چوکند زرد و سرخ‌روی مرا
[M2]کند ز غمزه کبود آن دو چشم جادوگر
[B][M1]گهی دو سنبلت از لاله شنبلید کند
[M2]چو بر نهی به سرگوش زلف تافته بر
[B][M1]دو قفل داری بر درج لؤلؤ از یاقوت
[M2]به گرد لاله دو زنجیر داری از عنبر
[B][M1]همیشه بر دل سنگین خویش رحمت را
[M2]بدان دو قفل و دو زنجیر بسته داری در
[B][M1]اگر حقیقت دانی که هرگز از زر و سیم
[M2]نه نال آرد بار و نه سرو دارد بر
[B][M1]مرا ز بهر چه‌ گویند نال زرّین رخ
[M2]تو را ز بهر جه خوانند سرو سیمین‌بر
[B][M1]ز عشق آن لب چون انگبین و شَکَّر توست
[M2]که من چو موم گدازانم و چو نی لاغر
[B][M1]نه ممکن است که چون من کسی ز آدمیان
[M2]چو موم و نی شود از عشق انگبین و شَکَر
[B][M1]دلم چو دید که خون جگر همی بارم
[M2]در انتظار تو هر شب ز شام تا به سحر
[B][M1]به زینهار دو زلف تو شد وگر نشدی
[M2]ز دیدگا‌نش ببارید می چو خون جگر
[B][M1]اگر تو باز فرستی دل گریخته را
[M2]به جان تو که ز جان دارمش گرامی‌تر
[B][M1]ز بهر آنکه به تعلیم او توانم گفت
[M2]مدیح صدر وزیران‌ وزیرِ نیک‌اختر
[B][M1]نظام دین هدی فخر ملک شاه جهان
[M2]که افتخار تبارست و اختیار بشر
[B][M1]غیاث دولت ابوالفتح اصلِ نصرت و فتح
[M2]مظفر آنکه بدو روشن است چشم ظفر
[B][M1]وزیر زاده وزیری که قیمت افزودست
[M2]گهر بدو چو زر سرخ یا چو عِقد گهر
[B][M1]نبود تا که جهان است و هم نخواهد بود
[M2]چنو و چون پدر او یکی وزیر دگر
[B][M1]سه چیز از او گه توقیع یافتند سه چیز
[M2]دواتْ حشمت و کاغذْ جمال و کِلکْ خطر
[B][M1]همی ز کاغذ و کلک و دوات او یابند
[M2]نشان حلهٔ فردوس و طوبی و کوثر
[B][M1]عقاب بخت بلندش همی چنان بپرد
[M2]که اندر آن نرسد وهم اگر برآرد پر
[B][M1]مگرکه بهره رسید آب و خاک را زکفش
[M2]که آب‌ مسکن دُرّ گشت و خاک معد‌ن زر
[B][M1]همی قضا و قدر آن کند که او خواهد
[M2]مگر شدند به‌ فرمان او قضا و قدر
[B][M1]تو از ستاره شمر وصف چرخ چون شنوی
[M2]ز من شنو مشنو وصفش از ستاره شمر
[B][M1]سپهر کیست‌ کمر بسته پیش دولت او
[M2]کز آفتاب سپر سازد از مجره کمر
[B][M1]اگرچه در کُتب از قول راویانِ حدیث
[M2]ز جودِ جعفرِ برمک روایت است و سَمَر
[B][M1]قیاس جعفر با او مکن‌ که درگه جود
[M2]به بحر ماند و جوی است در لغت جعفر
[B][M1]ز فرّ دولت او شهریار گیتی را
[M2]همی رسد به دو پیکر درفش مه‌پیکر
[B][M1]پس از گذشتن الب‌ارسلان همی گفتند
[M2]معزّ دین پسر است و نظام مُلک پدر
[B][M1]اگر معزّ و نظام از جهان ‌گسسته شدند
[M2]مظفرست پدر بوالمظفرست پسر
[B][M1]ز فرّ خواجه مظفر ظفر همی تابد
[M2]برابر علم رکن دین پیغمبر
[B][M1]منجمان جهان حکم کرده‌اند که او
[M2]همه جهان بگشاید چنانکه اسکندر
[B][M1]همی ‌کند اثر و زیرکان چنین‌ گویند
[M2]که بودنی همه بتوان شناختن به اثر
[B][M1]ایا شکوفهٔ دولت به بوستان خرد
[M2]ایا ستارهٔ حشمت بر آسمان هنر
[B][M1]به اتفاق خرد قدر تو شود معلوم
[M2]چنانکه قدرت ایزد به اختلاف صور
[B][M1]غلو کنند همی در تو شیعه و سنی
[M2]که دادت ایزد علم علی و عدل عمر
[B][M1]زگردش سُم شبدیز توست شرم سپهر
[M2]ز تابش مه منجوق توست رشک قمر
[B][M1]اگر سرشک سخای تو بر شجر بارد
[M2]رسد به‌کنگرهٔ عرش شاخهای شجر
[B][M1]کجا ثنا و لقای تو نیست مردم را
[M2]نه فایده است ز سمع و نه منفعت ز بصر
[B][M1]کشیده رمح تو مانندکلک توست به شکل
[M2]اگر چه ‌کلک تو از فتح توست‌ کوته‌تر
[B][M1]یکی است ماری‌ کاو را ز آتش است زبان
[M2]یکی است ابری کاو را ز گوهرست مطر
[B][M1]هلاک مبتدعان مدغم اندر آن آ‌تش
[M2]نجات مُمتَحنان مضمر اندرین گوهر
[B][M1]چه آتش است‌که در وی هلاک شد مدغم
[M2]چه‌ گوهر است ‌که در وی نجات شد مضمر
[B][M1]مخالفان تو سیمرغ را همی مانند
[M2]که نیست هستی ایشان درست جز به خبر
[B][M1]کسی مباد که بیرون نهد ز خط تو پای
[M2]که بی‌خطر شود و جان دهد به دست خطر
[B][M1]خدایگانا کاری که در خراسان رفت
[M2]جهان و خلق جهان را عجایب است و عِبَر
[B][M1]زشرح آن همه‌گویندگان فرو مانند
[M2]که درگذشته ز حدّست و برگذشته زمَرّ
[B][M1]ز بیم کشتن و تاراج عالمی بودند
[M2]نهاده دست به سر بر چهار سال و به بر
[B][M1]سپه‌کشی شده انصاف و عدل را منکر
[M2]ز غارت و ستم آورده عادتی مُنکَر
[B][M1]زکارنامهٔ او بود در ولایت شور
[M2]ز بارنامهٔ او بود در خراسان شر
[B][M1]قضا بیامد و آن‌کارنامه کرد هَبا
[M2]قدر بیامد و آن بارنامه کرد هَدَر
[B][M1]بدید زیر و زبر تخت و بخت و رایت خویش
[M2]همان‌ که‌ کرد خراسان به قهر زیر و زبر
[B][M1]ز دیده آب‌ گشاد از اجل سپر بفکند
[M2]همان ‌که بر سر آب از هوس فکند سپر
[B][M1]اگر نبود مدارا و صلح پیشهٔ او
[M2]نهفته شد ز مدار سپهر زیر مدر
[B][M1]بسی طلسم و حذر گرد خویش ساخته بود
[M2]شکسته‌گشت به دست قضا طلسم و حذر
[B][M1]ستم چو آتش افروخته است و هست او را
[M2]هلاک سود ستمکار در دخان و شرر
[B][M1]رسید نعمت و شادی و امن و راحت و نفع
[M2]گذشت محنت وتیمار و خوف ورنج وضرر
[B][M1]عنایت تو دلیل سعادت فلک است
[M2]یکی‌به چشم عنایت به سوی خلق نگر
[B][M1]فلک به چشم عنایت‌ کند به‌ خلق نگاه
[M2]چو تو به چشم عنایت ‌کنی به خلق نظر
[B][M1]تو جوهری و صلاح جهانیان عَرَض است
[M2]عَرَض چگونه بُوَد پایدار بی‌ جوهر؟
[B][M1]از آن زمین ‌که بر او لشکری بود انبوه
[M2]نفر گسسته شود چون ‌گسسته شد لشکر
[B][M1]دعای خلق نشابور لشکری است تو را
[M2]که نگسلدش همی ساعتی نفر ز نفر
[B][M1]یکی منم‌ که دعاهای تو عشیرت من
[M2]چو قل هوالله والحمد کرده‌اند ازبر
[B][M1]به نعمت تو که در غیبت تو داشته‌ام
[M2]لب ازفراق تو خشک و زبان به شکر تو تر
[B][M1]به مجلس تو ز تقصیر خویش ترسانم
[M2]چو عاصیان ز نهیب‌گناه در محشر
[B][M1]مرا بپرور و عذری که‌ گفته‌ام بپذیر
[M2]که صدر عذر پذیری تو و رهی‌ پرور
[B][M1]خدایگان وزیران تویی به حشمت و جاه
[M2]امام با‌ر خدایان تویی به‌ دولت و فرّ
[B][M1]ز نایبات مرا جاه تو بس است پناه
[M2]ز حادثات مرا فرّ تو بس است مَفَرّ
[B][M1]تورا به فر خدای و خدایگان جهان
[M2]خجسته باد حضر فر خجسته باد سفر
[B][M1]همیشه تا که بود رفتن جهانداران
[M2]گه از حضر به سفر گاهی از سفر بحضر
[B][M1]همیشه بوسه‌گه خسروان رکاب تو باد
[M2]چنانکه بوسه‌گه حاجیان مقام و حجر
[B][M1]رسیده باد همیشه خصوص‌گاه فتوح
[M2]ز مجلس تو به گردون نوای خنیاگر
[B][M1]جهان مسخر حکم تو و زمانه مطیع
[M2]قضا غلام و قدر بنده و فلک چاکر
[A]
[B][M1]جهان خواهد شد از خوبی چنان تا هفته دیگر
[M2]که‌گویی جنه‌الفردوس را بگشاد رضوان در
[B][M1]جوانی از پس پیری کنون خواهد شدن ممکن
[M2]که باغ پیر تا ده روز خواهد شد جوان از سر
[B][M1]ز کاشانه به‌ راغ آیند و بنمایند خوبان رخ
[M2]ز بیغوله به‌باغ‌آیند و بگشایند مرغان پر
[B][M1]سرشک ابر دیبا باف بافد بر زمین دیبا
[M2]نسیم باد عنبر سوز سوزد در هوا عنبر
[B][M1]بگرید ابر هر ساعت به‌سان دیدهٔ عاشق
[M2]بخندد هر زمانی باغ همچون چهرهٔ دلبر
[B][M1]چنان کزکوههٔ پیلان بغُرّد کوس در هیجا
[M2]ز ابر تیره هر ساعت خروشی برکشد تندر
[B][M1]نماید خویشتن قوس قزح چون چنبری رنگین
[M2]که باشد در زمین پنهان یکی نیمه از آن چنبر
[B][M1]چو پوشیده ز پیراهن‌که هر یک را بود پیدا
[M2]به‌تن جامه یکی اخضر یکی احمر یکی اصفر
[B][M1]به دست باغبانان از بنفشه دسته‌ها باشد
[M2]چو چینی قُرطه‌ای کان قُرطه دارد رنگ نیلوفر
[B][M1]چنان‌کز بازوی نازک به دندان گوشت برگیری
[M2]شود چون نیل و از دندان بدو ماند اثر اندر
[B][M1]ز بهر دیدن گلزار عبهر دیده بگشاید
[M2]سرشک ابر نوروزی چکد در دیدهٔ عبهر
[B][M1]چو از مینا یکی ساعد ز سیم پاکش انگشتان
[M2]به‌کف بر ساغر زرین و مروارید در ساغر
[B][M1]کنون هر ساعتی در باغ قومی عاشقان بینی
[M2]زَبَرجدشان به زیر پای و مرواریدشان از بر
[B][M1]یکی با ناله و زاری ز هجر ماه سنگین دل
[M2]یکی با نعره و شادی ز وصلِ سروِ سیمین‌بر
[B][M1]به‌ کوه از لاله کبکان را شود شنگرف‌گون بالین
[M2]به دشت از سبزه‌گوران را شود زنگارگون بستر
[B][M1]هوا هر شب‌گلاب آرد زند بر روی آذرگون
[M2]صبا هر شب عبیر آرد زند در زلف مشکین‌ پر
[B][M1]بیفزاید بهار نو به‌گوناگون نگار نو
[M2]نظام مجلس بزم و نظام دین پیغمبر
[B][M1]قوام شرع فخرالملک فرزند قوام‌الدین
[M2]مظفر کز ظفر دارد مزاج و صورت و جوهر
[B][M1]خداوندی کز او اسلاف را فخرست تا آدم
[M2]هنرمندی کز او اعقاب را جاه است تا محشر
[B][M1]هزاران صورت جان است در اوصاف او مدغم
[M2]هزاران عالم پیرست در اخلاق او مضمر
[B][M1]بسوزد آذر اندر آب اگر خشمش ‌کند نیرو
[M2]وگر عفوش‌کند نیرو ببندد آب در آذر
[B][M1]فلک دریا نه بس باشد کجا رایش بود کشتی
[M2]زمین‌کشتی نه بس باشد کجا حلمش بود لنگر
[B][M1]ایا راضی ز تو در خُلد جان خواجهٔ ماضی
[M2]نژاد او سر ملک است و آن سر را تویی افسر
[B][M1]اگر گوهر بود پیرایهٔ هر شخص ‌در گیتی
[M2]تو آن شخصی که هست اخلاق تو پیرایهٔ‌ گوهر
[B][M1]خداوندِ بزرگانی و مخدومِ خداوندان
[M2]چه اندر دولت سلطان چه در ملک ملک سنجر
[B][M1]چهل سال است تا صدر بزرگی و جلالت را
[M2]فزودست از مبارک شخص تو جاه و جلال و فر
[B][M1]ستودندت خردمندان به لطف صورت و سیرت
[M2]گزیدندت خداوندان به حسن مخبر و منظر
[B][M1]امیری کردی و بودی بدان کار اندرون زیبا
[M2]وزیری کردی و بودی بدان شغل اندرون درخور
[B][M1]به روز بزم در مجلس نبودت هیچکس همتا
[M2]به روز رزم درموکب نبودت هیچکس همبر
[B][M1]گه از مشرق سوی مغرب نوشتی طُغری و نامه
[M2]گه از مغرب سوی مشرق‌ کشیدی رایت و لشکر
[B][M1]گه از بیم غلامانت تبه شد خانه بر خاقان
[M2]که از سهم سوارانت سیه شد قصر بر قیصر
[B][M1]جوان و پیر بوسیدند توقیعت به هر بقعه
[M2]بزرگ و خرد پوشیدند تشریفت به‌هر کشور
[B][M1]ثناگفتند عدلت را امامان بر سر کرسی
[M2]دعا کردند عمرت را خطیبان از سر منبر
[B][M1]ز تاریخ آن نپندارم ‌که باشد در جهان ‌کس را
[M2]فزون زین قوت و قدرت فزون زین حشمت و مفخر
[B][M1]کنون کاشفته شد گیتی گزیدی عزلت و عطلت
[M2]که عُطْلَت به ز قال و قیل و عزلت به ز شور و شر
[B][M1]سلامت به به‌هر حالی چو غَدّاری کند گردون
[M2]فراغت به ز هر کاری چو مکاری‌ کند اختر
[B][M1]فلک بازیگری طرفه است و بازیها بگرداند
[M2]که داند کرد بازیها که خواهد کرد بازیگر
[B][M1]جهان مانند بیماری است کز بحران برون آید
[M2]علاجش‌ کن به اندیشه مگر لختی شود بهتر
[B][M1]دوگیتی آفرید ایزد یکی دنیا یکی عقبی
[M2]به ‌رحمت وعده ‌کرد آنجا به ‌زحمت وعده‌ کرد ایدر
[B][M1]ز بهر زحمت دنیا به طاعت تن همی رنجان
[M2]ز بهر لذت عقبی به عشرت جان همی پرور
[B][M1]گهی در باغها بخرام و خوبان را تماشاکن
[M2]گهی در راغها بنشین و با آزادگان می خور
[B][M1]یکی‌ کاخ همایون را برآوردی به‌ پیروزی
[M2]همه جشن همایون کن بدین کاخ همایون در
[B][M1]ندیدم در همه‌گیتی ازین فرخنده‌ترکاخی
[M2]که هم عیوق را تخت‌ است و هم ‌خورشید را منظر
[B][M1]مغرّق بینم اندر زر سراسر سقف و دیوارش
[M2]ز بهر تو مگر یزدان جهانی آفرید از زر
[B][M1]همی پیدا ز اشکالش جمال قصر نوشروان
[M2]همی‌گیرند ز امثالش مثال سد اسکندر
[B][M1]ز بس تمثال رنگارنگ و بس تصویرگوناگون
[M2]ازمین ارتنگ مانی شد، سرایت خانهٔ آزر
[B][M1]کشیدستند بر سقفش توگویی جامهٔ دیبا
[M2]فکندستند در صحنش تو گویی تختهٔ مرمر
[B][M1]بهاری را همی ماند ریاحینش همه صورت
[M2]بهشتی را همی ماند درختانش همه پیکر
[B][M1]بهشت است این علی التحقیق و حوران اند پیکرها
[M2]تو رضوانی و جام می به‌ دست از چشمهٔ کوثر
[B][M1]خداوندا، اگر کردم بسی تقصیر در خدمت
[M2]بگویم عذر آن تقصیر اگر داری مرا باور
[B][M1]نکو عهد و نکو محضر مرا بسیار خواندستی
[M2]به تقصیری که کردستم مخوان بدعهد و بدمحضر
[B][M1]معاذالله که بدعهدی کند دیرینه مداحی
[M2]که ‌دارد چون تو ممدوحی سخندان و سخن‌گستر
[B][M1]به ‌تقصیر اندرون هر چند دارم زلت بی‌حد
[M2]زبان بگشای و دل خوش کن که دارم خدمتی بی‌مر
[B][M1]شفیع‌ من معین‌الملک و شعر است اندرین مجلس
[M2]نپندارم ‌که با این دو، شفیعی بایدم دیگر
[B][M1]همیشه تاکه از دریا برآید لؤلؤ لالا
[M2]همیشه تا که از گردون بتابد کوکب و اختر
[B][M1]چو دریا باد بر لولو ز مدحت خامه و خاطر
[M2]چو گردون باد پر کوکب ز نامت نامه و دفتر
[B][M1]خرد جان تو را مونس طرب بزم تو را عاشق
[M2]فلک بخت تو را بنده ملک تخت تو را چاکر
[B][M1]رسیده هر زمان سعدی زگردون سوی ایوانت
[M2]وز ایوانت سوی گردون شده آواز خنیاگر
[B][M1]همه عمر تو در نیکی همه روز تو در شادی
[M2]دلیلت دولت عالی مُعینت ایزد داور
[A]
[B][M1]بردیم ماه روزه به نیک اختری به‌سر
[M2]بر یاد عید روزه قدح پرکن ای پسر
[B][M1]زان می‌که چون ز جام رسد بوی او به جان
[M2]مردم همه طرب شود از پای تا به سر
[B][M1]قندیل تیره گَشت و قدح روشنی گرفت
[M2]اینک قدح ببین و به قندیل در نگر
[B][M1]سازی که با بت است بعید اندرون بیار
[M2]چیزی که ماه روزه به‌کار آمدی ببر
[B][M1]بنشین و عاشقانه سرودی همی سرای
[M2]برخیز و دوستانه طریقی همی سپر
[B][M1]یکماهه باده در قدح ما همی فکن
[M2]سی روزه بوسه بر دو لب ما همی شمر
[B][M1]بودیم در غم سحر و شام مدتی
[M2]واکنون ز شام یاد نیاریم وز سحر
[B][M1]گاهی بچینم از رخ رنگین تو سمن
[M2]گاهی بریزم از لب شیرین تو شَکَر
[B][M1]ماه دی است و قوت سرما به غایت است
[M2]وانگیخته است آب ز هر جانبی حشر
[B][M1]یک ره‌ که شد چو خنجر پولاد آب جوی
[M2]بایدکه بیش ما ز دو آتش بود سپر
[B][M1]یک آتش از قنینه زده عکس بر سهیل
[M2]یک آتش از تنوره زده نور بر قمر
[B][M1]از آتش قِنینَه‌ زمین‌گشته پر فروغ
[M2]وز آتش تنوره هواگشته پر شرر
[B][M1]گویی که زرگری است سیه‌ساز و سرخ‌پوش
[M2]در آهنین دری که همه روزن است در
[B][M1]گه شفشه‌های زرکند از هر دری برون
[M2]گه بر هوا فشاند گاورسهای زر
[B][M1]حصنی است پر زپنجره واندر میان حِصن‌
[M2]قومی مشعبدند علی رغم یکدیگر
[B][M1]در دستها گرفته ز هرگونه لعبتان
[M2]هر یک به زعفران و به شنگرف کرده‌تر
[B][M1]هاروت‌وار شعبده سازند هر زمان
[M2]تا لعبتان ز پنجره بیرون‌ کنند سر
[B][M1]باغی است درگشاده در آن باغ بی‌عدد
[M2]بر هر دری شکفته از آن باغ یک شجر
[B][M1]شاخش همه به‌گونهٔ‌گلنار و زعفران
[M2]برگش همه به رنگ طبرخون و مُعصَفَر
[B][M1]زین باغ چون بهار نماید به ماه دی
[M2]بزم ظهیر دولت سلطان دادگر
[B][M1]میر اجل موید ملک و شهاب دین
[M2]بوبکر کاو بداد و به دین هست چون عمر
[B][M1]دارد ز فر دولت او روزگار نور
[M2]دارد ز نور دولت او روزگار فر
[B][M1]شاخی است رسم اوکه معالیش هست بار
[M2]باغی است لطف او که معانیش هست بر
[B][M1]از شمع مهر او امل آید همی فروغ
[M2]وز ابر کین او اجل آید همی مطر
[B][M1]دستش زمانه نیست وزو هست حَل‌ و عقد
[M2]کلکش ستاره نیست وزو هست خیر و شر
[B][M1]گرچه ز چرخ هست بسی بعد تا ثری
[M2]ورچه زبحر هست بسی فرق تا شمر
[B][M1]آن را به جنب دولت او چون ثری شناس
[M2]وین را به جنب همت او چون شَمَر، شُمَر
[B][M1]ای بر فلک ثنای تو تسبیح هر ملک
[M2]وی بر زمین عطای تو تشریف هر بشر
[B][M1]نور محبت تو ثوابی است از بهشت
[M2]دود عداوت تو عذابی است از سقر
[B][M1]از بهر خدمت تو سزد گر خدای عرش
[M2]ارواح رفته باز رساند سوی صور
[B][M1]گر بر صفر همیشه محرم مقدم است
[M2]تو چون محرمی و همه مهتران صفر
[B][M1]از آتش جگر لب بدخواه توست خشک
[M2]وز آب دیدگان رخ اعدای توست تر
[B][M1]بر هر زمین که باد خلاف تو بگذرد
[M2]هم آب دیده باشد و هم آتش جگر
[B][M1]از فکرت تو عزم معادی شود هَبا
[M2]وز قدرت تو حزم مخالف شود هدر
[B][M1]گویی‌ که فکرت تو دلیل است بر قضا
[M2]گویی‌ که قدرت تو وکیل است از قدر
[B][M1]تا چون خَضَر به شهر سکندر نشسته‌ای
[M2]آن شهر همچو جَنّت مأواست از خضر
[B][M1]اسکندر آن زمان‌ که هَری را نهاد پی
[M2]گر داشتی ز دولت و اقبال تو خبر
[B][M1]دروی بجای خاک سرشتی همی عبیر
[M2]دروی به‌جای سنگ فشاندی همه گهر
[B][M1]تا درخور قبول تو شد نظم و نثر من
[M2]نظمم همه نُکَت شد و نثرم همه غُرَر
[B][M1]از منت تو پشت و دلم هست با‌رکش
[M2]وز نعمت تو جان و تنم هست بارور
[B][M1]پست است خاطر من و اقبال تو بلند
[M2]زیرست خدمت من و اِنعام تو زبر
[B][M1]آن روز کی بود که من آیم چو بندگان
[M2]بر فرش مجلس تو و بر آستان و در
[B][M1]دیده نهم ز مهر چو رُهبان بَرِ صلیب
[M2]بوسه دهم ز فخر چو حجّاج بر حَجَر
[B][M1]تا رامش و طرب ز سلامت دهد نشان
[M2]تا نصرت و ظفر ز سعادت بود اثر
[B][M1]در مجلس تو باد همه رامش و طرب
[M2]بر درگه تو باد همه نصرت و ظفر
[B][M1]فالت همه مبارک وکارت همه به‌کام
[M2]روزت همه خجسته و عیدت خجسته‌تر
[A]
[B][M1]همیشه پرشکن است آن دو زلف حلقه‌ پذیر
[M2]شکن‌شکن چو زره حلقه‌حلقه چون زنجیر
[B][M1]رسد ز حلقه بدو هر زمان هزار نفر
[M2]وز آن نفر چو دل من هزار تن به‌نفیر
[B][M1]ز تیرگیش همی روشنی دهد بیرون
[M2]بود هر آینه از شب دمیدن شبگیر
[B][M1]چنانکه شیر بود پرورندهٔ اطفال
[M2]شکنج و حلقهٔ او هست پرورندهٔ سیر
[B][M1]ز مشک بر مه روشن همی‌کشد پرگار
[M2]ز قیر بر گل و سوسن همی‌کند تصویر
[B][M1]به مشک ماند اگر گل نگار باشد مشک
[M2]به قیر ماند اگر مه پرست باشد قیر
[B][M1]عبیر و غالیه گر رنگ و بوی آن دارند
[M2]به عشق در ا‌نظرا من زغالیه است و عبیر
[B][M1]به فعل و شکل به‌ دام و کمند ماند راست
[M2]کمند جادو بندست و دام عاشق‌ گیر
[B][M1]دلی‌ که بسته و غمگین شده است در گرهش
[M2]گشاده گردد و خیره شود به مدح امیر
[B][M1]جمال آل حسن فخر گوهر اسحاق
[M2]که هست بر فلک دولت آفتاب منبر
[B][M1]بزرگوار جهان مَخلَص‌ِ خلیفهٔ حق
[M2]بشیر هر بشر و فخر دودمان وزیر
[B][M1]مظفر آن که کَفَش رایت کفایت را
[M2]همی درست‌کند پیش کافیان تفسیر
[B][M1]هر آن چه هست مقدر ز حسن مخلوقات
[M2]یقین بدان که همه دون اوست جز تقدیر
[B][M1]دل منور او هست عقل را عنصر
[M2]ید مؤید او هست جود را اکسیر
[B][M1]امکبر اندا بر نام او تخلص و مدح
[M2]که مدح همچو نمازست و نام او تکبیر
[B][M1]به‌ آفرین خدای آن ‌که بود در شب و روز
[M2]محرری که کند آفرین او تحریر
[B][M1]کسی‌ که بر تن و بر جان او سگالد غدر
[M2]ز غد‌ر دهر شود چشمهای او چو غدیر
[B][M1]اگر چه قدرت حق بیشتر ز قدرت جم
[M2]به وقت قدرت تدبیر هست آصف پیر
[B][M1]اگرچه در همه چیزی مؤثرست فلک
[M2]بلند همت او در فلک‌ کند تاثیر
[B][M1]ز بهر مصلحت ملک باشدش فکرت
[M2]ز بهر منفعت خلق باشدش تدبیر
[B][M1]همه لطافت نور از اثیر بگریزد
[M2]اگر رسد اثر خشم او به چرخ اثیر
[B][M1]به روز بزم قدم درکف موافق او
[M2]شعاع نور دهد همچو آفتاب منیر
[B][M1]به روز رزم زره بر تن مخالف او
[M2]ز هم ‌گسسته شود همچو تارهای حریر
[B][M1]ایا همیشه دل پاک تو به فخر مشار
[M2]ویا همیشه ‌کف راد تو به خیر مشیر
[B][M1]ز کارهای پسندیده کار توست سرور
[M2]ز جایهای گرانمایه جای توست سریر
[B][M1]فقیر بود جهان بی‌تو ازکفایت و فخر
[M2]تو آمدیّ و غنی شد به تو جهانِ فقیر
[B][M1]زمانه شیفتهٔ دل بود و تیرهٔ چشم کنون
[M2]به تن‌ گرفت قرار و به‌ چشم گشت قریر
[B][M1]ز دست و طبع تو گیتی همه شکفته شود
[M2]به طبع باد صبایی به دست ابر مطیر
[B][M1]نظیر گفت نیارم تو را به هیچ صفت
[M2]از آن قِبَل که خدایت نیافرید نظیر
[B][M1]دل و ضمیر تو ماند همی به لؤلؤ تر
[M2]میان لؤلؤ لالا توراست بحر غزیر
[B][M1]زریر و خون به رخ و چشم دشمن تو درست
[M2]مگر زمانه بر او وقف کرد خون و زریر
[B][M1]زحل به تیر نحوست مخالفان تو را
[M2]همی خَلَد جگر آری خَلَنده باشد تیر
[B][M1]ز رنج و سختی چون زیر و زار ناله شدست
[M2]تن عدؤت‌ بلی زار ناله باشد و زیر
[B][M1]قضای خالق عرش است وعدهٔ تو مگر
[M2]که هر دو را نبود نیم دم زدن تأخیر
[B][M1]مگر مدیح تو شد چشم عقل را قوت
[M2]که چشم عقل بود بی‌مدایح تو ضریر
[B][M1]مگر لقای تو اصل بصیرت است و بصر
[M2]که چشمهای سر و تن بدو شدست بصیر
[B][M1]به نامه‌ای چو نویسد دبیر نام تو را
[M2]دهانِ دهر دهد بوسه بر دهان دبیر
[B][M1]اگر خیال تو بیند بداختر اندر خواب
[M2]مُعَبِرّش همه نیک‌اختری کند تعبیر
[B][M1]وگر دهی تو اسیر زمانه را قوت
[M2]شود زمانه به دست اسیر خویش اسیر
[B][M1]چو حال بندگی من تو را خداوندا
[M2]مُقرّرست مرا نیست طاقت تقریر
[B][M1]جوان و پیر سزد آفرین‌گر تو چو من
[M2]به سال و ماه جوان و به فضل و دانش پیر
[B][M1]مهذّب است به تو حکمتم زهی تهذیب
[M2]موّقرست به تو نعمتم زهی توقیر
[B][M1]به جای هر نفسی‌ گر ستایشی کنمت
[M2]به جان تو که شناسم ز خویشتن تقصیر
[B][M1]وگر کنم به همه عمر شکر نعمت تو
[M2]به نعمت تو که از خویشتن خورم تشویر
[B][M1]همیشه تا که به خیر و به شر میان بشر
[M2]همی رسول و بشیر آید از صغیر و کبیر
[B][M1]زمانه باد به شر مخالف تو رسول
[M2]ستاره باد به خیر موافق تو بشیر
[B][M1]تو خوش نشسته و پیش تو ایستاده به پای
[M2]بتان نوش لب دوست جوی دشمن‌ گیر
[B][M1]بلند قامت ایشان چو سرو در کِشمَر
[M2]بدیع صورت ایشان جو نقش در کشمیر
[B][M1]تو جفت طاعت و گردون تو را همیشه مطیع
[M2]تو یار نصرت و یزدان تورا همیسه نصیر
[A]
[B][M1]تا ز یاقوت و زبرجد گیتی است و سیم و زر
[M2]باغ‌ گویی زرگرست و کوه گویی سیمگر
[B][M1]کوه گویی سر همی پنهان‌ کند در زیر سیم
[M2]باغ‌ گویی تن همی پنهان‌ کند در زیر زر
[B][M1]باغ را چون بنگری‌ گویی که زرین است تن
[M2]کوه را چون بنگری‌ گویی‌ که سیمین است سر
[B][M1]از بخار آب ابر تیره بینی بر هوا
[M2]وز سرشک ابر آب بسته بینی بر شَمَر
[B][M1]ابر گویی بر هوا گشته است چون مشکین زره
[M2]آب‌گویی در شمر کشته است چون سیمین سپر
[B][M1]تا که ابر بوستان گردد همی بی‌رنگ و بار
[M2]هر شجر گردد همی در گلستان بی‌برگ و بر
[B][M1]دل چه تابم‌ گر همی فاسد شود رنگ چمن
[M2]غم چه دارم‌ گر همی‌ کاسِد شود بوی شجر
[B][M1]کز سمن خوشرنگ‌تر رخسار آن زیبا صنم
[M2]وز شجر خوشبوی‌تر زلفین آن شیرین پسر
[B][M1]دلبری‌ کز آب رویش آب دارم در دو چشم
[M2]لعبتی‌ کز تاب رویش تاب دارم در جگر
[B][M1]گه ‌کمان مالد ز خشم من به‌کافوری قلم
[M2]گه شکر بارد ز مهر من به مروارید تر
[B][M1]از کمان مالیدنش من چون به‌تاب اندر کمان
[M2]وز شکر باریدنش من چون به آب اندر شکر
[B][M1]تا ندیدم زلف او را من ندانستم که هست
[M2]بار تَبَّت حلقه حلقه بر جهاز شوشتر
[B][M1]چون بپیچد صد هزاران عقل باشد مه‌پرست
[M2]چون بتابد صدهزاران حلقه باشد گل سپر
[B][M1]ماه پیش او کمر بندد به خدمت همچنانک
[M2]بیش تخت نصرت‌الدین مشتری بندد کمر
[B][M1]آفتاب روزگار و فخر ملک شهریار
[M2]میرابوالفتح مظفر آیت فتح و ظفر
[B][M1]آن خداوندی که از بختش همی نازد قضا
[M2]وآن هنرمندی که از قَد‌رش همی نازد قَدَر
[B][M1]آسمان پست است پنداری و بخت او بلند
[M2]مشتری زیرست پنداری و قدر او زبر
[B][M1]وقت مجلس نام او از شعر بِد‌رخشد چنانک‌
[M2]زهرهٔ زهرا درخشد زآسمان وقت سحر
[B][M1]اندر آن وقتی که ایزد بوالبشر را آفرید
[M2]نامد اندر آفرینش زآن مبارک‌تر بشر
[B][M1]نصرت‌الدین ‌است و فخرالملک اندر اصل ‌خویش
[M2]هم نظام‌الملک دارد هم قوام‌الدین پدر
[B][M1]گر به ذکر اندر پدر را از پسر باشد بقا
[M2]از پدر باقی بماند کش چو تو باشد پسر
[B][M1]نقطه ی پرگار جودست از کریمی و سخا
[M2]نکتهٔ الفاظ عقل است از بزرگی و هنر
[B][M1]روز را ماند کزو هر حضرتی دارد نشان
[M2]چرخ را ماند کزو هر بقعتی دارد اثر
[B][M1]طبع او بحرست بحری جاودان با فوج موج
[M2]دست او ابرست ابری جاودان زرین مطر
[B][M1]گر به هامون بر خیال حلم او یابد گذار
[M2]ور به‌ گردون بر نسیم جود او یابد گذر
[B][M1]شکر او گویند بر هامون عناصر یک‌بهٔک
[M2]مهر او جویند برگردون کواکب سر به سر
[B][M1]ای یقین در قدرت گردون به نزد تو گمان
[M2]وی عیان در رفعت‌ کیوان به نزد تو خبر
[B][M1]علم و دینی وز تو هرکس عالم‌ است و دین ‌شناس
[M2]عقل و جانی وز تو هرکس عاقل است و جانور
[B][M1]سقف ایوان را عمادی برج فرمان را نجوم
[M2]دَ‌رج د‌انش را نگاری، دُرج بخشش را گهر
[B][M1]باغ حشمت را نهالی‌، گنج دانش را کلید
[M2]جسم دولت را حیاتی چشم ملت را بصر
[B][M1]من رهی در دانش و اقبال گشتم بی‌نظیر
[M2]تا به چشم همت و احسان به من‌ کردی نظر
[B][M1]شعر من‌ گشته است در بحر سخن همچون صدف
[M2]نکته و معنی دُرَفشان از صدف همچون گهر
[B][M1]گرچه در تقصیر کردن عذرها دارم بسی
[M2]بهتر از تخفیف نشناسم همی عذر دگر
[B][M1]آمدستم تا به حکم بندگی و دوستی
[M2]گیرم از روی تو فال وگیرم از رای تو فر
[B][M1]دیده بر پایت نهم چونانکه ترسا بر صلیب
[M2]بوسه بر دستت دهم چونانکه حاجی بر حجر
[B][M1]اندرین معنی مرا با تو زبان و دل یکی است
[M2]جون زبان و دل یکی دارم سخن شد مختصر
[B][M1]تاکه اندر خیر و نعمت جانور را هست نفع
[M2]تا که اندر شر و محنت آدمی را هست ضر
[B][M1]نیکخواهت باد در نعمت همیشه جفت خیر
[M2]بدسگالت باد در محنت همیشه جفت شر
[B][M1]تا همی هر جانور روی زمین را ‌بسپرد
[M2]زیر بای دولت اندر گردن گردون سپر
[B][M1]مهرگان بگذار و بگذر تا ببینی در جهان
[M2]صد هزاران مهرگان و نوبهار نامور
[B][M1]حال وکام و سادی و نوس از تو دارد هرکسی
[M2]ما‌ل بخش و شاد زی و نام‌ جوی و نوش خور
[A]
[B][M1]چو آفتاب و مَه است آن نگار سیمین‌بر
[M2]گر آفتاب‌ گل و ماه سنبل آرد بر
[B][M1]نهفته درگل و سنبل شکفته عارض او
[M2]مه است در زره و آفتاب در چنبر
[B][M1]شکوفه را شکن زلف او شدست حجاب
[M2]ستاره را گره زلف او شدست سپر
[B][M1]به زیر هر گرهی توده‌ توده از سنبل
[M2]به زیر هر شکنی حلقه‌ حلقه از عنبر
[B][M1]شنیده‌ام به حکایت که مرد مشک‌فروش
[M2]نهان کند جگر سوخته به مشک اندر
[B][M1]به زلف مشک فروش است دلبرم لیکن
[M2]ز من به جای جگر خواسته است خون جگر
[B][M1]از آن قِبَل همه جایی گهر عزیز بود
[M2]که پاکی از لب و دندان او گرفت ‌گهر
[B][M1]وزان سبب همه کس روی در حجر مالند
[M2]که سختی از لب سنگین او ربود حجر
[B][M1]من آتشین دلم ای ماهروی مشکین موی
[M2]تو شکرین لبی ای سر‌و قد سیمین‌بر
[B][M1]مرا همی نفس سرد خیزد از آتش
[M2]تو را همی سخن تلخ زاید از شَکّر
[B][M1]مرا نگویی تا چون همی پدید آیند
[M2]چهار چیز مخالف به طبع یکدیگر
[B][M1]دو چیز بس بود از رسمها مرا و تو را
[M2]مرا ز عشق نشان و تو را ز حسن خبر
[B][M1]دو فخر بس بود ازکارها مرا و تورا
[M2]تو را ز خوبی خویش و مرا ز فخر بشر
[B][M1]مُعین ملک شهنشاه مَجد دولت او
[M2]ابوا‌لمحاسن‌ خورشیدفعل زهره نظر
[B][M1]سپهر قدرت و بهرام‌ تیغ و تیر قلم
[M2]زحل ستاره و مه رای و مشتری اختر
[B][M1]بزرگواری کاندر کفش قلم گویی
[M2]قضا مصور گشته است در میان قدر
[B][M1]اگر به چشم خرد بنگرد به عالم جان
[M2]خدای باز دهد جان رفته را به صور
[B][M1]درخت طوبی دنیا به آرزو جوید
[M2]که تا ز بهر دعاگوی او شود منبر
[B][M1]اگر کسی بنویسد برای او جزوی
[M2]ستارگا‌نش قلم باید و فلک دفتر
[B][M1]به دستش اندر تیغ و به خشمش اندر عفو
[M2]نگاه کردم و دیدم به چشم عقل و فَکَر
[B][M1]یکی چنانکه اجل در امل بود مدغم
[M2]یکی چنانکه اَمَل در اَجَل بود مضمر
[B][M1]ایا بزرگ جوادی‌ که خلق عالم را
[M2]ز جاه توست پناه و ز فر توست مفر
[B][M1]توانگرست و مظفرکسی‌که مهر تو جست
[M2]که مهر تو ست طلسم توانگری و ظفر
[B][M1]مگر زمین فلک است و تویی برو خورشید
[M2]مگر جهان عرض است و تویی بر آن جوهر
[B][M1]مگر که پیرهن یوسف است همت تو
[M2]کز او زمانه چو یعقوب یافته است بصر
[B][M1]چو از مخالف تو کودکی بپیوندد
[M2]اگر نه دختر باشد تبه کند مادر
[B][M1]مخالف تو ز شوم اختری همی‌گوید
[M2]چرا نه مادر من بود مادر دختر
[B][M1]تویی‌ که هست فلک پست و همت تو بلند
[M2]تویی ‌که هست زُحَل‌ زیر و دولت تو زبر
[B][M1]تویی‌ که با تو ثریا است در قیاس ثری
[M2]تویی ‌که پیش تو دریا است در شمار شمر
[B][M1]ز بهر پیکر توست آفتاب آینه‌گون
[M2]ز بهر مرکب تو نعل پیکر است قمر
[B][M1]ز آب دست تو مانند کوثرست لگن
[M2]اگر ز رحمت صِرف است آب درکوثر
[B][M1]روا بود که تو پیغمبری شوی مُرسَل
[M2]اگر سعادت پیغمبران بود به هنر
[B][M1]ز روی عقل و تفکر بسی تفاوت نیست
[M2]ز معجزات تو تا معجزات پیغمبر
[B][M1]اگر ز جود تو یابند کوه و دشت نسیم
[M2]وگر ز دست تو یابند خاک و سنگ مطر
[B][M1]به جای لاله زبرجد برآید از سرکوه
[M2]به جای برگ زمرد برون دمد ز شجر
[B][M1]مرا همی عجب آید ز کلک‌ فرخ تو
[M2]که تیر غالیه بارست و مار غالیه‌گر
[B][M1]پرندْ چهره و سیمینْ حصار و مشکینْ فرق
[M2]شهاب‌ رنگ و سنان‌ شکل و خیزران‌ پیکر
[B][M1]روان ندارد و او را تحرک است و سکون
[M2]زبان ندارد و او را حکایت است و سمر
[B][M1]به سان مرغی زرین و پرّ او سیمین
[M2]ز سر خویش به تارک همی نگارد پر
[B][M1]چو شد شناخته سرش رسد به هر منزل
[M2]چو شد نگاشته پرّش رسد به هرکشور
[B][M1]اگر ندارد عقل و سخن نداند گفت
[M2]به نزد اهل خرد چون بود سخن‌گستر
[B][M1]اگر ز فکرت و راز ضمیر آگه نیست
[M2]ضمیر و فکرت تو چون‌کند همی از بر
[B][M1]همیشه بسته میان است و آسمان ‌گویی
[M2]ز بهر خدمت تو بست بر میاتش‌کمر
[B][M1]خدایگانا هستم رهی و بندهٔ تو
[M2]که بنده دار خداوندی و رهی پرور
[B][M1]چگونه بودم دور از تو اندرین مدت
[M2]چگونه بود مرا بی‌تو امتحان سفر
[B][M1]دراز و تیره رهی بود بی‌تو در پیشم
[M2]درشت و ناخوش و آشوبناک و پهناور
[B][M1]یکی بیابان دیدم ز آدمی خالی
[M2]به هول همچو قیامت به سهم همچو سقر
[B][M1]فراز او همه‌گرد و نشیب او همه دود
[M2]نبات او چو شرنگ و نسیم او چو شرر
[B][M1]چو قوم عاد نکرده گناه بود مرا
[M2]سموم و صاعقه چون قوم عاد و چون صرصر
[B][M1]ز بیم دیو چنان بودم اندر آن مأوی
[M2]که عاصیان ز نهیب‌گناه در محشر
[B][M1]همی ‌گذشت به من بر خیال صورت دیو
[M2]بر آن صفت که به‌معروف بگذرد مُنکَر
[B][M1]به جای هر نفس سرد کاین دلم بزدی
[M2]زمانه در دل مسکین من زدی آذر
[B][M1]چنان شرار زدی در دل من آتش غم
[M2]که تل ریگ شدی توده‌های خاکستر
[B][M1]شب دراز من اندیشناک در غم آنک
[M2]مگر خدای شبم را نیافریده سحر
[B][M1]دو دست جوزا سست و دو پای پروین لنگ
[M2]دو چشم کیوان کور و دو گوش گردون کر
[B][M1]ستارگان درخشان بر آسمان گفتی
[M2]که در زَبَرجَد و مینا مُرّصع است دُرَر
[B][M1]بَناتِ نَعش و ثریا چنان نمود مرا
[M2]که شاخ نسترن اندر میان سیسنبر
[B][M1]گمان من همه آن بود و فکر من همه آنک‌
[M2]نهم بزودی بر جایگاه پای تو سر
[B][M1]در سرای تو پیوسته سجده‌گاه من است
[M2]گه سجود نهم سر بر آستانهٔ در
[B][M1]به سان خضر رسیدم کنون به‌ آب حیات
[M2]اگرچه رنج کشیدم به سان اسکندر
[B][M1]تو آفتابی و نیلوفرست خاطر من
[M2]به آفتاب برآید زآب نیلوفر
[B][M1]شناسی از دل من کآفرین و خدمت تو
[M2]چو جان عزیز شناسم چو دیده اندر خور
[B][M1]برون نیاید جز مِدحَت تو از رگِ من
[M2]اگر کسی به رگِ من فرو برد نَشتَر
[B][M1]به شعر نیک همی شُکر نعمت تو کنم
[M2]اگرچه نعمت باقی است شکر باقی تر
[B][M1]همیشه تا که نفیر و نفر بود به جهان
[M2]گهی ز نعمت خیر و گهی زمحنت شر
[B][M1]به حاسد تو ز محنت رسیده باد نفیر
[M2]به مادح تو ز نعمت رسیده باد نفر
[B][M1]کجا بود قدم تو سپهر باد بساط
[M2]کجا بود علم تو سپهر باد حشر
[B][M1]جهان متابع رای تو و زمانه مطیع
[M2]قضا غلام و قدر بنده و فلک چاکر
[A]
[B][M1]کردگار دادگر هر ماه بر فتحی دگر
[M2]بیعت و پیمان‌کند با شهریار دادگر
[B][M1]تا به دولت بشکند شاهنشه لشکر شکن
[M2]پشت بدخواه دگر یا گردن خصمی دگر
[B][M1]تا بود در مغرب از فتح شهنشاهی نشان
[M2]تا بود در مشرق از فر ملکشاهی اثر
[B][M1]تا ز چشم شاه‌ گردد چشم هر بدخواه کور
[M2]تا ز کوس شاه‌ گردد گوش هر گمراه کر
[B][M1]هر زمان عادل‌ترست این خسرو بیروز بخت
[M2]لاجرم هر روز باشد بخت او پیروزتر
[B][M1]آنچه یزدان کرد با سلطان که را بود از ملوک‌؟
[M2]وانچه سلطان یافت از یزدان که را بود از بشر؟
[B][M1]هرکجا ساید رکاب و هرکجا راند سپاه
[M2]نصرت او را همره است و دولت او را راهبر
[B][M1]گر سلیمان نبی‌ را معجز آمد مرغ‌ و باد
[M2]یافت از پیغمبری آن دولت و آیین و فر
[B][M1]نیست پیغمبر ملک سلطان ولیکن روز رزم
[M2]معجز او مرغ بی‌جان است و باد جانور
[B][M1]خون صد دشمن بریزد مرغ او در یک زمان
[M2]راه ده منزل بپرد مرغ او در یک نظر
[B][M1]بود و هست آن مرغ را بر جان بدخواهان ‌گذار
[M2]بود و هست آن باد را بر فرق‌ گمراهان‌ گذر
[B][M1]آنچه او امسال کرد از پادشاهان کس نکرد
[M2]نامهٔ شاهان بخوان و فتح شاهان بر شمر
[B][M1]تا از ایشان یک ملک پیمود در پنجاه روز
[M2]مشرق و مغرب به ‌زیر رایت فتح و ظفر
[B][M1]تا از ایشان هیچکس را از عرب یک نامدار
[M2]پیش تخت آمد به‌خدمت برمیان بسته‌کمر
[B][M1]تا ازیشان هیج شاه آمد ز موصل سوی بلخ
[M2]با سپاهی بی‌عدد در روزگاری مختصر
[B][M1]گفت فردوسی به شهنامه درون چونانکه خواست
[M2]قصه‌های پرعجایب فتحهای پر عِبَر
[B][M1]وصف کردست او که رستم کُشت در مازندران
[M2]گنده پیر جادو و دیو سفید و شیر نر
[B][M1]گفت چون رستم بجست از ضربت اسفندیار
[M2]بازگشت از جنگ و حاضر شد به نزد زال زر
[B][M1]زال‌کرد افسون و سیمرغ آمد از افسون او
[M2]روستم به شد چو سیمرغ اندرو مالید پر
[B][M1]من عجب دارم ز فردوسی که تا چندان دروغ
[M2]ازکجا آورد و بیهوده چرا گفت آن سمر
[B][M1]در قیامت روستم‌ گوید که من خصم توام
[M2]تا چرا بر من دروغ‌ محض بستی‌ سر بسر
[B][M1]گرچه او از روستم گفته است بسیاری دروغ
[M2]گفتهٔ ما راست است از پادشاه نامور!؟
[B][M1]ما همی از زنده‌ گوییم او همی از مرده‌ گفت
[M2]آنِ ما یکسر عیان است آنِ او یکسر خبر!؟
[B][M1]زنده بادا شاه شاهان و خداوند جهان
[M2]تا بگردد آسمان و تا بتابد ماه و خور
[B][M1]کز فتوحش دفتر من چون فلک شد پر نجوم
[M2]وز مدیحش خاطر من چون صدف شد پرگهر
[B][M1]ای خداوندی که چون عزم سفر کردی درست
[M2]فتح و نصرت ‌را بود تاریخ از آن میمون سفر
[B][M1]بر زمین از مرکب تو پست‌ گردد کوهسار
[M2]بر سپهر از مرکب تو بازپس ماند قمر
[B][M1]تو شه روی زمینی وز هوا واجب‌ترست
[M2]حکم تو در شرق و غرب و امر تو در بحر و بر
[B][M1]روز و شب تدبیر ساز توست سعد مشتری
[M2]دشمنت را نحس‌ کیوان بس بود تدبیرگر
[B][M1]گرچه شیر مرغزاری بود خصمت پیش ازین
[M2]پس چرا امروز ترسان است چون بز در کمر
[B][M1]بر سر سنگی‌ کشیده رخت و مأوی ساخته
[M2]وز سر شمشیر تو تن برحذر جان پرخطر
[B][M1]با قضای بد همی‌ ماند سر شمشیر تو
[M2]چون قضای بد بیاید سود کی دارد حذر
[B][M1]گور گشت آن حِصْن و بدبختان شدند آن عاصیان
[M2]رزمگاه تو قیامت گشت و خشم تو سَقَر
[B][M1]چون برون آرند بدبختان عاصی را ز گور
[M2]در قیامت بر جگرشان از سقر بارد شرر
[B][M1]از هنرهای تو خواهد بود قصد بدسگال
[M2]وز تو خواهد بود قصد بدسگال بی‌هنر
[B][M1]همچو ضحاک از فریدون همچو فرعون از کلیم
[M2]همچو بوجهل از پیمبر، همچو شیطان از عمر
[B][M1]گر به‌سان قلعهٔ خیبر وَلَج هست استوار
[M2]وندر او چون قوم خیبر دشمنان کرده حشر
[B][M1]تیغ تو چون ذوالفقار است و تو همچون حیدری
[M2]پیش حیدر قلعهٔ خیبر کجا دارد خطر
[B][M1]قوم لوط آنگه ‌که محکم بود شارستان لوط
[M2]سرکشی کردند وز طاعت برون کردند سر
[B][M1]حکم ‌کرد ایزد تعالی تا ز پرّ جبرئیل
[M2]گشت شارستان خراب و عمرشان آمد به سر
[B][M1]گر چو قوم لوط خصم تو ز طاعت شد برون
[M2]همچو ایشان نیز محنت خورد خواهد بر جگر
[B][M1]ور وَلَج آباد محکم شد چو شارستان لوط
[M2]پرّ عزرائیل خواهد کردنش زیر و زبر
[B][M1]ای شهنشاهی که اندر قهر بدخواهان خویش
[M2]هست تقدیرت برابر با قضا و با قدر
[B][M1]ای جهانداری که هستی جان دولت را حیات
[M2]وی شهنشاهی‌ که هستی چشم شاهی را بصر
[B][M1]خاک و باد و آتش و آب است طبع روزگار
[M2]بشنو آن تفصیل و در تفصیل این معنی نگر
[B][M1]خاک بر دشمن فشان و خرمنش بر باد ده
[M2]آتش نصرت فروز و آب بدخواهان ببر
[B][M1]گه به شمشیر کبودت خاک هامون نعل ‌گیر
[M2]گه به نعل مرکبانت تارک‌ گردون سپر
[B][M1]مال و کام و شادی و نوش از تو دارد هر کسی
[M2]مال بخش و کام‌ ران و شاد باش و نوش خور
[A]
[B][M1]به فرخی و خوشی بر خدایگان بشر
[M2]خجسته باد چنین عید و صدهزار دگر
[B][M1]جلال دولت و دولت بدو فزوده شرف
[M2]جمال ملت و ملت بدو نموده هنر
[B][M1]شهی‌ که بر همه روی زمین همی تابد
[M2]ز ماه رایت او آفتاب فتح و ظفر
[B][M1]نبود تا که جهان است و هم نخواهد بود
[M2]خدایگانی بر خلق از او مبارکتر
[B][M1]همی دهد قلم و تیغ او به بزم و به رزم
[M2]نشان نعمت فردوس و هیبت محشر
[B][M1]به رزمگاه چو مریخ‌وار گیرد زور
[M2]به بزمگاه چو خورشیدوار گیرد فر
[B][M1]زمین معصفر گردد ز بسکه راند خون
[M2]هوا مُزَعْفر گردد ز بسکه بخشد زر
[B][M1]حسام شاه چو نیلوفر است و چهرهٔ خصم
[M2]چو شَنْبلید شدست از نهیب نیلوفر
[B][M1]سرش ز چنبر فرمان شاه بیرون است
[M2]قدش ز هیبت شاهی است چفته چون چنبر
[B][M1]اگر تنش به مثل سربه سر همه جگر است
[M2]سرشک‌وار ببارد ز دیده خون جگر
[B][M1]وگر همی نشناسد که وهم شاه جهان
[M2]مؤثرست در آفاق چون قضا و قدر
[B][M1]همی به‌ کوه و کمر نازد و نه آگاه است
[M2]که وهم شاه فرود آردش ز کوه و کمر
[B][M1]خدایگانا آ‌ن کس که نعمتش دادی
[M2]به شرط خدمت یک‌ چند بسته بود کمر
[B][M1]چو شد مخالف و بر نعمت تو شکر نکرد
[M2]به نعمت تو که بدبخت‌ گشت و شومْ‌ اختر
[B][M1]شکسته کرد و پراکنده یک سیاست تو
[M2]سپاه او را چون قوم عاد را صَرصَر
[B][M1]ز فعل خویش بنازد همی و در مثل است
[M2]کسی‌ که بد کند از بد هم او برد کیفر
[B][M1]مباد آن که خلاف تو دارد اندر دل
[M2]که سوخته کندش خشم تو دل اندر بر
[B][M1]مخالفانی کاندر حصار خصم تواند
[M2]خلاف و کین‌توزیشان ببرد سمع و بصر
[B][M1]ز ترس خشم تو گشته است چشم ایشان ‌کور
[M2]ز بیم کوس تو گشته است‌ گوش ایشان کر
[B][M1]بر آن حصار که ایشان مقام ساخته‌اند
[M2]ز آب و خاک ندارند هیچگونه خبر
[B][M1]مگرکه صاعقه بارید چرخ بر سرشان
[M2]که آب ایشان خون‌ گشت و خاک خاکستر
[B][M1]شدست خنجر برنده عقلشان در دل
[M2]شدست آتش سوزنده مغزشان در سر
[B][M1]چو حال ایشان در زیستن بر این جمله است
[M2]چنان شناس‌ که ‌گشت آن حصار زیر و زبر
[B][M1]شهنشها ،ملکا، همچو آفتاب فلک
[M2]به شرق و غرب تو را هست سال و ماه سفر
[B][M1]جهان شدست منور ز فر طلعت تو
[M2]ز آفتاب منور شود جهان یکسر
[B][M1]به وقت راه سپردن همی وفا نکند
[M2]به سیر مرکب تو بر سپهر سیر قمر
[B][M1]حکایت و سَمَر امروز جمله باطل‌ گشت
[M2]که رسمهای تو بیش از حکایت است و سمر
[B][M1]اگر قیاس کنم من ز دجله تا جیحون
[M2]ز لشکر تو همی‌ نگسلد نفر ز نفر
[B][M1]خدایگان چو تو باید همی‌ که روز نبرد
[M2]ز دجله تا لب جیحون ‌کشد صف لشکر
[B][M1]همیشه تا که همی بشکفد ز باد صبا
[M2]به باغ در سمن تازه و بنفشهٔ تر
[B][M1]یکی چو عارض خوبان سپید و روشن و پاک
[M2]یکی چو زلف بتان برشکسته یک به دگر
[B][M1]شکفته باد ز عدل تو باغ شاهی و ملک
[M2]چو بوستان ز نسیم بهار و قَطْرِ مَطَر
[B][M1]تو را زمانه غلام و ملوک خدمتکار
[M2]تو را ستاره مطیع و سپهر فرمانبر
[B][M1]خجسته عید تو و پیش تو عدو قربان
[M2]شب تو از شب و روزت ز روز خرم‌تر
[A]
[B][M1]زلف سیه تو ای بت دلبر
[M2]هرگاه بود به صورتی دیگر
[B][M1]گه چون زر هست و گاه چون چوگان
[M2]گه چون سپر است و گاه چون چنبر
[B][M1]گاه از گل و ارغوان کند بالین
[M2]گاه از مه و مشتری‌ کند بستر
[B][M1]گه تابد و گه شود خَم اندر خَم
[M2]گه پیچد و گه زند سر اندر سر
[B][M1]گه حلقه ‌کند به ‌گل بر از سنبل
[M2]گه توده نهد به مه بر از عنبر
[B][M1]هر کس‌ که به او نگه‌ کند بیند
[M2]شب در بر آفتاب بازیگر
[B][M1]زلفین تو را همی ستایم من
[M2]از بهر تو ای شَکَر لب دلبر
[B][M1]آن لب ‌که به لون و رنگ او هرگز
[M2]نشنید و ندید هیچکس گوهر
[B][M1]لاله است و نهفته اندرو لؤلؤ
[M2]لعل است و سرشته اندر او شَکَّر
[B][M1]هر گه نگرم عقیق را ماند
[M2]پروین به عقیق بر شده مضمر
[B][M1]هر بوسه کز او به قهر بستانم
[M2]چون آب حیات هست جان پرور
[B][M1]خواهم که ز جان و دل کنم معنی
[M2]در وصف تو ای بت پری پیکر
[B][M1]هر چند که هست وصف تو واجب
[M2]از وصف تو مدح شاه واجب‌تر
[B][M1]شاه همه خسروان معزالدین
[M2]سلطانِ بلندبخت نیک‌اختر
[B][M1]شاهی که ز دین و اعتقاد او
[M2]خشنود شدست جان پیغمبر
[B][M1]اندر عرب و عجم ز نام او
[M2]بفزود جمال خطبه و منبر
[B][M1]مدحش همه خلق را چو بسم‌الله
[M2]آغاز سخن شد و سرِ دفتر
[B][M1]جسم عدوش چو آبگیر آمد
[M2]شمشیر کبود او چو نیلوفر
[B][M1]ای شاه جهان تویی در این‌ گیتی
[M2]شایستهٔ تاج و خاتم و افسر
[B][M1]در مدت شصت روز با نصرت
[M2]با شصت هزار موکب و لشکر
[B][M1]از مغرب تاختی سوی مشرق
[M2]وز باختر آمدی سوی خاور
[B][M1]چون یأجوجَند لشکرِ خصمت
[M2]تیغ تو به‌سان سد اسکندر
[B][M1]تو حیدری و سپاه بدخواهت
[M2]مَخْذ‌ول شده چو لشکر خیبر
[B][M1]ویران شود از تو قلعهٔ دشمن
[M2]چونانکه حصار خیبر از حیدر
[B][M1]گرچه عدوی تو هست در قلعه
[M2]آخر بَرَد از خلاف تو کیفر
[B][M1]گرچه رسن ای ملک دراز آید
[M2]آخر سر او رسد سوی چنبر
[B][M1]تا خورشیدست داور گردون
[M2]جاوید تو باش بر زمین داور
[B][M1]تو شاه ملوک و خسرو عالم
[M2]پیش تو ملوک بنده و چاکر
[B][M1]بخت تو بلند و رای تو عالی
[M2]روز تو ز روز بهتر و خوشتر
[A]
[B][M1]فرخنده باد و میمون این مجلس منور
[M2]بر شهریار گیتی شاهنشه مظفر
[B][M1]شاهی کجا رسیدست از همت بلندش
[M2]تختش به هفت گردون عدلش به هفت کشور
[B][M1]اَسْلاف را به عدلش جاه است تا به آدم
[M2]اَعقاب را به جاهش فخرست تا به محشر
[B][M1]ابرست دست رادش بحرست طبع پاکش
[M2]زان ابر قطره بدره زان بحر موج‌ گوهر
[B][M1]در خسروی و شاهی مانند او که باشد
[M2]هر خانه نیست‌ کعبه هر چشمه نیست‌ کوثر
[B][M1]از دو برون نبینم شاهان و خسروان را
[M2]یا سر به نام او بر یا نامهاش بر سر
[B][M1]شاه است و ملک و لشکر هر سه به‌هم موافق
[M2]مقهور شد مخالف زین شاه و ملک و لشکر
[B][M1]میران نامدارند این بندگان سلطان
[M2]هریک چو حاتم طَیّ هریک چو رستم زر
[B][M1]یک بنده‌گاه بخشش با همّت فریدون
[M2]یک بنده‌گاه کوشش با نصرت سکندر
[B][M1]وان میزبان زیبا در پیش تخت خسرو
[M2]بسته میان به خدمت چون بندگان‌ دیگر
[B][M1]امروز بر شهنشه رحمت همی فشاند
[M2]هم از بهشت رضوان هم از سپهر اختر
[B][M1]شاید که میر قیصر سر بر فلک فرازد
[M2]زیرا که هست سنجر مهمانِ میرِ قیصر
[B][M1]زین شاه بنده‌ پرور شادی است بندگان‌ را
[M2]تا جاودان بماناد این شاه بنده پرور
[B][M1]گردون به جهد و طاعت پیمانش را متابع
[M2]گیتی به طُوع و رغبت فرمانْشْ را مسخر
[B][M1]تختش قرین شاهی بختش ندیم شادی
[M2]سالش ز سال بهتر روزش ز روز خوشتر
[A]
[B][M1]خدای هر چه دهد بنده را ز فتح و ظفر
[M2]به‌دین پاک دهد یا به عقل یا به هنر
[B][M1]چو دین و عقل و هنر داد شاه عالم را
[M2]به عالم اندر از او تازه کرد فتح و ظفر
[B][M1]ببین که از ظفر و فتح او به‌شرق و به‌غرب
[M2]هزار گونه دلیل است و صد هزار اثر
[B][M1]به‌روم و مغرب پیرار تیغ او آن کرد
[M2]که‌گر کنم صفتش کس نداردم باور
[B][M1]چو بازگشت به فارغ‌دلی ز مغرب و روز
[M2]به سوی مشرق و چین عزم‌کرد سال دگر
[B][M1]مرادش آنکه بیابد به قهر خانهٔ خان
[M2]چنانکه قصر به شمشیر بستد از قیصر
[B][M1]به فال فرخ لشکرکشید تا لب آب
[M2]سعادتش شده همراه و دولتش رهبر
[B][M1]به فتح روی به‌توران زمین نهاد و نشست
[M2]چو آتش از بر آب و بر آب کرد گذر
[B][M1]چو ز آب جیحون بگذشت روزگار نبرد
[M2]کشید تا به سمرقند رایت و لشکر
[B][M1]گشاده کرد سمرقند را به‌ روز نخست
[M2]به چشم عدل سوی خاص و عام‌ کرد نظر
[B][M1]کجا خطیب سمرقند خطبه کرد برو
[M2]سعادت آمد و بوسید پایهٔ منبر
[B][M1]چو دید خصم‌که دادند شهر و آمد شاه
[M2]گرفت راه حصار و ز شاه کرد حذر
[B][M1]حصار و خانه همه پرسپاه و نعمت کرد
[M2]تهی نکرد همی سر ز کبر و دل ز بطر
[B][M1]ز بهر او سپهی بر حصار جمع شدند
[M2]همه سپهر تن و کوه‌ صبر و خاره‌ جگر
[B][M1]همه کمانکش و رزم آزمای و تیرانداز
[M2]همه مبارز و جوشن‌ گذار و آتش در
[B][M1]همه ز طبع برآمیخته عداوت و شور
[M2]همه ز مغز برانگیخته خصومت و شر
[B][M1]همه فکنده تن اندر مغاکهای هلاک
[M2]همه نهاده دل اندر نشانه‌های خطر
[B][M1]اگرچه پیش سپاه شه این‌چنین سپهی
[M2]نداشتند همی ذره‌ای محل و خطر
[B][M1]خدایگان جهان حزم کرد هم‌ بر عزم
[M2]که حزم باید ناچار عزم را هم بر
[B][M1]سپاه خویش پراکنده کردگرد حصار
[M2]روانه گشت ز هر سو مبارزی دیگر
[B][M1]همه زمین مُعَسکَر شد آهنین‌گفتی
[M2]زدرع و جوشن و تیغ و سنان و تیر و تبر
[B][M1]زمین توگفتی زآهن همی برآرد بال
[M2]هوا توگفتی زآتش همی برآرد پر
[B][M1]زگَرد گُردان گردون شده به لون زمین
[M2]زنعل اسبان هامون شده به شکل قمر
[B][M1]زتیغ‌گشته هوا همچو میغ آتشبار
[M2]ز نیزه ‌گشته زمین همچو ماغ آهن‌بر
[B][M1]غبار تیره چو ابر و خدنگ چون باران
[M2]سنان نیزه چو برق و تبیره چون تندر
[B][M1]زخون لشکرخان‌گشته تیغ شاه کبود
[M2]چو بردمیده شقایق ز برگ نیلوفر
[B][M1]به نیزه کرده سران چشم خاکساران کور
[M2]به نعره کرده یلان گوش بدسگالان کر
[B][M1]ز تیر و تیغ یکی ‌کرده ساقی و معشوق
[M2]ز خون و خود یکی کرده باده و ساغر
[B][M1]یکی به ساعد سیمین درون فکنده کمان
[M2]یکی به سنبل مشکین درون ‌کشیده سپر
[B][M1]یکی شکوفه و سوسن‌ گرفته در جوشن
[M2]یکی‌ بنفشه و نرگس نهفته در مغفر
[B][M1]بر ین صفت سپهی خصم‌بند و قلعه‌گشای
[M2]مبارزافکن و دشمن‌ربای و شیر شکر
[B][M1]فروگرفته حصاری که گر کنم صفتش
[M2]در آن صفت سخنم بگذرد ز وهم و فکر
[B][M1]بنش رسیده به ماهی، سرش رسیده به ماه
[M2]فتاده مردم از او در ضلالت از بن و سر
[B][M1]قیاس خندق و پستی‌اش درگذشته ز حد
[M2]شمار برج و بلندی‌اش بر گذشته زمر
[B][M1]بر آن مثال که دارد فلک دوازده برج
[M2]نهاده بود مهندس در او دوازده در
[B][M1]ز گاه دولت افراسیاب تا امروز
[M2]بر آن حصار نشد چیره هیچکس به هنر
[B][M1]به ‌یک دو روز که فرمود و جنگ کرد آهنگ
[M2]شد او مظفر و پیروزبخت و نیک‌اختر
[B][M1]چنانش کرد که بیننده گوید ای عجبی
[M2]مگر به زلزله گشت آن حصار زیر و زبر
[B][M1]گشاده گشت حصار و شکسته ‌گشت سپاه
[M2]نفیر خاست از آن بیکرانه خیل و نفر
[B][M1]حصار و خانه چو از خانیان تهی کردند
[M2]شدند شیفته سر خانیان و خان یکسر
[B][M1]هم از حصار کشیدندشان به حضرت شاه
[M2]چنانکه اهل ‌گنه را کشند در محشر
[B][M1]سرشک ایشان سرخ و رخان ایشان زرد
[M2]دهان ایشان خشک و دو چشم ایشان تر
[B][M1]همانکه بود همه شب ‌بر آن حصا‌ر امیر
[M2]اسیر گشت به فرمان شاه وقت سحر
[B][M1]همه ز کرده پشیمان شدند و در مثل است
[M2]کسی‌ که بد کند از بد همو برد کیفر
[B][M1]چنان سپاه که داند شکست جز شاهی
[M2]که شد درست به او رسم و دین پیغمبر
[B][M1]چنین حصار که داند گشاد جز ملکی
[M2]که پیش خدمت او روزگار بست کمر
[B][M1]پد‌رش فتح سمرقند خواست از ایزد
[M2]پسر بیافت از ایزد هر آنچه خواست پدر
[B][M1]یقین ‌شناس که در روضهٔ بهشت امروز
[M2]همی بنازد جان پدر ز فتح پسر
[B][M1]خدایگانا، شاها، مظفرا، ملکا
[M2]ز باختر خبر فتح توست تا خاور
[B][M1]سعادتی است تمام و بشارتی است بزرگ
[M2]ز نامه و ظفر و فتح تو به هر کشور
[B][M1]ملوک فر و بزرگی‌ گرفته‌اند به ملک
[M2]گرفت ملک به فرمان تو بزرگی و فر
[B][M1]مسخرند حسام تو را زمان و زمین
[M2]متابع اند مراد تو را قضا و قدر
[B][M1]همی‌ کنند جهان و جهانیان به ‌تو فخر
[M2]که افتخار ملوکی و افتخار بشر
[B][M1]زفرّ دولت و تأیید طالعی که تو راست
[M2]شود مطیع تو گر زنده گردد اسکندر
[B][M1]شنیده‌ام من و بسیار کس شنیدستند
[M2]هم از سپهرشناس و هم از ستاره شمر
[B][M1]اگر کسی به‌ فلک بر شود ز روی زمین
[M2]ستارگان همه او را شوند فرمان‌بر
[B][M1]ز بهر خویش چنان طالعی نداند ساخت
[M2]که ساخته است ز بهر تو ایزد داور
[B][M1]جهان ز دولت تو پرعجایب و عِبَرَست
[M2]که فتح های تو یکسر عجایب است و عبر
[B][M1]اگر گشادن روم و عرب عجایب بود
[M2]کنون ‌گشادن روم و چگل عجایب‌تر
[B][M1]به صد سفر نه همانا که‌ کرد هیچ ملک
[M2]چنین دو فتح ‌که ‌کردی شهاتو در دو سفر
[B][M1]به‌ شعر فتح تو من بنده را مفاخرت است
[M2]که شعر فتح تو شاهان همی‌ کنند از بر
[B][M1]همی نگارم درج مدیح تو شب و روز
[M2]که هست دَ‌رج مدیح تو همچو دُ‌رج‌گهر
[B][M1]همیشه تا بود از حکم کردگار جهان
[M2]چهار طبع چو فرزند و چرخ چون مادر
[B][M1]ز اسب باد تک و تیغ آبدار تو باد
[M2]سر عد‌وت پر از خاک و دل ‌پر از آذر
[B][M1]همیشه تاکه دهد دشمنی ز کینه نشان
[M2]چنین ‌کجا که دهد دوستی ز مهر خبر
[B][M1]به کین خویش تن دشمنان همی فرسای
[M2]به ‌مهر خویش دل دوستان همی پرور
[B][M1]جهان تو بخش و ولایت تو دار و ملک تو گیر
[M2]هنر تو ورز و بزرگی تو جوی و نوش تو خور
[B][M1]چنانکه خواهی و چندانکه هست کام دلت
[M2]همی‌ گذار جهان را و از جهان بگذر
[A]
[B][M1]بر طرف مه از عنبر چنبر کشد آن دلبر
[M2]هرگه ‌که ‌کشد چنبر بر طرف مه از عنبر
[B][M1]دارد سمن و نسرین در سنبل مشک‌آگین
[M2]دارد گهر و پروین دربُسّد جان‌پرور
[B][M1]چون چهره کند پیدا زیبا نبود دیبا
[M2]چون لعل‌ کند گویا شیرین نبود شکر
[B][M1]از شیر و شبه درهم دارد زرهی محکم
[M2]گاهی شده خم در خم گاهی زده سردرسر
[B][M1]لغو است بریانی با او صور مانی
[M2]مانا ندهد معنی با او صنم آزر
[B][M1]ای آمده از خلّخ شیرین‌لب و خوش‌ پاسخ
[M2]مشکین خط و رنگین‌رخ سنگین دل و سیمین‌بر
[B][M1]از بهر ستم جوشن آویختی از سوسن
[M2]از بهر بلا سوزن آویختی از عبهر
[B][M1]بر غز‌و میان بستی دلهای بتان خستی
[M2]در بتکده بشکستی بازار بت و بتگر
[B][M1]تا من ز غمت زارم رخساره چو زر دارم
[M2]وز جرخ همی بارم یاقوت روان بر زر
[B][M1]ز آن قامت چون تیرت و آن غمزهٔ دلگیرت
[M2]وان حلقهٔ زنجیرت چون حلقه شدم بر در
[B][M1]گر گل به ‌تو پیوندد اوصاف تو بپسندد
[M2]هرچند رخت خندد بربرگ گل احمر
[B][M1]چون نعره زند بلبل در باغ ز عشق‌ گل
[M2]ازدست تو خواهم مل در بلبله و ساغر
[B][M1]یاد تو همی نوشم جور تو همی پوشم
[M2]ترسم‌که چو بخروشم میل توکند داور
[B][M1]آن را که تواش باید گر جور کشد شاید
[M2]جور تو کجا باید با عدل ملک سنجر
[B][M1]آن تاج سر ملت والا عضد دولت
[M2]منصوب بدو رایت منصور به او لشکر
[B][M1]آن شاه پیمبر دل از جود توانگر دل
[M2]در رزم سکندردل در بزم فریدون‌فر
[B][M1]گنج خرد و دانش اصل طرب و رامش
[M2]با کوشش و با بخشش، با منظر و با مخبر
[B][M1]هست از همه عالم به، هست از همه شاهان مه
[M2]او بر همه فرمان ده، او را همه فرمانبر
[B][M1]با جام می روشن بخشنده‌تر از بهمن
[M2]با نیزه و با جوشن، کوشنده‌تر از حیدر
[B][M1]چون سخت شود جنگش بر بارهٔ شبرنگش
[M2]کوپال گران سنگش درهم شکند مغفر
[B][M1]چون گشت به هامون بر قادر به ‌شبیخون ‌بر
[M2]مریخ به گردون بر بیرون نکشد خنجر
[B][M1]آنجا که ببخشاید از آذ‌ر آب آید
[M2]ور خشم بیفزاید از آب جهد آذر
[B][M1]چون صید کند بازش با چرخ بود رازش
[M2]سیمرغ ز پروازش از هم نگشاید پر
[B][M1]طبعش به هوا ماند عزمش به قضا ماند
[M2]اسبش به صبا ماند هم ره‌بر و هم رهبر
[B][M1]آن اسب که در پیشی بر ماه زند بیشی
[M2]با باد کند خویشی با وهم رود رهبر
[B][M1]بر چرخ غبار او بر فتح مدار او
[M2]تابنده سوار او چونانکه ز گردون خور
[B][M1]ای چون پدر و چون جد از تاجوران مفرد
[M2]فر تو برون از حد فتح تو فزون از مر
[B][M1]از قدر چو عَیّوقی از عدل چو فاروقی
[M2]وز گوهر سلجوقی پاکیزه‌ترین گوهر
[B][M1]نیکی به‌ تو پیدا شد شادی به تو زیبا شد
[M2]شاهی به تو والا شد از آدم تا محشر
[B][M1]از افسر و از خاتم افروخته‌ای عالم
[M2]مهر است در آن مدغم ماه است در این مضمر
[B][M1]ای کرده تو را خالق بر خلق جهان مشفق
[M2]ای جان تو در مشرق جاه تو بهر کشور
[B][M1]بی‌ امر تو در ایران بر ما که دهد فرمان
[M2]بی ‌رای تو در توران بر سر که نهد افسر
[B][M1]هر مرد که بی‌معنی پیش توکند دعوی
[M2]از جهل بود فر‌بی وز عقل بود لاغر
[B][M1]بخت از تو همی نازد کار تو همی سازد
[M2]آن کس که بد آغازد فرجام برد کیفر
[B][M1]آنروز شود صحرا جوشنده‌تر از دریا
[M2]کز خون دل اعدا شمشیر تو گردد تر
[B][M1]آبی است که اندر کف چون صاعقه دارد تف
[M2]کوس تو میان صف با صاعقه چون تندر
[B][M1]آن آهن چون لولو دارد نسب از هندو
[M2]رسته است بدو آهو از پنجهٔ شیر نر
[B][M1]چون کوس تو در میدان خواهد هنر از گردان
[M2]گوش فلک گردان از کوس تو گردد کر
[B][M1]ور تو ز هنرمندی با غز‌و بپیوندی
[M2]دربند تو چون بندی بیچاره شود قیصر
[B][M1]روم از تو زبون‌گردد بتخانه نگون گردد
[M2]آبش همه خون ‌گردد خاکش همه خاکستر
[B][M1]ای تازه به ‌تو سنت احسان تو بی‌منت
[M2]ایوان تو چون جنت جام تو در آن ‌کوثر
[B][M1]در مدح تو چون شاعر بر شعر شود قادر
[M2]پر نکته ‌کند خاطر پر بذ‌له ‌کند دفتر
[B][M1]در دهر تویی خسرو بی‌شک سخنی بشنو
[M2]دارد ز تو جانی نو مداح سخن‌گستر
[B][M1]پیش تو به سر پوید چون جاه و خطر جوید
[M2]آراسته‌تر گوید مدح تو یک از دیگر
[B][M1]چون رست ز مهجوری وز آفت رنجوری
[M2]امروز به دستوری جان هدیه کند ایدر
[B][M1]تا هست نشاط می با چنگ و رباب و نی
[M2]می‌ خواه پی اندر پی بر نغمهٔ رامشگر
[B][M1]از عیش و دل‌افروزی وز دولت و پیروزی
[M2]وز شادی و بهروزی تا دهر بود بر خور
[B][M1]فرخ همه ایامت حاصل ز قضا کامت
[M2]آراسته از نامت هم خطبه و هم منبر
[B][M1]تدبیر تو فرخنده تایید تو پاینده
[M2]آفاق تو را بنده افلاک تو را چاکر
[B][M1]با طاعت تو مقرون بر خدمت تو مفتون
[M2]صد میر چو افریدون صد شاه چو اسکندر
[B][M1]نصرت سوی تو یازان دولت بر تو تازان
[M2]وز طلعت تو نازان میرانِ بلنداختر
[A]
[B][M1]ای شه پیروزبخت ای خسرو پیروزگر
[M2]ای همه شاهان به خدمت پیش تو بسته‌ کمر
[B][M1]تو معز دین و دنیایی و بفزاید همی
[M2]از تو عز دین و دنیا کردگار دادگر
[B][M1]شادمانند از تو بر روی زمین ملک و سپاه
[M2]شادجان اند از تو در خلد برین جد و پدر
[B][M1]چون تو سلطانی نبود از عهد آدم تاکنون
[M2]هم نباشد تا قیامت چون تو سلطانی دگر
[B][M1]تو جمال دودهٔ اسلاف خویشی زانکه هست
[M2]گنج و ملک تو ز گنج و ملک ایشان بیشتر
[B][M1]هیچکس را زان جهانداران و سلطانان نبود
[M2]این همه رزم و مصاف و این همه فتح و ظفر
[B][M1]ملک هفت اقلیم را زیر نگین آورده‌ای
[M2]هم به اقبال و سعادت هم به مردی و هنر
[B][M1]سکه و خطبه به هر شهری به نام توست و بس
[M2]از یمن تا مولتان و از حلب تا کاشغر
[B][M1]گر ز بهر قُوْت خلق و راحت و نفع جهان
[M2]برفلک شمس و قمر باشند دایم در سفر
[B][M1]تو ز بهر نصرت دین و صلاح مملکت
[M2]در زمینی در سفر چون بر فلک شمس و قمر
[B][M1]شیعیان چون زور تو بینند خوانندت علی
[M2]سنّیان چون علم تو بینند خوانندت عمر
[B][M1]نعمت دنیا اگر دارد خطر نزدیک مرد
[M2]پیش چشم تو ندارد نعمت دنیا خطر
[B][M1]خسروان از سیم و زر سازند گنج شایگان
[M2]تو به یک ساعت ببخشی گنج سیم وگنج زر
[B][M1]هر دیاری‌ کز تو یابد نامهٔ امن و امان
[M2]هر زمینی کز تو یابد سایه عدل و نظر
[B][M1]آبها در رودها و چشمه‌ها افزون شود
[M2]بیش باشد در بهاران بر درختان برگ و بر
[B][M1]باز را بینند با دراج در یک آشیان
[M2]شیر را بینند با روباه در یک آبخَور
[B][M1]چرغ‌ گیرد بی‌بلایی گرگ را در زیر بال
[M2]با شه گیرد بی‌گزندی صَعوه‌ را در زیر پر
[B][M1]بخت میمون تو را گر صورتی آید پدید
[M2]سجده آرد پیش آن صورت جهان پرصور
[B][M1]تازه‌ گردد ملت پیغمبر تازی به‌ تو
[M2]کز پس پیغمبر تازی تویی خَیرُالبَشَر
[B][M1]شکر تو شاهان گیتی را رهین خویش کرد
[M2]ای رهین شکر تو شاهان گیتی سر بسر
[B][M1]شاکر است از مهر تو محمود شاه نامدار
[M2]شاکرست از جود تو بهرامشاه نامور
[B][M1]وآنکه خاقان است در توران و زیر دست توست
[M2]روز و شب چون قل هو الله شکر تو دارد زبر
[B][M1]با رضای تو به هرکاری موافق شد قضا
[M2]با مراد تو به هر حالی موافق شد قدر
[B][M1]از تو هنگام نصیحت عذر نپذیرفت خصم
[M2]تا قضای بد برو خندید هنگام حذر
[B][M1]داد جان و سر به باد از بهر تو فرجام‌ کار
[M2]زانکه در آغازکار از عهد تو برتافت سر
[B][M1]بر رهی رفت او که پیدا نیست آن ره را دلیل
[M2]در شبی خفت او که ممکن نیست آن شب را سحر
[B][M1]تیغ تو شیری است سرتاسر تنش دندان تیز
[M2]خوابگاهش در نیام و صیدگاهش در جگر
[B][M1]رنگ نیل و گونهٔ زنگار دارد در نیام
[M2]گیرد اندر جنگ رنگ زعفران و مُعصَفَر
[B][M1]تیر تو ناجانور مرغی است کز پرواز او
[M2]جان بلرزد در تن ‌گردنکشان نامور
[B][M1]هست در آماج پروازش برابر با ضمیر
[M2]هست در پرتاب رفتارش برابر با بصر
[B][M1]اسب او کوهی است از پیکر که چون جنبان شود
[M2]باد پیش جنبش او کرد نتواند گذر
[B][M1]گاه بشتابد ز پستی سوی بالا چون سحاب
[M2]گاه بگراید ز بالا سوی پستی چون مطر
[B][M1]از غبارش تیره گردد دیدهٔ پیلان مست
[M2]وز صَهیلش آب گردد زهرهٔ شیران نر
[B][M1]تا تو داری همت جوزا سپر بر پشت او
[M2]در مصاف رزم باشد فعل او اعدا سپر
[B][M1]هست سم مرکب و بای رکابت در عجم
[M2]همچنان کاندر عرب رکن و مقام است و حجر
[B][M1]چون معطل بر جنان و بر سقر انکار کرد
[M2]نگروید از جهل و گمراهی به اخبار و سور
[B][M1]صنع یزدان بزم و رزم تو بدو بنمود وگفت
[M2]کان نمودار جنان است این نمودار سقر
[B][M1]خسروا شاها جهاندارا سپهدار تو هست
[M2]بوستان دولت و ملک تو را همچون شجر
[B][M1]آن شجر کاو را همه ساله به فر بخت توست
[M2]از هنرمندی شکوفه وز خردمندی ثمر
[B][M1]پیش تو در میزبانی صورت رضوان گرفت
[M2]تا بهشت عدن را بر بزم تو بگشاد در
[B][M1]از سنان در رزمگاهت زهر بارد بر عدو
[M2]وز زبان در بزمگاهت بر ولی بارد شکر
[B][M1]جان فشاند بر تو چون پیش تو برگیرد قدح
[M2]جان نهد بر دست چون پیش تو بردارد سپر
[B][M1]تاکه از دور سپهر و رفتن سیارگان
[M2]از نبات و از گهر برکشت و کان باشد اثر
[B][M1]باد آثار رسومت‌ کشت نصرت را نبات
[M2]باد اخبار فتوحت کان دولت را گهر
[B][M1]تو چو خورشید و همه خصمانت پیش تو سها
[M2]تو چو دریا و همه شاهان به جنب تو شمر
[B][M1]جانگزای دشمنانت جنگیان تیغ زن
[M2]جانفزای دوستانت ساقیان سیمبر
[B][M1]فال نیکت همنشین و بخت نیکت‌ کارساز
[M2]روزگارت رهنمای و کردگارت راهبر
[A]
[B][M1]آن مشک تابدار چه چیز است بر قمر
[M2]وآن درّ آبدار چه چیز است در شکر
[B][M1]خواهی که هر چهار بدانی نگاه کن
[M2]در زلف و عارض و لب و دندان آن پسر
[B][M1]آن ترک حورپیکر و آن حور ماهروی
[M2]آن ماه سرو قامت و آن سرو سیمبر
[B][M1]چون ارغوا‌نْشْ عارض و بر ارغوان شَبَه
[M2]چون پرنیانش سینه و در پرنیان حجر
[B][M1]زلفین برشکسته و رخسار او شکست
[M2]بازار مشک تَبَّت و دیبای شوشتر
[B][M1]آن مال بهتر است ‌که با او بری به‌ کار
[M2]وآن عمر بهترست که با او بری بسر
[B][M1]بگذشت با کمان و کمر پیش من ز دور
[M2]وز سرکشی نکرد به نزدیک من ‌گذر
[B][M1]تا گوژ گشت پشتم و تا تنگ شد دلم
[M2]چون خانهٔ کمانش و چون حلقهٔ کمر
[B][M1]ای پیش‌ گل ز مشک سپرکرده روز و شب
[M2]مشک تو گل سپر شد و عشق تو دل سپر
[B][M1]چندین چرا همی سپرد عشق تو دلم
[M2]چون من ز دست عشق تو بفکنده‌ام سپر
[B][M1]هر روز در دو نرگس تو آب کمترست
[M2]هر روز در دو سنبل تو تاب بیشتر
[B][M1]بی‌ آب نرگس تو و پرتاب سنبلت
[M2]پر آب و تاب‌ کرد مرا دیده و جگر
[B][M1]تا مژده داده‌ای به وصالت مرا شبی
[M2]هر شب ندیم دولتم از شام تا سحر
[B][M1]فخر ملوک و وارث سلطان روزگار
[M2]بهرامشاه نایب شاهان نامور
[B][M1]شاهی کزوست دودهٔ محمود را شرف
[M2]شاهی کزوست دودهٔ مسعود را خطر
[B][M1]محمود دیگر است‌ گه رادی و کرم
[M2]مسعود دیگرست‌گه مردی و هنر
[B][M1]از جد خویش وز پدر و جد جد خویش
[M2]میراث یافته است بزرگیّ و ارج و فرّ
[B][M1]در رحلتی که کرد همه خیر خیرت است
[M2]هرچند هست در دل او گونه گون فکر
[B][M1]رحلت‌کند هر آینه حاصل مراد مرد
[M2]آتش کند هر آینه صافی عیار زر
[B][M1]از بهر آنکه مرد شود در سفر تمام
[M2]آورد دولتش به سفر ناگه از حضر
[B][M1]عیسی‌، مسیح گشت چو راه سفر گرفت
[M2]موسی‌،‌کلیم‌گشت چو افتاد در سفر
[B][M1]اندر سفر بلند همی ‌گردد آفتاب
[M2]واندر سفرکمال پذیرد همی قمر
[B][M1]عالی است پیش خسرو عالم مقام او
[M2]عالی بود مقام چو عالی بود گهر
[B][M1]حاضر دو شاهزاده و غایب دو پادشاه
[M2]شادند هر چهار به دیدار یکدگر
[B][M1]بهرامشاه پیش ملک سنجرست شاد
[M2]مسعود شاه پیش ملک شاه دادگر
[B][M1]اقبال شاه مشرق و رای وزیر شاه
[M2]او را به فتح راهنمای است و راهبر
[B][M1]آن نصرتی کند که یقین سازد از گمان
[M2]وین قوتی دهدکه عیان سازد از خبر
[B][M1]ضامن شدند هر دو که آرد به دست خویش
[M2]گنج و سپاه و مملکت و خانهٔ پدر
[B][M1]بر جویبار فتح ببالد چو راد سرو
[M2]در مرغزار ملک بغرد چو شیر نر
[B][M1]أَرجو که همچنین بود و بیش از این بود
[M2]تا ملک با خطر شود و خصم بی‌خطر
[B][M1]منصورگردد آ‌نکه بر او هست مهربان
[M2]مقهورگردد آنکه بر او هست کینه‌ور
[B][M1]چون فال خوب باشد ظاهر بود نشان
[M2]چون سال نیک باشد پیدا بود اثر
[B][M1]امروز از او رسید به زاولستان نفیر
[M2]فردا رسیده گیر به هندوستان نفر
[B][M1]چون شاه کامل است و ظفر را دلایل است
[M2]مقصود حاصل است و سخن‌گشت مختصر
[B][M1]ای در مصاف رزم تو را نصرت علی
[M2]ای در بساط عدل تورا سیرت عمر
[B][M1]هرچند عرش بر زبر آفریده‌هاست
[M2]زیرست عرش و دولت عالیت‌ بر زبر
[B][M1]در بوستان دولت محمودیان تویی
[M2]فرُخ یکی نهال و مبارک یکی شجر
[B][M1]کزحشمت و جلال تو را هست بیخ وشاخ
[M2]وز نصرت و فتوح تورا هست برگ و بر
[B][M1]اندر ازل شرافت شخص شریف تو
[M2]ابلیس دیده بود به لوح اندرون مگر
[B][M1]رشک آمدش ز پایهٔ تو لاجرم نکرد
[M2]سجده زرشک چون تو بشر پیش بوالبشر
[B][M1]گر ابر همچو دست تو بارد گه بهار
[M2]گردد هوا ستوه ز بسیاری مطر
[B][M1]ور بحر با دل تو برابر شود به‌جود
[M2]از قعر خویشتن به‌ کران افگند گهر
[B][M1]سیمرغ از آن نیاید بیرون ز آشیان
[M2]کز باز توست‌کوفته بال و شکسته پر
[B][M1]شیر سپهر گر ز سنانت حذر کند
[M2]نشگفت از آنکه شیر زآتش کند حذر
[B][M1]گر امر نافذ تو شود همچو مرکبی
[M2]گامی نهد به خاور و گامی به باختر
[B][M1]در رزم و بزم و حبس تو پیدا شود همی
[M2]شرح قیامت و صفت جنت و سقر
[B][M1]ارواح نگسلد ز صور با سخای تو
[M2]با تیغ تو نیاید ارواح در صور
[B][M1]چون زیر و زر شود ز نهیب تو زار و زرد
[M2]گر خصم تو بود به مثل بور زال زر
[B][M1]چونانکه بردمید به اندیشهٔ خلیل
[M2]زآتش به‌ فرّ دولت تو بردمد خضر
[B][M1]اندر هوای هاویه مانند زَمهَریر
[M2]از باد سرد دشمن تو بِفسُرَد شرر
[B][M1]گر شکل تیر خواهی و اندازهٔ کمان
[M2]بالای دوستان و قد دشمنان نگر
[B][M1]گویی که گاه دشمنی و گاه دوستی
[M2]کین تو شد کمانگر و مهر تو تیرگر
[B][M1]ای شاه بی‌نظیر ضمیرم ز مدح توست
[M2]چون برج پر کواکب و چون دُرج پردُرر
[B][M1]نشگفت اگر به من نظر تو مبارک است
[M2]کز شاه بی‌نظیر مبارک بود نظر
[B][M1]تاگاه خوف وگاه رجا باشد از قضا
[M2]تا گاه نفع وگاه ضرر باشد از قدر
[B][M1]زان باد بهر حاسد تو خوف بی‌رجا
[M2]زین باد قسم ناصح تو نفع بی‌ضرر
[B][M1]بادت طراز سروری و روی سروران
[M2]بر آستین جامه و بر آستان در
[B][M1]اسب تو عِبْره کرده ز سیحون به روز رزم
[M2]وآن عبره ‌گاه‌ گشته ز تیغ تو بر عِبَر
[A]
[B][M1]رای خاقان معظم شهریار دا‌دگر
[M2]در جهان از روشنایی هست خورشیدی دگر
[B][M1]زانکه چون خورشید روشن رای ملک آرای او
[M2]روشنایی گسترد بر شرق و غرب و بحر و بر
[B][M1]فخر بایدکرد توران را به‌خاقانی‌که هست
[M2]داوری خورشید رای و خسروی جمشیدفر
[B][M1]کهف امت شاه ترک و چین علاء‌الدین که او
[M2]سیرت و نام پیمبر دارد و عدل عمر
[B][M1]کس چنو خاقان ندیدست و نبیند در جهان
[M2]یک تن از راه شمار و صد تن از راه هنر
[B][M1]تاکه عدل او پناه ملک ترکستان شدست
[M2]ملک ترکستان همی از عدل او گیرد خطر
[B][M1]این خطر را گر کسی منکر شد و باور نداشت
[M2]رفت بر راه خطا و جان نهاد اندر خطر
[B][M1]زو خلیفت را امیدست و شریعت را نوید
[M2]زو ولایت را نظام است و رعیت را نظر
[B][M1]هست عهد و بیعت او پایدار و استوار
[M2]با معز دین و دنیا پادشاه دادگر
[B][M1]لاجرم زان پایداری هست بختش بهره‌مند
[M2]لاجرم زان استواری هست ملکش بهره‌ور
[B][M1]حال او از حال خانان دگر نیکوترست
[M2]فال او از فال شاهان دگر فرخند‌ه تر
[B][M1]گرچه موجودات عالم زیر وهم و فکر توست
[M2]وهم و فکرت هست زیر و دولت او بر زبر
[B][M1]ور چه دنیا از طریق آفرینش کامل است
[M2]باکمال همتش دنیا نماید مختصر
[B][M1]جای او در مشرق است و جاه او در مغرب است
[M2]جوش او در خاورست و جیش او در باختر
[B][M1]در هر آن بقعت‌ که باد دولت او بگذرد
[M2]خاک بفزاید نبات و ابر بفزاید مطر
[B][M1]شادتر باشد رعیت چیره‌تر باشد سپاه
[M2]بیشتر باشد بهایم زودتر بالد شجر
[B][M1]باز و کبک از امن او باشند در یک آشیان
[M2]گرگ و میش از عدل او باشند در یک آبخَور
[B][M1]مرد بازرگان بود ایمن ز دزد و راهزن
[M2]گر نهد بر سر به‌ کوه و دشت و وادی طشت زر
[B][M1]آفتاب ار سنگ در معدن‌گهر سازد همی
[M2]زانکه او را در کلاه و در کمر باید گهر
[B][M1]آسمان خواهد که کوکبها فرستد پیش او
[M2]تا همه‌ کوکب نشاند در کلاه و در کمر
[B][M1]جز بساط او نبوسد گر دهان یابد قضا
[M2]جز ثنای او نگوید گر زبان یابد قدر
[B][M1]بر امید عفو او آب از حجرگشت آشکار
[M2]وز نهیب خشم‌ او آتش نهان شد در حجر
[B][M1]هست مادح را امید او ثوابی از بهشت
[M2]هست حاسد را نهیب او عذابی از سقر
[B][M1]جانها را با صور پیوسته دارد مهر او
[M2]کین او دارد گسسته جانها را از صور
[B][M1]با نبرد و دستبرد و حمله و دارات او
[M2]داستان رستم دستان همی دستان شُمَر
[B][M1]در بر خورشید رخشان‌ کی پدید آید سُها
[M2]در بر دریای جوشان‌ کی پدید آید شمر
[B][M1]تیر از مرغی است مرگ خصم در منقار او
[M2]نصرتش در چِنگل‌ و فتح‌ و ظفر در بال‌ و پر
[B][M1]دیده‌ای مرغی کز او تن خسته‌گردد پیل مست
[M2]وز سر منقار او دل خسته‌ گردد شیر نر
[B][M1]بارهٔ او کوه و صحرا را بپیماید چنانک
[M2]چرخ‌گردان را بدان زودی نپیماید قمر
[B][M1]همسری جوید همی گاه دویدن با گمان
[M2]همبری جوید همی‌گاه رسیدن با بصر
[B][M1]هرکجا راند سپاه و هرکجا سازد وطن
[M2]پار او فتح است و سعد اندر سفر واندر حضر
[B][M1]چشمها در مشرق از احوال او شد پرعیان
[M2]گوش‌ها در مغرب از اوصاف او شد پر خبر
[B][M1]شهر و یوم‌کاشغر گشت پرزآشوب او
[M2]شد دل و مغز بداندیشان تهی از شور و شر
[B][M1]گاه کوشش آنچه اندرکاشغر بستد ز خان
[M2]گاه بخشش باز داد آخر به خان‌ کاشغر
[B][M1]قبضهٔ شمشیر بر دستش ‌گرفت از بسکه ریخت
[M2]از گلوی کافران تیره‌دل خون جگر
[B][M1]از نم و آغاز خون بر کوه و بر صحرا گرفت
[M2]سنگ رنگ ارغوان و خاک رنگ معصفر
[B][M1]از سنان و تیر او شد در مصاف کارزار
[M2]پر دهان و چشم پشت‌ کافر و روی سپر
[B][M1]حمله و پیکار او در رزمگه فرجام کار
[M2]گشت قانون فتوح و گشت تاریخ ظفر
[B][M1]ای خداوندی که از شاهان محمد نام توست
[M2]بود داود و سلیمان مر تو را جد و پدر
[B][M1]پایه و نام سه پیغمبر شما را حاصل است
[M2]وین بشارت جز شما هرگز که دیده‌ست از بشر
[B][M1]از ملوک باستان کس را نبود این اتفاق
[M2]اتفاقی کان سعادت را نشان است و اثر
[B][M1]رحمت مردم بود بر درگه تو سال و مه
[M2]موسم حج است بر درگاه تو گویی مگر
[B][M1]گه در ایوان تو از احرار باشد صد گروه
[M2]گه به‌ درگاه تو از زوار باشد صد نفر
[B][M1]هر که بیند بزم تو گوید مگر روح‌الامین
[M2]جنهٔالفردوس را بر بزم تو بگشاد در
[B][M1]طول مدت یابد آن کز جاه تو یابد مدد
[M2]هُولِ مَحشر بیند آن کز کین تو سازد حشر
[B][M1]هر که دین دارد همی‌ گوید دعا و شکر تو
[M2]از سحر تا وقت شام از شام تا وقت سحر
[B][M1]خاطر شاعر ز مدح تو غُرَر سازد چنانک
[M2]از سرشک ابر در دریا صدف سازد گهر
[B][M1]درج‌ گردد بر گهر چون روشنی‌ گیرد سرشک
[M2]مدح تو چون نظم‌ گردد درج‌ گردد پر غرر
[B][M1]بنده گر بینی بدان حضرت توانستی رسید
[M2]راه آن حضرت قلم کرد ار بپیمودی به‌ سر
[B][M1]در دو خدمت عرضه کردست اعتقاد خویشتن
[M2]بندگی و چاکری را شرح داده سر به سر
[B][M1]اندر آن خدمت که بفرستاد بر دست شرف
[M2]واندرین خدمت که بفرستاد بر دست پسر
[B][M1]تا که در گیتی ز باد و آب و خاک و آتش است
[M2]هم نسیم و هم غبار و هم سرشک و هم شرر
[B][M1]گه ز تیغ آبدار آتش فشان بر دشمنان
[M2]گه به نعل بادپایان خاکساران را سپر
[B][M1]بر همه خانان مقدم باش در نیک اختری
[M2]تا جهان دارد محرم را مقدم بر صفر
[B][M1]عدل‌‌ورز و عقل‌‌سنج و بنده‌دار و بدره‌بار
[M2]نام‌‌ْ جوی و کام‌ْ ران و شاد‌ْ با‌ش و نوش‌ْ خور
[A]
[B][M1]هرکس ‌که دید چهرهٔ آن ترک سیمبر
[M2]از گُلسِتان باغ نخواهد گلی ببر
[B][M1]زیراکه هست چهرهٔ او چون‌گلی بدیع
[M2]اندر لطافت از همه گلها بدیع‌تر
[B][M1]چون‌ گل شود شکفته روزی بپژمرد
[M2]وین‌گل علی‌الدوام بود آبدار و تر
[B][M1]گل را کنند با شکر آمیخته به قند
[M2]وین ‌گل ز طبع خویشتن آرد همی شکر
[B][M1]گل را کنند خوار و برو برنهند پای
[M2]وین ‌گل بود همیشه گرامی چو چشم سر
[B][M1]گل را ز نور شمس و قمر تازگی بود
[M2]وین‌ گل به نور هست به از شمس و از قمر
[B][M1]هرگز گلی نبود و نباشد بدین صفت
[M2]پیوند او ز عنبر و دیبای شوشتر
[B][M1]از سیم خام بیخش و از عود خام شاخ
[M2]از آفتاب برگش و از ماهتاب بر
[B][M1]بر طرف او همه شبه و لعل در میان
[M2]در زیر او همه سَمَن و مشک بر زبر
[B][M1]برچین او ز سنبل مشکین دلفریب
[M2]گلزار او ز مجلسِ دستور دادگر
[B][M1]عادل نظام ملک زمین سرور زمین
[M2]عالم قوام دین هدی سید بشر
[B][M1]شایسته‌ بوالمحاسن‌ کا‌حسان او شدست
[M2]در روضهٔ معالی عالی یکی شجر
[B][M1]هرگز چنان شجر نَبُوَد نیز در جهان
[M2]کان را ز شکر و مدح بود سایه و ثمر
[B][M1]در شرق و غرب صدر وزارت به او سپرد
[M2]سلطان شرق و غرب و خداوند بحر و بر
[B][M1]گر حکم او به سان درختی شود بلند
[M2]اصلش بود به خاور و فرعش به باختر
[B][M1]پرواز اگر برابر قَد‌رش کند عقاب
[M2]گیرد ستارگان فلک را به زیر پر
[B][M1]از علم اگر شدست علی در جهان عَلَم
[M2]وز عدل اگر شدست عمر در جهان سمر
[B][M1]دادست‌گاه علم خلافت بدو علی
[M2]دادست گاه عدل نیابت بدو عمر
[B][M1]آثار او به‌سان ستاره است یک به یک
[M2]الفاظ او چو گوهر پاک است سربه‌سر
[B][M1]گویی مگر تصرف او را مسخرند
[M2]اندر فلک ستاره و اندر صدف گهر
[B][M1]گاه قیاس دانش او بگذرد ز حد
[M2]وقت شمار بخشش او بگذر زمَرّ
[B][M1]تا پیش خلق دنیا عدلش سپر بود
[M2]فضل خدای عرش بود پیش او سپر
[B][M1]با عدل او عجب نبود گر به دشت و کوه
[M2]آیند گرگ و میش به هم سوی آبخور
[B][M1]با رای او عجب نبود گر ز آسمان
[M2]آیند پیش تخت شهنشاه ماه و خور
[B][M1]هست از ظفر همیشه نفر سوی درگهش
[M2]یک دم زدن همی ز نفرنگسلد نفر
[B][M1]با هیبت و سیاست او دشمنانش را
[M2]از طبع و از دِماغ برفته است شور و سر
[B][M1]وز همت و سخاوت او دوستانش را
[M2]دردست و دستگاه فزودست زور و زر
[B][M1]از بوی دوستیش بنازد همی روان
[M2]وز تَفِّ دشمنیش بسوزد همی جگر
[B][M1]ناری است‌کین اوکه معانیش را همی
[M2]دیده ‌پر از دُخان کند و دل پر از شرر
[B][M1]بدخواه او سفر به‌رهی کرد دیرباز
[M2]هرگز امید نیست‌که باز آید از سفر
[B][M1]او را ستای و قصهٔ دور فلک مگوی
[M2]او را پرست وَانْدُه کار جهان مَخَور
[B][M1]کاو ساکن است اگر چه فلک هست بی‌قرار
[M2]کاو کامل است اگرچه جهان هست مختصر
[B][M1]ای زیرکلک تو زختن تا به قیروان
[M2]وی زیر حکم تو ز حِلّت تا به‌کاشغر
[B][M1]ای کدخدای پادشهی کز فتوح اوست
[M2]مشرق پر از عجایب و مغرب پر از عِبَر
[B][M1]تا صورت بدیع تو ایزد نیافرید
[M2]دولت نشد مُصَوَّر در عالم صُور
[B][M1]تا کلک تو به زر ننگارید روی روز
[M2]اندر جهان نبود شب فتنه را سحر
[B][M1]شاه جهان به ملک سلیمان دیگرست
[M2]در ملک او به علم تویی آصَف دگر
[B][M1]وهم تو در شکستن خصمان زیادت است
[M2]از دستبرد رستم و افسونِ زالِ زر
[B][M1]آتش ز خشم توبه حجر در نهفته شد
[M2]واب از لطافت تو روان‌گشت از حجر
[B][M1]از مهر تو رسید به سوی جنان نشان
[M2]وزکین تو رسید به سوی سقر خبر
[B][M1]رضوان گرفت صورت مهر تو در جنان
[M2]مالک‌گرفت پیکرکین تو در سقر
[B][M1]آن کاو خطر نکرد و تورا گشت نیکخواه
[M2]فرزانه‌وار خویشتن افکند در خطر
[B][M1]در بیشهٔ خلاف توگر ژرف بنگرند
[M2]بیچاره‌تر ز آهوی ماده است شیر نر
[B][M1]هرکو زَِفَر همی بگشاید ز نقص تو
[M2]دست فلک همه‌کندش خاک در زفر
[B][M1]نام تورا سزدکه ظفر بندگی کند
[M2]کز رای تو فراشته شد رایت ظفر
[B][M1]باقی بود به چون تو خَلَف ‌حِشمتِ سَلَف
[M2]عالی بود به چون تو پسر دولت پدر
[B][M1]فرخنده آن سَلَف ‌که مر او را تویی خلف
[M2]تا زنده آن پدرکه مر او را تویی پسر
[B][M1]با همت تو چرخ بسیط است چون ثری
[M2]با خاطر تو بحر محیط است چون شَمَر
[B][M1]جود تو چون هواست که نتوان ازو شکیب
[M2]خشم تو چون قضاست که نتوان ازو حذر
[B][M1]باغ مدیح را نعم توست چون صبا
[M2]کشت امید راکرم توست چون مطر
[B][M1]گر حاجب تو پوشد پیکار را زره
[M2]ور چاوش تو بندد پرخاش را کمر
[B][M1]آن مرغ را به تیر به زیر آرد از هوا
[M2]وین رنگ را به تیغ فرود آرد از کمر
[B][M1]تا هفت را همیشه مسیرست در بروج
[M2]تا هفت را همیشه مدارست بر مدر
[B][M1]شش چیز باد بهر تو همواره زین دو هفت
[M2]اقبال و عز و دولت و جاه و جمال و فر
[B][M1]از بخت بندگان تورا ناز بی‌نیاز
[M2]وز دهر چاکران تورا نفع بی‌ضرر
[B][M1]دایم گشاده چشم در اقبال تو قضا
[M2]دایم نهاده گوش بر آواز تو قدر
[B][M1]گوشی‌که نه به جان سخن توکند سماع
[M2]چشمی‌که نه ز دل به سوی تو کند نظر
[B][M1]از حادثات گیتی آن چشم باد کور
[M2]وز نائبات گردون آن گوش باد کر
[B][M1]بر تو خجسته موسم قربان و روز عید
[M2]در روز عید جشن بهارت خجسته تر
[A]
[B][M1]شمسِ ملوکِ عالم، شهزادهٔ مظفر
[M2]میر ستوده خصلت‌، شاه گزیده اختر
[B][M1]یک روز در صبوحی بنشست خرم و شاد
[M2]آزاده‌وار و زیبا فرزانه‌وار و درخَور
[B][M1]با دوستان مخلص با چاکران مشفق
[M2]با مطربان چابک با ساقیان دلبر
[B][M1]نور وفاش در دل‌، مهر سخاش درکف
[M2]جام بقاش بر لب تاج رضاش بر سر
[B][M1]من چون شنیدم از دور آواز مطربانش
[M2]و آن شاد باش‌ کهتر و آن نوش باد مهتر
[B][M1]با آستین پر شعر آنجا شدم به خدمت
[M2]در وقت‌ بازگشتم با آستین پر زر
[B][M1]زّری همه مجرد همچون گل مُوَرّد
[M2]شکلش چو شکل اختر رنگش چو رنگ اخگر
[B][M1]خالص ‌گه نمایش چون ‌گنجهای کسری
[M2]صافی گه ‌گدازش چون ضربهای جعفر
[B][M1]چون ‌گستریدم آن زر بر نَطع‌ در وثاقم
[M2]شد نَطْع‌ چون سپهری بر گوهر منوّر
[B][M1]یا همچو بزمگاهی پرشمعهای رخشان
[M2]یا همچو لاله‌زاری پر لاله‌های احمر
[B][M1]در صُرّه کردم آن را وانگه به شکر جودش
[M2]برداشتم قلم را کردم به رشته‌ گوهر
[B][M1]چون ذوالفقار حیدر کردم زبان جاری
[M2]در مدح آنکه نامش آمد به نام حیدر
[B][M1]آزاده‌ای که طبعش هست از هنر مرکب
[M2]شهزاده‌ای که ذاتش هست از خرد مصور
[B][M1]اسلاف را به نامش جاه است تا به آدم
[M2]اعقاب را به جاهش فخرست تا به محشر
[B][M1]شاخ بلندْ بختی از دولتش کشد نم
[M2]تخم بزرگواری در خدمتش دهد بر
[B][M1]گردون همی سِگالد تا بر کف و سر او
[M2]از ماه جام سازد وز آفتاب افسر
[B][M1]ای روز بزم و مجلس با دوستان معاشر
[M2]ای روز رزم و موکب بر دشمنان مظفر
[B][M1]چرخی مگر که هستی تابنده و توانا
[M2]بحری مگر که هستی بخشنده و توانگر
[B][M1]پیغمبر و علی را جان از تو هست خرم
[M2]وزتوست شاه خرم چون از علی پیمبر
[B][M1]مانند تو که باشد تا شاه را تو باشی
[M2]داماد و یار و مونس جان‌پرور و برادر
[B][M1]نه هر ندیم دارد این ‌قَدْ‌ر و جاه و حشمت
[M2]هر خانه نیست کعبه هر چشمه نیست کوثر
[B][M1]کس در سخن نیابد اندازهٔ مدیحت
[M2]کس را وقوف نبود بر گنبد مدور
[B][M1]من بنده تا زبان را در مدح تو گشادم
[M2]بر من گشاد یزدان از ناز و نیکوی در
[B][M1]از لفظ تو شنیدم اکرامهای بی‌حد
[M2]وز همت تو دیدم اِنعام‌های بی‌مرّ
[B][M1]شرح فضایلت را کردم طرازِ دیوان
[M2]نقش مدایحت را کردم جمال دفتر
[B][M1]شد نکته‌های لفظم در مدح تو چو لؤلؤ
[M2]شد بیت‌های شعرم در مدح تو چو شکر
[B][M1]تَعْویذْوار دارم شکر تو بسته بر دل
[M2]تسبیح وار دارم مدح تو کرده از بر
[B][M1]تا خاک و آذر و باد و آب است طبع گیتی
[M2]تا زین چهار بیرون یک طبع نیست دیگر
[B][M1]از اسب باد پایت وز تیغ آبدارت
[M2]فرق و دل مخالف پر خاک زآب و آذر
[B][M1]هفت اختر درخشان بر اوج چرخ‌ گردان
[M2]پیمانت‌ را متابع فرمانت‌ را مسخر
[B][M1]آراسته بساطت و افروخته وثاقت
[M2]از سروران دولت وز نیکوان چاکر
[B][M1]دو دست توگرفته دو چیزگاه عشرت
[M2]یک دست زلف خوبان یک دست جام و ساغر
[A]
[B][M1]فری عید مسلمانان و فرخ جشن پیغمبر
[M2]همایون و مبارک باد بر سلطان نیک‌اختر
[B][M1]جلال دولت نامی شهنشاه رهی پرور
[M2]جمال ملت باری ملکشاه فلک منظر
[B][M1]چنو سلطان نبودست و نخواهد بود تا محشر
[M2]پناه‌ گوهر آدم معز دین پیغمبر
[B][M1]ز توران تا در ایران به امر اوست هر لشکر
[M2]ز مشرق تا در مغرب به حکم اوست هر کشور
[B][M1]جهان جسم است و ما اَعراض و جود شاه چون جوهر
[M2]زمین بحرست و ما کشتی و عدل شاه چون لنگر
[B][M1]ز نو‌شِروان و اسکندر چرا باشم سخن‌گستر
[M2]که سلطان بندگان دارد چو نوشروان و اسکندر
[B][M1]کفش چون ‌کوثر جنت دلش چون رحمت داور
[M2]که دیده است ای عجب شاهی به دل رحمت به‌ کف ‌کوثر
[B][M1]یکی باغی است مهر شاه و عمر دوستانش بر
[M2]یکی مرغی است تیر شاه و مرگ دشمنانش پر
[B][M1]د‌ل آن کس شود شادان که دارد مهر او در بر
[M2]تن آن کس شود بی‌جان ‌که دارد کین او در سر
[B][M1]به دست ماه‌کردار و به تیغ آسمان پیکر
[M2]همی بخشد جهان یکسان همی‌گیرد جهان یکسر
[B][M1]به تیغ و د‌ست خسرو در ‌دو ابرست ای عجب مضمر
[M2]یکی در رزم بارد خون یکی در بزم بارد زر
[B][M1]اگر یک نوبت دیگر کشد لشکر به روم اندر
[M2]ز دین عیسی مریم نگوید هیچکس دیگر
[B][M1]چلیپا خانه بردارد براندازد بت و بتگر
[M2]ز قیصر جان برد رهبان ز رهبان سر برد قیصر
[B][M1]چنین راهی توان رفتن کجا دولت بود رهبر
[M2]چنین رایی توان کردن که را ایزد بود یاور
[B][M1]مرا دفتر فلک‌وار است و وصف شاه چون دفتر
[M2]مرا خاطر صدف‌وارست و مدح شاه چون‌ گوهر
[B][M1]چو دارد دفتر و خاطر ز وصف و مدح او زیور
[M2]برآید لؤلؤ از خاطر بتابد گوهر از دفتر
[B][M1]همیشه تا که از تقدیر یزدان است خیر و شر
[M2]همیشه تا که از تاثیر گردون است نفع و ضر
[B][M1]بقای شاه عالم باد و عالم شاه را چاکر
[M2]دلش د‌ارندهٔ شادی سرش زیبندهٔ افسر
[B][M1]همیشه در دو دست او دو نعمت باد جان‌پرور
[M2]یکی چون روح بایسته یکی چون دیده اندر خَور
[B][M1]یکی‌ خوشرنگ چون ‌مرجان یکی خوشبوی چون عنبر
[M2]یکی جام می صافی یکی زلف بت دلبر
[A]
[B][M1]گر نکشی سر ز برم ای پسر
[M2]عمر برم با تو به شادی بسر
[B][M1]ور ببری پای خود از دام من
[M2]دست من و دامن تو ای پسر
[B][M1]بر سمن از مورچه داری نشان
[M2]بر قمر از غالیه داری اثر
[B][M1]مورچه را چند نهی بر سمن
[M2]غالیه را چند کشی بر قمر
[B][M1]بر رخت از زنگ سپاه آورند
[M2]سر به سر افسونگر و افسانه بر
[B][M1]روز و شب از بهر فسون و فسوس
[M2]کرده زبان در دهن یکدگر
[B][M1]مردم درویش توانگر شود
[M2]چون رسدش دست به سیم و به زر
[B][M1]گشت به زرین‌رخ و سیمین‌سرشک
[M2]عاشق درویش تو درویش تر
[B][M1]ای جگرم خسته به تیر مژه
[M2]کرده خم زلف دلم را سپر
[B][M1]گر نبدی در خم زلفت دلم
[M2]کوفته و خسته شدی خون جگر
[B][M1]من چو بگریم‌ گهر آرم ز چشم
[M2]تو چو بخندی ز لب آری شکر
[B][M1]هست تو را یک شکر از من دریغ
[M2]نیست دریغ از تو مرا صد گهر
[B][M1]خون دل از دیده گشادی مرا
[M2]تاکه به بیداد ببستی کمر
[B][M1]داد من از تو نستاند به حق
[M2]جز شرف‌الملک شه دادگر
[B][M1]خواجه ابوسعد محمد که هست
[M2]صدر فلک‌ همت خورشید فر
[B][M1]بار خدایی که از او شاکرند
[M2]بار خدایان جهان سر به سر
[B][M1]هست سرشته دل و جان و تنش
[M2]از کرم و از خرد و از هنر
[B][M1]در همه علمیش نیابی نظیر
[M2]گر کنی اندر همه عالم نظر
[B][M1]از قِبَل خدمت درگاه او
[M2]رشک برد هر نفسی پا به سر
[B][M1]وز قِبَل دیدن دیدار او
[M2]گوش و زبان را حسد است از بصر
[B][M1]ای کَرَمت‌ بحری زرّین بخار
[M2]ای قلمت ابری مشکین مطر
[B][M1]لفظ تو دُرّست و معانی صدف
[M2]رای تو جان است و معالی صور
[B][M1]باغ ادب را سخن توست بار
[M2]تخم سخا را کرم توست بر
[B][M1]روشنی از سِرّ تو دارد ملک
[M2]زیرکی از بِرّ تو دارد بشر
[B][M1]هر چه تو ‌نپسند‌ی باشد هبا
[M2]هر چه تو نپذ‌یری باشد هدر
[B][M1]دُر ثمینی تو که هر سروری
[M2]پیش تو باشد ز قیاس حجر
[B][M1]بحر محیطی تو که هر مهتری
[M2]پیش تو باشد ز شمار شَمَر
[B][M1]دیو گر از مهر تو جوید نشان
[M2]حور گر ازکین تو یابد خطر
[B][M1]آن ز سقر آید سوی جنان
[M2]این ز جنان آید سوی سقر
[B][M1]ای شرف ملک شهی کاو گرفت
[M2]ملک ز انطاکیه تا کاشغر
[B][M1]گرد برآورد بدو تاختن
[M2]دولتش از خاور و از باختر
[B][M1]در کف او تیغ‌ کلید قضا است
[M2]درکف تو کلک‌ْ کلید قدر
[B][M1]کلک تو مرغی است شگفت و بدیع
[M2]از شَبَه منقارش و از سیم پر
[B][M1]گفتن او مشکل و رفتن نگون
[M2]خوردن او عنبر و زادن دُرَر
[B][M1]زرد و بدو روضهٔ سیراب سبز
[M2]خشک و ازو گلبن اقبال تر
[B][M1]از سخن آگاه و نداند سخن
[M2]وز فَکَر آگاه و نداند فَکَر
[B][M1]جنبش او ساکنی شرق و غرب
[M2]شورش او ایمنی بحر و بر
[B][M1]بسته میان است ولیکن ز خیر
[M2]بر همه آفاق گشادست در
[B][M1]بار خدایا به ره شاعری
[M2]هست مرا دولت تو راهبر
[B][M1]خاطر من پر سخن مدح توست
[M2]نکته بر و برگ و معانی ثمر
[B][M1]بر شجر خاطرم ار بشمری
[M2]مدح تو بیش است ز برگ شجر
[B][M1]دفترم از مدح تو آکنده شد
[M2]کیسه تهی‌ گشت ز خرج‌ سفر
[B][M1]از طربت باد مدد بر مدد
[M2]وز ظفرت باد نفر بر نفر
[A]
[B][M1]عشق آن سنگین دل سیمین‌بر زرین‌کمر
[M2]سنگ من برد و سرشکم سیم‌کرد و روی زر
[B][M1]من شدم در عاشقی زرین رخ‌ و سیمین سرشک
[M2]او شد اندر دلبری سیمین‌بر و زرین‌کمر
[B][M1]گر ندیدستی ز لولو قفل بر یاقوت سرخ
[M2]ور ندیدی شب شده زنجیر بر طرف قمر
[B][M1]نیک بنگر بر لب و دندان آن زیبا صنم
[M2]تیز بنگر دررخ و زلفین آن شیرین پسر
[B][M1]ز آتش و مشک و شکر بینی رخ و زلف و لبش
[M2]رنگ‌و بوی و طعم هر سه بر دل و جان و جگر
[B][M1]گر نسوزد زلف و نگدازد لبش دارم شگفت
[M2]زانکه بر آتش بسوزد مشک و بگدازد شکر
[B][M1]نسبتی دارد همانا زلف او با چشم من
[M2]بیعتی رفته است‌گویی هر دو را با یکدگر
[B][M1]چشم من غَوّاص شد تا زلف او شد بادبان
[M2]زلف او طرفه است لیکن چشم من زو طرفه‌تر
[B][M1]زلف او شمشادِ تر بیرون‌ کشیدست از سمن
[M2]چشم من زآتش برآوردست مروارید تر
[B][M1]تا ندیدم تیر مژگانش ندانستم که هست
[M2]تیغ عشق و تیر هجرش در دل و جان‌کارگر
[B][M1]زین دو تیر کارگر پیوسته باشد بی‌گزند
[M2]هرکه از جاه وزیر دادگر سازد سپر
[B][M1]صدر عالم بوعلی آرایش دین هدی
[M2]قبلهٔ احسان حسن خورشید نسل‌بوالبشر
[B][M1]آن خداوندی که زیر بیرق ا‌اِفضال‌ا اوست
[M2]رایت اقبال و مجد و آیت فتح و ظفر
[B][M1]گر همای رایتش روزی گشاید بال خویش
[M2]شرق‌ گیرد زیر بال و غرب‌ گیرد زیر پر
[B][M1]آفرین و مدح او گویند اگر ایزد کند
[M2]آسمان را ناطق و سیارگان را جانور
[B][M1]جبرئیل از عالم علوی ز بهر خدمتش
[M2]بازگرداند همی ارواح را سوی صور
[B][M1]آسمان زان کس شرف جوید کزو جوید شرف
[M2]مشتری زان‌ کس ظفر خواهد کزو خواهد ظفر
[B][M1]هرکه از دولت خبر یابد بود پیروز بخت
[M2]بخت پیروز آن کسی دارد کز او دارد خبر
[B][M1]هرکه بیند روزِ بخشیدن مبارک دست او
[M2]بحر زرین موج بیند ابر یاقوتین مطر
[B][M1]جود و حلمش عرضه کردستند بر دریا و کوه
[M2]زین قبل خیزد همی ازکوه و از دریا گهر
[B][M1]از طواف و بوسهٔ نام‌آوران روزگار
[M2]درگهش مانند کعبه است و بساطش چون حجر
[B][M1]دور باش از آتش‌کینش‌که دارد روز و شب
[M2]بدسگالان را اجل در دود و مرگ اندر شرر
[B][M1]هرکه باشد زیردست او نهد بر چرخ پای
[M2]ورکسی جوید زبردستی شود زیر و زبر
[B][M1]وین عجب آن است ‌کاندر حَلّ و عَقد او دمی
[M2]بی‌قضا و بی‌قدر هرگز نباشد خیر و شر
[B][M1]خیر او بودست و شر دشمن اندر عصر او
[M2]هر چه رفته است از قضا و هر چه بودست از قدر
[B][M1]طاعت او زانکه بیش است ازگناه کافران
[M2]هشت در دارد بهشت و هفت در دارد سقر
[B][M1]گرگناه کافران بودی به قدر طاعتش
[M2]در سقر بودی به جای هفت در هفتاد در
[B][M1]ملک سلطان را سعادت باغ دولت نام‌کرد
[M2]باغ‌ دولت زو بهشت‌ آیین شد و طوبی شجر
[B][M1]زین بهشت و زین شجر تا جاودان ماند همی
[M2]از شهنشاهی نسیم و از جهانداری ثمر
[B][M1]قوتی دارد ز رایش زان بلند آمد فلک
[M2]نسبتی دارد به لفظش زان عزیز آمد گهر
[B][M1]همتش در راستی‌ گویی دلیل است از قضا
[M2]قدرتش در چیرگی‌ گویی وکیل است از قدر
[B][M1]با لقای او بصر تفضیل دارد بر زبان
[M2]با ثنای او زبان ترجیح دارد بر بصر
[B][M1]آب دریا قطره قطره لؤلؤ مکنون شدی
[M2]گر به دریا بر خیال همتش‌ کردی‌ گذر
[B][M1]باغ‌ را هرگز نبودی آفت از باد خزان
[M2]گر ز ابر جود او بر باغ باریدی مطر
[B][M1]ای پسندیده چو نعمت ای ستوده چون خرد
[M2]ای‌گرانمایه جو نیکی ای‌گرامی چون هنر
[B][M1]ای به‌ مشرق در چو در مغرب عزیز و نامدار
[M2]ای به توران د‌ر چو در ایران بزرگ و نامور
[B][M1]ای‌ کرم در طبع تو مشکل‌ گشای شرق و غرب
[M2]وی قلم در دست تو معجز نمای بر و بحر
[B][M1]ای ز تصنیفات عقل تو همه عالم نکت
[M2]وی ز توقیعات‌کلک تو همه‌گیتی غرر
[B][M1]ای فلک وار از فتوحت دفتر ما پر نجوم
[M2]وی صدفوار از مدیحت خاطر ما پر درر
[B][M1]تا همی از محنت و خوف و رجا باشد امان
[M2]تا همی از نعمت و نفع و ضرر باشد اثر
[B][M1]دشمنانت را ز محنت باد خوف بی رجا
[M2]دوستانت را ز نعمت باد نفع بی‌ضرر
[B][M1]آسمانت بنده باد و آفتابت زیر دست
[M2]روزگارت رام باد و کردگارت راهبر
[B][M1]در زمین ملک نعمت قِسم هر روزیت باد
[M2]وز درخت بخت هر روزیت بادا برگ و بر
[B][M1]کار دین و کار دنیا هر دو بادت بر مراد
[M2]تا به پیروزی هزاران عید بگذاری دگر
[A]
[B][M1]سوگند خورده‌ام به سر زلف آن پسر
[M2]کز مهر او نتابم و عهدش برم بسر
[B][M1]سوگند من شکسته نشد گرچه روزگار
[M2]برهم شکست خرد سر زلف آن پسر
[B][M1]هرگز ندیده‌اند و نبینند در جهان
[M2]از قد و زلف و جشم و لب او بدیع‌تر
[B][M1]دیباسلب صنوبر و خورشید مشک‌پوش
[M2]بادام‌ شکل نرگس و بیجاده گون شکر
[B][M1]زلفش مشعبدی است‌ که پیش قمر همی
[M2]بندد ز ابر پرده و سازد ز شب سپر
[B][M1]هرچند پردهٔ قمر از ابر دیده ام
[M2]نشنیده‌ام سپر ز شب تیره بر قمر
[B][M1]مویم چو سیم و روی چو زر شد ز عشق آن
[M2]کز سیم و زر ناب میان دارد و کمر
[B][M1]تا زر او بدیدم شد موی من چو سیم
[M2]تا سیم او بدیدم شد موی من چو زر
[B][M1]ای دلبری که از پی شور و بلا توراست
[M2]بر ارغوان بنفشه و در پرنیان حجر
[B][M1]هم ترک حور زادی و هم حور سرو قد
[M2]هم سرو ماهرویی و هم ماه سیمبر
[B][M1]تا در دل تو آتش بیداد برفروخت
[M2]از تف او شدست مرا تافته جگر
[B][M1]بیدادگر مباش‌ که فردا کنم نفیر
[M2]از دست تو به مجلس دستور دادگر
[B][M1]زین ملوک و صدرِ وزیران قوامِ دین
[M2]بوالقاسم آفتاب کرم قبلهٔ هنر
[B][M1]صدری که نام اوست رسیده به شرق و غرب
[M2]بدری که نور اوست رسیده به بحر و بر
[B][M1]گر ذات عقل را زلطافت بود بدن
[M2]ور باغ فضل را زکفایت بود شجر
[B][M1]باشد در آن بدن ز مقامات او روان
[M2]باشد بر آن شجر ز مقالات او ثمر
[B][M1]در شیب تازیانه و در نوک‌ کلک او
[M2]هر ساعتی به چشم تعجب همی نگر
[B][M1]کاندر نفاذ و دفع ستم هر دو نایبند
[M2]از ذوالفقار حیدر و از دِرّهٔ عمر
[B][M1]ماند به امن و عافیت اخلاص و مهر او
[M2]زیرا که زین دو چیز مهیاست خواب و خَور
[B][M1]ماند به چرخ اول و رابع دل و کَفَش
[M2]کاندر میان هر دو مهیاست کام و گر
[B][M1]گر کارها روان ز قضا و قدر بود
[M2]دو شاخ کلک او به قضا ماند و قدر
[B][M1]گر خصم ازو حذر نتواند شگفت نیست
[M2]بیچاره از قضا و قدر چون کند سر
[B][M1]هرچند شاه و خسرو مرغان بود عقاب
[M2]سیمرغ را گرفت نیارد به زیر پر
[B][M1]ای از کرم چو برمکیان در عرب مثل
[M2]وی از هنر چو بلعمیان در عجم سمر
[B][M1]جز تو در آن گروه که هستند در عراق
[M2]هرگز که کرد سوی خراسان چنین سفر
[B][M1]بر تو سفر مبارک و خوش بود چون جنان
[M2]هر چند گفته اند سفر هست چون سقر
[B][M1]امروز در عراق و خراسان دو خسروند
[M2]آن شهریار خاور و این شاه باختر
[B][M1]از رای و از کفایت تو هر دو شاکرند
[M2]آن خواندت برادر و این خواندت پدر
[B][M1]مقصود اگر موافقت عهد بود و مهد
[M2]محمود شاه را ز شهنشاه دادگر
[B][M1]امروز عهد و مهد به جهد تو حاصل است
[M2]چون هر دو حاصل است چه باید همی دگر
[B][M1]زین عهد محکم است به هر کشوری نشان
[M2]زین مهد فرّخ است به هر بقعتی اثر
[B][M1]این عهد و مهد را به سعادت بود نثار
[M2]از چرخها ستاره و از بحرها گهر
[B][M1]تا کار مهد و شغل ولی‌عهد پادشاه
[M2]از جاه تو گرفت جمال و جلال و فر
[B][M1]نام‌آوران به درگهت از بهر تهنیت
[M2]دایم همی رسند نفر از پی نفر
[B][M1]فردا که در عراق نشینی به کام دل
[M2]بر بالش وزارت با حشمت و خطر
[B][M1]از تیغ شاه تیره دلان را بود نهیب
[M2]وز خامهٔ تو خیره‌سران را بود خطر
[B][M1]بسیار دل به امن تو صافی شود ز شور
[M2]بسیار سر به امر تو خالی شود ز شر
[B][M1]باغ مراد را بود اقبال تو درخت
[M2]کشت امید را بود احسان تو مطر
[B][M1]در نامه‌ها نوشته شود آیت فتوح
[M2]در شهرها کشیده شود رایت ظفر
[B][M1]ای گفته شُکر تو همه آزادگان به جان
[M2]ای کرده مدح تو همه فرزانگان زبر
[B][M1]طبع مرا ز نظم مدیح تو چاره نیست
[M2]چونانکه دیده را نبود چاره از بصر
[B][M1]در روح من ز دوستی توست تازگی
[M2]چونانکه تازگی بود از روح در صور
[B][M1]تشریف پادشاه تو حاصل شود مرا
[M2]گر تو به چشم سعی به کارم کنی نظر
[B][M1]ور در عنایت تو بود غایت کمال
[M2]کامل بود عطا و سخن گشت مختصر
[B][M1]تا درج را غرَر بود از نکته های خوب
[M2]تا د‌ُرج را ز قطرهٔ باران بود دُرر
[B][M1]در درج محمدت درر ار سی ث تح باد
[M2]در دَ‌رج مدح باد ز اوصاف تو غُرَر
[B][M1]فرخنده هفت چیز تو دایم گشاده باد
[M2]طبع و دل و زبان و رخ و دست و کار و در
[B][M1]راضی ز مهربانی تو شاه نامدار
[M2]شاکر ز نیک عهدی تو مهد نامور
[A]
[B][M1]آن شمع چه شمع است که برنامه و دفتر
[M2]دودش همه مشک است و فروغش همه‌ گوهر
[B][M1]وان ابر چه ابرست که بر سوسن و نسرین
[M2]بارد همه یاقوت و فشاند همه عنبر
[B][M1]وان باز چه بازست که باشد گه پرواز
[M2]گیرندهٔ بی‌چنگل و پرَّندهٔ بی پر
[B][M1]وان شاخ چه شاخ است که در باغ کفایت
[M2]توفیق بود برگش و توقیر بود بر
[B][M1]وان تیر چه تیرست که بالای عدو را
[M2]دارد چو کمان چفته به پیکان مقشر
[B][M1]وان مار چه مارست که چون معجز موسی
[M2]ناچیز کند تنبل خصمان فسونگر
[B][M1]وان مارهٔ زر چیست که مردان جهان را
[M2]بر فضل و هنرمندی بر سنگ زند زر
[B][M1]وان ماهی بر خشک چه چیزست‌ که دریا
[M2]هر دم زدن از قیر کند تارک او تر
[B][M1]گویی که شهابی است مقارن شده با ماه
[M2]واندر کف خورشید ز شب ساخته اختر
[B][M1]یا طرفه چراغی است که از نور و دُخانش
[M2]ایام مزین شده اسلام منور
[B][M1]یا هست به خوارزم ز تقدیر وکیلی
[M2]تا فخر معالی کند ارزاق مقدر
[B][M1]صدری ز محل زین ملوک همه‌ گیتی
[M2]بدری ز شرف شمس‌کفات همه کشور
[B][M1]آن خواجه‌ که سعدست و ا‌امینا است و ظهیرست
[M2]در دولت و ملک ملک و دین پیمبر
[B][M1]بو سعد که تا طلعت او گشت پدیدار
[M2]مسعود شد از طلعت او طالع و اختر
[B][M1]خوب است همه سیرت او درخور صورت
[M2]زیباست همه مخبر او درخور منظر
[B][M1]آباد همه ساله بر آن صورت و سیرت
[M2]آباد همه ساله بر آن منظر و مخبر
[B][M1]آن روز که ایام ندا کرد که هرگز
[M2]کس را نشود چنبر افلاک مسخر
[B][M1]پیروزی او دست برآورد و درآورد
[M2]ناگاه سر چنبر افلاک به چنبر
[B][M1]با ناوک تدبیرش و با نیزهٔ عزمش
[M2]چون خانهٔ زنبور شود سد سکندر
[B][M1]خوارزم شد اکنون چو یکی دفتر کامل
[M2]خیرات و صلاتش طرف و نکتهٔ دفتر
[B][M1]گر زان طرف و نکته یکی نقطه بکاهد
[M2]آن دفتر کامل شود اجزای مبتر
[B][M1]در ملک عجم کار دگر کارگزاران
[M2]اندوختن نعمت و مال است سراسر
[B][M1]او کارگزاری است که کارش ز کریمی
[M2]پروردن بنده است و نوازیدن چاکر
[B][M1]چون بنگرد اندر سیرَش مرد خردمند
[M2]عنوان شرف بیند و پیرایهٔ مفخر
[B][M1]خلقش به صبا بوی دهد در مه نوروز
[M2]از خار بدان بوی برآید گل احمر
[B][M1]وز همت او سایه برافتد به درختان
[M2]گیرند درختان صفت ‌گنبد اخضر
[B][M1]اندر کنف دولت او خسته نگردد
[M2]آهو به ره از ناخن و دندان غضنفر
[B][M1]ور سوی‌کبوتر نگرد بخت بلندش
[M2]شاهین به عنایت نگرد سوی‌ کبوتر
[B][M1]ای بار خدایی که همی شکر توگویند
[M2]شاهنشه و خوارزمشه و خواجه و لشکر
[B][M1]آن شهر عقیم است‌ کزو خاسته‌ای تو
[M2]زیرا که از آن شهر نخیزد چو تو دیگر
[B][M1]از روی تو و رای تو اجرام سماوی
[M2]گیرند همه فال و پذیرند همه فر
[B][M1]خدمتگر نفس تو و نقش قلم توست
[M2]برجیس به ماهی و عطارد به دو پیکر
[B][M1]گر خسته شد از خنجر رستم دل سهراب
[M2]ورکنده شد از بازوی حیدر در خیبر
[B][M1]کلک تو گه ‌خشم عدو را بخلد دل
[M2]عزم تو گه عدل ستم را بکند در
[B][M1]ای‌ کلک تو در قدرت چون خنجر رستم
[M2]وی عزم تو در قوت چون بازوی حیدر
[B][M1]جودی تو اگر جود توان دید مجسم
[M2]عقلی تو اگر عقل توان دید مصور
[B][M1]زان است که خورشید تغیر نپذیرد
[M2]کاو هست به هیات چو دوات تو مدور
[B][M1]زان است ‌که آفت نرسد قطب سما را
[M2]کاو بر صفت کلک تو دارد خط محور
[B][M1]از کلک گهر گستر تو خلق جهان را
[M2]شکر است چنان ‌کز نی خوزستان شکر
[B][M1]مشکورتر از تو به جهان کیست ‌که هستند
[M2]هم خلق ز تو شاکر و هم خالق اکبر
[B][M1]از فر تو خوارزم چو فردوس برین است
[M2]جیحون روان هست در آن چشمهٔ کوثر
[B][M1]گر کوثر و فردوس بر این نسیه به عقبی است
[M2]این هر دو ز عدل و نظرت نقد شد ایدر
[B][M1]اقبال سپهرست در الفاظ تو مدغم
[M2]ارزاق جهان است در اقلام تو مضمر
[B][M1]درویش که بیند به شب اقبال تو در خواب
[M2]او را کند احسان تو شبگیر توانگر
[B][M1]در مجلس تذکیر امامان سخنگوی
[M2]در خطبهٔ تحمید خطیبان سخنور
[B][M1]خواهند ثنای تو همی بر سر کرسی
[M2]گویند دعای تو همی بر سر منبر
[B][M1]بر مادح تو مدح تو چون حرز براهیم
[M2]از آتش سوزنده‌ کند سوسن و عبهر
[B][M1]کر کنگرهٔ خُلد همی حور بهشتی
[M2]مداح تو را هدیه دهد جامه و زیور
[B][M1]امروز ثناخر تویی از اهل معالی
[M2]وز اهل معانی منم امروز ثناگر
[B][M1]آنجا که بود جمع معالی و معانی
[M2]مداح ثناگر به و ممدوح ثنا خر
[B][M1]تا اختر سیار بدین گنبد دوار
[M2]هر شب کند از باختر آهنگ به خاور
[B][M1]در خاور و در باختر اقبال و قبولت
[M2]تابنده و پاینده همی باد چو اختر
[B][M1]نازنده همی باد به تو دین محمد
[M2]تا ملک محمد بود و دولت سنجر
[B][M1]فرخ‌تر و فرخنده‌تر امروز تو از دی
[M2]و امسال تو از پار همایون‌تر و خوشتر
[A]
[B][M1]ای ز روی تو جهان را همه فیروزی و فر
[M2]ای ز رای تو شهان را همه تایید و ظفر
[B][M1]همه عالم به دو دست تو سپردست خدای
[M2]که به یک دست قضایی به دگر دست قدر
[B][M1]در جهانی تو و لیکن ز جهان قَدْ‌ر تو بیش
[M2]راست‌ گویی‌ که جهان چون صدف است و تو گهر
[B][M1]گر دل و خاطر شاهان ز هنر گیرد نام
[M2]از دل و خاطر تو نام‌ گرفته است هنر
[B][M1]نظر و همت تو دولت و دین را مدد است
[M2]که تویی شاه نکوهمت و فرخنده نظر
[B][M1]نیست شهری و شهی ‌کز نظر و همت تو
[M2]نرسیدست به آن شهر و به آن شاه خبر
[B][M1]رسمهای تو همه یک ز دگر خوبتر است
[M2]کارهای تو همه یک ز دگر زیباتر
[B][M1]نامداران چو شنیدند خداوندی تو
[M2]همه‌ کردند شها نامه و نام تو ز بر
[B][M1]بگشادند و ببستند چو دیدند تو را
[M2]به ثنای تو زبان و به وفای تو کمر
[B][M1]زیر تخت تو و زیر حجر اندر همه سال
[M2]ملک و دین را دو قباله است به فیروزی و فر
[B][M1]لاجرم فخر نمایند کجا بوسه دهند
[M2]ملکان پایهٔ تخت تو و حجاج حجر
[B][M1]شر و شور عدو از هیبت تو گشت هبا
[M2]لاجرم در همه آفاق نه شورست و نه شر
[B][M1]دامن دولت و اقبال گرفته است به چنگ
[M2]هر که یک روز به درگاه تو کردست گذر
[B][M1]بندگان تو خداوند هنرمندانند
[M2]پیش تخت تو به طاعت همه را خدمتگر
[B][M1]ز بقای تو شدستند همه روزافزون
[M2]ز لقای تو شده استند همه نیک‌اختر
[B][M1]وز حضور تو به این باغ گرفته است امروز
[M2]شرف‌الملک هزاران شرف و جاه و خطر
[B][M1]میزبانی است که از دل رهی و چاکر توست
[M2]اینت زیبا رهی و اینت به آیین چاکر
[B][M1]هر زمانی ز نشاط تو بیفروزد جان
[M2]هر زمانی ز قبول تو بیفرازد سر
[B][M1]گر پسندی و پذیری دل و جان هدیه‌ کند
[M2]بهتر از جان و دل ای شاه چه چیز است دگر
[B][M1]تا که در اول مه ماه بود همچو کمان
[M2]تاکه در نیمهٔ مه ماه شود همچو سپر
[B][M1]از مه رایت تو نور ظفر تابان باد
[M2]بر همه مملکت روی زمین سرتاسر
[B][M1]همچنین بادی پیوسته به‌ کام دل خویش
[M2]مَلِک دهر و شه عالم و سلطان بشر
[A]
[B][M1]صد زره دارد ز سنبل بر گل آن شیرین پسر
[M2]حلقه‌های آن زره‌ها سر زده در یکدگر
[B][M1]ای عجب آن حلقه‌ها کز بهر آشوب و بلا
[M2]گاه پیش ‌گل سپر باشند و گاهی‌ گل سپر
[B][M1]زلف او در اصل کوتاه است و هر روزی به قصد
[M2]از سرش لختی ببرد تا شود کوتاه تر
[B][M1]در شریعت دزد را باید بریدن دست و پا
[M2]زلف او دل دزد شد بس چونش ببریدند سر!
[B][M1]گر نخواهد خورد خون عاشق آن زیباصنم
[M2]ور نخواهد برد هوش عاشق آن شیرین پسر
[B][M1]سنگ خارا از چه پنهان‌کرد در زیر حریر
[M2]مشک سارا از چه پیدا کرد بر طرف قمر
[B][M1]هر کرا دردی بود در دل ز رنج عاشقی
[M2]به‌ شود چون بر لب و رخسار او یابد ظفر
[B][M1]گر گل و شکر به‌ کار آید ز بهر درد دل
[M2]اینک آن رخسار و آن لب هم‌ گل است و هم شکر
[B][M1]هرکه یابد وصل او یابد ز بهروزی نشان
[M2]هرکه یابد وصف او یابد ز پیروزی خبر
[B][M1]وصل او آرام جان عاشقان عالم است
[M2]وصف او تشیب مدح شهریار دادگر
[B][M1]خسرو عالم ملکشاه آن خداوندی که هست
[M2]شهریار شرق و غرب و پادشاه بحر و بر
[B][M1]ایزد دانا دلش را آفریدست از کرم
[M2]دولت برنا تنش را پروریدست از هنر
[B][M1]بر ثنای او زبان بگشاده دارد روزگار
[M2]تا که او در دولت و شاهی همی بندد کمر
[B][M1]هست فرمانش امام خلق عالم یک به ‌یک
[M2]هست تدبیرش صلاح ملک عالم سر بسر
[B][M1]متفق‌ گشته است با فرمان او گویی قضا
[M2]متصل‌گشته است با پیمان او گویی قدر
[B][M1]ای شهنشاهی که اندر دین و ملک آراسته است
[M2]نام تو هم خطبه و هم نامه و هم سیم و زر
[B][M1]هر که او بر درگه تو بست در خدمت میان
[M2]ایزد از روزی و پیروزی بر او بگشاد در
[B][M1]هر که برگردد ز عهد تو فَقُل اَینَ الجِوار
[M2]وانکه بگریزد ز حکم تو قفل آه‌بن‌المفر
[B][M1]روزگار آن را همی گوید که حاشا لا تُطِع
[M2]آسمان این را همی‌گوید که‌ کلا لاوزر
[B][M1]از مدار چرخ و حکم زهره و بهرام و تیر
[M2]با تو باد این شانزده هم در حضر هم در سفر
[B][M1]ملک و دین و تخت و بخت وکلک و تیغ و مهر و جام
[M2]عزم و جاه و عمر و مال و نام و کام و فتح و فر
[A]
[B][M1]ای رفته مدتی به سعادت سوی سفر
[M2]باز آمده به نصرت و فیروزی و ظفر
[B][M1]در صد سفر ملوک گذشته ندیده‌اند
[M2]آن فتح و آن ظفر که تو دیدی به یک سفر
[B][M1]با فتح نامه‌ها و ظفرنامه‌های تو
[M2]مدروس شد حکایت و منسوخ شد سمر
[B][M1]بیش آید از شمار فتوح‌ گذشتگان
[M2]هر نامه‌ کز فتوح تو خوانند مختصر
[B][M1]کردار تو معاینه بیند همی خرد
[M2]ممکن ‌کجا شود که ‌کند تکیه بر خبر
[B][M1]یک جنبش تو هست ز جیحون سوی فرات
[M2]یک نهضت تو هست ز خاور به باختر
[B][M1]پست است دهر و همت عالیت سرفراز
[M2]زیرست چرخ و دولت عالیت بر زبر
[B][M1]گر نیست بی‌قضا و قدر نیکی و بدی
[M2]فرمان تو قضا شد و شمشیر تو قدر
[B][M1]دو چیز در دو چیز زآفت منزهند
[M2]در آسمان ستاره و در طبع تو هنر
[B][M1]آراسته است رای تو عالم به‌دین و داد
[M2]پرداخته است تیغ تو گیتی ز شور و شر
[B][M1]دو چیز در دو چیز یکی اند در صفت
[M2]در آفتاب ذره و در تیغ توگهر
[B][M1]از مهر وکین توست در ایام نیک و بد
[M2]وز عفو و خشم توست در آفاق نفع و ضر
[B][M1]بر روی دوستان تو و دشمنان توست
[M2]اقبال را علامت و اِدْبار را اثر
[B][M1]در ملک شام و روی به یک عزم تو شدند
[M2]صد شاه و شهر بسته میان و گشاده در
[B][M1]ازگرد لشکر تو به شام اندرون هنوز
[M2]سرخ است خاک همچو طَبرخون و مُعْصَفَر
[B][M1]از آتش جگر لب بدخواه توست خشک
[M2]وز آب دیده گونهٔ بدگوی توست تر
[B][M1]آری هر آن کجا که خلاف تو بگذرد
[M2]هم آب دیده باشد و هم آتش جگر
[B][M1]ای دادگر شهی که تو را خوانَدَن رواست
[M2]سلطان شرق و غرب و شهنشاه بحر و بر
[B][M1]چون لؤلؤ از جواهر و خورشید ز اختران
[M2]مشهوری از خلایق و مختاری از بشر
[B][M1]از بهر خدمت تو سزد گر خدای عرش
[M2]ارواح رفته باز رساند سوی صور
[B][M1]صید کمند توست به دور اندرون سپهر
[M2]نعل سمند توست به سیر اندرون قمر
[B][M1]دشمن به دام توست و زمانه به‌کام توست
[M2]دولت غلام توست چه باید همی دگر
[B][M1]گر رفتنت ز شهر سپاهان خجسته بود
[M2]باز آمدنْتْ هست ز رفتن خجسته‌تر
[B][M1]یک چند در سفر ظفر انگیختی به تیغ
[M2]اکنون به جام می طرب‌انگیز در حضر
[B][M1]ساغر ستان ز دست نگاری که زلف او
[M2]گه پیش‌ گل سپر بود و گاه گل سپر
[B][M1]گه جعد او به قصد خم اندر شود به خم
[M2]گه زلف او به طبع سر اندر زند به سر
[B][M1]نوش است در لب وی و نوش است در قدح
[M2]بستان قدح بر آن ‌لب چون نوش و نوش خور
[B][M1]نیکی توراست عمر به نیکی همی‌گذار
[M2]شادی توراست روز به شادی همی شمر
[A]
[B][M1]تهنیت‌ گویند شاهان را به جشن نامور
[M2]جشن‌ را من تهنیت‌ گویم به شاه نامور
[B][M1]سایهٔ یزدان ملکشاه آفتاب داد و دین
[M2]شهریار شرق و غرب و پادشاه بحر و بر
[B][M1]آن شهنشاهی که ملت زو بیفزودست فخر
[M2]آن جهانداری که‌ دولت زو پذیرفته است فر
[B][M1]آن که شیران ژیان در دام او دارند پای
[M2]وان که شاهان جهان بر خط او دارند سر
[B][M1]یک تن است او وز هزاران تن فزون دارد خرد
[M2]یک شه است او وز هزاران شه فزون دارد هنر
[B][M1]چون بخوانی نامه‌اش در جسم بفروزد روان
[M2]چون ببینی طلعتش در چشم بفزاید بصر
[B][M1]هر چه بِسگالی همه پست است و قدر او بلند
[M2]هر چه بشناسی همه زیرست و بخت او زیر
[B][M1]با رکاب او همیشه مُتّفق باشد قضا
[M2]با عنان او همیشه مُتّصل باشد قَدَر
[B][M1]آن یکی خواهد دهان تا پیش او بوسد زمین
[M2]وآن دگر خواهد میان تا پیش او بندد کمر
[B][M1]از طرب باشد همیشه بزمگاهش را نشان
[M2]وز ظفر باشد همیشه رزمگاهش را خبر
[B][M1]گر نبودی بزمگاه او کجا بودی طرب
[M2]ور نبودی رزمگاه او کجا بودی ظفر
[B][M1]ای خداوندی که بی‌حکم تو بر روی زمین
[M2]دم نیارد زد هر آن کاو عاقل است و جانور
[B][M1]همچو خورشید از کواکب نامداری از ملوک
[M2]همچو یاقوت از جواهر اختیاری از بشر
[B][M1]عقل بی‌کردار تو ننمود و ننماید شرف
[M2]ملک بی‌شمشیر تو نفزود و نفزاید خطر
[B][M1]مهر تو ماند به شاخی‌ کش سعادت هست بار
[M2]کین تو ماند به‌ تخمی‌ کش نحوست هست بر
[B][M1]هرکه بی‌دیدار و بی‌نام تو خواهد چشم و گوش
[M2]کینه‌ور گرد‌ند چشم و گوش او بر یکدگر
[B][M1]گوش او خواهد که گردد چشم او فی‌الحال کور
[M2]چشم او خواهد که ‌گردد گوش او در وقت کر
[B][M1]فتحهایی کز تو اندر یک سفر حاصل شدست
[M2]از ملوک باستان حاصل نشد در صد سفر
[B][M1]خسروان را گر ز وصف و شرح آن باید نشان
[M2]وصف آن در خاورست و شرح آن در باختر
[B][M1]گَردِ گُردانت رسید از کاشغر تا قیروان
[M2]شور شیرانت رسید از قیروان تا کاشغر
[B][M1]دشمنانت را ز ادبارست هر ساعت نفیر
[M2]دوستانت را ز اقبال است هر لحظت نفر
[B][M1]هست جودت کار ساز خلق عالم یک به یک
[M2]هست عدلت پاسبان ملک‌ گیتی سر به سر
[B][M1]گر ز جود و عدل بفزاید به عمر اندر همی
[M2]پس تو داری عمر جاویدان سخن شد مختصر
[B][M1]تا که باشد جرم ماه از قُرب و بُعد آفتاب
[M2]گاه چون زرین‌ کمان و گاه چون سیمین سپر
[B][M1]ملک تو چون‌ گنج تو آکنده باد از زر و سیم
[M2]اشک و روی دشمنانت باد همچون سیم و زر
[B][M1]فرخ و فرخنده بادت مهرگان وز مهرگان
[M2]روزهای دیگرت فرخ‌تر و فرخنده‌تر
[A]
[B][M1]چه‌ گویی اندرین چرخ مُدور
[M2]کزو تابد همی مهر منوّر
[B][M1]وز او هر شب دُر فشانند تا روز
[M2]هزاران جِرم نوران مدور
[B][M1]چه گویی اندر این اجناس مردم
[M2]به تصویری دگر هر یک مصور
[B][M1]یکی را از شقاوت داغ بر دل
[M2]یکی را از سعادت تاج بر سر
[B][M1]چه‌ گویی اندر این دو مرغ پَرّان
[M2]همه ساله‌گریزان یک زدیگر
[B][M1]یکی را از سیاهی قیرگون بال
[M2]یکی را از سپیدی سیمگون پر
[B][M1]چه‌ گویی اندر این سرگشته پیلان
[M2]مُعلّق در هوا باکوس و تندر
[B][M1]گهی پاشنده بر کُهسار، کافور
[M2]گهی بارنده در گلزار، گوهر
[B][M1]چه‌ گویی اندر این محراب مُوبَد
[M2]که خوانندش همی رخشنده آذر
[B][M1]لطیفی چون‌ گل و لاله‌ که او شد
[M2]گل و لاله بر ابراهیم آزر
[B][M1]چه‌ گویی اندرین سیماب روشن
[M2]فروزندهٔ همه‌گیتی سراسر
[B][M1]که در دریا به زخم چوب موسی
[M2]یکی دیوار شد پر روزن و در
[B][M1]چه گویی اندرین پیک دونده
[M2]ز حد باختر تا حد خاور
[B][M1]که تخت مملکت را بود حمال
[M2]به ایام سلیمان پیمبر
[B][M1]چه گویی اندرین تاریک مرکز
[M2]کزو خیزد نبات و گوهر و زر
[B][M1]گرفته صد هزاران‌ کالبد را
[M2]به درد و داغ درآگوش و در بر
[B][M1]چه پنداری که چندینی عجایب
[M2]به وصف اندر یک از دیگر عجب‌تر
[B][M1]شود بی‌صانعی هرگز مهیا
[M2]بود بی‌قادری هرگز مقدر
[B][M1]کرا باشد چنین اندیشه ممکن
[M2]که را باشد چنین گفتار باور
[B][M1]نه بی‌خَلّاق باشد خلقِ عالم
[M2]نه بی‌ نقاش باشد نقشِ دفتر
[B][M1]چو بنده عاجزست از پروریدن
[M2]خداوندی بباید بنده پرور
[B][M1]خداوندی نگهبان و نگهدار
[M2]خداوندی توانا و توانگر
[B][M1]نه مصنوع و نه مَحدوث و نه مُحدَث
[M2]نه مأمور و نه مجبور و نه مُجبَر
[B][M1]نه اندر ذات او تألیف و ترکیب
[M2]نه اندر نَعتِ او اعراض و جوهر
[B][M1]نه هرگز مُلک او باشد مُعَطل
[M2]نه هرگز حکم او باشد مزوﹼر
[B][M1]از او هر امتی را امر معروف
[M2]وز او هر ملتی را نهی منکر
[B][M1]یکی از عدل او در چاه و زندان
[M2]یکی از فضل او بر تخت و منبر
[B][M1]در آی از صحبت میثاق آدم
[M2]برو تا نوبت میعاد محشر
[B][M1]ببین تاثیر او در شرق و غرب
[M2]ببین آثار او در بحر و در بر
[B][M1]حقیقت دان که بی‌فرمان او نیست
[M2]به عالم نقطه‌ای از نفع و از ضر
[B][M1]گواهی ده که بی ‌تقدیر او نیست
[M2]به‌گیتی ذره‌ای از خیر و از شر
[B][M1]از او دور سپهری چنبری را
[M2]همی‌ گویی‌ که گیتی شد مسخر
[B][M1]در ارد قهر او روزِ قیامت
[M2]سپهر چنبری را سر به چنبر
[B][M1]از آن روزی تفکر کن که ایزد
[M2]به حق باشد میان خلق داور
[B][M1]چنان باید که تخمی کاری امروز
[M2]که آن روزت همه نیکی دهد بر
[B][M1]به توفیق و به تأیید الهی
[M2]مراد بندگان گردد میسر
[B][M1]بود توفیق او را حمد واجب
[M2]بود تأیید او را شُکر درخَور
[B][M1]که از توفیق و تأییدش بیاراست
[M2]معین الملک ملک شاه سنجر
[B][M1]همامی،‌ دین یزدان را ﻣﺆﻳﺪ
[M2]مؤید هم ز دولت هم ز اختر
[B][M1]ابوالقاسم علی تاج‌ُالمعالی
[M2]که هست از قدر عالی سعد اکبر
[B][M1]از او خشنود صدرالدین محمد
[M2]وز او راضی نظام‌الدین مظفر
[B][M1]به کلک و رای و تدبیرش مفوﹼض
[M2]همه‌ کار وزیر و شاه و لشکر
[B][M1]به دنیا مدﹼ کلک او چنان است
[M2]که در روضات رضوان آب کوثر
[B][M1]طلب کردی زکِلکش آبِ حَیوان
[M2]اگر در عصر او بودی سکندر
[B][M1]اگر یاقوت احمر خاست از کان
[M2]ز تأثیر مدارِ چرخِ اَخْضَر
[B][M1]مدار چرخِ اَخضَر گشت کِلکش
[M2]کزو خیزد همی یاقوت احمر
[B][M1]نیفتد گر چه بسیاری بکوشد
[M2]فلک با همت او در برابر
[B][M1]اگر پیکر پذیرد همت او
[M2]بود یک جزو از آن پیکر دو پیکر
[B][M1]الا یا سروری کاندر کفایت
[M2]نبیند چشم‌ گیتی چون تو سرور
[B][M1]تو آن آزاده‌ای کازادگان را
[M2]ز بهروزی نهادی بر سر افسر
[B][M1]به دست جود گستر در خراسان
[M2]معزی را تو کردی شُکر گستر
[B][M1]به نثر و نظم پیش خالق و خلق
[M2]تو را هر سو دعاگوی و ثناگر
[B][M1]اگر با تو گرانی کرد بی‌حد
[M2]زفضل تو بزرگی دید بی‌مر
[B][M1]گرانی دور خواهد داشت یک چند
[M2]که سوی خانه خواهد رفت ازین در
[B][M1]به وقت خویش باز آید به خدمت
[M2]که اقبال تو او را هست رهبر
[B][M1]چو نام و نامهٔ تو کرد خواهد
[M2]مدیحت سایر اندر هفت کشور
[B][M1]همیشه تا جوان و پیر گردد
[M2]جهان اندر مه آزار و آذر
[B][M1]تو بادی پیر تدبیر و جوانبخت
[M2]تو را پیر و جوان از طبع چاکر
[B][M1]نماز و روزهٔ تو هر دو مقبول
[M2]همه روز تو از نوروز خوشتر
[B][M1]در آن‌ گیتی به تو جان پدر شاد
[M2]در این گیتی به تو خرم برادر
[A]
[B][M1]چو بشنید فرخنده عید پیمبر
[M2]که روزه ز گیتی برون برد لشکر
[B][M1]یکی تاختن کرد تا در شریعت
[M2]کند تازه آیین و رسم پیمبر
[B][M1]بیفتاد در تاختن نعل اسبش
[M2]پدید آمد از روی چرخ مدور
[B][M1]مگر عید فرخنده از خاور آمد
[M2]که تابد همی نعل اسبس ز خاور
[B][M1]چو از عید شب را خبر داد گردون
[M2]شب از شادمانی برافشاند گوهر
[B][M1]تو گفتی به عَمدا کسی درّ مَکنون
[M2]پراکند بر روی دریای اخضر
[B][M1]اگر چند شبهای خوش دیده‌ام من
[M2]ندیدم شبی از شبِ عید خوشتر
[B][M1]از آن پیش کالله اکبر شنیدم
[M2]بدیدم مه و گفتم الله اکبر
[B][M1]جهانی ز تکلیف سی روز روزه
[M2]برستند تا یازده ماه دیگر
[B][M1]بدل شد دگرباره مسجد به مجلس
[M2]موذن به قوال و مصحف به ساغر
[B][M1]وطن‌ها شد از روی ساقی مزین
[M2]قدحها شد از نور باده منور
[B][M1]چه عذر آرم اکنون ‌که باده نگیرم
[M2]من و باده و بزم شاه مظفر
[B][M1]معز دول، رکن دین، برکیارق
[M2]مبارک جهاندار فرخنده اختر
[B][M1]جوان بخت شاهی ‌که پیر و جوان را
[M2]از ایزد گذشته چو او نیست داور
[B][M1]سرانند اسلاف او تا به آدم
[M2]شهانند اعقاب او تا به محشر
[B][M1]فزون آمد اندر جهان فر و فتحش
[M2]ز فرِِِّ فریدون و فتح سکندر
[B][M1]حوادث چو باد است و گیتی چو دریا
[M2]خلایق چو کشتی و عدلش چو لنگر
[B][M1]جهان آفرین آفرین‌گوید او را
[M2]چو گویند نامش خطیبان به منبر
[B][M1]خرد در سر از بهر آن جای سازد
[M2]که هر دم نهد پیش او بر زمین سر
[B][M1]ملک سایهٔ ایزدی خواند او را
[M2]که پیداست بر روی او ایزدی فرّ
[B][M1]ببین صورت و چشم او گر ندیدی
[M2]شجاعت مجسم سعادت مصور
[B][M1]ایا فیلسوفی که هر چند گاهی
[M2]ز بهر منافع شوی کیمیاگر
[B][M1]منافع از اقبال سلطان طلب کن
[M2]مبر رنج در کیمیای مزّور
[B][M1]که از کیمیا خوار و درویش گردی
[M2]وز اقبال سلطان عزیز و توانگر
[B][M1]ایا پادشاهی که بسته است گردون
[M2]ز مدح تو بر گردن دهر زیور
[B][M1]کس از پادشاهان تو را نیست همتا
[M2]که اصل تو هست از دو جانب مطهر
[B][M1]جهان را تو از خسروان یادگاری
[M2]که بودند در ملکِ سلجوق گوهر
[B][M1]پس از عهد ایشان تو را بود روزی
[M2]لوای جهانداری و تخت و افسر
[B][M1]تو را هست در ابتدای جوانی
[M2]همه رسم با رسم ایشان برابر
[B][M1]چو طغرل بک اندر سفر سر فرازی
[M2]چو جغری بک اندر هنر ملک پرور
[B][M1]چو الب ارسلان بر عدو کامکاری
[M2]چو سلطان ملک بر جهان عدل‌گستر
[B][M1]سرای تو کعبه است و شاهان و میران
[M2]چو حاجی زده دست در حلقهٔ در
[B][M1]نگاریده عهد تو بر جان و بر دل
[M2]چو ضَرّاب نام تو بر سیم و بر زر
[B][M1]کجا عزم و حزم تو گردد مهیا
[M2]کجا عفو و خشم تو گردد مقرر
[B][M1]ز سِندان کنی موم و‌ز موم سندان‌
[M2]زآذر کنی آب وزآب آذر
[B][M1]هوایی کجا بوی خلق تو یابد
[M2]نسیمش بود تا قیامت معطر
[B][M1]زمینی‌ کجا عکس تیغ تو بیند
[M2]نباتش بود تا قیامت مُعَصفَر
[B][M1]به روم و به هندوستان گر فرستی
[M2]دو نامه به دست دو پیک از مُعَسکر
[B][M1]فرستند هر سال حمل و خراجت
[M2]ز هندوستان رآی وز روم قیصر
[B][M1]به عهد تو قومی ‌که ‌گشتند منکر
[M2]از ایزد مکافات دیدند منکر
[B][M1]گر از خَمر ‌کین تو کردند مستی
[M2]خمارش کشیدند و بردند کیفر
[B][M1]سر از چنبر تو ببردند لیکن
[M2]رسن‌وار سر‌شان‌ برآمد به چنبر
[B][M1]جهانی پر از شور و شر بود از ایشان
[M2]تهی شد به اقبالت از شور و از شر
[B][M1]ز اقبال تو هر چه بنمود گردون
[M2]همه عبرت است و شگفتی سراسر
[B][M1]چه گویم که این حال روشن‌تر آمد
[M2]ز خورشید رخشنده بر هفت کشور
[B][M1]شگفتی تر از داستان تو شاها
[M2]یکی داستان نیست در هیچ دفتر
[B][M1]وگر داستانی برین گونه بودی
[M2]نکردی کس آن را ز گوینده باور
[B][M1]تو را هست پیروزی آسمانی
[M2]که داری زمین و زمان را مسخر
[B][M1]همه ساله شکر از زمین آفرین کن
[M2]که هست او تو را در همه کار یاور
[B][M1]به تیغ سیاست سر خصم بِدرو
[M2]به چشم عنایت سوی خلق بنگر
[B][M1]به هر وقت چوگان دولت همی زن
[M2]ز هر دشمنی گوی دولت همی بر
[B][M1]همه نعمت این جهانی تو داری
[M2]به رادی همی ده به شادی همی خور
[B][M1]به پیروزی و فرخی با سعادت
[M2]چنین عید صد عید بگذار و بگذر
[A]
[B][M1]زین مبارک‌تر به عمر اندر نباشد روزگار
[M2]زین همایون‌تر به سال اندر نباشد شهریار
[B][M1]ملک و دولت را کنون تاریخ نو باید گزید
[M2]زین همایون اختیار و زین مبارک روزگار
[B][M1]جبرئیل امروز بر بزم وزیر شاه شرق
[M2]اختران کرد از بروج چرخ پنداری نثار
[B][M1]تا در ایوان نو آیین پیش خسرو صف زدند
[M2]لعبتان چین و کشمیر و بتان قندهار
[B][M1]یا زمین از گوهر و زر هر چه پنهان کرده بود
[M2]در سرای فخر ملک امروز بنمود آشکار
[B][M1]پیش‌ خسرو در سجود آمد جهانی‌ در صور
[M2]وز عدم سوی وجود آمد بهاری پرنگار
[B][M1]هر کجا اقبال خسرو باشد و رای وزیر
[M2]در سجود آید جهان و در وجود آید بهار
[B][M1]دیده‌ام در دولت و ملک ملک سلطان بسی
[M2]بزمهای دلفروز و جشنهای شاهوار
[B][M1]بر مثال این ندیدم هیچ بزمی نامور
[M2]وز قیاس این ندیدم هیچ جشنی نامدار
[B][M1]ناصرالدین شهریارست و نظام‌الدین وزیر
[M2]از معزالدین و از خواجه جهان را یادگار
[B][M1]خواجه آن بهتر که هم باشد ز خواجه گوهرش
[M2]شهریار آن به‌که باشد اصل او از شهریار
[B][M1]ای فراوان میزبانان دیده اندر شرق و غرب
[M2]میزبانی چون نظام‌الدین کجا دیدی بیار
[B][M1]هم به‌ کف نعمت نشان و هم به دل منت پذیر
[M2]هم به جان خدمت نمای و هم به‌تن طاعت‌گزار
[B][M1]در کدامین خاطری آید چنین تهذیب شغل
[M2]از کدامین همتی گنجد چنین ترتیب کار
[B][M1]میزبان باید که باشد در ضیافت کامران
[M2]کامران است او به فر پادشاه کامکار
[B][M1]خسرو عادل ملک سنجر خداوند عجم
[M2]قبلهٔ شاهان و تاج ملت و فخر تبار
[B][M1]آن جهانداری که تا او بست بر شاهی کمر
[M2]بند ملک و دین بدان بند کمر گشت استوار
[B][M1]آن ‌که در شاهی و ‌در مردی به او میراث ماند
[M2]از سلیمان و علی انگشتری و ذوالفقار
[B][M1]باد نصرت جست تا شبدیز او شد باد پای
[M2]آب بدعت رفت تا شمشیر او شد آبدار
[B][M1]هرکه با او باد ساری کرد در روی زمین
[M2]گشت در زیر زمین از خاکساری خاکسار
[B][M1]روز رزمش دست زد گفتی زمین در آسمان
[M2]یا زمین را آسمان در بر گرفت از بس غبار
[B][M1]چون میان نار سوزان دم زنند اعدای او
[M2]زمهریر سرد بیرون آید از اجزای نار
[B][M1]جان بلرزد در هوای رزمگاهش روز رزم
[M2]سر بساید بر زمین بارگاهش روز بار
[B][M1]پیش او رفتن پیاده حشمتی داند بزرگ
[M2]هر هنرمندی که بر اسب هنر گردد سوار
[B][M1]چون شود بر بدسگالان خشم او آتش‌فشان
[M2]چون شود بر نیکخواهان جود او دینار بار
[B][M1]تیغ عزرائیل دارد در یسار و در یمین
[M2]دست میکائیل دارد در یمین و در یسار
[B][M1]مشتری و زهره را از جور بهرام و زحل
[M2]تا نه بس مدت دهد عدلش امان و زینهار
[B][M1]ماه مَنجوقش به قدر از ماه گردون بگذرد
[M2]شیر شادُروان او شیر فلک ‌گیرد شکار
[B][M1]نعل اسب او هلال است و سِتامش‌ کوکب است
[M2]آفتاب است او و اسبش آسمان اندر مدار
[B][M1]آسمانی پرکواکب بر زمین هرگز که دید
[M2]کآفتاب او یکی باشد هلال او چهار
[B][M1]ای ز فرّ تو برادر خرم اندر دار ملک
[M2]وی ز عدل تو پدر خشنود در دارُالقَرار
[B][M1]آن‌ که هست از تو بلند او را که یارد کرد پست
[M2]وان ‌که هست از تو عزیز او را که یارد کرد خوار
[B][M1]تیغ برّان تو چون در کارزار آید پدید
[M2]شیرِ غران‌ خویشتن پنهان‌ کند در مرغزار
[B][M1]گر تو خواهی از جهان سازی حصاری بر عدو
[M2]ور تو خواهی در جهان باقی نماند یک حصار
[B][M1]شرح‌ مدح‌ تو ز انبوهی نگنجد در ضمیر
[M2]شکرِ عدلِ تو ز بسیاری نگنجد در شمار
[B][M1]گرچه‌ آتش را به‌ طبع اندر شرارست و دخان
[M2]آتشی خواه از قِنینه بی‌دخان و بی‌شرار
[B][M1]نورش از خورشید و ماه و لطفش از جان و خرد
[M2]بویش از مشک و عبیر و رنگش از گلنار و نار
[B][M1]گردد از طبعش دل غمناک بی‌سودای غم
[M2]گردد از فعلش سر مخمور بی‌رنج خمار
[B][M1]بر رخ سیب است خون از عشق او در بوستان
[M2]بر دل لاله است داغ از رشک او در لاله‌زار
[B][M1]جام ازین آتش بیفروز ای شه‌ گیتی فروز
[M2]تا شود رایت نشاط افزای و طبعت شاد‌خوار
[B][M1]دست ‌دست توست‌ گیتی را به‌ پیروزی ستان
[M2]روز روز توست، عالم را به بهروزی ‌گذر
[B][M1]تا به فر دولت تو در پناه بخت تو
[M2]کدخدای تو چنین مجلس بسازد صدهزار
[B][M1]تا بتابد آفتاب و تا بگردد آسمان
[M2]تا بباید روزگار و تا بماند کردگار
[B][M1]آفتابت بنده باد و آسمانت باد رام
[M2]روزگارت باد چاکر کردگارت باد یار
[B][M1]در سرای سروری امروز تو خوشتر ز دی
[M2]بر سریر خسروی امسال تو بهتر ز پار
[A]
[B][M1]ای ز دارٍُالملک رفته مدتی سوی سفر
[M2]بازگشته سوی دارالملک با فتح و ظفر
[B][M1]نرد ملک و نرد دولت باخته در یک ندب
[M2]کار دین و کار دنیا ساخته در یک سفر
[B][M1]برده در شام و بلاد روم بی‌رهبر سپاه
[M2]کرده بر آب فرات و دجله بی‌کشتی‌ گذر
[B][M1]ملکهای شام را ترتیب داده یک به یک
[M2]مالهای روم را تقریرکرده سر به سر
[B][M1]از صف لشکر فکنده جنبش اندر دشت وکوه
[M2]وز تف خنجر فکنده جوش اندر بحر و بر
[B][M1]در هوای عالم ازگرد سوارانت نشان
[M2]بر جبین عالم از نعل‌ سوارانت اثر
[B][M1]رادمردان را به طاعت درکف پیمانت دل
[M2]شیرمردان را به خدمت بر خط فرمانت سر
[B][M1]گر جهان را از جهاندارای و شاهی چاره نیست
[M2]چون تو باید در جهانداری شه پیروزگر
[B][M1]درخور پیشی و بیشی از همه شاهان تویی
[M2]پیشتر رفتی و بگرفتی ز عالم بیشتر
[B][M1]آن ظفرهایی‌که در یک سال شد حاصل تورا
[M2]ده مجلد بیش باشد گر بگویم مختصر
[B][M1]در فتوح شام و روم امسال دیوان ساختم
[M2]ساخت باید در فتوح هند و چین‌ سال دگر
[B][M1]چشم ما در روزگارت بیشتر بیند همی
[M2]زانچه‌ گوش ما شنیدست از حکایت‌ وز سیر
[B][M1]فتحها یکسر خبرگشته است و فتح تو عیان
[M2]مرد دانا تا عیان یابد کجا جوید خبر
[B][M1]ایزد اندر شخص تو چندان هنر موجود کرد
[M2]کز شمار آن همی عاجزشود وهم بشر
[B][M1]هر هنرمندی که درگیتی هنر ورزد همی
[M2]هست واجب‌ کاو بیاید وز تو آموزد هنر
[B][M1]ای بسا شاها که بر سر داشت تاج خسروی
[M2]تاج‌ بنهاد و به خدمت بست پیش تو کمر
[B][M1]ای بسا حِصنا که از کین تو شور و شر نمود
[M2]بازگشت آخر به ملک و دولت او شور و شر
[B][M1]کین تو چون زلزله است و هرکجا قوت گرفت
[M2]خانمان و خان بدخواهان کند زیر و زبر
[B][M1]تیغ تو در باغ پیروزی درخت نصرت است
[M2]بیخ او در خاور است و شاخ او در باختر
[B][M1]هست بر عالم همایون همت تو چون همای
[M2]شرق دارد زیر بال و غرب دارد زیر پر
[B][M1]هست‌ گویی تیغ تو در طبع چون سودای خون
[M2]زان‌ کجا آهنگ او سوی دِماغ است و جگر
[B][M1]کعبهٔ شاهان آفاق است عالی مجلست
[M2]پایهٔ تخت و رکاب تو مقام است و حجر
[B][M1]خلق را از مهر دیدارت بیفزاید همی
[M2]هم به جسم اندر حیات و هم به چشم اندر بصر
[B][M1]بندگان پروردگان دولت و بخت تواند
[M2]خاصه آن شیر دلیر و میر بی‌همتا و نر
[B][M1]کرد بر راه و رکاب تو نثار سیم و زر
[M2]خواستی‌ کش جان و دل بودی به جای سیم و زر
[B][M1]یافته است از خدمت‌ و مهر تو عالی دولتی
[M2]تا پسر خوانی تو او را دولتش ناید بسر
[B][M1]خسروا شاها هر آنچ از دین و دنیا خواستی
[M2]بی‌توقف یافتی از کردگار د‌ادگر
[B][M1]مدتی در هر زمینی در گشادی رزم را
[M2]مدتی اندر سپاهان بزم را بگشای در
[B][M1]در قدح زان گوهر پاکیزه دوشیزه خواه
[M2]کافتابش دایه و مادر بدانگورش پدر
[B][M1]هرچه ‌هست اندر جهان از نیکی و شادی تو را است
[M2]عمر در نیکی‌ گذار و روز در شادی شُمَر
[B][M1]تا که هفت اقلیم و چار عنصر بود اندر جهان
[M2]باد شش چیز از دو چیز تو عزیز و نامور
[B][M1]از بقای تو همیشه دولت و دنیا و دین
[M2]وز لقای تو همیشه شادی و تایید و فر
[A]
[B][M1]آفرین بر خسروی‌ کاو را چنین باشد وزیر
[M2]وآفرین بر دولتی کاو را چنین باشد مجیر
[B][M1]زین مبارکتر نبوده است و نباشد در جهان
[M2]هیچ دولت را مجیرو هیچ خسرورا وزیر
[B][M1]ر‌َهنمایِ اهل شرع و رهنمایی بی‌همال
[M2]کدخدای شاه شرق و کدخدایی بی‌نظیر
[B][M1]آفتاب فتح ابوالفتح آن ‌که بر هفت آسمان
[M2]هفت‌کوکب را به اقبالش همی باشد مسیر
[B][M1]نیست با اقبالش از بهرام و کیوان هیچ نحس
[M2]در بروج ماه و مهر و هرمز و بهرام و تیر
[B][M1]نام آن دارد که از بهر بزرگی و شرف
[M2]احمد مختار کرد او را دعا روز غدیر
[B][M1]نام او بردند گویی تا سلامت یافتند
[M2]یونس اندر بطن ماهی یوسف اندر قعر بیر
[B][M1]تاکه رسم و رای او پیدا شد اندر ملک و دین
[M2]ملک تاجی شد مرصع دین سراجی شد منیر
[B][M1]گر نباشد شکر او از عقل برخیزد خروش
[M2]ور نباشد مدح او از روح برخیزد نفیر
[B][M1]از جوانمردی به چشم او قلیل آید همی
[M2]هرچه از نعمت به چشم آسمان آید کثیر
[B][M1]همتی دارد کبیر از بهر آن با کبریاست
[M2]کبریا او را سزد کاو همتی دارد کبیر
[B][M1]در هوای همتش گر ذر‌ه‌ها را بشمرند
[M2]ذرهٔ صغری بود زان ذره‌ها چرخ اثیر
[B][M1]چرخ را گفتم که داری گاه کوشش تاب او
[M2]چرخ ‌گفتا نی ‌کجا هست او عظیم و من حقیر
[B][M1]بحر را گفتم توانی بود در بخشش چنو
[M2]بحر گفتا نی ‌کجا هست او غنی ‌و من فقر
[B][M1]در صفت بحر غَزیرست او که از روی قیاس
[M2]هرکجا بحری است پیش او نماید چون غدیر
[B][M1]رفتن بحر غزیر امسال سوی دجله بود
[M2]گر رود دجله همه ساله سوی بحر غزیر
[B][M1]حور عین‌ گر در بهشت عدن یابیدی نشان
[M2]روز فتح او ز پای پیل و از دست زبیر
[B][M1]آب دست این به عارض بر زدی همچون‌گلاب
[M2]خاک پای آن به زلف اندر دمیدی چون عبیر
[B][M1]ای ز مهر تو موافق را ثواب اندر بهشت
[M2]وی ز کین تو مخالف را عقاب اندر سعیر
[B][M1]دشمنت را زاتش دل باد سرد آید همی
[M2]هست پنداری دل او دوزخی‌ پر زَمهَریر
[B][M1]حاسدت در بند زندان زنده ماند مدتی
[M2]تا ز اقبالت خورد هر ساعتی‌ گرم و زفیر
[B][M1]آن‌که از شوم اختری منکر شد اقبال تو را
[M2]دید پیش ‌از مرگ ‌سهم منکر و هول نکیر
[B][M1]وان‌ که بر دل کرد مهر تو فرامش از حسد
[M2]تا قیامت شد به زندان فراموشان اسیر
[B][M1]آنچه دیدند از فزع خصمان تو روز مصاف
[M2]کافران بینند فی یوم عبوسٍ قمطریر
[B][M1]تا تو باشی شاه مشرق را وزیر و کدخدا
[M2]بنده زیبد پیش تو چون اردوان و اردشیر
[B][M1]پای دارد با مصافی از مصافش یک غلام
[M2]دست دارد با سپاهی از سپاهش یک امیر
[B][M1]کی رها کردی که اسکندر سوی ظلمت شدی
[M2]گر به فرهنگ تو بودی پیش اسکندر مشیر
[B][M1]ور سلیمان چون تو دستور ممیز داشتی
[M2]دیوکی بردی ز دستش خاتم وتاج و سریر
[B][M1]جان دهد تا آفتاب امن را گوید بتاب
[M2]جان‌ستاند چون چراغ فتنه را گوید بمیر
[B][M1]زآب جیحون تا کنار دجله در هر منزلی
[M2]گشته عدلت مستجار و رادمردان مستجیر
[B][M1]هست پیغمبر تو را در دار عقبی پایمرد
[M2]تاتویی در دار دنیا امتش را دستگیر
[B][M1]تو ظهیر شرعی و در شرع ظاهر شد شرف
[M2]تاکه‌مستظهر شد ازتشریف‌مستظهر ظهیر
[B][M1]گرچه از نهرالمعلی تا به قصر شادیاخ
[M2]در چهل روز آمدن‌ کاری بود صعب و عسیر
[B][M1]رای تو شد همبر رایات عالی تا نمود
[M2]رحلت صعب وعسیر از رای اوسهل ویسیر
[B][M1]از عرب تا مرز توران کس ندید این تاختن
[M2]با جهانی‌در چهل‌روز از صغیر وازکبیر
[B][M1]خاصه در فصلی ‌که تا بالا نگیرد آفتاب
[M2]آب جوی از دست سرما کرد نتواند جریر
[B][M1]دشت پرپولاد و گوران مانده محروم از چرا
[M2]کوه پرکافور و کبکان ‌گشته خاموش از صفیر
[B][M1]عقدهای گلبنان از هم ‌گسسته ماه مهر
[M2]سازهای بلبلان درهم شکسته ماه تیر
[B][M1]ناوک اسفدیار انداخته باد شمال
[M2]درقهٔ ‌رستم بر او اندرکشیده آبگیر
[B][M1]آب رز را چون رخ احباب تو رنگ عقیق
[M2]برگ رز را چون رخ اعدای تو رنگ زریر
[B][M1]در چنین فصلی‌ که رفتی از خطر کردی خطر
[M2]از خطر گردد بلی مرد جوان ‌دولت خطیر
[B][M1]چون خُوَرنَق‌ْ شد به تو دار خلافت در عرب
[M2]د‌ار ملک اندر عجم گردد به عدلت چون سدیر
[B][M1]از قمر بگذاشتی اندر عرب آواز کوس
[M2]در خراسان بگذرانی از زحل آواز زیر
[B][M1]گر همی‌گرید سحاب از رشک دوری در هوا
[M2]از نشاط بزم تو در ‌خُم همی خندد عصیر
[B][M1]همچنان کز هجر یوسف چشم یعقوب نبی
[M2]مدتی از هجر تو چشمم شد از فرقت ضریر
[B][M1]باز شد چشمم به صبر از بوی وصل تو چنا‌نک
[M2]چشم یعقوب نبی از بوی یوسف شد بصیر
[B][M1]عاجز آید شاعر از نظم مدیحت گر بود
[M2]در بلاغت چون فرزدوق در فصاحت چون جریر
[B][M1]از تو گیرد مایه هر شاعر که بستاید تو را
[M2]تو چو دریایی و طبع شاعران ابر مطیر
[B][M1]گر ز دریا مایه‌گیرد ابر تا بارد سرشک
[M2]باشد آخر سوی دریا آن سرشکش را مصیر
[B][M1]کی روا باشد که اندر روزگار چون تویی
[M2]تیره باشد روزگار شاعر روشن ضمیر
[B][M1]وز محال عشوهٔ دیوان دیوان چندگاه
[M2]طبع ‌گنجور سخن رنجور باشد خیر خیر
[B][M1]وز پی‌ ترویج هر شعری‌ که آن سِحری بود
[M2]شعر میر شاعران بی‌قدر باشد چون شعیر
[B][M1]این اشارت بس بود زیرا که ‌گر گویم بسی
[M2]هم نباشد آنچه هست اندر دلم عشر عشیر
[B][M1]چون من اندر شعر ثانی‌ گفته باشم حال خود
[M2]پیش تو در شعر اول قصه را کردم قصیر
[B][M1]تا امید و بیم حاصل گردد از وعد و وعید
[M2]وین دو معنی را به فرقان در بشیرست و نذیر
[B][M1]خشم و عفوت در وعید و وعد و در بیم و امید
[M2]باد حاسد را نذیر و باد ناصح را بشیر
[B][M1]تا بود هنگام حج از بهر راه بادیه
[M2]حاجیان را از دلیلی وز خفیری ناگزیر
[B][M1]در ره تایید و نصرت همت و رای تو باد
[M2]شیرمردان را دلیل و را‌مردان را خفیر
[B][M1]جد تو در کار ملک و جهد تو در کار دین
[M2]دفع آفات زمان و جبر دلهای ‌کسیر
[B][M1]کرده اهل مشرق و مغرب به انصافت قرار
[M2]گشته چشم ملت و دولت به اقبالت قریر
[B][M1]حاسد و خصم از تو غمگین لشکر و شاه از تو شاد
[M2]دولت و بخت از تو برنا، عقل و فرهنگ از تو پیر
[B][M1]حسبی‌الله چون حصاری روز و شب پیرامنت
[M2]کوتوال آن حصار از نعمتت نِعمَ‌النّصیر
[A]
[B][M1]گر چه آمد داستان خسرو شیرین به سر
[M2]خسرو دیگر منم شیرینم آن شیرین پسر
[B][M1]من بسی در پیش آن شیرین پسر خدمت‌ کنم
[M2]همچنان چون کرد خسرو خدمت شیرین به سر
[B][M1]تا که دارد در جهان چون چشمهٔ آب حیات
[M2]دارم از تیار او چون آذر برزین جگر
[B][M1]از فروغ آتش دل وز سرشک آب چشم
[M2]هر شبی در بسترم برق است و بر بالین مطر
[B][M1]گر شود در عقدهٔ تنّین قمر هر چندگاه
[M2]دارد آن بت سال و مه در عقدهٔ تنین قمر
[B][M1]بینی آن خطش که گویی مورچه بر دست و روی
[M2]مشک و قیر اندوده عمدا کرد بر نسرین ‌گذر
[B][M1]در مه تشرین اگر رخساره بنماید به‌باغ
[M2]آید اندر باغ ‌نسرین در مه ‌تشرین به‌ بر
[B][M1]هست بت‌گر بت بود نوشین به لب مشکین به زلف
[M2]هست مه‌ گر مه بود سنگین به دل سیمین به بر
[B][M1]زلف او بر گل ز سنبل بست بر چینی عجب
[M2]کس نبندد بر گل از سنبل چنان پرچین دگر
[B][M1]آن ‌که در شطرنج تضعیفات بتواند شمرد
[M2]گو بیا در زلف‌ او بند و شکنج ‌و چین ‌شُمَر
[B][M1]تا فرستادند سوی چین ز رویش نسختی
[M2]هیچ صورتگر دگر ننگارد اندر چین صور
[B][M1]حور عین است او و مجلس هست از او همچون بهشت
[M2]اندرین‌گیتی بهشت و روی حورالعین نگر
[B][M1]آسمان او را ز جوزا گر کمر سازد رواست
[M2]تا به خدمت بندد او پیش سدیدالدین کمر
[B][M1]صدر عثمان حلم بوبکر آن محمد کز شرف
[M2]هست در امکان علی و هست در تمکین عمر
[B][M1]عالم آرایی‌ که با روح‌الامین هر ساعتی
[M2]شکر عالی رای او گوید به علییّن پدر
[B][M1]از هنر آل ظهیری تا ابد مستظهرند
[M2]کاو کند آل ظهیری را همی تلقین هنر
[B][M1]عاشق آیین او اندر فلک جان ملک
[M2]کس نبیند درزمین هرگز بدین آیین بشر
[B][M1]چون ببیند چشم‌ گیتی بین مبارک طلعتش
[M2]فر او بفزاید اندر چشم‌ گیتی بین بصر
[B][M1]از حَجَر تا‌ثیر اقبالش گهر سازد همی
[M2]هم بر آن‌گونه که سازد آفتاب از طین حجر
[B][M1]قطره‌ای از آب دستش گر به آهن برچکد
[M2]زاهن و پولاد بیرون آید اندر حین خضر
[B][M1]بر هر آن بقعت‌کجا خورشید عدلش تافته است
[M2]سایه آرد بر سرکبکان همی شاهین به‌پر
[B][M1]گر ز عزم او یکی معیار سازد روزگار
[M2]کَفّتینش فتح و نصرت باشد و شاهین ظفر
[B][M1]ور به جنگ اعدای او سازند زوبین از شهاب
[M2]سازد از ما دو هفته پیش آن زوبین سپر
[B][M1]ای جوان بختی‌که از بهر دوام دولتت
[M2]گه دعا گوید قضا و گه ‌کند آمین قدر
[B][M1]ماه شبه نعل و زین‌ گیرد به ماهی در دو بار
[M2]تا از آن اسب تو را سازند نعل و زین کمر
[B][M1]در خراسان چون کند کلک همایونت صریر
[M2]از صریر او بود در حضرت غزنین اثر
[B][M1]محشری بینند پیش از مرگ بدخواهان تو
[M2]چون تو برخیزی و انگیزی به روز کین حشر
[B][M1]خشم تو بر دشمنت حکم قضای ایزدست
[M2]از قضا و حکم ایزد چون کند مسکین حذر
[B][M1]شرح این معنی چه‌ گویم من‌ که اینک پرشدست
[M2]چشم دولت زین عجایب چشم ملت زین عِبَر
[B][M1]آفرین‌گویم تو را وَ اعدات را نفرین کنم
[M2]زافرین بهتر ندانم چیز وز نفرین بتر
[B][M1]شاعری هست اندرین مجلس که اهل روزگار
[M2]کرده‌اند اشعار او چون سوره ی یاسین ز بر
[B][M1]شعر او را من به نیکویی برابر کرده‌ام
[M2]با عروس جلوگی کاو را بود کابین گهر
[B][M1]او شکر خواند ز شیرینی همی شعر مرا
[M2]گویی اندر لفظ و معنی‌کرده‌ام تضمین شکر
[B][M1]یکدگر را هر دو در احسان تو تحسین‌کنیم
[M2]نیست این احسان هَبا و نیست این تحسین هَدر
[B][M1]این خبر باید که مداحان عالم بشنوند
[M2]تا به شرق و غرب عالم بازگویند این خبر
[B][M1]تاکه درافشان و مشک‌افشان شود در بوستان
[M2]هر بهاری از نسیم باد فروردین شجر
[B][M1]در هوای دولت تو باد دُرافشان سحاب
[M2]بر درخت عزت تو باد مشک‌آگین ثمر
[B][M1]دوستان دولتت را باد در جنت مقام
[M2]دشمنان عزتت را باد در سِجّین مقر
[B][M1]از نهیب تیغ تو وز موکب ترکان تو
[M2]هم‌به‌ تانیسر نفیر و هم به‌ قسطنطین نفر
[B][M1]بر تو فرخ عید آن پیغمبری ‌کایزد بخواست
[M2]بر تن فرزند او از ضربت سکین ضرر
[B][M1]از بلای چرخ‌گردان وز جفای روزگار
[M2]مجلس تو اهل دین را تا به یوم‌الدین مفر
[A]
[B][M1]چون شمردم در سفر یک نیمه از ماه صفر
[M2]ساختم ساز رحیل و توشهٔ راه سفر
[B][M1]هرکجا دولت نهد راه سفر در پیش من
[M2]کی دهد چندان زمان تا بگذرد ماه صفر
[B][M1]چون سپهر از ماه تابان کرد زرین آیتی
[M2]راه من معلوم‌کرد آن ماه روی سیمبر
[B][M1]یافت آگاهی که من ساز سفر سازم همی
[M2]دشت و بر یک چند بگزینم همی بر شهر و در
[B][M1]آمد از خانه دوان چون آهوی خسته نوان
[M2]لب ز خشکی چون بیابان دیدگان همچون شمر
[B][M1]کوه غم بر دل نهاده جون‌کمرکرده میان
[M2]تا چرا من رنج خواهم دید در کوه و کمر
[B][M1]فندق او بر شقایق‌کرده سنبل ساخ شاخ
[M2]نرگس او بر سمن باریده مروارید تر
[B][M1]از تاسف چنبری‌کرده قد چون سرو راست
[M2]وز تپانچه نیلگون ‌کرده رخ چون معصفر
[B][M1]گفت بشکستی دلم تا عزم را کردی درست
[M2]با صبا پیوستن و منزل بریدن چون قمر
[B][M1]جامه و پیرایه ساز از بهر من ‌گر عاشقی
[M2]زین و پالان را ا‌فرو هل‌ا از پی‌ اسب و ستر
[B][M1]جند بازی بر بساط آرزو نرد امید
[M2]چند کاری در زمین ‌کاشکی تخم اگر
[B][M1]موی سیمین چون‌ کند مرد حکیم از بهر سیم
[M2]روی زرین چون‌ کند شخص عزیز از بهر زر
[B][M1]گه چو میشان باشی از دندان ‌گرگان با نهیب
[M2]گه چو گوران باشی از چنگال شیران با خطر
[B][M1]گوش بر هر سو نهاده تا چه پیش آرد قضا
[M2]چشم بر هر ره نهاده تا چه فرماید قدر
[B][M1]گفتم ای ماه شکرلب آب چشم تو مرا
[M2]کرد در حسرت گدازان چون به آب اندر شکر
[B][M1]تا ستوران را نسازم در سفر پالان و زین
[M2]جامه و پیرایه چون سازم بتان را در حضر
[B][M1]گر به شست اندر شوم چون ماهیان بی‌هوش و هنگ
[M2]ور به دام اندر شوم جون آهوان بی‌خواب و خور
[B][M1]از پی سیمم نباشد هیچ سودا در دماغ
[M2]وز غم‌ زرم نباشد هیچ صفرا در جگر
[B][M1]از خطرکردن بزرگی و خطر جویم همی
[M2]این مثل نشنید‌ه‌‌ای کاندر خطر باشد خطر
[B][M1]کم بها باشد به بحر خویش دُرّ شاهوار
[M2]کم خطر باشد به شهر خویش مرد نامور
[B][M1]در مکان وکان خویش از خواری و بی‌قیمتی
[M2]عود باشد چون حطب یاقوت باشد چون حجر
[B][M1]دولتم گوید همی کز شهر بیرون شو به راه
[M2]اخترم ‌گوید همی‌ کز خانه بیرون شو به ‌در
[B][M1]هرکه رنجی بیند آخر کار او گردد به کام
[M2]هر که تخمی ‌کارد آخر کشت او آید به بر
[B][M1]بر مده خرمن به باد و آتش اندر من مزن
[M2]خاک بر تارک مبیز و آب روی من مبر
[B][M1]دوستان و عاشقان را از پس هجرانِ صَعب‌
[M2]چرخ ‌گردان شاد گرداند ز وصل یکدگر
[B][M1]تنگم اندر برگرفت و در دل من برفروخت
[M2]آتشی‌ کز شب دخانش بود و از پروین شرر
[B][M1]تیره شب دیدم چو شاه زنگ با خیل و حشم
[M2]افسری بر سر ز مینا و اندر آن افسر درر
[B][M1]اختران دیدم چو سیماب و فلک چون آینه
[M2]سر برآورده دو دیو از خاور و از باختر
[B][M1]آن یکی بر راندن سیماب بگشاده دو دست
[M2]و آن دگر بر خوردن سیماب بگشاده زفر
[B][M1]خیره ماندم زان ‌دو دیو مشرقی و مغربی
[M2]مشرقی سیماب زای و مغربی سیماب خور
[B][M1]پیش من راهی دراز آهنگ و منزلهای دور
[M2]سنگ او بیرون ز حد فرسنگ او بیرون ز مرّ
[B][M1]خامهٔ ریگ اندرو جون موج جیحون و فرات
[M2]تودهٔ سنگ اندرو چون ا‌بحرا الان و خزر
[B][M1]در میان بیشهٔ او خوابگاه اژدها
[M2]در کنار چشمهٔ او آهوان را آبخور
[B][M1]چون چَهِ دوزخ به تاریکی نشیبش را امسیرا
[M2]چون پل محشر ز تاریکی فرازش را ممر
[B][M1]گاه بودم در نشیبش همبر ماهی و گاو
[M2]گاه بودم بر فرازش همنشین ماه و خور
[B][M1]همبرم چون موج دریا مرکب هامون‌ گذار
[M2]رهبرم چون سیل وادی بارهٔ وادی سپر
[B][M1]تیزچشمی‌ کز غبارش چشم کیوان گشت کور
[M2]خردگوشی کز صُهیلش گوش گردون گشت کر
[B][M1]طبع او بشناخت مقصد را همی پیش از ضمیر
[M2]گام او دریافت منزل را همی پیش از بصر
[B][M1]چون سبک پا و زمین پیما شود در زیر ران
[M2]آن ‌شبه ‌رنک‌ تگاور هم‌ محجّل هم ‌اَغر
[B][M1]راست‌ گفتی شب مجسم گشت و جان دادش خدای
[M2]بر جبین و دست و پای او پدید آمد سحر
[B][M1]ماه و ابر و برق و مرغ و باد و تیر و وهم را
[M2]گر ز مخلوقات دیگر زودتر باشد گذر
[B][M1]او بدین هر هفت در رفتن همی پیشی‌ گرفت
[M2]از نشاط و حرص درگاه وزیر دادگر
[B][M1]صاحب عادل قوام‌الملک صدرالدین که هست
[M2]صد جهان کامل اندر یک جهان مختصر
[B][M1]آن‌ که هست او را حیا و علم عثمان و علی
[M2]آن که هست او را وقار و عدل بوبکر و عمر
[B][M1]صبح اقبالش دمیدست از ختن تا قیروان
[M2]باد افضالش رسیدست از یمن تا کاشغر
[B][M1]مدغم اندر مهر و کینش اتفاق سعد و نحس
[M2]مضمر اندر صلح و جنگش اتصال خیر و شر
[B][M1]زیر منشور قبول و رد او ناز و نیاز
[M2]زیر توقیع رضا و خشم او نفع و ضرر
[B][M1]سر بر آر و چشم بگشا ای نظام دین حق
[M2]تا بینی در خراسان حشمت و جاه پسر
[B][M1]حشمت و جاهش نه تنها در خراسان است و بس
[M2]بل‌که مشهور است در اطراف عالم سربه‌سر
[B][M1]آسمان خاطر او ازگهر تابد نجوم
[M2]بحر جود او ز دینار و درم بارد مطر
[B][M1]گر شگفت است اینکه دینار و درم بارد ز ابر
[M2]این شگفتی تر بسی‌ کز آسمان تابد گهر
[B][M1]خنجر ترکان او را بر ظفر باشد مدار
[M2]تا مدار اختر و افلاک باشد بر مدر
[B][M1]گر عجب نبود که‌گردد چنبری گرد نجوم
[M2]کی عجب باشد که‌ گردد خنجری‌ گرد ظفر
[B][M1]فرق اعدا بسپرد چون زیر پا آرد رکاب
[M2]پشت خصمان بشکند چون پیش رو آرد سپر
[B][M1]معجز نصرت نماید هرکجا پوشد زره
[M2]مشکل دولت گشاید هرکجا بندد کمر
[B][M1]بر هوا از حشمت آن شاه مرغان شد عقاب
[M2]بر زمین از فخر این شاه ددان شد شیر نر
[B][M1]این یکی افکند ناخن تاکند تعویذ ا‌خصم
[M2]وان یکی بگرفت‌ گیسو بر مثال زال زر
[B][M1]آن به‌گاه بردباری چیره بر صلح و صواب
[M2]وین به روز کامکاری آگه از حزم و حذر
[B][M1]صورت عفو تو دارد روی رضوان در جنان
[M2]پیکر شخص تو دارد شخص مالک در سقر
[B][M1]هرکه او معبود را بر عرش ‌گوید مستوی
[M2]مذهب او ارا به برهان سربه‌سر یکسر بخر
[B][M1]شد به تایید تو عالی نسل اسحاق و علی
[M2]چون به‌تایید پیمبر نسل عدنان و مُضَر
[B][M1]هست فضل و حق تو بر دودمان فخر ملک
[M2]همچو فضل روستم بر دودمان زال زر
[B][M1]کدخدایی بر تو زیبد پادشاهی بر ملک
[M2]کین دو منصب هر دو را بودست در اصل و گهر
[B][M1]ذکر اوصاف شما و حسن الطاف شما
[M2]گشت باقی تا قیامت در تواریخ و سیر
[B][M1]آفرین بر کلک لؤلؤ بار مشک افشان تو
[M2]کز خرد دارد نشان و از هنر دارد اثر
[B][M1]نکته‌های او همه نورست در چشم خرد
[M2]لفظهای او همه خال است بر روی هنر
[B][M1]شکل هر حرفی‌ که بنگارد بدیع و نادرست
[M2]چون طراز و نقش بر دیبای روم و شوشتر
[B][M1]هست بر مد صریر او مدار ملک شاه
[M2]چون مدار شرع پیغمبر بر اخبار و سور
[B][M1]اندر آن ساعت ‌که ارواح از صور گردد جدا
[M2]از صریر او به ارواح اندر آویزد صور
[B][M1]ای ز تو جَدّ و پدر خشنود چون دانی روا
[M2]کز تو ناخشنود باشد مادح جد و پدر
[B][M1]آن‌که ‌در میدان نظم او را چنین باشد مجال
[M2]کی‌کند واجب که در بیغوله‌ای سازد مقر
[B][M1]اندرین یک سال نگشادی به نام او زبان
[M2]در حدیث او نبستی یک زمان وهم و فکر
[B][M1]گر قلم در دست تو حرفی نوشتی سوی او
[M2]از نشاط آن قلم همچون قلم رفتی به‌ سر
[B][M1]گشت عریان باز او چون ‌در حضر برگی نداشت
[M2]حاضر آمد پیش از آن کز برگ عریان شد شجر
[B][M1]تا ز باران قبول و آفتاب رای تو
[M2]بر درخت دولت و عمرش پدید آید ثمر
[B][M1]از تو باید یک نظر تا با فلک‌ گوید سخن
[M2]وز تو باید یک سخن تا از فلک یابد نظر
[B][M1]گه در درج درربگشاید اندرمدح شاه
[M2]گاه در شکر تو بگشاید در درج غرر
[B][M1]بازگردد شادمان از شهر مرو شا‌هجان
[M2]مدح شه‌ گفته به جان‌ و شکر او کرده ز بر
[B][M1]تا شناسد حال هفت اقلیم ا‌راا بر درگهت
[M2]با پرستش صدگروه و با ستایش صد نفر
[B][M1]باش تو پیوسته با فر خداوند جهان
[M2]در جهانداری تو آصف رای و او جمبثبیذ فر
[B][M1]هر دو را دایم خطاب ازگنبد فیروزه‌گون
[M2]صاحب پیروزبخت و خسرو پیروزگر
[A]
[B][M1]عزیزست و پاینده دین پیمبر
[M2]به پیروزی شاه فرخنده اختر
[B][M1]سرافراز سلجوقیان شاه مشرق
[M2]ملک ناصرالدین ملک‌زاده سنجر
[B][M1]جمال است از او اصل را تا به آدم
[M2]جلال است از او نسل را تا به محشر
[B][M1]سزد گر بنازند در هر دوگیتی
[M2]به اقبال او هم پدر هم برادر
[B][M1]ایا شهریاری که میراث داری
[M2]ز جد و پدر خاتم و تخت و افسر
[B][M1]دراین چند گه چشم اهل خراسان
[M2]ندیدست روزی از امروز خوشتر
[B][M1]که از فرّ تو فَخْرِ مُلکِ عَجْم‌ را
[M2]بیفزود عز و بزرگی و مفخر
[B][M1]کس اندر عراق و خراسان نسازد
[M2]چنین مهمانی که او کرد ایدر
[B][M1]ز میران ملک و بزرگان دولت
[M2]به تمکین و حشمت چو او کیست دیگر
[B][M1]تو را از پدر یادگار است و دارد
[M2]پدروار شکر و ثنای تو از بر
[B][M1]ز تو شاد دارند و خرم دل و جان
[M2]به‌ عقبی ملک شه به دنیا مظفر
[B][M1]یکی بر لب آب‌ کوثر نشسته
[M2]یکی خورده بر روی تو آب کوثر
[B][M1]تو چون مهری و میزبان پیش تختت
[M2]چو ماه است تابان ز چرخ مدوٌر
[B][M1]گرفته است روی زمین روشنایی
[M2]ز مهر منیر و ز ماه منور
[B][M1]همی تا ز الله اکبر موذن
[M2]کند تازه هر روز دین پیمبر
[B][M1]به نام تو دولت همی باد تازه
[M2]چو دین پیمبر ز الله اکبر
[A]
[B][M1]صبوح مرا خوش کن ای خوش پسر
[M2]به میخوارگان ده قدح تا به سر
[B][M1]که چون سر برآرد ز کوه آفتاب
[M2]قدح تا به سر خوشتر ای خوش پسر
[B][M1]چه از آب رز شد زمین بهره‌مند
[M2]تو از آب رز کن مرا بهره‌ور
[B][M1]تو را چشم بادام و لب شکر است
[M2]مرا نقل بادام ده با شکر
[B][M1]کمندی‌ که با سیم داری به مشک
[M2]کمان ‌کرد پشت من ای سیمبر
[B][M1]ز خوبان گیتی تو را معجزه است
[M2]دهان و سخن با میان و کمر
[B][M1]کمر ظاهرست و میان ناپدید
[M2]سخن‌ کامل است و دهان مختصر
[B][M1]چو تیر افکند چشمت از ساحری
[M2]بود بر دلم تیر او کارگر
[B][M1]نیاساید از ساحری تیر اوی
[M2]چو تیغ شجاع الملوک الظفر
[B][M1]معینی کزو یافت دولت شرف
[M2]نصیری کزو یافت ملت خطر
[B][M1]حُسامی که در ملت ایران زمین
[M2]بدو تازه شد دین خیرالبشر
[B][M1]سماعیل‌ بن گیلکی کز شرف
[M2]کفش زمزم است و رکابش حجر
[B][M1]به اندیشه نتوان به قدرش رسید
[M2]که اندیشه زیر است و قدرش زبر
[B][M1]قضا و قدر حاصل آید ازو
[M2]هرآنچ اندر آرد به فهم و فکر
[B][M1]اگر چه ندارد روا دین اوی
[M2]که باشد ثناهای او چون سور
[B][M1]ثناهای او اهل دین کرده‌اند
[M2]چو الحمد و چون قل هو الله ز بر
[B][M1]بیابان چنان کرد شمشیر او
[M2]که چون آهوی ماده شد شیر نر
[B][M1]به راه بیابان پیاپی شدست
[M2]ز بازارگانان نفر بر نفر
[B][M1]کنندش دعای سحر هر شبی
[M2]که عدلش شب فتنه را شد سحر
[B][M1]همه راد مردان از او شاکرند
[M2]به شرق و به غرب و به بحر و به بر
[B][M1]نزاد و نزاید به سیصد قِران
[M2]ز مادر چو او رادمردی دگر
[B][M1]ایا پهلوانی که از قدر و جاه
[M2]تویی خسروان را به جای پدر
[B][M1]اگر چندگرم است آتش به طبع
[M2]ز نزدیک سوزد همی خشک و تر
[B][M1]از اوگرم تر آتش تیغ توست
[M2]که از دور سوزد عدو را جگر
[B][M1]عجب دارم اندر سقر زمهریر
[M2]وگر چند هست این سخن در خبر
[B][M1]دم سرد باشد عدوی تو را
[M2]مگر زان بود زمهریر سقر
[B][M1]هر آن خصم‌کز پیش تو روز رزم
[M2]هزیمت پذیرد ز بیم خطر
[B][M1]زمانه به دستش دهد نامه‌ای
[M2]نبشته در آن نامه این‌ المفر
[B][M1]اگر مرغ بلقیس را نامه بود
[M2]ز نزد سلیمان پیغامبر
[B][M1]برد تیر پران تو نزد خصم
[M2]اجل‌نامهٔ خصم در زیر پر
[B][M1]امیرا اگر چون تو باشد سحاب
[M2]همه دُرّ فَشاند به جای مطر
[B][M1]به صُنعت از آتش برآید نسیم
[M2]به فعلت از آهن بروید خضر
[B][M1]چو من بر مدیحت گشایم زبان
[M2]زبان را فضیلت نهم بر بصر
[B][M1]به باغ مدیح تو هر ساعتی
[M2]ز شاخ ضمیرم‌ برآید ثمر
[B][M1]گر از حدگذشته است تقصیر من
[M2]به تقصیر منگر به عذرم نگر
[B][M1]چو در شاعری من ندارم نظیر
[M2]زتو جسم دارم قبول و نظر
[B][M1]الا تا که امروز و فردا و دی
[M2]پدید آید از رفتن ماه و خَور
[B][M1]ز دی خوبتر باد امروز تو
[M2]وز امروز فردای تو خوبتر
[B][M1]سر رایتت باد خورشید سای
[M2]سم مرکبت بادگیتی سپر
[B][M1]به‌ هر کار یزدان تو را رهنمای
[M2]به‌هر راه دولت تورا راهبر
[A]
[B][M1]گفتم به عقل دوش‌ که یا اَحسَن‌الصُّور
[M2]گفتا چگونه یافتی از حسن من خبر
[B][M1]گفتم مرا نظر همه وقتی به‌سوی توست
[M2]گفتا همی به چشم حقیقت کنی نظر
[B][M1]گفتم که هر چه از توبپرسم دهی جواب
[M2]گفتا جواب پرسش تو کرده‌ام ز بر
[B][M1]گفتم میان روح و میان تو فرق چیست
[M2]گفتا که او بدیع‌تر و من رفیع‌تر
[B][M1]گفتم چگونه گیرد روح از تو روشنی
[M2]گفتا چنان که آینه گیرد ز نور خور
[B][M1]گفتم که چیست کار شما اندرین جهان
[M2]گفتا صلاح خلق به تدبیر یکدگر
[B][M1]گفتم رسید در تن هر جانور به هم
[M2]گفتا رسیم در تن بعضی ز جانور
[B][M1]گفتم به عَون کیست شما را موافقت
[M2]گفتا به عون ایزد دارای دادگر
[B][M1]گفتم که آفریدهٔ اول مگر تویی
[M2]گفتا درین حدیث چه باید همی مگر
[B][M1]گفتم دماغها فلک است و تو کوکبی
[M2]گفتا روانها صدف است و منم‌ گهر
[B][M1]گفتم بود سزای ملامت حریف تو
[M2]گفتا حریف من ز ملامت‌کند حذر
[B][M1]گفتم دلم به بحرکمال تو عبره کرد
[M2]گفتا که عبره ‌کرد و خبر یافت از عبر
[B][M1]گفتم‌ که بر حریف تو خنجر کشد شراب
[M2]گفتا شود حمایت من پیش او سپر
[B][M1]گفتم که در سخن فکر من قوی شدست
[M2]گفتا قوی به تقویت من شود فکر
[B][M1]گفتم ستوده شد هنر من به نظم تو
[M2]گفتا به نظم شعر ستوده شود هنر
[B][M1]گفتم ضمیر من شَجَر باغ حکمت است
[M2]گفتا شدست باغ مزین بدین شجر
[B][M1]گفتم‌که این شجر همه ساله ثمر دهد
[M2]گفتا مدایح شرف‌الدین دهد ثمر
[B][M1]گفتم وجیه ملک پسندیدهٔ ملوک
[M2]گفتا که فخر دولت و پیرایهٔ بشر
[B][M1]گفتم سپهر سعد و عُلو سعدبنْ‌علی
[M2]گفتا سر سعادت و سرمایهٔ ظفر
[B][M1]گفتم شرف گرفت بدو گوهر سلف
[M2]گفتا خطر گرفت بدو دودهٔ پدر
[B][M1]گفتم‌که رفته نیست سلف با چنو خلف
[M2]گفتاکه مرده نیست پدر با چنو پسر
[B][M1]گفتم مقدم است بر احرار روزگار
[M2]گفتا چنانکه سورهٔ الحمد بر سُوَر
[B][M1]گفتم که اوست پیشرو مهتران عصر
[M2]گفت او مُحَرّم است و دگر مهتران صَفَر
[B][M1]گفتم که جای همّت او جز مَجَرّه نیست
[M2]گفتا که بر مَجَرّه‌ کشد مرد را مَجَر
[B][M1]گفتم که هست با سَفَره در سَفَر عدیل
[M2]گفتا که در حظیرهٔ قدس است در حضر
[B][M1]گفتم ز بخت بد به‌نفیرند دشمنانش‌
[M2]گفتا که نیک بخت نفورست زان نفر
[B][M1]گفتم اثیر در همه عالم اثر کند
[M2]گفتا که در اثر کند خشم او اثر
[B][M1]گفتم قرار دولت عالیش تا کی است‌؟
[M2]گفتا که تا مدار سپهرست بر مدر
[B][M1]گفتم سعادت دو جهانی بهم که یافت
[M2]گفتا کسی که کرد به درگاه او گذر
[B][M1]گفتم جهان تن است و خراسان بر او سرست
[M2]گفتا سرست و ا‌مرو وراا همچو چشم سر
[B][M1]گفتم که از بصر نبود چشم بی‌نیاز
[M2]گفتا که هست طلعت او چشم را بصر
[B][M1]گفتم رسید نامهٔ فضلش به شرق و غرب
[M2]گفتا رسید سایهٔ عدلش به بحر و بر
[B][M1]گفتم بود کتابت او یک به‌ یک درست
[M2]گفتا بود عبارت او سر به سر غُرر
[B][M1]گفتم قلم ز آرزوی خدمتش چه کرد
[M2]گفتا که بست چون رهیان بر میان‌کمر
[B][M1]گفتم ‌که چیست آن قلم اندر بنان او
[M2]گفتا عَطارُدست قِران کرده با قمر
[B][M1]گفتم بنان او قَدَرست و قلم قضا
[M2]گفتا بود همیشه قضا همبر قدر
[B][M1]گفتم کند محبت او از سقر جنان
[M2]گفتا کند عداوت او از جنان سقر
[B][M1]گفتم شب است روز همه حاسدان او
[M2]گفتا شبی‌که روز شمارش بود سحر
[B][M1]گفتم اگر مخالفت او کند عقاب
[M2]گفتا عقاب را بکندکبک بال و پر
[B][M1]گفتم اگر رسوم خلافش رسد به ابر
[M2]گفتا سرشک ابر شود در هوا شرر
[B][M1]گفتم ‌که دعوت زکریا و نوح چیست
[M2]گفتا دو آیت است علامات خیر و شر
[B][M1]گفتم که هست ربِّ رضینا سزای او
[M2]گفتا سزای دشمن او رب لا تذر
[B][M1]گفتم ‌که هست پیش دلش بدر چون سها
[M2]گفتاکه بحر باکف او هست چون شمر
[B][M1]گفتم که بدر با دل او چون سُها شناس
[M2]گفتا که بحر با کف او چون شمر شمر
[B][M1]گفتم بس است حشمت او شرع را پناه
[M2]گفتا بس است حضرت او خلق را مفر
[B][M1]گفتم همیشه هست ‌گشاده در دلش
[M2]گفتا گشاده‌دل نبود جزگشاده در
[B][M1]گفتم ‌که نفع منتظرست از سخای او
[M2]گفتا ز آفتاب بود نور منتظر
[B][M1]گفتم بود ز مدحت او قیمت سخن
[M2]گفتا بلی به روح بود قیمت صور
[B][M1]گفتم کز او شدند همه شاعران خطیر
[M2]گفتا بدو گرفت همه شعرها خطر
[B][M1]گفتم سزد ستایش او مهر جان و دل
[M2]گفتا چنانکه نام ملک مهر سیم و زر
[B][M1]گفتم که خوش بود شکر اندر دهان خلق
[M2]گفتا که شکر نعمت او خوشتر از شکر
[B][M1]گفتم دلیل من به سفر بود دولتش
[M2]گفتا بدین دلیل مبارک بود سفر
[B][M1]گفتم ز هجر اوست دهانم همیشه خشک
[M2]گفتا ز شکر اوست زبانت همیشه تر
[B][M1]گفتم چگونه بوسه دهم بر رکاب او
[M2]گفتا به اعتقاد چو حجاج بر حجر
[B][M1]گفتم که چاره نیست مرا از عنایتش
[M2]گفتا که‌ کِشت را نبود چاره از مطر
[B][M1]گفتم هنوز کار معاشم تمام نیست
[M2]گفتا بکن تمام سخن ‌گشت مختصر
[B][M1]گفتم ‌که تا نتیجهٔ چرخ است سعد و نحس
[M2]گفتا که تا ذخیرهٔ دهرست نفع و ضَرّ
[B][M1]گفتم که چرخ پست همی باد و او بلند
[M2]گفتا که دهر زیر همی باد و او زبر
[B][M1]گفتم ز سعد ناصح او باد بهره‌مند
[M2]گفتا ز نحس‌ حاسد او باد بهره‌ور
[B][M1]گفتم عنایت ملکش باد سازگار
[M2]گفتا هدایت ملکش باد راهبر
[A]
[B][M1]همیشه بر گل و نسرین دو زلف آن بت دلبر
[M2]یکی‌کارد همی سنبل یکی بارد همی عنبر
[B][M1]به سان چنبر و چوگان خمیدستند هر ساعت
[M2]یکی بر مه زند چوگان یکی برگل‌ کشد چنبر
[B][M1]ز روی و بوی آن دلبر دو برهان است عالم را
[M2]یکی بر ملت تازی یکی بر مذهب آزر
[B][M1]نه ایمان است و نه‌کفرست روی و موی او لیکن
[M2]یکی شد حجت مؤمن یکی شد حجت‌کافر
[B][M1]منم زان ماه بی‌بهره‌که او را در لب و چهره
[M2]یکی را طعم چون شکر یکی را نور چون آذر
[B][M1]دم و ‌عیشی‌ ‌مرا دادست عشقش تلخی و سردی
[M2]یکی‌ را سردی از آذر یکی را تلخی از شکر
[B][M1]به ‌یک روز اندرون صد بار چشم او و روی من
[M2]یکی رنگ آرد از سیم و یکی ‌گردد به رنگ زر
[B][M1]خمار عشق و رنگ عشق او هستند می‌ گویی
[M2]یکی در چشم او ساحر یکی بر روی من زرگر
[B][M1]بود در حسن ناز او، بود در عشق صبر من
[M2]یکی هر ساعتی افزون یکی هر لحظه‌ای کمتر
[B][M1]دو دست خویشتن دارم چو رنجوران و مظلومان
[M2]یکی از عشق او بر دل یکی از جور او بر سر
[B][M1]اگرچه عارض جانان سرشک و روی من دارد
[M2]یکی چون شاخ آذرگون یکی چون برگ نیلوفر
[B][M1]مرا بر تو دل و جان است و هر دو وقف کرده استم
[M2]یکی بر عارض جانان یکی بر طلعت ‌دلبر
[B][M1]اگرچه خوش غزل ‌گویم بود هم لفظ و هم معنی
[M2]یکی با وصف او زیبا یکی با نعت او درخور
[B][M1]غزل جفت ثنا بایدکه هر دو سخت خوب آید
[M2]یکی با یار نوشین لب یکی بر میر نیک ‌اختر
[B][M1]سر احرار بوجعفر که دارد بخشش و دانش
[M2]یکی چون دانش صاحب یکی چون بخشش جعفر
[B][M1]امیری کاو ضیاء و مخلص از دولت لقب دارد
[M2]یکی د‌ر ملک شاهنشه یکی چون کوشش حیدر
[B][M1]ریاست را کمال آمد امارت را جمال آمد
[M2]یکی چون بُرج را کوکب یکی چون دُرج را گوهر
[B][M1]خورنق‌وار عدل او زمین و آب میهن را
[M2]یکی شد روضهٔ رضوان یکی شد چشمهٔ کوثر
[B][M1]جهان بی دولت و ملت همیشه با رضای او
[M2]یکی دریاست بی کشتی یکی کشتی است بی لنگر
[B][M1]ز بهر او همی سازند بخت و دولت عالی
[M2]یکی از آسمان رایت یکی از اختران لشکر
[B][M1]دو چشمه در دو گیتی از دو دست او پدید آمد
[M2]یکی شد چشمهٔ زمزم یکی شد چشمهٔ‌ کوثر
[B][M1]مبارک رای و عالی همتش هستند بر گردون
[M2]یکی عیوق را تاج و یکی خورشید را افسر
[B][M1]تمام است احتشام او درست است اعتقاد او
[M2]یکی در ملک شاهنشه یکی در دین پیغمبر
[B][M1]ضمیر و کلک او موجود گردانند هر ساعت
[M2]یکی افزایش دولت یکی آرایش کشور
[B][M1]چو ابر آمد سر کلکش چو بحر آمد کف رادش
[M2]یکی ابرگهر بار و یکی بحر سخاگستر
[B][M1]خلاف و کین او هستند گویی در دل اعدا
[M2]یکی سوزانتر از آتش یکی بُرّان تر از خنجر
[B][M1]نفس د‌ر حلق بدگویش بصر در چشم بدخواهش
[M2]یکی گشته است چون سوزن یکی ‌گشته ‌است چون ‌نشتر
[B][M1]اجل‌گر با اَمل ضدست ایزد کرد پنداری
[M2]یکی در خشم او مُدغَم یکی در جود او مضمر
[B][M1]چو خشم و جود او بینند حاسد را و مادح را
[M2]یکی‌ گوید که لاتأمن یکی‌ گوید که لاتحذر
[B][M1]ز جود او بر مادح، ز حلم او بر حاسد
[M2]یکی در بزمگه نعمت یکی در رزمگه‌کیفر
[B][M1]به روز رزم بود او را دو کار اندر صف هیجا
[M2]یکی یازیدن نیزه یکی آهختن حنجر
[B][M1]چو او با نیزه و خنجر به جنگ خصم و دشمن شد
[M2]یکی‌ را سفته شد دیده یکی‌ را خسته شد حنجر
[B][M1]حسود‌ش بود چون دریا و خصمش بود چون آتش
[M2]یکی پرموج و پرشورش یکی پردود و پراخگر
[B][M1]چو رای او مجهز گشت و عزم او مصمم شد
[M2]یکی را کرد شورستان یکی را کرد خاکستر
[B][M1]جوانمردا جوانبختا تو داری حشمت و دولت
[M2]یکی در اصل تا آدم یکی در نسل تا محشر
[B][M1]جهان از طلعت و از طالعت نازد که جاویدان
[M2]یکی‌ شد بر زمین معجز یکی‌ شد بر فلک مفخر
[B][M1]کف و کلک تو شایسته است احسان و کفایت را
[M2]یکی چون بُرج را کوکب یکی چون دُرج را گوهر
[B][M1]چو بیند روی تو زایر چو گوید مدح تو شاعر
[M2]یکی‌ گردد جوان دولت یکی گردد بلند اختر
[B][M1]تو هم زیبی معالی را، تو هم شمسی رئیسان را
[M2]یکی زیبی هنرپرور یکی شمسی سخاگستر
[B][M1]دبیر توست در دیوان، ندیم توست در ایوان
[M2]یکی‌کافی‌تر از صاحب یکی مُعطی تر از جعفر
[B][M1]نگه‌کن در دل حاسد گذر کن بر در دشمن
[M2]یکی را داغ بردل نه یکی را مُهر نه بر در
[B][M1]پر از مدح تو دارم دل، پر از شکر تو دارم جان
[M2]یکی اندر صفت بی‌حد یکی اندر عدد بی‌مر
[B][M1]چو شکر و مدح تو بر دفتر و دیوان نگارم من
[M2]یکی باشد سر دیوان یکی باشد سر دفتر
[B][M1]الا تا در جهان ‌گاهی بهار و گه خزان باشد
[M2]یکی از ماه فروردین یکی از ماه شهریور
[B][M1]یکی ماند به ‌هم توفیق و هم تایید یزدانی
[M2]ا‌تورا همراه و همسایه تورا همدوش و هم‌بستر
[B][M1]همیشه تا که خورشیدست و ناهیدست برگردون
[M2]یکی دارا و فرمانده یکی معشوق و خنیاگر
[B][M1]غبارِ اسبِ تو بادا و خاک آستان تو
[M2]یکی ناهید راگرزن یکی خورشید را افسر
[B][M1]همه ساله همی بادا به بهروزی و پیروزی
[M2]یکی رای تو را خادم یکی بخت تو را چاکر
[B][M1]همیشه رای تو روشن همیشه عزم تو محکم
[M2]یکی چون جام‌ کیخسرو یکی چون سد اسکندر
[B][M1]دو چیز اندر دو دست تو به‌گاه عشرت و شادی
[M2]یکی جام می صافی یکی زلف بت دلبر
[A]
[B][M1]سوال کردم از اقبال دوش وقت سحر
[M2]چهار چیز که نیکوترست یک ز دگر
[B][M1]نخست گفتم کان بی‌کرانه دریا چیست
[M2]که آب او همه جودست و موج او همه زر
[B][M1]رسیده منفعت آب او به شرق و غرب
[M2]رسیده مشعلهٔ موج او به بحر و به بر
[B][M1]از آب او شده در ملک باغ دولت سبز
[M2]ز موج او شده بر چرخ اوج‌ کیوان تر
[B][M1]به بیخ شاخ شده آب او که هر شاخی
[M2]ز بس بزرگی بی‌ساحت است و بی‌معبر
[B][M1]فرات و دجله و جیحون و نیل و سیحون است
[M2]به‌گاه بخشش او بیخ شاخ را چاکر
[B][M1]در او براند ملاح طبع هر روزی
[M2]هزار کشتی بی‌بادبان و بی‌لنگر
[B][M1]ز گنج فضل گرانبار گشت هر کشتی
[M2]به گونه‌گونه یواقیت وگونه‌گونه گهر
[B][M1]مسافران جهان در جهان یکی دریا
[M2]ندیده‌اند و نبینند از او شگفتی تر
[B][M1]گهی بدو در مرغابیان رنگین تن
[M2]گهی شگفت و عجب ماهیان زرین‌بر
[B][M1]جواب داد که آن دست راد دستور است
[M2]گه گاه کلک همی‌گیرد و گهی ساغر
[B][M1]سوال کردم کان جشمهٔ مبارک چیست
[M2]به لون و شکل چو خورشید و چون دو هفته قمر
[B][M1]نمود فضل خدای آن خجسته چشمه به خلق
[M2]چنانکه چشمهٔ حیوان به خضر پیغمبر
[B][M1]به جای تازه گیاه اندر او در و گوهر
[M2]به‌جای آب زلال اندر او نَد و عنبر
[B][M1]عیان او ز ضیاء و نهان او ز ظَلَم
[M2]برون او ز صفا و درون او ز کَدَر
[B][M1]چو طاعتی که گناه اندرو بود مدغم
[M2]چو آتشی که دخان اندرو بود مضمر
[B][M1]نهاده چون ملکان بر سر افسر زرین
[M2]شریف‌وار فرو بسته گیسوان از بر
[B][M1]نه از ملوک نسب دارد و نه از اشراف
[M2]بود همیشه خداوند گیسو و افسر
[B][M1]چو اخترست فروهشه ظاهرش لیکن
[M2]سیاه چون شب تاری است باطنش یکسر
[B][M1]فروغ اختر دیدم بسی میانهٔ شب
[M2]شب سیاه ندیدم میانهٔ اختر
[B][M1]جواب داد که هست آن دوات صدر عجم
[M2]که می‌نهد گه توقیع پیش خویش اندر
[B][M1]سؤال کردم کان زرد چهرِ لاغر چیست
[M2]که گاه عامل نفع است و گاه فاعل ضر
[B][M1]گهی میانهٔ صحرای سیم غالیه بار
[M2]گهی میانهٔ دریای قیر غالیه خور
[B][M1]سَخی بساط و سَخا کسوت و اَدیم حصار
[M2]شهاب‌رنگ و سنان‌شکل و خیزران‌پیکر
[B][M1]به فرق اَسوَد و روز هنر از او ابیض
[M2]به‌گونه اَصفَر و روی‌ کرم از او احمر
[B][M1]بدو معالی بینا و چشم او اَعمی
[M2]بدو معانی فربی و جسم او لاغر
[B][M1]زمین به دست هوا راست‌ کرده قامت او
[M2]هوا به دست زمین بر میانش بسته‌کمر
[B][M1]به سان مرغی زرین که نوک منقارش
[M2]به مشک ناب نگارد همیشه سیمین بر
[B][M1]صریر او برساند به لفظ معنی را
[M2]چو قدرت ملک‌العرش روح را به‌ صور
[B][M1]چو شب بود علم مصریان ‌کند پیدا
[M2]به روز رایت عباسیان نشان و اثر
[B][M1]به ابر ماند و بر برگ سوسن و نسرین
[M2]به رنگ قطران بارد همیشه ز ابر مطر
[B][M1]چو کوثرست و بزاید ازو همی قطران
[M2]وگرچه قطران هرگز نخیزد ازکوثر
[B][M1]جواب داد که کلک وزیر شاه است آن
[M2]به حَلّ و عَقد جهان نایب قضا و قدر
[B][M1]سوال کردم کان عقدهای گوهر چیست
[M2]ز فخرگردن ایام را شده زیور
[B][M1]ضمیر سفته به الماس عقد هر گهری
[M2]ز دست طبع مر او را به رشته‌ کرده هنر
[B][M1]نموده هر گهر آثار نعمت فردوس
[M2]گشاده هر هنر آثار حکمت داور
[B][M1]نه منعقد شده در سنگها ز گردش چرخ
[M2]نه رنگ یافته درکانها ز تابش خَور
[B][M1]همه نتیجه و پروردهٔ دماغ و دل است
[M2]همه نهاده و اَلفغده ی ضمیر و فکر
[B][M1]خزانه را عوض است آن ز تاج نوشروان
[M2]زمانه را بدل است آن ز باج اسکندر
[B][M1]سفینه‌های خرد را فَواکه است و نُکَت
[M2]صحیفه‌های ادب را نوادرست و غُرَر
[B][M1]چنان‌که گوهر در دست هیچ بازرگان
[M2]ندیده دیده ی گوهرفروش و گوهرخر
[B][M1]جواب داد که توقیع‌های خواجه بود
[M2]به نامه‌ها بر مانند عقدهای گهر
[B][M1]وزیر عالم عادل عمید ملک ملک
[M2]مجیر دولت ابوالفتح اصل فتح و ظفر
[B][M1]علی ‌کجا پدر او حسین بود به علم
[M2]چنان علی است‌ که او را حسین بود پسر
[B][M1]چهار یار نبی داشتند سیرت خوب
[M2]گرفت سیرت ایشان وزیر خوب سیر
[B][M1]شجاع چون علی است و به‌شرم چون عثمان
[M2]کریم طبع چو بوبکر و داد ده چو عمر
[B][M1]کجا ز همت و احسان او حدیث کنند
[M2]حدیث حاتم و جعفر هبا شناس و هدر
[B][M1]ز بهر آنکه به یک ساعت آن چه او بدهد
[M2]به عمر خویش ندادند حاتم و جعفر
[B][M1]عجب نباشد با همت چنین دستور
[M2]اگر ملوک ملک را شوند خدمتگر
[B][M1]به هند آنبهٔ پیل او برد چیپال
[M2]به روم غاشیهٔ اسب او کشد قیصر
[B][M1]ز بوعلی و علی خرم‌اند در دو جهان
[M2]دو پادشاه یکی غایب و یکی ایدر
[B][M1]از آن به عقبی نازد همی ملک سلطان
[M2]وزین به دنیا نازد همی ملک سنجر
[B][M1]بهر دو جای نخواهند دور شد هرگز
[M2]علی رئیس پسر بوعلی رئیس پدر
[B][M1]ایا مبشر آزادگان نخواهد خاست
[M2]ز نسل بوالبشر اندر زمانه چون تو بشر
[B][M1]بود هزار یکی آنکه از تو بیند چشم
[M2]فضیلتی که ز تو گوش بشنود به خبر
[B][M1]چو دفع سازد و تأخیر در سخاوت مرد
[M2]بهانه یک ز مگر سازد و یکی ز اگر
[B][M1]سخاوت تو ز تاخیر و دفع دور بود
[M2]از آن‌کجا نه اگر باشد اندرو نه مگر
[B][M1]ز بیم تیغ غلامانت هر دو ا‌در تَعَب‌اندا
[M2]جوان و پیر هم از باختر هم از خاور
[B][M1]بود ز سمع بصر را گه ثنای تو رشک
[M2]چنانکه گاه لقای تو سمع را ز بصر
[B][M1]ز بیم تیغ غلامانت بر فلک خورشید
[M2]به‌روی درکشد از ماه‌گاه گاه سپر
[B][M1]بدید در ازل آتش نهیب خشم تو را
[M2]از آن نهیب نهان گشت در میان حجر
[B][M1]بدان زمین که تو لشکرکشی و روی نهی
[M2]تو را خدای فرستد ز آسمان لشکر
[B][M1]کسی که منکر گردد تو را به اول‌ کار
[M2]رسد به عاقبت او را عقوبتی مُنکَر
[B][M1]خطر ز دشمنی و کین تو کسی جوید
[M2]که خانمان کند او عرضه بر هلاک و خطر
[B][M1]اگرچه خصم تو اسباب حزم ساخته بود
[M2]وگرچه ‌کُتْب حذر جمله کرده بود از بر
[B][M1]کتابهٔ علمت چون بدید روز نبرد
[M2]از آن کتابه فراموش کرد کُتبِ حذر
[B][M1]فلک نمود بدو محشری که در دل او
[M2]بماند تا گه محشر نهیب آن محشر
[B][M1]مبارک آمد فتح تو در میان فتوح
[M2]چنانکه سورهٔ الفتح در میان سور
[B][M1]نه ممکن است معالیت‌ را قیاس و شمار
[M2]که هست عاجز از آن فکرت ستاره شمر
[B][M1]قیاس برگ درختان کجا شود ممکن
[M2]شمار قطرهٔ باران که را بود باور
[B][M1]اگر ز همت و حلم تو بهره‌ای یابد
[M2]گه سرشک و شرر هم سحاب و هم آذر
[B][M1]شرار آن سوی پستی‌ گرایدی چو سرشک
[M2]سرشک این سوی بالا شتابدی جو شرر
[B][M1]اگر سخا و ثنا را شرایط است تویی
[M2]جهان‌فروز و جوانی‌فزای و جان پرور
[B][M1]رسید موسم اثار رحمت یزدان
[M2]یکی به‌ چشم شگفتی به‌ رحمتش بنگر
[B][M1]نمود خواهد در خانهٔ شرف خورشید
[M2]صناعتی که چو بستان جهان شود از سر
[B][M1]ز بهر راحت ارواح خلق روح‌الامین
[M2]بهشت را سوی دنیا گشاد خواهد در
[B][M1]گهر فرستد رضوان به دست باد صبا
[M2]زگوش و گردن حوران به شاخه‌های شجر
[B][M1]قِنینه سجده برد پیش گل چو بلبل مست
[M2]خطیب گردد و از شاخ گل کند منبر
[B][M1]کنند کبکان برکوه لاله را بالین
[M2]کنندگوران بر دشت سبزه را بستر
[B][M1]گهی تَذَروان شادی کنند گرد چمن
[M2]گهی گوزنان بازی کنند گرد شَمَر
[B][M1]سیاه پوشان از بوستان شوند نفور
[M2]سفیدپوشان بر بوستان رسند نفر
[B][M1]بنفشه در دل لاله ز داغ رشک نهد
[M2]چو سوی لاله به‌ شوخی‌ کند نگه عبهر
[B][M1]چوگل بخندد و از مهر روی بنماید
[M2]زند ز عشق به رخ بر تپانچه نیلوفر
[B][M1]چو ابر بگسلد اندر هوا تو گویی هست
[M2]به ‌روی آینه بر جای جای خاکستر
[B][M1]گهی چو تیغ تو تابد میان ابر درخش
[M2]گهی چو کوس تو آواز بر‌کشد تندر
[B][M1]زگل دعای تو گویند بلبلان همه شب
[M2]ز سرو فاخته آمین کند به وقت سحر
[B][M1]بلند بختا بختم جوان شد از نظرت
[M2]نظیر تو نشناسم‌ کسی به حسن نظر
[B][M1]اگرچه مدح بسی گفته‌ام بزرگان را
[M2]همی نویسم مدح تو بر سر دفتر
[B][M1]همی فزون شود از شکر نعمت تو مرا
[M2]سه قوت بدن اندر دل و دِماغ و جگر
[B][M1]ز نی شکر بود اندر جهان خلایق را
[M2]مرا ز کلک تو شُکرست و شُکر به ز شَکَر
[B][M1]چو ساز و آلت و برگ سفر ندارم من
[M2]روا بود که معافم کنی ز رنج سفر
[B][M1]همیشه تا صفت خرمی بود ز جنان
[M2]چنان کجا صفت ناخوشی بود ز سقر
[B][M1]ز خرمی چو جنان بر ولیت باد جهان
[M2]ز ناخوشی چو سقر باد بر عدوت مقر
[B][M1]همیشه تا نبود خامه همچو خنجر تیز
[M2]بود دو شاخ یکی و بود دو روی دگر
[B][M1]دو شاخ باد چو خامه دل و زبان کسی
[M2]که در وفای تو باشد دو روی چون خنجر
[B][M1]جناب تو علما را ز نائبات پناه
[M2]جوار تو حکما را ز حادثات مفر
[B][M1]تو در پناه ملک در زمانه فرمان ده
[M2]به همّت تو ملک را زمانه فرمان بر
[B][M1]تو را و او را روزی به جشن نوروزی
[M2]هم آسمانی‌ اقبال و هم الهی فر
[A]
[B][M1]عاشق آنم‌که عنابش همی بارد شکر
[M2]فتنهٔ آنم‌که سنجابش همی پوشد حجر
[B][M1]خستهٔ آنم ‌که ازگل توده دارد بر سمن
[M2]بستهٔ آنم‌که از شب حلقه دارد بر قمر
[B][M1]از شرر هرگز جدا آتش نگردد پس چرا
[M2]بر رخ او آتش‌ است و جسم‌ من بارد شرر
[B][M1]موی‌من بنگر چوخواهی عاشقی سیمین سرشک
[M2]موی او بنگر چو خواهی دلبری زرین‌کمر
[B][M1]تا ببینی زر او در دلبری بر روی سیم
[M2]تا ببینی سیم من در عاشقی برروی زر
[B][M1]ای بت زیبا و شیرین سخت غایب گشته ای
[M2]راست گویی حور بودت مادر و یوسف پدر
[B][M1]حور باید مادر و یوسف پدر تا در جهان
[M2]چون تویی آید به زیبایی و شیرینی پسر
[B][M1]زلف مشکینت ز بی‌شرمی و بی‌آبی‌ که هست
[M2]هر زمان بر عارضت پیدا کند لِعبی دگر
[B][M1]گه ز سنبل خوشه‌ای سازد به‌ گرد نسترن
[M2]گه ز عنبر چنبری سازد به‌گِرد مُعصَفر
[B][M1]گه ز بی‌شرمی نهد بر سوسن آزاد پای
[M2]گه ز بی آبی نهد بر لالهٔ سیراب سر
[B][M1]گه ز مشک و غالیه بر سیم سازد ساحری
[M2]همچو کلک تاج ملک شهریار دادگر
[B][M1]صدر دنیا بوالغنایم کز سعادتهای چرخ
[M2]سوی درگاهش غنیمت‌های فتح است و ظفر
[B][M1]قوتی دارد ز رایش زان بلند آمد فلک
[M2]نسبتی دارد ز لفظش زان عزیز آمدگهر
[B][M1]با لقای او بصر تفضیل دارد بر زبان
[M2]با ثنای او زبان تقدیم دارد بر بصر
[B][M1]آب دریا قطره‌قطره لؤلؤ مکنون شدی
[M2]گر به دریا بر خیال همتش کردی گذر
[B][M1]باغ‌ را هرگز نبودی آفت از باد خزان
[M2]گر ز ابر جود او بر باغ باریدی مطر
[B][M1]ملک همچون طالع است و رای او چون مشتری
[M2]اینت نیکو طالعی‌ کز مشتری دارد نظر
[B][M1]رادمردان را سپر شد تیر پیک‌ کلک او
[M2]دیده‌ای تیری که باشد رادمردان را سپر
[B][M1]ای ز لفظ تو جهانی پرمعانی یک سخن
[M2]وی ز سهم تو سپهری پرمعالی یک اثر
[B][M1]سایهٔ بخت تو دارد هر چه سعدست از نجوم
[M2]مایهٔ عقل تو دارد هر چه جودست از صور
[B][M1]بخشش تو در مروت هست احسان و کرم
[M2]دانش تو در کفایت هست برهان هنر
[B][M1]پیش سلطان هست جاهت بیشتر هر ساعتی
[M2]لاجرم در ملک و دولت هست جایت پیشتر
[B][M1]خانهٔ محروس و فرزند عزیز شاه را
[M2]کدخدای نامداری و وزیر نامور
[B][M1]از جلال تو سه حضرت را جلال است و شرف
[M2]وز جمال تو سه دیوان را جمال است و خطر
[B][M1]تا قلم‌گشته است در دست تو مفتاح فتوح
[M2]هست هر سال نوی این شاه را فتحی دگر
[B][M1]گاه جوش لشکرش در شام و در انطاکیه
[M2]گاه گرد مرکبش در خَلّخ و در کاشغر
[B][M1]قهرمان ملک او شد رای تو در شرق و غرب
[M2]ترجمان تیغ او شد کلک تو در بحر و بر
[B][M1]خسروان را خانه و گنج و پسر باشد عزیز
[M2]شاه را هستی تو تاج خانه و گنج و پسر
[B][M1]روزگار تو، پدر را و پسر را درخورست
[M2]هم پسر نازد همی از روزگارت هم پدر
[B][M1]تا کفایت‌های تو در ملک و دین پیدا شدست
[M2]سوی خاطرها ز معنی‌ها همی آید حشر
[B][M1]رای تو مانند گردون است کز تاثیر اوست
[M2]هم بدین اندر عجایب هم به ملک اندر عِبَر
[B][M1]کی رسد بر مایهٔ قدر تو وهم شاعران
[M2]زانکه وهم شاعران زیرست و قدر تو زبر
[B][M1]طبع من از شاعری باغی شکفته است و بدیع
[M2]تا در آن باغ از مدیح تو نشاندستم شجر
[B][M1]بیشترگردد همی هر ساعت او را بیخ و شاخ
[M2]تازه‌ترگردد همی هر ساعت او را برگ و بر
[B][M1]عنبر و مشک است گویی برگ و شاخش یک به یک
[M2]لؤلؤ و لعل است گویی برگ و بارش سر به سر
[B][M1]تا ملک در عالم کبری همی دارد مقام
[M2]تا بشر در عالم صغری همی سازد مقر
[B][M1]از نحوست هر زمانی دشمنانت را نفیر
[M2]وز سعادت هر زمانی دوستانت را نقر
[B][M1]از نظرهای تو خرم روزگار کارساز
[M2]وز هنرهای تو شاکر شهریار دادگر
[A]
[B][M1]شغل دولت بی‌خطر شدکار ملت با خطر
[M2]تا تهی شد دولت و ملت ز شاه دادگر
[B][M1]مشکل است اندازهٔ این حادثه در شرق و غرب
[M2]هائل است آوازهٔ این واقعه در بحر و بر
[B][M1]مردمان گفتند شوریده‌ست شوال ای عجب
[M2]بود ازین معنی دل معنی شناسان را خبر
[B][M1]سِرّ این معنی‌ کنون معلوم شد از مرگ شاه
[M2]ملک و دولت در مه شوال شد زیر و زبر
[B][M1]رفت در یک مه‌ به فردوس برین دستور پیر
[M2]شاه برنا از پی او رفت در ماهی دگر
[B][M1]شد جهان پرشور و شر از رفتن دستور و شاه
[M2]کس نداند تا کجا خواهد رسید این شور و شر
[B][M1]این‌ بلاها هیچ زیرک را نَبُد اَندر ضمیر
[M2]وین حوادث هیچ دانا را نبد اندر فکر
[B][M1]کرد ناگه قهر یزدان عجز سلطان آشکار
[M2]قهر یزدانی بین و عجز سلطانی نگر
[B][M1]ای دریغا این چنین شاه و وزیری این چنین
[M2]چون برفتند از جهان ناگاه با آن زیب و فر
[B][M1]شد به جیحون امر و نهی ارسلان سلطان هبا
[M2]شد به ‌دجله نفی و اثبات ملک سلطان هدر
[B][M1]دهر پر تَنبُل به جیحون با پدر شد قهر‌ورز
[M2]چرخ پر دستان به دجله با پسر شد کینه‌ور
[B][M1]از وفات هر دو خسرو بر کنار هر دو آب
[M2]صدهزاران خلق را آتش فکند اندر جگر
[B][M1]موج زد دریای غم‌ تا شاه دریا دل بمرد
[M2]هست زیر موجش از انطاکیه تا کاشغر
[B][M1]آن‌ چه وهنی بود کز کیوان به ‌ایوانش رسید
[M2]تا ز ایوانش به‌ کیوان شد خروش نوحه‌گر
[B][M1]بود عدلش بیشتر هر روز با ما لاجرم
[M2]هست شور مرگ او هر روز با ما بیشتر
[B][M1]مملکت را ایمنی از ملک او پیوسته بود
[M2]ایمنی آمد به سر چون عمر او آمد به سر
[B][M1]داشت‌ گیتی با بقای او دری اندر جنان
[M2]دارد اکنون با فنای او دری اندر سقر
[B][M1]در سقر دود و شرر باشد بلی و اینک شدست
[M2]دیده‌ها از مرگ او پردود و دلها پرشرر
[B][M1]سالها کرد از هنرمندی سفر گرد جهان
[M2]با ظفر برگشت و با نیک‌اختری شد زی سفر
[B][M1]از جهان امسال داد او را هزیمت روزگار
[M2]این هزیمت چون فتاد او را پس از چندین ‌ظفر
[B][M1]آفرید ایزد صدف در آب و دُر اندر صدف
[M2]خاک را بر آب رشک آمد ازین معنی مگر
[B][M1]اخاک را ازا چرخ‌گردون‌ بار شد تا او گرفت
[M2]دُرِّ شاهنشه صدف‌ کردار او در گوش و بر
[B][M1]هست خورشید فلک تا روز حشر اندر محاق
[M2]هست خورشید زمین تا نَقخِ صُور اندر مدر
[B][M1]در بصر از دیدن او تیرگی آید همی
[M2]و آن به از نادیدن او تیرگی اندر بصر
[B][M1]خسرو اگر مستی از مستی به هشیاری‌ گرای
[M2]ور به خواب خوش دری از خواب خوش بر‌دار سر
[B][M1]تا ببینی امتی را خسته تیر قضا
[M2]تا ببینی عالمی را بستهٔ بند قدر
[B][M1]تا ببینی باغ‌ ملکت را شده بی‌رنگ و بوا‌ی‌ا
[M2]تا ببینی ‌شاخ دولت را شده بی‌برگ و بر
[B][M1]ملک بینی منقلب گشته ز گوناگون شگفت
[M2]دهر بینی مضطرب گشته ز گوناگون عِبَر
[B][M1]ای دریغا شخص تو با جانور در زیر خاک
[M2]واندر آشوب اوفتاده با هزاران جانور
[B][M1]از تو والاتر که پوشد در جهانداری قبا
[M2]وز تو زیباتر که بندد در جهانگیری‌ کمر
[B][M1]بی تو شاید گر نروید از زمین هرگز نبات
[M2]بی ‌تو شاید گر نبارد هرگز از گردون مطر
[B][M1]همچو اسکندر بپیمودی همه روی زمین
[M2]هر چه ممکن بود بنمودی ز مردی و هنر
[B][M1]بر زمین چون پادشاهی برگرفتی کاستی
[M2]بر فلک چون بدر گردد کاستن‌ گیرد قمر
[B][M1]رفتی و بگذاشتی بر دیدهٔ من اشک خویش
[M2]تا چو خوانم مدح تو بر من فرو بارد دُرَر
[B][M1]چهره و اشکم ز تیمار تو شد چون زر و سیم
[M2]تا خطاب نام تو منسوخ شد بر سیم و زر
[B][M1]پر شکر بود از مدیح تو زبانم مدتی
[M2]هستم از مدح تو اکنون خون ناب اندر شکر
[B][M1]نام و نان من بیفزودی و فرمودی مرا
[M2]تا به‌ نظم آرم فتوحت‌ را به‌ لفظی‌ مختصر
[B][M1]خاطرم نظم فتوحت را گهر در رشته کرد
[M2]رشته‌ها بگسست و از چشمم برون آمد گهر
[B][M1]گر ز گیتی کرد فانی قهر یزدانی تو را
[M2]هست باقی از سر تیغ تو در گیتی اثر
[B][M1]آن درختی کز فتوحت تا قیامت و رُسته گشت
[M2]بیخش اندر خاورست و شاخش اندر باختر
[B][M1]تخت تو جای پسر کرد آن خداوندی که او
[M2]کرد از آغازشاهی تخت تو جای پدر
[B][M1]از تو در خلد برین جان پدر خشنود بود
[M2]باد در خلد برین جان تو خشنود از پسر
[B][M1]با بشرکردی فراوان خیر در دار فنا
[M2]باد در دار بقا حَشْرِ تو با خَیرُالْبَشر
[B][M1]شخص پاک تو به خاک آمد سزای رحمتش
[M2]سوی شخص تو ز رحمت باد ایزد را نظر
[B][M1]شاعر مخلص معزی با دعا و مرثیت‌
[M2]روی بر خاکت نهاده همچو حاجی بر حجر
[A]
[B][M1]در هر چمن از گردش خورشید منور
[M2]دُرّست به پیمانه و مشک است به ساغر
[B][M1]دری که بدو روی زمین گشت موشح
[M2]مُشکی که بدو روی هوا گشت معطر
[B][M1]گر زنده نگشتند به‌ گلزار و به‌ کهسار
[M2]هم مانی صورتگر و هم آزر بتگر
[B][M1]کهسار چراگشت پر از صورت مانی
[M2]گلزار چرا گشت پُر از لعبت آزر
[B][M1]بر طرف چمن هست مگر تخت سلیمان
[M2]بر فرق شجر هست مگر تاج سکندر
[B][M1]بس خرم و آراسته شد باغ به نوروز
[M2]ما نا که گرفته است ز روی بت من فر
[B][M1]تشبیه بهار ای بت دلبند بلا جوی
[M2]هرچ‌ آن نگرم ‌با صفت ‌توست‌ برابر
[B][M1]تا بیچ و خم از زلف تو بر دست بنفشه
[M2]تا راستی از قد تو بر دست صنوبر
[B][M1]چون خط تو آمد به صفت سنبل و شمشاد
[M2]چون عارض رنگین تو آمد گل احمر
[B][M1]در کوه نگه کردی و در باغ ‌گذشتی
[M2]تا چون رخ‌ و چون چشم تو شد لاله و عبهر
[B][M1]نی‌نی‌که صفات تو ز خوبی و ملاحت
[M2]صد بار ز تشبیه بهارست نکوتر
[B][M1]هرگز نبود خَمّ بنفشه به سر ماه
[M2]واینک به سر ماه شد آن زلف چو چنبر
[B][M1]هرگز ز صنوبر نبود تافته خورشید
[M2]وز قدّ تو شد تافته خورشید منور
[B][M1]با سنبل و شمشاد دو پیکر نبود جفت
[M2]جفت خط مشکین تو گشته است دو پیکر
[B][M1]برگل نبود سلسله از عنبر سارا
[M2]صد سلسله بر عارض تو هست ز عنبر
[B][M1]لاله نکند بستر و بالین ز شب تار
[M2]شب را ز رخ ‌توست چه‌ بالین و چه بستر
[B][M1]عبهر نکند غمزه و دل نگسلد از تن
[M2]زلف تو کند غمزه و دل بگسلد از بر
[B][M1]چونانکه تو از خوبی و گیتی زبهارست
[M2]از مدح خداوند دلم هست توانگر
[B][M1]من بنده‌ام و بندگیم هست مُطَوّق
[M2]من دوستم و دوستی‌ام نیست مزور
[B][M1]در بندگی آنجا که تو را حلقه مراگو‌ش
[M2]در دوستی آنجا که تو را پای مرا سر
[B][M1]صد بوسه دهم برکف بای تو من امروز
[M2]عذرم بپذیری و مرا داری باور
[B][M1]آن لب که کف پای تو امروز ببوسد
[M2]فرداش علی بوسه دهد بر لب کوثر
[B][M1]تا خشنودی‌، عفو و رضای تو نباشد
[M2]عاطر نشود خاطر من بندهٔ چاکر
[B][M1]تا پیرهن یوسف یعقوب نباشد
[M2]روشن نشود دیدهٔ یعقوب پیمبر
[B][M1]تا سعد دهد نفع و کند عیش مُهَنّا
[M2]تا نحس‌ کند ضر و کند رنج میسر
[B][M1]تقدیر قدر حکم تو را گشته متابع
[M2]تاثیر فلک امر تو را گشته مسخر
[B][M1]باقی به تو تایید چو اجسام به ارواح
[M2]قائم به تو اقبال چو اَعراض به جوهر
[B][M1]نوروز تو و عید تو فرخنده و میمون
[M2]مستقبلت از ماضی خرم‌تر و خوش‌تر
[B][M1]از سعد نصیب وَلیت باد همه نفع
[M2]وز نفع نصیب عدویت‌ باد همه ضرّ
[A]
[B][M1]گر ز حضرت به‌ سوی خلد برین رفت پدر
[M2]گشت چون خلدبرین حضرت از اقبال پسر
[B][M1]ور به غرب اندر یک‌باره نهان شد خورشید
[M2]از سوی شرق پدید آمد تابنده قمر
[B][M1]ور شجر در چمن ملک بیفتاد ز پای
[M2]پایدارست هم اندر چمن ملک ثمر
[B][M1]ور شد از بیشهٔ دولت اثرِ شیر ژیان
[M2]اندر آن بیشه هم از بچهٔ شیرست اثر
[B][M1]ور ز آفاق بشد فرّخی فرِّ هُمای
[M2]باز بگشاد در آفاق به پیروزی پر
[B][M1]ور شد از دور فلک زیر زمین بحر کرم
[M2]موج زد بر فلک از روی زمین بحر هنر
[B][M1]پسر فضل کریمی‌که به‌ افضال و کرم
[M2]از جهان ختم محمد همه فتح است و ظفر
[B][M1]خواست از آفت و آشوب درین ماه نفیر
[M2]آمد از راحت و آرام درین ماه نفر
[B][M1]جامهٔ تعزیت افکند در آن ماه قضا
[M2]مژدهٔ تهنیت آورد در این ماه قدر
[B][M1]پیش یزدان به قیامت گله و شکر کند
[M2]پدر از ماه محرم پسر از ماه صفر
[B][M1]بودنی بود و قلم رفت و چنان خواست خدا
[M2]که ستاند ز یکی ملک و سپارد به دگر
[B][M1]از پسر هست به عقبی پدر افروختهٔ جان
[M2]وز پدر هست به دنیا پسر افراخته سر
[B][M1]ای امیری که تو را هست اَمارتْ زیبا
[M2]وی وزیری‌که تو را هست وزارت درخور
[B][M1]هم‌ کریم بن کریم بن‌ کریمی ز نسب
[M2]هم وزیر بن وزیر بن وزیری به‌گهر
[B][M1]نام پیغمبر و جاه پدر امروز توراست
[M2]وز تو شادست روان پدر و پیغمبر
[B][M1]بود هم نام تو خیر بشر و فخر عرب
[M2]تویی ‌امروز جمال عجم و زیْنِ بشر
[B][M1]صدر فخری و نظامی به تو میراث رسید
[M2]چیست در عالم از این خوب‌تر و زیباتر
[B][M1]پدر و جد تو کردند همهٔ کار به حق
[M2]ملک مشرق حق داد به‌دست حق ور
[B][M1]ای چو خورشید به جوزا تو قبول ملکی
[M2]که ز خورشید و ز جوزاش سزد تاج و کمر
[B][M1]جسم شد ملت و تأیید تو در جسم روان
[M2]چشم شد دولت و تدبیر تو در چشم بصر
[B][M1]یافت میدان زرکاب و قدمت حشمت و جاه
[M2]یافت دیوان ز بنان و قلمت رونق و فر
[B][M1]درگهت کعبهٔ فخرست و کَفَت زمزم جود
[M2]حاجیانند بزرگان و رکاب تو حجر
[B][M1]خلق چون‌کشت بهارند و تو همچون مطری
[M2]کشت را چاره نباشد به بهاران ز مطر
[B][M1]مرهمی نه‌ زکرم بر جگر خلق جهان
[M2]که شدستند ز داغ پدرت خسته جگر
[B][M1]اندرین ملک به جای پدر خویش نشین
[M2]واندرین قوم به چشم پدر خویش نگر
[B][M1]هرچه ممکن شود از عدل نظر باز مگیر
[M2]که امید همگی در تو به عدل است و نظر
[B][M1]عذر بپذیرکه مدح تو نگفتم به‌کمال
[M2]که تَسلّی است درین شعر و شگفتی و عبر
[B][M1]چون تسلی و شگفتی و عبر جمع شود
[M2]مدح ممدوح به واجب نتوان برد بسر
[B][M1]تاکه باشد به زمین بر اثر هفت اقلیم
[M2]تا که باشد به فلک بر نظر هفت اختر
[B][M1]باد هفت اقلیم اندر خط فرمان ملک
[M2]باد هفت اختر سیاره تو را فرمانبر
[B][M1]از تو راضی به جنان جان خداوند شهید
[M2]وز تو باقی به جهان‌ گوهر او تا محشر
[B][M1]همه آفاق به مهر تو سپرده دل و جان
[M2]وز حوادث همه را حشمت و جاه تو سپر
[A]
[B][M1]ماه تابان دیده‌ای تابان ز سرو جانور
[M2]گر ندیدستی بدان زیبا نگار اندر نگر
[B][M1]تا رخ و بالای او معلوم گرداند تورا
[M2]کاسمان را ماه‌ گویای است و سرو جانور
[B][M1]بینی آن رخ‌ کز نگار و رنگ او بی‌قدر شد
[M2]صنعت بافندهٔ دیبای روم و شوشتر
[B][M1]بینی آن بالا که تا او را بلندی داد چرخ
[M2]پست شد سرو سهی در کشمر و در غاتفر
[B][M1]هست زیباتر ز دولت هست شیرین‌تر ز عمر
[M2]عشق آن زیبا نگار و وصل آن شیرین پسر
[B][M1]عارض او رنگ آتش دارد و دل رنگ دود
[M2]کس نبیند در جهان زین دود و آتش طرفه‌تر
[B][M1]دود باشد بر زبر همواره و آتش زیر دود
[M2]از چه‌ معنی دود او زیرست‌ و آتش برزبر
[B][M1]از مژده خون جگر بارند و خون دل خورند
[M2]عشقبازانی که باشد یارشان بیدادگر
[B][M1]یار من گر داد من دادست کار من چراست
[M2]خوردن خون دل و باریدن خون جگر
[B][M1]از لب چون شکر او بوی مشک آید همی
[M2]هر زمان‌گویی به عمدا مشک مالد برشکر
[B][M1]آن همی خواهد که بر مشک و شکر هر ساعتی
[M2]شکر و مدح نایب دستور را باشد گذر
[B][M1]سید دنیا معین‌الملک فخر روزگار
[M2]ناصح دولت‌ مشیر خسرو پیروز گر
[B][M1]نامدار و خوب کرداری که نام و کنیتش
[M2]نام شیر ایزدست و کنیت خیرالبشر
[B][M1]خانهٔ‌ تایید او را پاسبان آمد قضا
[M2]قلعهٔ اقبال او را کوتوال آمد قدر
[B][M1]مهر او شاخ است‌ کاو را جز غنیمت نیست بار
[M2]کین او تخم است‌ کاو را جز هزیمت نیست بر
[B][M1]د‌ر پناه او اگر گنجشک سازد آشیان
[M2]گیرد از اقبال او سیمرغ را در زیر پر
[B][M1]در حجر آهن ز بهر کلک او آمد پدید
[M2]وز صریر کلک او آتش نهان شد در حجر
[B][M1]سرد باشد در سقر انفاس بدخواهان او
[M2]زمهریر سرد از آن انفاس خیزد در سقر
[B][M1]بر حذر خندد قضا چون بود خواهد بودنی
[M2]عزم او را من قضا خوانم‌که خندد برحذر
[B][M1]ای چو آتش در عناصر همت‌ تو در هُمَم
[M2]وی چو لؤلؤ در جواهر سیرت تو در سیر
[B][M1]کنیت و نام و خطاب تو در آغاز مدیح
[M2]هست واجب همچو بسم‌الله در آغاز سور
[B][M1]آن بزرگانی‌ که بگذشتند نا دیده تو را
[M2]شدکنون ارواح ایشان آرزومند صور
[B][M1]هر هنر کز گاه آدم تاکنون یزدان پاک
[M2]در بشر بِسرشت‌ در شخص تو بینم آن‌ هنر
[B][M1]قادر یزدان که اندر یک بشر موجود کرد
[M2]هر هنرکاندر وجود آمد ز نسل بوالبشر
[B][M1]آن‌که بنماید به قدرت هر چه خواهد در جهان
[M2]گرهمه چیزی نماید چون‌توننماید دگر
[B][M1]هرکجا درجی بیارایی به خط دست خویش
[M2]قیمت آن دَرج افزون باشد از دُرج‌گهر
[B][M1]زیر هر لفظی ز الفاظ تو شاه و خواجه را
[M2]مدغم و مضمر بشارتهای فتح است و ظفر
[B][M1]خواجه اعزاز تو از جد و پدر آموخته است
[M2]آن‌ کند آخر پسر کاموزد از جد و پدر
[B][M1]مهتراگر از فراق تو دهانم هست خشک
[M2]شکر یزدان را که از شکرت دهانم هست تر
[B][M1]ماندم اندر دست هجران مدتی بی‌هال و هوش
[M2]بودم اندر بند حرمان چندگه بی‌خواب و خور
[B][M1]روزگار من همه شب بود بی‌دیدار تو
[M2]منت ‌ایزد را که آن شب را پدید آمد سحر
[B][M1]تا ز هفت اختر بود نام دو اختر بر سپهر
[M2]در عجم خورشید و ماه و درعرب شمس و قمر
[B][M1]باد بر ملک عجم تابان و بر دین عرب
[M2]از سپهر احتشام و دولت تو ماه و خور
[A]
[B][M1]ایا نوشته هنرنامه‌ها فزون ز هزار
[M2]و یا شنیده ظفرنامه‌ها برون ز شمار
[B][M1]چو رزم شاه هنرنامهٔ شگفت بخوان
[M2]چو فتح شاه ظفرنامهٔ بدیع بیار
[B][M1]به رزم او نگر وگرد آن فسانه مگرد
[M2]به فتح او نگر و دست از آن حدیث بدار
[B][M1]مشافهه به همه وقت بهتر از ماضی
[M2]معاینه به همه حال بهتر از اخبار
[B][M1]حکایتی نشنیدست خلق در عالم
[M2]عجب‌تر از ظفر و فتح شاه‌ گیتی دار
[B][M1]معز دین خدا خسرو مصاف شکن
[M2]خدایگان جهان سنجر ملوک شکار
[B][M1]شهی که بود به مغرب نبرد او امسال
[M2]چنانکه بود به مشرق نبرد او پیرار
[B][M1]جز او به مشرق و مغرب ز خسروان‌که شکست
[M2]به نیم روز صف رزم صد هزار سوار
[B][M1]ز رزم غزنین نیکوترست رزم عراق
[M2]ز بس عجایب تقدیر عالم الاسرار
[B][M1]مصاف خصم توگفتی‌که برکشید فلک
[M2]ز سنگ و آهن و پولادباره و دیوار
[B][M1]مصاف سلطان‌گفتی که بر بسیط زمین
[M2]پدید شد فلکی پر ستارهٔ سیار
[B][M1]بر آن صفت ز درازی کشیده هر دو مصاف
[M2]که وهم کس نرسد از میان همی به‌ کنار
[B][M1]مثال پیلان چون پاره پاره ابر سیاه
[M2]که بر هوا شود از رودبار و دریابار
[B][M1]دمان و جمله برو جنگ جوی پیلانی
[M2]همه چو دیو عجب شکل و بُلعَجب‌ کردار
[B][M1]نهنگ یَشک و ستون بای و اژدها خرطوم
[M2]سپهر گردش و کُه پیکر و صبا رفتار
[B][M1]بتافت آینه از پشت پیل در صحرا
[M2]چنانکه مهر درخشان بتابد ازکهسار
[B][M1]شعاع خنجر و رفتار تیر و شکل‌ کمان
[M2]چو برق و ژاله و قوس قزح به‌وقت بهار
[B][M1]چو روی شست به‌ خون تیغ جنگیان گویی
[M2]که کرد رنگرزی پیشه گنبد دوار
[B][M1]همی ز پیکر آن تیغهای خون‌آلود
[M2]نمود سرخی شنگرف و سبزی زنگار
[B][M1]گه مصاف‌ گروهی ز لشکر سلطان
[M2]اگر شدند پراکنده در یمین و یسار
[B][M1]دو چیز در شدن آن گروه تعبیه کرد
[M2]که هر دو کرد پدیدار ایزد دادار
[B][M1]یکی‌ که تا بنماید به‌ شاه نصرت خویش
[M2]که هست نصرت او به زلشکر جرار
[B][M1]دگر که تا بنماید به خلق مردی شاه
[M2]که بی‌سپاه گه رزم چون‌ کند پیکار
[B][M1]عجب نباشد اگر بی‌سپه شود منصور
[M2]کرا خدای بود روز رزم ناصر و یار
[B][M1]چو ذوالفقار برآهخت شهریار جهان
[M2]نمود مردی و دارات حیدر کرار
[B][M1]دلیروار کمان ظفر چو کرد به‌ زه
[M2]به تیر دوخت سپر بر سوار تیغ‌گذار
[B][M1]ظفر بیامد و پیوسته گشت با پیکان
[M2]در آن میان‌ که جدا شد ز شست او سوفار
[B][M1]رسیدکوکب نصرت ز آسمان به‌زمین
[M2]چو از زمین به‌سوی آسمان رسید غبار
[B][M1]سبک شدند و سراسیمه آن سپاه‌گران
[M2]ز تیر شاه و ز پیلان مست جان اوبار
[B][M1]یکی بجست ز پیلان وکرد ناله ی زیر
[M2]یکی بخست ز پیکان وکرد نوحهٔ زار
[B][M1]یکی به‌زیر خس اندر خزید چون خرگوش
[M2]یکی به‌ دام غم اندر فتاد چون کفتار
[B][M1]زغم سرشک یکی‌ گشت چون‌ گداخته لعل
[M2]ز خونْ دهان یکی‌ گشت چون شکافته نار
[B][M1]همی شکسته و مغلوب خسرو منصور
[M2]همه فکنده و مقهور دولت قهار
[B][M1]اگر نکردی شاه زمانه رحمت و عفو
[M2]در آن دیار نماندی ز دشمنان دیار
[B][M1]به یک نفس ز سر سرکشان برآوردی
[M2]به تیغ تیز دخان و به‌پای پیل دمار
[B][M1]جهان سیاه شدی بر مُعادیان چو سَقَر
[M2]عراق تنگ شدی بر عراقیان چو حصار
[B][M1]بزرگوارتر از شاه ما به‌گیتی کیست
[M2]که درگذشت به بخشایش از سر آزار
[B][M1]گناه و عذر به هم بود و این نبود شگفت
[M2]که در میان دو لشکر چنین بود بسیار
[B][M1]درشت و نرم رود کارها به روز نبرد
[M2]بزرگ و خرد بود زخمها به‌ گاه قمار
[B][M1]همی پلنگ و گهر زاید از میان جبال
[M2]همی نهنگ و صدف خیزد از میان بحار
[B][M1]کجا مخالفت اندر جهان پدید آید
[M2]گل شکفته کند در زمان خلنده چو خار
[B][M1]کجا موافقت از دور روی بنماید
[M2]به یک زمان‌کند از زهرمار مهرهٔ مار
[B][M1]خلاف شاه نبود اختیار شاه عراق
[M2]کز آن خلاف بود دور مردم مختار
[B][M1]چو بر مراد سپه بود مدتی مجبور
[M2]حواله کرد به تقدیر خالق جبار
[B][M1]سپاس و شکر خداوند را که از پس جنگ
[M2]به صلح و دوستی و نیکویی برآمد کار
[B][M1]سپرد شاه به محمود گنج محمودی
[M2]که برگرفت ز غزنین به تیغ‌ گوهردار
[B][M1]به تیغ‌گوهر دار آنچه بستد از دشمن
[M2]به دوست داد سراسر به‌ دست گوهر بار
[B][M1]به دست خویش ولیعهد کرد شاهی را
[M2]که اختیار ملوک است و افتخار تبار
[B][M1]چو داد ملک محمد قرار بر محمود
[M2]ازو محمد خشنود شد به دار قرار
[B][M1]چنین نماید تأیید ایزدی تأثیر
[M2]چنین نماید شمشیر سنجری آثار
[B][M1]فتوح شاه کرامات و معجزات شدست
[M2]که اندر آن نرسد وهم و فکرت و گفتار
[B][M1]اگر ملوک و سلاطین رفته زنده شوند
[M2]به معجزات و کرامات او دهند اقرار
[B][M1]خدایگانا فتحی برآمدت امسال
[M2]که بخت نیک بدان فتح مژده دادت پار
[B][M1]به زینهار تو آیند زین سپس ملکان
[M2]که داده‌ای اُ‌مرای عراق را زنهار
[B][M1]چو عذر و خدمت هرکس فزون شد از مقدار
[M2]به نزد تو همگان را فزوده شد مقدار
[B][M1]نظام یافت همه شغلهای بی‌ترتیب
[M2]نسق‌ گرفت همه کارهای ناهموار
[B][M1]نشاط و رغبت احرار سوی درگه توست
[M2]که هست درگه عالیت‌ کعبهٔ احرار
[B][M1]چو در دیار و بلاد عراق نام تو رفت
[M2]شرف‌ گرفت ز نام تو آن بلاد و دیار
[B][M1]فزوده کرد ز نامت خلیفه در بغداد
[M2]جمال خطبه و منشور و سکه و دینار
[B][M1]ز پیش خویش فرستاد سوی حضرت تو
[M2]لوا و خاتم و شمشیر و جُبّه و دستار
[B][M1]اگر سکندر رومی همی ولایت داد
[M2]ملوک را ز در روم تا حد بلغار
[B][M1]تو درگشادن گیتی سکندر دگری
[M2]تو را سزد که ولایت دهی سکندر وار
[B][M1]چرا همی به سکندر توراکنم مانند
[M2]ازین حدیث مرا کرد باید استغفار
[B][M1]ز دست تو ملکانی نشسته‌اند به مُلک
[M2]که پیش هر ملکانی سکندرست هزار
[B][M1]سه خسروند به هند و عراق و ترکستان
[M2]که از عطای تو دارند هر سه استظهار
[B][M1]همیشه شکر تو دارند در میانهٔ جان
[M2]چنانکه نقطه بود در میانهٔ پرگار
[B][M1]توراست بخت مشیر و خرد نصیحت‌گر
[M2]تو راست فتح ندیم و ظفر سپهسالار
[B][M1]به فر بخت توگردد به انتها آسان
[M2]هر آن مصاف که باشد به ابتدا دشوار
[B][M1]وگر بود به شب تار عزم رزم تو را
[M2]سعادت تو کند روز روشن از شب تار
[B][M1]جهان‌که جود تو بیند ز بحر دارد ننگ
[M2]زمین ‌که دست تو بیند ز ابر دارد عار
[B][M1]هر آن عدو که ز پیکار تو بلندی جست
[M2]بلند گشت سرانجام لیکن از سر دار
[B][M1]کرا خمار گرفت از شراب کینهٔ تو
[M2]به عاقبت ز شراب اجل شکست خمار
[B][M1]کسی که بود به تیمار بی‌پرستش تو
[M2]چو پیش تخت تو آمد جدا شد از تیمار
[B][M1]رسید تا ز خراسان رکاب تو به عراق
[M2]فلک به کام و مراد دل توکرد مدار
[B][M1]ز دهر کند شده دشمنانت را دندان
[M2]ز بخت تیزشده دوستانت را باز آر
[B][M1]سزد که جان بفشانند بندگان امروز
[M2]که آمدیّ و نمودی به بندگان دیدار
[B][M1]کنند بر سُم اسبان تو فریشتگان
[M2]زخلدگوهر و از آسمان ستاره نثار
[B][M1]به فال ‌گیر شها شعرهای بندهٔ خویش
[M2]همه‌گزیده چو یاقوت و لولو شهوار
[B][M1]که کردگار به زودی تو را کند روزی
[M2]هر آنچه فال زند بندهٔ تو در اشعار
[B][M1]کتاب فتح تو سال دگر بپردازد
[M2]چو بوستانی آراسته به رنگ و نگار
[B][M1]نهال او را از نکته و نوادر برگ
[M2]درخت او را از حکمت و معانی بار
[B][M1]همیشه تا که بود بر سپهر اختر ‌هفت
[M2]همیشه تاکه بود در زمانه طبع چهار
[B][M1]تو را نصیب ز هفت و چهار باد سه چیز
[M2]تن درست و دل شاد و دولت بیدار
[B][M1]نهاده پیش تو بر دست سروران سپاه
[M2]به رزم جان عزیز و به بزم جام عُقار
[B][M1]شهان و تاجوران را به مشرق و مغرب
[M2]بر استان و سم اسب تو لب و رخسار
[B][M1]تو از سعادت جاوید و از عنایت بخت
[M2]ز عمر و ملک و جوانی وگنج برخوردار
[A]
[B][M1]بر فتح همی دور کند گنبد دوار
[M2]بر سعد همی سیرکند کوکب سیار
[B][M1]وین را اثر آن است که بر لشکرِ غزنین
[M2]گشتند مظفر سپه شاه جهاندار
[B][M1]آن طایفه را کرد همی تعبیه حاسد
[M2]وین طایفه را ساخت همی تعبیه دادار
[B][M1]بیهوده بود تعبیهٔ حاسد مقهور
[M2]جایی که بود تعبیهٔ واحد قهار
[B][M1]چون خصم فرستاد ز غزنین به‌در بست
[M2]با کوکبه و پیل یکی لشکر جرار
[B][M1]آشوب صف میمنه‌شان تا حد کابل
[M2]آسیب تف مسیره‌شان تا در قزدار
[B][M1]چون نار فروزنده و سوزنده شد امروز
[M2]شمشیر سپاه ملک اندر صف پیکار
[B][M1]آن لشکر انبوه چو از پل بگذشتند
[M2]دیدند پس و پیش همه آب و همه نار
[B][M1]کردند ره حزم رها از فَزَع و بیم
[M2]چه حاجب و چه میر و چه سرهنگ و چه سالار
[B][M1]کرد و عرب و غزنوی و خلخ و هندو
[M2]گشتند سراسیمه و مخذول به یکبار
[B][M1]یک جوق شده کشته و یک خیل‌گریزان
[M2]یک فوج شده غرقه و یک قوم‌گرفتار
[B][M1]از خون روان وز تن افکنده به هم بر
[M2]صحرا همه وادی شد و هامون همه‌کهسار
[B][M1]گفتی‌که بر آن قوم همی طایر منحوس
[M2]چون طیر ابابیل زند سنگ به منقار
[B][M1]نشگفت‌که مقهور شد آن لشکر مخذول
[M2]مقهور شود لشکر سلطان ستمکار
[B][M1]از ناحیهٔ سند کنون تا به در هند
[M2]بس کس که از این رنج به دردست و به تیمار
[B][M1]بس زن‌ که‌ کنون بر پسر و شوی و برادر
[M2]جون مویه‌گر از درد همی مویه‌ کند زار
[B][M1]بس ناز که شد محنت و بس نام که شد ننگ
[M2]بس لاف که شد خجلت و بس فخر که شد عار
[B][M1]اندر عرب و در عجم آثار فتوح است
[M2]از سنجر خصم افکن و از حیدر کرار
[B][M1]معبود چنان خواست که از حیدر و سنجر
[M2]تا حشر بود در عرب و در عجم آثار
[B][M1]ای شاه جهاندار جهانداری و شاهی
[M2]از فر تو دارد شرف و قیمت و مقدار
[B][M1]تاجست ز فرمان تو بر تارک شاهان
[M2]طوق است زاحسان تو برگردن احرار
[B][M1]هرکس که مقرست به یزدان و پیمبر
[M2]دادست به پیروزی و اقبال تو اقرار
[B][M1]گر خصم سپه کرد همه کار تبه کرد
[M2]تا آینهٔ ملک سیه‌کرد به زنگار
[B][M1]او نیست سزاوار به ملک پدر و جد
[M2]از دست تو شاه است بدان ملک سزاوار
[B][M1]بنشیند و از نام و خطاب تو به غزنین
[M2]هم خطبه بیاراید و هم سکه و دینار
[B][M1]هر مه متواتر کند از زر و جواهر
[M2]پیلان سبکبار به حمل تو گرانبار
[B][M1]آوردن آن ‌گنج ‌کنون بر تو شد آسان
[M2]وز پیش تو شد بر دگران مشکل و دشوار
[B][M1]اسلاف تو را چون نشد این کار میسر
[M2]دانند بزرگان که نه خُردست چنین کار
[B][M1]تو شاه ملوک و مَلکِ شاه نشانی
[M2]وین است همه ساله تو را سیرت و کردار
[B][M1]هرچند که گفتار ز کردار فزون است
[M2]کردار تو در ملک فزون است ز گفتار
[B][M1]کس چون تو نبودست ز شاهان گذشته
[M2]هر چند که خوانیم همی قصه و اخبار
[B][M1]بخت عدو از دولت بیدار تو خفته است
[M2]وقت است که گوییم زهی دولت بیدار
[B][M1]هر خصم که از کین و خلاف تو سرافراشت
[M2]گردون علم دولت او کرد نگونسار
[B][M1]هر شهر که آن را رسد از کین تو آسیب
[M2]خالی بود آن شهر ز دیار و ز طیار
[B][M1]با کین تو گویی به هوا و به زمین بر
[M2]آرام نگیرند نه طیار و نه دیار
[B][M1]این فتح نخستین به همه حال دلیل است
[M2]بر ملک بی‌اندازه و بر نعمت بسیار
[B][M1]گویند چو پالیز نکو خواهد بودن
[M2]آید اثرش برگله از پیش پدیدار
[B][M1]تا زردکند روی چو پخته شود آبی
[M2]تا کفته کند پوست چو پر دانه شود نار
[B][M1]اعدای تو را باد کفیده شده و زرد
[M2]جون نار و چو آبی همه ساله دل و رخسار
[A]
[B][M1]ای آمده ز مشرق پیروز و کامکار
[M2]کرده نشاط مغرب دلشاد و شاد خوار
[B][M1]داده قرار زاول و هند و نهاده روی
[M2]بر عزم آنکه روم و عرب را دهی قرار
[B][M1]از دودمان و گوهر سلجوق چون تو کیست
[M2]صاحبقران عالم و سلطان روزگار
[B][M1]زان هفت پادشا که ز سلجوق بوده‌اند
[M2]کس را نداد آنچه تو را داد کردگار
[B][M1]جز تو به یک زمان که برآورد در جهان
[M2]از پادشاه و لشکر زاولستان دمار
[B][M1]جز تو که کرد بر در غزنین و نیم روز
[M2]صد ساله‌ گنج و مملکت خصم تار و مار
[B][M1]جز تو به ساعتی که‌ گرفت از ملوک دهر
[M2]هفتاد پیل مست و چهل تخت شاهوار
[B][M1]اندر دیار توران و اندر دیار هند
[M2]بهرام شاه و خان ز تو گشتند تاجدار
[B][M1]سلطان نشان نبود چو تو هیچ پادشاه
[M2]خاقان نشان نبود چو تو هیچ شهریار
[B][M1]هر شاه نیست چون تو جهانگیر و مُلک‌بخش
[M2]هر مرد نیست حیدر و هر تیغ ذوالفقار
[B][M1]اقرار داده‌اند همه آفریدگان
[M2]کز نصرت آفرید تو را آفریدگار
[B][M1]در شاهنامه گر چه شگفت است و نادرست
[M2]اخبار جنگ رستم و رزم سفندیار
[B][M1]بیش از سفندیار و زیادت ز رستم است
[M2]هر پهلوان ز لشکر تو روز کارزار
[B][M1]هستی تو چون سلیمان بر اسب بادپای
[M2]هستی تو چون فریدون با گرز گاوسار
[B][M1]با گرز چیره‌تر که فریدون کند نبرد
[M2]بر باد خوبترکه سلیمان شود سوار
[B][M1]روزی که تیغ گیری و مردی کنی به رزم
[M2]خورشید و ماه را نتوان دید از غبار
[B][M1]روزی که جام گیری و شادی کنی به بزم
[M2]بینند بر زمین مه و خورشید صدهزار
[B][M1]اندر پناه عدل تو هستند بی‌گزند
[M2]از چرغ و باز و شاهین کبکان کوهسار
[B][M1]وز فرﹼ دولت تو شدستند مهربان
[M2]بر آهوان دشتی شیران مرغزار
[B][M1]هنگام جود فرق و تفاوت بسی بود
[M2]از دست بَد‌ره بار تو تا ابر قطره بار
[B][M1]کان را زآب صرف بود قطره بی‌قیاس
[M2]وین را ز زرﹼ ناب بود بدره بی‌شمار
[B][M1]ای خیل بندگان تو چون سیل بر جبال
[M2]وی فوج جنگیان تو چون موج در بحار
[B][M1]گر بر شکارگاه تو قیصر کند گذر
[M2]نخجیر و مرغ پیش تو راند گه شکار
[B][M1]ور سوی بارگاه تو فغفور بگذرد
[M2]مهره‌ زند به چهر بساط تو روزبار
[B][M1]امسال گرد اسب تو خیزد ز قیروان
[M2]گر پار خواست گرد سپاهت ز قندهار
[B][M1]بر جان آن کسی نخورد زینهار چرخ
[M2]کوبنده‌وار پیش تو آید به زینهار
[B][M1]ور خصم‌ کارزار تو را آرزو کند
[M2]گردد ز کارزار تو بر خصم کار زار
[B][M1]خواهد سپرد ملک جهان را به تو خدای
[M2]افزون از آنکه هست تو را وهم و انتظار
[B][M1]او حق شناس توست تو فضلش همی شناس
[M2]او حق‌گزار توست تو شکرش همی‌گزار
[B][M1]شاه بزرگواری و از فر طلعتت
[M2]شادست و خرم است وزیر بزرگوار
[B][M1]همچون گل بهار رخ خواجه بشکفید
[M2]کز تو سرای خواجه بیاراست چون بهار
[B][M1]حاصل شد از حضور تو امروز خواجه را
[M2]تاریخ حشمت و سبب عز و افتخار
[B][M1]چون یادگار جد و پدر در جهان تویی
[M2]از عم خویش خواجه تو را هست یادگار
[B][M1]پیش معز دین نسزد جز قوام دین
[M2]در پیش اختیار نزیبد جز اختیار
[B][M1]اسباب شاهی از هنر توست مستقیم
[M2]اصل وزارت از قدم اوست استوار
[B][M1]تو صاحبِ حُسامی و او صاحبِ قلم
[M2]تو مملکت ستانی و او مملکت نگار
[B][M1]گر جان ز بهر خدمت و مهرت نداشتی
[M2]اندر ضیافت تو ز جان ساختی نثار
[B][M1]از کردگار خویش برای صلاح خلق
[M2]خواهد همی بقای تو پنهان و آشکار
[B][M1]حون در بهار کار توشادی و عشرت است
[M2]آن به‌ که خواجه نیز بود در میان کار
[B][M1]اندر نسیم بادهٔ تو باد دولت است
[M2]چون بروزد به مرد شود مرد بختیار
[B][M1]از بادهٔ تو به که بزرگان شوند مست
[M2]تا عقل بی‌حجاب بود مغز بی‌خمار
[B][M1]تا در مدار باشد همواره هفت چرخ
[M2]تا زیر هفت چرخ طبایع بود چهار
[B][M1]پیوسته بر مراد و هوای دل تو باد
[M2]این چار را تولد و آن هفت را مدار
[B][M1]امروز باد بخت تو پیروزتر ز دی
[M2]و امسال باد بخت تو فرخنده‌تر ز پار
[B][M1]تو خسرو زمان و زمان با تو نیک عهد
[M2]تو داور جهان و جهان با تو سازگار
[A]
[B][M1]تا باغ زرد روی شد از گشت روزگار
[M2]بر سر نهاد تودهٔ کافور کوهسار
[B][M1]از برف شد بدایع کهسار در حجاب
[M2]وز ابر شد صنایع خورشید در حصار
[B][M1]هامون برهنه گشت ز دیبای هفت رنگ
[M2]گردون نهفته گشت بَه سنجاب سیل بار
[B][M1]باد صبا به باغ بسوزد همی بخور
[M2]باد خزان به چرخ برآرد همی بخار
[B][M1]زاغ سیاه یافت به میراث بوستان
[M2]اماغ‌ا سپید داد به تاراج لاله زار
[B][M1]قمری کنون همی نسراید به گلستان
[M2]بلبل‌ کنون همی نگراید به مرغزار
[B][M1]اذر به جای لالهٔ کوهی است با فروغ
[M2]آذر به جای سوسن جویی است آبدار
[B][M1]هست آبگیر را به رخام اندرون مقام
[M2]هست آفتاب را به کمان اندرون قرار
[B][M1]بر دوش دشت هست زکافور طَیْلسان
[M2]در گوش باغ هست ز دینار گوشوار
[B][M1]هر روز بر درخت بپوشند جامه‌ای
[M2]کش زرّ پخته پود بود سیم اخام‌ا تار
[B][M1]یک چند نوبهار بیاراست روی خویش
[M2]آمد خزان و کرد نهان روی نوبهار
[B][M1]زودا که نوبهار برآرد سر از زمین
[M2]گردد به دولت ثقه‌الملک آشکار
[B][M1]صدر عراقیان و خداوند رازیان
[M2]بومسلم ستوده رئیس بزرگوار
[B][M1]نسل سروشیار پراکنده در جهان
[M2]بومسلم است سید نسل سروشیار
[B][M1]گرگاه کودکی پدر از وی کناره شد
[M2]بختش به عزّ و ناز بپرورد در کنار
[B][M1]شد بدسگال دولت او پیشکار خلق
[M2]و او را همیشه بخت بلندست پیشکار
[B][M1]او روز و شب ز خالق هفت آسمان به شکر
[M2]دشمنش دام خدمت مخلوق را شکار
[B][M1]ای درگه بلند تو تا‌لیف احتشام
[M2]وی حضرت شریف تو تاریخ افتخار
[B][M1]در حق شناختن ز تو به نیست حق شناس
[M2]در حق‌گزاردن ز تو ا‌مه‌ا نیست حق‌گزار
[B][M1]روز درنگ تو نبود خاک را سکون
[M2]روز شتاب تو نبود چرخ را مدار
[B][M1]کار هنر به همت تو گیرد استواء
[M2]بند خرد به دولت تو گردد استوار
[B][M1]گفتار توست حجت تقدیر لم‌یزل
[M2]کردار توست صورت توفیق کردگار
[B][M1]جاه تو وصف را ندهد پیش خویش راه
[M2]بخت تو وهم را ندهد پیش خویش بار
[B][M1]سرگشته شد ز جود تو گردون به زیر عرش
[M2]فرسوده شد ز حلم تو ماهی به زیر بار
[B][M1]ارکان دین ز جاه تو جویند ایمنی
[M2]اعیان ری ز رای تو خواهند زینهار
[B][M1]از عزم خویش بر دل مردان زنی رقم
[M2]وز حزم خویش بر سر شیران ‌کنی فسار
[B][M1]آسایش قضا و قدر زیر دست توست
[M2]با خامهٔ تو هر دو رفیقند و سازگار
[B][M1]آن ساختی به خامه که هرگز نساختند
[M2]موسی به چوب زنده و حیدر به ذوالفقار
[B][M1]تا کی ز جود صاحب عَبّاد و همتش
[M2]در خدمت تو هست به همت چنو هزار
[B][M1]نبتی‌ که بر دمد به سپاهان ز خاک او
[M2]هر ساعتی ثنای تو گوید هزار بار
[B][M1]ای بخت تو فراشته بر آسمان علم
[M2]وی نام تو نگاشته بر مشتری نگار
[B][M1]من ا‌کهترا آمدم ز نشابور سوی ری
[M2]وز بهر خدمت تو گذشتم بدین دیار
[B][M1]در مجلس تو بود یکی شاعر عزیز
[M2]زان شاعر عزیز معزی است یادگار
[B][M1]از شهریار خلعت و منشور یافتم
[M2]مقبل شدم به خلعت و منشور شهریار
[B][M1]دانم که اختیار پدر خدمت تو بود
[M2]من نیز چون پدرکنم این خدمت اختیار
[B][M1]ده روز مدح‌گوی بوم بر بساط تو
[M2]زان بس شوم به خدمت سلطان روزگار
[B][M1]دریاست خاطر من و گوهر در او سخن
[M2]در مجلس شریف توگوهر کنم نثار
[B][M1]شعری که خاطرم به معانی بپرورد
[M2]باشد یکی طویله پر از در شاهوار
[B][M1]در نقد و در شناختن شعرهای خویش
[M2]بر همّت و کفایت تو کردم اختصار
[B][M1]تا هست در زمانهٔ فانی بلند و پست
[M2]تا هست در میانهٔ‌ گیتی عزیز و خوار
[B][M1]بادی بلند و دشمن تو پست و سرنگون
[M2]بادی عزیز و حاسد تو خوار و خاکسار
[B][M1]اقبال همنشین تو بالصّیف والشّتاء
[M2]توفیق رهنمای تو باللیل والنهار
[A]
[B][M1]تا خزان زد خیمهٔ کافورگون در کوهسار
[M2]مفرش زنگارگون برداشتند از مرغزار
[B][M1]تا برآمد جوشن رستم به روی آبگیر
[M2]زال زر باز آمد و سر برکشید از کوهسار
[B][M1]تا وشق پوشان باغ از یکدیگر گشتند دور
[M2]در هوا هست از سیه پوشان قطار اندر قطار
[B][M1]چیست این باد خزان‌ کز باغها و راغها
[M2]بسترد آسیب و آشوبش همه رنگ و نگار
[B][M1]گشت دست یاسمین زاسیب او بی‌دستبند
[M2]گشت گوش ارغوان زآشوب او بی گوشوار
[B][M1]اندر آمد ماه مهر و در ترازو رفت مهر
[M2]تا چو تیر و چون ترازو راست شد لیل و نهار
[B][M1]دانهٔ نارست سرخ و روی آبی هست زرد
[M2]ای عجب‌ گویی به عمدا خون آبی خورد نار
[B][M1]در طبایع نیست مروارید را اصل از شَبَه
[M2]پس چرا ابر شبه رنگ است مروارید بار
[B][M1]شُست پنداری رخ آبی به آب زعفران
[M2]تا چو دست زعفران آلوده شد برگ چنار
[B][M1]باغها بینم همی پر زنگیان پای‌کوب
[M2]چهره اندوده به قیر و جامه آلوده به قار
[B][M1]تاکه در رقص آمدند این پای کوبان خزان
[M2]سازها کردند پنهان مطربان نوبهار
[B][M1]مهرگان باز آمد و بر دشت لشکرگاه زد
[M2]گنج خواه آمد که او هست از فریدون یادگار
[B][M1]خواست افریدون ز شاهان گنج و آنگه مهرگان
[M2]گنج فروردین همی خواهد ز باغ‌ و جویبار
[B][M1]بندگان مهربان از بهر جشن مهرگان
[M2]تحفه‌ها آرند پیش خسروان روزگار
[B][M1]گرچه دریا عاجزست از آمدن بر دست ابر
[M2]رشتهٔ لولو فرستد پیش تخت شهریار
[B][M1]شاه گیتی ارسلان ارغو که چون الب ارسلان
[M2]هست بر شاهان‌ گیتی کامران و کامکار
[B][M1]سایهٔ یزدانْشْ خوان او را که کر خوانی سزاست
[M2]زآنکه هست او سایهٔ یزدان و خورشید تبار
[B][M1]کیست چون او گاه بزم افروختن خورشیدوش
[M2]کیست چون او گاه بزم آراستن جمشیدوار
[B][M1]تخت شاهی را به بزم اندر چنو باید ملک
[M2]اسب دولت‌ را به ‌رزم اندر چنو باید سوار
[B][M1]هست از این سرو جوان پیر و جوان را ایمنی
[M2]یارب این سرو جوان را داری اندر زینهار
[B][M1]از نژاد و گوهر سلجوقیان پیدا شدست
[M2]طلعت او را همی‌ کردست‌ گیتی انتظار
[B][M1]طلعت او از سعادت داد گیتی را نشان
[M2]راست پنداری سعادت پروریدش درکنار
[B][M1]کار او عدل است و آشوب از جهان برداشتن
[M2]وین دو باید شاه را تا ملک او گیرد قرار
[B][M1]بخت خندد هر زمان بر دشمنان دولتش
[M2]دشمنان دولتش زین غم همی‌ گریند زار
[B][M1]عقل و فضل از خدمتش خیزد که مردم را همی
[M2]زان بود تهذیب لفظ و زین بود ترتیب‌ کار
[B][M1]دولت او نیست چون جسمانیان صورت پذیر
[M2]لیکن اندر شرق و غرب آثار او هست آشکار
[B][M1]گر پذیرد دولت او صورت جسمانیان
[M2]شرق‌ گیرد در یمین و غرب ‌گیرد در یسار
[B][M1]ای جهانداری که تا محشر وفادار تواند
[M2]هفت ‌کوکب در مسیر و هفت‌ گردون در مدار
[B][M1]با کمر نوشین روانی با کله کیخسروی
[M2]با کمان افراسیابی با کمند اسفندیار
[B][M1]بر سرین گور و چشم آهو اندر شعرها
[M2]شاعران گویند معنی‌ها چو در شاهوار
[B][M1]زان شرف‌ کز تیر و از تیغت همی یابند زخم
[M2]آهوان بر چشم و گوران بر سرین روزشکار
[B][M1]مار کردارست شمشیرت که زهر جانگزای
[M2]در سر شمشیر توست و در بن دندان مار
[B][M1]زیر حکم تو خراسان چون حصاری محکم است
[M2]سایهٔ فرمان تو چون خندقی‌ گرد حصار
[B][M1]اصلش از عدل تو و دیوارش از شمشیر توست
[M2]اینت‌ دیوار بلند و آنت اصلی استوار
[B][M1]نصرت تو بر دلیران جهان پوشیده نیست
[M2]آزمودستند در نصرت تو را سالی سه چار
[B][M1]آنچه دیدند از تو خصمان اعتبار عالم است
[M2]وای بر قومی‌ که نگشایند چشم اعتبار
[B][M1]آفتاب ایزد هزار افزون توانست آفرید
[M2]چون یکی بس بود عالم را چه معنی از هزار
[B][M1]چون تو بسیاری توانست آفرید اندر جهان
[M2]چون تو بس بودی جهانرا بر یکی‌ کرد اقتصار
[B][M1]تا بود ریگ بیابان‌ گرم در ماه تموز
[M2]تا بود برگ درختان سبز در فصل بهار
[B][M1]باد چون ریگ بیابان نعمت تو بی‌قیاس
[M2]باد چون برگ درختان لشگر تو بی‌شمار
[B][M1]بستهٔ پیمان تو لشکرکشان نامور
[M2]بندهٔ فرمان تو گردنکشان نامدار
[B][M1]بر تو هم جشن عرب میمون و هم جشن عجم
[M2]وز رسومت هم عرب را هم عجم را افتخار
[A]
[B][M1]مشک و شنگرف است‌ گویی بیخته بر کوهسار
[M2]نیل و زنگارست‌ گویی ریخته بر جویبار
[B][M1]طَبلهٔ عطارست‌ گویی در میان‌ گلستان
[M2]تخت بزازست‌ گویی در میان لاله زار
[B][M1]از زمین گویی برآوردند گنج شایگان
[M2]بر چمن ‌گویی پراکندند دُر شاهوار
[B][M1]از شکوفه باغ شد مانندهٔ رخسار دوست
[M2]وز بنفشه راغ شد مانندهٔ زلفین یار
[B][M1]از گوزنان هست در هامون گروه اندر گروه
[M2]وز کلنگان هست برگردون قطار اندر قطار
[B][M1]قمریان چون مقریان گشتند بر سرو بلند
[M2]بلبلان چون مطربان‌ گشتند بر شاخ چنار
[B][M1]گه ‌کنار سبزه پر عنبر کند باد صبا
[M2]گه دهان لاله پر لؤلؤ کند ابر بهار
[B][M1]گر به لاله بنگری دارد پر از لولو دهان
[M2]ور به سبزه بگذری دارد پر از عنبر کنار
[B][M1]گر چه پنهان است درگردون بهشت جاودان
[M2]کرد یزدان در زمین خرم بهشتی آشکار
[B][M1]تا به پیروزی و شادی اندرین خرم بهشت
[M2]خوش ‌گذارد روزگار خویش شاه روزگار
[B][M1]سید شاهان مشرق ارسلان ارغو که هست
[M2]آفتاب نسل و تاج دوده و فخر تبار
[B][M1]خسروی‌ کاو را ز تسبیح ‌کرام‌الکاتبین
[M2]حرز و تعویذست بسته بر یمین و بر یسار
[B][M1]بند دولت محکم است از عزم چون او پادشاه
[M2]چشم ملت روشن است از رای چون او شهریار
[B][M1]شد متابع رایتش را آفتاب اندر مسیر
[M2]شد مسخر مرکبش را آسمان اندر مدار
[B][M1]پشت ماهی سوده گردد هر کجا ساید رکاب
[M2]روی نصرت تازه گردد هر کجا گیرد قرار
[B][M1]زهره ساقی زیبد اندر مجلس او روز بزم
[M2]مشتری حاجب سزد بر درگه او روز بار
[B][M1]مدح او بر خاک خوانی زر برون آید ز خاک
[M2]نام او بر خار بندی‌ گل برون آید ز خار
[B][M1]چون سمندش حمله آرد در میان رزمگاه
[M2]چون کمندش حلقه گردد در میان کارزار
[B][M1]آب‌ گردد پیش او گر آتشین باشد سلیح
[M2]موم گردد پیش او گر آهنین باشد سوار
[B][M1]رایت عالی کشید اندر خراسان از عراق
[M2]تا ز جیحون بگذراند لشکر جیحون گذار
[B][M1]بدسگالان را ز بیم آتش شمشیر او
[M2]دیده‌ها شد پر دُخان و سینه‌ها شد پر شرار
[B][M1]شد زمانه بر دل خصمان او مانند مور
[M2]شد نفس در حلق بدخواهانش چون دندان مار
[B][M1]ای بلند اختر شهنشاهی که حد ملک توست
[M2]از حبش تا کاشغر وز قیروان تا قندهار
[B][M1]صد نشان است از سُم شبدیز تو بر هر زمین
[M2]صد دلیل است از سر شمشیر تو در هر حصار
[B][M1]میش با عدل تو یابد زینهار از چنگ شیر
[M2]شیر بی‌عدل تو از آهو نیابد زینهار
[B][M1]روزگار تو سزد گر بنده باشد هفت چرخ
[M2]تا تو اندر پادشاهی پیشه‌داری هشت کار
[B][M1]یا سخایا نوش خوردن یا سواری یا نبرد
[M2]یا سفر یا عرض لشکر یا مظالم یا شکار
[B][M1]تا بَنات‌النَّعش را بر قطب گردون گردش است
[M2]باد اصل عمر تو چون قطب‌ گردون استوار
[B][M1]تا شمار قطر باران‌ کس نداند در جهان
[M2]باد ملک و گنج تو چون قطر باران بیشمار
[B][M1]تا به ‌چین اندر ز صحف مانوی ماند اثر
[M2]باد فرخ بزم تو چون صُحف مانی پرنگار
[B][M1]شاد و برخوردار بادی در بهار و در خزان
[M2]تا بهاری و خزانی جشن‌ها سازی هزار
[A]
[B][M1]تا که جز یزدان به عالم در نباشد کردگار
[M2]جزملک سلطان به‌ گیتی در نباشد شهریار
[B][M1]از جلال او همی دولت بماند جاودان
[M2]وز جمال او همی ملت بماند پایدار
[B][M1]همچنان چون خاتم پیغمبران پیغمبرست
[M2]خاتم شاهان آفاق است شاه روزگار
[B][M1]گر نبودی اختیار اندر خور شاه جهان
[M2]ایزد او را از شهنشاهان نکردی اختیار
[B][M1]ور نبودی ذوالفقار اندر خور دست علی
[M2]نامدی از آسمان هرگز علی را ذوالفقار
[B][M1]ای شهنشاهی که هستی ملک را صاحبقران
[M2]ای خداوندی‌که هستی بخت را آموزگار
[B][M1]مرغ‌ را عدل تو دارد ایمن اندر آشیان
[M2]شیر را تیغ تو دارد عاجز اندر مرغزار
[B][M1]از مصافت تیره گردد روی گردون روز جنگ
[M2]از سپاهت خسته‌گردد پشت ماهی روزگار
[B][M1]گر بخواهی روز بار اندر فلک بندی سکون
[M2]ور بخواهی روز جنگ اندر مدر بندی مدار
[B][M1]شیرمردان را دل اندر طاعت آری روز جنگ
[M2]نامداران را سر اندر خدمت آری روز بار
[B][M1]تو چو خورشیدی و عدل توست نوری بی‌ستم
[M2]تو چو دریایی‌ و موج توست دُرّ شاهوار
[B][M1]هیچ‌کس دیدست خورشیدی که او بندد کمر
[M2]هیچکس دیدست دریایی‌ که او باشد سوار
[B][M1]قصهٔ اسفندیار و رستم اکنون بیهده است
[M2]زانکه بیجانند و تنشان در زمین دارد قرار
[B][M1]پیش ایوان تو هر روزی زمین بوسه دهند
[M2]صد هزاران رستم و سیصد هزار اسفندیار
[B][M1]گر به‌ بیداری ببیند تیغ تو فغفور چین
[M2]هر شبی‌گوید به خواب اندر که شاها زینهار
[B][M1]دشمن تو گر حصاری سازد از پولاد و سنگ
[M2]باره‌ و بنیاد آن هرگز نباشد استوار
[B][M1]با قضای بد همی ماند سر شمشیر تو
[M2]چون قضای بد بیاید سودکی دارد حصار
[B][M1]ای جهانداری که تا ایزد بناکرد این جهان
[M2]بود فرمان تو را ملک جهان در انتظار
[B][M1]بر مراد توست‌ کار از کارزار آسوده باش
[M2]دولت باقی همی بهتر شناسد کارزار
[B][M1]تو به تخت پادشاهی بر همی‌گیری قدح
[M2]بخت تو گرد جهان دشمن همی‌ گیرد شکار
[B][M1]بندگان را هست کعبه درگه میمون تو
[M2]خدمت تو هست واجب همچو حج‌ کردگار
[B][M1]بندهٔ مخلص معزی بادیه بگذاشته است
[M2]بر در کعبه همی خدمت نماید بنده وار
[B][M1]من رهی از آفرین و مدح توگویم سخن
[M2]تا بماند راویان و مطربان را یادگار
[B][M1]بخت من‌ گردد جوان چون تو مرا گویی بیا
[M2]طبع من بارد گهر چون تو مرا گویی بیار
[B][M1]تا بود گردون گردان هفت و سیارات هفت
[M2]تا بود عنصر چهار و گردش ‌گیتی چهار
[B][M1]ماه بادت زیر دست و مهر بادت زیر مهر
[M2]سعد بادت همنشین و بخت بادت پیشکار
[B][M1]از شهنشاهان تو داری نام و کام و مال و ملک
[M2]نام جوی و کام یاب و مال بخش و ملک دار
[A]
[B][M1]آهن و نی جون پدید آمد ز صنع‌کردگار
[M2]در میان‌کلک و تیغ افتاد جنگ و کارزار
[B][M1]تیغ‌گفتا فخر من ز آن است‌کاندر شاء‌ن من
[M2]گاه وحی آمد «‌واَنزَلنَا الْحَدید» از کردگار
[B][M1]کلک‌گفتا آمد اندر شان من «‌ن والقلم‌»
[M2]هم‌ برین‌ معنی‌مرا فخرست‌ تاروز شمار
[B][M1]تیغ‌گفتا لون من لون سپهر آمد درست
[M2]هست از این معنی مرا برگردن مردان گذار
[B][M1]کلک‌گفتا شکل من شکل شهاب آمد درست
[M2]مردم شیطان‌پرست از من نیابد زینهار
[B][M1]تیغ‌ گفتا هستم ان مکار کز مکر من است
[M2]کارگیتی مستقیم و بند شاهی استوار
[B][M1]کلک‌گفتا هستم آن نقاش کز نقش من است
[M2]خوب و زشت و نیک و بد در دین و دنیا آشکار
[B][M1]تیغ‌گفتا قوت مریخ دارد جرم من
[M2]در مصاف و جنگ باشد جرم من مریخ‌وار
[B][M1]کلک‌ گفتا از عطارد بهره دارد فعل‌ من
[M2]در حساب و درکتابت هستم او را اختیار
[B][M1]تیغ‌گفتا من درختی ام که در باغ ظفر
[M2]دارم از بیجاده برگ و دارم از یاقوت بار
[B][M1]کلک‌ گفتا من سحابی ام که باران من است
[M2]عنبر و مشک و منم عنبر فشان و مشکبار
[B][M1]تیغ‌ گفتا من یکی شیرم‌ که دارم روز رزم
[M2]مغز بدخواهان سلطان معظم مرغزار
[B][M1]کلک گفتا من یکی مرغم که بر سیم سپید
[M2]رازها پیدا کنم چون‌ بارم از منقار قار
[B][M1]تیغ‌ گفتا پادشاهان را به من فخرست از آنک
[M2]چند گه بودم من اندر دست حیدر ذوالفقار
[B][M1]کلک‌گفتا در جهان از قول و از فعل من است
[M2]قصهٔ شاهان و اخبار بزرگان یادگار
[B][M1]هر دو زین معنی بسی‌ گفتند و آخر یافتند
[M2]قیمت و مقدار خویش از دست شاه روزگار
[B][M1]سایهٔ یزدان ملکشاه آفتاب خسروان
[M2]شهریارِ کامران و پادشاهِ کامکار
[B][M1]آن شهنشاهی‌که هست اندر عرب و اندر عجم
[M2]از مبارک دست او تیغ و قلم را افتخار
[B][M1]اندر آن وقتی‌که ایزد شخص آدم آفرید
[M2]این جهان فرمان عدلش را همی‌ کرد انتظار
[B][M1]هم به مشرق هم به مغرب خسروان جستند ملک
[M2]جز براو نگرفت ملک مشرق و مغرب قرار
[B][M1]هست بر دفتر نگار مدح دیگر خسروان
[M2]مدح سلطان هست بر جان خردمندان نگار
[B][M1]دوستان و دشمنانش را بلندی داد چرخ
[M2]دوستانش را ز تخت و دشمنانش را ز دار
[B][M1]کمتر از یک ذره و یک قطره باشد از قیاس
[M2]پیش ظلم او جبال و پیش جود او بحار
[B][M1]هرکجا مِغْفَر بود شمشیر او مِغْفَر شکاف
[M2]هرکجا جوشن بود شمشیر او جوشن‌ گذار
[B][M1]در نشاط آرد جهان را همت او روز بزم
[M2]در سجود آرد شهان را هیبت او روز بار
[B][M1]هست عدلش در جهان خورشید ناپیدا زوال
[M2]هست ملکش بر زمین‌ گردون ناپیدا کنار
[B][M1]هست در چشم عدو دیدار او بی نار نور
[M2]هست در مغز عدو شمشیر او بی نور نار
[B][M1]پادشاها از تو فرخ تر نباشد پادشاه
[M2]شهریارا از تو عادل‌تر نباشد شهریار
[B][M1]مرکب شاهی و دولت را عنان در دست توست
[M2]جز تو درگیتی نمی‌زیبد بر آن مرکب سوار
[B][M1]چون نشستی تو براسب دولت‌آن ساعت نشست
[M2]از سم اسب تو بر روی بداندیشان غبار
[B][M1]نام آنکس‌کاو تورا بنده نباشد هست ننگ
[M2]فخر آنکس‌ کاو تورا چاکر نباشد هست عار
[B][M1]هرکه را در سر خمارست از شراب کین تو
[M2]ضربت‌ تیغ‌ تو او را بشکند درسرخمار
[B][M1]دولت و بخت تو شاها سازگارست و جوان
[M2]دولت‌و بخت عدو پیر آمد و ناسازگار
[B][M1]با چنین بخت و چنین دولت‌ کجا ماند عدو
[M2]با چنان بخت و چنان دولت‌ کجا ماند حصار
[B][M1]تیر تو باکین تودارد مگر پیوستگی
[M2]زان کجا هر دو به صید اندر یکی دارند کار
[B][M1]تیر تو گیرد شکار اندر میان دام و دَد
[M2]کین توگرد جهان دشمن همی‌گیرد شکار
[B][M1]تا چمن دینارگون گردد به هنگام خزان
[M2]تا زمین زنگارگون‌ گردد به هنگام بهار
[B][M1]همچنان بادی که هستی کامکار و کامران
[M2]همچنان بادی که هستی شادکام و شادخوار
[B][M1]روزگار و دولت و بخت تو هر سه بر مراد
[M2]روزگارت بنده و دولت ندیم و بخت یار
[A]
[B][M1]توانگری و جوانی و عشق و بوی بهار
[M2]شراب و سبزه و آب روان و روی نگار
[B][M1]خوش است خاصه‌کسی راکه بشنود به صبوح
[M2]ز چنگ نغمهٔ زیر و ز نای نالهٔ زار
[B][M1]دو چیز را به‌دو هنگام لذت دگرست
[M2]سماع را به صبوح و صبوح را به بهار
[B][M1]صبوح ساز و دگرباره عشرت از سرگیر
[M2]که باغ تازگی از سرگرفت دیگر بار
[B][M1]گرفت لاله به صد مهر سبزه را دربر
[M2]گرفت سبزه به صد عشق لاله را به‌کنار
[B][M1]بر آن صحیفه که یک چند زرگران خزان
[M2]به چرب دستی بردند زرّ و سیم به کار
[B][M1]مهندسان بهاری بر آن صحیفه کنون
[M2]همی‌کشند خط از لاجورد و از زنگار
[B][M1]به لاله بنگرکاو را چه مایه بهره رسید
[M2]ز باد مشک‌فشان و ز ابر لؤلؤ بار
[B][M1]حکایت از رخ معشوق و چشم عاشق کرد
[M2]که بهره یافت ز مُشک و ز لؤلؤ شهوار
[B][M1]مگر که کبکان اندر ضیافتِ نوروز
[M2]بریده‌اند سرِ زاغ بر سرِ کُهسار
[B][M1]که بسته‌اند پر زاغ بر سر تیریز
[M2]که کرده‌اند همه خون زاغ بر منقار
[B][M1]دعا گرند به شاخ چنار مر گل را
[M2]تذرو و فاخته و عندلیب و قمری و سار
[B][M1]اگر دعا گر گل بر چنار مرغانند
[M2]چرا چو دست دعاگر شدست دست چنار
[B][M1]درست گویی دینارهای بی‌سکه است
[M2]چو بنگری به‌گل زرد و سرخ درگلزار
[B][M1]ز بهر مرتبه خواهد نهاد دست سپهر
[M2]به نام خسرو دیندار سکه بر دینار
[B][M1]معین دولت شاه مظفر منصور
[M2]امینِ ملتِ شرعِ محمدِ مختار
[B][M1]ابوشجاع سرافراز خسروان حَبَش
[M2]امیر داد خداوند و سید احرار
[B][M1]بزرگ بار خدایی که آفرینش را
[M2]شدست واسطهٔ عِقد و نقطهٔ پرگار
[B][M1]سخن ز هفت و چهارست فیلسوفانرا
[M2]که کون عالم ازین کرد عالم‌الاسرار
[B][M1]ز نام و کنیت او جوی سرّ این معنی
[M2]که هست‌ کنیت او هفت حرف و نام چهار
[B][M1]ز همتش فلک المستقیم را حدست
[M2]که هست همتش از وی بلندتر بسیار
[B][M1]چو وهم قصدکند تا رسد به همت او
[M2]به‌خواهش از فلک مستقیم خواهد بار
[B][M1]همی‌کنند به نامش فرشتگان‌ تسبیح
[M2]همی‌ کنند مدیحش فرشتگان تکرار
[B][M1]گل موافقتش را غنیمت است نسیم
[M2]می مخالفتش را هزیمت است خمار
[B][M1]قضا گشاده کند کار او چو بست کمر
[M2]قدر پیاده رود پیش او چو گشت سوار
[B][M1]کند به مجلس و میدان دو پیشهٔ متضاد
[M2]به دست‌ گوهر بار و به تیغ‌ گوهر دار
[B][M1]به تیغ اگر ملک‌الموت وار جان ببرد
[M2]به دست باز دهد جان رفته عیسی وار
[B][M1]کجا روان شود از دست شست او دو خدنگ
[M2]که هر دو را ز پس یکدگر بود رفتار
[B][M1]چو در نشانه نشاند خدنگ پیشین را
[M2]کند خدنگ دگر را نشانه از سوفار
[B][M1]ایا ز دولت تو دیده هرکسی معجز
[M2]و یا به معجز تو کرده هرکسی اقرار
[B][M1]شود ز رایت و رای تو کار ملک درست
[M2]چنانکه حکم شریعت به آیت و اخبار
[B][M1]دَرِ خزانهٔ عقلی به اتفاق‌ْ چنانْک‌ْ
[M2]دَرِ مدینهٔ علم است حیدر کَرّار
[B][M1]محاسبانی کاندر ولایت تو همی
[M2]ز دخل و خرج به دیوان همی‌کنند نثار
[B][M1]قرار مال و ولایت دهند و نشناسند
[M2]که مال را نبود با سخاوت تو قرار
[B][M1]حصار پیش تو صحرا شود چو عزم‌ کنی
[M2]وگر چو حزم تو صحرا حَصین‌ کند چو حصار
[B][M1]اگر خدای بدان خواستی که تا باشد
[M2]مخالفانت ز تیمارِ مفلسی بیمار
[B][M1]ز بخشش تو ز عالم برون شدی افلاس
[M2]ز رامش تو ز گیتی برون شدی تیمار
[B][M1]ز خامهٔ تو سرشکی عجب همی بارد
[M2]که خار بی‌گل از او روید و گل بی‌خار
[B][M1]رسیده ازگل بی‌خار و خار بی‌گل تو
[M2]ولی به تاج و به تخت و عدو به بند و به دار
[B][M1]زبان فتح و ظفر در دهان جود و سخا
[M2]بود حُسام تو در دست تو گَهِ پیکار
[B][M1]سران از او شده زنهار خواه و این نه عجب
[M2]مثل زنند که خواهد سر از زبان زنهار
[B][M1]خروش‌ کوس تو چون در مصاف برخیزد
[M2]زمین بجنبد و گردون برون شود ز مدار
[B][M1]به بوستان قضا برکنار جوی اجل
[M2]بنفشه رنگ حُسام تو لاله آرد بار
[B][M1]ز اشک خسته رسانی به پشت ماهی نم
[M2]ز خون‌ کشته رسانی به روی ابر بخار
[B][M1]ظفر پذیره همی آید و همی‌گوید:
[M2]«‌چنین نماید شمسیر خسروان آثار»
[B][M1]توراست طالع میمون و اختر مسعود
[M2]توراست رایت منصور و لشکر جرار
[B][M1]بدین صفت که تویی هرکجا شوی حاضر
[M2]ملوک را به حضور تو باشد اِستِظهار
[B][M1]مَلِک ز دولت بیدار شاکرست و تو را
[M2]سزای دولت بیدار او دل هشیار
[B][M1]مخالفان به تفاریق سست و خفته شوند
[M2]چو جمع شد دل هشیار و دولت بیدار
[B][M1]بزرگ بختا نیک اخترا، جوانمردا
[M2]چه‌ گویمت‌ که به کردار بیشی از گفتار
[B][M1]بلاغت تو فزونتر ز هر مبالغتی
[M2]که جملهٔ شعرا کرده‌اند در اشعار
[B][M1]همی ز بهر پرستیدن و ستودن تو
[M2]حیات خلق پدید آید از در و دیوار
[B][M1]شنیده‌ای خبر من رهی که چون بودم
[M2]به جبرِ محض‌ گرفتار خدمتی دشوار
[B][M1]ثنا و شکر تو همواره بود کار مرا
[M2]وگر چه رفت بسی کارهای ناهموار
[B][M1]دلم ز مدح تو از غم تهی شدست چنانک
[M2]هوا به قطرهٔ باران تهی شود ز غبار
[B][M1]قوی شدم ز تو امروز و سست بودم دی
[M2]جوان شدم ز تو امسال و پیر بودم پار
[B][M1]خلاص یافتم و زر خالص آوردم
[M2]به مجلس تو چنین است زر راست عیار
[B][M1]عیار و وزن چنین زر تو دانی از ملکان
[M2]که خاطرا‌ت‌ا مَحَکَ است و ا‌عقول‌ا تو عیار
[B][M1]همیشه تا نبود رنگ نار آبی را
[M2]چنان‌کجا نبود آب را حرارت نار
[B][M1]عدوت را رخ زرد و دل شکافته باد
[M2]ز آب حسرت و نار بلا چو آبی و نار
[B][M1]تو در پناه خدا و خدایگان جهان
[M2]ز جاه و عمر و جوانی و بخت برخوردار
[B][M1]رسیده رایت فتح تو بر بروج و نجوم
[M2]فتاده سایهٔ عدل تو بر بلاد و دیار
[B][M1]روان شده امرا را به امر تو مرسوم
[M2]روان شده شعرا را به جود تو بازار
[B][M1]گرفته جام به دست و نهاده جان بر کف
[M2]به رزم و بزم تو خوبان قندهار و تتار
[B][M1]همه شکر لب و بادام چشم و پسته دهان
[M2]بنفشه‌ زلف و سمن عارضین و گل رخسار
[B][M1]خجسته بر تو بهار و شکوفه و نوروز
[M2]وزین بتان دل افروز بزم تو چو بهار
[B][M1]سپهر طالع عمرت کشیده بر عددی
[M2]که عُشر آن عدد آید هزار بار هزار
[A]
[B][M1]چون عقیق آبدارست وکمند تابدار
[M2]آن لب جان پرور و زلف جهان آشوب یار
[B][M1]آب دارم در دو چشم و تاب دارم در جگر
[M2]زان عقیق آبدار و زان‌کمند تابدار
[B][M1]زلف او گرد رخش پروانه‌وارست ای‌عجب
[M2]این دل من هست در سودای او دیوانه‌وار
[B][M1]نیست یک ساعت قرار این هر دو را بر جای خویش
[M2]کی بود پروانه و دیوانه را هرگز قرار
[B][M1]زلف او هرشب تو گویی ‌از لب‌ میگون ‌او
[M2]چشم او را می‌دهد تا گیردش خواب و قرار
[B][M1]گرنبیند هیچکس‌ پیوسته با خورشید سرو
[M2]کان یکی بر آسمان است این یکی‌ بر جویبار
[B][M1]روی چون خورشید او بر سر و مسکن چون گرفت
[M2]قامت چون سرو او خورشید چون آورد بار
[B][M1]من ز دل‌ گیرم به عشق اندر قیاس خویشتن
[M2]او ز من‌ گیرد قیاس این دل نابردبار
[B][M1]او چو در من بنگرد داند که‌ گرم افتاد دل
[M2]من چو در دل بنگرم دانم‌که صعب افتادکار
[B][M1]در دو زلفش هست عطر و در دل من آتش است
[M2]عطر بر آتش نهد چون‌ گیرم او را در کنار
[B][M1]خواهد آن ‌دلبرکه چون وصف جمال او کنم
[M2]بوی عطر آید زمن در پیش تخت شهریار
[B][M1]شاهِ مشرق ارسلان ارغو خداوند ملوک
[M2]ملک را از ارسلان سلطان مبارک یادگار
[A]
[B][M1]مستی و عاشقی و جوانی و نوبهار
[M2]آن را خوش است کز بر او دور نیست یار
[B][M1]مسکین‌ کسی که عاشق و مست و جوان بود
[M2]از یار خویش دور بود وقت نوبهار
[B][M1]باد صبا نگارگر بوستان شدست
[M2]در بوستان چگونه توان بود بی‌نگار
[B][M1]صد خرمن‌ گل است کنون در میان باغ
[M2]آن را بترکه خرمن‌گل نیست درکنار
[B][M1]وقت سحر ز فاخته آمد مرا عجب
[M2]تا ناله چون‌ کند ز بر سرو جویبار
[B][M1]وز ابر نیز هم عجب آمد مرا همی
[M2]تا چون کند زدیده روان درّ شاهوار
[B][M1]ای فاخته تو باری عاشق نیی چو من
[M2]جندین منال برگل و بر سرو زارزار
[B][M1]ای ابر نیستی چو من اندر بلای هجر
[M2]چندین سرشک بیهده از دیدگان مبار
[B][M1]کار من است نالهٔ زار وگریستن
[M2]کز عشق مستمندم و از هجر سوگوار
[B][M1]نه روی آن‌که دوست بر من‌ گذر کند
[M2]نه راه آن‌ که من به بر او کنم‌ گذار
[B][M1]تدبیر کار خویش ندانم که چون کنم
[M2]کز دست او ز دست من اندر گذشت کار
[B][M1]امروز بامداد شدم سوی بوستان
[M2]تا بوی بوستان ز سرم‌ کم‌ کند خمار
[B][M1]دیدم هزار لعبت دیبا لباس را
[M2]در دست پاره کرده و در گوش گوشوار
[B][M1]گفتی که جبرئیل بر آن لعبتان همی
[M2]از آسمان ستاره کند هر زمان نثار
[B][M1]نزدیک لاله برد صبا باد سرد من
[M2]افسرده گشت چون دل من او به لاله‌زار
[B][M1]نرگس‌گشاد چشم و رخ زرد من بدید
[M2]شد چشم او ز عکس رخم شَنبلید وار
[B][M1]گلبن ز خون دیدهٔ من شربتی بخورد
[M2]آورد شاخ او همه یاقوت سرخ بار
[B][M1]گفتی بنفشه از جهت داغ و درد من
[M2]جامه‌کبودکرد و خمیده شد و نزار
[B][M1]گفتی رفیق‌وار ز بهر دعای من
[M2]برداشته است دست سوی آسمان چنار
[B][M1]آری مرا چنار ثناگر سزد چو من
[M2]باشم ثناگر شرف‌الملک شهریار
[B][M1]بوسعد پیر دولت و پیرایه بشر
[M2]نورِ دلِ سعادت و تاجِ سرِ تَبار
[B][M1]صدری که نیست جز به مراد و هوای او
[M2]نه نجم را مسیر و نه افلاک را مدار
[B][M1]در همتش همی نرسد گردش فلک
[M2]گویی فلک پیاده شد و همتش سوار
[B][M1]یک در شمار اصل هزارست از آنکه او
[M2]هست از شمار یکتن و هست از هنر هزار
[B][M1]توقیع او بدیع‌تر از صورت پری است
[M2]از شرم آن پری نشود هرگز آشکار
[B][M1]دست زمانه سرمه‌کند چشم خویش را
[M2]چون بر هوا شود ز سُم اسب او غبار
[B][M1]گر ابر بهره یابد زرّین‌ کند سرشک
[M2]ور بحر بهره یابد مشکین کند بخار
[B][M1]ماند به نار خشمش و ماند به خاک حلم
[M2]اندر یکی تحرک و اندر یکی قرار
[B][M1]جان در تعجب است و خرد در تحیرست
[M2]تا خاک را چگونه مسخر شدست نار
[B][M1]گر چه اِرم ز نقش بدیع است نامور
[M2]ور چه حرم ز امن تمام است نامدار
[B][M1]نقش ارم ز خامه او هست مسترق
[M2]امن حرم ز خانهٔ او هست مستعار
[B][M1]هرچند روزگار دگر گشت زآنکه او
[M2]جز خواجه کیست سیّد پیران روزگار
[B][M1]هر مدعی که بیهده دعوی‌ کند همی
[M2]کاندر جهان چو خواجه دگر هست حق‌گزار
[B][M1]نپذیر ازو مجرّد دعویّ و گو برو
[M2]گردِ جهان بگرد و کریمی چو او بیار
[B][M1]ای همت رفیع تو قانون احتشام
[M2]وی سیرت بدیع تو فهرست افتخار
[B][M1]جود تورا لقب ننهم آفتاب و بحر
[M2]کز بحر ننگ دارد و از آفتاب عار
[B][M1]ماند به آفتاب و خرد رای روشنت
[M2]کاصل همه علوم بدو گردد استوار
[B][M1]در سایهٔ عنایت تو روبه ضعیف
[M2]دنبال شیر شرزه بخاید به مرغزار
[B][M1]گردون به زینهار فرستد ستاره را
[M2]پیش کسی که پیش تو آید به زینهار
[B][M1]هستی به شفقت‌ پدری اختیار آن
[M2]کاورا خدای کرد به سلطانی اختیار
[B][M1]هر روز هست حشمت تو بیشتر ز دی
[M2]هر سال هست پایهٔ تو بیشتر ز پار
[B][M1]نور سعادت تو همی زرکند ز خاک
[M2]بوی عنایت تو همی‌ گل‌ کند ز خار
[B][M1]از قوتی که دست تو را داد آسمان
[M2]وز قدرتی که کِلکِ تو را داد روزگار
[B][M1]وقت ستایش توگمان آیدم که هست
[M2]دست تو دستِ حیدر و کلکِ تو ذوالفقار
[B][M1]شُکر تو هست دام و دل من شکار توست
[M2]آری چو دام شکر بود دل بود شکار
[B][M1]زرّ سخن به پیش تو پاک آورم همی
[M2]زیرا که خاطر تو همی گیردش عیار
[B][M1]گردون ز حُلّه‌های دگر نقش بسترد
[M2]وین حُلّه‌ها بماند تا حشر یادگار
[B][M1]تا عالمان ز قصهٔ موسی و حال خضر
[M2]گویند نکته‌ها که بود شرع را حصار
[B][M1]کلک تو باد در کف راد تو چون صدف
[M2]زانان که بود در کف موسی عصا چو مار
[B][M1]از قوّت سمائی و الهام ایزدی
[M2]بادی به عمر و علم چو خضر بزرگوار
[B][M1]رأی شریف تو به همه خیرها مشیر
[M2]شخص‌ کریم تو به همه فخرها مشار
[B][M1]در روزنامهٔ قدر و دفتر قضا
[M2]عمر تو برگذشته ز اندازهٔ شمار
[A]
[B][M1]چه جوهر است ‌که آن را ز آهن است حصار
[M2]سر از حصار کشد بر سپهرْ دایره‌وار
[B][M1]چنانکه پیکر تن توده دارد از یاقوت
[M2]فراز تارک سر پرده دارد از زنگار
[B][M1]شهاب او به هوا بر شهاب‌ گوهر پاش
[M2]شعاع او به زمین بر شهابْ گوهرْ بار
[B][M1]چو شیر غرّد و از صولتش بغرّد شیر
[M2]چو مار پیچد و از هیبتش پیچید مار
[B][M1]گهی دمیده شود بر سرش بنفشه ستان
[M2]گهی شکفته شود بر تنش شقایق زار
[B][M1]گهی به‌سان نگاری شود ا‌سراسرا برگ
[M2]گهی به‌سان درختی شود عقیقش بار
[B][M1]گهی چو ابر که سرخی پذیرد از خورشید
[M2]گهی چو مهر که زردی پذیرد ازکهسار
[B][M1]گهی چو سفتهٔ زرگاه چون‌ گداخته لعل
[M2]گهی چو دستهٔ گل گاه چون شکافته نار
[B][M1]گهی فشاند بر خاک قطرهٔ زرّین
[M2]گهی ستاره فرستد بر آسمان به قطار
[B][M1]چنانکه جوهر او بر زمین سوار شدست
[M2]شدست بخت خداوند بر سپهر سوار
[B][M1]معین مُلک شهنشاه سَیّدالرؤسا
[M2]ابوا‌لْمَحاسِن احسان نمای نیکو کار
[B][M1]بزرگ بار خدایی که گاهِ قُوّت و قهر
[M2]بر آسمان زُحَل بختِ او زند پرگار
[B][M1]هنر کفایت او را بود ستایشگر
[M2]خرد ستایش او را بود پذیرفتار
[B][M1]نهد ستاره مر او راکه او نهد حشمت
[M2]دهد زمانه مر او را که او دهد زنهار
[B][M1]گه بهارکجا دست او ببیند ابر
[M2]زبیم نعره زند وز حسد بگرید زار
[B][M1]ز بس که تیغ زند مرگ بر مخالف او
[M2]بود مخالف او آهنین به روز شمار
[B][M1]به‌کان اگر خبر نام او بیابد زر
[M2]شود میانهٔ کان زر به نام او دینار
[B][M1]اگر قیاس هنرهای او پدید آید
[M2]زخاک موج پدید آید و زآب غبار
[B][M1]ایا نتیجهٔ اقبال و آفتاب هنر
[M2]زمانه مدح تو را هر زمان‌ کند تکرار
[B][M1]سیاست تو کند خیره دیدهٔ دشمن
[M2]اشارت تو کند تیره پیکر کُفّار
[B][M1]جهان تو خاتم و شاه جهان به سان نگین
[M2]بر آن خجسته نگین ازکفایت تو نگار
[B][M1]دل تو لؤلؤ شهوار و همت تو چو بحر
[M2]که دید بحر که خیزد ز لولو شهوار
[B][M1]چنانکه هست به خاک اندرون قرار از کوه
[M2]ز حلم توست به‌کوه اندرون همیشه قرار
[B][M1]اگر ز جود تو باشد سحاب را باران
[M2]بود همیشه به دهر اندرون شکفته بهار
[B][M1]کسی که باد خلاف تو دارد اندر سر
[M2]دهد به باد سر و خاک‌گیردش به کنار
[B][M1]هر آنگهی که‌ کند کلک مشکبار تو سیر
[M2]تورا پیام فرستد ستاره و سیار
[B][M1]که ای یگانه آفاق باشیم دستور
[M2]اگر به دست تو کلکی شوم قلم کردار
[B][M1]سپهر بار محن‌ جاودانه بر گیرد
[M2]از آن‌ کسی‌ که به خدمت بر تو یابد بار
[B][M1]زبسکه پیش تو مردم زمین دهد بوسه
[M2]به‌صورت تن مردم شده در و دیوار
[B][M1]بلند قدرا، ‌گرچه معزّیم لقب است
[M2]ز توست عز من از مهتران کهتردار
[B][M1]هر آنگهی‌که من از شکرتو سخن‌گویم
[M2]نماندم سخن و باز مانم از گفتار
[B][M1]به آفرین تو مقدار داشتم لیکن
[M2]فزود جامه و دستار تو مرا مقدار
[B][M1]به آب همت وجود تو شسته‌ام سر و تن
[M2]تنم ز جامه همی نازد و سر از دستار
[B][M1]همیشه تا نبود پستی و بلندی جفت
[M2]همیشه تا نبود خواری و عزیزی یار
[B][M1]بلند باد تو را بخت و کینه جوی تو پست
[M2]عزیز باد تو را عمر و بدسگال تو خوار
[A]
[B][M1]مبارک آمد بازی بدیع طرفه شکار
[M2]از آشیانهٔ شرع محمد مختار
[B][M1]گرفته نامهٔ حکم خدای در مخلب
[M2]گرفته خاتم عهد رسول در منقا‌ر
[B][M1]هوای نفس بشر در هوای ملت خلق
[M2]شکار اوست ز دریای مصر تا بلغار
[B][M1]که دید در همه عالم بدین صفت بازی
[M2]که در هوا نکند جز هوای نفس شکار
[B][M1]چو پر او بگشایند سی بود به عدد
[M2]چو بال او بشمارند سی بود به شمار
[B][M1]به روز باشد در پر او سپیدی سیم
[M2]به شب نماید در بال او سیاهی قار
[B][M1]شودگشاده و بسته دهان خلق جهان
[M2]چو پر و بال زند بالعشی و الا‌بکار
[B][M1]نشستنش همه برکوهسار تسبیح است
[M2]پریدنش همه در مرغزار ا‌ستغفار
[B][M1]منادیان شریعت خبر دهند همی
[M2]زطبل و جُلْجُل او خلق را به لیل و نهار
[B][M1]امیر میکده را کند شد از او شمشیر
[M2]امام مدرسه را تیز شد بدو بازار
[B][M1]شد از حضورش قندیلها ستاره صفت
[M2]شد از ظهورش محرابها سپهر آثار
[B][M1]حضور اوست در خیر و امن را مفتا‌ح
[M2]ظهور اوست در شر و فتنه را مسمار
[B][M1]دلیل دولت سعد است و اختر پیروز
[M2]نشان راحت خلق است و رحمت دادار
[B][M1]مُخَبّر است ز انصافِ خسروِ مشرق
[M2]مبشرست به اقبال قبلهٔ احرار
[B][M1]قوام دولت عالی نظام دین هدی
[M2]که فخر ملک و ملوک است و آفتاب تبار
[B][M1]مظفر حسن آن صاحبی که بر در او
[M2]چو احمد حسن امروز چاکرست هزار
[B][M1]کفایت و هنر از گوهرش گرفته شرف
[M2]چنانکه افسر شاهان ز گوهر شهوار
[B][M1]اگر بدیدی ابلیس نور جوهر او
[M2]گه سجود نگفتی خَلَقتَنی‌ مِن نار
[B][M1]وگر رسند به دریای همتش مه و مهر
[M2]شوند هر دو نهان در میان موج بِحار
[B][M1]وگر شناه‌کنند و به جهد غوطه خورند
[M2]نه این ز قعر خبر یابد و نه آن ز کنار
[B][M1]چنانکه بود به دولت نظام ملک مشیر
[M2]کنون شدست به اقبال فخر ملک مشار
[B][M1]نظام زنده بود تا به جای باشد فخر
[M2]درخت تازه بود تا به ‌جای باشد بار
[B][M1]وزارت ار ز امورات مکتسب ملک است
[M2]به خانهٔ دگران عاریت نهاد ذمار
[B][M1]نه ازگزاف تقرُّب همی‌کنند بدو
[M2]شه و ملوک و امیر اجلّ سپهسالار
[B][M1]سوار مرکب بخت است تا خداوندست
[M2]خطاب او ز خداوند ده‌هزار سوار
[B][M1]چوروز تا شب در پیش شاه بنشیند
[M2]به آب حشمت بنشاند از زمانه غبار
[B][M1]فرشتگان همه در حشمتش نظاره کنند
[M2]ستارگان همه در حضرتش‌کنند نثار
[B][M1]همان کند دل او با خَدَم به روز کَرَم
[M2]که آفتاب کند با زمین به فصل بهار
[B][M1]مُنَقّش است سرایش زگونه‌گون صورت
[M2]چو نقش مانی هر صورتی به رنگ و نگار
[B][M1]عجب نباشد اگر جمله در پرستش او
[M2]حیات و نطق‌پذیرند بر در و دیوار
[B][M1]اگر خبر رسد از فرّ او به بَرهَمَنان
[M2]به وحی و معجز پیغمبران ‌کنند اقرار
[B][M1]وگر نشان رسد از دین او به قیصر روم
[M2]کمر ببندد و بگشاید از میان زنار
[B][M1]اگر مصور گردد چو آدمی اقبال
[M2]ز یُمْن و یُسْر تو او را بود یمین و یسار
[B][M1]ایا چو ‌شَمس ضُحی پاک صورت تو ز عیب
[M2]و یا چو دین هدی دور سیرت تو زعار
[B][M1]خدای عزّ و جلّ چون بیافرید تو را
[M2]در آفرینش تو لطف خو‌یش ‌کرد اظهار
[B][M1]چو در وجود تو آثار لطف یزدان است
[M2]زمانه را به وجود تو بینم استظهار
[B][M1]تو نقطه‌ای و مدار زمانه پرگارست
[M2]به نقطه راست توان‌ کرد گردش پرگار
[B][M1]رضای ایزد و تأیید بخت و عزّ ملوک
[M2]پد‌رت‌ داشت وز این هر سه بود برخوردار
[B][M1]تو داری این همه و برتری تو از پدرت
[M2]سه فخر بود مر او را کنون تو را است چهار
[B][M1]وزارت از بر تو مدتی‌گرفت سفر
[M2]بگشت گرد جهان و جهانیان بسیار
[B][M1]چو بهتر از تو کسی همنشین خویش ندید
[M2]نشست با تو مقیم و گرفت با تو قرار
[B][M1]ز بهر آن که تو را میل سوی دهقان است
[M2]همیشه رنگ کف توست ابر گوهربار
[B][M1]بضاعتی که تو را باغ و راغ ‌کرده شود
[M2]به باغ و راغ تو آرد همی ز دریا بار
[B][M1]ز گلبنی‌ که به باغ اَمَل بِکِشت قضا
[M2]گل است بهر تو و بهر دشمنان تو خار
[B][M1]چو مار و کرکس اگر دشمن تو ماند دیر
[M2]به تیر و سنگ شود کشته همچو کرکس و مار
[B][M1]چنان کجا ز کمان تیر تیز او بجهد
[M2]بجست بخت ز خصم تو در میانهٔ‌کار
[B][M1]ز هجر بخت بنالید زار و این نه عجب
[M2]بلی چو تیر بپرّد کمان بنالد زار
[B][M1]مخالفان تو صد بار دام گستردند
[M2]شدند صید تو در دام خویشتن هر بار
[B][M1]دل و توکل تو بی‌نیاز داشت تورا
[M2]ز فالگوی و ز اخترشناس و خواب‌گزار
[B][M1]حصار و حصن‌ نکردی ز بهر آنکه تو را
[M2]ز حفظ و عصمت معبود بود حِصن و حصار
[B][M1]خدایگانا من مدح تو چنان گویم
[M2]که روح بشکفد از آسمان بدان‌گفتار
[B][M1]اگر بخواند خواننده آرزوش آید
[M2]که یادگیرد و هر ساعتی کند تکرار
[B][M1]قصایدی که بود در ستایش چو تویی
[M2]در آن قصیده معما چه پهنه و چه نگار
[B][M1]ستایشی‌که سبک باشد و خوش و آسان
[M2]گران ز بهر چه‌ گویند و ناخوش و دشخوار
[B][M1]سخن چو راه‌گشاده است با فراز و نشیب
[M2]زبان چو اسب رونده است بی‌لگام و فسار
[B][M1]چگونه‌ گام زند اسب چون بود ره او
[M2]ز خار و سنگ فراوان و دشت ناهموار
[B][M1]در آفرین بزرگان چنین نکوتر شعر
[M2]که خوب باشد وَ عذب و لطیف و معنی‌دار
[B][M1]لطایفش نه‌گران و لطافتش نه سبک
[M2]چنانکه شعر من اندر میانهٔ اشعار
[B][M1]روا بود که من اسرار شعر بنمایم
[M2]که رای روشن تو واقف است بر اسرار
[B][M1]تصرف تو شناسد بدی و نیکی شعر
[M2]محک‌ شناسد زردیّ و سرخی دینار
[B][M1]همیشه تاکه نشاط و طرب‌کنند همی
[M2]معاشران ز عُقار و توانگران ز عِقار
[B][M1]عِقار و ملک تو هر روز بر زیادت باد
[M2]بهٔاد تو همه شاهان‌گرفته جام عُقار
[B][M1]مدار ملک جهان بر مسیر خامهٔ تو
[M2]به‌کام تو فلک و نجم را مسیر و مدار
[B][M1]ملک به طاعت تو شادمان به دارُالملک
[M2]پدر به دولت تو شادمان به دارِ قرار
[B][M1]عبادت تو به ماه صیام و طاعت تو
[M2]به از عبادت اَبدال و طاعت ابرار
[B][M1]معین و ناصر و یار تو خالق دو جهان
[M2]تو خلق را به عنایت معین و ناصر و یار
[A]
[B][M1]ای جهان را از قوام‌الدین مبارک یادگار
[M2]روز نو بر تو مبارک‌باد و جشن نو بهار
[B][M1]در چنین روزی سزد دست تو با جام شراب
[M2]در چنین جشنی سزد چشم تو بر روی نگار
[B][M1]ساعتی‌گویی به ساقی جام فرعونی بده
[M2]لحظه‌ای گویی به مطرب صوت موسیقی بیار
[B][M1]بوستان از ابر لؤلؤ بار و باد مشک بیز
[M2]کرد پر مشک آستین وکرد بر لولوکنار
[B][M1]تاکند در جشن نوروز از کنار و آستین
[M2]مشک ناب و لؤلؤ مکنون بدین مجلس نثار
[B][M1]نرگس آنگه جام زرین بر کف سیمین نهاد
[M2]تا خورد یاد تو اندر پیش تخت شهریار
[B][M1]گر بنفشه سوگ خصم تو نخواهد داشتن
[M2]از چه معنی در لباس نیلگون شد سوگوار
[B][M1]از پی صید غلامانت‌کنون بر دشت وکوه
[M2]باشد از مرغان و نخجیران قطار اندر قطار
[B][M1]فاخته بر سر‌و بن هر شب دعاگوید تورا
[M2]وافرین‌ گوید تو را هر روز قمری بر چنار
[B][M1]هر زمان از پَرِّ رنگین پیش تو طاوس نر
[M2]چتر بو‌قلمون نماید پر کواکب جویبار
[B][M1]او نه آگاه است کز بهر تو گر سازند چتر
[M2]ماه زیبد چتر تو عَیوق زیبد چتر دار
[B][M1]گر به هفت اختر نماید دولت تو جای خویش
[M2]فخر او جویند وز هفت آسمان دارند عار
[B][M1]گر نیی بر چرخ و هستی بر زمین نشگفت از آنک‌
[M2]باشد اندر قعر د‌ریا جای دُرّ ِشاهوار
[B][M1]اشتقاق‌ کنیت و نامت ز فتح است و ظفر
[M2]لاجرم عمر تو بر فتح و ظفر دارد مدار
[B][M1]گر نظام‌الدین و فخرالملک خوانندت سزاست
[M2]کز هنر هستی نظام‌الملک را فخر تبار
[B][M1]خواستار شغل شاهان نیستی لیکن تو را
[M2]از پی امن جهان هستند شاهان خواستار
[B][M1]آمد از غزنین و بغداد اندرین مجلس گواه
[M2]کز قوام‌الدین تویی ملک جهان را یادگار
[B][M1]بهره‌ور ما نی از آن مرکب‌که اندر باغ ملک
[M2]سی‌ و شش‌ سال‌ است تا هستی بر آن مرکب سوار
[B][M1]گر ز عدل کار فرمایی جهان را چاره نیست
[M2]کار د‌ر دست تو نیکوتر که هستی مرد کار
[B][M1]جغد نتواند نمودن صنعتِ بازِ سفید
[M2]غرم نتواند گرفتن جای شیر مرغزار
[B][M1]کلی و جزوی همی سرمایه باید چند چیز
[M2]تا به استحقاق شغلی بر کسی گیرد قرار
[B][M1]بخت باید بی‌زوال و عقل باید بی‌مجاز
[M2]جاه باید بی‌قیاس و مال باید بی‌شمار
[B][M1]تا نباشد بخت دل در بر نباشد شادمان
[M2]تا نباشد عقل جان در تن نباشد شادْخوار
[B][M1]تا نباشد جاه در دلها کجا باشد شکوه
[M2]تا نباشد ما‌ل دلها چون توان کردن شکار
[B][M1]هست کلی بخت و عقل و هست جزوی جاه و مال
[M2]فخر مردم زین چهارست و تو داری هر چهار
[B][M1]در جوانمردان بسی بودند با شمشیر و تیر
[M2]«‌لا فتی الّا علی لا سیف الّا ذوا‌لفقار»
[B][M1]دیگران کوشند تا بر دشمنان توزند کین
[M2]تو نکوشی زانکه داری نایبی چون روزگار
[B][M1]آید از صبر و سکون و از وقار و حلم تو
[M2]خلق‌ گیتی را شگفتی و تعجب چند بار
[B][M1]چون نگه کردند عجز خصم و اعجاز تو بود
[M2]اندر آن صبر و سکون‌گر بود حیف و بردبار
[B][M1]هرکه یک جام شراب از کین تو برکف نهد
[M2]زود گردد مست لیکن دیر گردد در خمار
[B][M1]تخم‌ کین کشتند و تیر دشمنی انداختند
[M2]هست گفتی با تو هر یک را مصاف و کارزار
[B][M1]تیرشان نامَد صواب و تخمشان نامد ببر
[M2]عمرشان زیر و زبر شد خان و ما‌نشان تیر و تار
[B][M1]گر هنرمندان بسی هستند باتدبیر و رای
[M2]نیست‌ کس را این خداوندی و جاه و اقتدار
[B][M1]جمله بگذشتند و گیتی را به تو بگذاشتند
[M2]تو زگیتی مگذر وگیتی به‌شادی میگذار
[B][M1]دو ملک یزدان موکل کرد بر هر آدمی
[M2]هر زمان‌ گویند هر یک بر یمین و بر یسار
[B][M1]ای حسود فخر ملک ا‌لاحتراز الاحتراز
[M2]وی عدوی فخر ملک الاعتبار الا‌عتبار
[B][M1]گردتو باری‌حصاری ساخته‌است ازحفظ خویش
[M2]باره و دیوار او چون قطب گردون استوار
[B][M1]کس نیاردگشت گرد باره و دیوار آن
[M2]هر کجا باری بود باقی چنین باشد حصار
[B][M1]انتظار و مهلت از مقصود تو دورست از آنک‌
[M2]چرخ با تو یکدل است و بخت با تو سازگار
[B][M1]چرخ نگذارد که در مقصود تو مهلت رود
[M2]بخت نپسندد که باشی مدتی در انتظار
[B][M1]گر ز بهر لذت دنیا شوی رامش فزای
[M2]گر ز بهر نعمت عقبی شوی پرهیزکار
[B][M1]گر گماری لشکری بر کوهسار از جود خویش
[M2]ابر نتواند که از صحرا برانگیزد غبار
[B][M1]زانکه توقیع تو هست از دُرِّ مکنون پاکتر
[M2]از سر کلک تو رشک آید صدف را در بحار
[B][M1]تیغ‌ گوهردار تو بی جنگ دارد فعل شیر
[M2]کلک عنبر بار تو بی‌زهر دارد شکل مار
[B][M1]خیر یزدان سنگ و آهن را ز حرمت نار داد
[M2]تا میان سنگ و آهن نور پیدا شد ز نار
[B][M1]وز پی آرایش بزم تو اندر کان خویش
[M2]منعقد گشتند سیم نقره وَ زرِّ عیار
[B][M1]ور برآرند از پی‌ کین تو خصمان تو سر
[M2]شیر و مار تو در آرند از سر خصمان دمار
[B][M1]ای چو نور شمس تابان نور تو قایم به ذات
[M2]وز تو چون نور قمر جاه خلایق مستعار
[B][M1]اختیار خلق‌ گیتی خدمت درگاه توست
[M2]زان که خالق را تویی از خلق‌ گیتی اختیار
[B][M1]با چو تو صدری که از خلق اختیار خالقی
[M2]حال من بنده چرا باید به ضعف و اضطر‌ار
[B][M1]چون به نور حشمت توست این دیار افروخته
[M2]زشت باشد جای دیگر رحلت من زین دیار
[B][M1]چند ره گفتی که کار او بباید ساختن
[M2]تا بود د‌ر مجلس ما روز و شب خدمتگزار
[B][M1]چون به هشیاری نگفتی آنچه‌ گفتی در سراب
[M2]با خرد گفتم کلامُ اللیلِ یَمْحُوهُ النّهار
[B][M1]بنگر این ریحان‌ که از نعت تو دارد رنگ و بوی
[M2]بنگر این دیبا که از وصف تو دارد پود و تار
[B][M1]مدحهای خویش بین چون کودکان جلوگی
[M2]در لباس قیمتی در یاره و در گوشوار
[B][M1]هر یکی را همت تو داده کابین‌ گزاف
[M2]گاه د‌ر جشن خزان و گاه در جشن بهار
[B][M1]یک هزار است آن و گر تاخیر باشد در اجل
[M2]تا نه بس مدت به اقبال تو باشد صد هزار
[B][M1]تا چو آید آفتاب از حوت در برج حمل
[M2]روی ‌در کاهش نهد لیل و بیفزاید نهار
[B][M1]چون نهار اندر زیادت باد بخت عمر تو
[M2]بخت عمر دشمنت چون لیل باد اندر بهار
[B][M1]دولت اندر هر مکانی همنشینت باد و جفت
[M2]ایزد اندر هر مقامی رهنمایت باد و یار
[B][M1]افتخار عالم از اسحاقیان تا نفخ‌ صور
[M2]وز تو تا روز شمار اسحاقیان را افتخار
[B][M1]در دلت نور نشاط و بر سرت تاج شرف
[M2]در برت ماه طراز و بر کفت جام عُقار
[B][M1]جشن نوروزت همایون‌ بخت پیروزت ندیم
[M2]خوشتر امروزت زدی و بهتر امسالت ز پار
[A]
[B][M1]بازآمد از سفر به حضر صدر روزگار
[M2]با عصمت و عنایت و تأیید کردگار
[B][M1]کرده به رای قاعدهٔ عقل را قوی
[M2]داده به عقل مملکت شرق را قرار
[B][M1]کم گشته از سیاست او کید دشمنان
[M2]افزوده از کفایت او گنج شهریار
[B][M1]حاصل شده ز مصلحتِ روزگار او
[M2]خشنودی خدای و خداوند روزگار
[B][M1]فخر است ملک را ز چنین صاحبی‌ که هست
[M2]هم فخر ملک و هم سبب عز و افتخار
[B][M1]دین را نظام و دولت پاینده را قوام
[M2]صدری که از نظام و قوام است یادگار
[B][M1]از نام و کنیتش ظفر و فتح منشعب
[M2]وز رسم و سیرتش شرف و فخر مستعار
[B][M1]باز مراد او چو بپرّد ز آشیان
[M2]منقار و ‌مخلبش همه عالم‌ کند شکار
[B][M1]ور طبع او بخار فرستد سوی سپهر
[M2]روحانیان شوند معطر بدان بخار
[B][M1]آتش به سنگ در شود از عفو او سرشک
[M2]باران به ابر در شود از خشم او شرار
[B][M1]در مرغزار صوت تذروان دعای اوست
[M2]وز شکر اوست نعرهٔ کبکان کوهسار
[B][M1]کز باز و چَرغ درکَنَف عدلش ایمن‌اند
[M2]کبکان به کوهسار و تذروان به مرغزار
[B][M1]هرگه‌ که دست را کند از آستین برون
[M2]ماه امید خلق برون آید از غبار
[B][M1]بنگر به دست و خامه و توقیعهای او
[M2]تا بحر بینی و صدف و در شاهوار
[B][M1]اختر سزد ز چرخ و دُر از بحر وزر زکوه
[M2]بر دست راد و خامه و توقیع او نثار
[B][M1]باگمرهان دولت و با دشمنان دین
[M2]در مدت دو سال بدان کلک مشکبار
[B][M1]آن کرد در عجم که نکردند در عرب
[M2]هرگز عر به دِرّه و حیدر به ذوالفقار
[B][M1]ای آسمان گزیده تبار تو را ز خلق
[M2]ای در هنر گزیده تو را خالق از تبار
[B][M1]چون ماه روزه گشت تبار تو از قیاس
[M2]وز ماه روزه چون شب قدری تو اختیار
[B][M1]رحمت بر آن شجر که تویی شاخ و بار او
[M2]کز نصرت است شاخش و از دولت است بار
[B][M1]بشتافتن به‌ خدمت تو راحت است و فخر
[M2]بر تافتن ز طاعت تو محنت است و عار
[B][M1]آثار رحمت و کرم و فضل ایزدی
[M2]شد در جهان ز صورت و شخص تو آشکار
[B][M1]ای آفریده‌ای که دلیلی و حجتی
[M2]بر لطف و رحمت و کرم آفریدگار
[B][M1]از قَد‌ر و احتشام تو بر چرخ و بر زمین
[M2]خدمت همی کنند به روزی هزار بار
[B][M1]رای تو را نجوم و ضمیر تو را بُروج
[M2]جاه تو را جِبال و سَخای تورا بِحار
[B][M1]اندر چهار چیز تو بینم چهار چیز
[M2]کافزون شود محل بزرگان بدان چهار
[B][M1]در رای تو کفایت و در طبع تو هنر
[M2]در دست تو سخاوت و در شخص تو وقار
[B][M1]کلک تو ساحرست و بیان تو معجزست
[M2]با هر دو نور و ظلمتِ کُلّی ندیم و یار
[B][M1]معجز که دید و سِحر به هم‌ گشته مجتمع
[M2]ظلمت‌ که دید و نور به هم‌گشته سازگار
[B][M1]دارد به رزم خنجر هندوت فعل شیر
[M2]دارد به بزم خامهٔ مصریت شکل مار
[B][M1]شیرت به مغز خصمان دندان فرو برد
[M2]مارت در آورد ز سر دشمنان دمار
[B][M1]گر دشمنت در آب چو ماهی کند وطن
[M2]ور حاسدت ز سنگ چو آتش‌ کند حصار
[B][M1]آن‌ گردد از نهیب تو در آب سوخته
[M2]وین‌ گردد از خلاف تو در سنگ خاکسار
[B][M1]در دیده بود خصم تو را قطره‌های خون
[M2]وز کینه بود در دل او شعله‌های نار
[B][M1]آن شعله‌های نار، مگر باد سرد گشت
[M2]وان قطره‌های خون شد چون دانه‌های نار
[B][M1]شد خاندان ملک به رای تو مستقیم
[M2]شد خان و مان خصم ز کین تو تار و مار
[B][M1]این از کشفتگی چو رزان گشت در خزان
[M2]و آن از شگفتگی چو چمن ‌گشت در بهار
[B][M1]در انتظار بود جهان امن و عدل را
[M2]آمد برون به عصر تو از بند انتظار
[B][M1]مظلوم خوار گشته و ظالم عزیز بود
[M2]خوار از تو شد عزیز و عزیز از تو گشت خوار
[B][M1]بنهاد همت تو و بنشاند عدل تو
[M2]گوهر به جای خاره و سوسن به ‌جای خار
[B][M1]امروز نعمت است کجا رنج بود دی
[M2]و امسال راحت است کجا رنج بود پار
[B][M1]گر تو یکی سوار فرستی به قیروان
[M2]ور تو یکی پیاده فرستی به قندهار
[B][M1]در پیش آن سوار و پیاده فرو شوند
[M2]هرچ اندر آن دو شهر پیاده است یا سوار
[B][M1]میری که بود در سپه او هزار میر
[M2]آمد به نامه ی تو ز خوارزم بنده وار
[B][M1]پیش تو کرد خدمت و از پیش خدمتت
[M2]لشکر کشید از در توران به کارزار
[B][M1]هرچ از سِفندیار و ز رستم شنیده‌ای
[M2]باورکن و حکایت هر دو عجب مدار
[B][M1]کامروز ده هزار غلامند پیش تو
[M2]هر یک به رزم رستم و زور سفندیار
[B][M1]شکر خدای عالم و شکر خدایگان
[M2]حق است در جهان تویی امروز حقگزار
[B][M1]گه شکر آن‌ گزاری بر حق اعتقاد
[M2]گه شغل این‌ گذاری بر حسب اختیار
[B][M1]در انتظار بود جهان امن و عدل را
[M2]آمد برون ز عصر تو از بند انتظار
[B][M1]شادند دوستان تو کز دشمنانت نیست
[M2]آثار در زمانه و دَیّار در دیار
[B][M1]بنگار کار خلق به کلک نگارگر
[M2]در صُفّه ی مُنَقّش و ایوان پُرنگار
[B][M1]بحری چو برج ماهی و ایوان او بلند
[M2]چاهی چو پشت ماهی و بنیادش استوار
[B][M1]از نقش چون خُوَ‌رنَق نُعمان طرب‌‌فزای
[M2]وز مرتبه چو قُبّه ی کسری بزرگوار
[B][M1]سقف و جدار او همه چون معد‌ن زرست
[M2]از بس‌ که زرّ ناب در آن هر دو شد به ‌کار
[B][M1]گویی که‌ گنج‌ خانهٔ جمشید عرض داد
[M2]نقاش چرب‌دست بر آن سقف و آن جدار
[B][M1]شد مرتفع ز بهر نشاط تو روز بزم
[M2]شد محتشم ز بهر نشست تو روز بار
[B][M1]واجب کند که محتشم و مرتفع شود
[M2]ایوان نامور به خداوند نامدار
[B][M1]ای بی‌نوال و عفو تو همواره بی‌نیاز
[M2]مادح ز اِستمالت و مجرم ز اعتذار
[B][M1]تا دید روزگار که من مادح توام
[M2]از حادثات چرخ مرا داد زینهار
[B][M1]زان‌ کرد سخت جامهٔ شعرم لباس خویش
[M2]کز مدح و شکر توست در آن جامه پود و تار
[B][M1]تا از پس هزار مکرر بود عدد
[M2]تا در عدد هزار بود عشر ده هزار
[B][M1]بادا سنین عمر تو چندان‌ که عشر آن
[M2]از ده هزار بیشتر آید گه شمار
[B][M1]اجرام را متابع فرمان تو مسیر
[M2]افلاک را موافق پیمان تو مدار
[B][M1]تو در سرای خویش بمان بر هوای خویش
[M2]ساغر به دست و خرم و خندان و شاد خوار
[A]
[B][M1]چون شمردم یازده منزل ز راه روزگار
[M2]منزلی دیدم مبارک وز منازل اختیار
[B][M1]منزلی کان را همه روشندلان در بیعتند
[M2]منزلی کاو را همه اسلامیانند انتظار
[B][M1]منزلی‌کاو را همه تهلیل باشد بر یمین
[M2]منزلی کاو را همه تسبیح باشد بر یسار
[B][M1]منزلی کاندر سوادش منقطع رودو سرود
[M2]منزلی کاندر جوارش مندرس خَمر و خُمار
[B][M1]منزلی کانجا خرافاتی بود در انکساد
[M2]منزلی کانجا خراباتی بود در انکسار
[B][M1]چون بدان منزل رسیدم دستها برداشتم
[M2]گفتمش ربی و ربک دیدمش بر روی یار
[B][M1]سی برادر یافتم روشن رخ و بسته‌نقاب
[M2]در میان هر برادر زنگیی دیدم سوار
[B][M1]چون یکی زایشان گشادی‌روی گفتی بامداد
[M2]تا که رخ دارم‌ گشاده من دهانت بسته دار
[B][M1]پاسخش دادم که گر بسته دهانم از طعام
[M2]نیستم بسته‌زبان از مدح شمس‌الافتخار
[B][M1]صدر کافیْ کف‌ْ کمال دولت شاه جهان
[M2]بو رضای مرتضی تدبیر پیغمبر شعار
[B][M1]آن خداوندی که‌ گر خواهد به عزّ بخت خویش
[M2]در فلک بندد سکون و در مدر آرد مدار
[B][M1]یک خیال از حلم او کوهی بود آفاق بند
[M2]یک سرشک از جود او ابری بود دینار بار
[B][M1]فتنهٔ دنیا شب است و عدل او مانند روز
[M2]گفته‌اند آری کَلام‌ُاللّیل یَمحُوه‌ُالنّهار
[B][M1]هست با ابلیس هر روزی شمار دشمنش
[M2]صورت ابلیس روی دشمنش روز شمار
[B][M1]ای کمال دولت عالی چو فضل آموختی
[M2]بخت بودت در دبیرستان فضل آموزگار
[B][M1]تا عناصر نیست بیرون از چهار اندر جهان
[M2]یادگار روزگاری تو به نفع از هر چهار
[B][M1]پرورنده چون تُرابی ره برنده چون هوا
[M2]جان فروزنده چو آبی سرفرازنده چو نار
[B][M1]صورت رضوان تو داری شاخ طوبی‌ کلک تو
[M2]در تو بینم ملک سلطان جهان فردوس‌وار
[B][M1]از علی بودست وز تو معجز تیغ و قلم
[M2]تا تو را ایزد قلم داد و علی را ذوالفقار
[B][M1]چون یکی زرین عقاب است آن یکی در دست تو
[M2]هر زمان بر لوح سیمین بارد از منقار قار
[B][M1]مرغ بی‌پرَّست وزو نامه همی بارد چو مرغ
[M2]مار بی‌پیچ است و زو دشمن همی پیچد چو مار
[B][M1]اختر میمون به کلکش بوسه ازگردون دهد
[M2]چون ‌کند از دست تو برنامهٔ سلطان نگار
[B][M1]تا تو را گردون همی چون بندگان گردن نهد
[M2]مشتری او راکمرگشته است و پروین‌گوشوار
[B][M1]گویی از تقدیر تدبیر تو دارد نسختی
[M2]زانکه تدبیرت گشاید بندهای روزگار
[B][M1]ای خداوندی که فرزند تو اندر خورد توست
[M2]تو درخت عز و اقبالی و فرزند تو بار
[B][M1]دو محمد آفرید ایزد سزای تهنیت
[M2]آن محمد در نبوت این محمد در تبار
[B][M1]آن محمد بود یزدان را رسول نیکبخت
[M2]وین محمد هست سلطان را ندیم اختیار
[B][M1]آن ز عبدالله نسب کرد و ز دین آورد رسم
[M2]وین ز فضل‌الله نسب کرد و زجود آورد کار
[B][M1]آن یکی‌ کردست مر حسان ثابت را بزرگ
[M2]وین همی دارد معزّی را عزیز و نامدار
[B][M1]چیست کاو با من نکردست ازکرامت وز کرم
[M2]از رعایت وز عنایت پیش تخت شهریار
[B][M1]شکر آن فرزند مقبل مهتر مهتر نسب
[M2]با خدای و با تو گویم در نهان و آشکار
[B][M1]هر کجا پویم ز فر جاه تو جویم پناه
[M2]هر کجا باشم به دام شکر تو باشم شکار
[B][M1]تا همی تاثیر باشد سعد و نحس از آسمان
[M2]تا همی تقدیر باشد فخر و عار از کردگار
[B][M1]ما دحت را باد سعد و حاسدت را باد نحس
[M2]ناصحت را باد فخر و دشمنت را باد عار
[B][M1]زندگانی یابی و دلشاد با فرزند خویش
[M2]تا ز فرزند و ز فرزندان ببینی صدهزار
[A]
[B][M1]این مهرگان فرخ و جشن بزرگوار
[M2]فرخنده باد و میمون بر شاه روزگار
[B][M1]سلطان کامکار ملکشاه دادگر
[M2]آن دادگر که نیست چنو هیچ‌ کامکار
[B][M1]پیروز بخت خسرو عالی نسب ملک
[M2]شایسته پادشاه و پسندیده شهریار
[B][M1]شاهی که نیست از خط فرمان او برون
[M2]در ملک یک مخالف و در دهر یک حصار
[B][M1]چرخ است ملک و طلعت او همچو آفتاب
[M2]باغ است دین و همت او همچو نوبهار
[B][M1]سدّی است استوار حُسامش که بند ملک
[M2]گشته است استوار به این بند استوار
[B][M1]از بخت بی‌ستایش او نیست هیچ شغل
[M2]در چرخ بی‌پرستش او نیست هیچ‌ کار
[B][M1]او را ستای تا شوی از بخت نیکنام
[M2]او را پرست تا شوی از چرخ بختیار
[B][M1]گر یُمن و یُسْر خواهی او را ببین ‌که هست
[M2]هم یُمن در یَمینش و هم یُسر در یَسار
[B][M1]یک دم زدن ز خدمت و مهرش جدا مباش
[M2]کان اصل دولت آمد و این قطب افتخار
[B][M1]ایزد همیشه دارد در زینهار خویش
[M2]آن را که داد خسروِ اسلام زینهار
[B][M1]ای خسروی‌ که بر همه آفاق سربسر
[M2]شکر تو واجب است چو توحیدِ کردگار
[B][M1]گر اختیار عالم شاهان عادلند
[M2]از اختیار عالم هستی تو اختیار
[B][M1]مهر تو هست در بَصَر دوستان چو نور
[M2]کین تو هست در جگر دشمنان چو نار
[B][M1]در مجلس تو رحمت خُلدست روز بزم
[M2]بر درگه تو زحمت حشر است روز بار
[B][M1]بر خلق ابر نعمت بارد چو در سَخا
[M2]از بحر همت تو رسد بر فلک بخار
[B][M1]دشمن ز عمر دست بشوید چو در نبرد
[M2]از پای مرکب تو شود بر هوا غبار
[B][M1]امروز روز توست و تو داری در این جهان
[M2]هم عمر بی‌نهایت و هم ملک بیشمار
[B][M1]شاهی تو را است، ملک به شاهی همی ستان
[M2]شادی توراست عمر به شادی همی‌گذار
[B][M1]خسرو تو باش و حکم تو ران و جهان‌ تو گیر
[M2]تا خاک را سکون بود و چرخ را مدار
[B][M1]با صد هزار نصرت و سیصد هزار فتح
[M2]بگذار بر مراد چنین مهرگان هزار
[A]
[B][M1]از هیبت شمشیر تو ای شاه جهاندار
[M2]شد رایت بدخواه نگونبخت و نگونسار
[B][M1]لشکرش یکایک همه ‌گشتند بر این سوی
[M2]چه ‌حاجب و چه ‌میر و چه ‌سرهنگ و چه ‌سالار
[B][M1]هم نعمت او کم شد و هم محنت او بیش
[M2]با نعمت اندک شد وبا محنت بسیار
[B][M1]خندید بر او دولت و بگریست بر او بخت
[M2]شورید بر او شغل و تبه‌گشت بر اوکار
[B][M1]آن آب که در چشمه همی برد کمانی
[M2]در چشم همی بیند از آن آب به‌خروار
[B][M1]سرخی زر خویش سپردست به شمشیر
[M2]زردی رخ خوی ربودست ز دینار
[B][M1]امروز نه آن کِشت که بدرود همی دی
[M2]وامسال نه آن‌ کرد که بنمود همی پار
[B][M1]نامش همه اندر هوس بیهده شد ننگ
[M2]فخرش همه اندر طلب بیهده شد عار
[B][M1]ای شاه تو از قلعهٔ دشمن چه کنی یاد
[M2]کان قلعه ندارد بر تو قیمت و مقدار
[B][M1]زودا که بپردازی آن قلعه ز دشمن
[M2]چونانکه بپرداخت علی مکه زکفار
[B][M1]روزی ده و جاندار عدو کوه بلند است
[M2]شد برکمرکوه وکمر بست به پیکار
[B][M1]در مدت ده روز گرفتار توان کرد
[M2]آن راکه بود کوهی روزی ده و جاندار
[B][M1]نزدیک تو آن خیره‌سران را خطری است
[M2]ور هست وطنشان‌ به مَثَل گنبد دوار
[B][M1]تیغ تو چو مار است و بداندیش تو مور است
[M2]بس دیر نماندست‌که بر مور زند مار
[B][M1]از فر تو در دیدهٔ ما هست همه نور
[M2]وز تیغ تو در جان عدو هست همه نار
[B][M1]ای پادشه و خسرو ذرّیهٔ آدم
[M2]ای داد دهِ امتِ پیغمبر مختار
[B][M1]هستی تو سزاوار همه ملک جهان را
[M2]ایزد ندهد ملک جهان جز به سزاوار
[B][M1]دینار فروشی و خری شکر و چو تو کیست
[M2]هم نیک فروشنده و هم نیک خریدار
[B][M1]تا بیر و جوان است همی باش جوانبخت
[M2]تا ملک جهان است همی باش جهاندار
[B][M1]تو پشت همه خلق و تو را خالق تو پشت
[M2]تو یار همه خلق و تو را دولت تو یار
[B][M1]دست تو گرفته قدح بادهٔ روشن
[M2]بدخواه تو در دست اجل گشته گرفتار
[A]
[B][M1]هرکه را باشد ز دولت بخت نیک آموزگار
[M2]همچو سلطان معظم خوش‌گذارد روزگار
[B][M1]خسرو عاد‌ل معزالدین ملک سلطان که هست
[M2]از شهنشاهان و سلطانان جهان را یادگار
[B][M1]پادشاهی کز مرادش تا قیامت نگذرند
[M2]آفتاب اندر مسیر و آسمان اندر مدار
[B][M1]دولت و شاهی بدو نازد وزو باشد همی
[M2]کارِ دولت مستقیم و بندِ شاهی استوار
[B][M1]همتش کردست نار نیک خواهان را چو نور
[M2]هیبتش کردست نور بدسگالان را چو نار
[B][M1]از مصافش روی گردون تیر گردد زیرگَرد
[M2]وز سپاهش پشت ماهی خسته‌گردد زیر بار
[B][M1]خلق‌ را آرایش خُلد و نهیب ‌محشرست
[M2]بزمگاهش روز بزم و بارگاهش روز بار
[B][M1]شاه ما شاهی است کاو را از سلیمان و علی
[M2]یادگار آمد دو چیزْ انگشتری و ذوالفقار
[B][M1]موکبش را هر زمان خدمت گزارد آسمان
[M2]لشکرش را هر زمان نصرت فرستد کردگار
[B][M1]از معادی موکبی وز موکب او یک غلام
[M2]وز مخالف لشکری وز لشکر او یک سوار
[B][M1]آنکه او را شیرمردان عرب چون بنده بود
[M2]بنده‌وار آمد به درگاهش که شاها زینهار
[B][M1]گر همی از جانب دیگر بداندیشی دگر
[M2]گنج سازد بی‌نهایت ملک جوید بیشمار
[B][M1]تاب جنگ و قوت کوشش ندارد پیش شاه
[M2]یاکمر بندد به خدمت یاگریزد در حصار
[B][M1]میش گردد گاه قوت‌ گر چه دارد زور شیر
[M2]مورگردد وقت ضربت‌گر چه دارد زخم مار
[B][M1]شاه‌ چون خورشید رخشان‌ است‌ و دشمن‌ چون‌ شب است
[M2]شب شود پنهان چو‌ گردد نور خورشید آشکار
[B][M1]شب سپاه اندر کشد چون روز رایت برکشد
[M2]گفته‌اند آری کلام اللیل یَمحُوهُ النهار
[B][M1]ماه پیکر رایتش چون بر دو پیکر سرکشد
[M2]هیچ دشمن را نیاید آرزوی‌کارزار
[B][M1]تیغ شاه از سد اسکندر بسی محکم ترست
[M2]با چنان سدی چه سازد دشمن یاجوج وار
[B][M1]موکب روباه را ترتیب رفتن بگسلد
[M2]چون به جنگ آید برون شیر ژیان از مرغزار
[B][M1]گر غبار قهر و جور از دشمنان برخاسته است
[M2]آفتاب پادشاهان را چه باک است از غبار
[B][M1]ملک او حق است و ملک دشمنانش باطل است
[M2]باطل آخر پیش حق هرگز نباشد پایدار
[B][M1]از مخالف کس نپرسد چون پدید آمد ملک
[M2]از زمستان کس نگوید چون پدید آمد بهار
[B][M1]گفت دولت کای ملک سوی خراسان کش سپاه
[M2]تا به پیروزی برآری از سر دشمن دمار
[B][M1]تا کنی آشفته جان حاسد آشفته رسم
[M2]تاکنی بیهوده عزم دشمن بیهوده کار
[B][M1]دست‌ دستِ توست و دوران ظفر دوران توست
[M2]دام نصرت گستران و جان دشمن کن شکار
[B][M1]ملک تا ارزانیان بستان که ارزانی تویی
[M2]تیغ آتشبار بر جان بداندیشان گمار
[B][M1]آنچه دولت گفت شاها بود خواهد همچنان
[M2]یاد دولت نوش کن تلقین دولت گوش دار
[B][M1]تاچهار ارکان همی باشند زیر هفت چرخ
[M2]باد زیر دولت و فرمان تو هفت و چهار
[B][M1]یُمن و یُسر از حضرت شاه جهان غایب مباد
[M2]یمن بادش بر یمین و یسر بادش بر یسار
[B][M1]بر زمین ملکش از اقبال و نصرت باد بر
[M2]بر درخت عمرش از تایید و دولت باد بار
[A]
[B][M1]امسال در آفاق دو عید است به یک بار
[M2]بر ملت و دولت اثر هر دو پدیدار
[B][M1]یک عید ز ماه شب شوال و دگر عید
[M2]از عافیت شاه جهانگیر جهاندار
[B][M1]تاج ملکان ناصر دین خسرو اسلام
[M2]در نصرت دین نایب پیغمبر مختار
[B][M1]سنجرکه به خنجر سر بدخواه ببرد
[M2]چونانکه سر خیبریان حیدر کرﹼار
[B][M1]شاهی که شرف یافت در اسلام ز نامش
[M2]هم نامه و هم خطبه و هم سکه و دینار
[B][M1]او همچو درختی است برومند که هرگز
[M2]زایل نشود سایهٔ او از سر احرار
[B][M1]از دین و خرد بیخش و از جود و کرم شاخ
[M2]از عدل و هنر برگش و از فتح و ظفر بار
[B][M1]در مجلس او نعمت خلدست‌ گه بزم
[M2]بر درگه او رحمت حشرست‌ گه بار
[B][M1]در ملک همی دولت او زرکند از خاک
[M2]زانسان که همی باد صبا گل‌کند از خار
[B][M1]از خاک به جز دولت سنجر نکند زر
[M2]از چوب به جز موسی عمران نکند مار
[B][M1]چون او به دلیری و به ‌شمشیر و به ‌دولت
[M2]هم ناصر دین آمد و هم قاهر کفار
[B][M1]او را علم خویش فرستاد خلیفه
[M2]با یاره و طوق و کمر و جبه و دستار
[B][M1]ای درخور تو شاهی و تو درخور شاهی
[M2]ایزد به سزاوار سپردست سزاوار
[B][M1]تأیید چو پرگار و ضمیر تو چو نقطه‌ است
[M2]بر نقطه بود راستی‌ گردش پرگار
[B][M1]آن بخت جوان است‌ که بر باد روان است
[M2]یا شخص همایون تو بر مرکب رهوار
[B][M1]آن چرخ بسیط است‌ که در بحر محیط است
[M2]یا تیغ‌ گهر دار تو در دست گهربار
[B][M1]آن دُرﹼ معالی است‌ که در دُرج معانی است
[M2]یا شرح هنرهای تو در دفتر اشعار
[B][M1]یک عزم تو در رزم و یک آهنگ تو در جنگ
[M2]بهتر بود از حملهٔ صد لشکر جرار
[B][M1]گشتند گریزنده چو از باز تذروان
[M2]از گرز گران سنگ تو خصمان سبکسار
[B][M1]شیران همه‌ کردند ز شمشیر تو پرهیز
[M2]شاهان همه دادند به اقبال تو اقرار
[B][M1]در صحت شخص تو صلاح است جهان را
[M2]آن روز مبادا که بود شخص تو بیمار
[B][M1]کز صحت بیماری شخص تو بدیدم
[M2]بخشایش جبار پس از قدرت جبار
[B][M1]ای شاه پدید آمد شاهین طرب را
[M2]دوش از فلک آینه‌گون زرین منقار
[B][M1]تا از دل میخواره به‌ منقار کند صید
[M2]گرد آمده سی روزه ی درد و غم و تیمار
[B][M1]دانی‌که پسندیده نباشد به چنین وقت
[M2]میخواره به اندیشه و میخانه به مسمار
[B][M1]نه ساز و نه زخمه به‌ کف مطرب خاموش
[M2]نه جام و نه ساغر به‌ کف ساقی بیکار
[B][M1]فاسد شده تدبیر ندیمان معاشر
[M2]کاسد شده بازار حریفان کم‌آزار
[B][M1]گر حکم تو و رای دل آرای تو باشد
[M2]آن شغل چو زر گردد و این‌ کار چو طیار
[B][M1]تا دور کند گنبد دوار همی باد
[M2]زیر قدم همت تو گنبد دوار
[B][M1]تا سیر کند کوکب سیار همی باد
[M2]زیر علم نصرت تو کوکب سیار
[B][M1]یزدان ز تو راضی و خلیفه ز تو شاکر
[M2]سلطان زتو دل شاد و تو را دولت او یار
[B][M1]عید تو همایون و همه روز تو چون عید
[M2]امروز تو از دی به و امسال تو از پار
[A]
[B][M1]چیست آن‌ کوه زمین‌پیما و باد راهوار
[M2]باره‌ای صحرانورد و مرکبی دریاگذار
[B][M1]هیکلی پولادسم آهوتگی غشغاو دم
[M2]پیکری پاکیزه‌گوهر راهواری شاهوار
[B][M1]بر حریر و کاغذ و دیبا و سنگ و چوب و گل
[M2]خوبتر زو خامهٔ نقاش ننگارد نگار
[B][M1]جلوهٔ طاوس دارد گاه جولان در نبرد
[M2]با تگ‌گوران بودگاه دویدن در شکار
[B][M1]خویشتن تازان کند گاه سبق مانند یوز
[M2]خویشتن درهم کشد گاه حذر مانند مار
[B][M1]باد صرصر نیست در پیش تگ او تیزرو
[M2]سنگ مرمر نیست در زیر سم او استوار
[B][M1]در کفل مضمر نماید پای او گاه نشیب
[M2]درکتف مدغم نماید دست او برکوهسار
[B][M1]سم و پشت و ساق و یال او تو پنداری که هست
[M2]لنگرکشتی و تیر کشتی و موج بحار
[B][M1]چون بتازندش به میدان باد از او جوید شتاب
[M2]چون بخارندش به آخور کوه از او گیرد قرار
[B][M1]بشکند بانگش دل مردان به ‌روز نام و ننگ
[M2]بسپرد نعلش سرگردان به‌ روز گیرودار
[B][M1]از نهیب نعرهٔ او یشک و ناخن بفکند
[M2]پیل‌ مست و شیر نر در بیشه و در مرغزار
[B][M1]هست‌گردان چون سپهر و آفتاب او یکی است
[M2]کوکب او شانزدست و ماه نو دارد چهار
[B][M1]ماه او نعل است وکوکب میخهای نعل او
[M2]آفتاب اوست شاه کامران و کامکار
[B][M1]شاه اسبان خوانم او را تا به‌ پیروزی و فتح
[M2]شاه شاهان جهان بر پشت او باشد سوار
[B][M1]ناصر دین خسرو مشرق ملک سنجرکه هست
[M2]از جهانداران و سلطانان جهان را یادگار
[B][M1]دیدهٔ گردون ندید از دودهٔ سلجوقیان
[M2]زو مبارکتر به ایرانشهر شاه و شهریار
[B][M1]جز جوانمردی و مردی نیست رسم و کار او
[M2]کز جوانمردی و مردی آفریدش‌ کردگار
[B][M1]نیست بحر بیکران وکوه بی‌پایان بهم
[M2]گر ببینی شکل هفت اقلیم‌ گیتی آشکار
[B][M1]شخص او اقلیم عقل است و در آن اقلیم هست
[M2]حلم و طبعش کوه بی‌پایان و بحر بی‌کنار
[B][M1]آن کجا لشکر سوی صحرای ترکستان کشید
[M2]کرد صحرا بر همه خانان ترکستان حصار
[B][M1]گر ز ابر عفو او رحمت نباریدی سرشک
[M2]زآتش خشمش هلاک عالمی بودی شرار
[B][M1]پای فغفوران و خاقانان درآوردی ببند
[M2]از سر گُردان و جباران برآوردی دمار
[B][M1]خواست گردون تا بود درگردن و گوش ملوک
[M2]حکم او مانند طوق و امر او چون ‌گوشوار
[B][M1]زیر عفوش هست گنج و زیر خشمش هست رنج
[M2]زیر مهرش هست نور و زیر کینش هست نار
[B][M1]آبگون شمشیر او نارست و اعدا را از اوست
[M2]روی زرد و دل‌کفیده راست چون آبی و نار
[B][M1]نیزهٔ او بر زمین دوزد یلان را روز رزم
[M2]هیبت او در زمین آرد سران را روز بار
[B][M1]پادشاها تو نتابی از هزاران خصم روی
[M2]شهریارا تو نداری در هزاران شهریار
[B][M1]در جهان تو جهانداری نخواهد بود نیز
[M2]حق‌پذیر و حق‌پسند و حق‌شناس و حق‌گزار
[B][M1]حق‌گزاری با سخاوت حق‌شناسی با کَرَم
[M2]حق‌پسندی با لطافت حق‌پذیری با وقار
[B][M1]بخت فرخ چون تو را کاری مهم پیش آورد
[M2]کام تو حاصل کند بی‌وعده و بی‌انتظار
[B][M1]آنچه‌ گستردی نیارد در نوشتن آسمان
[M2]و انچه بفکندی نیارد برگرفتن روزگار
[B][M1]تا ز شادی بلبل سر مست دستانها زند
[M2]چون بخند روی ‌گل در باغها وقت بهار
[B][M1]از طرف بادند همچون بلبل وگل پیش تو
[M2]مطربان رود ساز و ساقیان میگسار
[B][M1]خرم از اقبال تو جان ملوک کامران
[M2]روشن از دیدار تو چشم وزیر نامدار
[B][M1]تو خداوند جَهان و دشمنان از تو جِهان
[M2]خواجه از تو شاد خوار و حاسدت ناشاد و خوار
[B][M1]روز بخشش نیکخواهان پیش جاهت جانفشان
[M2]روزکوشش بدسگالان پیش‌ تیغت جان‌سپار
[B][M1]تو سر دشمن به ‌گرز شیرپیکر کوفته
[M2]چو سر ضحاک افریدون به ‌گرز گاوسار
[A]
[B][M1]ای تاج دین و دنیا ای فخر روزگار
[M2]بر تو خجسته باد چنین عید صدهزار
[B][M1]ای از وَرَعْ چو مادر عیسی بلند قدر
[M2]وی از شرف چو دختر احمد بزرگوار
[B][M1]ای مادر دو شاه چو سلطان و چون ملک
[M2]هر دو خدایگان و خداوند و شهریار
[B][M1]از یکدگر به دولت تو هر دو شادمان
[M2]با یکدگر به حشمت تو هر دو سازگار
[B][M1]در کار دختر و پسر هر دو پادشاه
[M2]بردی ز خاص خویش بسی مالها به‌کار
[B][M1]آن ساختی زهدیه که هرگز نساختند
[M2]شاهان باستان و بزرگان روزگار
[B][M1]هرگز به دولت تو نبودست هیچ زن
[M2]دانا و دوربین و خردمند و هوشیار
[B][M1]در زهد و پارسایی با حشمت و جلال
[M2]در ملک و پادشاهی با عصمت و وقار
[B][M1]گویی همه سعادت بودست بر فلک
[M2]روزی که آفرید تو را آفریدگار
[B][M1]خیری که تو به مرو و نشابور کرده‌ای
[M2]خیری است در شریعت و اسلام پایدار
[B][M1]دیوار آن چو چرخ بلندست بی‌گزند
[M2]بنیاد آن چو کوه گران است استوار
[B][M1]گشته ز بهر درس امامان در او مقیم
[M2]کرده ز بهر علم فقیهان در او قرار
[B][M1]امروز هست شُکْر و ثنای تو بی‌قیاس
[M2]فردا بود ثواب و جزای تو بی‌شمار
[B][M1]از اعتقاد توست که اندر جهان نماند
[M2]یک دشمن سبکسر و یک خصم خاکسار
[B][M1]وز سرّ پاک توست که سلطان دادگر
[M2]بگشاد در عراق به شمشیر صد حصار
[B][M1]وز فر بخت توست‌ که آمد بر ملک
[M2]شهزاده‌ای بزرگ ز غزنین به زینهار
[B][M1]بنهان و آشکار تو با خلق چون یکی است
[M2]خالق معین توست چه پنهان چه آشکار
[B][M1]از بس‌که هست در دل تو رحمت وکرم
[M2]بر خلق مهربانی و از خلق بردبار
[B][M1]گر درخور تو بخت نثاری فرستدی
[M2]گردون ستارگان کندی بر سرت نثار
[B][M1]دنیا و دین تو داری قدرش همی شناس
[M2]هر دو خدای دادت شکرش همی گزار
[B][M1]آن بندگان که پیش تو خدمت همی‌کنند
[M2]روز همه زخدمت تو هست چون بهار
[B][M1]وانان که نعمت تو به ایشان همی رسد
[M2]کار همه ز نعمت تو هست چون نگار
[B][M1]دیری است تا معزی خدمتگر شماست
[M2]او را سزد به خدمت دیرینه افتخار
[B][M1]درخورد خلعت است که امسال شعر او
[M2]زان شعر بهترست‌که پیرارگفت و پار
[B][M1]ای آنکه روز و شب ز سه فرزند خرمی
[M2]هر سه زمانه را ز ملک شاه یادگار
[B][M1]بادی تو در سعادت با هر سه کامران
[M2]بادی تو در سعادت با هر سه ‌کامکار
[B][M1]چون دولت تو یار و نگهدار عالم است
[M2]ایزد تورا همیشه نگهدار باد و یار
[B][M1]فرخنده باد بر تو به شادی هزار عید
[M2]طبع تو شاد باد به روزی هزار بار
[A]
[B][M1]بی‌روح پیکری است‌ گه جنگ جان شکار
[M2]بی‌دود آتشی است گه رزم پرشرار
[B][M1]گر پرشرار آتش بی‌دود نادرست
[M2]نادرترست پیکر بی‌روح جان شکار
[B][M1]پیکر بود شگفت به پاکیزگی چو جان
[M2]آتش بود بدیع‌تر ار باشد آبدار
[B][M1]رخشنده چون ستاره و چون آسمان کبود
[M2]وز آسمان ستاره شود بر تنش نثار
[B][M1]هنگام کینه بر تنش از فرق تا قدم
[M2]دندانهاش تیزتر از شعله‌های نار
[B][M1]گویی‌که هست بر سر دندان‌های او
[M2]زهری که هست در بن دندانهای مار
[B][M1]ابری است لاله‌ بار و درختی است لاله‌ بر
[M2]دیدی درخت لاله‌بر و ابر لاله بار
[B][M1]باریدنش همیشه به صحرای معرکه
[M2]یازیدنش همیشه به میدان کارزار
[B][M1]آبی مروق است فسرده که روز رزم
[M2]دشمن در او خیال اجل بیند آشکار
[B][M1]هر دشمنی که دید خیال اجل در او
[M2]خالی شد از خیال و روان شد خیال‌وار
[B][M1]لوحی است نیلگون که قلم در خلاف او
[M2]از رشک زرد روی شد و لاغر و نزار
[B][M1]با لوح‌ گر قلم به ازل سازگار بود
[M2]با این زدوده لوح کبودی است سازگار
[B][M1]کان لوح از او نگار پذیرفت در ازل
[M2]وین لوح از این همی بپذیرد کنون نگار
[B][M1]بشکست پشت مهرهٔ کفار در عرب
[M2]تا نام او به دست علی کشت ذوالفقار
[B][M1]آدینه چون خطیب به منبر بر آردش
[M2]تازه شود به تیزی او دین کردگار
[B][M1]هست او به روز رزم سلیحی‌که آن سلیح
[M2]آید گه اجل ملک‌الموت را به کار
[B][M1]شخصی که زینهار نباید ز چنگ او
[M2]جانش نیابد از ملک‌الموت زینهار
[B][M1]تا از میان سنگ درنگش‌گسسته شد
[M2]سنگ و درنگ برد ز خصمان خاکسار
[B][M1]در سنگ بود عاجز و امروز معجزست
[M2]در دست پهلوان خداوند روزگار
[B][M1]والاعماد دولت و دنیا جمال دین
[M2]خوارزمشاه میر هنرمند کامگار
[B][M1]شاهی‌که حق و باطل از او شد بلند و پست
[M2]میری‌ که دین و کفر از او شد بلند و خوار
[B][M1]نامش محمدست و به عدلش مُخَلّدست
[M2]هم ملت محمد و هم ملک شهریار
[B][M1]آهو ز شیر شیر خورد در ولایتش
[M2]و زبَرکند ستایش او طفل شیر خوار
[B][M1]نشگفت اگر به‌خدمت جودش بر آسمان
[M2]بندد کمر ز قوسِ قزح ابر نو بهار
[B][M1]کان گل فروز باشد و این هست دل‌فروز
[M2]وان قطره بار شد و این هست بدره بار
[B][M1]بازی است تیر اوکه شود چون تذرو پر
[M2]هرگه‌ که خصم را چو کبوتر کند شکار
[B][M1]همرنگ خاک جرم قمر زان سبب بود
[M2]کز نعل اسب او به قمر پر شود غبار
[B][M1]تاریک فام روی زحل زان قبل بود
[M2]کز خون رزم او به زحل بر شود بخار
[B][M1]دارد هر آن هنرکه به‌کارست خلق را
[M2]واندر هنر ز خلق ندارد نظیر و یار
[B][M1]در حق بود طریقت او صدق را دلیل
[M2]در دین بود عقیدت او شرع را شعار
[B][M1]از اعتقاد پاک بود در دلش دو چیز
[M2]تحقیق مرد خندق و تصدیق یار غار
[B][M1]وانجا که رای باید و تدبیر مملکت
[M2]پیرایهٔ خرد بود و مایهٔ وقار
[B][M1]گفتار او بود به همه خیرها مشیر
[M2]تدبیر او بود به همه فخرها مسار
[B][M1]رای صواب او ز بلندی و روشنی
[M2]از چرخ ننگ دارد و از آفتاب عار
[B][M1]وآنجا که عدل باید و انصاف و راستی
[M2]تیغش برآورد ز سر ظالمان دمار
[B][M1]تنها روند قافله از امن و عدل او
[M2]بی‌رهنمای و بدرقه در کوه و در قفار
[B][M1]ازگرگ، میش یاد نیارد به ساده دشت
[M2]وز باز کبک باک ندارد به کوهسار
[B][M1]وانجاکه جود باید و احسان و مکرمت
[M2]ابری بودکه موج زند در دلش بخار
[B][M1]به‌زان دهد صِلَتْ‌ که کند مادح آرزو
[M2]مه‌ زان دهد عطا که کند زایر انتظار
[B][M1]باشد دو چیز مختلف از جود او به‌هم
[M2]آسایش افاضل و رنج خزینه‌دار
[B][M1]وانجا که حلم‌ باید و بخشایش گناه
[M2]عَفْوش خبر دهد که رحیم‌ است و بردبار
[B][M1]جرم‌ گناهکار کند عفو بیش از آنک
[M2]در پیش او زبان بگشاید به اعتذار
[B][M1]هنگام عفو و رحمت او در مناظره
[M2]از بیگناه چیره‌تر آید گناهکار
[B][M1]وانجا که رزم باید و پیکار و تاختن
[M2]بر مرکب شجاعت و مردی بود سوار
[B][M1]گاهی کند حصار چو صحرا زعزم خویش‌
[M2]گاهی به جزم خویش ز صحرا کند حصار
[B][M1]تیغش ز دور عرضه کند صورت اجل
[M2]بر پیل کارزاری و بر شیر مرغزار
[B][M1]دندان شیر در دهن از خون چنان کند
[M2]کاندر کفیده نار بود دانه‌های نار
[B][M1]زیبد کزان جهان به نظاره به این جهان
[M2]آیند جان رستم و جان سفندیار
[B][M1]تا چون بگیرد او به سنانی هزار خصم
[M2]بوسند دست او به زمانی هزار بار
[B][M1]شخصی به‌این صفت‌ که شنیدست در جهان
[M2]اندر شمار یک تن و اندر هنر هزار
[B][M1]گویی نگاشته است یکی صورت از هنر
[M2]هنگام آفرینش او آفریدگار
[B][M1]ای روز بار تو دل زوّار پر نشاط
[M2]وی روز رزم تو سر حَسّاد پر خمار
[B][M1]میدان تو مگر عرصات است روز رزم
[M2]ایوان تو مگر عرفات است روز بار
[B][M1]زان اختیاری از امرا شاه و خواجه را
[M2]کان از ملوک و این ز وزیران شد اختیار
[B][M1]چون هر دو را به‌ دیدن روی تو بود رای
[M2]روی از دیار خویش نهادی برین دیار
[B][M1]مردانه‌وار ریگ بیابان گذاشتی
[M2]با لشکری چو ریگ بیابان‌، گه شمار
[B][M1]از فرّ پادشاه تو را یمن بر یمین
[M2]وز دولت وزیر تو را یُسر بر یسار
[B][M1]دریای بی‌کنار وزیرست و پادشاه
[M2]عالم ز موج هر دو پر از درّ شاهوار
[B][M1]تا تو ز رود بار به پیروزی آمدی
[M2]چون کوه آهنین سوی دریای بی‌کنار
[B][M1]گویی جهان به خواب همی بیند ای عجب
[M2]کوه آمده ز جانب دریا به رود بار
[B][M1]ای حق‌گزار خواجه و خدمتگزار شاه
[M2]خدمتگزار چون تو که دیده است و حق گذار
[B][M1]من بنده مدح تاجوران‌ گفته‌ام بسی
[M2]وان مدح در زمانه زمن هست یادگار
[B][M1]دانند خدمت من و دارند حرمتم
[M2]شاه بلند بخت و وزیر بزرگوار
[B][M1]کردم تو را پرستش و کردم ستایشت
[M2]تا یابم از ستایش تو عزّ و افتخار
[B][M1]روزم شود خجسته چو گویی مرا بیا
[M2]طبعم شود گشاده چو گویی مرا بیار
[B][M1]تا با رضا و شکر بقا و عُلوّ بُوَد
[M2]بادت مدام ساخته اسباب هر چهار
[B][M1]راضی ز تو شهنشه و شاکر ز تو وزیر
[M2]باقی به تو عشیرت و عالی به تو تبار
[B][M1]تا قار قیر باشد در لفظ فارسی
[M2]چونانکه در عبارت ترکی است برف قار
[B][M1]بادا چنانکه قار به ترکی سر عدوت
[M2]مویت چنانکه در لغت بارسی است قار
[B][M1]تا باشد از دو جامه شب و روز را سَلَب
[M2]کان هر دو را زظلمت و نورست پود و تار
[B][M1]روشن چو روز باد همیشه شب ولیت
[M2]چون شب همیشه روز معادیت باد تار
[B][M1]بر دشمنان دولت شاه زمانه باد
[M2]از رزم و کارزار تو همواره کار زار
[B][M1]از تو بساط مملکتش را رسیده زود
[M2]یک سر به قیروان و دگر سر به قندهار
[A]
[B][M1]چون وزارت یافت صدر روزگار از شهریار
[M2]تهنیت ‌گویم وزارت را به صدرِ روزگار
[B][M1]صاحب دنیا قوام‌الدین نظام مملکت
[M2]سید و شاه وزیران و وزیر شهریار
[B][M1]بُوالمحاسن عبدِ رزاق آنکه ارزاق بشر
[M2]کرد در دنیا به‌ کلک او حوالت ‌کردگار
[B][M1]بختیارش کرد گردون در روزارت همچنا‌نک‌
[M2]خالقش‌ کرد از خلایق در امامت بختیار
[B][M1]شاه عالم را چنو هرگز کجا باشد وزیر
[M2]در امامت بختیار و در وزارت اختیار
[B][M1]صدر دیوان وزارت چون مُزّین شد به او
[M2]تخت سلطانی مُزّین شد به شاه ‌کامکار
[B][M1]منتظر بود این سعادت را جهان از دیرباز
[M2]یافت مقصود و برون آمد ز بند انتظار
[B][M1]این محل بود از گه میثاق آدم تَعبیه‌
[M2]اختران را در مسیر و آسمان را در مدار
[B][M1]چون موافق شد قضا با آسمان و اختران
[M2]آنچه اندر پرده پنهان بود کردند آشکار
[B][M1]عَمِّ او صدر وزیران از فِراست‌ گفته بود
[M2]عبد رزاق است فخر دوده و تاج تبار
[B][M1]این فِراست بین که در انجام کار آمد پدید
[M2]آنچه آن پیر مبارک گفت در آغاز کار
[B][M1]ای شمال مشکبوی ای ره نورد زود رو
[M2]چون ز شهر بلخ باشد در نشابورت گذار
[B][M1]از زبان بندگان آن صدر ماضی را بگو
[M2]چشم بگشای و زخواب خوش‌زمانی سربرآر
[B][M1]تا ببینی پور خویش و نور چشم خویش را
[M2]پیش سلطان جهان با جاه و قدر و اقتدار
[B][M1]هم خرامان در امامت در لباس‌ احتشام
[M2]هم‌گرازان در وزارت بر بساط افتخار
[B][M1]ملک سلطان تازه‌ گشت از رای ملک‌آرای او
[M2]چون زمین از ابر و آب و آفتاب اندر بهار
[B][M1]تا نه بس مدت چنان‌ گردد که با انصاف او
[M2]آهوی دشتی امان یابد ز شیر مرغزار
[B][M1]گرگ را با میش باشد آشتی در پهن‌ دشت
[M2]باز را با کبک باشد دوستی در کوهسار
[B][M1]خواست یزدان تا بود بر روی دین و روی ملک
[M2]از نگار کلک او در ملت و دولت نگار
[B][M1]علم او در دین تازی داد ملت را نظام
[M2]عدل او در ملک باقی داد دولت را قرار
[B][M1]در هوای عالم سِفلی‌ چو نیکو بنگری
[M2]صافی و خالی نبینی از غبار و از بخار
[B][M1]با مبارک رای و تدبیرش هوای مملکت
[M2]هست صافی از بخار و هست خالی از غبار
[B][M1]یا رب اندر زینهار‌ش دار تا با عدل او
[M2]از ستم‌ کس را نبایدگفت یارب زینهار
[B][M1]آشنای طور سینا موسی عمران سزد
[M2]تاکه از معجز عصا در دست اوگردد چو مار
[B][M1]کدخدای شاه عالم صاحب عادل سزد
[M2]تا بر آرد کلک چون مارش زگمراهان دمار
[B][M1]تا به دیوان وزارت خامه‌ و نامه به ‌هم
[M2]از یمینش نامور شد از یسارش نامدار
[B][M1]خانهٔ ارزاق را مفتاح دارد بر یمین
[M2]دفتر آمار را فهرست دارد بر یسار
[B][M1]علم و عقلش را مُهَندِس‌ کرد نتواند قیاس
[M2]حلم و جودش را محاسب کرد نتواند شمار
[B][M1]قادر یزدان که پیدا کرد چون او صورتی
[M2]یک تن از روی عدد وز روی معنی صدهزار
[B][M1]گر شکار دام صیادان بود نخجیر و مرغ
[M2]جان و دل بینم همی در دام شکر او شکار
[B][M1]با نسیم رای او در بوستان ِمملکت
[M2]شاخ عزم شاه عالم فتح و نصرت داد بار
[B][M1]جامه ی بختش بپوشیدند شاهان روز رزم
[M2]بایهٔ تختش ببوسیدند خانان روز بار
[B][M1]وهم او پیش از وزارت کرد چندانی اثر
[M2]تا ملک بشکست در غزنین مصاف کارزار
[B][M1]کرد رای روشن او بر سبیل تَقد‌مه
[M2]بر موالی کار سهل و بر معادی کار زار
[B][M1]گر زمین را از نسیم خلق او باشد نصیب
[M2]هرکجا خاری برویدگل بروید جای خار
[B][M1]ور کند بر نار نیرو خاطر وَقّاد او
[M2]بگسلاند روشنی و گرمی از اجزای نار
[B][M1]ای خداوند جهان را گشته دستور و مشیر
[M2]وی بزرگان جهان راگشته مقصود و مشار
[B][M1]ای همه علم امامان از علومت مقتبس
[M2]وی همه رسم وزیران از رسومت مستعار
[B][M1]حق شناس حق‌گزاری بنده و آزاد را
[M2]شادباش و دیر زی ای حق‌شناس حق‌گزار
[B][M1]از جهان و از خداوند جهان برخور که هست
[M2]هم جهان و هم خداوند جهانت‌ خواستار
[B][M1]گر چه آصف را کرامات است در علم و هنر
[M2]ورچه اَ‌حنف را مقامات است در حلم و وقار
[B][M1]با تو در علم و خرد آصف نباشد کاردان
[M2]با تو در حلم‌ و وقار احنف نباشد بردبار
[B][M1]هست هر حرفی ز توقیع تو گنجی بی‌قیاس
[M2]هست هر بندی زانگشت تو بحری بی‌کنار
[B][M1]مرکب ملک و شریعت را سوار چابکی
[M2]از تو چابکتر نباشد این دو مرکب را سوار
[B][M1]با زبان ‌گوهر افشانت چرا باید همی
[M2]رنج غواصان گوهر جوی در قعر بحار
[B][M1]گر عیار زر ز صراف و مَحَک پیدا شود
[M2]هرکجا بوته است و سکه در بلاد و در دیار
[B][M1]آن‌کجا باشد دل و طبع تو صراف و محک
[M2]زر الفاظ و معانی را پدید آید عیار
[B][M1]روی دولت تازه باشد روی دین آراسته
[M2]تا بودکلک مبارک در بنانت مشکبار
[B][M1]باز اقبال است و بر سیم و سمن هر ساعتی
[M2]در بنان فرخ تو بارد از منقار قار
[B][M1]لیکن آن قاری که از منقار او بارد همی
[M2]قیمتی تر باشد از یاقوت و دُرّ شاهوار
[B][M1]سرنگون است او و دارد دوستان را سرفراز
[M2]مشکبار است او و دارد دشمنان را خاکسار
[B][M1]تو به خلق مصطفائی او به شکل خیزران
[M2]تو به علم مرتضائی او به فعل ذوالفقار
[B][M1]ای خداوندی که اندر آفرین و مدح تو
[M2]طبع من طوبی اثر شد شعر من شعری شعار
[B][M1]هست پیش تو نثار دیگران زر و گهر
[M2]من ز هر دو پیش تو نیکوتر آوردم نثار
[B][M1]کان نثار دیگران گردون ز هم بِپر‌اکند
[M2]وین نثار من بماند تا قیامت یادگار
[B][M1]تا همی بر عالم علوی بود سیاره هفت
[M2]تا همی برعالم سفلی بود عنصر چهار
[B][M1]باد با رای شریفت هفت سیاره قرین
[M2]باد با طبع لطیفت چار عنصر سازگار
[B][M1]بر حصار دولت تو پاسبان اقبال باد
[M2]باسبان اقبال بهتر چون دول باشد حصار
[B][M1]پشت اسلامی همیشه‌، کردگارت باد پشت
[M2]یار انصافی همیشه‌، شهریارت باد یار
[B][M1]ناصحت منصور و والا، حاسدت مقهور و پست
[M2]دوستت شاد و گرامی دشمنت غمخوار و خوار
[A]
[B][M1]راز نهان خویش جهان کرد آشکار
[M2]در منصب وزارت دستور شهریار
[B][M1]بگشاد روزگار زبان را به تهنیت
[M2]چون شد وزیر شاه جهان صدر روزگار
[B][M1]فخر ملک عماد دول صاحب آجل
[M2]قطب معالی و شرف دین کردگار
[B][M1]سعد علی عیسی آن صاحبی‌که هست
[M2]بر آسمان سعد و علو شمس افتخار
[B][M1]تا او به عِزّ دولت و تایید ایزدی
[M2]بنشست در وزارت و مشغول شد به‌کار
[B][M1]اجرام را منافع خلق است در مسیر
[M2]افلاک را مصالح ملک است در مدار
[B][M1]رازی که در ضمیر زمانه نهفته بود
[M2]امروز در وزارت اوگشت آشکار
[B][M1]بی‌ آنکه خواستار شد این جایگاه را
[M2]او را خدایگان جهان‌گشت خواستار
[B][M1]تا چشم خلق را به عنایت‌کند قریر
[M2]تا کار ملک را به کفایت دهد قرار
[B][M1]از روزگار آدم تا روزگار شاه
[M2]این کار را زمانه همی کرد انتظار
[B][M1]هست اختیار شاه‌ که بخت است یار او
[M2]زیبد که اختیار بود مرد بختیار
[B][M1]مجبور ازاوست دشمن و مختار ازاوست دوست
[M2]در مهر و کین اوست مگر جبر و اختیار
[B][M1]چون صدر امت از وزرا بردبار نیست
[M2]چون شاه سنجر از ملکان نیست کامکار
[B][M1]کاین هر دو را به طوع پرستش همی‌کنند
[M2]شاهان کامکار و وزیران بردبار
[B][M1]سد توتیای چشم ظفرگرد اسب شاه
[M2]تا کدخدای اوست به اسب هنر سوار
[B][M1]صدری است حق‌پذیر و وزیری است حق‌پرست
[M2]حری است حق‌شناس وکریمی است حق‌گزار
[B][M1]در باغ دین و ملک چنو یک درخت نیست
[M2]کز دولت است برگش و از نصرت است بار
[B][M1]افروخته به دولت او صحن بوستان
[M2]آراسته به حشمت او طَرف جویبار
[B][M1]خورشید دانش و خرد اوست بی‌زوال
[M2]دریای بخشش و کرم اوست بی‌کنار
[B][M1]رد و قبول او سبب رنج و راحت است
[M2]کز هر دو طبع گردد غمگین و شادخوار
[B][M1]دین است وکفر عهد و خلافش زبهر آنک
[M2]هر دو کنند خلق جهان را عزیز و خوار
[B][M1]هرگه که در یسار و یمین‌کرد ازکرم
[M2]آن درج پر فواید و آن‌ کلک مشکبار
[B][M1]دارد کلید خانهٔ ارزاق در یمین
[M2]دارد جواز جنت فردوس در یسار
[B][M1]ای در سخا و علم و شجاعت چو مرتضی
[M2]ای کلک و حکم قاطع تو همچو ذوالفقار
[B][M1]خرم نژاد تو که تویی ‌مَفخَرٍ نژاد
[M2]فرّخ تبار تو که تویی سَیّدِ تبار
[B][M1]در راه حشمت تو ندیدست کس ‌نشیب
[M2]بر روی دولت تو ندیدست کس غبار
[B][M1]جِرْ‌مِ قمر شدست ز امر تو تیز رو
[M2]قطب فلک شدست ز حَزم تو استوار
[B][M1]گر شعله‌ای زکینهٔ تو بر فتد به آب
[M2]ور قطره‌ای ز خامهٔ تو برچکد به نار
[B][M1]گردد شَرارنار ازین قطره چون سرشک
[M2]گردد سرشک آب از آن شعله چون شرار
[B][M1]تهدید دشمنان تورا با نهیب و خشم
[M2]دنبال برزند به زمین شیر مرغزار
[B][M1]واندر بر سخاوت تو بر سخای ابر
[M2]طنّاز وار خنده زند کبک کوهسار
[B][M1]گر ابر در بهار چمن را کند جوان
[M2]هرگز چو جود تو نبود ابر در بهار
[B][M1]کان گاهگاه بارد و این هست بر دوام
[M2]و آن قطره بار باشد و این هست بدره بار
[B][M1]بیشی ز مُعطیان و کم است از عطای تو
[M2]اندیشهٔ مُحاسب و اندازهٔ شمار
[B][M1]پشت شریعتی و تو را کردگار پشت
[M2]یار حقیقتی و تو را شهریار یار
[B][M1]گر خَمرِ دوستیت‌ خورد مرد مُتصل
[M2]زان خَمر در سرش نبود ذَرّه‌ای خمار
[B][M1]گردد ز مهر مست و بود هوش او به جای
[M2]پیوسته مست باشد و همواره هوشیار
[B][M1]بار آورد به باغ مظالم درخت عدل
[M2]چون بنگرد به روی تو مظلوم روز بار
[B][M1]در مجلس رفیع تو با بوی خلق تو
[M2]گویی‌ که از بخور برآید همی بخار
[B][M1]دُرّ مدیح را تو گزاری همی بها
[M2]زرّ علوم را تو شناسی همی عیار
[B][M1]بازی است همت تو که منقار و مِخلَبَش
[M2]سیّاره را چو کبک و کبوتر کند شکار
[B][M1]اندر علوّ ز فَرقَد و شَعری سَبَق برد
[M2]شعری‌ که یابد از لقب و نام تو شعار
[B][M1]ای بسته از مدایح تو دست طبع من
[M2]بر گردن زمانه بسی عِقد شاهوار
[B][M1]این عِقد نو که ساختم از بهر تهنیت
[M2]در دهر هست تا اَبَدُالدّهر یادگار
[B][M1]گر نظم گوهرست نثار تو از خَدَم
[M2]نظم سخن به است ز مدّاح تو نثار
[B][M1]کان نظم را سپهر ز هم بگسلد همی
[M2]وین نظم را بدارد تا حشر پایدار
[B][M1]تا بهر یک‌ گروه ز نیک اختری است فخر
[M2]تا قسم یک‌ گروه ز بی‌دولتی است عار
[B][M1]بادند دوستانت به نیک‌اختری مشیر
[M2]بادند دشمنانت‌ به بی‌دولتی مُشار
[B][M1]پاینده باد عمر تو از فضل مُستَعان
[M2]هرچند هست عمر همه خلق مُستَعار
[B][M1]تایید ایزدی ز نوائب تو را پناه
[M2]اقبال خسروی ز حوادث تو را حصار
[B][M1]از بهر خدمت تو بزرگان و سروران
[M2]از شرق و غرب روی نهاده بدین دیار
[B][M1]زیباتر و بدیع‌تر امروز تو ز دی
[M2]فرّخ‌تر و خجسته‌تر امسال تو ز پار
[A]
[B][M1]پوشیده نیست واقعهٔ تیر شهریار
[M2]و آن روزگار تیره که بر من‌ گذشت پار
[B][M1]گر پار روزگار من از تیر تیره بود
[M2]امسال روشن است ز خورشید روزگار
[B][M1]زان پس‌ که بود بر شرف مرگ حال من
[M2]رَستَم به دولت شرف دین کردگار
[B][M1]تاج‌ُالکُفاهٔ فخر معالی وجیه ملک
[M2]زینِ دول رَضّی ملوک و سرِ تبار
[B][M1]بوطاهر آنکه سیرت نفس شریف اوست
[M2]طاهر ز سهو و زلت و خالی زعیب و عار
[B][M1]سعد علی‌ که سعد و علی بهره یافته است
[M2]از دولت مساعد و از بخت سازگار
[B][M1]او را به بحر و بدر صفت‌ کن ز بهر آنک
[M2]بحرست روز بخشش و بدرست روز تار
[B][M1]نی‌نی که بحر دارد ازو جود مُسترَق
[M2]نی‌نی که بدر دارد ازو نور مستعار
[B][M1]در عصر خسروان عراق از دیار خویش
[M2]هرگز چنو کریم نیامد بدین دیار
[B][M1]گردون نزاد مهر از او هیچ حق‌شناس
[M2]گیتی ندید بهتر ازو هیچ حق‌گزار
[B][M1]هم در سخن مُمَیِّز و هم در سَخا تمام
[M2]هم در کرم مُوَفّق و هم بر هنر سوار
[B][M1]ارزاق خلق را به مروت دهد مدد
[M2]زان کلک مشکبار به روزی هزار بار
[B][M1]لطف خدای دادگر ارزاق خلق را
[M2]گویی حواله کرد بدان کلک مشکبار
[B][M1]گر رای او جو آتش جر می‌شود لطیف
[M2]او را همه کواکب عِلوی بود شرار
[B][M1]ور بخت او به‌صورت جسمانیان شود
[M2]مشرق بود یمینش و مغرب بود یسار
[B][M1]خالق همیشه هست بهر کار یار او
[M2]زیراکه نیست درکرم او را زخلق بار
[B][M1]هرگز نبود بر کف او از حسد شراب
[M2]هرگز نبود در سر او از ندم خمار
[B][M1]از چوب آن درخت‌ که ‌گشتند سَعد و ‌نَحس
[M2]او را رسید تخت و عدو را رسید دار
[B][M1]بر شد بخار طبع لطیفش به آسمان
[M2]تا ساق عرش بوی بخورست زان بخار
[B][M1]ای افتخار عالم از اقبال و منزلت
[M2]وی در نوال و مکرمت از عالم اختیار
[B][M1]نیک‌اختر آفرید تو را عالم آفرین
[M2]کز عالم اختیاری و در عالم افتخار
[B][M1]خواهد چهارچیز تو دایم چهار چیز
[M2]همواره زان چهار همی نازد این چهار
[B][M1]عزمت دوام دولت و عدلت بقای ملک
[M2]عهدت صلاح مردم و عقلت نظام کار
[B][M1]گر صنعت بهار جهان راکند جوان
[M2]نادر ترست صنع تو از صنعت بهار
[B][M1]از بهر آنکه صنعت او نقشهای خویش
[M2]برگل‌کند نگار و تو بر دل‌کنی نگار
[B][M1]توقیع توست فایدهٔ ملک را دلیل
[M2]توفیق توست قاعدهٔ شرع را شعار
[B][M1]خار از محبت تو شود چون شکفته‌گل
[M2]گل باعداوت تو شود چون خلنده خار
[B][M1]ایمن شود فلک ز مَحاق و خسوف ماه
[M2]گر ماه را بر تو فرستد به زینهار
[B][M1]اندر حریم عدل توکبک و تذرو را
[M2]باز شکارگیر نگیرد همی شکار
[B][M1]در حشمت تو داغ ستورا‌نت‌ را همی
[M2]در مرغزار سجده برد شیر مرغزار
[B][M1]آتش همی به زخم پدید آید از حجر
[M2]لولو همی به رنج پدید آید از بحار
[B][M1]سازد ز بیم زخم تو آن سنگ را پناه
[M2]گیرد ز شرم لفظ تو این آب را حصار
[B][M1]گر نیست چون صدف قلم دُرْفَشان تو
[M2]از بهر چیست در دهنش در شاهوار
[B][M1]جز در انامل تو قلم کی شود صدف‌
[M2]جز درکفِ‌کلیم عصا کی شود چو مار
[B][M1]آنکو همی شناسد ماه و ستاره را
[M2]آزادگیت را نشناسد همی شمار
[B][M1]در همت تو ا‌شبهه‌ا و شک نیست خلق را
[M2]خورشید روشن است و هوا صافی از غبار
[B][M1]در معرفت مریدی و در مرتبت مراد
[M2]در مصلحت مشیری و در مکرمت مشار
[B][M1]هرگز نگشت حلم تو فرسوده از غضب
[M2]هرگز نگشت عقل تو پوشیده از عُقار
[B][M1]دارد یقین و سر براهیم مادحت
[M2]بَرْد و سَلام بیند اگر بگذرد به نار
[B][M1]ای آفتاب چرخ معالی اگر نبود
[M2]یک سال بر مراد دلم چرخ را مدار
[B][M1]آن سال درگذشت و به فر تو یافتم
[M2]در سال دیگر آنچه همی کردم انتظار
[B][M1]گر تیر شهریار خطا رفت در تنم
[M2]جان را خطر نبود به اقبال شهریار
[B][M1]ایزد نخواست کز جهت تیر او شوند
[M2]بر سوگ بنده‌، بنده و آزاد سوگوار
[B][M1]بهتر شدم که بود در آن حادثه مرا
[M2]تأیید تو معالج و بخت تو غمگسار
[B][M1]در حضرت تو شد شب تیمار من نهان
[M2]وز طلعت تو روز نشاطم شد آشکار
[B][M1]دارم نثار در سخن ور رضا دهی
[M2]بر تو به جای در سخن جان‌کنم نثار
[B][M1]تا بر سپهر چیره بود ماه را مسیر
[M2]تا بر زمین تیره بود کوه را قرار
[B][M1]چون ماه باد رای رفیع تو نوربخش
[M2]چون‌کوه باد عزم متین تو استوار
[B][M1]گفتار تو نُکَت شده در نامهٔ ازل
[M2]کردار تو عَلَم ‌شده بر جامهٔ وقار
[B][M1]مهرت طرب فزای و سپهرت وفا نمای
[M2]بختت نگاهبان و خدایت نگاهدار
[A]
[B][M1]چون ز سلطانان گیتی شهریاراست اختیار
[M2]فَرِّخ آن صاحب‌ که باشد اختیار شهریار
[B][M1]صاحبی باید که باشد کاردان و ‌دوربین
[M2]درخور صاحبقرانی کامران و کامکار
[B][M1]صاحب دنیا به صدر اندر نظام‌الدین سزد
[M2]چون معزالدین بود صاحبقران روزگار
[B][M1]بخت تلقین کرد و تأیید الهی ره نمود
[M2]تا معزالدین معزالدوله را کرد اختیار
[B][M1]مشرق و مغرب مهیا شد چو سلطان جهان
[M2]داد کار مشرق و مغرب به دست مرد کار
[B][M1]صاحبی بنشست در دیوان که از انصاف او
[M2]خیر و راحت کرد روزی بندگان را کردگار
[B][M1]صدر نیک اختر محمد بن‌ سلیمان آنکه هست
[M2]چون محمد دین‌پرست و چون سلیمان ملک‌دار
[B][M1]از نظام رسم او شد شغل‌گیتی بر نظام
[M2]وز نگار کلک او شد کار عالم چون نگار
[B][M1]باغ ملت را ز رسم او پدید آمد درخت
[M2]سال دولت را ز عدل او پدید آمد بهار
[B][M1]بوی خلق او معطرکرد صحن بوستان
[M2]سرو عقل او مزین‌کرد طر‌ف جویبار
[B][M1]گلبنی بنشاند انصافش به ‌ملک اندر که هست
[M2]شاخش اندر قیروان و بیخش اندر قندهار
[B][M1]رای او امروز ما را کرد خرم‌تر ز دی
[M2]فر او امسال ما را کرد فرخ‌تر ز پار
[B][M1]شد ز نور طلعت او دیدهٔ ملت قریر
[M2]یافت از تدبیر و رای او دل دولت قرار
[B][M1]ملک را با سیرت او هست جای تهنیت
[M2]خلق را در خدمت او هست جای افتخار
[B][M1]رام شد چون مرکبی در زیر بختش آسمان
[M2]آسمان مرکب سزد چون بخت او باشد سوار
[B][M1]روی هامون را ز بهر جود او زرین کند
[M2]چون برآید بامدادان آفتاب از کوهسار
[B][M1]توتیا سازد سپهر از بهر چشم اختران
[M2]چون ز نعل مرکب او از زمین خیزد غبار
[B][M1]بی هوای او نباشد مهر تابان را مسیر
[M2]بی مراد او نباشد چرخ ‌گردان را مدار
[B][M1]شمس بودی عقل او گر شمس بودی بی‌زوال
[M2]بحر بودی جود او گر بحر بودی بی‌کنار
[B][M1]مهتران را از حوادث هست توقیعش پناه
[M2]کهتران را از نوایب هست درگاهش حصار
[B][M1]آب را مانَد تو گویی طبع او گاه لَطَف
[M2]خاک را ماند تو گویی حلم او گاه وقار
[B][M1]چیست آن آبی‌کزو یابد موافق آبروی
[M2]چیست آن خاکی کزو گردد مخالف خاکسار
[B][M1]تا به‌ بار آمد گل اقبال او در باغ ملک
[M2]هست بدخواهان او را زان گل اندر دیده خار
[B][M1]در صدف دریا به نور رای او سازد همی
[M2]از سرشک ابر مروارید و در شاهوار
[B][M1]از پی آن تا تواند کرد قهر دشمنان
[M2]مرد را گر زور و قوت باید اندر کارزار
[B][M1]روز قهر دشمنان در پیش عزم و حزم او
[M2]سیل‌ها را در جبال و موج‌ها را در بحار
[B][M1]چون قلم گیرد بود روح‌الامینش بر یمین
[M2]چون عنان‌گیرد بود بخت بلندش بر یسار
[B][M1]حشمت او هست اصل و کار دیوان هست فرع
[M2]فرع باشد بی‌خلل چون اصل باشد استوار
[B][M1]ماه و خورشید از محاق و از کسوف ایمن شوند
[M2]گر زعالی رای او خواهند هر دو زینهار
[B][M1]سائلی کز جود او یابد نِعَم هنگام بر
[M2]زایری‌کز عدل او یابد نظر هنگام بار
[B][M1]آن شود همچون خلیل از باد او آتش‌نشین
[M2]وین شود همچون کلیم از فر او دریاگذار
[B][M1]از شرار نار دوزخ عفو او سازد سرشک
[M2]وز سرشک آب حیوان خشم او سازد شرار
[B][M1]فرق بر فَرْقَد رسد گر جاه او یابد کلاه
[M2]شِعر بر شَعْری رسد گر نام او یابد شعار
[B][M1]گر بماند یادگار از هر کسی اندر جهان
[M2]من چنان خواهم که او ماند به‌جای یادگار
[B][M1]ای تبار تو ز حشمت سید و فخر کِرام
[M2]ای تو از جاه و جلالت سید و فخر تبار
[B][M1]رای تو خورشید را ماند که چون پیدا شود
[M2]روشنایی گستراند بر بلاد و بر دیار
[B][M1]پیش ازین هرچ از مکارم بود در گیتی نهان
[M2]کرد در عصر تو اکنون دورگردون آشکار
[B][M1]مشک‌خوار و گوهرافشان است کلک اندر کفت
[M2]چون بود گوهرفشان کلکی که باشد مشک‌خوار
[B][M1]گاه مهر و گاه کین از مد و نقش او شوند
[M2]دوستان شاد وگرامی دشمنان غمگین و خوار
[B][M1]مرغ بی‌پَرَّست و زو نامه همی پرد چو مرغ
[M2]مار بی‌بیچ است وزو دشمن همی پیچد چو مار
[B][M1]جز به دست چون تویی معجز نباشد آن قلم
[M2]جز به دست مرتضی معجز نباشد ذوالفقار
[B][M1]شاه‌گیتی را کنون بر توست جای اعتماد
[M2]ور چه گیتی از عجایب هست جای اعتبار
[B][M1]آدمی اسباب دنیا از تو جوید بر دوام
[M2]ور چه هست اسباب دنیا آدمی را مستعار
[B][M1]از شراب خدمت تو هرکه مست و خرم است
[M2]ایمن است از آفت بی‌عقلی و رنج خمار
[B][M1]وانکه از اقبال تو امید دارد یک نظر
[M2]گردد امیدش وفا بی‌وعده و بی‌انتظار
[B][M1]هیچکس دُرّ ثنا را چون تو نگزارد بها
[M2]هیچ‌کس زَرِّ سخن را چون تو نشناسد عیار
[B][M1]چون ز مدح تو بیارایم عروس طبع را
[M2]بر مثال لعبتی سیمین‌بر و مشکین‌عِذار
[B][M1]مشتری زیبدکه باشد خاتم او را نگین
[M2]ماه نو شاید که باشد ساعد او را سوار
[B][M1]هرکه پیش تو نثاری آرد از زر و گهر
[M2]از ره معنی نثار او نباشد پایدار
[B][M1]من تو را اکنون نثاری پایدار آورده ام
[M2]بر بساط چون تو دَستوری چنین باید نثار
[B][M1]تا ز بهر بی‌نیازی و ز بهر بی‌غمی
[M2]کیمیای نعمت و شادی عٍقارست و عُقار
[B][M1]آب دست و خاک پایت باد دایم خلق را
[M2]مایهٔ شادی و نعمت چون عُقار و چون عِقار
[B][M1]ماهرویان طراز و مشک مویان ختن
[M2]پیش تو هنگام خدمت صف کشیده در قطار
[B][M1]کودکانی کرده از خوبی دل مردم اسیر
[M2]آهوانی کرده از شوخی دل شیران شکار
[B][M1]خط ایشان مشکبوی و خال ایشان مشک‌رنگ
[M2]جعد ایشان مشک بیز و زلف ایشان مشکبار
[B][M1]روز رزم و روز بزم از سهم و جشن هر یکی
[M2]رزمگه دشت قیامت‌، بزمگه دارالقرار
[B][M1]تا هزار اندر عدد بیش از یکی باشد همی
[M2]تا یکی باشد همی اصل عدد اندر شمار
[B][M1]باد فرمان تو اندر مشرق و مغرب یکی
[M2]زیر فرمان تو باد اقبال و دولت صدهزار
[B][M1]هر کجا رای تو باشد چرخ بر تو مهربان
[M2]هرکجا عزم تو باشد دهر با تو سازگار
[B][M1]اندر احکام شریعت عصمت یزدانت پشت
[M2]واندر اسباب وزارت دولت سلطانْتْ یار
[A]
[B][M1]حَبَّذا این باغ خرم وین همایون روزگار
[M2]مرحبا این بزم فرخ وین مبارک شهریار
[B][M1]شهریاری جانفزای و روزگاری دلگشای
[M2]آ‌نت‌ زیبا شهریار و اینت‌ زیبا روزگار
[B][M1]شاه خورشید است و تختش چون سپهر هفتمین
[M2]شاه رضوان است و باغش چون بهشت‌ کردگار
[B][M1]جبرئیل از جنت آوردست‌ گویی این عجب
[M2]هر نسیمش را نبات و هر درختش را ثمار
[B][M1]راست گویی روی حوران است و قد نیکوان
[M2]هرکجا بینی‌گل‌ گلزار و سرو جویبار
[B][M1]گر ندارد نسبت از کافور و عنبر پس‌ چراست
[M2]باد او عنبرفشان و شاخ او کافور بار
[B][M1]خرم است آن باغ‌ و سلطان اندرو خرم دل است
[M2]یُمن دارد بر یمین و یُسر دارد بر یسار
[B][M1]همچنان کاو اختیار است از ملوک شرق و غرب
[M2]روزگار او ز ایام ملوک است اختیار
[B][M1]نوبهار و مهرگان در سال یک بارست و بس
[M2]شاه را هر روز باشد مهرگان و نوبهار
[B][M1]رحمت ایزد بر آن شاهی‌که از شمشیر او
[M2]بند شاهی محکم است و اصل دولت استوار
[B][M1]تاکه باشد کوکب وگردون نباشد هر دو را
[M2]بی‌ رضای او مسیر و بی‌مراد او مدار
[B][M1]افتخار خسروان باشد به‌دنیا و به‌دین
[M2]ا‌عزت افزای جهان باشد امیر نامدار
[B][M1]شرق و غرب او راست از بهر صلاح ملک و دین
[M2]گه ز شرق آرد اسیر و گه ز غرب آرد شکار
[B][M1]هرکه با فرمان و پیمانش نماید سرکشی
[M2]بر زمین آرد سرش‌ گر بر فلک دارد حصار
[B][M1]ای جهانداری‌که هستی قبلهٔ هر تاجور
[M2]وی شهنشاهی که هستی خسرو هر تاجدار
[B][M1]در جهانداری تویی بر هر چه خواهی کامران
[M2]در شهنشاهی تویی بر هرکه خواهی‌ کامکار
[B][M1]هیبت تو نام‌ گمراهان دولت کرد ننگ
[M2]دولت تو فخر بدخواهان ملت کرد عار
[B][M1]مهر تو گویی‌ که نیسان است کز ریحان اُ‌نس
[M2]دل کند خوشبوی و بر رخ بشکفاند لاله‌زار
[B][M1]بر کفت‌ گویی‌ که باران است از ابر سخا
[M2]نفع او اندر جهان پیدا و ناپیدا شمار
[B][M1]امر تو گویی که ایمان است کز ارباب عقل
[M2]هرکه از امرت برون آید شود مقهور و خوار
[B][M1]خشم تو گویی که خذ‌لان است کز اعدای ملک
[M2]هرکه را دریابد آنکس زو گردد خاکسار
[B][M1]تا بود گردون گردان هفت و سیارات هفت
[M2]تا بود عنصر چهار و طبع ‌گیتی بر چهار
[B][M1]حال و مال و سال و فال و اصل و نسل و تخت و بخت
[M2]بر مرادت باد هر هشت ای سرافراز تبار
[B][M1]حال نیکو مال افزون سال فرخ فال سعد
[M2]اصل قایم نسل باقی تخت عالی بخت یار
[A]
[B][M1]تا گه از جم یادگارست این همایون روزگار
[M2]این جهان هرگز مباد از شاه عالم یادگار
[B][M1]باد میمون و مبارک صدهزاران جشن جم
[M2]بر خداوندی که چون جم بنده دارد صدهزار
[B][M1]سایهٔ یزدان ملک سلطان که از تأیید بخت
[M2]پیش از آدم کرد عالم عدل او را اختیار
[B][M1]همتش کرده است ناز نیکخواهان را چو نور
[M2]رفعتش کردست نور بدسگالان را چو نار
[B][M1]پادشاهی را کند رای بلندش تربیت
[M2]پادشاهان را دهد عدل تمامش زینهار
[B][M1]گر نه خورشیدست و رضوان است در شاهی چرا
[M2]او زمین گردون نهادست و جهان فردوس وار
[B][M1]خلق را آسایش خلد و نهیب محشرست
[M2]بزمگاهش روز بزم و بارگاهش روز بار
[B][M1]تیغ‌گوهردار او از آسمان آمد مگر
[M2]زانکه زخمش بر مخالف هست زخم ذوالفقار
[B][M1]دوستان را جان فزاید روز مهر و خرمی
[M2]دشمنان را جان گزاید روز کین و کارزار
[B][M1]قاف تا قاف جهان را ‌داور است و پادشاه
[M2]شرق تا غرب زمین را خسروست و شهریار
[B][M1]زان همایون تر نباشد ملک را صاحبقران
[M2]زو مبارکتر نباشد خلق را پروردگار
[B][M1]شهریارا برخور و شادی کن و رامش‌فزای
[M2]زین همایون نوبهار و زین مبار‌ک روزگار
[B][M1]عالم از عدل تو همچون نوبهاری بشکفید
[M2]روزگار تو همه خرم سزد چون نوبهار
[B][M1]وقت آن آمد که فرمایی‌کشیدن بامداد
[M2]تخت زیرگلستان و رخت زیر لاله‌زار
[B][M1]چهرهٔ جانان شناسی لاله را در بوستان
[M2]قامت دلبر شماری سرو را بر جویبار
[B][M1]بر شکوفه باده‌نوشی کاو بود چون روی دوست
[M2]وز بنفشه شاد باشی ‌‌کاو بود چون زلف یار
[B][M1]روز نوروزست و هر بنده نثار آرد همی
[M2]بنده ی شاعر همی خواهد که جان آرد نثار
[B][M1]تا شمارست و قیاس از آسمان و آفتاب
[M2]ملک بادت بی‌قیاس و عمر بادت بی‌شمار
[B][M1]با نشاط و رامش و پیروزی و نیک‌اختری
[M2]همچنین نوروز صد نوروز دیگر برگذار
[B][M1]شادی و شاهی و کام و می همه در دست توست
[M2]شاد باش و شاه باش و کام جوی و می‌گسار
[A]
[B][M1]هر جهانداری که باشد رای او سوی شک‌ار
[M2]دوربین و نیک‌دان باشد چو پیش آید‌ش‌کار
[B][M1]هم توان‌ گفتن مر او را در جهانداری دلیر
[M2]هم توان خواندن مر او را در شهنشاهی سوار
[B][M1]هم طرب کردن شناسد هم مصاف آراستن
[M2]هم به رزم اندر شجاعت هم به بزم اندر وقار
[B][M1]هم تواند خویشتن را داشت از دشمن نگاه
[M2]هم تواند داشت دشمن را نگه در کارزار
[B][M1]هم به تیر انداختن بر خصم باشد کامران
[M2]هم به شمشیر آختن بر شیر باشد کامکار
[B][M1]گاه برگوران کمندش بسته دارد ساد‌ه دشت
[M2]گاه بر شیران خدنگش تنگ دارد مرغزار
[B][M1]گاه غرم از تیغ اوگیرد به غار اندر پناه
[M2]گاه رنگ از تیر او سازد به سنگ اندر حصار
[B][M1]زیر ران اندر مسخر کرده دارد روز و شب
[M2]مرکبانی کوه بر صحرا سپر دریاگذار
[B][M1]گر بتازد سوی وحشی پستی انگارد جبال
[M2]ور براند سوی خصمی خشکی انگارد بحار
[B][M1]در شکارست از هنرها او خداوند جهان
[M2]زین قبل خواهدکه باشد دایما اندر شکار
[B][M1]خسرو دنیا ملک شاه محمد کز ملوک
[M2]شد بدو دین محمد تا قیامت پایدار
[B][M1]شهریار عالم عادل که در دنیا و دین
[M2]چشم گیتی زو مبارکتر نبیند شهریار
[B][M1]چون نگار مهر دینار و درم شد نام او
[M2]گشت مُهر مِهر او بر جان جباران نگار
[B][M1]ملک را عدلش بساطی ساخته است از ایمنی
[M2]گستریدست آن بساط از قیروان تا قندهار
[B][M1]حزم او از استواری کرد گردون لاجرم
[M2]بند شاهی شد به حزمِ استوارش استوار
[B][M1]چرخ نتواندگشا‌ن جز به شکر او زبان
[M2]تا میان در خدمت او بسته دارد روزگار
[B][M1]فضل او با خلق عالم هست افزون از قیاس
[M2]فضل یزدان نیز با او هست بیرون از شمار
[B][M1]کی شناسند آنچه او با خلق‌کرد از نیکویی
[M2]کی شمارند آنچه ز احسان کرد با او کردگار
[B][M1]خسروا هرچ اختیار توست بر روی زمین
[M2]هست برگردون گردان اختران را اختیار
[B][M1]نامداران را به خاک درگه توست احتشام
[M2]تاجداران را به نعل مرکب توست افتخار
[B][M1]دیده نم‌گیرد سران راپیش تو هنگام رزم
[M2]پشت خم‌گردد یلان را پیش تو هنگام بار
[B][M1]تو به بغدادی و در روم از هجوم لشکرت
[M2]هست قیصر مستمند و لشکر او سوگوار
[B][M1]کوس پندارند چون آید ز دریا بانگ رعد
[M2]تاختن دانند چون برخیزد از صحرا غبار
[B][M1]زود خواهد بود شاها تا ز بهر دین حق
[M2]تیغ‌گیری و برآری از سر دشمن دمار
[B][M1]آنکه می‌گوید بلندم گردد ازگرز تو پست
[M2]وانکه می‌گوید عزیزم‌ گردد از تیغ تو خوار
[B][M1]تا جهان را خاک و باد و اتش و اب است طبع
[M2]تا فساد کون باشد در جهان زین هر چهار
[B][M1]تو به نعل بادپایان خاک بر دشمن فشان
[M2]و اتش اندر جان اعدا زن به تیم ابدار
[B][M1]رایتت منصور و تیغت تیز و ملکت مستقیم
[M2]‌دولتت پیروز و بختت نیک و طبعت شادخوار
[B][M1]در مسلمانی به اقبالت خلافت را ثبات
[M2]در جهانبانی به انصافت شریعت را شعار
[A]
[B][M1]دل بی‌قرار دارم از آن زلف بی‌قرار
[M2]سر پر خمار دارم از آن چشم پر خمار
[B][M1]داند نگار من که چنین است حال من
[M2]زان چشم پُر خمار و از آن زلف بی‌قرار
[B][M1]ابرست تیره زلفش و سبزه است نو خطش
[M2]خرّم رخش چو تازه بهاری است غمگسار
[B][M1]گر گویمش که زلف و خط تو عجب شدند
[M2]گوید که ابر و سبزه عجب نیست در بهار
[B][M1]گویی مهندسی است خَمِ جَعْدِ آن صنم
[M2]گویی مُشَعبَدی است سرِ زلفِ آن نگار
[B][M1]کز غالیه کشید یکی بر سُهیل خط
[M2]وز مورچه نهاد یکی بر عقیق تار
[B][M1]ای ‌گشته ارغوان تو شمشاد را وطن
[M2]وی‌ گشته پرنیان تو پولاد را حصار
[B][M1]گویی ز بهر فتنهٔ عشاق‌ گشته‌اند
[M2]پولاد تو نهفته و شمشادت آشکار
[B][M1]دُرّی است آبدار تو را زیر لاله برگ
[M2]مشکی است تابدار تو را گرد لاله‌زار
[B][M1]تاب است در دل من و آب است در دو چشم
[M2]زان مشک تابدار و از آن درّ آبدار
[B][M1]در خَدّ توست روشنی ماه آسمان
[M2]در قَدّ توست راستی سرو جویبار
[B][M1]ماهی و آسمان تو ایوان خسروست
[M2]سروی و جویبار تو میدان شهریار
[B][M1]والا جلال دولت و دنیا معزّ دین
[M2]شاهی که هست سید شاهان روزگار
[B][M1]شاهی که هست سیرت و کردارهای او
[M2]فهرست پادشاهی و قانون افتخار
[B][M1]در بخت او همی نرسد گردش فلک
[M2]گویی فلک پیاده شد و بخت او سوار
[B][M1]سَدّی است استوار حُسامش که بند ملک
[M2]گشته است استوار بدان سدِّ استوار
[B][M1]گر یُمن و یُسر خواهی او را ببین‌ که هست
[M2]هم یُمن بر یمینش و هم یُسر بر یسار
[B][M1]شاهی بزرگوار و ستودست و همچو اوست
[M2]کردار او ستوده و رسمش بزرگوار
[B][M1]ای یادگار جملهٔ شاهان باستان
[M2]هرگز مباد ملک جهان از تو یادگار
[B][M1]شاهان عالمند همی اختیار دهر
[M2]وایزد ز اختیار تو را کرد اختیار
[B][M1]دیدار جان‌فزای تو بی‌نار هست نور
[M2]شمشیر جان‌گزای تو بی‌نور هست نار
[B][M1]در مجلس تو رحمت خُلدست روز بزم
[M2]بر درگه تو زحمتِ حَشرست روز بار
[B][M1]از قدرتی‌ که تیغ تو را داد آسمان
[M2]وز قوّتی‌ که دست تو را داد کردگار
[B][M1]دعوی کنند شیعه که روز نبرد هست
[M2]دست تو دست حیدر و تیغ تو ذوالفقار
[B][M1]ای انتظار خلقِ جهانِ سوی درگهت
[M2]دادت‌ خدای آنچه تو را بود انتظار
[B][M1]رفتی ز دار مملکت خویش ناگهان
[M2]باز آمدی مُظّفر و پیروز و کامکار
[B][M1]امسال یک هزار شمردیم فتح تو
[M2]اَرجو که بِشمَریم دگر سال ده هزار
[B][M1]فردا هنوز نامد و خرّم‌ گذشت دی
[M2]امروز روز توست به شادی همی گذار
[B][M1]بی‌حکم تو مباد سکون و مدار ملک
[M2]تا خاک را سکون بود و چرخ را مدار
[A]
[B][M1]تا باد خزان حُلّه برون کرد ز گلزار
[M2]ابر آمد و پیچید قَصَب بر سر کُهسار
[B][M1]تا ریخته شد پنجهٔ زرین ز چناران
[M2]در هر شمری جام بلورست به خروار
[B][M1]ازکوه بشستند همه سرخی شنگرف
[M2]وز باغ ستردند همه سبزی زنگار
[B][M1]چینی صنمان دور شدند از چمن باغ
[M2]زنگی بَچگانند به باغ آمده بسیار
[B][M1]زر آب طَلی‌ کرده نگر بر رخ آبی
[M2]بیجاده ناسفته نگر در شکم نار
[B][M1]و آن حوض نگرریخته از شاخ تر و برگ
[M2]گسترده کسی‌ گویی بر آینه دینار
[B][M1]روز از در بزم است و شراب از در خوردن
[M2]هرچند چمن نیست کنون از در دیدار
[B][M1]با دوست به خرگاه طرب کردن عشاق
[M2]خوشتر بود اکنون ز طلب کردن‌ گلزار
[B][M1]بس دوست که اندر جهد اکنون به لب دوست
[M2]بس یار که اندر خزد اکنون به بریار
[B][M1]خرگاه به اکنون و می روشن و آتش
[M2]ساقی صنم خَلُخ و مطرب بت فَرخار
[B][M1]جادو شده بر زیر سر زخمهٔ مطرب
[M2]زیر آمده از جادو بر زخمه به‌ گفتار
[B][M1]بر ابر شده آتش سوزنده درفشان
[M2]بر آتش سوزنده شده ابر گهر بار
[B][M1]با چرخ برابر شده آتش زبلندی
[M2]چون در صف موکب علم شاه جهاندار
[B][M1]شاه همه شاهان ملک ارغو که شرف یافت
[M2]از دولت او ملت پیغمبر مختار
[B][M1]شاهی‌ که به جای پدر و جد و برادر
[M2]بنشست و چنین جای بدو هست سزاوار
[B][M1]عِقد آمد و پرگار همه گوهرِ سلجوق
[M2]او واسطهٔ عِقد شد و نقطهٔ پرگار
[B][M1]آورد دل خلق به رغبت نه به اکراه
[M2]در دایرهٔ بیعت او گنبد دوار
[B][M1]گر بیعت او از در و دیوار بخواهی
[M2]با بیعت او در سخن آید در و دیوار
[B][M1]هر سال زیادت بود این دولت و این ملک
[M2]وامسال دلیل است به از پار و زپیرار
[B][M1]معلوم شدست این خبر از دفتر احکام
[M2]مفهوم شدست این سخن از نامهٔ اسرار
[B][M1]دیری است‌ که در چرخ همین تعبیه سازند
[M2]هفت اختر سیار در این شغل و درین‌کار
[B][M1]این دولت و این ملک به بازی نتوان یافت
[M2]بازی نبود تعبیهٔ اختر سیار
[B][M1]ای بار خدایی که همه بار خدایان
[M2]دادند به پیروزی و اقبال تو اقرار
[B][M1]کردار تو در شرح زگفتار فزون است
[M2]چند که گفتار فزون است زکردار
[B][M1]احرار جهان روی به درگاه تو دارند
[M2]درگاه توگشته است مگر قبلهٔ احرار
[B][M1]تو بر صفت بحری و اصل تو چو لؤلؤ
[M2]باک است و عزیز است و شریف است به مقدار
[B][M1]لولو همه از بحر پدید آید لیکن
[M2]بحر تو پدید آمد از لولو شهوار
[B][M1]مرغی است خدنگ تو که چون طیر ابابیل
[M2]دارد اجل بد کنشان‌ در سر منقار
[B][M1]پیکانش نشیند ز ره شست زره در
[M2]هرگه که جهد بیرون از شست تو سوفار
[B][M1]شمشیر تو کردست خراسان همه خالی
[M2]از دشمن بیدادگر و خصم ستمکار
[B][M1]عدل تو چنان است‌که گر مرد مسافر
[M2]بارگهر و زر به بیابان کند انبار
[B][M1]کس را نبود زهره که اندر شب تاریک
[M2]آهنگ بدان مرد کند دست در آن بار
[B][M1]در صحت شخص تو صلاح است جهان را
[M2]آن روز مبادا که بود شخص تو بیمار
[B][M1]در عافیت توست صلاح همه عالم
[M2]شکرست بدین عافیت از خالق جبار
[B][M1]رخسار تو افروخته باید ز می لعل
[M2]میران همه پیش تو زمین رفته به رخسار
[B][M1]هر روز یکی میر دگر در همه آذر
[M2]آراسته بزمی چو چمن در مه آزار
[B][M1]زانسان که بیاراست کنون میر قلاطی
[M2]آن میر خردمند نکوخواه وفادار
[B][M1]در عهد تو چون تیردلی دارد لیکن
[M2]در خدمت تو قامت او هست کمان‌وار
[B][M1]تا ملک بیفزاید و آراسته گردد
[M2]چون دولت بیدار بود با دل هشیار
[B][M1]افزایش و آرایش این ملک مُهیّا
[M2]باد از دل هشیارت و از دولت بیدار
[B][M1]در مشرق و در مغرب از اقبال تو تا‌ثیر
[M2]واندر عرب و در عجم از عدلِ تو آثار
[B][M1]نام و لقب تو به جهانداری و شاهی
[M2]در خطبه و در سکه و در نامه و اشعار
[B][M1]سالت همه فرخنده و روزت همه فرخ
[M2]امروز تو از دی به و امسال تو از پار
[A]
[B][M1]ای جوان دولت جهاندار ای همایون شهریار
[M2]ای به شاهی از ملک سلطان جهان را یادگار
[B][M1]دور گردون از تو فَرُّخ‌تر نیارد پادشاه
[M2]چشم‌گیتی از تو عادل‌تر نبیند شهریار
[B][M1]رکن دین و رکن دنیا زان قبل داری لقب
[M2]کز تو شد هم رکن دین هم رکن دنیا استوار
[B][M1]ارسلان سلطانتْ جدست و ملک سلطانْ پدر
[M2]هر دو سلطان را به سلطانی تویی فخر تبار
[B][M1]تاج سلطانی تو را زیبد که در فرمان توست
[M2]هرکرا تاجی است بر یاقوت و دُرِّ شاهوار
[B][M1]مرکب شاهی تو را زیبد که در فرمان توست
[M2]هر که هست اندر جهان بر مرکب شاهی سوار
[B][M1]اختیار خدمت تو مایهٔ نیک اختری است
[M2]زانکه هستی تو همه نیک‌اختران را اختیار
[B][M1]نام تو بر نامهٔ شاهی نوشته است آن‌ که‌ گفت‌:
[M2]«‌لا فَتی الاّ علی لا سَیْفْ اِلّا ذُوالْفَقار»
[B][M1]عالم عِلوی و سِفلی‌کنیت و نام تورا
[M2]کرده‌اند از بر ز بهر احتشام و افتخار
[B][M1]گر ز نجم و چرخ پرسی نام سلطان جهان
[M2]بر کیارق خوان شود آن در مسیر این د‌ر مدار
[B][M1]ور ز سنگ و آب پرسی‌کُنیت صاحبقران
[M2]بوالمظفر آید آواز از جِبال و از بِحار
[B][M1]ور ز خانه دشمنی‌کردند با تو چند تن
[M2]طالبان افسرا‌ی‌ا بر سر فرو کرده فسار
[B][M1]آن که کرد آهنگ جنگ و کارزار اندر عراق
[M2]روز اول بُرد کیفر در مصاف کار زار
[B][M1]دهر شد خالی‌ ز شور و شهر شد خالی‌ ز شر
[M2]رسته شد دولت ز عیب و شسته شد ملت ز عار
[B][M1]از وفات شاه ماضی در خراسان چند گاه
[M2]گوشمالی داد کلی بندگان را چند بار
[B][M1]خفته بودند این‌ گروه از غفلت و مست بَطَر
[M2]خفتنی بر خیر خیر و مستیی دور از خمار
[B][M1]چون خراسان اوفتاد از ظالمان در اضطراب
[M2]معترف‌گشتند مسکینان به عجز و اضطرار
[B][M1]خفتگان بیدارگشتند از نهیب جان و تن
[M2]وز غم فرزند و زن‌ گشتند مستان هوشیار
[B][M1]آن‌که شد هشیار گفت اَ‌لْمُسْتغاث اَلْمُسْتغاث
[M2]وان که شد بیدار گفت اَلاْعتبار ا‌لْاعتبار
[B][M1]مالش این قوم را گویی خدای دادگر
[M2]کرد چندینی حوادث در خراسان آشکار
[B][M1]تا بداند بنده قدر روزگار ایمنی
[M2]تا گزارد شکر عدل پادشاه روزگار
[B][M1]پادشاه روزگار امروز در گیتی تویی
[M2]دولتت آموزگار است و خرد پروردگار
[B][M1]دولت عالیتْ را گر صورتی پیدا شود
[M2]شرق گیرد در یمین و غرب‌ گیرد در یسار
[B][M1]حور در جنت به زلف اندر دمد همچون عبیر
[M2]هرکجا از سُم اسبان تو برخیزد غبار
[B][M1]با دُخان آتش دوزخ بیامیزد بهم
[M2]هرکجا ازکشتهٔ تیغ تو برخیزد بخار
[B][M1]در بیابان بلاو فتنه ازگرمای جور
[M2]خشک و ویران شد زمین عمر ما سالی چهار
[B][M1]تو یکی ابری که سوی ما فرستادت خدای
[M2]مدتی باران رحمت بر زمین ما ببار
[B][M1]تا توانا گردد امروز آن‌که عاجز بود دی
[M2]تا توانگرگردد امسال آن‌که مفلس بود پار
[B][M1]خلق را داری همی در زینهار عدل خویش
[M2]لاجرم ایزد تو را دارد همی در زینهار
[B][M1]این ولایت همچو خار خشک و خاک تیره بود
[M2]عدل تو آورد بیرون زر ز خاک و گل ز خار
[B][M1]فرشهای عَبْقری افکنده شد در گلْستان
[M2]جامه‌های شُشتری گسترده شد در کوهسار
[B][M1]لاله کرد از ابر آزاری پر از گوهر دهان
[M2]سبزه‌ کرد از باد نوروزی پر از عنبر کنار
[B][M1]هر دو در راه خراسان کرد خواهند از نشاط
[M2]در رکاب دولت تو گوهر و عنبر نثار
[B][M1]خسروا دانند معروفان این دولت که من
[M2]بوده‌ام پیش ملک سلطان عزیز و نامدار
[B][M1]سالها در خدمت او بندگی‌ها کرده‌ام
[M2]وآفرینها گفته او را در خزان و در بهار
[B][M1]گرچه رفت او از جهان ایزد بر او رحمت‌ کناد
[M2]باد پیغمبر شفاعت خواه او روز شمار
[B][M1]از تو در فردوس اعلی جان او خشنود باد
[M2]وز تو خرم باد گیتی سر به سر فردوس‌وار
[B][M1]باغ‌ ملکت را ز پیروزی و دولت باد بر
[M2]شاخ عمرت را ز اقبال و سعادت باد بار
[B][M1]رهنمایت باد یزدان هر کجا سایی رکاب
[M2]همنشینت باد دولت هرکجا گیری قرار
[A]
[B][M1]آن زلف مشکبار بر آن روی چون نگار
[M2]گر کوته است کوتهی از وی عجب مدار
[B][M1]شب در بهار میل‌ کند سوی‌کو تهی
[M2]آن ‌زلف چون شب‌ است بر آن روی چون بهار
[B][M1]در زیر آن دو سنبل مشکین نهفته بود
[M2]آن عارضین همچو سمن‌زار و لاله‌زار
[B][M1]لختی از آن دو سنبل مشکین بکاستند
[M2]تا گشت لاله‌زار و سمن‌زارش آشکار
[B][M1]آن زلف کز درازی با دوش بود جفت
[M2]کوته شد از بریدن و با گوش‌ گشت یار
[B][M1]گر بود جفت دوش کنون گشت یارگوش
[M2]با گوش یار چون شد گر نیست گوشوار
[B][M1]گفتم رسن‌کنم من از آن زلف تامگر
[M2]دل برکشم ز چاه زنخدان آن نگار
[B][M1]با من ستیزه کرد و سرش را بریده کرد
[M2]گفتا برو دل از چَه من بی ‌رسن برآر
[B][M1]در بیش گوش او سر زلفش حجاب بود
[M2]برداشت از حجاب سر زلف تابدار
[B][M1]تا بی‌حجاب شعر من آید به گوش او
[M2]در جشن سال‌گردش سلطان روزگار
[B][M1]فرخ معز دولت و فرخنده رکن دین
[M2]شایسته پادشاه و پسندیده شهریار
[B][M1]پاینده آسمان ظفر بوالمظفر آ‌نک
[M2]بی ر‌ای او همی نکند آسمان مدار
[B][M1]تابنده آفتاب هنر برکیارق آنک
[M2]هست او زمانه را ز ملکشاه یادگار
[B][M1]شمشیر او مبشر فتح است روز رزم
[M2]توقیع او مفسر عدل است روزِ بار
[B][M1]در حلم چون پیمبر و در علم چون علی است
[M2]اسبش چو دلدل آمد و تیغش چو ذوالفقار
[B][M1]بر خار و خاره گر بنویسند نام او
[M2]از خاره زر برآید و گل بردمد ز خار
[B][M1]سروی است او ز باغ ظفر سرفراشته
[M2]او را سرای پرده چمن تخت جویبار
[B][M1]از جانب پدر نسبش خالی از عیوب
[M2]وز جانب دگرگهرش صافی از عوار
[B][M1]چون از دو جانب است به سلجوق نسبتش
[M2]فخر است بیخ و شاخش و فتح است برگ و بار
[B][M1]امروز هست ملک جهان چون یکی صدف
[M2]شاه جهان در او چو یکی در شاهوار
[B][M1]این درّ در صدف ز پدر زینهار ماند
[M2]با زینهار او نتوان خورد زینهار
[B][M1]چون از تبار خویش ملکشاه دور شد
[M2]گشتند ملک‌ جوی‌گروهی هم از تبار
[B][M1]ایزد رضا نداد که شاهنشهی دهد
[M2]بر جهل از آن‌ گروه یکی را به اختیار
[B][M1]یعنی‌ که چون زمانه شود خالی از پدر
[M2]جز بر پسر نگیرد شاهنشهی قرار
[B][M1]بر دشمنان دولت سلطان شنیده‌ای
[M2]کز کارزار سلطان چون گشت کارزار
[B][M1]گویی زمین رزمگهش مرغزار بود
[M2]میران لشکرش همه شیران مرغزار
[B][M1]روی زمین به رنگ فلک ‌گشته از سلیح
[M2]روی فلک به‌ رنگ زمین‌ گشته از غبار
[B][M1]چون چشمهای مور شده حلقه‌های دِرْعْ
[M2]پیکانهای تیز چو دندانهای مار
[B][M1]از آب چشم خسته به ماهی رسیده نم
[M2]وز خون جسم‌ کشته به مه بر شده بخار
[B][M1]همچون کفیده نار دهان مخالفان
[M2]دندانهای پرخون چون دانه‌های نار
[B][M1]این حال اگر به‌ شرح بگویند سربسر
[M2]بیش آید از قیاس و فزون آید از شمار
[B][M1]هر فتح و هر ظفر که در این چند سال رفت
[M2]فهرست دولت آمد و قانون افتخار
[B][M1]ماند به معجزات همه کارهای شاه
[M2]گویی به شاه وحی فرستاد کردگار
[B][M1]ای انتظار خلق جهان سوی درگهت
[M2]دادت خدای هر چه همی کردی انتظار
[B][M1]میراث داری از پدران ملکتی که هست
[M2]یک سر به قیروان و دیگر سر به قندهار
[B][M1]پیمانت‌ را به کشور ایران متابعند
[M2]شیران نامجوی و دلیران نامدار
[B][M1]فرمانت‌ را به تربت توران مسخرند
[M2]خانان کامران و تکینان کامکار
[B][M1]بر موکبی زند ز مصاف تو یک غلام
[M2]بر لشکری زند ز سپاه تو یک سوار
[B][M1]یک تن ز موکب تو و از دیگران دویست
[M2]ده تن ز لنگر تو و از دیگران هزار
[B][M1]باشند خسروان همه در آرزوی پیل
[M2]تا در مصاف حمله برد روز کارزار
[B][M1]تو پیل خواهی از پی آن‌ کاستخوان او
[M2]بر قبضهٔ کما‌نْتْ کمانگر برد به کار
[B][M1]مریخ با سیاست وکیوان کینه ور
[M2]گر خصم تو شوند و کنند آسمان حصار
[B][M1]اقبال تو ز وهم تو سازد یکی‌کمند
[M2]این هر دو نحس را کند از آسمان شکار
[B][M1]شاها بساز مجلس و می‌نوش‌کن‌که هست
[M2]امروز تو ز دی بِه و امسال تو ز پار
[B][M1]دولت همی به تهنیت آید که کرده‌ای
[M2]جشنی بزرگوار به روزی بزرگوار
[B][M1]در آستین سزد که بود جان بندگان
[M2]تا پیش تو کنند بدین تهنیت نثار
[B][M1]تا آب و باد و آتش و خاک است در جهان
[M2]تا نیست هیچ عنصر دیگر جز این چهار
[B][M1]از اسب باد پایت و از تیغ آب رنگ
[M2]آتش فتاده باد در اعدای خاکسار
[B][M1]هرگز بلند کردهٔ بختت مباد پست
[M2]هرگز عزیزکردهٔ جودت مباد خوار
[B][M1]یادت به هر چه رای‌ کنی یُمن‌ بر یمین
[M2]بادت به هر چه روی نهی یُسر بر یسار
[B][M1]احوال دهر باد به عدل تو مستقیم
[M2]بنیاد ملک باد به تیغ تو استوار
[B][M1]فرخنده باد بزم تو بالصیف و الشتا
[M2]پدرام باد عیش تو باللیل و النهار
[A]
[B][M1]دیدم شبی به خواب درختی بزرگوار
[M2]از علم و عقل و فضل بر او برگ‌ و شاخ‌ و بار
[B][M1]از قندهار سایهٔ او تا به قیروان
[M2]وز قیروان شکوفهٔ او تا به قندهار
[B][M1]نزدیک او نشسته جوانی‌ گشاده طبع
[M2]با صورتی بدیع و زبانی سخن‌گزار
[B][M1]آثار تازگی و نشان خجستگی
[M2]بر صورت مبارک او گشته آشکار
[B][M1]گفتم که کیستی تو چنین شاد و تازه ‌روی
[M2]باز این درخت چیست چنین سبز و آبدار
[B][M1]گفت این درخت دین خدای پیمبرست
[M2]من دولتم‌گرفته به نزدیک او قرار
[B][M1]تا در چهار فصل بپیرایم این درخت
[M2]چون زادْ سر‌وْ مرد کشاورز در بهار
[B][M1]گفتم ‌که تا به سعی تو پیراسته است دین
[M2]دین را به اهتمام تو آراسته است ‌کار
[B][M1]گفتا همیشه نصرت دین است کار من
[M2]در روزگار ناصر دین شاه روزگار
[B][M1]گفتم بپرسم از تو در این حال چند چیز
[M2]فرزانه‌وار پاسخ هر پرسشی بیار
[B][M1]گفتا هر آن سوال که از من ‌کنی کنون
[M2]آن را دهم جواب به توفیق‌ کردگار
[B][M1]گفتم که چیست آن‌ که نه آب و نه آتش است
[M2]چون آب و آتش است به وادی و کوهسار
[B][M1]پشت زمین ز رفتن او هست پر هلال
[M2]روی فلک ز جنبش او هست پر غبار
[B][M1]بادی است‌کوه پیکر وکوهی است باد پای
[M2]برقی است ابر گردش و ابری است برق‌بار
[B][M1]هامون همی ‌گذارد و گردون از او خجل
[M2]صحرا همی نوردد و دریا بر او سوار
[B][M1]اندر جَهَد بدیدهٔ شیران گه نبرد
[M2]اندر رسد به آهوی دشتی‌گه شکار
[B][M1]گفتا باین صفت‌ که تو پرسی همی زمن
[M2]اندر جهان ندانم جز اسب شهریار
[B][M1]گفتم که چیست آن ‌که به شکل سپهر نیست
[M2]لون سپهر دارد و گه‌گه‌ کند مدار
[B][M1]هنگام جنگ در صف هیجا برآورد
[M2]ناگه مدار او ز سرسر کشان دمار
[B][M1]گاهی چو جوی آب بود گه چون برگ بید
[M2]گاهی چو لوح مینا گه چون زبان مار
[B][M1]زنگارگون چون سبزه بود در مکان خویش
[M2]شنگرف‌ گون چو لاله شود روز کارزار
[B][M1]آید دلاوران عجم را از او عجب
[M2]چونانکه سروران عرب را ز ذوالفقار
[B][M1]گفتا که هیچ چیز ندانم باین صفت
[M2]جز تیغ پادشاه عجم شاه کامکار
[B][M1]گفتم که چیست آن ‌که به گوهر چو مرغ نیست
[M2]چون مرغ‌ از این دیار بپرد به آن دیار
[B][M1]از چوب و آهن است چو از دست شد رها
[M2]بیرون جهد ز چوب و ز آهن ‌کند گذار
[B][M1]پرواز او به رزم یکی سازد از دو تن
[M2]آهنگ او به جنگ دو تن سازد از چهار
[B][M1]شکلی خمیده گیردش اندر کنار خویش
[M2]چون عاشقی که ‌گیرد معشوق در کنار
[B][M1]در دست شیر مردان هر ساعتی به پای
[M2]چرم‌گوزن را بکشد تنگ استوار
[B][M1]چون پای را به چرم‌ گوزن اندر آورد
[M2]از بیم چون‌‌ گوزن شود شیر مرغزار
[B][M1]گفتا بر این مثال مگر تیر خسروست
[M2]آن خسروی‌ که هست کریم و بزرگوار
[B][M1]فرمانده زمانه ملک سنجر آن ‌که او
[M2]ملک زمانه را ز پدر هست یادگار
[B][M1]شاهی‌ که همچنانکه محمد ز انبیاء
[M2]هست اختیار او ز ملوک است اختیار
[B][M1]دارد هزار بنده ‌که هر بنده را رهی است
[M2]صد پهلوان چو رستم و صد چون سفندیار
[B][M1]دل بر نشاط اوست یلان را به روز رزم
[M2]سر بر بساط اوست شهان را به روز بار
[B][M1]گردون بلند کردهٔ او را نکرد پست
[M2]دولت عزیز کردهٔ او را نکرد خوار
[B][M1]در صید و در مصاف ز پیکان و تیغ او
[M2]نخجیر و خصم هر دو نیابند زینهار
[B][M1]تاکلک او نگارگر روی دولت است
[M2]بر روی دولت است ز توقیع او نگار
[B][M1]دانی چرا ستاره نبیند کسی به روز
[M2]باشد بر آسمان به شب تیره صد هزار
[B][M1]زیراکه هر ستاره که پیدا بود به شب
[M2]خورشید بامداد کند بر سرش نثار
[B][M1]ای اختران به نور تو محتاج بر سپهر
[M2]وی ماهیان به جود تو مشتاق در بحار
[B][M1]از بهر آنکه ‌کشتهٔ تو دوزخی بود
[M2]از خون دشمنانت به دوزخ شود بخار
[B][M1]چون سقف بیستون ز هوا بر زمین فتد
[M2]گر دشمنت‌ کند ز که بیستون حصار
[B][M1]از فر دولت تو به اطراف مملکت
[M2]شد خاندان بدکنشان جمله تار و مار
[B][M1]قومی شدندکشتهٔ شمشیر لشکرت
[M2]قومی اسیر و بسته به زنجیر بر قطار
[B][M1]آنان ‌که زنده‌اند ندانم همی چرا
[M2]از حال آن گروه نگیرند اعتبار
[B][M1]در مغزشان خُمار شراب ضَلالت است
[M2]شمشیر تو برون برد از مغزشان خمار
[B][M1]گردون غلام توست و زمانه به‌ کام تو
[M2]دشمن به دام توست و بداندیش خاکسار
[B][M1]در دست دوستان تو چون زر شدست خاک
[M2]در باغ بندگان تو چون‌گل شدست خار
[B][M1]چون بنده انتظار کند قوت خویش را
[M2]او را به یک نظر برهانی ز انتظار
[B][M1]دریای بیکرانی و از بهر گوهرست
[M2]بازارگان به ساحل دریای بی‌کنار
[B][M1]تا خاک را غبار بود باد را نسیم
[M2]تا اب را سرشک بود نار را شرار
[B][M1]بادند حلم و طبع تورا سخره خاک و باد
[M2]بادند عفو و خشم تو را بنده آب و نار
[B][M1]عمر تو بی‌نهایت وگنج تو بی‌قیاس
[M2]ملک تو بیکرانه و فتح تو بیشمار
[B][M1]امروز بر تو خوشتر و پدرام تر ز دی
[M2]وامسال بر تو بهتر و فرخنده‌تر ز بار
[A]
[B][M1]چون عقیق آبدار است و کمند تابدار
[M2]آن لب جان پرور و زلف جهان آشوب یار
[B][M1]آب دارم در دو چشم و تاب دارم در جگر
[M2]زان عقیق آبدار و زان ‌کمند تابدار
[B][M1]زلف او گرد رخش پروانه‌وار است ای عجب
[M2]این دل من هست در سودای او دیوانه‌وار
[B][M1]نیست یک ساعت قرار این هر دو را بر جای خویش
[M2]کی بود پروانه و دیوانه را هرگز قرار
[B][M1]گر نبیند هیچکس پیوسته با خورشید سرو
[M2]کان یکی بر آسمان است این دگر بر جویبار
[B][M1]روی چون خورشید او بر سرو مسکن چون گرفت
[M2]قامت چون سرو را خورشید چون آورد بار
[B][M1]من ز دل ‌گیرم قیاس ا‌حال زارا خویشتن
[M2]او ز من‌ گیرد قیاس این دل نابردبار
[B][M1]او چو در من بنگرد داند که ‌گرم افتاد دل
[M2]من چو د‌ر او بنگرم دانم ‌که صعب افتاد کار
[B][M1]در دو زلفش هست عطر و در دل من آتش است
[M2]عطر در آتش نهد چون گیرم او را در کنار
[B][M1]خواهد آن دلبر که من وصف جمال او کنم
[M2]بوی عطر آید ز من در پیش تخت شهریار
[B][M1]شاه مشرق ارسلان ارغو خداوند ملوک
[M2]ملک را از ارسلان سلطان مبارک یادگار
[A]
[B][M1]هست شکر بار یاقوت تو ای عیار یار
[M2]نیست‌کس را نزد آن یاقوت شکر بار بار
[B][M1]سال سرتاسر چو گلزارست خرم عارضت
[M2]چون دل من صد دل اندر عشق آن‌گلزار زار
[B][M1]نیمهٔ دینار را ماند دهان تنگ تو
[M2]در دل تنگم فکند آن نیمهٔ دینار نار
[B][M1]ای بت شیرین لبان تا چند از این ‌گفتار تلخ
[M2]روز من چون شب مدار از تلخی‌گفتار تار
[B][M1]دوستی و مهربانی کار تو پنداشتم
[M2]‌کی گمان بردم که ا‌داریا‌ کینه و پیکار کار
[B][M1]عاشقی جستم نگارا تا دلم غمخوار گشت
[M2]گشتم اندر عهدهٔ عشق از دل غمخوار خوار
[B][M1]هرکه از یاران وفا جوید نبیند جز جفا
[M2]آفرین فخر فَتْیان بهتر از بسیار یار
[B][M1]قاسِمُ الارزاق بُوالقاسم که اندر حَلّ و عَقْد
[M2]هست عزم او میان نیک و بد دیوار وار
[B][M1]آن‌که اندر مهتری آثار خوبش ظاهرست
[M2]وز بداندیشان همی خواهد بر آن آثار ثار
[B][M1]هست فرخنده درختی باغ اصل خویش را
[M2]کافرید از آفرینش ایزد جبار بار
[B][M1]گرد گردون همت میمون او هنجار زد
[M2]لاجرم‌ گشته است‌ گردون را از آن هنجار جار
[B][M1]گر بپیوندد زه سوفار تیر خویش را
[M2]شیر نر گردد ز بیم و ترس آن سوفار فار
[B][M1]شار غرجستان اگر یابد نسیم همتش
[M2]خاک آن بقعت‌ کند چون زر مشت‌افشار شار
[B][M1]کلک او در دست او مرغی است زرین ای عجب
[M2]هر زمان بر لوح سیمین بارد از منقار قار
[B][M1]نور رای او اگر بر کوه بلغار اوفتد
[M2]معدن یاقون گردد در کُه بلغار غار
[B][M1]ای هنرمندی که گر بر مار بگذاری ضمیر
[M2]زار گردد همچو مور از حسرت تیمار مار
[B][M1]تحفه‌ای زیبا فرستادم تو را از طبع خویش
[M2]تحفهٔ طبع مرا با قیمت و مقدار دار
[B][M1]من یقین دانم که تو فخر آوری زاشعار من
[M2]حاش لله ‌گر تو داری از چنین اشعار عار
[B][M1]تا که بشناسد ز چوگان مرد حِکمت گوی گوی
[M2]تا که بشناسد ز بلبل مرد زیرک سار سار
[B][M1]شاخ شادی و طرب بنشان به نام دوستان
[M2]تخم درد و غم به نام دشمن مکار کار
[A]
[B][M1]بنگر این پیروزه‌گون دریای ناپیدا کنار
[M2]بر سر آورده ز قعر خویش درّ شاهوار
[B][M1]کشتی ای زرین در او گاهی بلند و گاه پست
[M2]زورقی سیمین در او گاهی نهان ‌گه آشکار
[B][M1]بنگر این غالب دو لشکر بر جناح یکدگر
[M2]لشکری از حد روم و لشکری از زنگبار
[B][M1]در تموز و در زمستان مختلف با یکدگر
[M2]متفق با یکدگر در مهرگان و در بهار
[B][M1]بنگر این سرگشته پیلان معلق در هوا
[M2]نعره‌شان بنگر چو کوس اندر مصاف کارزار
[B][M1]آتش از دلشان د‌رفشان چون سنان اندر نبرد
[M2]بر فراز و بر نشیب از دیده مروارید بار
[B][M1]بنگر این ‌گوهر که از پولاد و سنگ آید برون
[M2]عالم تاریک را روشن کند خورشید وار
[B][M1]عکس او در جرم‌ او گویی مرکب کرده‌اند
[M2]در میان دستهٔ ‌گل سُفتهٔ زر عیار
[B][M1]بنگر این مرکب ‌که از رفتن نیاساید همی
[M2]گه بود صحرانورد و گه بود دریاگذار
[B][M1]موج برخیزد ز دریا گر به دریا بگذرد
[M2]ور به صحرا بگذرد برخیزد از صحرا غبار
[B][M1]بنگر این حرّاقهٔ جان‌پرور صورت پذیر
[M2]با تن آمیزنده و با جان صافی سازگار
[B][M1]تازه گرداند زمین را چون فرو بارد سرشک
[M2]تیره گرداند هوا را چون برانگیزد بخار
[B][M1]بنگر این گسترده شادروان ‌که بر آب روان
[M2]بسته‌اند او را به مسمار گران‌سنگ استوار
[B][M1]باطن او سر به سر آلایش و درد و دریغ
[M2]ظاهر او سربه‌سر آرایش و رنگ‌و نگار
[B][M1]بنگر این ترکیب مردم بنگر این تقلیب حال
[M2]بنگر این تذهیب صورت، بنگر این ترتیب ‌کار
[B][M1]این بدایع وین طبایع را بباید صانعی
[M2]گر به صانع نیست حاجت‌حجتی قاطع بیار
[B][M1]گرکواکب کرد صانع پس‌کرا خوانی زهفت
[M2]ور طبایع کرد باری پس کدام است از چهار
[B][M1]از چهار و هفت دل بگسل‌ که معبودت یکی است
[M2]مستعان بندگان و ملک او نامستعار
[B][M1]نیست آن اول که ثانی باشد او را بر اثر
[M2]نیست آن واحد که بر انگشت‌گیری در شمار
[B][M1]ذات او دانستنی امروز و فردا دیدنی
[M2]بنده را فردا نظر و امروز علم و انتظار
[B][M1]بندگان در قبضهٔ تقدیر حکمش عاجزند
[M2]عاجز و مقهور در سودای جبر و اختیار
[B][M1]زو یکی را بهره‌گنج است و یکی را بهره رنج
[M2]زو یکی‌ را قسم نورست و یکی ‌را قسم نار
[B][M1]زو شدست امروز پیدا آنچه پنهان بود دی
[M2]زو شدست امسال پنهان آنچه پیدا بود پار
[B][M1]بس شگفتیها که هست از قدرت و آثار او
[M2]در گریبان سپهر و آستین روزگار
[B][M1]از شگفتیها یکی این است کاندر خاک مرو
[M2]روی پنهان کرد فرزند وزیر شهریار
[B][M1]بود چون ماه و عطارد روشن و روشن‌ضمیر
[M2]چرخ بودش جا و اکنون در زمین دارد قرار
[B][M1]گر زمین مرو چرخ اول و ثانی نشد
[M2]ماه‌ را مسکن چرا گشت و عطارد را حصار
[B][M1]ای زمین اندر کنار تو همی دانی که کیست
[M2]نیک بنگر تا که را داری در آغوش و کنار
[B][M1]در کنارت زینهار کدخدای خسروست
[M2]خویشتن را دور دار از زینهارش زینهار
[B][M1]داد پیغامی ملک سلطان مجیرالدوله را
[M2]بر زبان باد نوروز از بهشت کردگار
[B][M1]گفت کانجا یاد تو با ما تو را فرزند توست
[M2]باید آنجا از تو فرزند تو ما را یادگار
[B][M1]تا ز فرزند تو ما باشیم اینجا شادمان
[M2]همچو کز فرزند ما هستی تو آنجا شادخوار
[B][M1]صاحبی کاندر تبارش بود شمعی دلفروز
[M2]کز همه عالم به علم و عقل او کرد افتخار
[B][M1]نیستش جای ملامت‌ گر همی‌ گرید چو شمع
[M2]زانکه ناگه در تبارش کشته شد شمع تبار
[B][M1]تا به مردی در سواری کرد در میدان فضل
[M2]شد به میدان اجل بر مرکب تازی سوار
[B][M1]وان که‌ گفتی ذوالفقارستی قلم در دست او
[M2]در دریغش خون همی گرید قلم چون ذوالفقار
[B][M1]گر همی نازند حوران بهشت از وصل او
[M2]در بهار از هجر او مرغان همی نالند زار
[B][M1]چون بشد بیمار نرگس گشت خاکستر نشین
[M2]جامه زد در نیل و پیش مرگ او شد سوگوار
[B][M1]گل چو آگه شد که او ناگه بخواهد رفت زود
[M2]جامه بر تن چاک ‌کرد و بستر از غم ‌کرد خار
[B][M1]وز پی‌آن تاکند روشن روانش را دعا
[M2]دست بردارد همی همچون دعاگویان چنار
[B][M1]شور در لشکر فتاد از آسمان‌گویی مگر
[M2]کاسمان را باد تا محشر به پیروزی مدار
[B][M1]شیر بچه‌گر شکار دام کیوان گشت زود
[M2]باد شیر شرزه را کیوان به دام اندر شکار
[B][M1]ور نهال مهتری پژمرده شد در باغ ملک
[M2]سبز و خرم باد سرو سروری در جویبار
[B][M1]مدت گشتاسب از گیتی مبادا منقطع
[M2]گر ز گیتی منقطع شد مدت اسفندیار
[B][M1]دور گردون گر ز احمد بستد ابراهیم را
[M2]عمر احمد باد همچون دورگیتی پایدار
[B][M1]ور تن بوطاهر از جان مطهر گشت دور
[M2]دولت بوالفتح با فتح و سعادت باد یار
[B][M1]صبر و خرسندی دهاد ایزد مجیرالدوله را
[M2]بر دریغ و درد فرزند عزیز نامدار
[B][M1]هم پدر را باد در دنیا نثار آفرین
[M2]هم پسر را در بهشت از رحمت ایزد نثار
[B][M1]یادگارست از معزی تا قیامت این سخن
[M2]از سخن‌ گستر سخن بهتر که ماند یادگار
[A]
[B][M1]تا طَیْلسان سبز برافکند جویبار
[M2]دیبای هفت رنگ بپوشید کوهسار
[B][M1]آن همچو گنج خانهٔ قارون شد از گهر
[M2]وین همچو نقش نامهٔ مانی شد از نگار
[B][M1]از ژاله لاله را همه دُرَّست در دهن
[M2]وز لاله سبزه را همه لعل است در کنار
[B][M1]چون در کنار سبزه بود لعل قیمتی
[M2]اندر دهان لاله سزد درّ شاهوار
[B][M1]چرخی ستاره بار شدست از نسیم باد
[M2]در هر چمن که هست درختی شکوفه‌دار
[B][M1]نشگفت اگر ز غلغل بلبل قیامت است
[M2]باشد به هم قیامت و چرخ ستاره بار
[B][M1]خورشید شد بلند و ز دریا به فعل خویش
[M2]هر ساعتی همی ز هوا برکشد بخار
[B][M1]گاهی از آن بخار فلک را کند حجاب
[M2]گاهی از آن حجاب زمین را کند نثار
[B][M1]هر سال در جهان دو بهارست خلق را
[M2]طبعی بهار اول و عقلی دگر بهار
[B][M1]طبعی بود لطایف یزدان دادگر
[M2]عقلی بود مدایح دستور شهریار
[B][M1]عادل نظام ملک اتابک قوام دین
[M2]شمس کفات و سیّد سادات روزگار
[B][M1]صدر اجل رضی خلیفه حسن‌که هست
[M2]از حُسن خلق حجت احسان کردگار
[B][M1]در همتش همی نرسد گردش فلک
[M2]گویی فلک پیاده شد و همتش سوار
[B][M1]رایش ز آفتاب همی زر کند به خاک
[M2]مهرش چو نوبهار همی گل کند ز خار
[B][M1]طبعش به جود و عفو کند میل و زین سبب
[M2]بخشیدن است شغلش و بخشودن است کار
[B][M1]شد متفق مدار فلک با مراد او
[M2]جز بر مراد او نکند ساعتی مدار
[B][M1]ناممکن است دیدن یار و نظیر او
[M2]ایزد نیافرید مر او را نظیر و یار
[B][M1]هرکس که در حمایت او زینهار یافت
[M2]از دهر یافت تا ابدالدهر زینهار
[B][M1]بر آهویی که سایهٔ عدلش فتد بر او
[M2]باشد حرام پنجهٔ شیران مرغزار
[B][M1]ماند به نار خشمش و ماند به خاک حلم
[M2]اندر یکی تحرک و اندر یکی قرار
[B][M1]تا ملک شاه را قلمش خط استواست
[M2]زان استواست قاعدهٔ ملک استوار
[B][M1]هر مه که نو شود متواتر همی رسد
[M2]حملش ز قیروان و خراجش ز قندهار
[B][M1]بستند بر میان کمر عهد و طاعتش
[M2]خانان کامران و تکینان کامکار
[B][M1]چون آب و موم گردد گر در خلاف او
[M2]زاتش بود مخالف و زاهن بود حصار
[B][M1]خشم و رضای تو سبب عجز و قدرت است
[M2]از عجز جبر خیزد و از قدرت اختیار
[B][M1]باطل هر آن‌که از خط مهر تو سرکشید
[M2]حق است آن‌که عهد تو را هست خواستار
[B][M1]باطل شد از میانه و حق پیش تو بماند
[M2]حق پایدار باشد و باطل نه پایدار
[B][M1]ای خامهٔ تو شاخی کش ساحری است بر
[M2]وی نامهٔ تو باغی‌ کش نیکویی است بار
[B][M1]زان خامه سِحر بابلیان هست مُستَرِق
[M2]زان نامه نقش مانویان هست مُسْتعار
[B][M1]تو مهر جوی شاه و فلک بر تو مهربان
[M2]توکار ساز خلق و جهان با تو سازگار
[B][M1]اندازهٔ شمار ممالک به دست تو
[M2]عمر تو درگذشته ز اندازهٔ شمار
[A]
[B][M1]تا خزان زد خیمهٔ‌ کافورگون بر کوهسار
[M2]مفره‌س زنگارگون برداشتند از مرغزار
[B][M1]تا برآمد جوشن رستم به روی آب‌گیر
[M2]زال زر باز آمد و سر برکشید ازکوهسار
[B][M1]تا وشی‌پوشان باغ از یکدگر گشتند دور
[M2]بر هوا هست از سیه‌پوشان قطار اندر قطار
[B][M1]چیست این باد خزان‌ کز باغها و راغها
[M2]بسترد آسیب و آشوبش همی رنگ و نگار
[B][M1]گشت دست یاسمین ز آسیب او بی‌ دستبند
[M2]گشت گوش ارغوان زآشوب او بی‌گوشوار
[B][M1]اندر آمد ماه تیر و در ترازو رفت مهر
[M2]تا چو تیر و چون ترازو راست شد لیل و نهار
[B][M1]در طبایع نیست مروارید را اصل از شبه
[M2]پس چرا ابر شبه رنگ است مروارید بار
[B][M1]دانهٔ نارست سرخ و روی آبی هست زرد
[M2]ای عجب گویی که عمدا خون آبی خورد نار
[B][M1]شست پنداری رخ آبی به آب زعفران
[M2]تا چو دست زعفران آلوده شد برگ چنار
[B][M1]باغها بینم همی پر زنگیان پای‌کوب
[M2]چهره اندوده به قیر و جامه آلوده به قار
[B][M1]تاکه در رقص آمدند این پای‌کوبان خزان
[M2]سازها کردند پنهان مطربان نوبهار
[B][M1]مهرگان باز آمد و بر دشت لشکرگاه زد
[M2]گنج خواه آمد که او هست از فریدون یادگار
[B][M1]خواست افریدون ز شاهان‌گنج و اینک مهرگان
[M2]تحفه‌ها آرند پیش خسروان روزگار
[B][M1]گرچه دریا عاجزست از آمدن بر دست ابر
[M2]رشتهٔ لولو فرستد پیش تخت شهریار
[B][M1]شاه گیتی ارسلان ارغو که چون الب ارسلان
[M2]هست بر شاهان گیتی کامران و کامکار
[B][M1]سایهٔ یزدانش خوان او را که گر خوانی سزاست
[M2]زانکه هست او سایهٔ یزدان و خورشید تبار
[B][M1]کیست چون او گاه بزم افروختن خورشید فش
[M2]کیست چون او روز رزم آراستن جمشیدوار
[B][M1]تخت شاهی را به بزم اندر چنو باید ملک
[M2]اسب شاهی را به رزم اندر چنو باید سوار
[B][M1]پادشاهی جون یکی باغ است واو سرو روان
[M2]فروبختش بیخ و شاخ ‌و داد و دستش برگ و بار
[B][M1]هست از این سرو جوان پیر و جوان را ایمنی
[M2]یارب این سرو جوان را داری اندر زینهار
[B][M1]در نژاد وگوهر سلجوقیان پیدا شدست
[M2]طلعت او را همی کردست گیتی انتظار
[B][M1]طلعت او از سعادت داد گیتی را نشان
[M2]راست پنداری سعادت پروریدش درکنار
[B][M1]کار او عدل است و آشوب از جهان برداشتن
[M2]وین دو باید شاه را تا ملک او گیرد قرار
[B][M1]بخت خندد هر زمان بر دشمنان دولتش
[M2]دشمنان دولتش زین غم همی‌گریند زار
[B][M1]علم و عقل از خدمتش‌ خیزد که مردم را همی
[M2]زان بود تهذیب لفظ و زین بود ترتیب کار
[B][M1]دولت او نیست چون جسمانیان صورت‌پذیر
[M2]لیکن اندر شرق و غرب آثار او هست آشکار
[B][M1]گر پذیرد دولت او صورت جسمانیان
[M2]شرق‌ گیرد در یمین و غرب‌ گیرد در یسار
[B][M1]ای جهانداری که تا محشر وفادار تواند
[M2]هفت کوکب در مسیر و هفت گردون در مدار
[B][M1]با کمر نوشین روانی با کله کیخسروی
[M2]با کمان افراسیابی با کمند اسفندیار
[B][M1]بر سرین‌گور و چشم آهو اندر شعرها
[M2]شاعران گویند معنی‌ها چو در شاهوار
[B][M1]زان شرف‌کز تیر و ا‌تیغت زخم برمی‌داشتند ا
[M2]آهوان بر چشم وگوران بر سرین از روزگار
[B][M1]مار کردارست شمشیرت که زهر جان‌گزای
[M2]در سر شمشیر توست و دربن دندان مار
[B][M1]زیر حکم تو خراسان چون حصار محکم است
[M2]سایهٔ فرمان تو چون خندقی گرد حصار
[B][M1]اصلش از عدل تو و دیوارش از شمشیر توست
[M2]اینت دیواری بلند وآنت اصلی استوار
[B][M1]نصرت تو بر دلیران جهان پوشیده نیست
[M2]آزمودستند در نصرت تو را سالی سه چار
[B][M1]آنچه دیدند از تو خصمان اعتبار عالم است
[M2]وای بر قومی که نگشایند چشم اعتبار
[B][M1]آفتاب ایزد هزار افزون توانست آفرید
[M2]چون یکی بس بود عالم را چه معنی از هزار
[B][M1]چون تو بسیاری توانست آفرید اندر جهان
[M2]چون توبس بودی جهان را بر یکی‌کرد اقتصار
[B][M1]تا بود ریگ بیابان‌ گرم در ماه تموز
[M2]تا بود برگ درختان بی‌شمار اندر بهار
[B][M1]باد چون ریگ بیابان نعمت تو بی‌قیاس
[M2]باد چون برگ درختان لشکر تو بی‌شمار
[B][M1]بستهٔ پیمان تو لشکرکشان نامور
[M2]بندهٔ فرمان تو گردن‌کشان نامدار
[B][M1]بر تو هم جشن عرب میمون و هم جشن عجم
[M2]وز رسومت هم عرب را هم عجم را افتخار
[A]
[B][M1]شکر یزدان را که از فر وزیر شهریار
[M2]بختم اندر راه مونس‌ گشت و اندر شهر یار
[B][M1]شکر یزدان را که از اقبال او کردم چو تیر
[M2]قامتی همچون کمان کرده ز تیر شهریار
[B][M1]شکر یزدان را که اندر زینهار بخت او
[M2]یافت عمر من ز آسیب حوادث زینهار
[B][M1]شکر یزدان را که هست اندر پناه دولتش
[M2]خوشتر امروزم زدی و بهتر امسالم ز پار
[B][M1]شکر یزدان را که نور طلعتش بار دگر
[M2]کرد چشمم را قریر و داد جانم را قرار
[B][M1]گرچه آن آفت ‌که پیش آمد مرا لایق نبود
[M2]خواست یزدان تا به من ‌گیرند خلقی اعتبار
[B][M1]مردمان گویند از دنیا نهان است آخرت
[M2]من به دنیا در بدیدم آخرت را آشکار
[B][M1]گه مثال صور اسرافیل دیدم بر یمین
[M2]گه خیال تیغ عزرائیل دیدم بر یسار
[B][M1]مرده بودم شاه عیسی‌وار جانم باز داد
[M2]نرم کرد آهن چو موم اندر برم داودوار
[B][M1]عاجز و مجبور بودم مدتی و اکنون مرا
[M2]از پس عجز است قدرت وز پس جبر اختیار
[B][M1]بر تنم شبهای محنت را پدید آمد سحر
[M2]بر دلم دریای حسرت را پدید آمد کنار
[B][M1]رنج زایل کرد دست روزگار از صدر من
[M2]چون ببوسیدم مبارک دست صدر روزگار
[B][M1]صاحب عادل قوام‌الملک صدرالدین که هست
[M2]از قوام‌الدین و فخرالملک شه را یادگار
[B][M1]قبلهٔ دولت محمد آفتاب محمد‌ت
[M2]آن‌ که هست از داد او دین محمد پایدار
[B][M1]آن خداوندی که در میدان اقبال ملوک
[M2]هست چون جد و پدر بر مرکب دولت سوار
[B][M1]آن که در مهد خداوندی به عهد کودکی
[M2]بخت شیرش داد و دولت پروریدش در کنار
[B][M1]دوخته است اقبال بر مقدار قدرش جامه‌ای
[M2]کز کمال و وز جمال آن جامه دارد پود و تار
[B][M1]بوستان ملک شاهان را چو او باید درخت
[M2]کز وزارت شاخ دارد وز کفایت برگ و بار
[B][M1]از دل‌افروزی چو خلدست و زانبوهی چو ‌حشر
[M2]مجلس او روز بزم و درگه او روز بار
[B][M1]هر که بیند روز ایوان در کف رادش قلم
[M2]بیند اندر بحر گوهربا‌ر ابر مشک بار
[B][M1]چشمهٔ خورشید دارد مستعار از رای او
[M2]آنچه ماه از چشمهٔ خورشید دارد مستعار
[B][M1]آن زمین زرین شود کز جود او یابد مطر
[M2]آن هوا مشکین شود کز طبع او یابد بخار
[B][M1]گوش یک دیار خالی نیست از اخبار او
[M2]هرکجا در مشرق و مغرب بلاد است و دیار
[B][M1]صدهزاران آفرین بر شخص پاک او رواست
[M2]در عدد یک تن ولیکن در هنر هست او هزار
[B][M1]تا عناصر نیست بیرون از چهار اندر جهان
[M2]شخص او نافع‌ترست اندر جهان از هر چهار
[B][M1]هرکه قصد او کند یا کین او جوید به قصد
[M2]روزگارش تیر گردد خان و مانش تار و مار
[B][M1]قصد او کردن بود خاریدن دنبالِ شیر
[M2]کین او کردن بود کاویدن دندان مار
[B][M1]ای ز نسل و گوهر تو نسل آدم را شرف
[M2]وی ز دین و مذهب تو شرع احمد را شعار
[B][M1]ای ز بوی بزم تو جَنّات جَنت را نسیم
[M2]ای ز گَرد رزم تو دشت قیامت را غبار
[B][M1]آن فروزد آتش مهرت که دارد آبروی
[M2]زآن دهد بر باد پیمانت که باشد خاکسار
[B][M1]گر بود عفو تورا بر خَندَقِ دوزخ‌ گذر
[M2]ور بود خشم تو را بر ساحل دریا گذار
[B][M1]از دم عفوت شرار آن شود همچون سرشک
[M2]و ز تف خشمت سرشک آن شود همچون شرار
[B][M1]گر نبی معجز نمود از خیزران راست‌گوی
[M2]ور علی قدرت نمود از ذوالفقار جان شکار
[B][M1]نام آن و کنیت این داری و اینک تو را است
[M2]کلک همچون خیزران و تیغ همچون ذوالفقار
[B][M1]زانکه بر لولو بود تفضیل توقیع تو را
[M2]از سر کلک تو رشک آید صدف را در بحار
[B][M1]هیچ کس دُرِّ ثنا را چون تو نگزارد بها
[M2]هیچ ‌کس زر سخن را چون تو نشناسد عیار
[B][M1]زانکه ‌کردارت همی مرضی است از عقل و هنر
[M2]ز آنکه ‌گفتارت همی مبنی است بر حلم و وقار
[B][M1]کردهٔ تو بی‌ملامت باشد و بی‌اعتراض
[M2]گفتهٔ تو بی‌ندامت باشد و بی‌اعتذار
[B][M1]بیشتر مردم چنان باشد که هنگام غضب
[M2]بردباری کرد نتواند چو گردد کامکار
[B][M1]مر تو را با کامکاری بردباری حاصل است
[M2]شادباش و دیر زی ای کامکارِ بردبار
[B][M1]ای خداوندی که رحم تو به پیش زخم تیر
[M2]پیش عمر من سپر شد گرد جان من حصار
[B][M1]دیدهٔ پژمردهٔ من زنده گشت از فر تو
[M2]همچنان چون عالم پژمرده از بوی بهار
[B][M1]پیش تو ز آنجا که حلم و اعتقاد و بندگی است
[M2]گرچه تو جانم بخواهی ‌گو که جان آرم نثار
[B][M1]کز پس این روزگار اندر سرای آخرت
[M2]داد حق را وعده دیدار بهشت کردگار
[B][M1]از پس این حادثه اقبال آن حضرت مرا
[M2]همچو دیدار بهشت است از پس روز شمار
[B][M1]عهد کردستم که دست از جام می دارم تهی
[M2]کز پس تیمار یک سال است مغزم پر خمار
[B][M1]بس که در آغاز کار از عمر ببریدم امید
[M2]عهد و پیمان نشکنم چون به شدم انجام کار
[B][M1]از همه چیزی مرا پرهیز کردن واجب است
[M2]خاصه از چیزی ‌که با طبعم نباشد سازگار
[B][M1]تا که باشد در برم پیکان مرا رنجور دان
[M2]ور نباشد بر کفم ساغر مرا معذور دار
[B][M1]تا ببندد در زمستان آب بر طرف شَمَر
[M2]تا بنالد نوبهاران مرغ بر شاخ چنار
[B][M1]آب دولت باد در جوی بقای تو روان
[M2]مرغ نصرت باد در دام هوای تو شکار
[B][M1]باد در عهد تو کوکب را به پیروزی مسیر
[M2]باد در عصر تو گردون را به بهروزی مدار
[B][M1]ناصرت منصور و والا حاسدت مقهور و پست
[M2]دولتت شاد و گرامی دشمنت مقهور و خوار
[B][M1]از نظام رسم تو شغل ممالک بر نظام
[M2]وز نگار کلک تو کار خلایق چون نگار
[A]
[B][M1]گل و مَه است همانا شکفته عارض یار
[M2]که ‌گونهٔ ‌گل و نور مهش بود هموار
[B][M1]مَه است بسته ز سنبل در او هزار گره
[M2]گل است‌ کرده ز عنبر بر او هزار نگار
[B][M1]بدیع نیست که از خط فزود خوبی دوست
[M2]شگفت نیست‌ که از خط شکفت عارض‌ یار
[B][M1]مه آنگهی بدرخشد که اندر آید شب
[M2]گل آن زمان به درآید که سر برآرد خار
[B][M1]به برگ نسرین زنجیر برنهاد از قیر
[M2]به ‌گِرد پروین پرگار بر نهاد از قار
[B][M1]تنم چو حلقهٔ زنجیر کرد آن زنجیر
[M2]دلم چو نقطهٔ پرگار کرد آن پرگار
[B][M1]ز بهر تافتن و بافتن دلم بفریفت
[M2]به زلف مشک‌فشان و به جَعد غالیه بار
[B][M1]بتافتم سر زلفش ببافتم جعدش
[M2]ز مشک و غالیه پر کردم آستین و کنار
[B][M1]مخالف لب او هست چشم من ز چه رو
[M2]لبش بخندد چون چشم من بگرید زار
[B][M1]لبش چو دانهٔ نارست و هست در دل من
[M2]فروخته زغم او هزار شعلهٔ نار
[B][M1]من آن دلی چه کنم کاندرو بیفروزد
[M2]هزار شعلهٔ نار از غم دو دانهٔ نار
[B][M1]اگرچه وسوسه بر دل ز عشق دارم صعب
[M2]دلم ز وسوسهٔ عشق کی خورد تیمار
[B][M1]چگونه راه برد وسوسه به سوی دلی
[M2]که حِرز خویش کند مدح سَیّدالابرار
[B][M1]عماد دین شرف‌الملک کز شمایل او
[M2]همی فروزد دین محمد مختار
[B][M1]سر سعادت ابوسعد کز کفایت او
[M2]همی فزاید ملک شه ملوک شکار
[B][M1]همیشه مایهٔ تایید نور دولت اوست
[M2]چنانکه نور دو دیده است مایهٔ دیدار
[B][M1]چه باک دولت او را ز حادثات زمین
[M2]که آفتابش بُرج است و آسمانش حصار
[B][M1]شریف‌ گشت بدو دین و دشمن دین دون
[M2]عزیز گشت بدو حق و دشمنِ حق خوار
[B][M1]به یک اشارت و یک لفظ او شود آسان
[M2]هر آنچه دهر بر آزادگان کند دشوار
[B][M1]ز مهتران و بزرگان که ما شنیدستیم
[M2]چنانکه بود به ترتیب سیرت و کردار
[B][M1]گر آن گروه در این روزگار زنده شوند
[M2]به عجز خویشتن و قدر او دهند اقرار
[B][M1]هرآنگهی ‌که ز خشم و زعفو سازد شغل
[M2]هرآنگهی که ز مهر و ز کین‌ گذارد کار
[B][M1]از او درست شکسته شود شکسته درست
[M2]وز او سوا‌ر پیاده شود پیاد‌ه سوار
[B][M1]خرد ندارد جز رای پاک او میزان
[M2]هنر ندارد جز رسم خوب او معیار
[B][M1]ز راستی و درستی که هست در قلمش
[M2]زبان عقل شدست و زبانهٔ طیار
[B][M1]به ابر ماند و او را زگوهرست سرشک
[M2]به بحر ماند و او را زعنبرست بخار
[B][M1]به مار ماند از آن فعل او به دشمن و دوست
[M2]همی نصیب شود زهر مار و مهرهٔ مار
[B][M1]دو شاخ او سبب دار و منبرست که هست
[M2]از آن ولی را منبر وزین عدو را دار
[B][M1]اگرچه بی‌خبر است او ز رفتن شب و روز
[M2]عجایب آرد بر روز روشن از شب تار
[B][M1]به‌سان مرغی زرین که بر صحیفهٔ سیم
[M2]کجا کند حرکت قار بارد از منقار
[B][M1]چو برکشی دلش از بر نوادر آرد بر
[M2]چوکم‌کنی سرش از تن جواهر آرد بار
[B][M1]به قدر هست بلند و به فعل هست درست
[M2]اگرچه هست به قد کوته و به رخ بیمار
[B][M1]همیشه‌ گنج بدو فربه است و ملک قوی
[M2]اگرچه هست دل او ضعیف و شخص نزار
[B][M1]به دست سید آزادگان چو سیر کند
[M2]بود متابع او سیرکوکب سیار
[B][M1]ایابزرگ جوادی که از بزرگی توست
[M2]به شرق و غرب فروزنده گونه‌گون آثار
[B][M1]عجب مدار که امروز تو به است ز دی
[M2]عجب مدار که امسال تو بِه است ز پار
[B][M1]که کردگار ازل در جهان چنین کردست
[M2]شمار مدت عمر تو تا به روز شمار
[B][M1]به یُمن و یُسر کند هر که خدمت تو کند
[M2]که یمن و یسر تو را هست در یمین و یسار
[B][M1]مدار چرخ کجا عزم توست هست سکون
[M2]سکون خاک کجا حزم توست هست مدار
[B][M1]ستاره‌ای که مراد تورا طلب نکند
[M2]ستارگان دگر زو برآورند دمار
[B][M1]مخالفی که به پیکار تو میان بندد
[M2]میان جان و تنش روز و شب بود پیکار
[B][M1]بزرگ بار خدایا همیشه همت توست
[M2]برآورندهٔ فخر و فرو برندهٔ عار
[B][M1]چنانکه جود تو همواره حق‌گزار من است
[M2]دل و زبان من از جود توست مدح گزار
[B][M1]اگرچه خاطر وبازار تیز دارم من
[M2]وزین دو چیز مرا هست حشمت و مقدار
[B][M1]ستایش تو همی تیز داردم خاطر
[M2]پرستش تو همی گرم داردم بازار
[B][M1]صدف شدست مرا طبع در ستایش تو
[M2]همی کنم ز صدف در شاهوار نثار
[B][M1]ز شاعران منم اندر جوار خدمت تو
[M2]عزیز دار مرا اندر این خجسته جوار
[B][M1]چو پشت وگردن من زیر بار منت توست
[M2]روا مدار که بروی ز قرض دارم بار
[B][M1]قریب ششصد دینار قرض بود مرا
[M2]گزاردم به تحمّل چهار صد دینار
[B][M1]دویست دینار اکنون بماند و از غم و رنج
[M2]نماندست مرا ذره‌ای شکیب و قرار
[B][M1]بدین قدر چو همی کار من تمام شود
[M2]سخن چه بایدگفتن ز پانصد و ز هزار
[B][M1]چه گویم از غرض شاعری که عادت اوست
[M2]به هر دری شدن و شعر خواندنی که میار
[B][M1]مرا ز خاص تو و خاصگان مجلس تو
[M2]غرض برآید و این خوب تر بود بسیار
[B][M1]گر این قدر بنگاری زکلک وافی خویش
[M2]نگار کلک تو کار مرا کند چو نگار
[B][M1]وگر تمام کند شغل من به دایره‌ای
[M2]کشم ز فخر علم بر سپهر دایره‌وار
[B][M1]همیشه تا که زدور سپهر و سیر نجوم
[M2]بود طبایع دهر و فصول سال چهار
[B][M1]خدای دادت عمر دراز و بخت بلند
[M2]زعمر باش به کام و زبخت برخوردار
[B][M1]تو باش مهتر و بهتر ز جمع ادمیان
[M2]چو از طبایع آتش چو از فصول بهار
[B][M1]صلاح خلق جهانی تو از جهان مگذر
[M2]هزار جشن چو نوروز و مهرگان بگذار
[A]
[B][M1]ربود از دلم آن زلف بی‌قرار، قرار
[M2]نهاد بر سرم آن چشم پرخمار خمار
[B][M1]سرم‌ گرفته خمارست همچو چشم بتم
[M2]دلم چو زلف بتم تا گرفته است قرار
[B][M1]دهان یارم مانند نقطهٔ سیم است
[M2]کشیده گرد وی از غالیه یکی پرگار
[B][M1]اگر ستاره به پرگار در بود شب و روز
[M2]به نقطه در ز چه معنی ستاره دارد بار
[B][M1]صفات دیدهٔ بیمار و زلف رنجورش
[M2]شدست طرفه وزان طرفه‌تر ندیدم کار
[B][M1]که مستمند منم هست زلف او رنجور
[M2]که دردمند منم هست چشم او بیمار
[B][M1]از آن قبل‌ که به الماس سفت نرگس خوش
[M2]به کهربا بر جزع‌ من است لؤلؤ بار
[B][M1]ز جزع من سر الماس او کشد لؤلؤ
[M2]که سفته گردد ز الماس لؤلؤ شهوار
[B][M1]وزان قبل که زره‌وار حلقه شد زلفش
[M2]بلند قامت من خم گرفت چنبر وار
[B][M1]به روزگار جدائیش تکیه ‌کرد ستم
[M2]بدان قبل که رسن را به چنبرست گذار
[B][M1]کجا ز گرمی عشقش برآورم نفسی
[M2]ز سردی نفس من نهان کند رخسار
[B][M1]یقین شده است که رخسار او چو گلزار است
[M2]گمان کند که ز سرما تبه شود گلزار
[B][M1]گرش بیابم بیزارم از خدا و رسول
[M2]اگر شود ز کف پای او لبم بیزار
[B][M1]سزد که بر لب من پای او نهد منت
[M2]چو دست سَید احرار بر لب احرار
[B][M1]مُعینِ مملکت و مجدِ دولتِ سلطان
[M2]که ملک و دولت از او یافته است استظهار
[B][M1]ابوالمحاسن‌ پیرایهٔ محاسن خلق
[M2]محمد آیت دین محمد مختار
[B][M1]غبار فتنه و بیداد بود در عالم
[M2]به آب عدل ز عالم فرو نشاند غبار
[B][M1]اگر زمین همه از جود او خورد باران
[M2]دی و تموز و خزان را بود نسیم بهار
[B][M1]فلک ز شکل دواتش همی برد تَدویر
[M2]قمر ز رفتن کلکش همی شود سیار
[B][M1]همیشه مهر فلک را ز همتش حسدست
[M2]که نوربخش‌تر از مهر همتش بسیار
[B][M1]شعاع مهر زمین را به‌روز باشد و بس
[M2]شعاع همت او روز وشب بود هموار
[B][M1]اگر سکندر سدی کشید زاهن و روی
[M2]به بیش لشکر یاجوج بس شگفت مدار
[B][M1]تو آن نگر که معین ممالک ار خواهد
[M2]به گرد ملک در از سیم و زر کشد دیوار
[B][M1]ایا به حشمت اصلی برآورندهٔ فخر
[M2]و یا به قدرت کلی فرو برندهٔ عار
[B][M1]به آفتاب عطارد پرست ماند راست
[M2]گرفته دست جواد تو کلک ملک نگار
[B][M1]ز صورت تو همی روشنی پذیرد چشم
[M2]چنانکه آینه، صورت پذیرد از دیدار
[B][M1]به زرّ و سیم توانگر شدست دشمن تو
[M2]به چشم او چو درم گشت و روی او دینار
[B][M1]خدای خیر و صلاح جهانیان ز تو کرد
[M2]جنین اثر نه شگفت از موثر الاثار
[B][M1]صلاح جملهٔ گیتی و خیر جملهٔ خلق
[M2]فذلک است شمار تورا به روز شمار
[B][M1]میان پیرهن اندر تو را یکی بحراست
[M2]جگونه بحری کآن را پدید نیست‌کنار
[B][M1]چگونه بحری کز وی گهر برند ملوک
[M2]چگونه بحری‌ کز وی خجل شوند بحار
[B][M1]بخار او همه هست افتخار و موج شرف
[M2]که دید بحر شرف موج افتخار بخار
[B][M1]تویی‌ که عالم از اسرار توست خرم و خوش
[M2]گوا بس است بدین حال عالِم الاسرار
[B][M1]بقای توست و فنای مخالف تو مراد
[M2]ستاره را ز مسیر و سپهر را زمدار
[B][M1]مخالفان تو پیکار ساختند همی
[M2]بر اسب کین و تعصب همی شدند سوار
[B][M1]ز بس نحوست و اِدبار خود ندانستند
[M2]که با سعادت و اقبال تو بود پیکار
[B][M1]به زهر مار اگر حیلتی همی کردند
[M2]کنون سر همگان کوفتی تو چون سر مار
[B][M1]وگر نهفته برافروختند آتش کین
[M2]بسوختند بر آن آتش نهفته شرار
[B][M1]وگر د‌رخت عداوت همی بپروردند
[M2]از آن درخت بجز مُدبری نیامد بار
[B][M1]وگر ز بهر تو چاه بلا همی کندند
[M2]کنون به چاه درافتاده‌اند مدبر و خوار
[B][M1]به نعمت تو که باشند هم در این مدت
[M2]برآمده ز بن چاه و رفته بر سر دار
[B][M1]خجسته اختر فالی که من رهی بزدم
[M2]که دشمنان تو را بخت بشکند بازار
[B][M1]در آن قصیدهٔ دیگر چنانکه فال زدم
[M2]ز ‌دشمن تو برآورد روزگار دمار
[B][M1]سپاس دار که ایزد سپاس داشت تو را
[M2]به شکرکوش که دشمن به دست توست شکار
[B][M1]همیشه تا که بود چرخ هفت و کشور هفت
[M2]ستاره هفت و طبایع چهار و فصل چهار
[B][M1]همیشه تا که به‌ خاک اندرون بود نیران
[M2]همیشه تاکه به‌چرخ اندرون بود انوار
[B][M1]موافقان تو بادند در رسیده به‌نور
[M2]مخالفان تو بادند د‌ر رسیده به‌نار
[B][M1]به روزگار جوانی و بخت نازد مرد
[M2]که زین سه چیز بود نظم شغل و رونق ‌کار
[B][M1]همیشه بادی در سایهٔ عنایت شاه
[M2]ز روزگار جوانی و بخت برخوردار
[A]
[B][M1]ای پرنگار گشته ز تو ‌دور روزگار
[M2]وز دور آسمان تن تو گشته پر نگار
[B][M1]گر نیستی صدف ز چه معنی بود همی
[M2]جای تو بحر و در دهنت در شاهوار
[B][M1]آری به اتفاق تویی آن صدف که هست
[M2]دُرّ تو بی‌نهایت و بحر تو بی‌کنار
[B][M1]مشکین تو را نقاب و حریرین تو را سَلَب
[M2]سیمین تو را بساط و ادیمین تو را حصار
[B][M1]سیم‌ کشیده در تن تو گشته ناپدید
[M2]مشک سرشته بر سر تو گشته آشکار
[B][M1]در زیر امر تو ز خُتَن تا به قیروان
[M2]در زیر حکم تو ز عدن تا به قندهار
[B][M1]کار هنر ز شخص ضعیف‌ تو مستقیم
[M2]بند خرد به نفس شریف تو استوار
[B][M1]ای تُرجُمان خاطر و شایسته ترجمان
[M2]ای رازدار فکرت‌ و بایسته رازدار
[B][M1]صرّافِ دانش تو و صرّاف بی‌قیاس
[M2]نقاش دولت تو و نقاش بی‌شمار
[B][M1]مرغی و نامه از تو بپرد همی چو مرغ
[M2]ماری و دشمن از تو بپیچد همی چو مار
[B][M1]بی چشم دور بینی و بی باد زود رو
[M2]بی‌عقل تیز فهمی و بی‌زور کامکار
[B][M1]ملک از تو خرم است اگرچه تو پی دژم
[M2]گنج از تو فربه است اگرچه تویی ‌نزار
[B][M1]لؤلؤ پراکنی چو دهان پر کنی ز مشک
[M2]یاقوت‌گستری چو زبان بر زنی به قار
[B][M1]سرو سعادتی و معالیت هست برگ
[M2]شاخ‌ کفایتی و معانیت هست بار
[B][M1]محتاج را مبشّر جودی به روز بزم
[M2]مظلوم را مبشر عدلی‌ به ‌روز بار
[B][M1]پستی‌ ولیکن از تو شود قدرها بلند
[M2]جبری ولیکن از تو ندانند اختیار
[B][M1]بر فرق روزگار تویی تاج ملک بخش
[M2]در دست تاج ملک شهنشاه روزگار
[B][M1]فرخنده بوالغنایم‌ کاحرار ملک را
[M2]از خدمتش غنایم جاه است و افتخار
[B][M1]صدری که از جواهر اقبال دولتش
[M2]عِقدست تا قیامت در گردن تبار
[B][M1]در همتش همی نرسد گردش فلک
[M2]گویی فلک پیاده شد و همتش سوار
[B][M1]دست زمانه سرمه‌ کشد چشم خویش را
[M2]چون بر هوا رسد ز سم اسب او غبار
[B][M1]فرزانه را فتوت او هست حق‌شناس
[M2]آزاده را مروت او هست حق‌گزار
[B][M1]ابر سخاش را همه زرین بود سرشک
[M2]بحر ثناش را همه مشکین بود بخار
[B][M1]از شمع مهر او اَمَل آرد همی فروغ
[M2]وز خَمر ‌کین او اجل آرد همی خمار
[B][M1]در بند خشم اوست تن دشمنان اسیر
[M2]در دام شکر اوست دل دوستان شکار
[B][M1]از نام اگر عنایت او هست نیست ننگ
[M2]وز فخر اگر اشارت او هست نیست عار
[B][M1]گرچه درم ز نقش بدیع است و نامور
[M2]ور چه حرم ز امن شریف است و نامدار
[B][M1]نقش درم ز خامهٔ او هست مُسترِق
[M2]امن حرم ز خانهٔ او هست مستعار
[B][M1]ای از نفاذ امر تو و سنگ چلم تو
[M2]در چرخ بی‌قراری و اندر زمین قرار
[B][M1]گردون به‌زینهار فرستد ستاره را
[M2]پیش‌کسی‌که پیش تو آید به زینهار
[B][M1]در سایهٔ عنایت تو روبه ضعیف
[M2]دنبال شیر شرزه بخارد به مرغزار
[B][M1]نور سعادت تو همی زر کند ز خاک
[M2]بوی عنایت تو همی‌ گل‌ کند ز خار
[B][M1]گر چه ز اقتران ستاره است تاج و بند
[M2]ور چه ز انقلاب زمانه است تخت و دار
[B][M1]آن کز تو شد بلند نگشت از ستاره بست
[M2]وان کز تو شد عزیز نشد از زمانه خوار
[B][M1]زان واقعه که ملک بدو گشت دردمند
[M2]زان حادثه‌ که دهر بدو گشت سوگوار
[B][M1]ناقص نگشت جاه تو در صدر مملکت
[M2]کمتر نگشت قدر تو در پیش شهریار
[B][M1]لابل‌که یک امید تو از بخت شد دویست
[M2]لابل‌ که یک قبول تو از شاه شد هزار
[B][M1]پشت شریعتی تو و یزدانت‌ باد پشت
[M2]یار حقیقتی تو و سلطانت‌ باد یار
[B][M1]امروز هست مایهٔ تو بیشتر ز دی
[M2]وامسال هست حشمت تو بیشتر ز پار
[B][M1]طغرا و دار مملکت وگنج شاه را
[M2]هبببتی به‌ کلک و دست نگهدار و باسدار
[B][M1]جز دست چون تویی نگزارد چنین سه شغل
[M2]جز کلک چون تویی ننگارد چنین سه‌کار
[B][M1]از قوتی‌ که دست تو را داد آسمان
[M2]وز قدرتی که کِلْک تو را داد کردگار
[B][M1]اقرار داده‌اند همه عاقلان که هست
[M2]دست تو دست حیدر وکلک تو ذوالفقار
[B][M1]طمع مرا مدیح تو پوشید جامه‌ای
[M2]کز گوهرست پودش و از عنبرست تار
[B][M1]زرّ سخن به نزد تو پاک آورد همی
[M2]زیرا که خاطر تو همی‌ گیردش عیار
[B][M1]گرچه سخنوران و بلند اختران همی
[M2]شعرم‌کنند نسخت و دارند یادگار
[B][M1]ز احْسَنْتِ تو بزرگم و در شاعری ز توست
[M2]طبع مرا حلاوت‌ و شعر مرا شعار
[B][M1]تا از یسارِ قبله بود نجم را مسیر
[M2]تا از یمینِ قبله بود چرخ را مدار
[B][M1]باد از مسیر نجم تو را یُمن بر یمین
[M2]باد از یسار چرخ تو را یُسر بر یسار
[B][M1]مهر تو باد در بصر دوستان چو نور
[M2]کین تو باد در نظر دشمنان چو نار
[A]
[B][M1]آسمان بی مدار است این حصار استوار
[M2]آفتاب بی‌زوال است این مبارک شهریار
[B][M1]بر همه عالم همی تابد به ‌تایید خدای
[M2]آفتاب بی زوال و آسمان بی مدار
[B][M1]گفتم ایزد با زمین پیوسته کرد این آسمان
[M2]تا بود در زیر پای شهریار روزگار
[B][M1]ز استواری و بلندی پایه دارد آن‌ که هست
[M2]همچو رای و عزم شاهنشه بلند و استوار
[B][M1]شاه را از هیچ خصم و هیچ دشمن باک نیست
[M2]کس نیاید پیش او هرگز به جنگ وکارزار
[B][M1]این حصار از بهر آن ‌کردست تا بنهد درو
[M2]مال‌های بی‌حساب و گنج‌های بی‌شمار
[B][M1]تا نه بس بود و ببارد مال مصر و گنج روم
[M2]برکشد برگردن گردان بدین فرخ حصار
[B][M1]ای شهنشاهی که زیر اختیار توست دهر
[M2]چرخ را بر اختیار تو نبینم اختیار
[B][M1]نام آن‌ کس کاو تو را بنده نباشد هست ننگ
[M2]فخر آن‌ کس‌ کاو تو را چاکر نباشد هست عار
[B][M1]کین تو زیر زمین دشمن همی دارد نهان
[M2]وهم تو گرد جهان حاسد همی‌گیرد شکار
[B][M1]خاک و باد و آب و نار است ای عجب طبع جهان
[M2]هست چشمش پر ز آب و هست جانش بر ز نار
[B][M1]ای به فرمان تو کرده شهریاران اقتدا
[M2]وی به پیمان تو کرده نامداران افتخار
[B][M1]مرکبت را هر زمان طاعت‌ گزارد آسمان
[M2]بنده‌ات را هر زمان مد‌حت سراید روزگار
[B][M1]از معادی موکبی وز موکب تو یک غلام
[M2]از مخالف لشکری وز لشکر تو یک سوار
[B][M1]تا مکان است و مکین و تا زمان است و زمین
[M2]تا شهورست و سنین و تا خزان است و بهار
[B][M1]امن خلق روزگاری روزگارت باد پشت
[M2]پشت دین ‌کردگاری کردگارت باد یار
[B][M1]رهنمایت باد دولت در سفر هم در حضر
[M2]کار سازت باد یزدان در نهان و آشکار
[A]
[B][M1]الا ای گردش گردون دوّار
[M2]ندانی جز بدی کردن دگر کار
[B][M1]نگردی رام با کس در زمانه
[M2]نبندی دل به مهر هیچ دیّار
[B][M1]گروهی را نمایی شادمانی
[M2]وز ایشان دور داری رنج و آزار
[B][M1]پس آنگه ناگهان دودی بر آری
[M2]از آن دوده به‌ درد و داغ و تیمار
[B][M1]به چشم تو چه دانا و چه نادان
[M2]به پیش تو چه بر تخت و چه بردار
[B][M1]خداوندی که آرام جهان بود
[M2]در او امید بسته خلق هموار
[B][M1]به دست جاهلی جان گرامیش
[M2]ربودی از تن پاک اینت غدار
[B][M1]چو خواجه خود نپروردی چو بچه
[M2]چرا پرورده را خوردی چنین خوار
[B][M1]نه عهدش بود اصلت را دلایل‌؟
[M2]نه دستش بود روزت را نمودار؟
[B][M1]نه او بد مرکز دوران عهدت‌؟
[M2]نه پرگار تو او را بود رفتار؟
[B][M1]چرا بگسستی آن جانش ندانی
[M2]که بی‌مرکز نگردد هیچ پرگار
[B][M1]الا یا آفتاب صبحگاهی
[M2]بدین کی بودی از عالم سزاوار
[B][M1]نه تو رفتی‌ که قدرت رفت و دولت
[M2]نه تو مُردی‌ که رایت مرد و آثار
[B][M1]نه دولت را بود زین بیش رونق
[M2]نه فرمان را بود زین بیش دیدار
[B][M1]تو بودی رازق رزق زمانه
[M2]دروغ تنگدستان را خریدار
[B][M1]تو را دانم نکشت آن کاو تو را کشت
[M2]که رزق مردمان را کُشت ناچار
[B][M1]در روزی ببست و راه شادی
[M2]سر دولت برید و دست مقدار
[B][M1]درخت جود را برکند و افکند
[M2]سخا را بیخ و بخشش را نگونسار
[B][M1]خداوندا پس از تو کی دهد دل
[M2]که مدحت را کنم در وهم تکرار
[B][M1]دریغا وا دریغا زان نگویم
[M2]که از گریه برآمد طبع از کار
[B][M1]همی گویم به رسم پادشاهی
[M2]فرو خفت و نگردد نیز بیدار
[A]
[B][M1]زان دو رشته دُرّ مکنون زان دو لعل آبدار
[M2]چند باشد جزع من بر کهربا بیجاده بار
[B][M1]جزع من بر کهربا بیجاده بارد تا بتم
[M2]دُرّ مکنون دارد اندر زیِر لعلِ آبدار
[B][M1]لعل آن بت آب حَیوان است پنداری کزو
[M2]هر که یک شربت خورد جاوید ماند خضروار
[B][M1]گر بخار عنبری دارد ندارم بس عجب
[M2]آب حیوان را سزد گر عنبرین باشد بخار
[B][M1]تا بود رخسار یار از نور چون نار لطیف
[M2]رنگ‌ آب نار دارد اشک من در عشق‌ یار
[B][M1]هر کجا رخسار او را بینی و اشک مرا
[M2]شعله شعله نار بینی قطره قطره آب نار
[B][M1]دل چو دوزخ دارم اندر عشق و تن چون ماه نو
[M2]تا چو حور و آفتاب است آن پری زاده نگار
[B][M1]آتش دوزخ شنیدی مَسکنِ حورِ بهشت
[M2]ماه نو دیدی گرفته آفتاب اندر کنار
[B][M1]زلف او مارست و مورست آن خط مشکین او
[M2]من عجب دارم همی تا مور چون زاید ز مار
[B][M1]چون بهارست آن خط و مور اندر ان نشگفت از آنک
[M2]سر برآرد مور چون پیدا شود بوی بهار
[B][M1]میر خوبان است و منشور امارت یافته است
[M2]واینک آن منشور گرد عارضش هست آشکار
[B][M1]هر که منشورش بیند پیش او خدمت کند
[M2]تا بیاراید به توقیع وزیر شهریار
[B][M1]صاحب عادل مجیرالملک آن کز عدل اوست
[M2]ملک و دولت را ثبات و دین و ملت را قرار
[B][M1]آفتاب فتح ابوالفتح آن که از هفت آسمان
[M2]بر سر او رحمت سعدست هر ساعت نثار
[B][M1]عالم آرای و مبارک رای دستوری که هست
[M2]در عدد یک شخص و از فضل و کفایت صدهزار
[B][M1]آن که چون معبود عالم را به عدلش مژده داد
[M2]پیش از آدم‌ کرد یزدان عدل او را ابتکار
[B][M1]بر جبال و بر بخار افتاد نور دولتش
[M2]زر و گوهر منعقد شد در جبال و در بحار
[B][M1]فرق بر فَرقَد رسد گر عدل او یابد شرف
[M2]شِعر بر شَعری رسد گر مدح او یابد شعار
[B][M1]شد رهین منت و شکرش دل آزادگان
[M2]آفرین بر جان صیادی‌ که‌ گیرد دل شکار
[B][M1]چون ز ایوان اسب اندر سوی میدان تازد او
[M2]عقل پندارد که خورشیدست بر گردون سوار
[B][M1]توتیای چشم دولت شد غبار اسب او
[M2]اسب چون خورشید راند توتیا باشد غبار
[B][M1]هست همچون نار و خاک از تیزی و آهستگی
[M2]خشم او گاه سیاست حِلم او گاهِ وقار
[B][M1]خاک را گر نار فرمانبر شود انشگفت اگرا
[M2]زانکه اندر طبع او فرمانبر خاک است نار
[B][M1]تا مدار است آسمان آبگون را بر مَدَر
[M2]هست ملک شاه را بر مَدِّ کلک او مدار
[B][M1]مشک‌خوارست آن همایون کلک در انگشت او
[M2]مشک‌خواری دُرفشان‌ کز او بود صد مشک‌خوار
[B][M1]گه زبان را نایب است و گاه خاطر را وکیل
[M2]گاه دل را ترجمان است و خرد را راز دار
[B][M1]چون بباید دید باشد بی بصر باریک‌بین
[M2]چون ببایدگفت پاسخ بی‌سخن باسخ‌گزار
[B][M1]جفت شیران بود گاه‌ کودکی اندر اجم
[M2]گاه پیری صحبت شیران از آن کرد اختیار
[B][M1]معجزست این‌ کلک دستور ملک اندر عجم
[M2]همچنان‌ کاندر عرب هم‌نام او را ذوالفقار
[B][M1]ای‌کفت در سیم و زر زنهار خورده‌گاه جود
[M2]هم‌ کَفَت داده ز محنت زایران را زینهار
[B][M1]همت هر کس به‌ گیتی خواستاری خواسته است
[M2]آخر از رسم تو دارد رونق و ترتیب‌ کار
[B][M1]ماه تابان‌ گرچه‌ گیتی را بیفروزد به نور
[M2]آخر از خورشید تابان است نورش مستعار
[B][M1]تازه رویی باید آنکس راکه باشد ملک بخش
[M2]کامکاری باید آنکس را که باشد بردبار
[B][M1]از جوانمردی تویی در ملک‌بخشی تازه‌‌روی
[M2]وز جوان بختی تویی در بردباری کامکار
[B][M1]آن‌که در جان‌، شاخ مهرت‌کشت روز آشتی
[M2]وان که در دل تخم کینت کشت روز کارزار
[B][M1]شاخ مهرت بر رخ‌ آن ارغوان آورد بر
[M2]تخم‌ کینت در دل این زعفران ‌آورد بار
[B][M1]چون شود طبع من اندر مدح تو معنی‌ سَگال
[M2]چون شودکلک من اندر شکر تو دفتر نگار
[B][M1]وهم من بنماید اندر شاعری سِحْر حَلال
[M2]کلک من بچکاند اندر ساحری زر عیار
[B][M1]حله‌هایی یافتم برکارگاه طبع خویش
[M2]کز ثنا و شکرتوست‌ آن حله‌ها را پود وتار
[B][M1]عید اضْحیٰ سنت و رسم خلیل آزرست
[M2]اهل ملت را به رسم و سنت او افتخار
[B][M1]زحمت حجاج باشد بر درکعبه چنانک
[M2]زحمت‌ زوار باشد در سرایت روز بار
[B][M1]گرچه‌ کعبه با مِنا و با صفا مشتاق توست
[M2]ور چه‌ رای و همت‌ تو نیست خالی‌ زان دیار
[B][M1]حاجت بیچاره‌ای کردن روا بی حجتی
[M2]به ز صد حج‌ است در دیوان حق‌ روز شمار
[B][M1]آنچه درویشی توقع‌کرد و توقیع تو یافت
[M2]به زصد عمره‌است و در عمره است خیرکردگار
[B][M1]این دعاهای مبارک باد وقتی مستجاب
[M2]برتن و عمر تو و در عمر شاه روزگار
[B][M1]تا بود دریا و کوه و تا بود کیوان و هور
[M2]باد رای و طبع و قدر و حزم تو چون هر چهار
[B][M1]رای چون خورشید رخشان قدر چون گردون بلند
[M2]طبع چون دریا توانگر حزم چون کوه استوار
[B][M1]ایزد از عزّت حصاری ساخته پیرامَنَت
[M2]بخت و دولت‌ کوتْوال و پاسبان آن حصار
[B][M1]مادحت با خاطری چون آتش و طبعی چو آب
[M2]بدسگالت باد پیما و حسودت خاکسار
[B][M1]بر تو فرخ روزگار عید و ایام خزان
[M2]وز بتان قند لب ایوان تو چون قندهار
[A]
[B][M1]شادیم و کامکار که شاد است و کامکار
[M2]میر بزرگوار به‌عید بزرگوار
[B][M1]پیرایهٔ مفاخر میران مملکت
[M2]فخری‌که ملک را ز نظام است یادگار
[B][M1]فتح و ظفر زکنیت و نامش طلب ‌که هست
[M2]بر نام و کُنیتش ظفر و فتح را مدار
[B][M1]دادش بزرگوار پدر ملک را نَسَق
[M2]بعد از پدر جز او که دهد ملک را قرار
[B][M1]خانه است ملک و خسرو دنیا چو قاعده است
[M2]الا به قاعده نشود عقد پایدار
[B][M1]رنجی که گردش فلک آورد پیش او
[M2]رازی نهفته بود که اکنون شد آشکار
[B][M1]ایزد بدو نمود که چون ناخوش است جبر
[M2]تا چون بدید جبر کند شکر اختیار
[B][M1]پیغمبران نگر که چه محنت کشیده‌اند
[M2]هر یک به مسکنی دگر اندر غریب‌وار
[B][M1]یونس به بطن ماهی و یوسف میان چاه
[M2]موسی میان تیه‌ و محمد میان غار
[B][M1]او نیز رنج دید چو ایشان نجات یافت
[M2]او را کنون زجملهٔ پیغمبران شمار؟
[B][M1]دولت بر انتظار نجاتش نشسته بود
[M2]دادش خدای هر چه همی داشت انتظار
[B][M1]شد آفتاب دولت او خالی از کسوف
[M2]شد آسمان حشمت او صافی از غبار
[B][M1]بادش به ‌هر چه روی کند کردگار پشت
[M2]بادش به‌ هر چه رای کند شهریار یار
[B][M1]پاینده باد عمرش و تابنده دولتش
[M2]فرخنده روز عیدش و فرخنده روزگار
[A]
[B][M1]از بهر وفاداری آمد بر من یار
[M2]شد ساخته از آمدن یار مرا کار
[B][M1]بهتر چه بود ز آن که بود دوست وفاجوی
[M2]خوشتر چه بود ز این ‌که بود یار وفادار
[B][M1]با دیدن او نیک‌تر امروز من از دی
[M2]با صحبت او نیک‌تر امسال من از پار
[B][M1]از بردن خواری دل من بارکشیدست
[M2]زین پس نبرد خواری و زین پس نکشد بار
[B][M1]تیمار بسی خوردم و یک چند خورم می
[M2]آمد گه می خوردن و شد موسم تیمار
[B][M1]شادی کنم و باده خورم زانکه نهادم
[M2]دو لب به لب نازک آن لعبت فرخار
[B][M1]چون نیست دلم شاد به دیدار دلارام
[M2]بر خصم‌ کنم راز دل خویش پدیدار
[B][M1]خواهم‌ که به دست بت من ناله ‌کند زیر
[M2]تا خصم من از حسرت آن ناله ‌کند زار
[B][M1]گر نعمت بسیار مرا هست ز دلبر
[M2]دیدار خداوند به از نعمت بسیار
[B][M1]خورشید محامد فلک جود محمد
[M2]صدری ‌که سخن را به‌ کرم هست خریدار
[B][M1]با حشمت و از محتشمان بهتر و مهتر
[M2]نام‌آور و بر ناموران سید و سالار
[B][M1]گویند ز بیداری دولت بود اقبال
[M2]مُقبِل بود او سال و مه از دولت بیدار
[B][M1]از غایت سنگ و کرم و حلم‌ که او راست
[M2]آهسته نمایند بر او همچو سبکبار
[B][M1]چونانکه بنازد پدر از دیدن فرزند
[M2]نازنده و خرم بود از دیدن احرار
[B][M1]اندر خرد و دانش از او خواه و از او پرس
[M2]هر لفظ معمّا که بود مشکل و دشوار
[B][M1]از امت پیغمبر مختارگزیدست
[M2]چونانکه ز خلق امت پیغمبر مختار
[B][M1]یک دشمن او را به جهان زنده نبینم
[M2]رفتند به یک نوبت و مردند به یک بار
[B][M1]در جنت فردوس مقر یابد فردا
[M2]آن را که بر خویشتن امروز دهد بار
[B][M1]هر گه‌ که‌ کند همت او قصد مَساحت
[M2]بیرون شود از دایرهٔ گنبد دوار
[B][M1]حکم ازلی دولت و بختش ابدی کرد
[M2]بخت ابدی را نبود غایت و مقدار
[B][M1]از دیدن او زنده شود هوش به دانش
[M2]وز خدمت او تازه شود طبع به‌ کردار
[B][M1]چیزی ‌که از آن هوش تو و بخت تو تازه است
[M2]در هوش همی پرور و در طبع همی دار
[B][M1]اندر جگر دشمن او نار فتاده است
[M2]با نار جگرسوز کجا سود کند کار
[B][M1]از دشمن و دینار همی باک ندارد
[M2]زان است رخ دشمن او زرد چو دینار
[B][M1]ای آن که تو در یافتن گنج بری رنج
[M2]در خدمت او رنج بر و گنج پدید آر
[B][M1]باقی بود این نعمت و دیگر همه فانی
[M2]آسان بود این خدمت و دیگر همه دشوار
[B][M1]پیکار جهان با من و با همت او گوی
[M2]کز همت او تیره شود پیکر پیکار
[B][M1]آن همت تابنده که مانندهٔ خورشید
[M2]تابنده بود بر فلک بر شده هموار
[B][M1]بخشایش و بخشش بودش عادت و سیرت
[M2]بخشد به همه حال و ببخشاید ناچار
[B][M1]در فضل و بزرگیش همی خیره بماند
[M2]هم دانس داننده و هم بینس نظار
[B][M1]نازی که نه او بخشد و فخری که نه اوراست
[M2]آن ناز بود محنت و آن فخر بود عار
[B][M1]ای ‌کعبهٔ فضل و هنر و قبلهٔ آمال
[M2]ای چشمهٔ جود وکرم و سید احرار
[B][M1]در عید دل افروز بران کام دل خویش
[M2]بشنو سخن وکام دل خویش تو بگزار
[B][M1]گر خصم تو دارد علم بخت به عیوق
[M2]بخت و علم خصم ز عیوق فرود آر
[B][M1]ور جنت فردوس ندیدی به حقیقت
[M2]بنگر تو بدین صُفّهٔ آراسته دیدار
[B][M1]بازار طرب تیزکن و باده به‌ کف ‌گیر
[M2]وز بنده معزی غزلی خواه به بازار
[B][M1]آن بنده که خاک پی ‌اسبان تو دارد
[M2]در قدر پسندیده‌تر از طَبلهٔ عطار
[B][M1]آن بنده که در باغ قبول تو درختی است
[M2]مهر تو برو شاخ و قبول تو برو بار
[B][M1]در خدمت تو بر شُعرا یافته میری
[M2]از راستی آراسته وز آز بی‌آزار
[B][M1]در خانه ز تو برده به خروار عطاها
[M2]دیوان ثناهای تو آورده به خروار
[B][M1]هرگه‌که ز مدح تو عزیزست معزّی
[M2]هرگز نشود عاجز و هرگز نشود خوار
[B][M1]اقبال بر او فتنه شد و بخت بر او وَقْف
[M2]چون راه نمودش سوی درگاه تو جبار
[B][M1]تا پیر و جوان است و ضعیف است و هنرور
[M2]تا خرد و بزرگ است و مطیع است وگنه‌کار
[B][M1]تا لاله بود بر زبرکوه چو شَنگَرف
[M2]تا سبزه بود بر زبر دشت چو زنگار
[B][M1]با فرّخی و روزبهه‌ باد مبارک
[M2]نوروز تو و عید تو در آذر و آذار
[B][M1]می‌گیر و طرب ساز و دل افروز و سرافراز
[M2]از دیدن یاری که رخش هست چو گلزار
[B][M1]این شعر مجابات حکیمی است که‌گفته است‌:
[M2](ای دل تو چه‌گویی‌که زمین یاد کند یار)
[B][M1]ترتیب نگه داشت معزّی به قوافی
[M2]از فر تو و دولت سلطان جهاندار
[A]
[B][M1]خیمه‌ها بین زده به صحرا بر
[M2]جون سمائی به روی دریا بر
[B][M1]زردگل بین دمیده بر سبزه
[M2]راست چون‌ کهربا به مینا بر
[B][M1]ژاله بین بر سمن فتاده چنانک
[M2]اشک وامق به‌روی عذرا بر
[B][M1]سوسن تازه بین که تفضیل است
[M2]بوی او را به مشک سارا بر
[B][M1]نسترن بین فکنده باد از شاخ
[M2]چون به بامی به سبز دیبا بر
[B][M1]مهر را بین زمهرفصل بهار
[M2]از نشیب آمده به بالا بر
[B][M1]خلق را بین به طبع فتنه شده
[M2]به نشاط و سماع و صهبا بر
[B][M1]شاه را بین ز بهر نصرت و فتح
[M2]علم افراشته به جوزا بر
[B][M1]شاد و خرم نشسته از بر تخت
[M2]همچو موسی به طور سینا بر
[A]
[B][M1]ای تازه‌ تر از برک گل تازه به بر بر
[M2]پرورده تو را خازن فردوس به بَر بر
[B][M1]عناب شکر بار تو هرگه‌ که بخندد
[M2]شاید که بخندند به عناب و شکر بر
[B][M1]در سیم حَجَر داری و بر ماه چلیپا
[M2]ماه تو به زیر اندر و سیمت به زبر بر
[B][M1]زین روی همه بوسه دهند ای بت مه‌روی
[M2]رهبان به چلیپا برو حاجی به حجر بر
[B][M1]در سایهٔ زلف تو سپاه حَبَش و زنگ
[M2]بودند از آن جادوی بابل به حذر بر
[B][M1]گشتند هزیمت مگر اکنون که فتادند
[M2]مانند هزیمت‌زدگان یک به دگر بر
[B][M1]بر لولو خوشاب ز یاقوت زدی قفل
[M2]وز غالیه زنجیر نهادی به قمر بر
[B][M1]مپسند که دارند مرا در غم هجران
[M2]قفل تو و زنجیر تو چون حلقه به در بر
[B][M1]بستی‌ کمر و راه سفر پیش گرفتی
[M2]بیش از سفر توست دل من به سفر بر
[B][M1]جسمم به‌کمر مانَدْ و چشمم به دو کوکب
[M2]کوکب به‌ کمر بر زده چون سیم به زر بر
[B][M1]ای‌کاش تورا جسم منستی به میان بر
[M2]وی‌ کاش تو را چشم منستی به‌ کمر بر
[B][M1]تا چند نهم بیهده اندر صف عشاق
[M2]از حسرت تو داغ جدایی به جگر بر
[B][M1]گر بخت شود یار نهم در صف اَحْرار
[M2]از دولت تاج‌الامرا تاج به سر بر
[B][M1]خسرو حَبَشی شمس معالی که ز رسمش
[M2]توقیع معالی است به منشور هنر بر
[B][M1]شاهی‌ که بر او فتح و ظفر فتنه شدستند
[M2]چون شیعه و سنّی به‌ علیّ و به عمر بر
[B][M1]آن‌گوهر رخشنده بر آن پیکر تیغش
[M2]باران شبانه است توگویی به خَضَر بر
[B][M1]با دولت عالیش مدارست جهان را
[M2]چندانکه مدارست جهان را به مَدر بر
[B][M1]هرگه‌ که شود سرخ به خون دل اعدا
[M2]گویی‌که شد آمیخته باران به شرر بر
[B][M1]آن شهرگشایی تو که با شرح فتوحت
[M2]شرط است‌ کشیدن خط نسیان به سَمَر بر
[B][M1]در معرکه‌ گر پیش تو آیند جهانی
[M2]با تیغ تو جان همه باشد به خطر بر
[B][M1]گویند قضا و قدر از چشم نهان است
[M2]هست این خبر وتکیه نباشد به خبر بر
[B][M1]گو خیز وببین دست تو بر قبضه شمشیر
[M2]آن‌ کس‌ که ندیدست قضا را به قدر بر
[B][M1]کین تو بر اعدای تو مشئوم‌ تر آمد
[M2]از تاختن رستم سکزی به پسر بر
[B][M1]مهر تو بر اَحباب تو فرخنده‌ تر آمد
[M2]از پیرهنِ یوسفِ مصری به پدر بر
[B][M1]گر بحر و جبل را کرم و حلم تو بودی
[M2]از سنگ و صدف بند نبودی به‌ گهر بر
[B][M1]ور زانکه بدی چون تو شفیعی به قیامت
[M2]مالک بزدی قفل به درهای سقر بر
[B][M1]آمد مه نیسان و در این ماه عجب نیست
[M2]گر فخر کند باغ به ایوان و طرر بر
[B][M1]شد ابر سَخی دست و همه لؤلؤ خوشاب
[M2]از بحر برآورد و پراکند به بر بر
[B][M1]بر نسترن و گل به نفیر آمده بلبل
[M2]کز نسترن و گل نفرآید به نفر بر
[B][M1]کبکان وشق پوش ز بس لاله که خوردند
[M2]منقار همه‌ گشت عقیقی به‌ کمر بر
[B][M1]از خاک برآورد مطر گنج نهانی
[M2]کردی مگر از جود موکل به مطر بر
[B][M1]ای بار خدایی که در اوصاف معالیت
[M2]تاوان نبود نظم معانی به فَکَر بر
[B][M1]بر نقش مدیح تو همه ساله معزی
[M2]چیره است چو نقاش بر اشکال و صُوَر بر
[B][M1]مًولع شده برگفتن شکرتو شب و روز
[M2]جون عابد بیدار به تسبیح سحر بر
[B][M1]یک چند به درگاه تو برخاست‌ که باشد
[M2]آموخته چون آهوی دشتی به شمر بر
[B][M1]لیکن چو همی دزدخر و رخت شناسد
[M2]ترسید در این راه نهد رخت به خر بر
[B][M1]تا چرخ ز یاقوت و دُرر در مه نیسان
[M2]هر ساله همی مُرسَله بندد به شجر بر
[B][M1]قدر تو چنان باد که خاک قدمت را
[M2]تفضیل نهد چرخ به یاقوت و درر بر
[B][M1]در ملک تو را بر اُ‌مرا باد تقدم
[M2]تا هست تقدم ز محرم به صفر بر
[B][M1]پیوسته بماناد تو را عمر و جوانی
[M2]تا عمر و جوانی نبود جز به‌گذر بر
[B][M1]هر روز تو را نو ظفری باد و تو هر شب
[M2]نوشیده می لعل مُرَوّق به ظفر بر
[B][M1]روزت همه نوروز زخوبان دل افروز
[M2]حوریت ببربر چوگل تازه به بر بر
[B][M1]شعریت فرستاد بدانگونه که گفتند:
[M2]«نوروز فراز آمد و عیدش به اثر بر»
[A]
[B][M1]ترک نزاید چنو به کاشغر اندر
[M2]سرو نروید چنو به عاتفر اندر
[B][M1]خوب تر از عارضش ندید و نبیند
[M2]هیج کسی پرنیان به شوشتر اندر
[B][M1]هست دو زلفش همیشه پرشکن و بند
[M2]بند و شکن هر یکی بهٔک‌دگر اندر
[B][M1]عمداگویی کسی ز عنبر سارا
[M2]سلسله بسته است گرد مُعصَفَر اندر
[B][M1]چون قمرستش رخان و هست شب و روز
[M2]روشنی چشم من بدان قمر اندر
[B][M1]چون شکرستش لبان و هست مه و سال
[M2]آرزوی طبع من بدان شکر اندر
[B][M1]عاشق آن دلبرم که هر شب و هر روز
[M2]طعنه زند روی او به ماه و خور اندر
[B][M1]از دل بی‌رحمتش نهاد خداوند
[M2]غایت سختی به آهن و حجر اندر
[B][M1]گر بشناسد که آب دارم و آتش
[M2]از غم عشقش به دیده و فکر اندر
[B][M1]ز آتش و آبم بترسد و نگذارد
[M2]تا دهمش بوس و گیرمش به ‌بر اندر
[B][M1]ماهِ تمام است در جمال و ملاحت
[M2]نیست نظیرش به عالم صور اندر
[B][M1]از غم آن ماه بی‌نظیر بنالم
[M2]پیش خداوند مشتری نظر اندر
[B][M1]سید آزادگان که از شرف اوست
[M2]جان به تن ملک شاه دادگر اندر
[B][M1]کُنیت و نامش حساب سَعد و محامِد
[M2]کرد فَذلک به دفتر هنر اندر
[B][M1]هست کریمی که شد به نامش منسوخ
[M2]نام ‌کریمان به قصه و سمر اندر
[B][M1]چون گهرست او و روزگار چو بحرست
[M2]بحر چه داند به قیمت ‌گهر اندر
[B][M1]هست چو خورشید در میانهٔ اجرام
[M2]مرتبت او به نسبت پدر اندر
[B][M1]پیر و جوان را ز طلعتش بفزاید
[M2]نور طبیعی به قوت بصر اندر
[B][M1]طلعت او روشن است و هست همانا
[M2]روشنی او به کوکب سحر اندر
[B][M1]ای به سزا مهتری که از هنر و عقل
[M2]نیست مثالت میانهٔ بشر اندر
[B][M1]هر که ز مهر تو آب روی نجوید
[M2]سوخته‌گردد به آتش سقر اندر
[B][M1]در نظر دوستان خویش نگه کن
[M2]شاد و سراسر به نصرت و ظفر اندر
[B][M1]راست تو گویی که کردگار نهادست
[M2]مهر سعادت به دست آن نظر اندر
[B][M1]در حَشَر دشمنان خویش نگه کن
[M2]راست یکایک به محنت و ضرر اندر
[B][M1]راست تو گویی که کردگار کشیدست
[M2]خط سقاوت به‌گرد آن حشر اندر
[B][M1]هر که ‌کمر بست بر وفاق تو بستیش
[M2]عز مُخّلد به بند آن کمر اندر
[B][M1]کین و خلاف تو آتشی است ‌که دارد
[M2]مرگ مخالف به شعله و شرر اندر
[B][M1]کلک تو ابری است‌ کش مطر همه درّ است
[M2]مشک سرشته به‌ قطرهٔ مطر اندر
[B][M1]چون شود اندر بنان تو درر افشان
[M2]خیره کند عقل را بدان درر اندر
[B][M1]باز چو از نقش مشک سازد بر سیم
[M2]گیرد روی مخالفان به‌ زر اندر
[B][M1]او شجر دولت است و تو به‌ کفایت
[M2]دست زده استی به اصل آن شجر اندر
[B][M1]نقش حساب تو تا بود ثمر او
[M2]سجده‌کند پیش تخت آن ثمر اندر
[B][M1]بار خدایا چو من مدیح تو خوانم
[M2]پیش جهان دیدگان نامور اندر
[B][M1]از شرف نام تو کشند چو سرمه
[M2]خاک کف پای تو به چشم سر اندر
[B][M1]من رهی انعام تو ز بهر تفاخر
[M2]فاتحه کردم به نامه و سیر اندر
[B][M1]وز قبل مدح تو جواهر معنی
[M2]مرسله‌کردم به خاطر و فکر اندر
[B][M1]تا ظفر و حشمت است اهل خرد را
[M2]باش تن آسان به حشمت و ظفر اندر
[B][M1]گشته زیادت ز عمر و جاه تو هر روز
[M2]قربت تو پیش شاه تاجور اندر
[B][M1]تو ز بر بخت بر مدار سعادت
[M2]دشمن تو زیر تخته و مدر اندر
[A]
[B][M1]دو شب‌ گویی که یکجای است‌ گرد یک بهار اندر
[M2]و یا زلفین مشکین است‌ گرد روی یار اندر
[B][M1]از آن‌ کوته بود زلفش بر آن روی نگارینش
[M2]که‌ کوتاهی بود شب را در ایام بهار اندر
[B][M1]نگار قند لب‌ کاو را بود در جعد سیصد چین
[M2]چنو یک بت نبیند کس به چین و قندهار اندر
[B][M1]دل اندر عشق او بندم چرا بندم دلم خیره
[M2]به وصف کشمری سروی به‌کشمیری نگار اندر
[B][M1]نه درکشمر بود سروی به‌سان قامت و قدش
[M2]نه چون رویش بود نقشی به‌کشمیر و دیار اندر
[B][M1]خمار چشم او تا هست زیر غمزه ی جادو
[M2]شکنج زلف او تا هست گرد لاله‌زار اندر
[B][M1]بود جانم بدان هندو دو زلف پرشکن دروا
[M2]بود هوشم بدان جادو دو چشم پرخمار اندر
[B][M1]سرشکم در شمار آید مگر با حلقه ی زلفش
[M2]گر آید قطره ی باران به تفصیل و شمار اندر
[B][M1]نگارینا میان بندد به خدمت زهره پیش من
[M2]اگر گیرم تو را روزی به آغوش و کنار اندر
[B][M1]از اول فتنه کردی دل پس آنگاهیش بربودی
[M2]کنون جانم همی خواهی بس استادی به‌ کار اندر
[B][M1]اگر ایمن نگردم من به جان خویشتن بر تو
[M2]بنالم پیش فرزند وزیر شهریار اندر
[B][M1]امیر عالم عادل عمر والا خردمندی
[M2]که بینایی است عقل او به چشم روزگار اندر
[B][M1]اگر اسفندیار آید به رجعت باز در عصرش
[M2]زند آتش در اجزای تن اسفندیار اندر
[B][M1]وگر چون دست او باشد بحار جملهٔ عالم
[M2]همه دُرِّ ثمین باشد بر امواج بحار اندر
[B][M1]به مدحش افتخار آرند میران جهان یکسر
[M2]مگر جان است مدح او به‌ چشم افتخار اندر
[B][M1]سواران را که چون حیدر ظفر باید بهر جنگی
[M2]ز دُرج اوگهر باید به تیغ هر سوار اندر
[B][M1]پلنگان نه همین اندر جبال از او هراسانند
[M2]همه شیران زبون او میان مرغزار اندر
[B][M1]زبان مار را ماند به دستش تیغ زهرآگین
[M2]کزو زهرست تا محشر به‌دندانهای مار اندر
[B][M1]ایا صدری که از آثار اخلاقت خلایق را
[M2]همی پیدا شود حجت به صنع‌ کردگار اندر
[B][M1]و یا بدری که تقدیر الهی داده است او را
[M2]کلید روزی خلقی به‌دست پرده‌دار اندر
[B][M1]تو از جاه حُسام‌الدین حصاری یافتی محکم
[M2]که دولت سر همی ساید به دیوار حصار اندر
[B][M1]چو وصل خسرو و شیرین قراری بود دولت را
[M2]تورا دولت قراری شد به چرخ بی‌قرار اندر
[B][M1]اگر نعمت ز جود تو بود در غارت و غوغا
[M2]بود حشمت به جاه تو به امن و زینهار اندر
[B][M1]بلی ماه از بر ماهی پناه از تو همی خواهد
[M2]به جاه تو همی نازد مدر زیر مدار اندر
[B][M1]همی تابد دو نحس از چرخ چون بهرام و چون کیوان
[M2]تو را هر دو مُرَکَب شد به‌ رُمح و ذوالفقار اندر
[B][M1]یکی با حاسدت دایم به قهر و انتقام اندر
[M2]مصور جود و خشم تو میان آب و نار اندر
[B][M1]چهار آمد همی عنصر ثبات مرکز عالم
[M2]جهان را بر ثبات آمد ز طبع هر چهار اندر
[B][M1]مُرَکب علم و حلم تو میان باد و خاک اندر
[M2]مصور جود و خشم تو میان آب و نار اندر
[B][M1]خداوندا شکار تو فراوان است در گیتی
[M2]منم شیر سخن‌گستر میان آن شکار اندر
[B][M1]هر آنگاهی‌که از مدح و ثنای تو سخن‌گویم
[M2]کنم سِحر و خرد مُضمر به در شاهوار اندر
[B][M1]ندارد اختیار الا مدیح تو دل بنده
[M2]عنان اسب دل دادم به دست اختیار اندر
[B][M1]همیشه تا به عز اندر بود هر ملک پاینده
[M2]بمان با دولت و حشمت به ملت پایدار اندر
[A]
[B][M1]برآورد دولت جهانی دگر
[M2]تن مملکت یافت جانی دگر
[B][M1]ز باران ابر شرف بشکفید
[M2]گلی تازه در بوستان دگر
[B][M1]به ایوان و میدان شاهنشهی
[M2]ز شاهی نو آمد نشانی دگر
[B][M1]بیفزود در طبع‌ گیتی نشاط
[M2]ز دیدار گیتی ستانی دگر
[B][M1]کی الب ارسلان و ملکشاه را
[M2]قضا برد سوی جهانی دگر
[B][M1]شد اندر زمانه ز نسل ملک
[M2]ملک شاه صاحبقرانی دگر
[B][M1]هم از نسل او کرد صنع خدای
[M2]ز طغرل شه الب‌ارسلانی دگر
[B][M1]ملک سنجر امروز بر تخت ملک
[M2]ز عدل است نوشین روانی دگر
[B][M1]دهد عدل او هر زمان خلق را
[M2]ز جور زمانه امانی دگر
[B][M1]نیارد به صد دور گردون پیر
[M2]جوانمرد تر زو جوانی دگر
[B][M1]که ‌گر ملک دنیا بخواهی از او
[M2]نگوید که رو تا زمانی دگر
[B][M1]کف او ز رازق به ارزاق خلق
[M2]کند هر زمانی ضمانی دگر
[B][M1]نه چون او سخاگستری دیگر است
[M2]نه چون‌ کفّ او زرفشانی دگر
[B][M1]نه عالی‌تر از پایهٔ تخت او
[M2]ستاره شناسد مکانی دگر
[B][M1]نه هرگز بود خانهٔ ملک را
[M2]به از تیغ او پاسبانی دگر
[B][M1]نه نیکوتر از داستانش رسد
[M2]به گوشِ خرد داستانی دگر
[B][M1]چو دشمن ز تیغش برآرد فغان
[M2]ز تیرش برآرد فغانی دگر
[B][M1]که چون استخوانی ببُرَّد به تیغ
[M2]بسنبد به تیر استخوانی دگر
[B][M1]چو مرغی است تیرش‌ که جز چشم خصم
[M2]نجوید به رزم آشیانی دگر
[B][M1]خمیده‌تر از قامت خصم او
[M2]کمانگر نسازد کمانی دگر
[B][M1]دوالی ز پشت عدو برکشد
[M2]کند اسب را زو عنانی دگر
[B][M1]ایا آفتابی دگر در جهان
[M2]تو را تخت و زین آسمانی دگر
[B][M1]مه از دودمان تو هرگز که یافت
[M2]به دهر اندرون دودمانی دگر
[B][M1]به از خاندان تو هرگز که دید
[M2]به ملک اندرون خاندانی دگر
[B][M1]اگر چه نرفت از ره هفت خوان
[M2]به جز روستم پهلوانی دگر
[B][M1]ز تو هر هنر رستمی دیگرست
[M2]ز تو هر اثر هفت‌خوانی دگر
[B][M1]همه ماوَرَالنَّهر شد سر بسر
[M2]ز سهم تو مازندرانی دگر
[B][M1]ز تیغ تو خانی درآمد ز پای
[M2]ز دست تو بنشست خانی دگر
[B][M1]تو آن‌ کامرانی به وصف‌ کمال
[M2]که هرگز نگردی بسانی دگر
[B][M1]نبود و نباشد پس از کردگار
[M2]قوی تر ز تو کامرانی دگر
[B][M1]ز هر تن که راند سنان تو خون
[M2]از او خون نراند سنانی دگر
[B][M1]گه رزم جز تیغ تیز تو نیست
[M2]دهان اجل را زبانی دگر
[B][M1]گه بزم جز دست راد تو نیست
[M2]زبان امل را دهانی دگر
[B][M1]چو باغی است بزمت‌ که هر ساعتی
[M2]در او بشکفد ارغوانی دگر
[B][M1]مرآن باغ را باغبان دولت است
[M2]که آرد چنین باغبانی دگر
[B][M1]ز خلق زمانه نیاید به دست
[M2]چو دستور تو کاردانی دگر
[B][M1]نبیند همی دیدهٔ مهر و ماه
[M2]به عالم چو تو مهربانی دگر
[B][M1]تو آن شهریاری که در بزم تو
[M2]نباشد چو من مدح‌خوانی دگر
[B][M1]من آن‌گوهر آوردم ارکان خویش
[M2]که هرگز نخیزد ز کانی دگر
[B][M1]به مدح تو گر بر فشانم روان
[M2]ز تو باز یابم روانی دگر
[B][M1]همی تا رسد هر زمان از سپهر
[M2]به سود و زیان کاروانی دگر
[B][M1]تو را باد سودی دگر هر زمان
[M2]ز سودت عدو را زیانی دگر
[B][M1]تو هر روز جشنی دگر ساخته
[M2]نهاده به هر جشن خوانی دگر
[B][M1]رسیده به جشن تو هر هفته‌ای
[M2]ز مرز دگر مرزبانی دگر
[A]
[B][M1]با نصرت و فتح و ظفر آمد به نشابور
[M2]سلطان همه روی زمین خسرو منصور
[B][M1]هر جا که رسد شاه به شادی و سعادت
[M2]از دولت و اقبال رسد نامه و منشور
[B][M1]سنگی که بدان دست برد شاه معظم
[M2]نشگفت اگر آن سنگ شود لؤلؤ منثور
[B][M1]خاکی که بر او پای نهد شاهِ جهاندار
[M2]نشگفت اگر آن خاک سود عنبر وکافور
[B][M1]گر روی نهد شاه سوی شهر سپاهان
[M2]ور رای کند شاه سوی شهر نشابور
[B][M1]روشن شود از طلعت او چشم رعیت
[M2]یارب تو کنی چشم بد از طلعت او دور
[B][M1]ای شاه ز کسری و ز شاپور گذشتی
[M2]تا کی سخن آراستن و بافتن زور
[B][M1]در لشکر تو بیست هزارند چوکسری
[M2]در خدمت تو بیست هزارند چو شاپور
[B][M1]ماهند غلامانت‌ چه در رزم و چه در بزم
[M2]حورند ندیمانت‌ چه در جنگ و چه در سور
[B][M1]همواره همی بوسه دهد دست تو را ماه
[M2]پیوسته همی تخت تو را سجده برد حور
[B][M1]ای تیغ تو در میدان سوزنده‌تر از نار
[M2]وی جام تو در مجلس تابنده‌تر از نور
[B][M1]داری تو ز یک جنس دو سرمایهٔ معروف
[M2]داری تو ز یک نوع دو پیرایهٔ مشهور
[B][M1]فرخندگی طلعت و پیروزی طالع
[M2]پایندگی دولت و بیداری دستور
[B][M1]ملک همه آفاق گرفتی و گشادی
[M2]دولت به تو عالی شد و ملت به تو معمور
[B][M1]مال تو گزارند همی حاضر و غایب
[M2]حمل تو فرستند همه آمر و مأ‌مور
[B][M1]در عهدهٔ پیمان تو آمد دل قیصر
[M2]در چنبر فرمان تو آمد دل فَغفُور
[B][M1]گاه است طرب کردن و بر دست گرفتن
[M2]آن بادهٔ روشن‌که بود زادهٔ انگور
[B][M1]یک چند به‌ شادی و طرب کام همی ران
[M2]وآسوده همی باش که شد خصم تو رنجور
[B][M1]خرم دل آنکس که شد از جاه تو مقبل
[M2]مسکین دل آنکس‌که شد از پیش تو مهجور
[B][M1]از دولت و اقبال تو شد میر معزی
[M2]در خدمت تو مقبل و از مهر تو مشکور
[B][M1]آن را که تو مهمان شوی ای شاه جهاندار
[M2]گر جان بفشاند بود از بهر تو معذور
[B][M1]جان از قِبَل خدمت و دیدار تو خواهد
[M2]وآن نیز برافشاند گر باشد دستور
[B][M1]تا بربط و تنبور بود گوش همی دار
[M2]گاهی به‌سوی بربط وگاهی سوی تنبور
[B][M1]بر دشمن و بر دوست به شمشیر و به فرمان
[M2]منصور و مظفر شده تا دم‌زدن صور
[A]
[B][M1]ای امیر مظفر منصور
[M2]ای چو خورشید در جهان مبثبهور
[B][M1]تاج دینی و دین ز دولت تو
[M2]هست روشن چنانکه چشم از نور
[B][M1]هست بوالفضل کنیت تو به حق
[M2]که به فضل و فضایلی مذکور
[B][M1]نصر نام تو نیز هست سزا
[M2]که تویی بر مخالفان منصور
[B][M1]رایت پادسا به تیغ تو تیز
[M2]هست منصور تا دمیدن صور
[B][M1]گر تو تازی ز نیمروز به چین
[M2]بگریزد به نیم شب فَغْفُور
[B][M1]ور نهی روی سوی کشور روم
[M2]قیصران را بیاوری ز قصور
[B][M1]ور به هندوستان کَشی سپهی
[M2]کنی از عقل و رای رآی نفور
[B][M1]بستانی همه ولایت رآی
[M2]چون سکندر همه ولایت فور
[B][M1]چون شود تیغ با کفت موصول
[M2]تن دشمن ز جان شود مهجور
[B][M1]تیغ تو هست قاهری که‌ کند
[M2]صد سپه را به یک زمان مقهور
[B][M1]نایب است از قضا که درگهِ رزم
[M2]خصم مختار را کند مجبور
[B][M1]بر زمین آورد دزی که بود
[M2]بحر وکوهش به جای خندق و سور
[B][M1]حکم تو خاتم سلیمان است
[M2]مرکب توست چون صبا و دبور
[B][M1]همچو دیو و پری مطیع تو اند
[M2]بر زمین و هوا وحوش و طیور
[B][M1]در پناه تو چیرگی نکند
[M2]باز بر کبک و باشه بر عصفور
[B][M1]پیش لطف تو باد نیست لطیف
[M2]پیش صبر تو کوه نیست صبور
[B][M1]زیر قدر تو آفرید خدای
[M2]هر بلندی که هست در مقدور
[B][M1]راست‌گویی ز مهر وکین تو خاست
[M2]نوش و نیش از سر و بن زنبور
[B][M1]فلک رابع است لشکرگاه
[M2]خیمهٔ توست خانهٔ معمور
[B][M1]جز به تو مرتبت نگیرد خاک
[M2]جز به موسی شرف نگیرد طور
[B][M1]دست تاریخ دولت تو نهاد
[M2]افسری بر سر سنین و شهور
[B][M1]تو به اصل و به‌ نفس محتشمی
[M2]نه به توقیع و نامه و منشور
[B][M1]از حضور تو فر و زینت یافت
[M2]حضرت شاه و مجلس دستور
[B][M1]عالمی خرم از حضور تواند
[M2]اینت‌ فرخنده و خجسته حضور
[B][M1]گر صدورند در جهان بسیار
[M2]جاه تو پیشتر ز جاه صدور
[B][M1]فضل عاشور اگرچه بسیارست
[M2]روزه فاضلتر آمد از عاشور
[B][M1]خلق دنیا کنند در عقبی
[M2]مکرمات تو نشر روز نشور
[B][M1]هرکجا صدق بخشش تو بود
[M2]بخشش ابر و بحر باشد زور
[B][M1]بحر شاید دل تو را شاگرد
[M2]ابر زیبد کف تورا مزدور
[B][M1]بوی مهر تو سازگار کند
[M2]مشک را با طبیعت مَحر‌ور
[B][M1]ور ز طبعت برد بخور بخار
[M2]بوی خُلد آید از بُخار بخور
[B][M1]ای به فضل و کرم ز خالق و خلق
[M2]به همه‌ وقت شاکر و مشکور
[B][M1]در بهشت برین اگر داود
[M2]خوانَدَی مدح تو به جای زَبور
[B][M1]بر سر او فَشانَدَی رضوان
[M2]حُلّه‌های بهشت و زیور حور
[B][M1]عاجز و ا‌قاصرم‌ا ز خدمت تو
[M2]هست بر من نشان عجز و قصور
[B][M1]سرو من شد خمیده چون چنبر
[M2]مشک من شد سپید چون ‌کافور
[B][M1]کاشکی نیستی تنم بیمار
[M2]کاشکی نیستی دلم رنجور
[B][M1]تا ز دریای طبع هر روزی
[M2]ا‌باردی‌ا بر تو لؤلؤ منثور
[B][M1]با چنین حال اگر کنم تقصیر
[M2]چشم دارم‌ که داریم معذور
[B][M1]تا سریر و سرور جمع بود
[M2]در سرایی که جشن باشد و سور
[B][M1]از سرایت جدا مباد سریر
[M2]وز سریرت جدا مباد سرور
[B][M1]بخت تو مالک و فلک مملوک
[M2]رای تو آمر و جهان مأمور
[B][M1]تا به کیوان شده ز ایوانت
[M2]نعرهٔ چنگ و نالهٔ تنبور
[B][M1]در دلت نور جشمهٔ خورشید
[M2]بر کفت آب خوشهٔ انگور
[B][M1]ساقی تو بتی‌که سرمهٔ سحر
[M2]دارد اندر دو نرگس مخمور
[B][M1]آنکه با غمزهٔ فسوس برش
[M2]مرد ناباخته شود مقهور
[B][M1]زلف او داده روز روشن را
[M2]زره و جوشن از شب دیجور
[B][M1]جعد او نقش حسن را نقاش
[M2]جسم او گنج فتنه را گَنجور
[B][M1]بزم تو خُلد و او چو حورالعین
[M2]تو چو رضوان و می شراب طَهُور
[B][M1]تو به حسن و جمال او خرم
[M2]او به جاه و جلال تو مسرور
[B][M1]همه نیکی به عمر تو نزدیک
[M2]دست و چشم بدی ز عمر تو دور
[A]
[B][M1]تا رایت منصور تو ای خسرو منصور
[M2]از ری حرکت کرد سوی شهر نشابور
[B][M1]فرمان تو مالک شد و شاهان همه مملوک
[M2]شمشیر تو قاهر شد و خصمان همه مقهور
[B][M1]نقطه است شهنشاهی و فرمان تو پرگار
[M2]گنج است جهانداری و شمشیر تو گنجور
[B][M1]شیری تو و شاهان همه در جنب تو نخجیر
[M2]بازی تو و خصمان همه در پیش تو عُصْفور
[B][M1]ای جسم هنر را شده بهروزی تو جان
[M2]وی چشم هنر را شده پیروزی تو نور
[B][M1]جیش تو به بلخ است و تو در مرز خراسان
[M2]جوش تو به هندست و تو در شهر نشابور
[B][M1]سَهم‌ تو نهادست قدم بر سر چیپال
[M2]عزم تو فکندست فَزَع در دل فغفور
[B][M1]چیرست سر تیغ تو بر تارَکِ اَعدا
[M2]چونانکه بر اکناف عرب خنجر شابور
[B][M1]توران ز نیاکان به تو میراث رسیدست
[M2]در جستن میراث بود تیغ تو معذور
[B][M1]زودا که شود رزمگهت همچو قیامت
[M2]کوس تو و کرنای تو چون دم زدن صور
[B][M1]زودا که غبار سُمِ اسبانِ تو گیرد
[M2]ملکی که ازو مشک همی خیزد و کافور
[B][M1]هستند به فرّ تو غلامان تو پیروز
[M2]هستند به فتح تو سواران تو منصور
[B][M1]شیرند گه رزم و گه بزم همه ماه
[M2]دیو اند گه جنگ و گه صلح همه حور
[B][M1]بر درگهت از بس که طواف ملکان است
[M2]شد درگه معمورتو چون خانهٔ معمور
[B][M1]گیتی همه شهرست و به هر شهر تو داری
[M2]شایسته و بایسته یکی چاکر مشهور
[B][M1]این چاکر مخلص‌ که تو را هست درین شهر
[M2]هست از شرف خدمت تو مقبل و منظور
[B][M1]ای باغ تو و بزم تو و سور تو خرّم
[M2]می‌نوش در این‌ باغ‌ و در این بزم‌ و در این‌ سور
[B][M1]بنگر که چمن هست پر از عنبر سارا
[M2]بنگر که شَجَر هست پر از لؤلؤ منثور
[B][M1]اندر دهن قمریکان ساخته بربط
[M2]واندر گلوی فاختگان ساخته تنبور
[B][M1]خوشبوی بنفشه است به باغ اندر و نرگس
[M2]چون زلف به هم در شده و دیدهٔ مخمور
[B][M1]هرچند تو را روی سوی رزم و نبردست
[M2]اختر سزد از بزم و دل و طبع تو مسرور
[B][M1]آراسته بزم تو پر از بچهٔ حَوراست
[M2]از بچه ی حورا بستان بچه ی انگور
[B][M1]تا ملک جهان است جهاندار تو بادی
[M2]نیکی به تو نزدیک و زتو چشم بدان دور
[B][M1]شاهی به تو نازنده و تو شاد به شاهی
[M2]دستور به تو خرّم و تو شاد به دستور
[A]
[B][M1]از رایت منصور تو ای خسرو منصور
[M2]بر چرخ همی فخر کند شهر نشابور
[B][M1]شاپور بنا کرد نشابور و تو را هست
[M2]صد میر جهانگیر بهر شهر چو شاپور
[B][M1]در دهر ز آثار تو فخرست علی‌الْفخر
[M2]در ملک به اقبال تو نورست علی‌النُّور
[B][M1]هر وقت‌که در بزم تو نَظّاره‌ کند چرخ
[M2]سیاره برافشاند اگر باشد دستور
[B][M1]خورشید جهانی تو و هرگه که بتابی
[M2]در مشرق و مغرب بود آثار تو مشهور
[B][M1]تا تو ز عراق آمده‌ای سوی خراسان
[M2]در فتح برافراشته‌ای رایت منصور
[B][M1]صد نائره بودست زآشوب تو در هند
[M2]صدصاعقه بودست زآسیب تو در طور
[B][M1]از بیم دلیران و سواران تو رفته است
[M2]هوش از سر چیپال و روان از تن فغفور
[B][M1]مرحوم شد آن‌کس‌که شد از عدل تو محروم
[M2]رنجور شد آن‌کس‌ که شد از پیش تو مهجور
[B][M1]شیری که مخالف شد و بازی که هوا جست
[M2]آن شیر چو روبه شد و آن باز چو عصفور
[B][M1]یک باره نگهدار تویی دین هُدی را
[M2]باشد ز پی دین هُدی سعی تو مشکور
[B][M1]آسایش اسلام در آن است که امسال
[M2]گردد دل کفّار ز شمشیر تو رنجور
[B][M1]از هیبت رزم تو بود هول قیامت
[M2]وز نعرهٔ ‌کوس تو بود مَشْغلهٔ صور
[B][M1]گُرز تو شود غالب و رُهْبانان مغلوب
[M2]تیغ تو شود قاهر و قِسّیسان مقهور
[B][M1]اَرْجو که به اقبال تو این فتح برآید
[M2]تا کافر محزون شود و مؤمن مسرور
[B][M1]در فصل خزان هرکه ز می بازکشد دست
[M2]هر چند نهد عذر ندارنْدَش معذور
[B][M1]بس دیر نماندست که از جانب دریا
[M2]ابر آید و بارد ز هوا لؤلؤ منثور
[B][M1]چون برف به هم در شده بینی به هوا بر
[M2]گویی که بشورید کسی خانهٔ زنبور
[B][M1]زاغان ز بَرِ برف فراز آمده هر جا
[M2]همچون سپه هندو در مَعْدِ‌ن‌کافور
[B][M1]وآن گلبن آراسته ناکرده قماری
[M2]از جامه برهنه شده چون مردم مَقْمور
[B][M1]محرور توان کرد به باده تن مرطوب
[M2]یک راه که مرطوب شد این عالم محرور
[B][M1]هستند رزان دشمن پیران خرابات
[M2]از بس‌که زدستند لگد بر سر انگور
[B][M1]ای شاه درین فصل شراب از کف آن خواه
[M2]کاو فتنهٔ دلهاست بدو نرگس مخمور
[B][M1]از چرخ همی دست تو را بوسه دهد ماه
[M2]وز خلد همی بخت تو را مژده دهد حور
[B][M1]خالی نسزد مجلست از جام در این وقت
[M2]وز طبل و نی و چنگ و دف و بربط و تنبور
[B][M1]تا ملک جهان است جهاندار تو بادی
[M2]میران جهان جملهٔ به امرت شده ماء‌مور
[B][M1]فالت همه فرخنده و روزت همه میمون
[M2]نیکی به تو نزدیک و ز تو چشم بدان دور
[A]
[B][M1]هرگز که شنیدست چنین بزم ‌و چنین سور
[M2]باریده برو رحمت و افشانده برو نور
[B][M1]بزمی‌است کزین بزم همی فخر کند ماه
[M2]سوری است کزین سور همی رشک برد حور
[B][M1]از دولت سلطان جهان است چنین بزم
[M2]وز طلعت سلطان جهان است چنین سور
[B][M1]یارب توکنی جان و دل از دولت او شاد
[M2]یارب تو کنی چشم بد از طلعت او دور
[B][M1]هنگام نشاط است و می ای خسرو عادل
[M2]می‌نوش به شادی و نشاط ای شه منصور
[B][M1]رضوان تویی و بزم تو را سایهٔ طوبی
[M2]موسی تویی و تخت تو را پایگه طور
[B][M1]از بوی‌ گل و رنگ مُل این بزم تو گویی
[M2]پرعنبر سارا شد و پر لؤلؤ منثور
[B][M1]هر بنده که در پیش تو خدمت کند ای شاه
[M2]شاید که بود بندهٔ او قیصر و فغفور
[B][M1]در خدمت تو رنج بری ‌گنج دهد بر
[M2]گنجور شود هرکه شود پیش تو رنجور
[B][M1]تا هست جهان جاه تو جاوید بماناد
[M2]هم بزم تو فرخنده و هم سور تو مسرور
[B][M1]از شادی تو گشته نکوخواه تو دلشاد
[M2]وز قهر اجل ‌گشته بداند‌یش تو مقهور
[B][M1]از همت تو فال تو چون بخت تو فرخ
[M2]وز دولت تو ملک تو چون عمر تو معمور
[A]
[B][M1]از خلد گرفت بوستان نور
[M2]پیرایه و جامه یافت از حور
[B][M1]جامه ز حریر و حُلّه دارد
[M2]سرمایه ز لعل و درّ منثور
[B][M1]بودند چهار مه درختان
[M2]مانند مقامران مقمور
[B][M1]امروز نگرکه از تجمّل
[M2]گویی همه قیصر اند و فغفور
[B][M1]تا گشته هنوز طبع‌ گیتی
[M2]تَفسیده چنانکه طبع محرور
[B][M1]ابر و شجر از پی علاجش
[M2]ریزند همی گلاب و کافور
[B][M1]تا باد بهار پرده بر داشت
[M2]از چهرهٔ لعبتان مستور
[B][M1]نرگس ز شراب عشق شد مست
[M2]بگشاد ز خواب چشم مخمور
[B][M1]گر مَی نخورد کسی در این وقت
[M2]عذرش مشنو که نیست معذور
[B][M1]خاصه که همی زنند دستان
[M2]قمری و تذرو و سار و زُرزور
[B][M1]از سرو و چنار و بید و بادام
[M2]بر چنگ و رباب و نای و تنبور
[B][M1]اندر کف عاشقان سر مست
[M2]از شادی و حال دوست منشور
[B][M1]واندر کف مهتر خراسان
[M2]منشور عمیدی نشابور
[B][M1]فخر الامرا مُشّید الملک
[M2]مسعود محمد بن منصور
[B][M1]صدری که ز خالق است شاکر
[M2]وز جمع خلایق است مشکور
[B][M1]کردست فلک ضمیر او را
[M2]بر گنج خرد امین و گنجور
[B][M1]وندر دل اوست هر چه از علم
[M2]درکُتبِ اوایل است مسطور
[B][M1]ایزد چو به دست قدرت خویش
[M2]بر زد رقم قضا به مقدور
[B][M1]آن خواست که بر سپاه اعدا
[M2]مسعود بود همیشه منصور
[B][M1]تا گشت عمل بدو مُفَوّض
[M2]میسور شد آنچه بود معسور
[B][M1]دل‌ شاد شد آن که بود غمگین
[M2]آسوده شد آن که بود رنجور
[B][M1]بنهاد زمانه حق به موضع
[M2]باطل ز میانه گشت مهجور
[B][M1]باطل چه به‌ کار بود با حق
[M2]ظلمت چه به‌کار بود با نور
[B][M1]دانی که نزیبد و نشاید
[M2]وز دانش و از خرد بود دور
[B][M1]منزلگه شیر جای نخجیر
[M2]مأوی ‌گهِ باز جای عصفور
[B][M1]زان شاخ شرف چنین سزد بار
[M2]بر جای پدر چنین سزد پور
[B][M1]هم یوسف به‌ عزیز در مصر
[M2]هم موسی به‌ کلیم در طور
[B][M1]ای محتشمی که در خراسان
[M2]امروز تویی مشار و منظور
[B][M1]درگاه تو از طواف زوّار
[M2]بیت‌الحَرَم است و بیت معمور
[B][M1]اوصاف امیری و عمیدی
[M2]صدق است تو را و جز تو را زور
[B][M1]تاگشت به عدل تو مُهَنّا
[M2]این شهر بزرگوار و مشهور
[B][M1]پیش پدرت همی به عُقبی
[M2]شکر تو کند روان شاپور
[B][M1]فرمان تو باید اندرین شهر
[M2]تا کس نشود دلیر و مغرور
[B][M1]یعسوب چو در میان نباشد
[M2]آشفته شوند خیل زنبور
[B][M1]اعدای تو زیر بار اِد‌بار
[M2]هستند به مزد دیو مزدور
[B][M1]همچون شب تار زلف خوبان
[M2]روز همه ناخوش است و دیجور
[B][M1]گر کین تو بگذرد سوی هند
[M2]ور خشم تو ره برد سوی تور
[B][M1]در تور حمایتی شود خان
[M2]در هند هزیمتی شود فور
[B][M1]گردون که به زیر حکم باری
[M2]بودست و بود همیشه مجبور
[B][M1]مثل تو ندید و هم نبیند
[M2]از آدم تا دمیدن صور
[B][M1]بر خور ز طرب که در بهاران
[M2]با تو به طرب شدیم برخور
[B][M1]می خواه که لاله‌زار و گلزار
[M2]از بوی تبت شدست و فنصور
[B][M1]هر دم‌ که تو را پری ببیند
[M2]بر دست نهاده آب انگور
[B][M1]خواهد که نهد به زیر پایت
[M2]رخساره به جای نقش محفور
[B][M1]تا ذاکر فضل تو شدم من
[M2]گشتم به میان خلق مذکور
[B][M1]مذکور بود کسی که دارد
[M2]بر ذکر تو شعر خویش مقصور
[B][M1]هرچند که‌ نیست هیچ تقصیر
[M2]اندر حق من ز شاه و دستور
[B][M1]مال من و جاه من نگردد
[M2]الا به عنایت تو موفور
[B][M1]تا شیعه به دشت‌ کربلا در
[M2]جمهور شوند روز عاشور
[B][M1]از ناموران و مهتران باد
[M2]هر روز به درگه تو جمهور
[B][M1]تا حِصن‌ حَصین خسروان را
[M2]چاره نبود ز برج وز سور
[B][M1]حِصن‌ تو ز حِصن ایزدی باد
[M2]برجش ز نشاط و سورش از سور
[B][M1]تو غالب و حاسدا‌نت‌ مغلوب
[M2]تو قاهر و دشمنانْتْ مقهور
[B][M1]تو سرور و کرده سرکشان را
[M2]در قبضهٔ امر خویش مأمور
[B][M1]اندر حَشَمِ تو صد چو ا‌ثوری‌ا
[M2]واندر خَدَم تو صد چو طیفور
[B][M1]هر روز چنانکه روز نوروز
[M2]طبع تو خوش و دل تو مسرور
[A]
[B][M1]پیر شد طبع جهان از گردش‌ گردون پیر
[M2]تیر زد بر خیل‌ گرما لشکر سرمای تیر
[B][M1]تا هوا سنجاب پوشید و حواصل‌ کوهسار
[M2]گلبن از دیبا برهنه است و گلستان از حریر
[B][M1]حُلّه بافان را برون‌ کردند گویی از چمن
[M2]زند وافان را زبان بستند گویی از صفیر
[B][M1]بوستانی کاو پر از زنگار بود و لاجورد
[M2]لاجوردش زعفران‌ گشته است و زنگارش زریر
[B][M1]زاغ باز آمد به باغ و احتساب اندر گرفت
[M2]عندلیب از بیم او نه بم همی سازد نه زیر
[B][M1]صیقلی دیدی‌ کجا روشن ‌کند حَرّاقه را
[M2]ماغ و مرغابی برآن‌ گونه است بر روی غدیر
[B][M1]در سفال تیره دهقان کدیور شیره ریخت
[M2]تاسر کهسار گشت از رنگ‌ آن شیره چو شیر
[B][M1]نیست هنگام بهار و نامدست از کوه سیل
[M2]پس چرا سیلاب را ماند به‌ خم اندر عصیر
[B][M1]گلبنی بر روید اکنون در میان خانه‌ها
[M2]بیخ او در منقل و کانون و شاخ اندر اثیر
[B][M1]زاهن و سنگش نسب وز ظلمت ونورش سَلَب
[M2]اصلش از مرجان و لعل و فرعش از قطران و قیر
[B][M1]باد و آب و خاک زیر مرکز او آمده
[M2]مرکز او زیر رای شهریار شهرگیر
[B][M1]تاج شاهان ارسلان ارغو سر سلجوقیان
[M2]شاه نیکو رسم عالی همت روشن ضمیر
[B][M1]خاتم و تاج و سریر او را همی زیبدکه هست
[M2]از هنرمندی سزای خاتم و تاج‌ و سریر
[B][M1]صد جهان باید همی تا گیرد او زیر نگین
[M2]زانکه پیش همت او یک جهان باشد حقیر
[B][M1]شهریار بی‌نظیرست او که از خلق جهان
[M2]برگزید و برکشیدش کردگار بی‌نظیر
[B][M1]در جهان او را نظیری یافتن ناممکن است
[M2]مرد دانا گرد ناممکن نگردد خیر خیر
[B][M1]مهر پیروزی و بهروزی به زیر مهر اوست
[M2]کاو به پیروزی مشارست و به بهروزی مشیر
[B][M1]نشنود جز راستی‌ گوش‌ کرام الکاتبین
[M2]چون‌ به‌ وقت‌ مدح او از نوک‌ کلک آید صریر
[B][M1]دین از او با قوّت و دنیا از او با قیمت است
[M2]زانکه او مر دین و دنیا را مُعین است و نصیر
[B][M1]از خلافش یا بسوزد خون دل یا بفسرد
[M2]هست پنداری خلاف او سموم زمهریر
[B][M1]یاری دنیا و دین را خسروی باید شجاع
[M2]نقد دینار و درم را ناقدی باید بصیر
[B][M1]هرکه اندر دولت و ملت بود بدخواه او
[M2]یا به تیغش‌ کشته گردد یا بمیرد در زَحیر
[B][M1]یک تن است او لیکن اندر چنبر فرمان او
[M2]صد هزاران تن فزونند از صغیر و از کبیر
[B][M1]امتی را یک نبی بس ملتی را یک‌ کتاب
[M2]عالمی‌ را یک ملک بس لشکری را یک امیر
[B][M1]ای جهانگیری که از عدلت قوی گردد ضعیف
[M2]ای جهان بخشی‌ که از جودت غنی‌ گردد فقیر
[B][M1]چون مسلمانی عزیزی چون خرد بایسته‌ای
[M2]چون جوانی در خوری چون زندگانی ناگزیر
[B][M1]چشم یعقوب ضریر از روشنایی بهره یافت
[M2]چون ز یوسف با بشارت سوی او آمد بشیر
[B][M1]عدل تو همچون بشیرست و تو همچون یوسفی
[M2]روزگارت مضطرب چون چشم یعقوب ضریر
[B][M1]هست چون بحر غزیر اندر مدیحت طبع من
[M2]گوهر آرم هر زمان‌ پیشت من از بحر غزیر
[B][M1]همچنین‌ گوهر تو را شاید کزو هر ساعتی
[M2]عِقد سازد گردن ایام را دست دبیر
[B][M1]تا به ‌گفتار منجم زیر کیوان اندرست
[M2]اورْمزد و مهر و ماه و زهره و بهرام و تیر
[B][M1]باد بر هفت آسمان این هفت‌ کوکب را مدام
[M2]بر هوای تو قِران و بر مراد تو مسیر
[B][M1]تو ز دشمن کین ستان چون اردشیر از اردوان
[M2]دشمن از تو منهزم چون اردوان از اردشیر
[B][M1]مر تو را خالق همیشه دستگیر و کارساز
[M2]تو خلایق را همیشه کارساز و دستگیر
[A]
[B][M1]همی بنازد تیغ و نگین و تاج و سریر
[M2]به شهریار ولایت گشای کشورگیر
[B][M1]شه ملوک ملکشاه کز شمایل او
[M2]فزود قیمت تیغ و نگین و تاج و سریر
[B][M1]ز پادشاهی او روشن است دیدهٔ مهر
[M2]چنان‌ کجا ز بصر روشن است چشم بصیر
[B][M1]به‌ هر چه رای کند همسرش بود توفیق
[M2]به هر چه روی نهد همرهش بود تقدیر
[B][M1]به‌گرد رایت او آیتی نوشت قضا
[M2]که روزگار همی نصرتش کند تفسیر
[B][M1]دو جانب است ز شرق و ز غرب عالم را
[M2]زهر دو جانب درگاه اوست مژده‌پذیر
[B][M1]گهی ز جانب غربی رسد به حمل رسول
[M2]گهی ز جانب شرقی رسد به فتح بشیر
[B][M1]ظفر بخندد کز دست او بتابد تیغ
[M2]اجل بگریدکز شست او بپرد تیر
[B][M1]رود زَخمّ کمانش خدنگ جان اوبار
[M2]چنانکه زخم شیاطین رود زچرخ اثیر
[B][M1]حُسام او جگر حاسدان همی سوزد
[M2]نه آتش است وچو آتش همی‌کند تأثیر
[B][M1]نهال بندگی او امیری آرد بار
[M2]که بندگانش سراسر همی شوند امیر
[B][M1]درخت دشمنی او اسیری آرد بار
[M2]که دشمنانش یکایک همی شوند اسیر
[B][M1]آیا شهی‌ که به جود تو نسبتی دارد
[M2]نسیم باد صبا و سرشک ابر مطیر
[B][M1]ملوک گنج به چنگ آورند و نشناسند
[M2]که هست گنج همه پیش همت تو حقیر
[B][M1]تو شیری و همه شیران به پیش تو چو شغال
[M2]تو بحری و همه شاهان به پیش تو چو غدیر
[B][M1]سَخی شود به رضا جستن تو طبع بخیل
[M2]غنی شود به ثناگفتن تو مرد فقیر
[B][M1]محبت تو دلیل است از ثواب بهشت
[M2]عداوت تو نشان است از عذاب سعیر
[B][M1]خیال دولت تو هرکه بیند اندر خواب
[M2]مُعَبرّش همه نیک‌اختری کند تعبیر
[B][M1]نکرد رای تو تقصیر در مصالح ملک
[M2]سپهر هم نکند در هوای تو تقصیر
[B][M1]نکرد عدل تو تأخیر در منافع خلق
[M2]خدای هم نکند در مراد تو تا‌خیر
[B][M1]دو معجزه که صلاح زمانه بپسندید
[M2]حسام درکف توست و قلم به دست وزیر
[B][M1]درست شد که ز اهل حسام و اهل قلم
[M2]تو را و او را ایزد نیافرید نظیر
[B][M1]چو تو ندید فلک در جلالت و تعظیم
[M2]چو او نزاد فلک در کفایت و تدبیر
[B][M1]ز فرّ بخت تو در پیش تخت تو امروز
[M2]جوان شدست دگرباره این مبارک پیر
[B][M1]تو آفتابی و او پیش تو نشسته چو بَدر
[M2]بود شگفت به هم آفتاب و بدر منیر
[B][M1]ضمیر و وهم شما را ثنا چگونه کنم
[M2]که برگذشت ثنای شما ز وهم و ضمیر
[B][M1]اگر بود به مثل رودکی در این ایام
[M2]ز مدح هر دو شود عاجز و خورد تشویر
[B][M1]همیشه تا بنگاری چو مهر باشد مهر
[M2]همیشه تا بنویسی چو شیر باشد شیر
[B][M1]تو مهرباش و همه بندگانت چون کوکب
[M2]تو شیر باش و همه دشمنانت چون نخجیر
[B][M1]دل زمانه به فرمان توگرفته قرار
[M2]دو چشم ملک ز پیروزی تو گشته قریر
[B][M1]به دوستان تو از جود تو رسیده نفر
[M2]به دشمنان تو از تیغ تو رسیده نفیر
[A]
[B][M1]کنون‌ که خور به ترازو رسید و آمد تیر
[M2]شدند راست شب و روز چون ترازو و تیر
[B][M1]به‌ کوه سونش سیم و به باغ آبی و سیب
[M2]مگر که سیمگر و زرگرند لشکر تیر
[B][M1]مگر که باد خزان صیقل است کز عملش
[M2]چو روی آینه روشن شدست روی غدیر
[B][M1]مگر که عاشقِ زارند لعبتان چمن
[M2]که پشتشان چو کمان است و رویشان چو زریر
[B][M1]ز فربهی شد و زینت به سان رَبع وطَلَل
[M2]هر آن صنم که در آن خانه بود چون تصویر
[B][M1]گمان برم که گلستان گناه آدم کرد
[M2]که شد برهنه چو آدم ز جامه‌های حریر
[B][M1]به تاکهای رزان بر ببین که دست خزان
[M2]هزار خوشهٔ لؤلؤ فزوده است به قیر
[B][M1]شد از سفیدی و سرخی بدیع گونهٔ سیب
[M2]چو رنگ و روی بتی کز جفا خورد تشویر
[B][M1]به‌صورت و صفت آبی چو گوی زرّین است
[M2]برو نشسته ز میدان شاه‌ گرد عبیر
[B][M1]کفیده نار و در او دانه‌های سرخ پدید
[M2]چو روز رزم دهان مخالفان وزیر
[B][M1]قوام دین رضی مقتدی اتابک شاه
[M2]نظام ملک حسن سید صغیر و کبیر
[B][M1]بزرگوار وزیری که از سلامت و امن
[M2]غنی شدست به تدبیر او جهان فقیر
[B][M1]میان غیب و میان ضمیر روشن او
[M2]ستاره واسطه گشته است و آفتاب سفیر
[B][M1]چو گردش فلک است امر او که عالم را
[M2]دهد جوانی و پیری و خود نگردد پیر
[B][M1]مسیح اگر به دعا جان رفته باز آورد
[M2]همان کند گه توقیع کلک او به صریر
[B][M1]نه راستی قلم او به تیر ماند راست
[M2]همی به چرخ بر از تیر او ببارد تیر
[B][M1]رسی ز قلت ‌شکر ازکَفَش به‌کثرت مال
[M2]که او دهدت به شُکر قلیل مال کثیر
[B][M1]کسی‌که پشت‌کند پیش تیر او چوکمان
[M2]سعادت ابد از تیر چرخ یابد تیر
[B][M1]نه سنگ زر کند اقبال او چرا نکنند
[M2]ز خاک درگه او کیمیاگران اکسیر
[B][M1]چنان نماید بحر عریض پیش دلش
[M2]که آبگیر نماید به پیش بحر غزیر
[B][M1]موافقش ز سعیر ایمن است و این نه عجب
[M2]ز بهر آنکه حرام است بر سعید سعیر
[B][M1]چو نام او نبود ناتمام باشد مدح
[M2]که مدح همچو نمازست و نام او تکبیر
[B][M1]چرا به قول منجم مؤثرست سپهر
[M2]که در سپهر کند دولتش همی تأثیر
[B][M1]زمین ز دولت او دید صد هزار اثر
[M2]به‌ زیر هر اثری صد هزار چرخ اثیر
[B][M1]ز بهر مژدهٔ فتح و بشارت ظفرش
[M2]همیشه رنجه بود پای پیک و دست دبیر
[B][M1]گهی ز شرق فرستد به سوی غرب رسول
[M2]گهی ز غرب فرستد به سوی شرق‌ سفیر
[B][M1]چو هست نصرت سنت مراد او شب و روز
[M2]خدای هست مر او را بهر مراد نصیر
[B][M1]ایا علوم تو اسباب عقل را معنی
[M2]و یا رسوم تو آیات عدل را تفسیر
[B][M1]ز اعتقاد توگر نسختی برند به چین
[M2]شوند مانویان دین‌ پرست و شرع‌ پذیر
[B][M1]وگر پیام تو در خواب بشنود قیصر
[M2]ز جاثلیق جز اسلام نشنود تعبیر
[B][M1]مرادهای تو گویی به برج تقدیرست
[M2]کز آن بروج درآید کواکب تقدیر
[B][M1]هرآنچه رای تو بگزیندش گزیده بود
[M2]که رای پاک تو در ملک ناقدی است بصیر
[B][M1]مخالف تو چو زیرست و زیر زخم قضا
[M2]عجب نباشد اگر زیر زخم باشد زیر
[B][M1]همی سبق برد از روزگار مدت تو
[M2]که مدت تو طویل است و روزگار قصیر
[B][M1]به فر بخت تو دراج زیر چنگل باز
[M2]برون‌کند ز نشیمن عقاب را به صفیر
[B][M1]وگر بود به‌کف شیر بچهٔ روباه
[M2]جو بوی عدل تو بیند ز شیر خواهد شیر
[B][M1]همیشه خلق جهان را تویی به عجز مشار
[M2]چنانکه شاه جهان را تویی به خیر مشیر
[B][M1]ز بهر آنکه مکان محبت تو دل است
[M2]ز عضوهای دگر بر تن او شدست امیر
[B][M1]چنان ندید جهان در جلالت و تعظیم
[M2]چنین نزاد فلک در کفایت و تدبیر
[B][M1]ضمیر و وهم شما را چگونه وصف‌کنند
[M2]که برگذشت ثنای شما ز وهم و ضمیر
[B][M1]شرف گرفت به تو نامه و دوات و قلم
[M2]چنان‌ کجا به شهنشه حُسام و تاج و سریر
[B][M1]حسام درکف شاه و قلم به دست تو در
[M2]دو معجزند ولایت‌گشای وکشورگیر
[B][M1]درست شد که ز اهل حسام و اهل قلم
[M2]تورا و او را ایزد نیافرید نظیر
[B][M1]ثناگران نتوانند کرد وصف شما
[M2]اگر به طبع فرزدق بوند و لفظ جریر
[B][M1]نکرد بنده معزی و هم نخواهد کرد
[M2]به شکر هر دو خداوند یک زمان تقصیر
[B][M1]ولیکن ار همهٔ عمر شکر هر دو کند
[M2]چو بشمرند بود صد یکی ز عُشْرِ عشیر
[B][M1]همیشه تا که همی لحظه‌ای نیاساید
[M2]هم اسمان زمدار و هم اختران ز مسیر
[B][M1]ضمیر و خاطر و رای جهان‌فروز تو باد
[M2]بر آسمان وزارت چو اختران منیر
[B][M1]دل زمانه به فرمان توگرفته قرار
[M2]دو چشم ملک به پیروزی تو گشته قریر
[B][M1]تو صدر عالم و در صدر دین و دولت و داد
[M2]فزوده قدر تو تقدیر روزگار قدیر
[A]
[B][M1]پیام دادم نزدیک آن بت کشمیر
[M2]که زیر حلقهٔ زلفت دلم چراست اسیر
[B][M1]جواب داد که دیوانه شد دل تو ز عشق
[M2]به ره نیارد دیوانه را مگر زنجیر
[B][M1]پیام دادم کز بهر چیست گرد رخت
[M2]ز مشک و غالیه خطی کشیده حلقه پذیر
[B][M1]جواب داد که خط من آیتی عجب است
[M2]که هیچکس به جهان در نداندش تفسیر
[B][M1]پیام دادم کان عارض چو شیر سپید
[M2]رها مکن‌که شود سربه سر سیاه چو قیر
[B][M1]جواب داد که‌ گر شیر من چو قیر شود
[M2]روا بود چو همه قیر تو شدست چو شیر
[B][M1]پیام دادم کز روی زرد و نالهٔ زار
[M2]به زر و زیر همی مانم ای بت‌کشمیر
[B][M1]جواب داد که از زیر و زر بود شاهی
[M2]چرا غم است توراگر چو زر شدی و چو زیر
[B][M1]پیام دادم کز عشق تو رخ و تن من
[M2]چرا زریر وکمان شدکه بود لاله و تیر
[B][M1]جواب داد که در عشق چون تو بسیارند
[M2]ز تیرکرده کمان و ز لاله کرده زریر
[B][M1]پیام دادم کامد به دست تو دل من
[M2]به دل بسنده کن و جان من شکار مگیر
[B][M1]جواب داد که جان و دلت به دست من است
[M2]چو شرق و غرب به فرمان شاه و حکم وزیر
[B][M1]پیام دادم کاو را غیاث ملت خوان
[M2]که عدل اوست بشر را بزرگوار بشیر
[B][M1]جواب داد که او را وزیر عادل گوی
[M2]که چشم دولت عالی بدو شدست بصیر
[B][M1]پیام دادم کاندر جهان نظیرش کیست
[M2]به ‌دین و دولت و فرهنگ و دانش و تدبیر
[B][M1]جواب داد که او را نظیر نشناسم
[M2]ز بهر آنکه خدایش نیافرید نظیر
[B][M1]پیام دادم کز قدر او به حکم قیاس
[M2]چه پایه فرق کنم تا به آفتاب منیر
[B][M1]جواب داد که بسیار فرق باید کرد
[M2]که قدر خواجه عظیم‌است و آفتاب حقیر
[B][M1]پیام دادم کز دولتش عجب دارم
[M2]که قادرست به تأثیر همچو چرخِ اثیر
[B][M1]جواب داد که این دولت جهان‌آرای
[M2]زیادت است ز چرخ اثیر در تأثیر
[B][M1]پیام دادم کز منتش گرانبارند
[M2]رعیت و سپهِ شهریار‌ِ کشور گیر
[B][M1]جواب داد که در زیر بار منت او
[M2]هزار خواجه فزون است و صد هزار امیر
[B][M1]پیام دادم کز دست و طبع او خیزد
[M2]نسیم باد صبا و سرشک ابر مَطیر
[B][M1]جواب داد که ابر مطیر و باد صبا
[M2]همی خورند زدست و زطبع او تشویر
[B][M1]پیام دادم کز عدل اوست ناپیدا
[M2]چو آب حیوان در دهر فتنه و تزویر
[B][M1]جواب داد که از جود اوست ناموجود
[M2]چو کیمیا و چو سیمرغ در زمانه فقیر
[B][M1]پیام دادم کازادگان دنیا را
[M2]به جای روزی توقیع کلک اوست مشیر
[B][M1]جواب داد که هرچ آن مسیح کردی دم
[M2]همی کند گه توقیع کلک او به ضریر
[B][M1]پیام دادم کز دشمان دولت او
[M2]شدست بخت نفور و همی‌ کنند نفیر
[B][M1]جواب داد که بر روزنامهٔ ملکان
[M2]نبشت‌ گردون ما‌یَملِکون مِن‌ ‌قِطمیر
[B][M1]پیام دادم کاندر ضمیر و فکرت او
[M2]جواهر خِرَدست و نوادرِ تقدیر
[B][M1]جواب داد که معلوم کرد عالم را
[M2]ملک به فکرت و تقدیر ایزدی به ضمیر
[B][M1]پیام دادم کز بخشش خدای کریم
[M2]نرفت و هم نرود در رضای او تأ‌خیر
[B][M1]جواب داد که از گردش سپهر بلند
[M2]نرفت و هم نرود در مراد او تقصیر
[B][M1]پیام دادم کاقبال بی‌پرستش او
[M2]بود به نزد خردمند خواب بی‌تعبیر
[B][M1]جواب داد که اشعار بی‌ستایش او
[M2]بود به نزد سخندان نماز بی‌تکبیر
[B][M1]پیام دادم کز طبع من‌ گهر خیزد
[M2]کجا کند قلم من مدیح او تحریر
[B][M1]جواب داد که از طبع تو گهر نه عجب
[M2]که هست طبع تو درمدح او چو بحر غزیر
[B][M1]پیام دادم کز خدمتش قرار دل است
[M2]همیشه باد بدو چشم روزگار قریر
[B][M1]جواب داد که تا سعد و نصرت از فلک است
[M2]فلک مساعد او باد و روزگار نصیر
[A]
[B][M1]ای چو جد و پدر اندر خور دیهیم و سریر
[M2]ناصر دین و خدایت به همه کار نصیر
[B][M1]ملک شیردلی‌، خسرو شمشیر زنی
[M2]شاه لشکر شکنی،‌ پادشه کشور گیر
[B][M1]گه تو را چون فلک از غرب به شرق است مدار
[M2]که تو را چون قمر از شرق به غرب است مسیر
[B][M1]به صُطرلاب و به تقویم تو را حاجت نیست
[M2]که صُطُر‌لاب تو تیغ آمد و تقویم ضمیر
[B][M1]هر چه بودست به ایام جهانداران را
[M2]همه امروز تو را هست مگر عیب و نظیر
[B][M1]تویی آن شاه که از دست دبیران جهان
[M2]قلم از فخر همی فتح تو گوید به صریر
[B][M1]چون دبیر تو نگارد به قلم نام تورا
[M2]آسمان بوسه دهد بر قلم و دست دبیر
[B][M1]بوی پیراهن یوسف چو به یعقوب رسید
[M2]دل او شاد شد و دیدهٔ او گشت بصیر
[B][M1]عدل تو هست چو پیراهن یوسف به مثل
[M2]ملک مشرق چو دل و دیدهٔ یعقوب ضریر
[B][M1]تا نه بس دیر ز جود تو چنان خواهد شد
[M2]که در آفاق به انگشت نمایند فقیر
[B][M1]کبک با باز کند شادی در دولت تو
[M2]آهو از شیر خورد درکنف عدل تو شیر
[B][M1]هیج موری نزند جز به دعای تو نفس
[M2]هیچ مرغی نکشد جز به ثنای تو صفیر
[B][M1]گر ز قدر تو فلک را حسد آید چه عجب
[M2]زآن که قدر تو عظیم است و فلک هست حقیر
[B][M1]دل‌گردون اثیر از پی آن‌گرم شدست
[M2]که حسد کرد اثر در دل گردون اثیر
[B][M1]آتش هیبت تو دود برانگیخت ز هند
[M2]هندوان را رخ از آن دود سیه‌ گشت چو قیر
[B][M1]گر سوی هند رسد یک نفر از لشکر تو
[M2]رآی هند از فزع آن نفر آید به نفیر
[B][M1]ور به کشمیر برد حاجب تو تاختنی
[M2]اوفتد زلزله در جان امیر کشمیر
[B][M1]ور تو آهنگ سوی بتکدهٔ روم کنی
[M2]ناگه از بتکدهٔ روم برآید تکبیر
[B][M1]ور خیال تو ببیند ملک روم بخواب
[M2]جاثلیقان همه اسلام کنندش تعبیر
[B][M1]در هر آن کار کجای رای تو تعجیل‌کند
[M2]نکند بخت در آن کار زمانی تاخیر
[B][M1]تو خداوندی و بنده است تو را بخت بلند
[M2]کی روا دارد در کار تو ایزد تقصیر
[B][M1]هرچه خواهی تو همان خواهد تقدیر خدای
[M2]هرچه خصمان تو خواهند نخواهد تقدیر
[B][M1]بدسگال تو اگر زنده بماند یک چند
[M2]زندگانیش بود در غم و تیمار و زَحیر
[B][M1]پیشه کردند حسودان تو دیوانه‌سری
[M2]تا چو دیوانه شدند از در بند و زنجیر
[B][M1]آن‌ که رزم تو بدو هول قیامت بنمود
[M2]مالکش برد به‌ صحرای قیامت به سعیر
[B][M1]وان‌ که تدبیر خطا کرد و سر از خط بکشید
[M2]گشت بیچاره و آواره شد از ملک و سریر
[B][M1]صورت تخت ز آثار تو دارد حلیت
[M2]سورت بخت ز شمشیر تو دارد تفسیر
[B][M1]گر به نرمی چو حریر است حُسامت نه‌ عجب
[M2]که ‌کند ضربتش از آهن و پولاد حریر
[B][M1]این عجب‌تر که کند روز ملاقات و نبرد
[M2]روی چون لالهٔ او روی مخالف چو زریر
[B][M1]بحر جوشان شود آنگه‌ که شود بر تن تو
[M2]غیبهٔ جوشن ‌تو چون شکن روی غدیر
[B][M1]کس ندیدست در آفاق و ندادست نشان
[M2]به غدیر اندر پوشیده شده بحر غزیر
[B][M1]هیچ نخجیر ز تیرت نجهد روز شکار
[M2]اندر آن وقت‌ که ناگه جهد از شست تو تیر
[B][M1]سر و گوش و سم نخجیر به هم بردوزی
[M2]گر به سم‌ گو‌ش و سر خویش بخارد نخجیر
[B][M1]گرچه هرگز نکند کوه ز مردم فریاد
[M2]ورچه هرگز نخورد ابر ز مردم تشویر
[B][M1]گاه کوشش ز تو فریاد کند کوه کلان
[M2]گاه بخشش ز تو تشویر خورد ابر مطیر
[B][M1]حور عین را به بهشت آرزو آید همه شب
[M2]کآدمی‌وار به بزم تو رسیدی شبگیر
[B][M1]آب دستت همه بر روی تنیدی چو گلاب
[M2]خاک پایت همه در زلف دمیدی چو عبیر
[B][M1]آصف و لقمان باید که ‌کنون زنده شوند
[M2]تا میان تو و دستور تو باشند سفیر
[B][M1]نه چو دستور تو پیری است درین ملک جوان
[M2]نه چو تو نیز جوانی است درین عالم پیر
[B][M1]بود دستور و مشیر پدرت خواجه نظام
[M2]فخر ملک است‌ کنون پیش تو دستور و مشیر
[B][M1]این چنین به که وزیرست پسر پیش پسر
[M2]هم بدانسان که پدر پیش پدر بود وزیر
[B][M1]تا وزیر تو به دیوان وزارت بنشست
[M2]هست هر روز به درگاه تو از فتح بشیر
[B][M1]گه ز توران خبر آید که عدو را بشکست
[M2]آن‌ که او هست به فرمان تو خاقان کبیر
[B][M1]گه بشارت رسد از غور که تولک بگشاد
[M2]آن‌ که او هست به حکم تو سپهدار و امیر
[B][M1]گه ز بیدادگرانی که در آتشگاهند
[M2]نفری را سوی درگاه تو آرند اسیر
[B][M1]ملک شخص است و تو جانی و وزیر تو دل است
[M2]شخص را از دل و جان نیست بهرحال ‌گزیر
[B][M1]او به صدر اندر همتای قوام‌الدین است
[M2]فرخ آثار و مبارک پی و میمون تدبیر
[B][M1]تو به ملک اندر مانند معزالدینی
[M2]لشکرافروز و مخالف‌شکن و بنده‌پذیر
[B][M1]گر همه خلق به یک بار زبان بگشایند
[M2]هم نگویند ز اوصاف شما عُشر عَشیر
[B][M1]مملکت روشن و آفاق مزیّن به شماست
[M2]تا تو خورشید درخشانی و او بدر منیر
[B][M1]تا خبر دارد از اسرار دل عالمیان
[M2]آفرینندهٔ عالم ‌که علیم است و خبیر
[B][M1]دل خواجه به بقای تو همی باد قوی
[M2]چشم لشکر به لقای تو همی باد قریر
[B][M1]تا غم خلق جهان از زُحَل و بهرام است
[M2]شادی از هرمز و مهرست و مه و زهره و تیر
[B][M1]زان دو سیاره عدو را همه غم باد نصیب
[M2]باز ازین پنج تو را باد همه شادی تیر
[B][M1]باد در ملت پیغمبر و در دین خدای
[M2]نامه و خطبه و سکه ز خطاب تو خطیر
[B][M1]دشمنان تو ندیم ندم و نالهٔ زار
[M2]دوستان تو قرین قدح و نالهٔ زیر
[B][M1]بزم میمون وزیر تو همایون به تو بر
[M2]وز پس بزم وزیر آمدن عصر عصیر
[A]
[B][M1]ز بهر تهنیت عید پیش من شبگیر
[M2]معطر آمد و آراسته بت‌ کشمیر
[B][M1]نشاط کرده و از بهر عید برده به کار
[M2]چو بوی خویش به خوشی‌ گلاب و عود و عبیر
[B][M1]قدی چنانکه بود ماه چرخ و سرو بلند
[M2]رخی چنانکه بود بار سرو و ماه منیر
[B][M1]نموده لؤلؤ لالا ز شَکّرین یاقوت
[M2]نهفته زهرهٔ زهرا به عنبرین زنجیر
[B][M1]فکنده بر مه و پروین هزار عقده ز مشک
[M2]نهاده برگل و نسرین هزار حلقه ز قیر
[B][M1]نخست تهنیت عید کرد و گفت مرا
[M2]که عید و موسم‌ گل در طرب مکن تأخیر
[B][M1]جواب دادم و گفتم که ای امیر بتان
[M2]دلم اسیر به توست و به دست توست اسیر
[B][M1]مرا تو لعبت چشمی که بر تو نیست بدل
[M2]مرا تو راحت جانی که از تو نیست‌ گزیر
[B][M1]ز عید و موسم‌ گل با طرب بود همه روز
[M2]کسی‌که خدمت خورشید دین‌ کند شبگیر
[B][M1]رئیس مشرق امام عجم مؤید ملک
[M2]بهاء دولت شاهان و ابن عم وزیر
[B][M1]شهاب دین مسلمانی و اثیر اَنام
[M2]که برتر است به قدر از شهاب و چرخ اثیر
[B][M1]اَبُوالمحاسن‌ محسن‌ که حسن همت او
[M2]به حشمت است مشار و به نعمت است مشیر
[B][M1]خدای عرش چو ترکیب او مصور کرد
[M2]کمال قدرت خود را نمود در تصویر
[B][M1]چو او سزد که بود نایب نبی به‌ جهان
[M2]که هست‌ همچو نبی خلق را به خلق‌ مشیر
[B][M1]قضا ز دامن عمر طویل او کردست
[M2]به اتفاق قدر دست نائبات قصیر
[B][M1]هوا برابر طبع لطیف اوست‌ کثیف
[M2]فلک مقابل قدر عظیم اوست حقیر
[B][M1]بر آن زمین‌ که نسیم سخای او گذرد
[M2]شگفت و نادره باشد نیازمند و فقیر
[B][M1]نثار مجلس او را کند به فصل بهار
[M2]صدف ز قطرهٔ باران ز روز تا شبگیر
[B][M1]عرق روان شود از ابر پیش بخشش او
[M2]ازانکه بخشش او را فلک کند تشویر
[B][M1]ایا مراد تو مقصود آسمان ز مدار
[M2]و یا رضای تو مطلوب اختران ز مسیر
[B][M1]ز خدمت تو بزرگان شرق مرتبه‌جوی
[M2]زگفتهٔ تو امامان شرع فایده گیر
[B][M1]اگر نظیر تو جوید کسی ز هفت اقلیم
[M2]به عمر نوح نیابد تو را ز خلق نظیر
[B][M1]به شرع یافت دل خلق روزگار قرار
[M2]به نور رای تو شد چشم روزگار قریر
[B][M1]سزا بود که ‌کند خاطر تو نقد سخن
[M2]که در میان بد و نیک ناقدی است بصیر
[B][M1]خیال مور ببیند ضریر در شب تار
[M2]اگر ضمیر تو نور افکند به چشم ضریر
[B][M1]و گر ز عدل تو نخجیر شِمّه‌ای یابد
[M2]به‌ دوستی نگرد شیر شرزه در نخجیر
[B][M1]اگر ز کین تو ابر مطیر یاد کند
[M2]شود سرشک شرر در دو چسم ابر مطیر
[B][M1]و گر موافقت تو رسد به آ‌تش و آب
[M2]شوند هر دو به هم سازگار چون می و شیر
[B][M1]کسی که در کَنَف شرع در حمایت توست
[M2]همی نشاط کند خاصه صبح عید غدیر
[B][M1]چو در مناظره اعجاز تو پدید آید
[M2]شود به عجز مُقرّ فیلسوف پاک ضمیر
[B][M1]چو نامه‌ها بنگاری به لفظ‌های بدیع
[M2]برند نامه ز یک لفظ او هزار دبیر
[B][M1]بزرگوارا فخر من از مدایح توست
[M2]که از مدایح تو خاطرم شدست خطیر
[B][M1]چو ذوالفقار علی ز آسمان مدد یابد
[M2]هر آن قلم‌ که بدو مدح تو کنم تحریر
[B][M1]گر از سپهر کنم درج و از ستاره قلم
[M2]ز شکر تو نتوانم نوشت عُشرِ عَشیر
[B][M1]اگر جریر و فرزدق به شاعری مثلند
[M2]مرا به فر تو طبع فرزدق است و جریر
[B][M1]و گر سدیر و خُو‌َرنَق به نیکوی سَمَرند
[M2]به‌ همت تو وثاقم خُو‌َرنَق است و سدیر
[B][M1]و گر حریر و سِتَبرق بهشتیان دارند
[M2]ز نعمت تو بساطم ستبرق است و حریر
[B][M1]همیشه تا که بروید ز خاک لاله و گل
[M2]همیشه تا که بتابد ز چرخ زهره و تیر
[B][M1]ز لاله و گل باغ و ز تیر و زهرهٔ چرخ
[M2]تو را همه طرب و ناز باد بهره و تیر
[B][M1]ندیم بخت جوان باش تا به کام و مراد
[M2]نبیرهٔ پسر خویش را ببینی پیر
[B][M1]مباد هرگز خالی دو چیز تو ز دو چیز
[M2]سریر تو ز سرور و سرای تو ز سریر
[B][M1]هر آن دعا که در این موسم مبارک رفت
[M2]چه از شریف و وضیع و چه از صغیر و کبیر
[B][M1]به خیر در تن و جان تو مستجاب کند
[M2]خدای عزوجل صانع قدیم و قدیر
[A]
[B][M1]چه پیکرست ز تیر سپهر یافته تیر
[M2]به شکل تیر و بدو ملک راست گشته چو تیر
[B][M1]کجا بگرید در کالبد بخندد جان
[M2]کجا ببارد بر آسمان بتازد تیر
[B][M1]ز نادرات جواهر نشان دهد به سرشک
[M2]ز مشکلات ضمایر خبر دهد به صریر
[B][M1]هر آنچه طبع براندیشد او کند تأ‌لیف
[M2]هر آنچه وهم فراز آرد او کند تفسیر
[B][M1]محررست ز حکم خدای و امر رسول
[M2]چه در اَنامل مفتی چه در بنان دبیر
[B][M1]بدو محرر و کاتب همیشه محتاجند
[M2]که آیتی است ز بهرکتابت و تحریر
[B][M1]بساط و خوابگه او بود ز سیم و اَدیم
[M2]کلاه و پیرهن او بود ز مشک و عبیر
[B][M1]همی ندانم تا عاشق است یا معشوق
[M2]که گه به‌گونهٔ لاله است و گه به رنگ زریر
[B][M1]گهی به چشمه چو ماهی گل سیاه خورد
[M2]گهی چو مرغ‌ زند برگل سفید صفیر
[B][M1]به‌کودکی همه با شیر باشدش صحبت
[M2]از آن پرستش پیران‌ کند چو گردد پیر
[B][M1]به شیر خویش بپرورده است و این عجب است
[M2]که او به شیر هم‌اکنون همی فشاند قیر
[B][M1]اگر نه تارک او شد شکنج زلف بتان
[M2]چرا ز قیر همی‌ نقشها کند بر شیر
[B][M1]ز حلق خویش زبان ساخته است‌گاه سخن
[M2]ز فرق خویش قدم ساخته است ‌گاه مسیر
[B][M1]به ‌جسم هست مریض و به‌عقل هست صحیح
[M2]به چشم هست ضریر و به‌ فهم هست بصیر
[B][M1]ندیده‌ام به ‌جهان پیکری عجب‌تر از او
[M2]که هم صحیح مریض است و هم بصیر ضریر
[B][M1]به خیزران و صدف ماند او به‌دست کفات
[M2]اگر بود صدف و خیزران به‌بحر و غدیر
[B][M1]به ذات خویش مر او را شرف نبود و خطر
[M2]به خدمت شرف‌الدین شریف‌گشت و خطیر
[B][M1]وجیه ملک جمال‌کفات بو طاهر
[M2]که یافت در نظر از عین جوهر تطهیر
[B][M1]ستوده سعد علی مهتری‌که سعد و علو
[M2]نصیب دولت او کرد کردگار نصیر
[B][M1]بزرگوار جهان است و پیش همت او
[M2]بود هزار جهان بزرگوار حقیر
[B][M1]صفای صورت او را طراز قدرت کرد
[M2]کجاکشید به‌مقدور بر خط تقدیر
[B][M1]بود به‌قدرت او ذات قادری به‌کمال
[M2]مصوری که مر او را چنین بود تصویر
[B][M1]به‌حَلّ و عَقد چو بگشاد دست قدرت خویش
[M2]عدو به‌قدرت او شد به‌دست عجز اسیر
[B][M1]به بدر ماند لیکن منازلش عجب است
[M2]که گاه زین بود و گاه صدر و گاه سریر
[B][M1]اگرچه بدر منیر اختری درفشان است
[M2]چنین منازل هرگز ندید بدر منیر
[B][M1]ایا گرفته به ‌کلک تو کار ملک قرار
[M2]وز آن قرار شده چشم روزگار قریر
[B][M1]نه هیچ میر در اسلام یافت چون تو قرین
[M2]نه هیچ شاه در آفاق یافت چون تو مشیر
[B][M1]خدایگان عجم را و صدر عالم را
[M2]به فرخی و سعادت لقای توست مشیر
[B][M1]ز شه سه فایده محتوم حاصل است تو را
[M2]رضای مجلس خاتون و شکر شاه و وزیر
[B][M1]گهی نثار فرستد سوی ضمیر تو چرخ
[M2]گهی تو هدیه دهی چرخ را ضیاء ضمیر
[B][M1]مگر فریشته‌ای از فرشتگان خدای
[M2]میان چرخ و ضمیر تو واسطه است و سفیر
[B][M1]طرازِ دفترِ تاریخ ساختی سیَرَت
[M2]اگر به‌ عصر تو بودی محمد بن جریر
[B][M1]اگرچه دست اجل را طویل کرد خدای
[M2]اجل ز دامن تو دست خویش‌ کرد قصیر
[B][M1]فضایل تو نگردد به وهم ما معدود
[M2]که وهم ماست قلیل و فضایل تو کثیر
[B][M1]همی دلیل‌کند با عنایت وکرمت
[M2]که در زمانه نه غمناک ماند و نه فقیر
[B][M1]هر آن زمین‌که بر آن مرکب تو پای نهد
[M2]در آن زمین نکند شیر دست زی نخجیر
[B][M1]اگر زمانه به قِنطار در نهد پیشت
[M2]بود به چشم تو قِنطار کمتر از قطمیر
[B][M1]اگر سعیر به فکرت‌ کنی‌ گشاده شود
[M2]دری ز رحمت فردوس بر عذاب سعیر
[B][M1]وگر کنی ز دمن وز طَلَل به همت‌ تو
[M2]دمن شود چو خُورَنق طَلَل‌شود چو سدیر
[B][M1]جماعتی‌ که ز امر تو سرکشی کردند
[M2]شدند سخرهٔ مامور تو صغیر و کبیر
[B][M1]ز بهر خواستن حاجت آن جماعت را
[M2]به بارگاه تو امروز حاجت است و مسیر
[B][M1]بود به مدح تو افزون مدیح را رونق
[M2]بود به عید زیادت نماز را تکبیر
[B][M1]اگرچه بر دل مردم خرد امیر شدست
[M2]ضمیر روشن تو بر خرد شدست امیر
[B][M1]منم‌که آرزوی من همیشه خدمت توست
[M2]چنانکه آرزوی کیمیاگران اکسیر
[B][M1]هر آن شبی‌که خیال تو بینم اندر خواب
[M2]هزار نیکویی آن خواب را کنم تعبیر
[B][M1]همه رکاب تو بوسد که در دماغ من است
[M2]غبار اسب تو خوشبوی‌تر ز بوی عبیر
[B][M1]نیامدست ز من در وجود هیچ گناه
[M2]کز آن‌گناه همی خورد بایدم تشویر
[B][M1]ز خویشتن نشناسم همی جز آن گنهی
[M2]که در پرستش و مدح توکرده‌ام تقصیر
[B][M1]مرا بپرور و بِپذیر عذر من ز کرم
[M2]که تو کریم رهی پروری و عذر پذیر
[B][M1]همیشه تاکه خلایق هنرکنند به‌جهد
[M2]ز بهر مرتبه و فایده شب و شبگیر
[B][M1]هنر ز رای رفیع تو باد مرتبه جوی
[M2]خرد ز لفظ شریف تو باد فایده‌گیر
[B][M1]چو نوبهار به‌هر بقعتی تورا اثار
[M2]چو آفتاب به‌ هر کشوری تو را تاثیر
[B][M1]عدو و خصم تو و حاسد و مخالف تو
[M2]عدیل رنج و عَنا و بدیل گرم و زحیر
[B][M1]یکی ز ناله چو نای و یک ز مویه چو موی
[M2]یکی‌ به زردی زر و یکی به‌زاری زیر
[A]
[B][M1]عید و آدینه بهٔک بار رسیدند فراز
[M2]وز نشیب آمد خورشید همی سوی فراز
[B][M1]زانکه اندر پی این جشن رسولِ عربی
[M2]جشن شاهانِ عجم تنگ رسیدست فراز
[B][M1]خرم این جشن‌ که برنامهٔ شرع است نگار
[M2]خرم این جشن‌ که بر جامهٔ لهوست طراز
[B][M1]این همی سرخ‌کند خاک ز خون قربان
[M2]وآن همی لعل کند جام ز رنگ بگماز
[B][M1]این جهان را کند از بوی چو ا‌طبلهٔ‌ا عطار
[M2]وآن زمین راکند از رنگ چو تخت بزاز
[B][M1]باغ را موسم آن سوی بهارست نوید
[M2]خلق را موکب این سوی بهشت است جواز
[B][M1]این دو مهمان گرامی‌ که رسیدند بهم
[M2]آمدستند بر ما ز رهی دور و دراز
[B][M1]حق این هر دو سزد گر بگزاریم تمام
[M2]که از این هر دو همی‌ کار طرب‌ گیرد ساز
[B][M1]ای نگاری که تویی لعبت آراسته روی
[M2]مجلس آراسته‌کن چون ز نماز آیی باز
[B][M1]به نماز آر سر بُلبُله در پیش قدح
[M2]چون سر خویش بر آرند حریفان ز نماز
[B][M1]سازها ده به‌کف رود زنان تا به نشاط
[M2]بنوازند در ایوان شه بنده نواز
[B][M1]شاه اسلام معزّالدینْ سلطان سنجر
[M2]آن‌ که شاهان جهان را به کف اوست نیاز
[B][M1]پادشاهی که گرفته است به شمشیر و به‌عدل
[M2]هند و توران و عراقین و خراسان و حجاز
[B][M1]بر هنرمندان از عجز کشیدست رقم
[M2]هرکجا از هنر خویش نمودند اعجاز
[B][M1]هر چه فرمودهٔ او نیست فَسان است و فُسون
[M2]هرچه بخشیدهٔ او نیست محال است و مجاز
[B][M1]گه تفِ خنجرش از هند رسد تا به حلب
[M2]گه صف لشکرش از روم رسد تا به طراز
[B][M1]آنچه او در دو سفر کرد به غزنین و عراق
[M2]هست در شعر طراز سخن شعر طراز
[B][M1]روز هیجا که نماید ادب نیزه و تیر
[M2]پیش او سجده کند نیزه زن و تیرانداز
[B][M1]روز میدان که برد دست به چوگان و به‌ گوی
[M2]دست او بوسه دهد گوی‌زن و چوگان‌باز
[B][M1]تیر گُردافگن او سفته کند کام نهنگ
[M2]گرز شیر اوژن او پاره کند یشک‌ گراز
[B][M1]چون فزاید می خوشبوی بکاهد غم دل
[M2]چون‌ گشاید کف زر بار ببندد در آز
[B][M1]ای درختان عطا را ز سخای تو ثمر
[M2]وی عروسان سخن را ز مدیح تو جهاز
[B][M1]دهر صحرا و ستم گرگ و خلایق رمه‌اند
[M2]سایهٔ عدل و مثال تو شبان است و نهاز
[B][M1]برق با جود تو با ابر مگر طیره‌ کند
[M2]که بر او خندد هر دم زدنی چون طناز
[B][M1]رعد از آن معنی تسبیح ملک دارد نام
[M2]که به ابر اندر چون‌ کوس تو دارد آواز
[B][M1]بخت را از پی آن طایر میمون لقب است
[M2]که کند گرد سرای تو چو مرغان پرواز
[B][M1]مشتری از قِبَل آن سبب فیروزی است
[M2]که همی‌گوید با دولت فیروز تو راز
[B][M1]تویی آن شاه‌که از عدل تو بر خلق جهان
[M2]در اندوه فرازست و در شادی باز
[B][M1]گور نیرو کند از فر تو بر پنجهٔ شیر
[M2]کبک بازی‌کند از عدل تو با چِنگَل باز
[B][M1]مرد نابینا با نور ضمیر تو به شب
[M2]در هوا ذره ببیند ز چه سیصد باز
[B][M1]چون‌کند بارهٔ بورتو به صحرا تگ و پوی
[M2]باز مانند همی آهو وگور از تگ و تاز
[B][M1]آن کند کینه و خشمت به تن و جان عدو
[M2]که به ارزیز و به پولاد کند آتش وگاز
[B][M1]حاش‌لله‌ که کم از خشم تو و کینه توست
[M2]گاز پولاد برو آتش ارزیر گداز
[B][M1]چون ز ری رایت تو رو به سوی ساوه نهاد
[M2]بود آسیب تو در شوشتر و در اهواز
[B][M1]خطبه بر نام تو کردند همی در بغداد
[M2]باده بر یاد تو خوردند همی در شیراز
[B][M1]یافتند از کرم تو همه شاهان اِنعام
[M2]یافتند از لَطَف تو همه میران اِ‌عزاز
[B][M1]فخر کن بر همه شاهان‌ که تو را شاید فخر
[M2]نازکن بر همه میران‌که تورا زیبد ناز
[B][M1]گاه در بزم قدح‌ گیر و به نیکی بخرام
[M2]گاه در تخت بیاسای و به شادی بگراز
[B][M1]جان حَسّاد به شمشیر عدوْ سوزْ بسوز
[M2]کار احباب به تدبیر ظفرْ سازْ بساز
[B][M1]تا چو آغاز کند روز و نینجامد شب
[M2]وان سپیدی بود از دهر سیاهی پرداز
[B][M1]باد آغاز مدیح تو ستم را انجام
[M2]باد انجام ثنای تو نِعَم را آغاز
[B][M1]گوی فتح و ظفر اندر خم چوگان تو باد
[M2]چون دل محمود اندر خم زلفین ایاز
[B][M1]عمر تو دائم و ملک و سپهت بی‌پایان
[M2]عید تو فرخ و لهو و طربت بی‌انداز
[B][M1]شاکر نعمت تو در همه وقتی ملکان
[M2]یار تو در همه کاری ملک بی‌انباز
[A]
[B][M1]همی جویم نگاری را که دارم چون دل و جانش
[M2]همی خواهم که یک ساعت توانم دیدن آسانش
[B][M1]اگر پیمان کند با من منم در خط پیمانش
[M2]وگر فرمان دهد بر من منم در بند فرمانش
[B][M1]نهاد اندر سرم ابری که پیدا نیست بارانش
[M2]نهاد اندر دلم دردی که پیدا نیست درمانش
[B][M1]چو وصلش من همی خواهم چه گردم‌ گرد هجرانش
[M2]که پیداگشت پنهانم ز بس پیدا و پنهانش
[B][M1]گل خندان همی بینم شکفته درگلستانش
[M2]همیشه چشم من‌گریان از آن‌گلهای خندانش
[B][M1]خمیده همچو چوگان است زلف عنبر افشانش
[M2]دل مسکین من‌گوی است زیر خَمِّ چوگانش
[B][M1]لبش ماننده ی لعل‌است و مرجان‌است دندانش
[M2]سرشکم لعل‌ و مرجان شد ز عشق لعل و مرجانش
[B][M1]گرایدون یوسف است آن بت، منم در چاه زندانش
[M2]وگر عیسی است آن دلبر منم بِطریق و رُهبانش
[B][M1]نیارم خواند مهمانش ز بس‌کین فراوانش
[M2]نه نیز از هیبت خشمش توانم‌گشت مهمانش
[B][M1]زعشق او همی پیچد دلم چون زلف پیچانش
[M2]مگر راحت دهد روزی معین‌الملک سلطانش
[B][M1]ستوده بوالمحاسن آن که از انعام و احسانش
[M2]همی خواهند دینداران بقای دولت و جانش
[B][M1]سعادت چون یکی روضه است و بخت اوست رضوانش
[M2]کفایت چون یکی نامه است و نام اوست عنوانش
[B][M1]دلش گردون توقیع است و بر عقل است دورانش
[M2]سزاوارست اگر گردن نهد گردون گردانش
[B][M1]از آن دست روان بخشش وزآن تیغ چو ثعبانش
[M2]همی نشناسم از عیسی و از موسی عمرانش
[B][M1]ز قدر و همت عالی چنان خواهد شد ایوانش
[M2]که مرد فلسفی در وصف نشناسد زکیوانش
[B][M1]چو تیغ اندر یمین‌ گیرد قدر خوانم به میدانش
[M2]چوکلک اندر بنان‌گیرد قضا خوانم به ایوانش
[B][M1]که یارد خواند چونینش که یارد گفت چونانش
[M2]چو شمشادست پولادش چو سنجاب‌است دندانش
[B][M1]کسی‌ کاندر خلاف او مقرر گشت خذلانش
[M2]بدان خذلان روا باشد که خوانم نامسلمانش
[B][M1]چو بحرست او به‌جود اندر مبادا هیج پایانش
[M2]چو بدرست او به صدر اندر مبادا هیچ نقصانش
[B][M1]به شادی باد جاویدان دو پیغمبر دو برهانش
[M2]بقا و عمر خضرش باد و فرمان سلیمانش
[B][M1]همایون و مبارک باد عید روزه‌ دارانش
[M2]چو عید روزه دارانش مبارک باد قربانش
[A]
[B][M1]این منم یافته مقصود و مراد دل خویش
[M2]با حوادث شده بیگانه و با دولت خویش
[B][M1]وین منم دیده و دل کرده پس از چندین سال
[M2]روشن و شاد به دیدار ولی‌نعمت خویش
[B][M1]صدر اسلام عمادالدین‌ْ بوبکر که هست
[M2]چون قوام‌الدین نیکوسیر و نیک‌اندیش
[B][M1]آن وزیری که جهان شد همه از دست سه‌بار
[M2]باز دست آمد چون پای نهاد اندر پیش
[B][M1]هر که زو مقبل و برنا و توانگر گردد
[M2]تا قیامت نشود مُدبر و پیر و درویش
[B][M1]ای نکوخواه‌ تو را مهر تو چون شربت نوش
[M2]وی بداندیش تو را کین تو چون ضربت نیش
[B][M1]در پناه تو به حشمت نگرد باز به‌ کبک
[M2]در حریم تو به حرمت نگرد گرک به میش
[B][M1]اجل از دشمن تو باز نگردد به خیال
[M2]آهن و سنگ به هم بازنگیرد به سریش
[B][M1]تا که از نکبت ایام شود عبرت خلق
[M2]هر که را کین و خلاف تو بود، مذهب و کیش
[B][M1]آن‌ کند تابش تیغ تو به خفتان و زره
[M2]که‌ کند تابش مهتاب به‌ کتان و حشیش
[B][M1]منم آن بنده که احسان تو شد مرهم من
[M2]چون شد از تیر حوادث دل من خسته و ریش
[B][M1]نکنم یاد ز تاراج و نیندیشم ز آنْکْ
[M2]مرکبم بود خرِ لنگ و لباسم فَرْغیش
[B][M1]شکر اِنعام تو گویم‌ که به توفیق خدای
[M2]رنج من‌ کم شد از احسان تو و راحت بیش
[B][M1]تاکه دینار پریشد بر زان باد خزان
[M2]باد بر سیم و سمن خانه ی تو مشک پریش
[B][M1]دوستان تو سراسر ز در خنده و ناز
[M2]دشمنان تو یکایک زدر گریه خریش
[A]
[B][M1]ای شاه همه عالم و فخرگهر خویش
[M2]وی در همه آفاق نموده اثر خویش
[B][M1]از چین و ختا تا به فلسطین که رسانید
[M2]جز تو به جوانمردی و مردی خبر خویش
[B][M1]خصمان تورا چون تن و جان در خطر افتاد
[M2]از کین تو جستند یکایک خطر خویش
[B][M1]از خیره سری رغبت پیکار توکردند
[M2]تا در سر پیکار تو کردند سر خویش
[B][M1]در کشور توران و به غزنین و عراقین
[M2]چون خواستی آوازهٔ فتح و ظفر خویش
[B][M1]هر سه بگرفتی و سپردی به سه خسرو
[M2]در جود و شجاعت بنمودی هنر خویش
[B][M1]هرگز پدر و جد تو این کار نکردند
[M2]پیشی تو بدین کار ز جد و پدر خویش
[B][M1]زیبد که فرستی سوی حوران بهشتی
[M2]فهرست عجایب ز کتاب سِیَر خویش
[B][M1]تا هدیه فرستند به درگاه تو از خلد
[M2]تاج و کمر و یاره و دُرّ و گهر خویش
[B][M1]بس دیر نماندست که از بهر تو گردون
[M2]سازد کمر و کیش ز شمس و قمر خویش
[B][M1]شاهان جهان چون کمر و کیش تو بینند
[M2]شاید که ننازند به‌ کیش و کمر خویش
[B][M1]هرگز ز بر خویش سعادت نکند دور
[M2]آن را که تو یک بار بخوانی به بر خویش
[B][M1]بر تخت شهنشاهی جاوید همی ساز
[M2]کار همه آفاق به عدل و نظر خویش
[B][M1]شخص تو امان یافته از تیر حوادث
[M2]تو ساخته از عصمت یزدان سپر خویش
[A]
[B][M1]تا روزگار خویش بریدیم ز یار خویش
[M2]عاجز شدم ز نادرهٔ روزگار خویش
[B][M1]در بند عشق بی‌دل و بی‌یار مانده‌ام
[M2]دوری ‌گرفته دل ز من و من زیار خویش
[B][M1]دیوانه‌وار باک ندارد دلم ز کس
[M2]من باک دارم از دل دیوانه‌وار خویش
[B][M1]بر دفتر وصال نوشتم همی شمار
[M2]کردم غلط به ‌شهر و به سامان شمار خویش
[B][M1]از آن شدم به‌ دام فراق اندرون شکار
[M2]تا رایگان ز دست بدادم شکار خویش
[B][M1]از کار من همی عجب آمد زمانه را
[M2]و اکنون مرا همی عجب آید ز کار خویش
[B][M1]تا از کنار دیدهٔ من دور شد بتم
[M2]دارم ز آب دیده چو دریا کنار خویش
[B][M1]جان را فدای دلبر یاقوت لب کنم
[M2]گر بینمش به دیدهٔ یاقوت بار خویش
[B][M1]هرچند کانتظار ندارم به ‌وصل او
[M2]دارم به سیدالرؤسا انتظار خویش
[B][M1]شایسته بوالمحاسن محسن معین ملک
[M2]فخر نژاد آدم و تاج تبار خویش
[B][M1]صدری که سال و ماه مرادش طلب کند
[M2]مهر از مسیر خویش و سپهر از مدار خویش
[B][M1]از حلم‌ و از تواضع او گاه عقل و فضل
[M2]ماهی همی ستوده شود زیر بار خویش
[B][M1]از عقل شد شناختهٔ شاه روزگار
[M2]وز فضل شد نواختهٔ کردگار خویش
[B][M1]داد ازکرم نشان کف مال بخش خود
[M2]داد از خرد نشان دل هوشیار خویش
[B][M1]بَِدرِ تمام نور بُود گاه بِرّ و جود
[M2]صدر بلند قَدر بود روز بار خویش
[B][M1]ای خواستار جود و تو را شاه خواستار
[M2]جاوید و شاد باش تو با خواستار خویش
[B][M1]تا تخت را زمرتبهٔ توست زینهار
[M2]دارد تو را ز مرتبه در زینهار خویش
[B][M1]گر کافی‌الکفات شود باز جانور
[M2]جان عزیز بر تو پسندد نثار خویش
[B][M1]در روزگار بخت تورا مرکبی شود
[M2]سازد ز ماه زین و ز پروین فسار خویش
[B][M1]ور بگذرد به ساحل دریا سخای تو
[M2]دریا بر آفتاب رساند بخار خویش
[B][M1]ار حور مدحت تو زمن بنده بشنود
[M2]اندازد از بهشت سوی من شعار خویش
[B][M1]تا از کمال عقل تویی رازدار شاه
[M2]دارد زمانه کلک تو را رازدار خویش
[B][M1]کلکی که چون به تختهٔ سیمین کند گذر
[M2]بندد ز مشک سلسله بر رهگذار خویش
[B][M1]چون بر سمن ز غالیه بپراکند نگار
[M2]نقاش چین فسوس کند برنگار خویش
[B][M1]زین کلک نازش تو بود پیش شهریار
[M2]چونانکه نازش علی از ذوالفقار خویش
[B][M1]زان باد پای اسب تو آید عجب مرا
[M2]کاندر قرارگاه نخواهد قرار خویش
[B][M1]اندیشه رو به دشت و زمانه گذر به پو
[M2]صورتگر زمین به تن راهوار خویش
[B][M1]هرگه ‌که شادکام زند نعل بر زمین
[M2]بر فرق دشمنان بفشاند غبار خویش
[B][M1]گر شیر شرزه نعرهٔ او بشنود یکی
[M2]از بیم دور گردد از مرغزار خویش
[B][M1]همچون سپهر هیچ نیاساید از مدار
[M2]تا بیند آفتاب جهان را سوار خویش
[B][M1]ای سرفراز و خوب‌شعار و خجسته‌بخت
[M2]بشنو به فضل شعر من اندر شعار خویش
[B][M1]گر دیر گشت بار خدایا رسیدنم
[M2]بیهوده چون کنم صفت اِعتذار خویش
[B][M1]بر همت و عنایت تو کردم اختصار
[M2]شایسته‌تر بود سخن از اختصار خویش
[B][M1]هستم یکی درخت و تو پرورده‌ای مرا
[M2]واورده‌ام ز معجزهٔ شعر، بار خویش
[B][M1]زرّ دُرست و نیک عیارست شعر من
[M2]وقت عنایت تو نماید عیار خویش
[B][M1]از شاعران دهر مرا کردی اختیار
[M2]من نیز خدمت تو کنم اختیار خویش
[B][M1]فرمای خاصگان و ندیمان خویش را
[M2]تا مسکنی دهند مرا در جوار خویش
[B][M1]ایمن شود ز فتنه و آشوب روزگار
[M2]هر کس که در پناه تو سازد حصار خویش
[B][M1]هر خانه‌ای که قاعده سازد قبول تو
[M2]باقی بود ز قاعدهٔ استوار خویش
[B][M1]تا ابر تندبار بگرید به‌ نوبهار
[M2]خندد زمانهٔ کهن از نوبهار خویش
[B][M1]در سایهٔ سعادت سلطان کامکار
[M2]برخور ز دولت و ز دل کامکار خویش
[B][M1]عمر تو بی‌نهایت و جاه تو جاودان
[M2]شاد از تو شهریار و تو از شهریار خویش
[A]
[B][M1]ای سیمتن مکن تن من چون میان خویش
[M2]ای سنگدل مکن دل من چون دهان خویش
[B][M1]گر چون دهان خویش دلم تنگ ‌کرده‌ای
[M2]باری تنم نحیف مکن چون میان خویش
[B][M1]من جان خویش بر تو فشانم ز خرمی
[M2]گر بر لبم نهی لب شکّرفشان خویش
[B][M1]از دوستان مدار لب خویش ‌را دریغ
[M2]کز تو همی دریغ ندارند جان خویش
[B][M1]چشم من است‌ کان و رخ توست بوستان
[M2]از چشم من نهفته مکن بوستان خویش
[B][M1]از بوستان خویش برِ من فرست‌ گل
[M2]تا من بر تو لعل فرستم ز کان خویش
[B][M1]گر گویمت که مفلس و درویش‌ گشته ام
[M2]تلخم دهی جواب به شیرین زبان خویش
[B][M1]تلخم مده جواب که با من دل است و جان
[M2]وین هر دو را من‌ آن تو دانم نه ‌آن خویش
[B][M1]تا ابروان‌ کمان و مژه تیر کرده ای
[M2]من‌ کرده ام نشانه دل مهربان خویش
[B][M1]پیکان ز فتنه سازی و تیر از بلا و تیر
[M2]چون بر نشانه تیر زنی ازکمان خویش
[B][M1]گر اشک من نخواهی همرنگ ارغوان
[M2]سنبل متاب بر رخ چون ارغوان خویش
[B][M1]ور شخص من نخواهی چون تار پرنیان
[M2]آهن مپوش در بر چون پرنیان خویش
[B][M1]چون دشمنان نیافتمی از تو گوشمال
[M2]گر گوش کردمی سخن دوستان خویش
[B][M1]دارند دوستان عجب از داستان من
[M2]گر پیش خواجه شرح ‌کنم داستان خویش
[B][M1]والا قوام دولت و دنیا نظام دین
[M2]فرخنده فخر ملک سر دودمان خویش
[B][M1]دستور شاه شرق مظفر که از ظفر
[M2]مشهور کرد در همه عالم نشان خویش
[B][M1]صدر خجسته رای و وزیر خجسته پی
[M2]بر خاندان خسرو و بر خاندان خویش
[B][M1]اندر شباب جز پدر خویش را ندید
[M2]صدری که بود سید عصر و زمان خویش
[B][M1]واندر مَشیب نیز نبیند همی ز خلق
[M2]یک خواجه را به سنت و آیین و سان خویش
[B][M1]گر در جهان همی ز مکارم خبر دهند
[M2]او بر خبر همی بفزاید عیان خویش
[B][M1]گرگ است دهر و ما رمه و عدل او شبان
[M2]از گرگ ایمن است رمه با شبان خویش
[B][M1]چون مشتری و زهره به برجی قران‌کنند
[M2]او را قِران سعد کنند از قران خویش
[B][M1]هرگه‌ که دشمنان به خلافش هوا کنند
[M2]بینند در هوای خلافش هوان خویش
[B][M1]آنجا که حاسدان سبک‌سر زنند لاف
[M2]ساکن بود چو کوه به حلم‌گران خویش
[B][M1]وانجا که دشمنان بداختر کنند قصد
[M2]قاهر بود چو چرخ به حکم روان خویش
[B][M1]آب و زمین و نار و هوا را جز او که ‌کرد
[M2]در جود و حلم و خشم و لَطَف مهربان خویش
[B][M1]گویی‌ که خصم او به وجود آمد از عدم
[M2]ارکان شدند سخرهٔ او در مکان خویش
[B][M1]ای صاحبی ‌که بارگه تو جهان توست
[M2]تو صد جهان زیادتی اندر جهان‌ خویش
[B][M1]گر پایهٔ و محل تو بشناسد آفتاب
[M2]پای تو را زمین‌ کند از آسمان خویش
[B][M1]برگستوان خویش‌کند چرخ لاجورد
[M2]پروین‌ کند پشیزهٔ برگستوان خویش
[B][M1]دارند تیغ وجود تو هنگام رزم و بزم
[M2]از وَحش و اُ‌نس طایفه‌ای میهمان خویش
[B][M1]زین روی هر کجا دد و دام است و مردم است
[M2]خوانند تیغ و جود تو را میزبان خویش
[B][M1]دارد شه ملوک به‌ کف خنجری شگفت
[M2]داری تو خامهٔ عجبی در بنان خویش
[B][M1]بگسست بند جور چو پیوسته‌ کرد شاه
[M2]با خامهٔ تو خنجر کشور ستان خویش
[B][M1]آموزگار و رایض تو بود رای او
[M2]تا راست‌ کرد اسب هنر زیر ران خویش
[B][M1]او را به پهلوان چه نیازست در سپاه
[M2]کاو دارد از کفایت تو پهلوان خویش
[B][M1]کردی به فرخی سفری کاندرین سفر
[M2]بر داشت چرخ پرده ز راز نهان خویش
[B][M1]دیدی عجایبی‌که ندیدند مثل آن
[M2]اسفندیار و روستم از هفت خوان خویش
[B][M1]بدخواه دولت تو ز پهلوی خویش خورد
[M2]همچون سگی‌ که او بخورد استخوان خویش
[B][M1]گر سود خویش جست‌ و زیان ‌تو از نخست
[M2]فرجام‌کار سود تو دید و زیان خویش
[B][M1]ور در جفا چو آتش سوزنده‌ گرم بود
[M2]خاکستری شد از شرر و از دخان خویش
[B][M1]این ‌گوشمال درخور آن کس بود که او
[M2]کاری‌کند نه درخور قدر و توان خویش
[B][M1]هرگز ندیده‌ام که‌ کند قصد هیچ باز
[M2]جغدی‌ که بر هوا کند او آشیان خویش
[B][M1]منت خدای را که تو شادی و شاکری
[M2]از دولت بلند و دل کامران خویش
[B][M1]این شکر چون‌ کنیم‌ که دارد همی خدای
[M2]از حادثات دهر تورا درامان خویش
[B][M1]ای بحر بی‌کرانه ‌که از هیچ جانبی
[M2]هرگز ندیده‌ای و نبینی کران خویش
[B][M1]بازارگان تو چو زیارت ‌کند تو را
[M2]پر دُرّ کنی تو دامن بازارگان خویش
[B][M1]تا کرده‌ام مدیح تو از خاطر امتحان
[M2]کردست دهر ایمنم از امتحان خویش
[B][M1]گر قول مصطفی است‌ که سِحر از بیان بود
[M2]من پیش تو نمودم سحر از بیان خویش
[B][M1]آن شاعری ‌که در حق ممدوح خویش‌ گفت‌:
[M2]«‌ای کرده چرخ تیغ تو را پاسبان خویش‌»
[B][M1]گر بشنود لطافت شعر روان من
[M2]نزدیک من به هدیه فرستد روان خویش
[B][M1]گر مدتی سعادت خدمت نیافتم
[M2]جای دگر رحیل نکردم ز خان خویش
[B][M1]در خان خویش شکر تو گفتم نه شکر بخت
[M2]برخوان خویش نان تو خوردم نه نان خویش
[B][M1]بردی ‌گمان نیک به من بنده پیش از این
[M2]از بنده برمگرد و مگردان‌ گمان خویش
[B][M1]دارم امید آن که مرا داری از کرم
[M2]بعد از خدای عزوجل در ضمان خویش
[B][M1]تا روزگار گاه جوان است و گاه پیر
[M2]بر خور ز عقل پیر و ز بخت جوان خویش
[B][M1]تا در زمانه‌ گاه بهارست و گه خزان
[M2]در خرمی‌ گذار بهار و خزان خویش
[B][M1]می ده به روز جشن یلان را ز بزم خویش
[M2]بنشان به وقت سور سران را به‌خوان خویش
[B][M1]گه رود گه نوا طلب از رود ساز خود
[M2]گه مدح و گه غزل شنو از مدح‌خوان خویش
[B][M1]شاها سپر ز نرگس سیمین و لاله‌خواه
[M2]از زلف و چشم و روی و لب دوستان خویش
[B][M1]گر بلبل از درخت به کنجی کشید رخت
[M2]وآورد زاغ قافله و کاروان خویش
[B][M1]هر صنعت بدیع که بلبل کند به صوت
[M2]حیدرکند به زخم دف خیزران خویش
[B][M1]تا جویبار بر فکند طَیلسان سبز
[M2]وز یاسمین کند علم از طیلسان خویش
[B][M1]با طیلسان شکر تو بادند زایران
[M2]هر یک نموده پیش تو طی‌اللسان خویش
[B][M1]فرخنده کرد خسرو مشرق به فر تو
[M2]نوروز فرخ و سده و مهرگان خویش
[B][M1]در خانمان خویش تو با دوستان به هم
[M2]آورده خانمان تو از خانمان خویش
[A]
[B][M1]روزی همی گذشتم جُزوی غزل به کف
[M2]دیدم یکی غزالِ خرامان میان صف
[B][M1]با همرهان خویش به نخّاس خانه رفت
[M2]نخاس باز کرد یکایک در غُرَف
[B][M1]شاعر میان شارع و طرفه به غرفه بر
[M2]او تافته ز خوبی و من تافته ز تف
[B][M1]او در میان حُلّه و من در میان خاک
[M2]من برگرفته دفتر و او برگرفته دف
[B][M1]قالت‌ اِذا جَلَست‌َ وابصَرت‌ فَاَنصَرِف
[M2]مَن‌ لَم‌ یَکُن لَهُ ثَمَنی مرَّ وَاِنصَرف
[B][M1]یک ساعت ایستادم و کردم بدو نگاه
[M2]فَالجسم قَد تَرَّحل و القلب قَد وَقَف‌
[B][M1]چون وصف آن وصیفت زیبا نگاشتم
[M2]لَم‌ یَبق‌َ فی‌ القَطیعَهِٔ وَصف‌ الّذی وَصَف
[B][M1]باز آمدم به خانه تنم‌ گشته چون کمان
[M2]تیر فراق را شده جان و تنم هدف
[B][M1]یعقوب‌ گفت یا اَسَفی از غم فراق
[M2]من نیز از فراق همی‌ گفتم اَلاَسَف
[B][M1]تا کی من از بلاد خراسان بلا کشم
[M2]این آمد از بلاد خراسان مرا به‌ کف
[B][M1]در خدمت رکاب تو آیم سوی عراق
[M2]یا سیدالعراقین ای ملک را شرف
[B][M1]یا مَفخَرَ الکُفاهِٔ اَبا سَعدِ اَلّذی
[M2]مدح الموحدین له لیس یختلف
[B][M1]آمد عبید شاه جهان جوهر عبید
[M2]آمد خلف پیمبربا جوهر خلف
[B][M1]تا محشر از تو تازه بود جاه هر عقب
[M2]تا آدم از تو شاد بود جان هر سلف
[B][M1]رایت همه‌ کرامت و راهت همه‌ کرم
[M2]وصفت همه لطافت و وصلت همه لطف
[B][M1]گیرند عالمان ز مقاماتِ تو سبق
[M2]خوانند فاضلان ز مقالات تو نتف
[B][M1]از جود توست نامهٔ ارزاق را نُکَت
[M2]وز خُلق توست دفتر اخلاق را طُرَف
[B][M1]صافی بود طریقت عدل تو از فساد
[M2]خالی بود حقیقت جاه تو از صَلَف
[B][M1]ای مهتری که از رخ زنگی شب سیاه
[M2]نوک سنان تو برباید همی‌ کَلَف
[B][M1]جان عدو به وهم برون آوری ز تن
[M2]چون بچه را ز بیضه برون آورد کشف
[B][M1]جان شرف به خدمت تو پوید از علوّ
[M2]گر باد همت تو جهد بر تن شرف
[B][M1]غوّاص دولت است و سعادت چو گوهرست
[M2]دست تو بحر و ماهی زرین در او صدف
[B][M1]سوگند مرد چون به همه مملکت بود
[M2]آن مرد را به مدح تو واجب‌کند حَلَف
[B][M1]دریا که موج و کف زند اندر جهان تویی
[M2]رادیت هست موج و بزرگیت هست‌کف
[B][M1]آنجا که جود توست چه باشد سخای بحر
[M2]فرقی بود ز رفرف و فردوس تا زرف
[B][M1]با رای‌ تو ستاره و با بخت تو سپهر
[M2]چون لعل با شبه است و چو فیروزه باخزف
[B][M1]هرچند ز آسمان شرف عرش برترست
[M2]بگذشته رای و همت و بخت تو زان شرف
[B][M1]هر چند نیست طبع تو بر خلق مُستَخِف
[M2]شد دهر مُسْتَخِف و حسود تو مُسْتَخَف
[B][M1]عزل عدوت دائم و عزِّ ولی مدام
[M2]آن دیده حال خوفت و این دیده حال خف
[B][M1]در نامهٔ عدوت‌ نوشتند لَن‌ تَنال
[M2]بر خاتم ولیت نوشتند لا تخف
[B][M1]کفران نعمت تو خداوند کافری است
[M2]نعمت حرام‌تر ز رباگردد و سلف
[B][M1]من شکر نعمت تو کنم یا وحید عصر
[M2]تا نعمتم مصون بود و جاه معترف
[B][M1]برهانی از شمار قدم بود پیش تو
[M2]مشهور بود نام و نشانش بهر طرف
[B][M1]او غایب است و نایب و فرزند او منم
[M2]و آورده‌ام زخاطر خویش احسن‌الطّرف
[B][M1]وان طرفه هم به دولت و اقبال و جاه توست
[M2]بالبدر یهتدی و من البحر یغترف
[B][M1]فی خِدمَهٔ اَلتّی قَصدَت‌ فی زمانِنا
[M2]قَد قَصّر البعیدُ وبالذنبِ اِعترف
[B][M1]عذرم قبول کن که دل و جان من رهی
[M2]هست از ثنا و شکر و مدیح تو مؤتلف
[B][M1]باید مرا قبول تو تا محتشم شوم
[M2]خواهم ز تو لَطَف‌ که نیم طالب علف
[B][M1]تا جسم را ز روح بود طبع معتدل
[M2]تا ماه را ز مهر بود نور مختطف
[B][M1]هرگز مباد مادح تو جز که در نجات
[M2]هرگز مباد حاسد تو جز که در تلف
[B][M1]فضل خدا و رحمت او داشته تو را
[M2]معصوم در حمایت و محفوظ در کنف
[A]
[B][M1]ای یافته اسلام به اقبال تو رونق
[M2]اعدای تو بر باطل و احباب تو بر حق
[B][M1]سعد فلک و مَحمِدَتِ خلق زمین است
[M2]از کنیت تو مُنشعِب از نام تو مُشتق
[B][M1]آنی تو که هر چند بجویند نیابند
[M2]مانند تو اندر همه آفاق موفق
[B][M1]تا حشر به اقبال تو هستند مؤثر
[M2]هفت اختر سیاره برین گنبد ازرق
[B][M1]از جنبر اقبال تو بیرون نبرد سر
[M2]جز خیره‌سر و ابله و دیوانه و احمق
[B][M1]دانی تو خداوند که ده پانزده سال است
[M2]تا نزد بزرگان سخنم هست محقق
[B][M1]زان قوم نیم من که برند از پی دینار
[M2]اشعار مُزوّر بر ممدوح مطوّق
[B][M1]از حضرت اگر دورم هستم به تو نزدیک
[M2]زیبد که دهی کار مرا حشمت و رونق
[B][M1]چون جان مرا هست به مدح تو تعلق
[M2]مپسند مرا در غم مرسوم معلق
[B][M1]بر روی زمین مهتر مطلق تویی امروز
[M2]مرسوم من اطلاق کن ای مهتر مطلق
[B][M1]عاجز شدم از شکر تو هرچند که در شعر
[M2]با لفظ جریرستم و با طبع فرزدق
[B][M1]عزّ تو و ایام تو جاوید همی باد
[M2]در فایده مُسْتَغرق و در شکر مغرّق
[B][M1]لرزنده چو زیْبَقْ دل اعدای تو از بیم
[M2]وز گریه دو چشمش همه چون چشمهٔ زیبق
[A]
[B][M1]چرا همی بگزینی تو بر وصال فراق
[M2]چرا همی ز خراسان روی به‌ سوی عراق
[B][M1]تن مرا تو همی امتحان کنی به بلا
[M2]دل مرا تو همی آزمون‌ کنی به فراق
[B][M1]تو را که گفت که بُگسِل ز بیعت و پیمان
[M2]تو را که گفت که بگذر ز وعده و میثاق
[B][M1]همی کنی تن من چون تنورهٔ برزین
[M2]همی نهی دل من در شکنجه وراق
[B][M1]دل تو هست ز بی‌مهری و جفا مشتق
[M2]از آن قبل خبرت نیست زین دل مشتاق
[B][M1]مرا ز هجر تو در دیده سیل و در دل برق
[M2]تو را دو دیده به رفتار گام و زخم براق
[B][M1]اگر زبانه کشد برق بگذرد بر فرق
[M2]وگر گشاده شود سیل بر رسد تا ساق
[B][M1]تو از نوای بم و زیر در نشاط و طرب
[M2]من از خروش نوان و دوان به‌گرد وثاق
[B][M1]گهی به صحبت تو حرف جویم از تقویم
[M2]گهی به دیدن تو خط شمارم از اوراق
[B][M1]ایا شنیده به هر وقت نامهٔ خوبان
[M2]و یا نوشتهٔ به هر حال قصهٔ عشاق
[B][M1]به عشق چون من و چون خویشتن‌ به‌ نیکویی
[M2]شنیده‌ای پدر مهربان و کودک عاق
[B][M1]وفای تو صنما عَقْده بست با جانم
[M2]فراق تو ز چه معنی است در میانه صِداق
[B][M1]اگر چه هست صِداقم فراقِ چهرهٔ تو
[M2]ز جان پاک مرآن عَقْد را مباد طلاق
[B][M1]وفا و مهر تو در جان من مقیم شدست
[M2]چنانکه عدل رضیّ خلیفه در آفاق
[B][M1]نظام ملک خداوند سیدالوزرا
[M2]ابو علی حسن بن علیّ بن اسحاق
[B][M1]ایا به حشمت و فضل از همه وزیران فرد
[M2]و یا به همت و عدل از همه بزرگان تاق
[B][M1]تو راست از همه گیتی محامدالاثار
[M2]تو راست از همه عالم مکارم‌الاخلاق
[B][M1]کفایت همه گیتی تویی عَلی‌َالتَّحقیق
[M2]سعادت همه عالم تویی عَلی‌َالاِطْلاق
[B][M1]دل تو هست نشانهٔ صحیفهٔ توفیق
[M2]کف تو هست کلید خزانهٔ ارزاق
[B][M1]قلم به دست تو نقاش فکرت کلی
[M2]کرم به طبع تو قسام نعمت رزاق
[B][M1]نهاد فضل تو برگردن معانی‌، طوق
[M2]کشید عدل تو بر گنبد معالی‌، تاق
[B][M1]فزود رای تو بر آفتاب چرخ شرف
[M2]گرفت امن تو بر دور روزگار سِباق
[B][M1]ز خامهٔ تو عطارد همی سرافرازد
[M2]چنان کجا عرب از رُمْح و دیلم ار مرزاق
[B][M1]گر آفتاب ببیند بنان و کلک تو را
[M2]زرشک‌ کلک تو آید بر آفتاب محاق
[B][M1]وگر به روم حُسامت جدا شود ز نیام
[M2]جدا شوند همه مشرکان زشرک و نفاق
[B][M1]زمانه بی‌تو یکی دیده بود بی‌لعبت
[M2]ز روزگار خَلَق خَلق را نبود خلاق
[B][M1]کنون ز فر تو آثار ملک یافت نظام
[M2]کنون ز عدل تو بازار دین‌ گرفته وفاق
[B][M1]به احتراق رسیدست کوکب حسّاد
[M2]به افتراق رسیدست موکب فساق
[B][M1]طعام ناصح توست از رحیق و از اتسنیم‌ا
[M2]شراب حاسد توست از حمیم و از غساق
[B][M1]قیاس خشم تو و دشمنان تیره خرد
[M2]قیاس صرصر و کاه است و آتش و حراق
[B][M1]رسید کار حسودان زدولت تو به‌ جان
[M2]همی بگوید هرکس به دیگری من واق
[B][M1]همه اسیر بلیت و مالهم من وال
[M2]همه ندیم ندامت و مالهم من واق
[B][M1]زخاک درگه تو کافیان همی نازند
[M2]چو مومنان به بهشت اندرون زکاس دهاق
[B][M1]سرای بخت تو را کردگار عزوجل
[M2]برابر فلک المستقیم کرد رواق
[B][M1]از آن قِبَل‌ که به‌ درگاه تو قدم پوید
[M2]درست ‌گشت که ا‌قدام بهتر از اَحداق
[B][M1]زبان برآرد و در وقت منطقی‌ گردد
[M2]اگر جماد ز جود تو یابد استنطاق
[B][M1]بدان خدای که او را بقای لم‌یَزَلی است
[M2]که آفرین تو باقی است تا به یوم تلاق
[B][M1]به وصف سیرت تو از حقایق معنی
[M2]عزیزگشت معزی به وصف استحقاق
[B][M1]زفر مدح تو پیش رهی خداوندا
[M2]سخنوران جهانند خاضع الاعناق
[B][M1]زِکام بنده شود گرد بینوایی کم
[M2]گر آب جود تو مربنده را رسد به مذاق
[B][M1]وگر قبول تو یک ره به من بپیوندد
[M2]زمن گسسته شود زود ‌خشیه‌الاملاق
[B][M1]همیشه تاکه خلاف و وفاق باشد رسم
[M2]از این سپهر بلند و زمانهٔ زراق
[B][M1]مخالفان تو را از زمانه باد خلاف
[M2]موافقان تو را از سپهر باد وفاق
[B][M1]قضا مساعد تو بالغدو والا‌صال
[M2]قدر متابع تو بالعشی والاشراق
[A]
[B][M1]خدایگان وزیران تویی به استحقاق
[M2]غیاث دولت عالی تویی علی الاطلاق
[B][M1]نظام نیست مبارک‌تر از تو در اسلام
[M2]هُمام نیست همایون‌تر از تو در آفاق
[B][M1]شرف‌گرفت به شاه تو دودهٔ سلجوق
[M2]خطر گرفت به جاه تو گوهر اسحاق
[B][M1]شدست اصل محامد زنام تو مشتق
[M2]شدست بخت مساعد به روی تو مشتاق
[B][M1]چو در مدیح تو دولت زبان‌گشاده به نطق
[M2]به خدمت تو سپهر از مجره بست نطاق
[B][M1]فلک چوکار ممالک به تو مفَوَّض‌کرد
[M2]حواله‌کرد به تو رزق بندگان رزاق
[B][M1]زکلک تو در ارزاق بندگان بگشاد
[M2]که کلک توست کلید خزانهٔ ارزاق
[B][M1]بر آسمان شده ای از زمین به قدر بلند
[M2]جنان‌کجا شب معراج مصطفی به براق
[B][M1]بلند قدر تو گر صورتی شود به مثل
[M2]ز بس بلندی در ساق عرش ساید ساق
[B][M1]وزیر آن مَلِکستی‌ که‌ گر نشاط کند
[M2]شدن ز ملک خراسان به سوی ملک عراق
[B][M1]بود ز مرو علم تا به مَروه و زمزم
[M2]بود ز بلخ سپه تا به کَرخ و باب‌الطاق
[B][M1]شوند پیش رکابش سران روم و عرب
[M2]چو بندگان کمر بسته خاضِع‌ُ الاَعناق
[B][M1]عروس عقد تو را با زمانه بست قضا
[M2]درست عقدی کان عقد را مباد طلاق
[B][M1]هدایت فلک است آن عروس را هدیه
[M2]قبول شاه قباله صداقت تو صداق
[B][M1]درین حدیث زکس نیست اختلاف و خلاف
[M2]که یک‌دل اند بزرگان به ‌اتفاق و وفاق
[B][M1]خلاف شاه و خلاف تو آن‌ گروه کنند
[M2]که در خدا و پدر گشته‌اند عاصی و عاق
[B][M1]برابر سَخَطِ تو بر اوفتد آتش
[M2]به جان دشمن بدخواه و حاسد زرّاق
[B][M1]چنانچه درفتد آتش برابر خورشید
[M2]چو بر نهند به حرّاقه پنبهٔ حرّاق
[B][M1]کنند خلق به اقدام قصد خدمت تو
[M2]بدین سبب بود اقدام بهتر از احداق
[B][M1]به نعمت توکه جوید همی سعادت چرخ
[M2]وصال آن ‌که نجوید ز خدمت تو فراق
[B][M1]ز بهر عز و شرف آرزوست طوبی را
[M2]که چوب تخت تو برّد ز شاخ او شقّاق
[B][M1]اگر به هاویه‌ مهر تو بگذرد سازد
[M2]رحیق و ماء مَعین از حَمیم و از غَساق
[B][M1]صبا گرفته به ‌دندان عنان مرکب تو
[M2]که از صبا ببرد مرکب تو گوی سِباق
[B][M1]سحاب جود تو را حوض کوثرست سرشک
[M2]سرای تخت تو را شاخ اخضرست رواق
[B][M1]به دستهای تو در معجزند عشرکرام
[M2]غلام عُشر کرام تواند سَبعِ نطاق
[B][M1]نوشته‌اند ز خلق تو نکته‌های کریم
[M2]مصنفان کتاب مکارم الاخلاق
[B][M1]ثناگران جهان راگه نوایبِ دهر
[M2]بس است مدح تو تعویذ ‌خَشیهٔ‌الاملاق
[B][M1]اگر نبودی مدح تو کس ندانستی
[M2]که چیست نکته و معنی زنطق و استنطاق
[B][M1]خدایگانا بشنو دمی به‌ فضل و کرم
[M2]زمن رهی سخن راست بی‌دروغ و نفاق
[B][M1]زشاعری دل من سیرگشت و این نه عجب
[M2]که هست خالی بازار شاعران ز انفاق
[B][M1]چو نیست بهرهٔ من قطره‌ای زآب‌ کرم
[M2]مرا چه سود زآب کروم و کأس دهاق
[B][M1]مگر رهاکنم آرایش و دقایق شعر
[M2]روم به‌راه تصوّف چو بوعلی دقّاق
[B][M1]سفر چگونه‌کنم با وثاق و رخت خلق
[M2]ز سعی خلق و ز مرسوم بی‌نصعیب و خلاق
[B][M1]اگرچه خدمت شاه جهان و خدمت تو
[M2]همی فریضه شناسم ز طاعت خلاق
[B][M1]امیر اهل سخن را خوش و نکو نبود
[M2]که غازیانه بود رخت و حاجیانه وثاق
[B][M1]اگر پرستش شه نیستی مرا میعاد
[M2]وگر ستایس تو نیستی مرا میثاق
[B][M1]زدست خویش به مجلس قدح فرو نهمی
[M2]به خانه برنهمی شعرهای خویش به تاق
[B][M1]به تاق بر نتوانم نهاد دفتر شعر
[M2]زبهر آنکه تویی از همه کریمان تاق
[B][M1]گزیر نیست مرا از مدیح چون تو وزیر
[M2]که چون مدیح تو گویم بود به استحقاق
[B][M1]بخواه بجهٔ معلاق رز به شادی آنک
[M2]ز سنبل است همیشه به‌ گلستان مِعلاق
[B][M1]بتی‌که بر لب شیرین او و برکف او
[M2]طرب‌ فزای دو باده است هر دو خوش به‌ مذاق
[B][M1]یکی است در لب او دَرد عشق را دارو
[M2]یکی است برکف او زهر رنج را تریاق
[B][M1]چنو نزاد کس اندر قبیلهٔ خَلُّخ
[M2]چنو ندید کس اندر ولایت قبچاق
[B][M1]به بزم و رزم زند دوست را و دشمن را
[M2]ز چشم بر دل و از دست بر جگر مرزاق
[B][M1]چنانکه کبک و کبوتر شکار باز شوند
[M2]شود شکار سر زلف او دل عشاق
[B][M1]همیشه تاکه بر اوراق رنگ و نقش کنند
[M2]فروغ چشمهٔ خورشید و خامهٔ ورّاق
[B][M1]نوشته باد بر اوراق دفتر و سیرت
[M2]فزون از آنکه بود مر درخت را اوراق
[B][M1]وزارتی‌ که ز جد و پدر رسیده به تو
[M2]مقیم باد در این خانه تا به روز تلاق
[B][M1]بر آسمان وزارت همیشه خالی باد
[M2]ستاره و مه عمرت زاحتراق و محاق
[B][M1]به رای و همت تو آفتاب دولت شاه
[M2]به شرق و غرب جهان باد دائم‌ الاشراق
[B][M1]نوشته بر رخ اعدای شاه دست اجل
[M2]به خط نیزهٔ خطی‌: «ومالَهُم مِن‌ واق‌»
[A]
[B][M1]آمد به ‌فرخی و سعادت به دار ملک
[M2]صدری که هست بر قلم او مدار ملک
[B][M1]اسلام را نظام و پسندیده صاحبی
[M2]کز فر او چو دار سلام است دار ملک
[B][M1]فرزند فخر ملک محمد وزیر شاه
[M2]کایزد نهاد در حرکاتش قرار ملک
[B][M1]اندیشه ‌و تامل ‌او را مسلم است
[M2]عِقد کتاب دولت و عقد شمار ملک
[B][M1]هر روز نوبه نو همه دینار و گوهر است
[M2]از آستین همت او درکنار ملک
[B][M1]یارست ملک را همه ساله وزارتش
[M2]آری وزارت است همه ساله یار ملک
[B][M1]فرخنده شد به دولت او روزگار او
[M2]فرخنده شد به طلعت او روزگار ملک
[B][M1]شمشیر و تیر خسرو و رای صواب او
[M2]پروردگار دین شد و پروردگار ملک
[B][M1]این هست بَدر حشمت بر آسمان دین
[M2]وان هست سرو خَضر‌ت‌ بر جویبار ملک
[B][M1]ای گوهر عزیز که هرگز نیافته است
[M2]غواص بخت چون تو گهر در بحار ملک
[B][M1]آموختی تو که از پدر و جد خویشتن
[M2]تهذیب شغل دولت و ترتیب ‌کار ملک
[B][M1]تو افتخار ملک و ملوکی و بوده‌اند
[M2]اسلاف تو به عز ملوک افتخار ملک
[B][M1]تا حصن تو حصار بود ملک شاه را
[M2]ایمن بود ز تیر حوادث حصار ملک
[B][M1]میزان عقل تو است و مَحَکِّ ضمیر تو
[M2]این را خبر دهند به وزن و عیار ملک
[B][M1]تو ابر رحمتی و ز باران عدل تو است
[M2]همواره سبز و خرم هر شاخسار ملک
[B][M1]تا ملک را نگار ز توقیعهای توست
[M2]گویی که عاشق است ملک بر نگار ملک
[B][M1]زیرا که حور و ماه فرستد به‌ مجلست
[M2]تا تو کنی ز یارهٔ او گوشوار ملک
[B][M1]اقبال تو ز روی زمین بر فلک شده است
[M2]تا از فلک ستاره فرستد نثار ملک
[B][M1]خواهد شدن به ‌مِخْلْب‌ شاهین ز همتت
[M2]شاه ستارگان به فلک بر شکار ملک
[B][M1]از فر شاه از تو همه یُمن و یُسر باد
[M2]هم بر یمین ملت و هم بر یسار ملک
[B][M1]تا حَشْر در جهان ز وزیران و خسروان
[M2]تو یادگار دولت و او یادگار ملک
[A]
[B][M1]نشاط باد همه روزگار فخرالملک
[M2]بهار باد همه روزگار فخرالملک
[B][M1]جهان چنانکه ز خورشد بشکفد بشکفت
[M2]ز فر طلعت خورشیدوار فخرالملک
[B][M1]ز چرخ تا که نبرد شمار هندسیان
[M2]ز بخت و عمر نبرد شمار فخرالملک
[B][M1]گر این جهان همه ایزد بدو دهد شاید
[M2]که هست برتر ازین انتظار فخرالملک
[B][M1]به‌سان ذرّه نماید به وقت قدرت و قدر
[M2]سپهر پیش دل کامکار فخرالملک
[B][M1]رخ مخالف دولت به رنگ دینارست
[M2]ز غیرت کف دینا‌رْ بار فخرالملک
[B][M1]به مهر و کین زحل و مشتری همی سازند
[M2]به رزم و بزم همه ساله کار فخرالملک
[B][M1]چو مشتری به شرفخانه در رسد خواهد
[M2]که اوفتد ز فلک در کنار فخرالملک
[B][M1]چنانکه طبع بشر هست خواستار ملوک
[M2]همیشه هست خرد خواستار فخرالملک
[B][M1]چنانکه هست هنر اختیار دولت و دین
[M2]شدست دولت و دین اختیار فخرالملک
[B][M1]امید خلق جهان هست در بزرگی و جاه
[M2]به قدر و مرتبه و افتخار فخرالملک
[B][M1]خدای جَلّ جَلاله نهاد پنداری
[M2]قرار خلق جهان در قرار فخرالملک
[B][M1]ضمیر خلق همی داند ای عجب‌ گویی
[M2]نهان غیب شده است آشکار فخرالملک
[B][M1]به زینهار خدای اندرون بود شب و روز
[M2]کسی که باشد در زینهار فخرالملک
[B][M1]شعار دانش و معنی درست کرد همی
[M2]که خواند شعر من اندر شعار فخرالملک
[B][M1]به حکم بندگی از دیرباز هست دلم
[M2]به دام شکر و ثنا در شکار فخرالملک
[B][M1]به حکم دوستی امروز اگر بسنده بود
[M2]رضا دهم که کنم جان‌ نثار فخرالملک
[B][M1]همیشه ‌تا که جهان یادگار آدمی است
[M2]بباد ملک جهان یادگار فخرالملک
[B][M1]عنایت ازلی بود جفت فخرالملک
[M2]سعادت ابدی باد یار فخرالملک
[B][M1]بهار و عید بهم حاضرند و فرخ باد
[M2]به شادمانی عید و بهار فخرالملک
[A]
[B][M1]خدایگان جهانی و شاه با فرهنگ
[M2]به عدل چون عمری و به هوش چون هوشنگ
[B][M1]نه‌ای بهار و بهاری چو کرد خواهی بزم
[M2]نه‌ای هژیر و هژیری چو کرد خواهی چنگ
[B][M1]خدنگ فخرکند بر درخت صندل و عود
[M2]از آن قبل ‌که بود تیر تو ز چوب خدنگ
[B][M1]پلنگ، کِبر کند سال و ماه بر دد و دام
[M2]از آن قبل ‌که جناغت بود ز چرم پلنگ
[B][M1]حسام تو ز تن دشمنان رباید جان
[M2]پیام تو ز دل دوستان زداید زنگ
[B][M1]هرآنگهی‌که تو آهنگ تیغ تیزکنی
[M2]اجل به جان بداندیش تو کند آهنگ
[B][M1]شهنشها ملکا خسروا خداوندا
[M2]تویی نتیجهٔ اقبال و مایهٔ فرهنگ
[B][M1]درخت و باغ تو گردد میان مجلس تو
[M2]جو نوبهار به بوی و چو آفتاب به رنگ
[B][M1]ز بس بدایع نقش و نگار گوناگون
[M2]بهار خانهٔ چین است و صورت ارژنگ
[B][M1]بدین درخت و بدین باغ شادمانی کن
[M2]همی شنو به‌سعادت خروش بربط و چنگ
[B][M1]فرشتگان خدا از فلک همی‌گویند
[M2]خجسته باد تو را میهمانی سرهنگ
[B][M1]همیشه باد تو را در سرور بزم شتاب
[M2]همیبثبه باد تو را بر سریر ملک درنگ
[B][M1]چنین و بهتر از این باش با هزاران سال
[M2]جهان‌ گشاده به تیغ و قدح‌ گرفته به‌ چنگ
[A]
[B][M1]شراب باید و آتش رباب باید و چنگ
[M2]که روز فاخته گونه است و خاک غالیه رنگ
[B][M1]نصیب تن‌ کنم آتش نصیب روح شراب
[M2]نصیب گوش خروش رباب و نالهٔ چنگ
[B][M1]نصیب دیده و دل چهر و مهر یار کنم
[M2]که او به چهره چو مهر است و بر بتان سرهنگ
[B][M1]رخش چو زهره و ماه و لبش چو شکر و قند
[M2]برش چو سوسن و سیم و دلش چو آهن و سنگ
[B][M1]گهی برد بر سمینش‌ از بر من سیم
[M2]گهی برد دل سنگینش از دل من سنگ
[B][M1]ز سِحر دیدهٔ اوکوی من شود بابل
[M2]ز نقش چهرهٔ او بزم من شود ارتنگ
[B][M1]جون من شَمن نبود در بهار خانهٔ جین
[M2]چنو صنم نبود در نگارخانهٔ‌ گنگ
[B][M1]ز باده چون بفروزد رخان نازک و خوب
[M2]به خنده چون بگشاید دهان‌ کوچک و تنگ
[B][M1]معاشران ز لب و روی او به خانهٔ خویش
[M2]شکر برند به خروار و گل برند به تنگ
[B][M1]جو بر دو عارض سیمین او سه بوسه دهم
[M2]ز من‌ کرانه‌ کند وز میان برآرد چنگ
[B][M1]چو آینه است رخ او مگر همی ترسد
[M2]که‌ گیرد از نفس من‌ کران آینه زنگ
[B][M1]گر از من آن لب یاقوت رنگ دارد باز
[M2]به می‌ فروشکنم شرم او به حیله و رنگ
[B][M1]مکر چو پردهٔ شرم از میانه بردارد
[M2]مرا در آن لب یاقوت رنگ باشد رنگ
[B][M1]کدام روز بود کان جهان فروز بود
[M2]ننشسته با من و من زلف او گرفته به چنگ
[B][M1]دلم ز صحبت اوگشته مایهٔ شادی
[M2]چنانکه طبع امیرست مایهٔ فرهنگ
[B][M1]علاء دولت عالی بهاء دین که رسید
[M2]ز بس‌ علاء و بها قدر او به‌ هفت اورنگ
[B][M1]جمال میران اتسز که چون پدر دارد
[M2]جلال‌ و مرتبه‌ و ارج و فره و اورنگ
[B][M1]بدو رسیده سه چیز از سه پادشا میراث
[M2]سمو زسام و جمال از جم وهش از هوشنگ
[B][M1]سپهر باید مرکب چو او سوار شود
[M2]هلال باید زین و مجره باید تنگ
[B][M1]عدو ز بیم چو خرچنگ باز پس‌ گردد
[M2]چو سرکشد علمش بر دو پیکر و خرچنگ
[B][M1]کجا به قصد تماشا و آرزوی شکار
[M2]به دشت و کوه رود با سنان و تیر خدنگ
[B][M1]کند چو دام کبوتر سرین وگردن‌ کور
[M2]کند چو خانهٔ زنبور پشت و پهلوی رنگ
[B][M1]ایا نَبرده سواری‌که پیش حملهٔ تو
[M2]شود هبا و هدر زور شیر و کبر پلنگ
[B][M1]اگر برهنه‌ کنی تیغ بر لب دریا
[M2]بسوزد از تف تیغ تو زیر آب نهنگ
[B][M1]کُلنگ وار بترسد در آشیان سیمرغ
[M2]چو باز دار تو بر پای باز بندد زنگ
[B][M1]نهیب و سَهْم تو را در جهان چنان اثرست
[M2]که زنگ باز تو سیمرغ را کند چو کلنگ
[B][M1]ز مهر و کینهٔ تو هر کجا رسد اثری
[M2]شرنگ شهد شود در زمان و شهد شرنگ
[B][M1]اگر سبق برد از باد اسب تو نشگفت
[M2]که پیش اسب تو باد جهنده باشد لنگ
[B][M1]برآید از دل اعدای دولت تو تراگ
[M2]چو از کمان تو در رزم بشنوند ترنگ
[B][M1]اگر هزار مبارز چو عمرو و چون طاهر
[M2]کنون بیایند از سیستان و از پوشنگ
[B][M1]تو از نشست همه روز فخر داری عار
[M2]تو از نبرد همه روز نام داری ننگ
[B][M1]اگر به عصر تو ارژنگ دیو باز آید
[M2]به چشم خشم تو چون ارزنی بود ارژنگ
[B][M1]وگر پشنگ در این روزگار زنده شود
[M2]چو پشه‌ای بود اندر برابر تو پشنگ
[B][M1]بدین صفت‌که تویی در شجاعت و مردی
[M2]اگر پدر بفرستد تو را به جنگ فرنگ
[B][M1]صلیب بشکنی و دارها زنی چو صلیب
[M2]تن فرنگان از دارها کنی آونگ
[B][M1]کشی ز روم به خوارزم بت‌پرستان را
[M2]فسار بر سر و بر دست بسته پالاهنگ
[B][M1]ایا به دست کرم زایران عالم را
[M2]ز پشت و روی برون برده‌ گوژی و آژنگ
[B][M1]خطا بود که به دریا تو را کنم تشبیه
[M2]که او مکان نهنگ است و تو خزینهٔ هنگ
[B][M1]شود به دولت تو در کنم چو پارهٔ زر
[M2]اگر به نام تو کلکی‌ کنم ز چوب زرنگ
[B][M1]وگر به فر تو نارنگ پیش خویش نهم
[M2]ز روشنی چو مه و مشتری شود نارنگ
[B][M1]وگر قیاس‌کنی شعر شاعران دگر
[M2]بود چو قافله و شعر من چو پیش آهنگ
[B][M1]به آب ماند شعرم اگر چه آتش وار
[M2]همیشه سوی بلندی همی‌کند آهنگ
[B][M1]ز من صواب بود در پرستش تو شتاب
[M2]ز من محال بود در ستایش تو درنگ
[B][M1]که تو درنگ نکردی و آمدی به شتاب
[M2]ز بهر پرسش من نیم ‌شب ز یک فرسنگ
[B][M1]سزد که بقعت خوارزم را دهم تفضیل
[M2]چه بر نواحی روم و چه بر ولایت زنگ
[B][M1]که آبروی من آمد ز جانب خوارزم
[M2]چو آب مرو که آید ز جانب‌ کیرنگ
[B][M1]همیشه تاکه ز نیرنگ خامهٔ نقاش
[M2]بر آب نقش نیفتد به چاره و نیرنگ
[B][M1]بر آسمان سعادت به فرخی زده باد
[M2]قضا به خامهٔ نقاش بخت تو نیرنگ
[B][M1]ز دهر بهر نکوخواه تو فلاح و فرح
[M2]ز چرخ برخ بداندیش تو غریو و غرنگ
[B][M1]گه صبو تو رامشگران مجلس تو
[M2]کشیده تا به شباهنگ چنگ را آهنگ
[A]
[B][M1]آمد آن ماه دو هفته با قبای هفت رنگ
[M2]زلف پربند و شکنج و چشم پرنیرنگ و رنگ
[B][M1]لؤلؤ اندر لاله پنهان داشت چون رویم بدید
[M2]چنگ را بر لاله زد لؤلؤ و برهم سود چنگ
[B][M1]گفت مهر از من‌ گسستی با تو جای جنگ هست
[M2]لیکن اندر مهرگان با دوست نتوان کرد جنگ
[B][M1]سرو اگر در باغ باشد دارد او بر سرو باغ
[M2]سیم اگر در سنگ باشد دارد او در سیم سنگ
[B][M1]چون دلم بی‌قُوََّت و جان و تنم بی‌قُوت دید
[M2]داد قوت و قُوََّتم زان شَکّرِ یاقوت رنگ
[B][M1]تنگم اندر برگرفت و زلف مشکین برفشاند
[M2]مشک و عنبر برگرفتند از سرای من به تنگ
[B][M1]گاه دلبر بود و گه چنگش همه شب درکنار
[M2]یک زمان بنواخت یار و یک زمان بنواخت چنگ
[B][M1]گفتمش کز من چه خواهی مهرگانی یادگار
[M2]تا جهان بر من نسازی چون دهان خویش تنگ
[B][M1]گفت خواهم شُکرِ اِنعام خداوندی که او
[M2]اندر انعام و فتوت نام نعمان‌ کرد ننگ
[B][M1]ملک یزدان را مؤیّد دین یزدان را شهاب
[M2]آفتاب عقل و علم و مایهٔ فرهنگ و هنگ
[B][M1]آن خداوندی که گردون بخت او را مرکب است
[M2]مرکبی‌ کش‌ ماه نو زین است و جوزا پالهنگ
[B][M1]چون نهادند اختران از قوت تأثیر خویش
[M2]هم به نار اندر شتاب و هم به خاک اندر درنگ
[B][M1]باد را از طبع او پاکیزگی دادند و لطف
[M2]خاک را از حلم او آهستگی دادند و سنگ
[B][M1]تیزی آموزد همی از حکم او شمشیر تیز
[M2]راستی‌گیرد همی ازکلک او تیر خدنگ
[B][M1]در زمستان فرش او را از پلنگ آرند پوست
[M2]بر سباع‌کوه و صحراکبر از آن دارد پلنگ
[B][M1]از ‌دم خصمش‌ به آتش در سمندر بِفسُرَد
[M2]وز تف خشمش بسوزد زیر آب اندر نهنگ
[B][M1]بیش او خلق از مروف لاف نتواند زدن
[M2]بیش رهواران به رهواری نداند رفت لنگ
[B][M1]در پناه امر او نشگفت اگر کوته شود
[M2]پنجهٔ شیر از گراز و چنگل باز از کلنگ
[B][M1]گر ز مهر او فتد یک ذره در دریای چین
[M2]ور زجود او چکد یک قطره در دریای زنگ
[B][M1]نه به چین اندر بماند هیچ رخ در زیر چین
[M2]نه به زنگ اندر بماند هیچ دل در زیر زنگ
[B][M1]ای سرفرازی که از تاج شهان زیبد همی
[M2]بر میان بندگان تو گهر هنگام جنگ
[B][M1]ماه مهر آمد زیادت‌کرد باید مهر ماه
[M2]آب شد چون زنگ برکف باده‌ها باید چو زنگ
[B][M1]از کف تُرک دلارامی‌ که از دیدار اوست
[M2]حسرت صورتگران چین و نقاشان‌گنگ
[B][M1]شیر زوری‌کاو به نیزه زور بستاند ز شیر
[M2]رنگ چشمی‌کاو به غمزه چشم برباید ز رنگ
[B][M1]تاکه سیسنبر ندارد رنگ و بوی شنبلید
[M2]تاکه آذرگون ندارد بوی و رنگ بادرنگ
[B][M1]خار در دست نکوخواه تو بادا چون سمن
[M2]شهد درکام بداندیش تو بادا چون شرنگ
[B][M1]مهرگان بر تو همایون باد از گشت سپهر
[M2]جاه تو بی‌عیب باد و عمر تو بی آذرنگ
[B][M1]روز و شب بر درگه عالیت دست روزگار
[M2]مرکب اقبال و دولت راکشیده تنگ تنگ
[A]
[B][M1]برکش ای ترک بر اسب طرب و شادی تنگ
[M2]که زمستان شد و نوروز فراز آمد تنگ
[B][M1]باد نوروزی با باغ همی صلح کند
[M2]من و تو هر دو چرا بیهده باشیم به جنگ
[B][M1]سبز رنگ است ز سبزه سر کوه و لب جوی
[M2]چه‌کشی سر ز خط ای نوش لب سبز آرنگ
[B][M1]آهوان روی نهادند سوی سبزه و آب
[M2]بنه ای آهوی سیمین ز سر این خوی پلنگ
[B][M1]زاهن و سنگ همی سبزه دمد برکُه و دشت
[M2]نرم‌کن برمن مسکین دل چون‌آهن و سنگ
[B][M1]می آسوده به‌خم اندر چون زنگ شدست
[M2]نه روا باشد بر آینهٔ وصل تو زنگ
[B][M1]خیز تا هر دو بر این روز دل‌فروز کنیم
[M2]به‌می لعل‌شتاب و به لب‌کشت درنگ
[B][M1]سوی باغ آی‌ که در رود و سرود آمده‌اند
[M2]قمری و فاخته بر سرو بن مینا رنگ
[B][M1]راست‌گویی‌که در ایوان ملک ساخته‌اند
[M2]حمد هول رباب و پسر سقا جنگ
[B][M1]شاه شاهان ملک ارغو که به لشکرگه او
[M2]صد امیرند مه از بهمن و بهرام و پشنگ
[B][M1]این غزل هست بر آن وزن کجا شاعر گفت‌:
[M2]«‌ترکش ای ترک به یک سو فکن و جامهٔ جنگ‌»
[A]
[B][M1]ای نگاری‌ که به حسن از تو زند حور مثل
[M2]ای غزالی‌ که سزاوار سرودی و غزل
[B][M1]بر عرب هست ز بهر تو عجم را تفضیل
[M2]که عجم وصف تو گفته است و عرب وصف طلل
[B][M1]سرو زیر حُلّل و ماه بود زیر حلی
[M2]چون تو آراسته باشی به‌حلی و به حلل
[B][M1]خوی گرفته است بناگوش تو از شرم چنانک
[M2]وقت شبگیر بود بر سمن و نسرین تل
[B][M1]آن‌ گلابی است مصور که همه ساله بود
[M2]مشک بر سیم‌ کند حلقه زلفین تو حل
[B][M1]دلی از دست به دستان وحیل استده‌ای
[M2]ازکه آموخته‌ای این همه دستان وحیل
[B][M1]من به نزدیک تو چون آیم‌ کز نرگس مست
[M2]بنمایی به‌من از دور همی تیغ اجل
[B][M1]شرف دین و قوام دول و عمدهٔ ملک
[M2]که بدو ملک سرافراز شد و دین و دول
[B][M1]هست همنام رسولی‌ که ز خالق بر خلق
[M2]از پس او نبود هیچ‌ رسول مرسل
[B][M1]در هنر سیرت این خوبتر آمد ز سیر
[M2]در هدی ملت آن پاکتر آمد ز ملل
[B][M1]این برون برد ز درگاه ملک رسم ستم
[M2]وان بیفکند ز محراب حرم لات و هُبَل
[B][M1]این ز انعام و کرم هرچه بخواهد بکند
[M2]وان به احسان و نکوکاری ماشاء فَعَل
[B][M1]ای کریمی‌ که شود عاجز و تشویر خورد
[M2]هرکه هنگام‌ کرم با تو درآید به‌ جدل
[B][M1]آنچه‌ یک دم بدهد جود تو ممکن نشود
[M2]که به صد سال توان یافتن از بحر و جبل
[B][M1]هفت سیاره همی از فلک آواز دهند
[M2]که ز حاتم به سخاوت تویی امروز بدل
[B][M1]حاش‌لله‌ که اگر زنده شود حاتم طی
[M2]پیش اسب تو کشد غاشیه در زیر بغل
[B][M1]هرکجا هست در اسلام یکی مهتر چیر
[M2]هرکجا هست در آفاق یکی سرور یل
[B][M1]همه از مهتری و فضل برند از تو مثال
[M2]همه در سروری و جود زنند از تو مثل
[B][M1]خویش مستظهر بغدادی و گفتار تو بود
[M2]پیش مستظهر بغداد چو وحی منزل
[B][M1]حضرت خویش تو را داد لقب از پی آنک
[M2]ملک و دولت به‌تو آراسته خالی‌ ز خلل
[B][M1]برگذشتی تو از آن پایه‌ که در دولت و ملک
[M2]حشمت‌ و جاه تو از شغل بود یا ز محل
[B][M1]عمل و شغل ز تو قدر و محل یافته‌اند
[M2]نه تو از شغل و عمل یافته‌ای قدر و محل
[B][M1]چون تو فرمان دهی آن روز روان باشد کار
[M2]چون تو فرمان ندهی‌ کار بماند مهمل
[B][M1]پیش احرار عجم محتشمی از دو جهت
[M2]پیش اشراف عرب محترمی از دو قِبَل
[B][M1]هستی از سوی پدر تاج عجم تا به ابد
[M2]هستی از سوی دگر فخرعرب تا به ازل
[B][M1]آن‌ کریمی تو که از نامهٔ اعمال ولی
[M2]بسترد مهر تو تا حشر معاصی و زلل
[B][M1]کس نبیند سَبَل از چشم حسود تو جدا
[M2]زان‌ که در چشم حسود تو سبیل است سبل
[B][M1]هرکه یابد نظر مشتری از همت تو
[M2]عمر او را نبود بیم ز تأثیر زحل
[B][M1]همه ساله خوش و خرم بود آن‌ کس‌ که شبی
[M2]پیش تو بادهٔ نعمت خورد از جام امل
[B][M1]گرچه در مدح تو شعر شعرا هست بسی
[M2]شعر پاکیزه چنین باید بی‌عیب و علل
[B][M1]ناقد آن به‌ که بود چون تو سخندان و بصیر
[M2]تا چو بیننده سَره باز شناسد ز دَخل
[B][M1]از جمل تاکه نخستینش حروف است الف
[M2]بر فلک تاکه نخستینش بروج است حمل
[B][M1]بادی از محتشمان چون حمل از جمع بروج
[M2]بادی از ناموران چون الف از حرف جمل
[B][M1]تا چو در فتنه بود دولت شاهان جهان
[M2]در دل مردم از آن فتنه بود خوف و وجل
[B][M1]دور داراد همیشه ز دل دولت تو
[M2]فتنه و خوف و وجل خالق ما عَزِّ وَ جَل
[B][M1]گفته در تهنیت و مدح تو ملاک و ملوک
[M2]صد چنین مدحت پرداخته بر وزن رَمَل
[A]
[B][M1]شهی‌که دولت باقی بدوگرفت جلال
[M2]شهی‌که ملت تازی به او فزود جمال
[B][M1]خجسته ملت تازی چنو جمال ندید
[M2]چنان‌که دولت باقی چنو ندید جلال
[B][M1]چو مشتری است مگر طلعت مبارک او
[M2]که خلق را نظر او مبارک است به فال
[B][M1]به سان آینهٔ روشن است خاطر او
[M2]ضمیر و سر همه هست اندرو چو خیال
[B][M1]همای همت او فرخ و همایون است
[M2]به شرق دارد پر و به غرب دارد بال
[B][M1]فریضه شد چو شهادت ثنای او گفتن
[M2]کسی‌ که هر دو نگوید زبانش‌ گردد لال
[B][M1]اسیر کرد هر آن خصم را که‌ گفت برو
[M2]امیر کرد هر آن بنده را که گفت تَعال
[B][M1]ز مهر و خدمت او بندگان شوند عزیز
[M2]که او شدست عزیز مُهَیمَن متعال
[B][M1]مگر که بخشش ‌آمال در پرستش اوست
[M2]که بر موافق بخشش همی‌کند آمال
[B][M1]مگر که قسمت آجال در عداوت اوست
[M2]که بر مخالف قسمت همی‌کند آجال
[B][M1]فتوح و نصرت او سر به‌ سر همه عجب است
[M2]عجب‌تر از همه آن فتحها که کرد امسال
[B][M1]بساخت آلت عدل و بسوخت آفت ظلم
[M2]بکِشت تخم هدی و بکُشت شمع ضلال
[B][M1]به شام والی بگماشت تا فرستد حمل
[M2]به روم عامل بنشاند تا گزارد مال
[B][M1]درین خجسته سفر روم خواست از قیصر
[M2]دگر سفرکند و هند خواهد از چیپال
[B][M1]زهی ستوده صفت شهریار کشور گیر
[M2]زهی خجسته سیر پادشاه دشمن‌ مال
[B][M1]تو را روا ست‌ که خوانند شاه پاک نسب
[M2]تورا سزاست که خوانند شاه خوب خصال
[B][M1]کدام خصم تو را دید کاو نگشت شکار
[M2]کدام شیر تورا دید کاو نگشت شغال
[B][M1]اگر چو مار بد اندیش تو بر آرد سر
[M2]از او دمار برآری چو مهدی از دجال
[B][M1]کسی که با تو دلش چون الف نباشد راست
[M2]زهیبت تو شود قامتش خمیده چو دال
[B][M1]ز فر تو ملکا وز نسیم فروردین
[M2]شدست روی زمین سر به‌سر بهشت مثال
[B][M1]سرشک باران برگل فتاده گویی هست
[M2]به لعل‌بر زده از زیبق‌ مُصَعَّد خال
[B][M1]به سوی دجله نگه‌کن‌ که همچو زلف بتان
[M2]شدست آب شکن برشکن زباد شمال
[B][M1]شراب آب حیات است و کرد باید جام
[M2]بر آب دجله زآب حیات مالامال
[B][M1]اگر ز چرخ کند خصم غیبه‌ای بر خویش
[M2]خدنگ وهم تو آن غیبه راکند غربال
[B][M1]زبهر حشمت تو آسمان همی سازد
[M2]لگام ‌اسب تو را از ستاره طرف و دوال
[B][M1]وگر تو رای کنی از بروج بفرستند
[M2]به استران تو نعل و به اشتران خلخال
[B][M1]بیافرید ز بهر چهار چیز تو را
[M2]مقدری که به‌قدرت هدی دهد زضلال
[B][M1]زبهر رامش خلق‌ و زبهر کوشش حق
[M2]زبهر ورزش عدل و زبهر بخشش مال
[B][M1]یکی به روز ضیافت یکی به روز سلام
[M2]یکی به روز مَظالِم یکی به روز نَوال
[B][M1]وبال و وِزر مدان شغل خویش را وبران
[M2]که نیست مصلحت کار خلق وزرو وبال
[B][M1]صحیفه‌ای که تو در مصلحت سیاه کنی
[M2]کند سپید به محشر صحیفهٔ اعمال
[B][M1]خلاف نیست‌که زایل شدست انس دلت
[M2]ازین مصیبت هایل که اوفتاد امسال
[B][M1]کریمه‌ای که بدو خانهٔ تو بود به پای
[M2]اگر ز پای بیفتاد بر در آجال
[B][M1]به صبر کوش در این رنج و شکر کن به خدای
[M2]که هست دست تو بر حلقهٔ در آمال
[B][M1]چو غمگسار تو را روزگارگفت برو
[M2]سپهر گفت به روح لطیف او که تعال
[B][M1]سبهر خواست‌که روح لطیف او به بهشت
[M2]بقای شخص تو خواهد ز ایزد متعال
[B][M1]کمال عقل تو آهسته ‌داشت عقل تورا
[M2]که تا تحمل کردی مصیبتی به‌ کمال
[B][M1]تو از رجالی و ا‌َجرام چرخ را رسم است
[M2]که کارهای عظیم آورد به پیش رجال
[B][M1]خبر مگوی که دی حالها چگونه‌گذشت
[M2]نشان مجوی که فردا چگونه باشد حال
[B][M1]چوکارهای تو بر استقامت است امروز
[M2]مبند بیهده دل در تغیّر احوال
[B][M1]بزرگوارا دانی‌ که در صناعت شعر
[M2]مرا به لفظ و معانی تَوّسع است و مجال
[B][M1]مدایح تو چنان‌گفته‌ام که تا محشر
[M2]زمانه بر سر هر یک همی نویسد قال
[B][M1]رسید وقت‌که از پیش خدمت تو شوم
[M2]به حضرت ملک ملک بخش اعدا مال
[B][M1]ز شکر و مدح تو خالی همی نخواهم داشت
[M2]زبان شکرگزار و ضمیر مدح سگال
[B][M1]ضمیر من‌گهر مدح تو چنان سنجد
[M2]که در ترازوی او مشتری بود مثقال
[B][M1]چنانکه خاطر من شکر نعمت توکند
[M2]درخت تازه کند شکر ابر و باد شمال
[B][M1]همیشه تاکه به نوروز شمس را بر چرخ
[M2]بود ز برج شرف مهد و از سحاب جلال
[B][M1]چو شمس باد همه ساله دولت تو بلند
[M2]جلال او ز معالی و مهد او ز جلال
[B][M1]زمانه‌ کرده به تو جامهٔ هنر مُعلَم
[M2]ستاره‌کرده به تو نامهٔ ظفر ایصال
[B][M1]جهان متابع تو بِالعَشّی وَالابکار
[M2]فلک مسخر تو بِالغُّدو وَالاصال
[B][M1]ایا عداوت تو نشتری که اعدا را
[M2]ز سوی دیده گشاید همی رگ قیفال
[B][M1]نماند زنده کسی کاو عداوت تو گزید
[M2]و گر بماند بر او عمر گشت تلخ و وبال
[B][M1]هلال تیره شود بر فلک ز مرکب تو
[M2]هلال شکل‌ کند خاک تیره را به نعال
[B][M1]موافق سپر و نعل مرکب تو شدست
[M2]مه سما که شود گاه بدر و گاه هلال
[B][M1]زمانه با تو بهر وقت کرده باد نشاط
[M2]نشاط با تو بهر حال کرده باد وصال
[B][M1]ز بوستان مراد تو دور باد خزان
[M2]زآفتاب بقای تو دور باد زوال
[A]
[B][M1]عید را با مهرگان هست اتفاق و اتصال
[M2]هر دو را دارند اهل دولت و ملت به فال
[B][M1]اتفاق و اتصال هر دو بر ما خرم است
[M2]مرحبا زین اتفاق و حبذا زین اتصال
[B][M1]عید آیینی است کز وی هست ملت را شرف
[M2]مهرگان رسمی است کزوی هست دولت را جمال
[B][M1]آن یکی دارد بدین اندر ز پیغمبر نشان
[M2]وین دگر دارد به ملک اندر ز افریدون مثال
[B][M1]هر دو منشور نشاط و خرمی آورده‌اند
[M2]بیش تخت خسرو نیک اختر نیکو خصال
[B][M1]آفتاب نسل سلجوق ارسلان ارغو که هست
[M2]تا قیامت بی‌غروب و بی‌کسوف و بی‌زوال
[B][M1]آن جهانداری‌که یک‌ تن نیست اندر شرق و غرب
[M2]یا به میری یا به دولت یا به ملک او را همال
[B][M1]باز عدلش گر چه اکنون شرق دارد زیر پر
[M2]چون به پرواز اندر آید غرب‌گیرد زیر بال
[B][M1]در خلاف او قدم برداشتن باشد حرام
[M2]کز پدر ملک جهان دارد به میراث حلال
[B][M1]دولت او هست چون تقدیر ایزد لَم‌ یَزَل
[M2]هرچه باشد لم یزل ناچار باشد لایزال
[B][M1]هرکه بیرون شد ز عدلش زین جهان بیرون نشد
[M2]تا ندید از دولت او دستبرد وگوشمال
[B][M1]تا کی از شهنامه و تاریخ شاهان‌ کهن
[M2]تاکی از دیو سفید و رستم و سیمرغ‌ و زال
[B][M1]کس ندید از قاف تا قاف جهان سیمرغ و دیو
[M2]قیل و قال است این چرا باید شنیدن قیل و قال
[B][M1]قصه‌ای باید شنید و دفتری باید نوشت
[M2]کاندرو باشد عجایب و آن عجایب حسب حال
[B][M1]حسب حال با عجایب فتح شاه مشرق است
[M2]وآن شجاعتها که او بنمود هنگام قتال
[B][M1]آنچه در سی سال نتواند نمودن هیچ شاه
[M2]او ز مردی و هنرمندی نمود اندر سه سال
[B][M1]هیبت او دست مکاران و محتالان ببست
[M2]کس نیارد گشت اکنون گرد مکر و احتیال
[B][M1]ور کسی خواهد که‌ گردد گو بیا بنگر نخست
[M2]قصهٔ تیر دو شاخ و قصهٔ چاه و جوال
[B][M1]هر که با تیغ جهانگیرش نماید سرکشی
[M2]گر بماند زنده جان و تن بر او باشد وبال
[B][M1]رنگ‌ آب و فعل‌ آتش هر دو اندر تیغ اوست
[M2]سرکشی با آب و آتش در خرد باشد محال
[B][M1]مرکبش را هر کجا باشد مجال تاختن
[M2]وهم مردم را نباشد گِرد گَرد او مجال
[B][M1]آفرین بر مرکبش‌ کاو را سزد پروین لگام
[M2]مشتری زین و مجره تنگ و ماه نو نعال
[B][M1]نه نهنگ و با نهنگان آب خورده در بحار
[M2]نه پلنگ و با پلنگان خواب کرده در جبال
[B][M1]پاک دندان تیز چشم آهخته‌ گردن خُرد گوش
[M2]سخت سم محکم قوایم پهن‌پشت آگنده یال
[B][M1]نه ز سیر او را قرار و نه ز دور او را شکیب
[M2]نه‌ ز رزم او را نهیب‌ و نه‌ ز صید او را ملال
[B][M1]در دو پای او تو پنداری دبورست و صبا
[M2]در دو دست او تو پنداری جنوب است و شمال
[B][M1]این چنین مرکب‌ نشاید جز ملک را تا بر او
[M2]گه به سوی صید تازد گه به‌ جنگ بدسگال
[B][M1]ای ز صد گردون قوی تر تیغ تو روز نبرد
[M2]وی ز صد دریا سخی‌تر دست تو روزنوال
[B][M1]از تو هنگام فضیلت فرق باشد تا ملوک
[M2]همچنان کز شیر شرزه فرق باشد تا شغال
[B][M1]قلعهٔ بخت تو را برگنبد فیروزه رنگ
[M2]ماه زیبد پاسبان و مهر شاید کوتوال
[B][M1]خواسته تا خواسته بخشی همی‌گویی مگر
[M2]از جهان برداشتی یک بارگی رسم سؤال
[B][M1]کار عالم را همی جود تو سازد سربه‌سر
[M2]جود توگویی معیل است و همه عالم عیال
[B][M1]آمد آن فصلی‌که از تاثیر او در بوستان
[M2]دیبهٔ زربفت پوشیدست پنداری نهال
[B][M1]باغ‌ هست اکنون ز برگ زرد پر زرّ درست
[M2]وز شکوفه بود در نوروز پرسیم حلال
[B][M1]زاغ‌ گویی محتسب شد کز نهیب زخم او
[M2]بلبل رامشگر اندر بوستان ماندست لال
[B][M1]نار شد بازارگان وز لعل دامن کرد پر
[M2]سیب دلبرگشت وز شنگرف زد بر روی خال
[B][M1]آب‌ گویی در شمر حراقهٔ چینی شدست
[M2]کاندرو چشم جهان بین از صور بند خیال
[B][M1]در چنین فصلی سزد گر گوهری گیری به دست
[M2]گوهری کاو را وطن در آبگینه است و سفال
[B][M1]هست فرزند رزان لیکن ز عکس و روشنی
[M2]آفتابش هست عَمّ و ماهتابش هست خال
[B][M1]هرکس اندر مهرگان پیش تو آرد خدمتی
[M2]خدمت مداح تو شعری است چون‌ آب زلال
[B][M1]همچنان شعری که در محمود گوید عنصری‌:
[M2]«‌مهرگان آمدگرفته فالش از نیکی مثال‌»
[B][M1]باد با تیغ تو نصرت را به رزم اندر قران
[M2]باد با جام تو عشرت را به بزم اندر وصال
[B][M1]چشم پیروزی همیشه بر مه منجوق تو
[M2]چون شب شوال چشم روزه‌داران بر هلال
[A]
[B][M1]تکاوری که قوی‌تر ز رخش رستم زال
[M2]به حمله همچو هژبر و به پویه همچو غزال
[B][M1]به گاه حمله به چرخ اندر افکند آشوب
[M2]به وقت پویه به خاک اندر آورد زِلزال
[B][M1]گه دویدن نتوان شناخت از سبکی
[M2]شمال او ز یمین و یمین او ز شمال
[B][M1]گرش نسب ز جنوب و شمال نیست چراست
[M2]به سرکشی چو جنوب و به رهبری چو شمال
[B][M1]به آب و آتش ‌گستاخ در رود گویی
[M2]سمندرست در آتش در آب ماهی وال
[B][M1]جهد به ‌گام فراخ از بر دو خامهٔ ریگ
[M2]به ‌گام تنگ رود راست بر دو پاره خلال
[B][M1]ز نعل خویش به ناوردگاه بی ‌مَسْطَر
[M2]ز خط و نقطه همی بر زمین ‌کشد اشکال
[B][M1]به دشت و کوه درون ساق و سُمش از سختی
[M2]زیشک پیل و ز پشت‌ کَشَف‌ گرفته مثال
[B][M1]دو پای او به کفل بر شود به سوی مغاک
[M2]دو دست او به کتف بر شود به سوی جبال
[B][M1]اگر به شیر رسد روز حمله شیههٔ او
[M2]فرو برد سر و در خویشتن کشد دنبال
[B][M1]ز تیر چشمی و روشن دلی تواند دید
[M2]شب سیاه به چاه اندرون ز نور خیال
[B][M1]به ابر ماند در موکب و شگفت ابری
[M2]که رعد او ز دهان است و برق او ز نعال
[B][M1]عقاب و شاهین خوانمش در شکار که هست
[M2]قوایمش همه پرّ و جوارحش همه بال
[B][M1]به طیر ماند کش تنگ درکشد رایض
[M2]به طور ماند کش نعل بر زند نعال
[B][M1]اگرچه بشت و سُمش هست ‌کشتی ولنگر
[M2]به موج دریا ماند چو برفرازد بال
[B][M1]به‌ گردش اندر مانند چنبر فلک است
[M2]بر او چو پروین طوق است و چون مجره دوال
[B][M1]چهار نعلش محکم به زیر شانزده میخ
[M2]چو زیر شانزده نجم اندرون چهار هلال
[B][M1]ز رخش رستم تمثال دیده‌ام لیکن
[M2]نوشته صورت او نیست چرخ را تمثال
[B][M1]هزار رخش سزد در نبرد چاکر او
[M2]سزد غلام سوارش هزار رستم زال
[B][M1]سوار او ملک عالم است و خسرو دهر
[M2]خدایگان ولایت گشای اعدا مال
[B][M1]شهی‌ که ملت و دولت ز بس جلالت او
[M2]یکی‌ گرفت جلال و یکی گرفت جمال
[B][M1]سوال کرد جهان از قضا که نصرت چیست
[M2]بیافرید و مر او را نیافرید همال
[B][M1]ایا فتوح تو تالیف نکته‌های ظفر
[M2]و یا رسوم تو فهرست لفظهای جلال
[B][M1]اگر ز عقل تو عشری قضا بپیماید
[M2]بساط هفت زمینش نه بس بود مِکیال
[B][M1]وگر ز حلم تو جزوی زمانه برسنجد
[M2]طِباقِ هفت زمینش نه بس بود مثقال
[B][M1]تویی‌ که تیغ تو در شرق و غرب تا محشر
[M2]نهاد عدل و هدی را به‌ جای‌ کفر و ضلال
[B][M1]به‌ هر سفر که ز بهر ظفر نهادی روی
[M2]طلایهٔ سپهت بود دولت و اقبال
[B][M1]ز مغفر و زره و ترک و جوشن و خفتان
[M2]ز نیزه و سپر و تیر و ناچَخ و کوپال
[B][M1]هوا تو گفتی پیلی است آهنین دندان
[M2]زمین توگفتی شیری است آتشین چنگال
[B][M1]تو چون عقاب شدی و مخالفان چو تذرو
[M2]تو چون هربر شدی و معاندان چو شغال
[B][M1]نمود پیش تو دشمن چو پیش صرصرکاه
[M2]نمود پیش تو حاسد چو پیش آتش نال
[B][M1]ز مهر و کین تو معلوم‌ گشت عالم را
[M2]که دشمنی است حرام است و دوستی است حلال
[B][M1]زهی ستود‌ه صفت خسروی که تازه شدست
[M2]به فر دولت تو ملت محمد و آل
[B][M1]نه غافل است ز شکر تو هیچ شکرگزار
[M2]نه فارغ است ز مدح تو هیچ مدح سگال
[B][M1]نه بی‌ ثنای تو طاعت همی‌ کند عابد
[M2]نه بی ‌دعای تو دعوت همی کند ا‌بدال
[B][M1]چو طبع من رهی از مدح تو براندیشد
[M2]کشد ز مرتبه بر آسمان مقام مقال
[B][M1]قلم به دست من اندر به شکر سجده‌ کند
[M2]چو دست من به مدیح تو بر نویسد قال
[B][M1]همیشه تا که بود همچو میم و دال و الف
[M2]دهان و زلف و قد نیکوان مشکین‌ خال
[B][M1]کسی‌ که با تو به عهد اندرون نه چون الف است
[M2]ز بیم تو دل و دستش چو میم باد و چو دال
[B][M1]ز دی خجسته‌تر و خوب‌ترت‌ باد امروز
[M2]زپار خوش‌تر و فرخنده‌ترت‌ باد امسال
[B][M1]به ملک تو ز دو چیز تو دور باد دو چیز
[M2]ز نعمت تو فساد و ز دولت تو زوال
[A]
[B][M1]بگذشت مه روزه و آمد مه شوال
[M2]اکنون من و ساقی و می و مطرب و قوال
[B][M1]نائب نتوان بود که بیکار بمانند
[M2]ساقی و می و مطرب و قوال به شوال
[B][M1]کردند شب عید همه نور ز قندیل
[M2]تحویل سوی جام و دگرگونه شد احوال
[B][M1]می‌خواره به دل یافت می و نغمه و مطرب
[M2]از آب سحرگاهی و از غُلغُل طبال
[B][M1]پر شد قدح بُلبُله از خون قِنینه
[M2]بگشاد تو گویی ز گلو اکحل و قیفال
[B][M1]در میکده خوشتر که بود مرد معاشر
[M2]در صومعه بهتر که بود زاهد و ا‌َبْدال
[B][M1]این حال بر این جمله شناسند حریفان
[M2]گر پیش خداوند جهان عرضه کنم حال
[B][M1]شاه ملکان سنجر شیرافکن صفدر
[M2]دانای خردپرور و دارای عدو مال
[B][M1]آن شاه که از قدر و شرف نامه و نامش
[M2]بوسند رهی وار همی قیصر و چیپال
[B][M1]از نعت‌ خدایی است سرشته گهر او
[M2]گر چه‌ گهر آدمیان هست ز صلصال
[B][M1]گر بیت حرم شد به عرب قبلهٔ اسلام
[M2]لشکرگه او شد به عجم قبلهٔ اقبال
[B][M1]بر پای هَیونی‌ که‌ کشد پایهٔ تختش
[M2]از پاره و طوق ملکان زیبد خلخال
[B][M1]کوهی است کُمیتش که ز یال و کفل او
[M2]شیر یله را کوفته گردد کفل و یال
[B][M1]مرغی است خدنگش که همی از فزع او
[M2]سیمرغ نیارد که ز هم باز کند بال
[B][M1]آن قوم که آرند سوی طاعتِ او روی
[M2]توفیق به آن قوم نماید ره آمال
[B][M1]وآن خیل که از طاعت او روی بتابند
[M2]تقدیر بر آن قوم گشاید در آجال
[B][M1]آن روز که راند سخن از میم ملاقات
[M2]بس قد الف‌وار که از بیم کند دال
[B][M1]کم گردد و افزون شود آرامش و رامش
[M2]آن را که دهد مالش و آن را که دهد مال
[B][M1]ای شهرگشایی که به هر شهر و به هر مرز
[M2]از درگه و دیوا‌نت سزد شحنه و عمّال
[B][M1]از چون تو ملک هست تفاخر دو ملک را
[M2]کان هر دو نویسند همی نامهٔ اعمال
[B][M1]گفتن نتوان مدح تو هرگز به تمامی
[M2]سفتن نتوان کوه گران‌سنگ به مثقال
[B][M1]با تیزی شمشیرِ تو شیرانِ ژیان را
[M2]تیزی بشود پاک ز دندان و ز چنگال
[B][M1]هر جا که یکی دِرع بود بر تنِ گُردان
[M2]هرجاکه یکی خُودْ بود بر سر اَ‌بْطال
[B][M1]چون دام کنی پیکر آن دِرع به پیکان
[M2]چون جام کنی صورت آن خوُدْ به کوپال
[B][M1]با تیغ تو و گُرز تو ناچیز شمارند
[M2]تیغ پدر بهمن و گُرزِ پسر زال
[B][M1]هرگز نکند بر تو اثر چارهٔ دشمن
[M2]هرگز نشود بر تو روا حیلهٔ محتال
[B][M1]کان چاره چو سنبیدن کوه است به سوزن
[M2]وآن حیله چو پیمودن آب است به غربال
[B][M1]آنجا که شود عزم تو بر رزم حقیقت
[M2]باطل شود افسانه و اندیشهٔ جهال
[B][M1]چون تند شود باد ندارد خطری کاه
[M2]چون تیز شود نار نماند اثر نال
[B][M1]عیسی چو بیاید بشود آفت یأجُوجْ
[M2]مهدی چو بیابد برود فتنهٔ دجّال
[B][M1]محنت آن دارد گه او را از فراق است افتراق
[M2]دولت آن دارد که او را با وصال است اتصال
[B][M1]کافر صد ساله را یزدان همی ایمان دهد
[M2]از تو ایمان باز نستاند به وقت ارتحال
[B][M1]من چنان دانم که بر درگاه او افزون بود
[M2]حرمت اهل هُدی از حرمت اهل ضَلال
[B][M1]جز سخن‌ گفتن ز عفو و رحمت او شرط نیست
[M2]نام دوزخ بردن و دوزخ نهادن بر سفال
[B][M1]تازه و سیراب گرداند هزاران تشنه را
[M2]کمترین قطره که او بخشد ز دریای نَوال
[B][M1]گر ببخشاید بود بخشایش او بی‌ملام
[M2]ور بیامرزد بود آمرزش او بی‌ملال
[B][M1]هرکه از نامش بتابد روی‌گوشش باد کر
[M2]هر‌که از یادش بپیچد سر زبانش باد لال
[B][M1]ای معزی تاکی از عصیان بیارایی دلت
[M2]گاه آن آمد که از طاعت بیارایی خصال
[B][M1]دل زکژی چون کمان کردی و بی‌فرمان شدی
[M2]لاجرم یزدان به زخم تیر دادت گوشمال
[B][M1]گر کنی بر خویشن مدح و غزل گفتن حرام
[M2]گردد از توحید گفتن شعر تو سِحر حلال
[B][M1]آفرین‌کن شاه و صاحب را که نام هر دو هست
[M2]سین و نون و جیم و ری و میم و حاو میم و دال
[A]
[B][M1]به درّ و مشک ز ابر بهار و باد شمال
[M2]مُوشََّح است زمین و معطر است جبال
[B][M1]به جویبار پراکنده شد حُلّی و حُلَل
[M2]به کوهسار درفشنده گشت بدر و هلال
[B][M1]تذرو سوسن و قمری گرفت در چنگل
[M2]پلنگ لالهٔ کوهی گرفت در چنگال
[B][M1]به باغ و راغ به بوی بهشت و پیکر حور
[M2]هزارگونه نسیم است و صدهزار خیال
[B][M1]به سان دلشدگان اند مرغکان بهار
[M2]همه برفته ز هوش و همه بمانده زهال
[B][M1]همی کنند خروش از وصال فروردین
[M2]چنانکه من ز فراق تو ای بت محتال
[B][M1]تنم خمیده چو دال است زآن‌ کجا زلفت
[M2]به دال ماند و خالت چو نقطه در بن دال
[B][M1]به روی و موی تو ره یابم و شوم ‌گمره
[M2]که روت اصل هدی گشت و موت اصل ضلال
[B][M1]ز اصل آزر و مانی مگر نسب داری
[M2]که آزری تصویریّ و مانوی تِمثال
[B][M1]غزال و کبک شدستند دشمن تو به طبع
[M2]که برده داری رفتار کبک و چشم غزال
[B][M1]تو را سزد که وفا دارم ای نگار بدیع
[M2]که کردگار تو را آفرید بدر جمال
[B][M1]همیشه تا بزیم در دل و زبان من است
[M2]وفای بدر جمال و ثنای صدر جلال
[B][M1]نظام ملک شهنشه قوام دین رسول
[M2]خدایگان وزیران و قبلهٔ اقبال
[B][M1]ابوعلی حسن آن صاحبی که حضرت اوست
[M2]امان لشکر ایمان و کعبهٔ آمال
[B][M1]خیال مذهب او گر رسد به ‌کشور روم
[M2]همه مسیح‌پرستان شوند چون ا‌َبْدال
[B][M1]چنانکه باد به خاک اندرون عداوت او
[M2]به استخوان مخالف درافکند زلزال
[B][M1]ابا به فضل و هنر گوی برده از اقران
[M2]و یا به قدر و شرف برگذشته از امثال
[B][M1]بلندبخت شد آن کس که یافت از تو قبول
[M2]بزرگ نام شد آن کس ‌که کرد با تو وصال
[B][M1]خرد به نامهٔ رسم تو بر نهاد سخن
[M2]به‌قاب‌خامهٔ عمر تو برکشید مقال
[B][M1]زعقد حور سزد بر جنیبت تو لگام
[M2]ز پشت شیر سزد بر حمایل تو دوال
[B][M1]اگر ز صاحب کافی و جعفر برمک
[M2]به فضل وجود و کفایت همی زنند مثال
[B][M1]هزار صاحب در حضرت تو اند خدم
[M2]هزار جعفر در همت تواند عیال
[B][M1]اگر بیابد روبه ز دولت تو نشان
[M2]وگر بیابد آهو ز هیبت تو مثال
[B][M1]یکی ز سر بکند پیل مست را خرطوم
[M2]یکی ز بن بکند شیر شرزه را چنگال
[B][M1]به کار خویش در اندیشه‌های دشمن تو
[M2]چو روغن اند‌ر بگسست و آب در غربال
[B][M1]ز برج شیر برآمد تو را ستارهٔ صبح
[M2]سزد که خصم تو با سگ فرو شود به جوال
[B][M1]سپهر بر شده‌، در آرزوی خدمت تو
[M2]چو تشنه باشد در آرزوی آب زلال
[B][M1]به هرکجا که رسد صدر عالمی باشد
[M2]کسی‌ که پیش تو خدمت‌کند به صف نعال
[B][M1]تو در سلالهٔ آدم ستاره‌ای بودی
[M2]هنوز پیکر آدم سلاله و صَلصال
[B][M1]به نام عمر تو دولت هزار نامه نوشت
[M2]همی‌کند به تو هر سال از آن یکی ارسال
[B][M1]سحاب و دریا رشک طفیل جود تواند
[M2]بلی طفیل جهاندیدگان بود اطفال
[B][M1]حُسام توست ز حساد قابِض ا‌لْاَ‌رْواح
[M2]سنان توست بر اعدا مُقَسِّم‌ُالاجال
[B][M1]بپروری و بمالی همی به جودو به‌خشم
[M2]تویی موافق پرور تویی مخالف مال
[B][M1]به‌گوش و چشم و زبان دشمن تو سازد مکر
[M2]چو وقت مکر درآید بر او بگردد حال
[B][M1]نه بشنود نه بگوید نه بیند ای عجبی
[M2]به ‌گوش و چشم و زبان ‌کر و کور گردد و لال
[B][M1]اگر هزار کست یک زمان سوال کند
[M2]ز جود خویش به بخشش دهی جواب سوال
[B][M1]تو را ملال نگیرد همی ز بخشیدن
[M2]مگر ز طبع تو راه عدم‌ گرفت ملال
[B][M1]زهمت تو نشان و خبر چگونه دهم
[M2]که نیست وهم مرا گرد همت تو مجال
[B][M1]ترازویی که به شاهین همت آویزی
[M2]خزینهٔ همه شاهان در او سزد مثقال
[B][M1]زجانبی که همی دشمنان زدند آسیب
[M2]نهیب بود همه خلق را به جان و به مال
[B][M1]همای فضل تو پوشید بر ولایت بر
[M2]عقاب جود تو گسترد بر رعیت بال
[B][M1]چو از بر تو به ایزد رسید شقهٔ سر
[M2]رسید شقهٔ نصرت ز ایزد متعال
[B][M1]چو نصرت آمد آسیب نبود از دشمن
[M2]چو مهدی آمد تشویش نبود از دجال
[B][M1]تو بخت سرمدی و فر ایزدی داری
[M2]دو نعمت است بزرگ این دو چیز فرخ‌فال
[B][M1]تا مرد سخن‌گوی شکافد به ‌سخن موی
[M2]در وصف رخ و زلف و لب و چشم و خط و خال
[B][M1]بر دست تو باد آن‌ گهر تاک که ‌گویی
[M2]او راست مه و مهر یکی عم و یکی خال
[B][M1]تا پیکر تنین فلک را ز دو جانب
[M2]نفع و ضرر خلق بود در سر و دنبال
[B][M1]ماه ظفری از فلک ملک همی تاب
[M2]سرو هنری در چمن عدل همی بال
[B][M1]با طالع تو سعدْ قران‌کرده شب و روز
[M2]با دولت تو بخت قرین‌ گشته مه و سال
[B][M1]از اختر فرخندهٔ تو فال زده عید
[M2]وز عید زده اختر فرخندهٔ تو فال
[A]
[B][M1]چند خوانم مدح مخلوقان ز بهر جاه و مال
[M2]چندگویم وصف معشوقان و نعت زلف و خال
[B][M1]گاه آن آمدکه‌گویم مدتی از بهر دین
[M2]آفرین و شکر و توحید خدای ذوالجلال
[B][M1]کردگار جان و تن پروردگار مرد و زن
[M2]کردگار لم یزل پروردگار لا یزال
[B][M1]عالمی بیدل که او را نیست نسیان درکلام
[M2]زنده‌ای بیچون که او را نیست نقصان درکمال
[B][M1]در ارادت بی‌شبیه و در مَشیّت بی‌شریک
[M2]در اجابت بی‌نظیر و در عنایت بی‌همال
[B][M1]زو ضعیفان را امید و زو غریبان را نوید
[M2]زو اسیران را عطا و زو یتیمان را نوال
[B][M1]نه ضمیر و وهم را بر سر او هرگز وقوف
[M2]نه زبان و طبع را در ذات او هرگز مجال
[B][M1]نیست چون ما جوهری صورت‌پذیر و جای‌گیر
[M2]تا کند هر ساعت از جانب به جانب انتقال
[B][M1]هرکرا همتاست او راگر مثال آری رواست
[M2]آن‌که بی‌همتاست او را کی روا باشد مثال
[B][M1]تا نپنداری که صانع در خیال آید تورا
[M2]زانکه ‌کیفیت پذیرد هرچه آید در خیال
[B][M1]هرکه هست اندر جهان او را زوال است و فنا
[M2]مالک الملک است هستی بی‌فنا و بی‌زوال
[B][M1]آن جهانداری که باز قدرتش دارد همی
[M2]این جهان در زیر پر و آن جهان در زیر بال
[B][M1]آن‌که سیمین‌ترک و زرین‌نعل سازد هر مهی
[M2]بر سپهر لاجْوَرد از پیکر بدر و هلال
[B][M1]آن‌که پوشاند ز بهر جنبش و آرام خلق
[M2]جامه‌های نور و ظلمت را در ایام و لیال
[B][M1]آن‌که دارد در تموز و دی جهان نامعتدل
[M2]در بهار و در خزان دارد جهان بر اعتدال
[B][M1]گه به دریا موج ها انگیزد از باد جنوب
[M2]گه به صحرا رنگ‌ها آمیزد از باد شمال
[B][M1]گه کند در دامن گلزارها زر درست
[M2]گه نهد پیرامن‌ گلزارها سیم حلال
[B][M1]گه ز باد ‌گرم چون آتش‌ کند ریگ روان
[M2]گه ز باد سرد چون آهن‌ کند آب زلال
[B][M1]گاه آدم را بیاراید به دست لطف خویش
[M2]تا بهشت از خوبی دیدار او گیرد جمال
[B][M1]گه ز غفلت بر دل آدم خط نسیان‌کشد
[M2]تاکند شیطان ز بهر گندم او را در جوال
[B][M1]گه‌ کلیمی سازد از موسی و در دستش‌ کند
[M2]از عصایی اژدهایی تا بیوبارد حبال
[B][M1]گاه دارد با کلیمی چون شبانانش دوان
[M2]در قفای‌ گوسفندان در نشیب و در جبال
[B][M1]گه ز بوی باد عیسی زنده و گویا کند
[M2]مرده‌ای را بوده در زیر زمین بسیار سال
[B][M1]گه جهودان را به عیسی برگمارد تاکنند
[M2]با حدیث او فسون و با گروه او قتال
[B][M1]گه‌ محمد را ز قدر و منزلت‌ بر سر نهد
[M2]در محل قاب قوسین افسر عز و جلال
[B][M1]گه ز نعلین‌ گسسته پای او عریان‌ کند
[M2]تا به‌دست خویشتن نعلین را سازد دوال
[B][M1]یک‌ گروه از فضل او مختار در صدر شرف
[M2]یک‌ گروه از عدل او مجبور در صف نعال
[B][M1]بنده‌ای درویش با ذل سوال از بهر قوت
[M2]بنده‌ای از مال قارون گشته ناکرده سوال
[B][M1]عالمان از بهر او با خصم خویش اندر جدل
[M2]عارفان از شوق او با نفس خویش اندر جدال
[B][M1]کافران از ضربت خِذلان او با داغ و درد
[M2]مومنان از شربت‌توفیق او در حسب حال
[B][M1]زاهدی بینی که بگذارد به طاعت عمر خویش
[M2]آن همه طاعت به یک زلت بر او گردد وبال
[B][M1]فاسقی بینی‌ که ناپاکی‌ کند در معصیت
[M2]حق تعالی ناگه اندر گوش او گوید تعال
[B][M1]کار او را نیست علت هرچه خواهد آن‌ کند
[M2]چون به علت نیست‌ کارش چیست چندین قیل و قال
[B][M1]مرد عاقل کی بود درکار او شبهت‌ پرست
[M2]مرد مومن‌ کی بود بر حکم او تهمت سگال
[B][M1]او خداوندست و خلق عالمند او را رهی
[M2]بر خداوند از رهی چون و چرا باشد محال
[B][M1]گر ز قهر او به جان بنده ره یابد خلل
[M2]بنده نتواند تصرف کردن اندر یک خلال
[B][M1]ور ز لطف او برآید بنده را کاری جلیل
[M2]مهد بخت بنده را از فرخی ‌باشد جلال
[B][M1]احتیال و جهد را در راز یزدان راه نیست
[M2]چند جویی راز یزدان را به جهد و احتیال
[B][M1]حیلت آن کن که پیش از مرگ بشناسی مگر
[M2]تا ز اصحاب الیمینی یا ز اصحاب الشمال
[B][M1]گر سزای دوزخی، بر خویشتن چندین مناز
[M2]ور سزای جنتی بر خویشن چندین مبال
[B][M1]جون سرین و چشم تو فرسوده خواهد کرد مور
[M2]دل چه بندی در سرین‌ گور و در چشم غزال
[B][M1]پور تو فردا بگرید برسرگور تو زار
[M2]گر تو امروز از دلیری همسری با پور زال
[B][M1]معصیت چون باد تندست و تو چون نال ضعیف
[M2]بر مده خرمن به باد و بر مده آتش به نال
[B][M1]آخر از تقصیر طاعت ساعتی اندیشه کن
[M2]گرچه داری در ضمیر اندیشهٔ توفیر مال
[B][M1]گر به زرق و افتعال اسباب دنیا ساختی
[M2]راه عقبی را ندارد سود زرق و افتعال
[B][M1]چند پیمایی هوس درکار املاک و ضیاع
[M2]چند فرسایی قدم در شغل فرزند و عیال
[B][M1]این همه لهوست و باشد لهو کار کودکان
[M2]رنج بردن در ره تقوی بود کار رجال
[B][M1]بنده‌ای بیگانه باشی در بن‌ کوی فراق
[M2]گر به خوبی آشنایی بر سر کوی وصال
[B][M1]با نبی بود آشنا بیگانه چون شد بولهب
[M2]وز حبش بیگانه آمد آشنا چون شد بلال
[B][M1]که پای دارد با فر ایزدی به نبرد
[M2]که دست دارد با بخت سرمدی به جدال
[B][M1]تو آفتاب درخشنده‌ای زبرج شرف
[M2]نصیب اختر بدخواه توست برج و بال
[B][M1]اگرچه هیچکس از آفتاب سایه ندید
[M2]ز توست بر همه آفاق سایهٔ افضال
[B][M1]خدای هست ز تو راضی و ملک خشنود
[M2]خلیفه شاد و رعیت به شکر و دین به‌ کمال
[B][M1]زهی موفق پرهیزکار پاک صفت
[M2]زهی مظفر پیروزبخت خوب‌خصال
[B][M1]همال‌ گفت نشاید تو را به هیچ صفت
[M2]زبهر آنکه خدایت نیافرید همال
[B][M1]ز سام و رستم اگر تیغ ماند و گرز و سلاح
[M2]به وقت کوفتن دشمنان به روز قتال
[B][M1]به شیب مِقرَعه اکنون تباین است تو را
[M2]زگرز سام نریمان و تیغ رستم زال
[B][M1]خدایگانا من بنده در صناعت شعر
[M2]به فر دولت تو سخت خوب دارم حال
[B][M1]به باغ مدح تو در چون نهال بود دلم
[M2]به آب همت تو چون درخت‌ گشت نهال
[B][M1]گر از عطا و منال است فخر و نازش خلق
[M2]ز توست نازش و فخرم نه از عطا و منال
[B][M1]وگر مدیح سگالند شاعران به غرض
[M2]غرض‌ گذشت و منم بی‌غرض‌ مدیح سگال
[B][M1]همیشه تاکه بود موی و مویه در اوهال
[M2]همیشه تا که بود نال و ناله در اهوال
[B][M1]کسی‌ که بغض تو دارد ز مویه باد چو موی
[M2]کسی‌که کین تو جوید ز ناله باد چو نال
[B][M1]ز بوستان مراد تو دور باد خزان
[M2]زآفتاب بقای تو دور باد زوال
[B][M1]خجسته بر تو و هرکس‌ که در حمایت توست
[M2]به فرخی و به خوبی هزار گردش سال
[A]
[B][M1]مرا خیال تو هر شب دهد امید وصال
[M2]خوشا پیام وصال تو بر زبان خیال
[B][M1]میان بیم و امید اندرم‌ که هست مرا
[M2]به روز بیم فراق و به شب امید وصال
[B][M1]امید هست ولیکن وفا همی نشود
[M2]که هست باغ وصال تو بی‌درخت و نهال
[B][M1]مرا زباغ وصالت نه بوی ماند و نه رنگ
[M2]مرا زداغ فراقت نه هوش ماند و نه هال
[B][M1]وصال آب زلال است پس چراست حرام
[M2]فراق بادهٔ تلخ است پس چراست حلال
[B][M1]مگر به رخصت دهر گزاف کار شدست
[M2]حلال بادهٔ تلخ و حرام آب زلال
[B][M1]تو را گرامی چون دیده داشتم همه روز
[M2]کنار من وطن خویش داشتی همه سال
[B][M1]کنون کنار مرا کرد حادثات فلک
[M2]ز دیده خالی و از آب دیده مالامال
[B][M1]تن چو کوه من از ماه توست‌ کاه‌ صفت
[M2]قدِ چو ناژِ من از سروِ توست نال‌ْ مثال
[B][M1]که دید هرگز کوهی زماه گشته چو کاه
[M2]که دید هرگز ناری زسرو گشته چونال
[B][M1]بر این مقام‌ که با من وفا و صحبت را
[M2]به حد صدق رسانید و بر مقام مقال
[B][M1]ملازمت‌ کنمی گر نترسمی ز مَلام
[M2]مواظبت کنمی کر نترسمی ز ملال
[B][M1]چو راه یافت به‌ خورشید صحبت تو کسوف
[M2]زوال‌ کرد زمن تا شدم به شکل هلال
[B][M1]کنون شکایت خورشید با زوال و کسوف
[M2]کنم به مجلس خورشید بی‌کسوف و زوال
[B][M1]یگانه فخر خراسان بهاء دین هدی
[M2]که زین ملک و ملوک است و قبلهٔ اقبال
[B][M1]ولی دولت عالی ابوعلی ختنی
[M2]که هست شمس معالی بر آسمان جلال
[B][M1]جهان و خلق جهان را لقا و خدمت او
[M2]چو سعد اکبر و اصغر مبارک است به فال
[B][M1]درخت طوبی‌ گیرد به زیر سایهٔ خویش
[M2]اگر گشاده کند باز دولتش پر و بال
[B][M1]اگر مشابه مردان کفایت و هنرست
[M2]بدین دو چیز مر او را ز خلق نیست همال
[B][M1]کفایت و هنرش در همه جهان سمرست
[M2]چو حسن یوسف یعقوب و رسم رستم زال
[B][M1]اگر محامد او را قضا شود وزان
[M2]وگر مکارم او را قدر شود کیال
[B][M1]هزاران‌ گردون آنرا نه بس بود میزان
[M2]هزار دریا این را نه بس بود مکیال
[B][M1]ایا ستوده تو را دولت و فزوده تو را
[M2]خدای عرش جلال و خدایگان‌ اجلال
[B][M1]زآدمی تو ولیکن بر او شرف داری
[M2]که تو ز نور لطیفی و آدم از صلصال
[B][M1]ز مشکلات هنر گر خرد سوال کند
[M2]به جز تو کس ندهد در جهان جواب سوال
[B][M1]به زیر پای تو زیبد که شیر شادروان
[M2]ز کبر بر سر شیر فلک زند دنبال
[B][M1]زهمت تو همی روزگار رشک برد
[M2]که همت تو معیل است و روزگار عیال
[B][M1]ز بهر آنکه به حلم تو نسبتی دارد
[M2]مکان منفعت و کان گوهرست جبال
[B][M1]اگر ز حلم تو باشد جبال را مددی
[M2]بود زمین همه اوقات ایمن از زلزال
[B][M1]کسی که باد خلاف تو دارد اندر سر
[M2]رسد به خانهٔ آن ژاژ باد استیصال
[B][M1]تویی خلیفهٔ بغداد را یمین و معین
[M2]که دین و داد تورا هست بر یمین و شمال
[B][M1]از آن قبل به لقای تو آرزومندست
[M2]که از لقای تو خیزد سعادت و اقبال
[A]
[B][M1]اهل ملت چون به شب دیدند بر گردون هلال
[M2]خرمی دیدند و فرخ داشتند او را به فال
[B][M1]کِشتِ حاجت زود بدرودند بر دست امید
[M2]زانکه همچون داس زرین بود بر گردون هلال
[B][M1]با دعا و با تَضرّع دستها برداشتند
[M2]پنج حاجت خواستند از کردگار ذوالجلال
[B][M1]نصرت دین و دوام نعمت و امن جهان
[M2]صحت نفس و بقای مهتر نیکو خصال
[B][M1]شیخ‌الاسلام آن‌که هست او دین یزدان را شرف
[M2]ذوالسّعاده آن‌ که هست او دولت شه را جمال
[B][M1]آن محمد کز جلال و عز او حاصل شدست
[M2]سنت و شرع‌ محمد را بسی عز و جلال
[B][M1]نیست مثل او به شیراز و خراسان عراق
[M2]در عمل دیده قبول پنج سلطان شصت سال
[B][M1]هم به نعمت هم به حشمت دستگیر خاص و عام
[M2]عام را مانند عم و خاص را مانند خال
[B][M1]اندر آن‌ گیتی به نامش تا به آدم عز اصل
[M2]وندرین‌ گیتی به جاهش تا به محشر فخر آل
[B][M1]باز اقبالش نشیمن کرده بر هفت آسمان
[M2]هفت ‌کوکب را گرفته زیر پرّ و زیر بال
[B][M1]بخت او را از سعادت آفرید اندر ازل
[M2]کردگار لَم یَزَل پروردگار لایزال
[B][M1]چون درست آمد یقین اندر توکل بر خدای
[M2]دل نبندد در نجوم و در قِران و اتصال
[B][M1]هست نیکو ظاهرش چون هست نیکو باطنش
[M2]آینه چون راست باشد راست بنماید خیال
[B][M1]آفتاب اندر صعود و ماه و انجم در شرف
[M2]کوکب اعدای او اندر هُبوط و در وبال
[B][M1]کار او در دین یزدان بخشش و بخشایش است
[M2]نه ز بخشش گیرد او را نه ز بخشایش ملال
[B][M1]گه فرستد خیل در خیل و قطار اندر قطار
[M2]سوی لشکرگاه شاهان از ثیاب و از نعال
[B][M1]گه ز سیم و حُلّهٔ او سوی درویشان شهر
[M2]کیسه بر کیسه روان است و جوال اندر جوال
[B][M1]روز و شب جودش همی رنج مسلمانان کشد
[M2]جود او گویی معیل است و مسلمانان عیال
[B][M1]ای عمیدان پیش تو بی‌قدر و بی‌قیمت چنانک
[M2]پیش یاقوت آبگینه پیش پیروزه سفال
[B][M1]هرچه اندر آفرینش ‌دیگری را ممکن است
[M2]ایزد آن جمله تورا دادست جز عیب و همال
[B][M1]نار تیزی گیرد از خشم تو وقت انتقام
[M2]خاک صبر آموزد از حلم تو وقت احتمال
[B][M1]ماه تأیید آن‌ گهی تابد که تو گویی بتاب
[M2]سرو اقبال آن‌گهی بالد که تو گویی ببال
[B][M1]آن حوادث کاندرین ایام پیش آمد تو را
[M2]زان عجب‌تر ناید اندر عمرها پیش رجال
[B][M1]هم ز قصد دشمنان و هم ز بیم حاسدان
[M2]هم ز استیلا و مکر و هم ز قهر و احتیال
[B][M1]عصمت یزدان نگهدار و نگهبان تو بود
[M2]تا نبود اندر بقای تو حوادث را مجال
[B][M1]وهم تو بر هم زد آخر آنچه خصمان ساختند
[M2]سِرّ تو بر هم شکست آخر طلسم بدسگال
[B][M1]در همه وقتی نهایت نیست اقبال تو را
[M2]دوست‌ و دشمن را در این معنی نه قیل ‌است و نه‌ قال
[B][M1]تو به جای خویش ساکن باش و فارغ دار دل
[M2]گر همه ‌گیتی پرآتش‌ گردد از کین و قتال
[B][M1]سلام این کرشتاسب خشنودی در سایت بیان ازادی دیوانه است
[M2]لشکری جرّار داری بر یمین و بر شمال
[B][M1]گر به جوشن حاجت آید چاکرت را در خزان
[M2]آب را چون غیبهٔ جوشن کند باد شمال
[B][M1]ور غلامت را به پیکان حاجت آید در بهار
[M2]از زَبَرجَد بر درخت ‌گل پدید آید نِصال
[B][M1]ای حسد برده ز موج طبع تو موج بحار
[M2]وی خجل‌ گشته ز سیل جود تو سیل جبال
[B][M1]چون نهالی بود طبع من رهی در باغ شعر
[M2]پرورش‌ کردی به همت تا درختی شد نهال
[B][M1]بی‌قبولت زیستن بر خویشتن دارم حرام
[M2]کز پدر دارم قبول تو به میراث حلال
[B][M1]آب از آتش برکشیدن گر محال ظاهرست
[M2]من به فر تو همی نشناسم این معنی محال
[B][M1]زانکه در مدح تو شعرم آب و طبعم آتش است
[M2]چون تو را بینم ز آتش برکشم آب زلال
[B][M1]آنچه سوری کرد ز اسرار کرم با عنصری
[M2]ذکر آن باقی است تا باقی است ایام و لیال
[B][M1]من بدین دولت به‌ شعر از عنصری کمتر نیم
[M2]تو بسی افزونی از سوری به ‌احسان و نوال
[B][M1]چشم دارم‌ کز تو باشد در همه وقتی مرا
[M2]یاری و تیمار داری هم به ‌جاه و هم به‌ مال
[B][M1]گرچه خوشتر باشد آن شعری‌ که در تشبیب او
[M2]هم حدیث عشق باشد هم حدیث زلف و خال
[B][M1]روز عید روزه‌داران را چنین ‌گویند شعر
[M2]هم ستایش هم دعا هم تهنیت هم حسب حال
[B][M1]تا که از مخدوم خادم را بود بیم و امید
[M2]تاکه از معشوق عاشق را بود هجر و وصال
[B][M1]بخت تو مخدوم باد و خادمانش روز و شب
[M2]عمر تو معشوق باد و عاشقانش ماه و سال
[A]
[B][M1]عاشق بدری شدم کز عشق او گشتم هلال
[M2]فتنهٔ سروی شدم‌ کز هجر او گشتم خلال
[B][M1]کیست چون من در جهان ‌کز عشق بدر و هجر سرو
[M2]شخص دارد چون خلال و پشت دارد چون هلال
[B][M1]بینی آن دلبر که دارد قامت او شکل مد
[M2]وز دو حرف مد دهان و زلف او ‌دارد مثال
[B][M1]مد اگر میم است و دال آنک دهان و زلف او
[M2]آن یکی مانند میم و آن دگر مانند دال
[B][M1]ساعتی عاشق فریبد خال او در زیر زلف
[M2]ساعتی حیلت سگالد زلف او در پیش خال
[B][M1]جز بر آن روی جهان‌آرای هرگز دیده‌ای
[M2]عنبر عاشق فریب و سنبل حیلت سگال
[B][M1]زلف او شوریده دیدم حال من شوریده‌ گشت
[M2]کردم از شوریده‌حالی رخ چو نیل و تن چو نال
[B][M1]گر نداری باورم بنگر ا‌چسان نامیده‌اند ا
[M2]نام او شوریده زلف و نام من شوریده‌حال
[B][M1]صبرم از دل دور گشت و خوابم از دیده نفور
[M2]من چنین بی‌خواب و صبر و آرزومند وصال
[B][M1]گر وصال از صبر آید من ‌کجا یابم مراد
[M2]ور خیال از خواب خیزد من کجا یابم خیال
[B][M1]خواستم که آواز وصل او به ‌گوش آید مرا
[M2]گوش من بر وصل بود از هجر دیدم گوشمال
[B][M1]هجر او گر نیست درویشی و پیری پس چرا
[M2]جان شیرین بر من از هجرش همی‌گردد وبال
[B][M1]جز به ‌فرمان شریعت در حلال و در حرام
[M2]نیست اندر هر مقامی اهل سنت را مقال
[B][M1]عشق نشناسد شریعت پس چراکرد ای عجب
[M2]وصل او بر من حرام و هجر او بر من حلال
[B][M1]آفتاب وصل او را گر زوال آمد چه شد
[M2]هست دیدار خداوند آفتاب بی‌زوال
[B][M1]صاحب اسرار سلطان سید احرار دهر
[M2]آن‌که او هم تاج‌ملکت هست وهم دین را جمال
[B][M1]بوالغنایم مرزبان کز خدمتش هر مرزبان
[M2]بر فلک دارد کشیده رایت عز و جلال
[B][M1]شعرکویان را کمان معنی اندر لفظ اوست
[M2]تا نگویی مدح از معنی ‌کجا گیرد کمال
[B][M1]در دل بیدار و طبع روشن او حاصل است
[M2]هرچه از فرهنگ باشد در دل و طبع رجال
[B][M1]کار او در ملک سلطان بخشش و بخشایش است
[M2]نه ز بخشش‌ گیرد او را نه ز بخشایش ملال
[B][M1]جان مهیاکن به مهرش تا بمانی در هدی
[M2]دل مصفا کن ز کینش تا نمانی در ضلال
[B][M1]پهلوانان بر رکاب او همی بوسه دهند
[M2]تا به سعی او بیابند از شهنشه جاه و مال
[B][M1]پور زال اکنون ز عقبی‌ گر به دنیا آمدی
[M2]همچو ایشان بر رکابش بوسه دادی پور زال
[B][M1]خواستی‌ گردون که بودی یک هلالی از چهار
[M2]تا ز بهر دست و پای مرکبش بودی نعال
[B][M1]خواستی پروین ‌که بودی جِرم او شکل دراز
[M2]تا میانش را کمر بودی رکابش را دوال
[B][M1]تاج از آن دادش لقب سلطان که دارد در قلم
[M2]گوهری کش نیست همتا در بحار و در جبال
[B][M1]گر به‌نزد پادشاهان عز تاج از گوهر است
[M2]عز این‌گوهر به تاج است ا‌ینت‌ تاجی بی‌همال
[B][M1]گوهر تاج شهان در پیش این‌گوهر بود
[M2]پیش یاقوت آبگینه پیش پیروزه سفال
[B][M1]ای ز نعمای تو شاکر لشکر دنیا و دین
[M2]ای ز آلای تو خشنود احمد مختار و آل
[B][M1]روبهی‌ کز بیم جان هرگز نگردد گرد شیر
[M2]گر عنایت یابد از تو بشکند بر شیر یال
[B][M1]باز اگر بر پای‌کبکان بسته بیند خط تو
[M2]بر سرکبکان به خدمت‌ گستراند پر و بال
[B][M1]حَلّ و عَقد ملک و دخل و خرج نعمتهای خویش
[M2]زیر اقلام تو دارد خسرو نیکو خصال
[B][M1]تاگرفتی ملک هفت اقلیم در زیر قلم
[M2]دولت عالیت را هستند هفت اختر عیال
[B][M1]چون قلم بگرفته بر منشور شه طغراکشی
[M2]شاخ طوبی را بود با نقش مانی اتصال
[B][M1]طوبی آنکس راکه باشد خادم درگاه تو
[M2]شاخ طوبی بر یمین و نقش مانی بر شمال
[B][M1]بر زمین هر کس که با حکم تو باشد در جدل
[M2]آسمان با حکم او همواره باشد در جدال
[B][M1]ره نیابد روح او بر عالم‌ کبری به‌ جهد
[M2]تا نگیرد جسم او در عالم صغری کمال
[B][M1]قطب‌گردون بسپرد خشم تو وقت انتقام
[M2]پشت ماهی بشکند حلم تو وقت احتمال
[B][M1]کَرِّ مادرزاد باشد هرکه‌ گوید بد تو را
[M2]چون بود در آفرینش کرِّ مادر زاد لال
[B][M1]بخشش هر کس بود با قیل و قال اندر جهان
[M2]در جهان بخشندهٔ مطلق تویی بی‌قیل و قال
[B][M1]با سؤال آیند و با فکرت ‌بَرِ تو زایران
[M2]بر تو یابند بیش از فکرت و بیش از سوال
[B][M1]شکر بوبکر قهستانی بگوید چند جای
[M2]فرخی در شعرهای خوشتر از آبِ زلال
[B][M1]من نخوانم خویشتن را فرخی لیکن تو را
[M2]صد چو بوبکر قهستانی شناسم در نوال
[B][M1]خویشتن را زان نخوانم فرخی ‌کز روی عقل
[M2]در مدیح تو هم از من مدح من باشد محال
[B][M1]تا سوارم بر معانی مرکب طبع مرا
[M2]هست در میدان مدح تو همه ساله مجال
[B][M1]خاصه وقتی کز نسیم باد فروردین به‌ باغ
[M2]حُلّه دارد هر چمن پیرایه دارد هر نهال
[B][M1]دشت را از سبزه زنگاری همی بیند گوزن
[M2]کوه را از لاله شنگرفی همی بیند غزال
[B][M1]گلبنان درگلستان با یار و خلخال و عقد
[M2]راست پنداری عروسانند با غَنْج و دَلال
[B][M1]قمریان چون عاشقان از عشقشان رفته زهوش
[M2]بلبلان چون بیدلان از مهرشان رفته زحال
[B][M1]لشکر نوروز با خیل دی اندر بوستان
[M2]گر نه آهنگ خصومت دارد و عزم قتال
[B][M1]پس چرا در بوستان از شاخ بید و برگ بید
[M2]کرد بُسَّدْگون سهام و کرد میناگون نِصال
[B][M1]گر به باغ از ارغوان و لاله و نسرین وگل
[M2]حله‌های گونه‌گون بافد همی باد شمال
[B][M1]حله‌های کلک تو از حله‌ها نیکوترست
[M2]کز خرد دارد طراز و از ادب دارد صقال
[B][M1]تا ز ممدوحان دانا مادحان یابند جاه
[M2]تا ز معشوقان زیبا عاشقان‌گیرند فال
[B][M1]عمر تو ممدوح باد و مادحانت روز و شب
[M2]بخت تو معشوق باد و عاشقانت ماه و سال
[B][M1]خانهٔ عمر تو را گردونِ گردان پاسبان
[M2]قلعهٔ بخت تورا خورشیدِ تابان کُوْ‌توال
[B][M1]شیرمردان را ز تشریفات تو عز و شرف
[M2]رادمردن را ز توقیعات تو رفق و منال
[B][M1]بر تو میمون اعتدال روز و شب وز عدل تو
[M2]شغلها را استقامت‌، طبعها را اعتدال
[A]
[B][M1]عزیزکرد مرا باز در محل قبول
[M2]ظهیر دولت شاه و شهاب دین رسول
[B][M1]چنان شنید زمن شعر کاحمد مختار
[M2]شنید وحی ز روح‌الامین به وقت نزول
[B][M1]چو در ستایش او لفظ من مکرر شد
[M2]لَطَف نمود و ز تکرار من نگشت ملول
[B][M1]کجا ملول شود صاحبی که گاه سخن
[M2]بود ز خاطر او نظم را فروع و اصول
[B][M1]ایا ستوده کریمی که شعرگویان را
[M2]زشکر مَکْرِمت توست نکته‌های فصول
[B][M1]کمال فضل تو داری و من به مجلس تو
[M2]چو فضل خویش نمایم بود کمال فضول
[B][M1]اگر هزار زبانم بود به‌ جای یکی
[M2]سزد که رای شریفت دهد نشان قبول
[B][M1]تو پشت آل بتولی و هست نایب من
[M2]به مجلس تو خداوند شمع آل بتول
[A]
[B][M1]رسید عید همایون و روزه کرد رحیل
[M2]به جام داد فلک روشنایی از قندیل
[B][M1]چو روشنایی قندیل بازگشت به جام
[M2]سزدکه من به غزل بازگردم از تهلیل
[B][M1]غزل ز بهر غزالی غزاله رخ‌ گویم
[M2]که‌کرد خسته دلم را اسیر خد اسیل
[B][M1]چو عشق چشم‌ کحیلش فتاد در دل من
[M2]بخیل‌کرد به من بر به‌ خشم چشم‌ کحیل
[B][M1]به حسن‌ یوسف مصرست و رویم از غم‌ اوست
[M2]به رنگ نیل و دو چشمم ز اشک هست چو نیل
[B][M1]خلل رسید به جانم ز عشق آن صنمی
[M2]که هم‌گُزیده حبیب است و هم ستوده خلیل
[B][M1]مرکب است ز بخل و ز جود چشم و لبش
[M2]که آن به غمزه جوادست و این به بوسه بخیل
[B][M1]ز بخل ناب لب آن صنم دلیل بس است
[M2]ز جود صرف تمام است دست خواجه دلیل
[B][M1]صفی حضرت شاه جهان ابوطاهر
[M2]جمال جملهٔ اعیان حضرت اسماعیل
[B][M1]یگانه بار خدایی‌ که از فضایل او
[M2]همی نهند زمین را بر آسمان تفضیل
[B][M1]مدیحش از دل مداح تیرگی ببرد
[M2]چو بوی جامهٔ یوسف ز چشم اسرائیل
[B][M1]گشاده‌روی و گشاده‌دل و گشاده‌کفش
[M2]ز مال و جاه بر آزادگان گشاده سبیل
[B][M1]دقایق هنر این است اندک و بسیار
[M2]شرایط‌ کرم این است جمله و تفصیل
[B][M1]اگر به دادن روزی کفیل خواهد دهر
[M2]کَفَش به دادن روزی‌ کفایت است کفیل
[B][M1]وگر ز مذهب او یک صحیفه نشر کنند
[M2]تهی ‌شود همه عالم ز فتنهٔ تعطیل
[B][M1]چو در ستایش‌ او لفظ جزل‌ گوید مرد
[M2]به لفظ جَز‌ل دهد مرد را عطای جزیل
[B][M1]مگر ز طبع و ز حلمش خبر نداشت‌ کسی
[M2]که‌‌ گفت باد خفیف آمدست و خاک ثقیل
[B][M1]ایا ز شربت احسان تو رسیده شفا
[M2]به جان آن‌ که دلی داشت از نیاز علیل
[B][M1]چو رایت است ادب‌ کش تو داده‌ای نصرت
[M2]چو آیت است خرد ‌کش تو کرده‌ای تاویل
[B][M1]اگر کثیر نیاید جهان تو را نه عجب
[M2]که هست نعمت‌ او پیش همت تو قلیل
[B][M1]رسد چو نعره زند مرکبت بشارت فتح
[M2]مگر مُبَشِّر فتح است مرکبت به صهیل
[B][M1]برون از آنکه ز غیری جلالت است تو را
[M2]به نفس خویش تمامی به ذات خویش جلیل
[B][M1]سخن به جان شنوند از تو ناقدان سخن
[M2]چنانکه وحی شنیدی پیمبر از جِبْریل
[B][M1]به دست توست همه ساله نسخت ارزاق
[M2]چنانکه نسخت باران به‌دست میکائیل
[B][M1]ز بهر آنکه همی جان ز فتنه باز آرد
[M2]صریرکلک تو ماند به صور اسرافیل
[B][M1]خیال‌کین تو بر هر تنی‌ که سایه فکند
[M2]فکند سایه بر آن تن خیال عزرائیل
[B][M1]ستاره‌وار ثنای تو بر شدست به‌چرخ
[M2]همی ز چرخ ‌کند سوی خاطرم تحویل
[B][M1]ز حرص آنکه بیابد قبول مجلس تو
[M2]ز خاطرم به ‌قلم هر زمان کند تعجیل
[B][M1]همیشه تا که به عز و به ذل آدمیان
[M2]مدار چرخ ز تقدیر نایب است و وکیل
[B][M1]به نعمت اندر بادند دوستانت عزیز
[M2]به محنت اندر بادند دشمنانت‌ ذلیل
[B][M1]خجسته عید و خزان هر دو مژده ‌داد تو را
[M2]یکی به جاه عریض و یکی به عمر طویل
[A]
[B][M1]گهی ز مشک زند برگل شگفته رقم
[M2]گهی ز قیر کشد بر مه دو هفته قلم
[B][M1]گهی زندگره زلف او سر اندر سر
[M2]گهی شود شکنِ جَعدِ او خَم‌ اندر خَم
[B][M1]رخش چو لاله و بر لاله از شکوفه نشان
[M2]لبش جو بُسّد و بر بُسّد از بنفشه رقم
[B][M1]به روی و موی نگارم نگاه باید کرد
[M2]اگر ضیا و ظلم راکسی ندیده به هم
[B][M1]ظلم شگفت نماید کشیده گرد ضیا
[M2]ضیا بدیع نماید نهفته زیر ظُلَم
[B][M1]سمنبرا بقم و زعفران کساد شدست
[M2]که رنگ و روی من و توست زعفران و بقم
[B][M1]به عاشقی چو من ایزد نیافرید شمن
[M2]به دلبری چو توگیتی نپرورید صنم
[B][M1]اگر نکرد هوا چشم من چو ابر بهار
[M2]وگر نکرد قضا روی تو چو باغ ارم
[B][M1]ز روی تو به چه معنی همی بروید گل
[M2]زچشم من به چه معنی همی ببارد نم
[B][M1]فراق توست ستمکار و من همی ترسم
[M2]که روز روشن من تیره شب‌کند به ستم
[B][M1]اگر فراق تو روزم چو شب‌کند شاید
[M2]شبم چو روز کند فر آفتاب کرم
[B][M1]ابوالمحاسن کاحسان جود او دارد
[M2]همیشه قاعدهٔ جود و سروری محکم
[B][M1]پدرش بندهٔ رزاق نام کرد و به‌قدر
[M2]امام بار خدای است در میان امم
[B][M1]عمش رضی خلیفه است و محتشم باشد
[M2]کسی که او چو رضیّ خلیفه دارد عم
[B][M1]زمانه همت عالیش را شدست عیال
[M2]ستاره همت اصلیش را شدست حشم
[B][M1]جواهر خرداندر ضمیر او مضمر
[M2]فَذلک هنر اندر رسوم او مدغم
[B][M1]قلم نشانهٔ توفیق دارد اندرکف
[M2]زبان زبانهٔ تحقیق دارد اندر فم
[B][M1]مگرکه در دهن و دست او زمانه نهاد
[M2]قضا به جای زبان و قدر به جای قلم
[B][M1]ایا به سان صدف در کف ضمیر تو در
[M2]و یا به سان شَمَر در بر یمین تو یم
[B][M1]چنان کجا ز نبی بود افتخار عرب
[M2]ز توست و از پدر توست افتخار عجم
[B][M1]عمت ز عدل یگانه شد و پدرت ز عقل
[M2]چنان کجا تو ز علمی یگانه در عالم
[B][M1]بجز شما سه تن اندر جهان‌ که دولت یافت
[M2]به یک نژاد در او عقل و عدل و علم به هم
[B][M1]بدین سه چیز امامت رسد تورا بر خلق
[M2]بدین سه چیز امامان تو را شوند خدم
[B][M1]اگر مراتب موسی و جم به معجزه بود
[M2]یکی زدست عیان کرد و دیگر از خاتم
[B][M1]شکفته شد به تو آثار مهمل و موقوف
[M2]گشاده شد به تو اسباب مشکل و مبهم
[B][M1]ز پشت آدم بنمود صورت تو خدای
[M2]ز غیرت تو شد ابلیس دشمن آدم
[B][M1]تو از عدم به ‌وجود آمدی و صورت بخل
[M2]ز بیم جود تو رفت از وجود سوی عدم
[B][M1]مبشر است لقای تو دوستان تو را
[M2]به انقطاع هُموم و به ارتفاع هُمَم
[B][M1]زبهر خدمت تو نفع دل شود حاصل
[M2]چنانکه نفع تن از کفِّ عیسی مریم
[B][M1]نهد ستاره ز بهر مخالفان تو دام
[M2]زند زمانه به‌کام موافقان تو دم
[B][M1]مشعبذست همانا قلم به‌دست تو در
[M2]که حلق او چو دهان است و فرق او چو علم
[B][M1]همه دقایق داند همی و هست اکمه
[M2]همه حقایق داند همی و هست ابکم
[B][M1]زعقل و علم‌ گر آگاه نیست از چه سبب
[M2]میان هر دو رسول است و پیش هر دو حکم
[B][M1]درست‌گویی مار است و زو رسد شب و روز
[M2]به‌ دوستان تو مهره به‌ دشمنان تو سم
[B][M1]بزرگوارا من مهر و شکر تو طلبم
[M2]نه مرد جاه و نه دینارم و نه مرد درم
[B][M1]به سان تو که در این چند روز کامده‌ام
[M2]جدا ز خدمت تو بوده‌ام ندیم نَدَم
[B][M1]به سان آهوی دشتی مرا نبود قرار
[M2]قرار یافتم اکنون که باقیم به حرم
[B][M1]همی ندید تو را چشم و دل همی غم دید
[M2]کنون‌ که چشم ببیند تو را نبیند غم
[B][M1]همیشه تا نرود رنج و راحت از گیتی
[M2]همیشه تا نشود سور و ماتم از عالم
[B][M1]مخالفان تو را رنج باد بی‌راحت
[M2]موافقان تو را سور باد بی‌ماتم
[B][M1]سر مخالف تو پست و همت تو بلند
[M2]قبول همت تو بیش و بدسگال تو کم
[B][M1]ولیت خرم و چشم تو روشن از پدرت
[M2]به‌تو دو چشم پدر روشن و دلش خرم
[A]
[B][M1]شهی‌ که هست همه عالمش به زیر علم
[M2]عزیزگشت به او تاج و تخت و تیغ و قلم
[B][M1]عرب زخدمت او چون عجم همی نازد
[M2]که خسرو عرب است و خدایگان عجم
[B][M1]خدای عرش چنان آفرید اختر او
[M2]که اختران همه در پیش او شدند خَدَم
[B][M1]زمانه قسمت او روز و شب ز نصرت کرد
[M2]چنانکه قسمت روز و شب از ضیاء و ظلَم
[B][M1]ز عدل او به زمستان همی بروید گل
[M2]ز فر او به حزیران همی ببارد نم
[B][M1]کف مبارک او هست ابر رحمت بار
[M2]دل منور او هست آفتاب کرم
[B][M1]همه زدست و د‌لش خلق را شگفت بود
[M2]بلی شگفت بود ابر و آفتاب به هم
[B][M1]ایا شهی که زشاهان مشرق و مغرب
[M2]به اصل پاک تویی سید ملوک امم
[B][M1]به‌دین و دانش و داد تو از قدیم‌الدهر
[M2]به تخت بر ننهادست هیچ شاه قدم
[B][M1]خیال جود تو منسوخ‌کرد عادت بخل
[M2]شمیم عدل تو مَدْروس‌ کرد رسم ستم
[B][M1]تو از عدم به‌ وجود آمدی و آز و نیاز
[M2]به همت تو شدند از وجود سوی عدم
[B][M1]ز رای پاک تو شددین حق‌پرستان بیش
[M2]ز تیغ تیز تو شدکفر بت‌پرستان کم
[B][M1]به دارکفر در از هیبت و سیاست توست
[M2]نهاده منبر و برداشته صلیب و صنم
[B][M1]ز بیم تیغ تو رهبانیان همی‌گویند
[M2]که بهترست محمد ز عیسی مریم
[B][M1]کشد زاقبال آن کاو کشد ز مهر تو سر
[M2]زند ز ادبار آن‌کاو زند زکین تو دم
[B][M1]چو سائل از تو بلی بشنود رهد ز بلا
[M2]چو زاهد از تو نعم بشنود رسد به نعم
[B][M1]مگر بلا را مسمار کرده‌ای ز بلی
[M2]مگر نعم را مفتاح کرده‌ای ز نعم
[B][M1]خدایگانا اقبال تو مهندس وار
[M2]به‌گرد عالم پرگار درکشید رقم
[B][M1]کجا مهندس اقبال تو بود نه عجب
[M2]که درکشد رقمی ‌گِردِ جملهٔ عالم
[B][M1]به کام دل بستان زان میی که پنداری
[M2]ز لعل دارد رنگ و ز مشک دارد شم
[B][M1]ز دست آن‌ که شود هر زمان ز تاب و گره
[M2]چو حلقه‌های زره زلف او خم اندر خم
[B][M1]گهی‌ کند چو لب خویش عیش تو شیرین
[M2]گهی کند چو رخ خویش بزم تو خرم
[B][M1]تو خوش نشسته به نیک‌اختری ندیم طرب
[M2]مخالف تو ز شوم اختری ندیم ندم
[A]
[B][M1]ز عقدهٔ ذَنب آخر برست شمس عجم
[M2]ز دهشت خطر غم بجست شیر اجم
[B][M1]فلک زپای سعادت گشاد بند بلا
[M2]قضا ز دامن دولت گسست دست ستم
[B][M1]دو چشم امت سرگشته روشنایی یافت
[M2]به روی یوسف‌ گم‌گشته در میان ظلم
[B][M1]خدای کرد به خاتم دل سلیمان شاد
[M2]جهان نمود به دیوان چو حلقهٔ خاتم
[B][M1]نجات یافت محمد ز امتحان قضا
[M2]که مُمْتَحَنْ نسزد سید بنی آدم
[B][M1]جمال دولت باز آمد و زمانه نخواست
[M2]که بی‌جمال بود دولت شه عالم
[B][M1]برآمد از یم بیداد موجهای بلند
[M2]فتاد کشتی اقبال در میانهٔ یم
[B][M1]دعای خلق کشیدش به ساحل و نگذاشت
[M2]که خصم اوکشد او را نهنگ‌وار به‌دم
[B][M1]ز دین بی‌ علل و سرّ بی‌ نفاق رسید
[M2]به راحت از پی رنج و به شادی از پی غم
[B][M1]چو انبیای مقدس بر این نجات ببافت
[M2]به عالم ملکوت اندرون کشید علم
[B][M1]گشاده‌دست ضمیرش عجب دری مشکل
[M2]سپرده پای مرادش عجب رهی مبهم
[B][M1]بلی چنین بود آن‌کس‌ که رهبرش باشد
[M2]زآسمان ربوبیت آفتاب کرم
[B][M1]اگر ز نصرت غزنین به خانه باز رسید
[M2]شگفت بود و عجب داشتند اهل عجم
[B][M1]کنون‌ که باز رسید از همه شگفت‌ترست
[M2]که بود با مَلَک‌الْموت چند گاه به هم
[B][M1]ایا شمرده تو پنجاه سال در حشمت
[M2]کفات را زعبید وکرام را زخدم
[B][M1]به حشمتی که تو داری و همتی که توراست
[M2]ستاره زیبد با مشتری به زیر قدم
[B][M1]زمانه را سه ا‌غَرَض‌ا بود در زمانهٔ تو
[M2]که زیر هر غرضی نکته‌ای بود مُدغَم
[B][M1]یکی‌ که تا تو بدانی ضمیر دشمن و دوست
[M2]که چیست در دل هر کس ز راستی و ز خم
[B][M1]دگرکه تا بشناسند اهل نیشابور
[M2]که هست شربت هجر تو ضربتی محکم
[B][M1]سوم که تا ز کفایت مُحاسبانِ قضا
[M2]به شصت سال حساب تو برکشند رقم
[B][M1]بر آن صفت که تویی واجب است بر همه‌کس
[M2]تورا بشیر بشر خواندن و امام امم
[B][M1]خدای را به سوی تو عنایت است مگر
[M2]کز آن عنایت آگه نی‌اند لوح و قلم
[B][M1]که را خدای جهان برکشد حشم به چه‌ کار
[M2]تو محتشم به خدایی نه محتشم به‌حشم
[B][M1]بلند بختا دولت خدای داد تورا
[M2]نه خاص داد و نه عام و نه خال داد و نه عم
[B][M1]گر از محل نِعَم جاه تو نماند به‌جای
[M2]محل جاه تو عالی است از محل نعم
[B][M1]به‌جان عزیز بود تن به خواسته نبود
[M2]چو جان به جای بود خواسته نباشد کم
[B][M1]تو مهتر بسزایی و کهتران بودند
[M2]ز حسرت تو نژند و ز فرقت تو دژم
[B][M1]به یک دو روز کز ایشان عنایت تو کم است
[M2]به جان ایشان پیوسته شد غبار الم
[B][M1]چو آمد آن ستم و فتنه از عدم به وجود
[M2]وجود خویش ندانست هیچکس ز عدم
[B][M1]در اوفتاد بدان سان سپاه جور و فساد
[M2]چو گرگ گرسنه کاندر فتد میان غنم
[B][M1]به‌روز غارت و تاراج کردشان مأمور
[M2]مُلَبّسان به عوارض موکلان به قسم
[B][M1]درم بداده و دینار و در تأسف تو
[M2]ز چهره ساخته دینار و از دو دیده درم
[B][M1]اگر دل همگان بد به‌داغ هجر تو ریش
[M2]بس است وصل تو دلهای ریش را مرهم
[B][M1]مبشرست لقای تو دوستان تورا
[M2]به انقطاع هموم و به ارتفاع هُمم
[B][M1]تو آمدی و به تو جان رفته باز آمد
[M2]گمان بریم‌ که هستی تو عیسی مریم
[B][M1]همیشه تا ادبا از ادب زنند مثل
[M2]همیشه تا حکما از حکم‌ کنند حکم
[B][M1]مباد بی‌‌نُکَتِ وصلِ تو فصولِ ادب
[M2]مباد بی‌صفت شکر تو اصول حکم
[B][M1]ستاره همچو سپه باد و دولت تو امیر
[M2]زمانه همچو شمن باد و درگه تو صنم
[B][M1]کسی‌که بود به آویزش تو ساخته دل
[M2]کنون ز حقد نجات تو باد سوخته دم
[B][M1]به صد قِران شده اولاد تو قرین طرب
[M2]به یک زمان شده حساد تو ندیم ندم
[A]
[B][M1]ای قاعدهٔ ملک به فرمان تو محکم
[M2]ای فایدهٔ خلق در احسان تو مدغم
[B][M1]پیدا شده در کُنیت و نام و لقب تو
[M2]فتح و ظَفَر و نصرت و فخر همه عالم
[B][M1]چون نور تو از جوهر آدم بنمودند
[M2]ابلیس شد از غیرت تو دشمن آدم
[B][M1]تا خاتم اقبال در انگشت تو کردند
[M2]بر خصم تو شد گیتی چون حلقهٔ خاتم
[B][M1]آصف صفتی در هنر خویش ولیکن
[M2]کردند در انگشت تو انگشتری جَم
[B][M1]جُودِ تو چو روزست در آفاق مقرر
[M2]رای تو چو عقل است بر افلاک مقدم
[B][M1]از رای تو بودست ید موسیِ عِمران
[M2]و ز جود تو بوده است دمِ عیسیِ مریم
[B][M1]انواع سعادت ز جبین تو برد چرخ
[M2]اقسام سخاوت ز یمین تو بردیم
[B][M1]آثار خرد بی‌ تو بود مُهمل و مُوقوف
[M2]اسباب هنر بی‌‌تو بود مشکل و مُبْهم
[B][M1]گو خیز و ببین جسم تو آن‌ کس که ندیده است
[M2]اقبال مصوّر شده و بخت مُجَسّم
[B][M1]آنجا که تفاخر بود از دانش و بخشش
[M2]باشند ز تو سائل و مداح تو مُنْعَم
[B][M1]ز اندیشهٔ مداح بود دانش تو بیش
[M2]ز اندیشهٔ سائل نبود بخشش تو کم
[B][M1]از دیدن کام تو شود حاسدت اکمه
[M2]درگفتن نام تو شود حاسدت ا‌َبْکم
[B][M1]دولت نپسندد که نهد حاسد تو دام
[M2]و ایزد نگذارد که زند دشمن تو دم
[B][M1]گر جود تو بر وادی زم چشم گشاید
[M2]بر وادی زم رشک برد چشمهٔ زمزم
[B][M1]ور بر سر روباه فُتَد سایهٔ عدلت
[M2]روباه به هم برشکند پنجهٔ ضیغم
[B][M1]ای بار خدایی که همه بار خدایان
[M2]در صف نعال اند و تو را صدر مسلم
[B][M1]همچون صدف و نافه پر از گوهر و مشک است
[M2]وصاف تورا خاطر و مداح تورا فم
[B][M1]گر روشن و مشموم بود مدح تو نشگفت
[M2]درگوهر و در مشک بود روشنی و شم
[B][M1]تا سایهٔ اقبال تو بر فرق من افتاد
[M2]من بنده عزیزم به همه‌جا و مکرم
[B][M1]طبعم به تو صافی شد و شعرم به تو عالی
[M2]چشمم به تو روشن شد و جانم به تو خرم
[B][M1]گر گل سپرم بی ‌تو بود تیزتر از خار
[M2]ور نوش خورم بی‌تو بود تلخ‌تر از سَمّ
[B][M1]بی‌‌خدمت تو تیره شود طبع من از تف
[M2]بی‌طلعت تو خیره شود چشم من از نم
[B][M1]تا از حرکات فلک و سیر کواکب
[M2]گه شادی و سود آید و گاهی غم و ماتم
[B][M1]بادند رفیقان تو در شادی و در سور
[M2]بادند حسودان تو در ماتم و در غم
[B][M1]دست تو همیشه به‌سوی ر‌َطل و سوی جام
[M2]گوش تو همیشه به سوی زیر و سوی بم
[B][M1]در مجلس تو صف‌زده خوبان‌سرایی
[M2]با جعد پر از حلقه و با زلف بر از خم
[B][M1]از خدمت دیدار تو اقبال همه خلق
[M2]و اقبال تو از دولت سلطان معظم
[A]
[B][M1]آن چنبر پرحلقه و ان حلقه پرخم
[M2]دام است و کمندست بر آن عارض خرم
[B][M1]دامی و کمندی که ز بهر دل خلق است
[M2]چون سلسله پُر حلقه و چون دایره پرخم
[B][M1]از دیدن آن دلبر و نادیدن آن ماه
[M2]یک روز کنم شادی و یک روز خورم غم
[B][M1]گاه از طلب وصل مرا گرم شود دل
[M2]گاه از تعب هجر مرا سرد شود دم
[B][M1]چون وصل بود بشکفد اندر تن من جان
[M2]چون هجر بود بفسرد اندر رگ من دم
[B][M1]عشقش مدد آتش و آب است‌ که دارم
[M2]همواره از او در دل و در دیده تف و نم
[B][M1]هرچند که در دیده من نم شود فزون
[M2]یک ذره همی در دل من تف نشود کم
[B][M1]بزمی که در او صورت زیبای تو باشد
[M2]شادیش پیاپی بود و باده دمادم
[B][M1]از صورت زیبای تو آرامش بزم است
[M2]وز سیرت صدرالدین آرایشِ عالم
[B][M1]آزاده محمد که ز اِفضال و محامِد
[M2]چون جد و پدر بر وزرا هست مقدم
[B][M1]در جنب معالیش بس از احمد مختار
[M2]یک ذره نماید همه ذریت آدم
[B][M1]چون روی به دیوان نهد از بارگه خویش
[M2]بر بارگی ابرش و بر مرکب ادهم
[B][M1]اقرار دهد عقل که در عالم اقبال
[M2]بختی است مجسم شده بر باد مجسم
[B][M1]بر چشمهٔ زمزم‌ کف او را شرف آمد
[M2]هرچند که آن چشمه عزیزست و مکرم
[B][M1]هر روز بود از کف او رحمت زُوّار
[M2]هر سال بود زحمت حجاج به زمزم
[B][M1]تضمین‌ کنم این بیت که از روی حقیقت
[M2]معنیش جز او را به جهان نیست مسلم
[B][M1]تا درگه او یابی مگذر به درکس
[M2]زیرا که حرام است تیمم به لب یم
[B][M1]ای بار خدایی که به تو صدر وزارت
[M2]میراث رسیده است ز جد و پدر و عم
[B][M1]هم صاحب آفاقی و هم قاسم ارزاق
[M2]آفاق به تو ایمن و ارزاق مقسم
[B][M1]فضل و هنر از شِیمتِ محمودِ تو نشگفت
[M2]خورشید دهد روشنی و مشک دهد شم
[B][M1]کیفیّت وکمیّت عقلِ تو که داند
[M2]عقل تو برون است هم از کَیف و هم از کم
[B][M1]گر صد یک عقل تو به‌ کاوس رسیدی
[M2]محتاج نگشتی‌ که زدی دست به رستم
[B][M1]ور آصف دستور به تدبیر تو بودی
[M2]قادر نشدی دیو بر انگشتری جم
[B][M1]با عزم تو شغلی نبود مهمل و موقوف
[M2]با رای تو کاری نشود مشکل و مبهم
[B][M1]با خنجر عزم تو چه پولاد و چه سنجاب
[M2]با ناوک رای تو چه خُفْتان و چه ملحَم
[B][M1]وانجا که بود حکم تو را تیزی شمشیر
[M2]با تیزی او کند شود ناخن ضیغم
[B][M1]یک نیمهٔ‌ گیتی به مراد تو شد امروز
[M2]آن نیمهٔ گیتی به مراد تو شود هم
[B][M1]مهر تو شرابی است گوارنده‌تر از نوش
[M2]کین تو سمومی است گدازنده‌تر از سم
[B][M1]گویی اثر مهر تو و کین تو دارند
[M2]رضوان به بهشت اندر و مالک به جهنم
[B][M1]فخری که تو نگزینی آن فخر بود عار
[M2]مدحی‌که تو نپسندی آن مدح بود ذم
[B][M1]اقبال سپهری است در اعلام تو مضمر
[M2]ارزاق جهانی است در اخلاق تو مُدغَم
[B][M1]چون‌ کلک تو هرگز که شنیده‌ است و که دیده‌ است
[M2]بینندهٔ اعمی و سرایندهٔ ابکم
[B][M1]پست است و بدو فرع معالی شده عالی
[M2]سست است و بدو اصل معانی شده محکم
[B][M1]شمع است و به اجزای دخان است منقش
[M2]زردست و به دیبای سیاه است معمم
[B][M1]هنگام رضا هست صدف‌وار ولیکن
[M2]هنگام غضب هست گزاینده چو اَرْقم
[B][M1]سیاره و چرخ است که در سیر و مدارش
[M2]بسته است قضا نیک و بد خلق دمادم
[B][M1]از جنبش او بهر ولی رامش و سورست
[M2]وز رفتن او قسم عدو شیون و ماتم
[B][M1]استاد ا‌دبیرا است که تاثیر صریرش
[M2]در دست تو از چشم کفایت ببرد نم
[B][M1]جادوست که از قیر کند لؤلؤ شهوار
[M2]هرگه که در انگشت تو پرقیر کند فم
[B][M1]گویی‌ کف تو هست ید موسی عمران
[M2]واو درکف تو هست دم عیسی مریم
[B][M1]ای آن‌که نظام بن نظام بن نظامی
[M2]زیبدکه شود کار رهی از تو منظم
[B][M1]‌خسته است دل نازک او ضربت ایام
[M2]بر خستهٔ او هست لطفهای تو مرهم
[B][M1]گر حکم تو و رای دلارای تو باشد
[M2]مرسوم مهیا شود و بنده منعّم
[B][M1]تا کامل و محجوب بود اعلم و افضل
[M2]تا ناقص و معیوب بود اَکمَهُ و ابْکم
[B][M1]اعدای تو بادند همه ابْکَم و اَکْمَه
[M2]و احباب تو بادند همه افضل و اعلم
[A]
[B][M1]هفت چیز از خسرو عالم همی نازد به هم
[M2]دین و ملک و تاج و تخت و رایت و تیغ و قلم
[B][M1]آن خداوندی که مغرب دارد او زیر نگین
[M2]وان شهنشاهی که مشرق دارد او زیر علم
[B][M1]سایهٔ یزدان ملک شاه آن‌که اندر ملک خویش
[M2]بندگان دارد چو افریدون و ذوالقرنین و جم
[B][M1]تا که او گیتی‌ گشاد و بست بر شاهی‌ کمر
[M2]قیمت شاهی فزود و کاست از گیتی ستم
[B][M1]همچنان کارایش سیارگان است آفتاب
[M2]نام او آرایش خطبه است و دینار و درم
[B][M1]آورد جودش ولی را از عدم سوی وجود
[M2]افکند تیغش عدو را از وجود اندر عدم
[B][M1]موسی عمران مگر بگرفت تیغش را به کف
[M2]عیسی مریم مگر پرورد جودش را به دم
[B][M1]حاجت پیغمبران و حجت پیغمبری
[M2]گر ندیدی شو نگه‌ کن دین و عدلش را به هم
[B][M1]عدل او از حاجت پیغمبران دارد نشان
[M2]دین او از حجت پیغمبران دارد رقم
[B][M1]تا نه بس مدت به دولت کرد خواهد شهریار
[M2]رومیان را همچو حاج و روم را همچون حرم
[B][M1]در چلیپاخانهٔ قیصر بسی مدت نماند
[M2]تا نهد سی‌پاره قرآن را و بردارد صنم
[B][M1]از شجاعت وز سخا نازند میران عرب
[M2]وز فتوت وز کرم نازند شاهان عجم
[B][M1]گو بیایید و بیاموزید از این فرخنده شاه
[M2]هم شجاعت هم سخاوت هم فتوت هم‌ کرم
[B][M1]تا بود درچرخ دور و تابود در مهر نور
[M2]تا بود در بحر موج و تا بود در ابر نم
[B][M1]هرکجا شادی است با شه باد و غم با دشمنان
[M2]جفت شادی پادشاه و دشمنانش جفت غم
[B][M1]ملک چون افزون بود بدخواه کم باشد بلی
[M2]ملک او هر ساعت افزون باد و بدخواها‌نش کم
[A]
[B][M1]موسم عید و لب دجله و بغداد خُرَم
[M2]بوی ریحان و فروغ قدح و لاله به هم
[B][M1]همه جمع اند و به یک جای مهیا ‌شده‌اند
[M2]از پی عشرت شاه عرب و شاه عجم
[B][M1]رکن اسلام ملک شاه جهانگیر شهی
[M2]که امام ملکان است و خداوند اُ‌مم
[B][M1]اندر آن وقت ‌که بر لوح قلم رفت همی
[M2]فخر کردند به پیروزی او لوح و قلم
[B][M1]علمش دفتر اشکال اقالیم شدست
[M2]زانکه صد باره بپیمود جهان زیر علم
[B][M1]لب شیران همه آنجاست ‌که او راست رکاب
[M2]سرشاهان همه آنجاست که او راست قدم
[B][M1]از حد مشرق و چین تا به‌ حد مغرب و روم
[M2]عدل اوکرد تهی از بد و خالی زستم
[B][M1]هر هنرمند که از خدمت او جوید نام
[M2]شجر همتش از دولت او یابد نم
[B][M1]خلق را نیست به از درگه او هیچ پناه
[M2]صید را هیچ حصاری نبود به ز حرم
[B][M1]در میان خرد و حکمت اگر حکم‌ کند
[M2]بهتر از رای صوابش نبود هیچ حکم
[B][M1]بخشش یم به بر بخشش او باشد خرد
[M2]دانش چرخ بر دانش او باشد کم
[B][M1]آنچه او داند در ملک کجا داند چرخ
[M2]وانچه او بخشد در جود کجا بخشد یم
[B][M1]ای فلک را به علمهای رفیع تو شرف
[M2]وی ملک را به قدمهای عزیز تو قسم
[B][M1]جز برای عدوی تو ننهد گردون دام
[M2]جز به‌کام ولی تو نزند گیتی دم
[B][M1]خالق عرش سه چیز سه پیمبر به تو داد
[M2]معجز عیسی و عمر خضر و شاهی جم
[B][M1]کنیت و نام و خطاب تو در اسلام بس است
[M2]تا قیامت شرف خطبه و دینار و درم
[B][M1]نیمی از بتکدهٔ هند برانداخته‌ای
[M2]وان دگر نیمه به شمشیر براندازی هم
[B][M1]مرکبان تو به سم خرد بخواهند شکست
[M2]هرچه در خانهٔ‌ کفار صلیب است و صنم
[B][M1]هرکه از چشمهٔ مهر تو کند آب حیات
[M2]بارد از ابر سخای تو بر او قطر نعم
[B][M1]وانکه باکین تو خواهد که شود جفت و ندیم
[M2]نشود جان ز تنش تا نشود جفت ندم
[B][M1]بس امیرا که مر او را نه حشم بود و نه خیل
[M2]گشت در خدمت درگاه تو با خیل و حشم
[B][M1]بس دلیرا که ز سیاره خدم خواست همی
[M2]چون تورا دید ببوسید زمین همچو خدم
[B][M1]بر گنه کار چو قادر شوی از کردهٔ او
[M2]نکنی یاد و کنی عفو و همین است‌ کرم
[B][M1]یک دل اندر همه‌ گیتی نشناسم که بر او
[M2]نیست از منت تو داغ و ز شکر تو رقم
[B][M1]تا ز باغ ارم از خوشی و خوبی مثل است
[M2]باد بزمت به خوشی خوب‌تر از باغ ارم
[B][M1]تو جهان بخش و جهانگیر نشسته شب و روز
[M2]نیکخواه تو به شادی و بداندیش به غم
[B][M1]دل دینداران در عهد تو چون تیر توراست
[M2]پشت بدخواهان مانند کمان تو به خم
[B][M1]بر تو میمون و براولاد و عبید و خَدَمَت
[M2]عید فرخنده و بغداد و لب دجله به هم
[A]
[B][M1]فرخنده باد و خرم نوروز شاه عالم
[M2]سلطان تاجداران تاج تبار آدم
[B][M1]عالی جلال دولت باقی جمال ملت
[M2]دارندهٔ زمانه شاهنشه معظم
[B][M1]از تخت و خاتم آمد آرایش بزرگان
[M2]و آراست از ملکشاه امروز تخت و خاتم
[B][M1]شاهنشهی که عدلش بفزود نور گیتی
[M2]فرماندهی که جودش بشکفت روی عالم
[B][M1]در روزگار شاهان تاریخ او موخر
[M2]در خاندان شاهان فرمان او مقدم
[B][M1]از قلعه‌های محکم دشمن همی چه نازد
[M2]مرگ است تیغ سلطان در قلعه‌های محکم
[B][M1]تا عزم ‌کرد سلطان رفتن به جانب چین
[M2]فغفور چین به چین در برساخته است ماتم
[B][M1]قیصر ز بیم تیغش بیزار شد ز رهبان
[M2]بهتان همی نگوید بر عیسی بن مریم
[B][M1]ای در جمال چون جم در فتح چون سکندر
[M2]در لشکر تو بینم سیصد هزار رستم
[B][M1]گر نازش مسلمان از ز‌مزم است و کعبه
[M2]تخت تو هست‌ کعبه دست تو هست زمزم
[B][M1]اندر بهار خرم شادی و خرمی به
[M2]شادی و خرمی‌ کن‌ که آمد بهار خرم
[B][M1]بنشین به تخت شاهی تا بخت تو بنازد
[M2]می نوش‌ کن به شادی تا دشمنت خورد غم
[B][M1]عدل تو باد و عمرت هر ساعتی در افزون
[M2]هرگز مباد روزی عدل تو از جهان کم
[B][M1]شاعر تو را معزی‌، راوی تو را شکر لب
[M2]دولت تو را مسلم‌، نصرت تو را دمادم
[A]
[B][M1]ایا گرفته عراقین را به نوک قلم
[M2]و یا سپرده سماکین را به زیر قدم
[B][M1]قلم به دست تو و بر فلک فریشتگان
[M2]زبان‌ گشاده به شکر تو پیش لوح و قلم
[B][M1]دو پادشاه به جهد تو داده دست به عهد
[M2]دو شهریار به سعی تو صلح ‌کرده به هم
[B][M1]به حسن همت و تدبیر تو شده حاصل
[M2]هزار مصلحت از صلح هر دو در عالم
[B][M1]تو آن خجسته وزیری که تا گه محشر
[M2]چو تو وزیر نخیزد ز گوهر آدم
[B][M1]غیاث دولت شاه و شهاب اسلامی
[M2]عماد ملت یزدانی و امام امم
[B][M1]نظام مُلکی و از توست کار مُلک قوی
[M2]قوام دینی و از توست اصل دین محکم
[B][M1]اگر حیات دهد کردگار عم تو را
[M2]به روزگار تو از فخر سرفرازد عم
[B][M1]زمان به امن تو خالی شود ز تیغ بلا
[M2]جهان به عهد تو صافی شود ز میغ ستم
[B][M1]کجا فروغ دهد آفتاب همت تو
[M2]نهفته گردد نور ستارگان همم
[B][M1]دلیل سعد بود سایه عنایت تو
[M2]چه بر ملوک و صدور و چه بر عبید و خدم
[B][M1]که از عنایت تو مشتری و کیوان را
[M2]شود سعادت بیش و سود نحوست کم
[B][M1]به عزم رزم چو از ری به رای و تدبیرت
[M2]کشید رایت و لشکر شهنشه اعظم
[B][M1]چو ماه چرخ همی نور داد ماه درفش
[M2]چو شیر بیشه همی حمله برد شیر عَلَم
[B][M1]گرفت دولت والا رکابهای جیوش
[M2]کشید طایر میمون طنابهای خِیَم
[B][M1]روانه شد زکمان ناوک عتاب و نهاب
[M2]زبانه زد زنیام آتش‌ نِقار و نِقَم
[B][M1]زبس که خاست زخرطوم زنده‌ پیلان گرد
[M2]ز بس که رفت زحلقوم بدسگالان دم
[B][M1]سیاه‌ گشت همی چرخ اخضر و ازرق
[M2]کمیت ‌گشت همی اسب اَبرَش و اَدهَم
[B][M1]خرد شمرد به بازیچه اندر آن هنگام
[M2]نبرد کردن اسفندیار با رستم
[B][M1]در آن مصاف جهانی نهاده روی به رزم
[M2]ز کرد و پارسی و ترک و تازی و دیلم
[B][M1]طرب کننده بر آواز کوس و نالهٔ نای
[M2]چو باده‌خوار بر آوای زیر و نغمهٔ بم
[B][M1]چه تیغ‌های به زهر آبداده بِدرَخشید
[M2]چنانکه آب شد از بیمْ زهرهٔ ضیغم
[B][M1]شدند جمله گریزان ز لشکر سلطان
[M2]بر آن صفت که ‌گریزان سود زگرک غَنَم
[B][M1]از آن سپس که شمردند خویش را غالب
[M2]شدند مغلوب از تیغ شاه و تیر حشم
[B][M1]یکی قتیل قضا شد یکی عدیل عنا
[M2]یکی اسیر اَسَفْ شد یکی نَدیم نَدَم
[B][M1]اگر نبودی سعی تو در میانهٔ کار
[M2]وگر نکردی سلطان روزگار کرم
[B][M1]زآه خسته رسیدی به برج ماهی تف‌
[M2]زخون کشته رسیدی به پشت ماهی‌نم
[B][M1]بقای شیفته ساران بدل شدی به فنا
[M2]وجود بیهده‌کاران بدل شدی به عدم
[B][M1]وگر عنان سوی بغداد تافتی سلطان
[M2]بتافتی دل گردن‌کشان به داغ اِلَم
[B][M1]به روم بزم همه رومیان شدی شیون
[M2]به مصر سور همه مصریان شدی ماتم
[B][M1]به دست‌گردان تیغ چو نیل بر لب نیل
[M2]نهنگ را بکشیدی نهنگ‌وار به‌دم
[B][M1]به دولت تو گرفتی همه ولایت روم
[M2]خطیب و منبر جای صلیب و جای صنم
[B][M1]چو از عنایت بسیار تو بر اهل عراق
[M2]گشاده شد در شادی و بسته شد در غم
[B][M1]به لطف صلح برآوردی از میانهٔ جنگ
[M2]به فضل نوش برآوردی از میانهٔ سم
[B][M1]همان‌ گروه‌ که جستند از آن مصاف چو تیر
[M2]بیامدند کمان وار پشت کرده به خم
[B][M1]به نامه‌ای‌ که نوشتی تو از عجم به عرب
[M2]شدند بندهٔ سلطان عرب چنانکه عجم
[B][M1]زنام سلطان زینت گرفت در بغداد
[M2]لواء و خُطبه‌ و منشور و مُهر و زَرّ و دِرم
[B][M1]اگر نشان کرامات و اصل معجزه بود
[M2]فسون آصفِ بِن بَرخیا و خاتمِ جم
[B][M1]تو آصفی و به دست تو کلک چون افسون
[M2]جم‌است شاه و به‌دستس حُسام چون خاتم
[B][M1]به معجزی که دلیل حیات و عافیت است
[M2]زمانه را بدلی تو ز عیسیِ مریم
[B][M1]که کشتگان فلک را تو داده‌ای ارواح
[M2]که خستگان قضا را توکرده‌ای مرهم
[B][M1]چه کرد قسمت ارزاق بندگان رزّاق
[M2]سعادت دو جهان کرد قِسم تو ز قَسَم
[B][M1]موافقتند به هم ملک و دولت و ملت
[M2]که هست حُکم تو اندر میان هر سه حَکَم
[B][M1]به جز تو کیست که ‌گاه فتوّت و فَتوی
[M2]دهد جواب سوالات مشکل و مبهم
[B][M1]شدست سیرت پاک تو افتخار سیر
[M2]شدست شِیمتِ خوب تو اختیار شِیَم
[B][M1]کجا ضمیر تو باشد سَها نماید ماه
[M2]کجا یمین تو باشد شَمَر نماید یم
[B][M1]از آنکه جود بود با صریر کلک تو یار
[M2]وزانکه درنعم تو بود اُ‌مید نعم
[B][M1]غنیمت است زکِلْکِ تو استماعِ صریر
[M2]بشارت است ز لفظ تو استماع نعم
[B][M1]کفت چو چشمهٔ زمزم مبارک است به فال
[M2]عطای توست فراوان چو آب وادی زم
[B][M1]توراست هر دو به هم‌ گرچه هست راه دراز
[M2]زآب وادی زم تا به چشمهٔ زمزم
[B][M1]طراز جامهٔ دولت نگار خامه توست
[M2]رسید از در قنّوج تا به بیت حرم
[B][M1]اگر نه خامهٔ تو گردش سپهر شده‌است
[M2]به‌روز بر ز شب تیره چو کشید رقم
[B][M1]زمانه از ظُلَمِ او همی ضیا گیرد
[M2]مگرکه از شب مِعراج یافته‌است ظُلَم
[B][M1]به‌ کار ملک بصیرست ‌گرچه هست اَکْمه
[M2]به‌گاه نطق فصیح است اگرچه هست اَبْکم
[B][M1]مُصوّری است که ده ساحرست با او یار
[M2]مُشَعْبِذی است‌ که صد ساحری است با او ضَمّ
[B][M1]چراغ خانهٔ شرع است و تیر جعبهٔ عقل
[M2]نهال باغ علوم و کلید گنج حکم
[B][M1]حریف شیر اجم بود در زمان شباب
[M2]قرین صدر عَجَم‌گشت در زمان هَرَم
[B][M1]خدای عرش بدو نیکویی و نیکی خواست
[M2]که اوفتاد به صدر عجم ز شیر اجم
[B][M1]همیشه تا که خلاف زبون بود چیره
[M2]بر آن مثال‌که ضد دِژم بود خرم
[B][M1]تو باش چیره و اعدای تو همیشه زبون
[M2]تو باش خرم و حَسّاد تو همیشه دژم
[B][M1]صدور دهر زخاک در تو کرده بساط
[M2]ملوک عصر به جان و سر تو خورده قسم
[B][M1]به رزم موکب منصور تو چو چرخ برین
[M2]به بزم مجلس میمون تو چون باغ اِرَم
[B][M1]تو صدر روی زمین و مخالفان تو را
[M2]زپشت خویش در انداخته زمین به شکم
[B][M1]قدوم تو به خراسان فزوده شادی خلق
[M2]فزوده شادی تو خالقت به وصف قدم
[A]
[B][M1]پیش از این بار خدایان و بزرگان عجم
[M2]گر همی بنده خریدند به دینار و درم
[B][M1]اندرین دولت صدری به وزارت بنشست
[M2]که همه ساله خَرَد بنده به احسان و کرم
[B][M1]فَخرِ ملت شرف‌الدین و قوامُ‌الْاِسلام
[M2]سیّد عصر و امام وزرا صَدْرِ امم
[B][M1]صاحب عادل ابوطاهر سعدبن علی
[M2]که شد از سعد و عُلو در همه آفاق علم
[B][M1]آن‌که هست از هنرش صدر معالی عالی
[M2]وان‌ که ‌گشت از سخنش اصل معانی محکم
[B][M1]همچو خورشید که نورش ببرد آب نجوم
[M2]همت او ز بلندی ببرد آب هُمَم
[B][M1]گاه توقیع صریر قلمش بر دل خلق
[M2]بگشاید در شادی و ببندد در غم
[B][M1]به‌کف آرد ز عبارات و ز توقیعاتش
[M2]هرکه فهرست ادب خواهد و قانون حِکَم
[B][M1]گر کنی خدمت او دهر کند خدمت تو
[M2]زانکه مَخدوم شود هر که مر او را ز خَدَم
[B][M1]رای او بین و هنرهای شهنشاه جهان
[M2]گر تو خواهی‌ که ببینی صفت آصف و جم
[B][M1]صانعی‌ کز فلک و دهر نمودست اثر
[M2]ز قضا بر خرد و بخت‌ کشیدست رقم
[B][M1]رای او کرد میان فلک و دهر سفیر
[M2]حکم او کرد میان خرد و بخت حکم
[B][M1]ای ز تو شاکر و از سیرت و رسمت خشنود
[M2]شاه آفاق و امیران و حواشیّ و حَشَم
[B][M1]تا فرستاد به تو شاه جهان خاتم خویش
[M2]شد جهان بر دل اعدای تو همچون خاتم
[B][M1]اندرین مدت چون تیر شد از رای تو راست
[M2]کارهایی که ز کَژّی چو کمان بود به خَم
[B][M1]هرکجا مرد ستم گَرد برآرد ز جهان
[M2]آب عدل تو نشاند زجهان گَردِ ستم
[B][M1]هر کجا ایمنی عدل تو باشد نه شگفت
[M2]گر شبان‌وار شود گرگ نگهبان غَنَم
[B][M1]در پناه نظر و درکنف حشمت تو
[M2]سوی آهو به تواضع نگرد شیر اجم
[B][M1]با تو عالم نتواند که مباهات کند
[M2]که تو بیش آیی در قدر و کم آید عالم
[B][M1]بُخل در کَتم‌ِ عدم رفت ز صحرای وجود
[M2]تا به صحرای وجود آمدی ازکَتمِ عدم
[B][M1]با موالیت شب و روز حریف است فَرَح
[M2]با معادیت مه و سال ندیم است ندم
[B][M1]سنگ با مهر تو در دست ولی‌ گردد سیم
[M2]نوش با کین تو در کام عدو گردد سم
[B][M1]غایبانی‌ که ببینند نگار قلمت
[M2]به سر آیند سوی خدمت تو همچو قلم
[B][M1]همه مشتاق به دیدار تو چون تشنه به آب
[M2]همه محتاج به‌ گفتار تو چون‌ کِشته به‌ نم
[B][M1]شاه اسلام که یک نیمه ز گیتی بگشاد
[M2]آن دگر نیمه به تدبیر تو بگشاید هم
[B][M1]سال دیگر نهد از رای صواب تو به روم
[M2]منبر و مُصحَف بر جای چلیپا و صنم
[B][M1]کشور روم همه رام کند زیر رکاب
[M2]سَرِ کفّار همه پست‌ کند زیر قدم
[B][M1]ای به یاد تو همه تاجوران‌ کرده نشاط
[M2]وی به نام تو همه ناموران خورده قسم
[B][M1]بر بنی‌آدم چون خلد شدست از تو جهان
[M2]نه عجب‌ گر به تو در خلد بنازد آدم
[B][M1]تا بپیوست سعادت به جوار تو مرا
[M2]دیدم از طبع رهی پرور تو کُلِّ نعم
[B][M1]آن لطافت که ندیدم نه ز خاص و نه ز عام
[M2]وان کرامت که ندیدم نه ز خال و نه‌ ز عَمّ
[B][M1]سعی فرمایی و اِفضال‌ کنی در حق من
[M2]سعی و اِفْضال به یک بار گه دیدست به هم
[B][M1]گرچه افزون بود اندیشه و نطق از همه چیز
[M2]نطق و اندیشهٔ من هست ز کردار تو کم
[B][M1]جای آن هست که چون شکر تو منظوم کنم
[M2]گر مرا دست رسد روح‌ کنم با آن ضمّ
[B][M1]زانکه اندر تن من هست ثنای تو چو جان
[M2]زانکه اندر رگ من هست هوای تو چو دم
[B][M1]بی‌ثنای تو نخواهم که نهم هرگز گام
[M2]بی‌هوای تو نخواهم که زنم هرگز دم
[B][M1]تا همه ناز و طرب باشد مقرون ضیا
[M2]تا همه رنج و عنا باشد مضمون ظُلَم
[B][M1]خدمت تو حَج و میدان سرایت عَرَفات
[M2]درگه تو حجرالاسود و دستت زمزم
[B][M1]چشمهٔ حشمت تو روشن و پاک و صافی
[M2]روضهٔ دولت تو تازه و سبز و خرم
[B][M1]در مدیح تو همیشه شعرا و حُکما
[M2]شعرها گفته به لفظ عرب و لفظ عجم
[A]
[B][M1]از مشک اگر ندیدی بر پرنیان علم
[M2]وز قیر اگر ندیدی بر ارغوان رقم
[B][M1]بر پرنیان ز مشک علم دارد آن نگار
[M2]بر ارغوان ز قیر رقم دارد آن صنم
[B][M1]زلف سیاه بر رخ او هست سایبان
[M2]بر طرف نور طرفه بود سایبان ظُلَم
[B][M1]با روی او بهشت به دنیا شد آشکار
[M2]وز شرم روی او ز جهان شد نهان ارم
[B][M1]رویبثن همی نهفته نباید زجشم من
[M2]گر تازه و شکفته شود گلستان ز نم
[B][M1]از چفتگی چو چنگ شدم در فراق او
[M2]از ناله همچو زیر شدم از فغان چو بم
[B][M1]در وصل او کنم جگر گرم را علاج
[M2]گر یابم از لبش شکر و ناردان به هم
[B][M1]بینند روز وصل چو رخ بر رخم نهد
[M2]بر شَنبَلید لاله و بر زَعفران بقم
[B][M1]ای دلبری که قد تو چون تیر راست است
[M2]وز عشق توست قامت من چون‌ کمان به خم
[B][M1]بر من ستم مکن‌ که به انصاف و عدل خویش
[M2]برداشته‌ است شاه جهان از جهان ستم
[B][M1]سنجر خدایگان جهان کز فتوح او
[M2]گشته است پر عجایب و پر داستان عجم
[B][M1]شاهی که دارد او چو فریدون و سام یل
[M2]صد تاجدار بنده و صد پهلوان خدم
[B][M1]از خیلِ چاکران و غلامانِ خاص اوست
[M2]در قندهار لشکر و در قیروان‌ حشم
[B][M1]سدّی است در زمانه و سعدی است در جهان
[M2]اندر یمین حسامش و اندر بنان قلم
[B][M1]بر بام قصر او ز بلندی عجب مدار
[M2]گر بر سر ستاره نهد پاسبان قدم
[B][M1]گرگ است دهر و ما غَنَم و عدل او شبان
[M2]از گرگ بی‌گزند بود با شبان غنم
[B][M1]از اوزْگَند تا فَرَبْ از دست اوست خان
[M2]وز جود اوست خان را در خانمان نِعَم
[B][M1]شدکارا‌های خُردا به اقبال او بزرگ
[M2]چون‌ گفت در مصالح احوال خان نَعَم
[B][M1]باطل زحق جدا شد وکَژّی زراستی
[M2]چون‌ گشت حکم قاطع او در میان حکم
[B][M1]یک چند کرد بر لب جیحون شکار شیر
[M2]پرداخت شاهوار ز شیر ژیان اَجَم
[B][M1]گر بر شکار پیل شدی عزم او درست
[M2]بودی ز بلخ تا به در مولتان خیم
[B][M1]تیغش نهنگ‌وار کشیدی به جای پیل
[M2]چیپال را ز بیشهٔ هندوستان به دم
[B][M1]ای‌ گشته داستان تو تاریخ ملک و دین
[M2]گشته به داستان تو همداستان امم
[B][M1]چون همت بزرگ تو هرگز نداشتند
[M2]کیخسرو و سکندر و نوشیروان همم
[B][M1]گاه هنر نبود ملوک‌ گذشته را
[M2]چون شِیمَتِ حمید تو در باستانِ شیَم
[B][M1]مشتاق شد به سیرت و رسم تو روزگار
[M2]چون مملکت رسید ز الب‌ارسلان به عم
[B][M1]بهروزی تو کرد و به پیروزی تو خورد
[M2]گردون پیر قسمت و بخت جوان قَسَم
[B][M1]عدل تو برگرفت ز بلغار تا عَدَن‌
[M2]از قافله عوارض و از کاروان رقم
[B][M1]واندر ولایت تو ز تاثیر عدلِ تو
[M2]دینار گشت در کف بازارگان دِرَم
[B][M1]درویش را کف تو توانگر کند همی
[M2]کز جودداری آن کف گوهرفشان چویم
[B][M1]بر دوستان درم کرم تو کند نثار
[M2]چون ابر نوبهاری بر بوستان دیم
[B][M1]سَم با محبت تو شود در گلو چو نوش
[M2]نوش از عداوت تو شود در دهان چو سَم
[B][M1]هر چیز راکه آن به کم ارزد بها بود
[M2]ارزد همی مخالف تو رایگان به کم
[B][M1]بر خاک رزمگاه تو هر کس که بگذرد
[M2]یابد خبر ز ناله و بیند نشان ز دم
[B][M1]قومی که از هوای تو برتافتند سر
[M2]کشته شدند سر به‌ سر اندر هَوان به غم
[B][M1]ازکشتگان هنوز طیور و سِباع را
[M2]پر گوشت است ژاغر و پر استخوان شکم
[B][M1]ای خسروی که با کف رادِ تو گاه مَدح
[M2]هرگز نشد ندیم دل مدح خوان نَدَم
[B][M1]بی‌آفرین و شکر تو هرگز به نظم و نثر
[M2]مرد حکیم را نرود بر زبان حکم
[B][M1]چون بنده در پرستش تو دل چو تیر داشت
[M2]از زخم تیر تو نرسیدش به جان الم
[B][M1]گر بنده را سعادت تو درنیافتی
[M2]گشتی وجود بنده هم اندر زمان عدم
[B][M1]فَرِّ تو دفع کرد و قبول تو سَهل‌ کرد
[M2]از مستمند محنت و بر ناتوان سِقَم
[B][M1]خواند همی ملک ملک مهربان تو را
[M2]نشگفت اگر کند ملک مهربان کرم
[B][M1]تا باغ را بود به مه فرودین شباب
[M2]تا راغ را بود به مه مهرگان هَرَم
[B][M1]جای نشاط باد بساطت چنانکه هست
[M2]دارالسلام جنت و دارالامان حرم
[B][M1]تو مقبل و مظفر و منصور و سرفراز
[M2]بر تخت پادشاهی تا جاودان چو جم
[B][M1]وز بخت نیکخواه تو و بدسگال تو
[M2]چون اردشیر خرّم و چون اردوان دژم
[B][M1]بر دودمان خصم تو مریخ تاخته
[M2]کیوان پیر توخته زان دودمان نِقَم
[B][M1]بوسیده بخت پایهٔ تخت تو بر زمین
[M2]اقبال تو فراخته بر آسمان علم
[A]
[B][M1]جاوید ز یادِ خسروِ عالم
[M2]سلطان جهان شهنشهِ اعظم
[B][M1]شاهی‌ که نشاط عیش او باقی
[M2]شاهی‌ که صبوح بزم او خرم
[B][M1]شاهی که ز خسروان و سلطانان
[M2]نازنده به اوست گوهر آدم
[B][M1]ای خسرو نیکبخت نیک‌اختر
[M2]سلطان جهان و داور عالم
[B][M1]عزّ ولی تو هر زمانی بیش
[M2]عمر عدوی تو هر زمانی کم
[B][M1]افاق مسخرست حُکمَت را
[M2]گویی که به دست توست جام جم
[B][M1]بر بخت نهد موافق تو رَخت
[M2]در دام زند مخالف تو دم
[B][M1]تا هست جهان شه جهان بادی
[M2]تو شاد و مخالف تو جفت غم
[B][M1]در خانهٔ دوستان تو شادی
[M2]در خانهٔ دشمنان تو ماتم
[A]
[B][M1]ای شهریارِ گیتی ای پادشاهِ عالم
[M2]صاحبقرانِ اعظم‌ شاهنشهِ مُعَظّم
[B][M1]ای سنجرِ ملکشاه ای خسروِ نکوخواه
[M2]ای در جهان‌ شهنشاه ای بر شهان‌ مقدم
[B][M1]ای برده همت تو از روی دوستان چین
[M2]واورده هیبت تو در پشت دشمنان خم
[B][M1]فرعِ بزرگواری از رای توست والا
[M2]اصلِ خدایگانی از تیغ توست محکم
[B][M1]پر جشن توست زاوُل پر جوش توست کابل
[M2]وز تیغ توست غُلغُل در مُولتان و جیلَم
[B][M1]یزدان ز توست راضی ایمان به توست باقی
[M2]دولت ز توست عالی ملت به توست خرم
[B][M1]اعقاب را ز فرّت جاه است تا به محشر
[M2]و اسلاف را ز نامت فخرست تا به آدم
[B][M1]اندر مصاف رزمت ضیغم شود چو آهو
[M2]واندر حریم عدلت آهو شود چو ضِیغم‌
[B][M1]با جود تو گشاید درهای خُلد رضوان
[M2]با عدل تو ببندد مالک درِ جهنم
[B][M1]شاهی و شهریاری مردی و کامکاری
[M2]رادی و بردباری هر شش تو را مسلم
[B][M1]آنجا که رزم سازی در تن ‌کرا بود دل
[M2]وانجا که نرم سازی در دل کرا بود غم
[B][M1]ممدوح چون تو باید تا مدح و آفرینت
[M2]هر چند بیش گویم با قَدرِ تو بود کم
[B][M1]بر ملک و دولت تو دستور توست میمون
[M2]چونانکه بود آصف بر ملک و دولت جم
[B][M1]بر تخت پادشاهی تاج پدر تو داری
[M2]او نیز در وزارت دارد کفایتِ عَمّ
[B][M1]چشم جهان نبیند تا دامنِ قیامت
[M2]شاهی چو تو مُعَظّم صَدری چو او مکرم
[B][M1]تا در طِباع‌ باشد با شیر ساخته می
[M2]تا در سماع باشد با زیر ساخته بم
[B][M1]زیر مراد بادت چونانکه هست گیتی
[M2]زیر رکاب بادت چندانکه هست عالم
[B][M1]بر مژدهٔ فتوحت نصرت شده پیایی
[M2]بر شادی صبوحت ساغر شده دمادم
[A]
[B][M1]رسید عید و ز قندیل نار داد به جام
[M2]ز جام نور به قندیل داد ماه تمام
[B][M1]هلال عید کلید همان دَرَست مگر
[M2]که قفل‌ گشت بر آن در هلال ماه تمام
[B][M1]دَرِ بساط دگر باره چرخ بازگشاد
[M2]شکست شیشهٔ خاص و درید پردهٔ عام
[B][M1]کنون به جام غم انجام می‌کند آغاز
[M2]که عید را آغازست و روزه را انجام
[B][M1]کنون به میکده باشد ز شام تا گه صبح
[M2]هر آن‌که بود به مسجد زصبح تاگه شام
[B][M1]کنون به رود و سرود اقتدا کند هر دو
[M2]هر آن که‌کرد همی هر شب اقتدا به امام
[B][M1]من آن‌کسم‌که به‌کنجی نشستم وکردم
[M2]مهی تمام صبوری ز روی ماه تمام
[B][M1]زبهر حرمت و تعظیم شرع دانستم
[M2]نماز و روزه حلال و کنار و بوسه حرام
[B][M1]گشاده بود زبانم به‌نام و ذکر خدای
[M2]اگرچه بسته دهان بودم از شراب و طعام
[B][M1]وگرچه بود کف من تهی زآب کروم
[M2]تهی نبود دل من ز مدح صدر کرام
[B][M1]سدید دین سَرِاشراف دهر مُشْرِف ملک
[M2]وجیه دولتْ شمس شرفْ جمالِ انام
[B][M1]پناه و پیشرو دودهٔ ظهیر که هست
[M2]چو یار غار و چو خیرالبشر به ‌کنیت و نام
[B][M1]سر سپهر برین در لگام دولت اوست
[M2]سپهر توسن از این روی نرم باشد و رام
[B][M1]مُنّزه است‌گه جود طبع او ز ملال
[M2]مقدس است‌ گه شکر عقل او ز مَلام
[B][M1]هزار حادثه زایل‌ کند به‌ یک تدبیر
[M2]هزار فایده حاصل کند بهٔک پیغام
[B][M1]گه رضا و سَخَط‌ گر کند مبالغتی
[M2]ظلام نور شود در جهان و نور ظلام
[B][M1]چو برنهد گه بخشش قلم به خط و دوات
[M2]چو بر کشد گه کوشش حُسام را ز نیام
[B][M1]سر نیاز کند پست همچو قَد قلم
[M2]لب حسود کند نیلگون چو روی حُسام
[B][M1]اگر مَجَسَّم‌ گردد ضیای همت او
[M2]به‌پای او نرسد فَیْلَسوف را اوهام
[B][M1]هوای اوست همیشه به ‌همت عالی
[M2]بود به‌همت عالی هوای مرد همام
[B][M1]برو به بلخ و سرایش ببین اگر خواهی
[M2]نشان قبهٔ کسری به قُبَّهٔ‌الاسلام
[B][M1]به صحن او بگذر کز بهشت دارد بوم
[M2]به سقف او بنگر کز بهشت دارد بام
[B][M1]سپهر بیند هر که اندر او گمارد جسم
[M2]بهشت یابد هر کاندرو گذارد گام
[B][M1]هر آن ‌که هست به بلخ و هر آن ‌که هست ایدر
[M2]خجسته بادش و میمون و فرخ و پدرام
[B][M1]آیا ز گوهر پیغمبری‌ که تا محشر
[M2]به‌کعبه از شرف او گرفت قدر مقام
[B][M1]جو ایزد از گهر او نمود نور تو را
[M2]سلیم‌ گشت بر او نار و برد گشت سلام
[B][M1]ندای بخت تو گر بشنوند زیر زمین
[M2]گذشتگان کهن گشته از اولوالاحکام
[B][M1]برآورند سر از خاک از هر اقلیمی
[M2]به‌سر دوند سوی خدمت تو چون اقلام
[B][M1]زکین و حقد تو ماند به تیر زهرآلود
[M2]تن عدوی تو را در میان مغز عظام
[B][M1]به‌جای مغز چو اندر عظام دارد تیر
[M2]به‌جای خوی همه خون آیدش همی ز مسام
[B][M1]مخالفان تو را از چهار گوهر هست
[M2]چهار طبع مقیم و چهار چیز مدام
[B][M1]ز نار گرمی مغز و ز باد سردی دم
[M2]ز آب ترّی چشم و زخاک خشکی‌ کام
[B][M1]اگر همیشه زمام زمان به‌ دست قضاست
[M2]قضا تویی‌ که زمان را به دست توست زمام
[B][M1]تویی ‌که اهل زمان را به دست و شکر تو هست
[M2]هم ابتدای کتاب و هم افتتاح کلام
[B][M1]شمار مدت عمر تو تا به ‌روز شمار
[M2]درست شد ز نجوم و فراست و اعلام
[B][M1]اگرچه رای قوام از جهان شدست برون
[M2]ز رای توست همه کارها گرفته قوام
[B][M1]وگرچه هست کنون بی‌نظام کار عراق
[M2]گرفت کار خراسان به همت تو نظام
[B][M1]خجسته همت تو آفتاب را ماند
[M2]که روزگار همی نور ازو ستاند وام
[B][M1]اگر تو پرسی از روزگار نشناسند
[M2]که آفتاب کدام است و رایت تو کدام
[B][M1]مگر ستاره ی سَعدست کلک در کف تو
[M2]که هست در حرکاتش زمانه را آرام
[B][M1]سزاست درکف راد تو کلک درافشان
[M2]چنانکه در کف میر تو تیغ خون‌آشام
[B][M1]دل امیر تو در دام شکر توست شکار
[M2]شکار دل بود آری چو شکر باشد دام
[B][M1]رسید عید همایون و رایت میمون
[M2]رسید فتح یمین‌الملوک را هنگام
[B][M1]گشاده شد علم عید وگشت عزالدین
[M2]علامت ظفر و فتح بر سر اعلام
[B][M1]مظفرند ازین جنگ زانکه در سفرش
[M2]قوام ملت و شرع است تا به روز قیام
[B][M1]ایا ستوده کریمی که از سیاست تو
[M2]موشح است به‌در دانه گردن ایام
[B][M1]به خدمت تو رسیدن فریضه دانم من
[M2]ز بهر آنکه رسیدم به خدمت تو به‌کام
[B][M1]سزدکه آیم وآرم مدیح تو هرروز
[M2]از آن نیایم و نارم که ترسم از ابرام
[B][M1]اگرچه هست خطاب من از ملوک امیر
[M2]تورا به‌طوع رهی گشتم و به طبع غلام
[B][M1]حروف مدح تو گوهر شدست در دهنم
[M2]بدان صفت که شود در صدف سرشک‌ غمام
[B][M1]چو راست کردهٔ انعام توست مرسومم
[M2]روامدار که نقصان رود در آن انعام
[B][M1]رضا مده که سود خام کار پختهٔ من
[M2]که هرچه پخته شود زان سپس نگردد خام
[B][M1]همیشه تا به فلک بر قِران اجرام است
[M2]چنان‌کجا به زمین بر تولد اجسام
[B][M1]فتاده باد بر اجسام سایهٔ کرمت
[M2]نهاده همت تو پای بر سر اجرام
[B][M1]لباس عمر تو نو باد در جهان کهن
[M2]طراز او ز بقا باد و نقش او ز دوام
[B][M1]تورا همیشه به‌سوی چهار چیز دودست
[M2]به دفتر و قلم و جام و زلف غالیه فام
[B][M1]تو خوش نشسته و پیش تو ایستاده بتی
[M2]به چشم و چهره چو بادام و گلشن بادام
[B][M1]خجسته عید تو و روزهٔ توکرده قبول
[M2]خدای عزوجل ذوالجلال والاکرام
[A]
[B][M1]هست زلف و دهن و قد تو ای سیم اندام
[M2]جیم و میم و الف و قامت من هست چو لام
[B][M1]من یکی ام ز جمال تو مرا دور مکن
[M2]که جمالت نبود بی من بیچاره تمام
[B][M1]زلف مشکین تو دامی است پر از حلقه و بند
[M2]دل مسکین من افتاده در آن دام مدام
[B][M1]نه عجب‌ گر دل من زلف تو را صید شدست
[M2]صید دل باشد جایی ‌که بود زلف تو دام
[B][M1]تویی آن بت که چو خوانند تو را در غزلی
[M2]دلبر فاخته مهر و صنم کبک خرام
[B][M1]کبک منقار کند همچو لبت بُسّد رنگ
[M2]فاخته طوق کند همچو خطت غالیه نام
[B][M1]خواندم اندر صف عشاق به ‌صد نام تو را
[M2]ور ز نام تو بپرسند نگویم‌ که ‌کدام
[B][M1]عشق ما و تو چنان است‌ که صد حیله ‌کنم
[M2]تا تو را در صف عشاق نخوانند به نام
[B][M1]هرکه در عشق مرا خام شناسد ز حسد
[M2]به سر تو که سزاوار عتاب است و مَلام
[B][M1]شده‌ام سوخته در آتش عشقت صد بار
[M2]آن‌که صد بار شود سوخته چون باشد خام
[B][M1]عشق‌ تو در عجم آورد یکی‌ رسم دگر
[M2]که به تسلیم و قبولش نتوان ‌کرد قیام
[B][M1]نهد از هجر همی بر دل مظلومان داغ
[M2]نهد از خَمرْ همی برکف مستورانْ جام
[B][M1]خون دل دارد بر چهرهٔ عشاق حلال
[M2]خواب خوش دارد بر دیدهٔ احرار حرام
[B][M1]فتنه خیزد ز چنین شرع که عشق تو نهاد
[M2]گر خبر یابد از این رخصت تو خواجه امام
[B][M1]صدر اعیان نشابور رئیس‌الروساء
[M2]شمس دین، سید احرار، شهاب‌الاسلام
[B][M1]بوالمحاسن که محاسن همه جمع است درو
[M2]عبد رزاق که دستش دهد ارزاق انام
[B][M1]قاصر است از هنرش هِندِسیان را اشکال
[M2]عاجزست از خردش فلسفیان را اوهام
[B][M1]گردد افلاک بدان گونه که خواهد بختش
[M2]بخت او کرد مگر بر سر ایام لگام
[B][M1]نازش پیر و جوان از کرم و همت اوست
[M2]که ‌کریم بن کریم است و هُمام بن هُمام
[B][M1]شاد مانند دو بوالقاسم ازو در دو جهان
[M2]پدرش ایدر و پیغمبر در دار سلام
[B][M1]نسل این است بدو عالی تا روز قضا
[M2]دین آن است بدو باقی تا روز قیام
[B][M1]ای ز فتوی و فتوت علم دین رسول
[M2]وز معانی و معالی شرف آل نظام
[B][M1]با تو از نجم‌ و ز میکال نگویند سخن
[M2]که تو را نجم رهی زیبد و میکال غلام
[B][M1]در سرایی‌ که بود انجمن محتشمان
[M2]رحمت از بهر جمال تو بود بر در و بام
[B][M1]در هوائی ‌که غبار سُمِ اسب تو بود
[M2]باز را زهره نباشد که کند قصد حمام
[B][M1]چون تو در معرکه و شرع مبارز خواهی
[M2]هیچکس برنکشد تیغ فصاحت ز نیام
[B][M1]سحر و معجز نتوان‌ کرد مرکب یک جای
[M2]زانکه ضدند و به یک جای نگیرند آرام
[B][M1]ز بنان تو خرد را عجب آید که همی
[M2]معجز و سِحْر مرکب کند اندر اقلام
[B][M1]تا شنیدست حسام از سرکلک تو خبر
[M2]خون همی‌گرید از اندیشهٔ‌کلک تو حسام
[B][M1]نتواند به تمامی به‌مدیح تو رسید
[M2]گر بود مادح تو بحتری و بو تمام
[B][M1]تابد از دفتر ابیات مدیح تو همی
[M2]هم بدان‌گونه که از چرخ بتابد اجرام
[B][M1]شعر اگر هست یکی‌کرهٔ توسن به‌مثل
[M2]در مدیح تو همی طبع مراگردد رام
[B][M1]من همی از پی ابرام کم آیم بر تو
[M2]کز پس آمدن از من نشناسی ابرام
[B][M1]گر من ابرام نمایم تو کنی اکرامم
[M2]کردم از بهر لقای تو در این شهر مقام
[B][M1]عرق آید به ترشح ز مَسام همه کس
[M2]منم آن‌کس‌که مرا شکر توآید زمسام
[B][M1]تا که بر هامون از خشکی خاک است غبار
[M2]تاکه برگردون از تری آب است غمام
[B][M1]باد بدخواه تورا تری آب اندر جشم
[M2]باد بدگوی تو را خشکی خاک اندر کام
[B][M1]کرده بر جامهٔ عمر تو علم دست بقا
[M2]بسته بر نامهٔ جاه تو ا‌علاا دست دوام
[A]
[B][M1]منت خدای را که برون آمد از غمام
[M2]بدری که هست پیشرو دودهٔ نظام
[B][M1]صدری که هست خادم پایش سر کفات
[M2]میری‌ که هست عاشق دستش لب‌ کرام
[B][M1]شایسته زین ملت وبایسته فخر مُلک
[M2]فرخنده نصر دولت ابوالفتح بن نظام
[B][M1]دستور زاده‌ای که به اقبال و مکرمت
[M2]چون واسطه ز عقده همی تابد از انام
[B][M1]ظاهرترست از آنکه کسی گویدش کجاست
[M2]پیداترست زانکه کسی گویدش کدام
[B][M1]دل در ستایش هنرش هست بی‌ملال
[M2]جان در پرستش خردش هست بی‌ملام
[B][M1]بر سرّ غیب خاطر او هست مُطّلع
[M2]بی‌آنکه جبرئیل گزارد بدو پیام
[B][M1]او را سلام کن که سلامت بود تو را
[M2]او را بود سلامت‌ کاو را کند سلام
[B][M1]با مهر و ماه دولت او متصل شدست
[M2]وین اتصال خواهد بودن علی‌الدوام
[B][M1]گویی نهاد دولت او را خدای عرش
[M2]بر سر ز مهر افسر و بر کف ز ماه جام
[B][M1]ای سیرت بدیع تو فهرست افتخار
[M2]ای همت رفیع تو قانون احتشام
[B][M1]گر نام‌گیرد از ظفر و مدح هر امیر
[M2]اینک تو را ز فتح و ظفر کنیت است و نام
[B][M1]گرچه توراست عالم جسمانیان وطن
[M2]رای توراست عالم روحانیان مقام
[B][M1]همچون پدر به جود بشر را تویی بشیر
[M2]همچون پدر به عدل امم را تویی امام
[B][M1]گر جان خلق خازن مهر تو نیستی
[M2]حقا که آمدی همه مهر تو از مسام
[B][M1]دلهای خاص و عام به فر تو شد درست
[M2]زان پس‌ که بود کوفته دلهای خاص و عام
[B][M1]تا شد نسیم وصل تو بر جسم ما حلال
[M2]شد آتش فراق تو بر جان ما حرام
[B][M1]رفته است سیدالوزراء و تو مانده‌ای
[M2]از رفته‌ایم غمگین وز مانده شادکام
[B][M1]آمد بسی به دام اجل صیدگونه‌گون
[M2]صیدی چو سَیّدالوزرا نامدش به‌دام
[B][M1]اندر جهان نظام زعمر نظام بود
[M2]رفت از جهان نظام و ببرد از جهان نظام
[B][M1]کار حسام کرد همی درکفش قلم
[M2]واکنون شدست بی‌قلمش ملک بی‌حُسام
[B][M1]تا مست کرد خمر وفاتش زمانه را
[M2]گویی زمانه همچو هیونی است بی‌زمام
[B][M1]چرخ از نیام فتنه یکی تیغ برکشید
[M2]تا صد هزار تیغ برون آمد از نیام
[B][M1]تا سیب تازیانهٔ رایض گسسته گشت
[M2]آشفته گشت و گشت جهانی که بود رام
[B][M1]شیری شد آن که بود گرازنده چون گوزن
[M2]بازی شد آن‌ که بود گریزنده چون حمام
[B][M1]شد تیره‌فام روز گروهی کز ابتدا
[M2]خنجر به خون ناحق کردند لعل فام
[B][M1]از دست روزگار ببردند مدتی
[M2]دیدند دست برد مکافات و انتقام
[B][M1]از وصف این عجایب و از شرح این عِبَر
[M2]عاجز بود عبارت و قاصر بود کلام
[B][M1]این حالها که رفت به بیداری ای عجب
[M2]گویی چو نومهای محال است در منام
[B][M1]ای نیکخواه مهتر و نیکوسخن‌کریم
[M2]فرخ‌لقا امیر و همایون نسب همام
[B][M1]در عصمت خدای بدین جانب آمدی
[M2]تا بندگان ‌کنند به حبل تو اعتصام
[B][M1]تا شرع را کنی به هدی صافی از ضلال
[M2]تا ملک را کنی به ضیا خالی از ظلام
[B][M1]تا همت تو خوب ‌کند فعلهای زشت
[M2]تا دولت تو پخته کند کارهای خام
[B][M1]گیرد به دولت تو همه شغلها نسق
[M2]گردد به همت تو همه کارها تمام
[B][M1]ا‌رجو که همچنین بود و بیش از این بود
[M2]تا دوستت رهی شود و دشمنت غلام
[B][M1]من بنده گر چه هول قیامت کشیده‌ام
[M2]پیوسته کرده‌ام به ثناهای تو قیام
[B][M1]گه خوانده‌ام مدیح تو از شام تا به صبح
[M2]گه‌ گفته‌ام ثنای تو از صبح تا به شام
[B][M1]گه بوده است یاد تو و آفرین تو
[M2]تکبیر در صلوتم و تسبیح در صیام
[B][M1]تا طبع آب تر بود و طبع خاک خشک
[M2]واندر جهان مزاج بود هر دو را مدام
[B][M1]از آب و خاک باد همه دشمنانت را
[M2]تری‌ نصیب دیده و خشکی نصیب کام
[B][M1]آنجا که هست بخت تو دولت کشیده رخت
[M2]وانجا که هست کام تو نصرت نهاده گام
[B][M1]از شاعران بنا و ز توبر و مکرمت
[M2]از عالمان دعا و زتو سعی و اهتمام
[B][M1]تا مدتی قریب نهاده شه ملوک
[M2]در دست تو زمانهٔ آشفته را لگام
[A]
[B][M1]حلم باید مرد را تا کار او گیرد نظام
[M2]صبر باید تا ببیند دوست دشمن را به‌ کام
[B][M1]عادت ایوب و ابراهیم صبر و حلم بود
[M2]شد به صبر و حلم پیدا نام ایشان از انام
[B][M1]صنع یزدان همچنان‌کایوب و اپراهیم را
[M2]خواجه را دادست صبری‌ کامل و حلمی تمام
[B][M1]تا به صبرش دوست از دشمن همی آید پدید
[M2]تا به حلمش‌ کار ملک و دین همی‌ گیرد نظام
[B][M1]کارهای ملک و دین در دست دستوری سزاست
[M2]کاو وزیر بن الوزیرست و هُمام بن الهمام
[B][M1]دین یزدان را نظام و شاه ایران را پدر
[M2]ملک را فخر و جهان را صدر و دولت را قوام
[B][M1]سایهٔ اقبال و بخت و مایهٔ فتح و ظفر
[M2]هم به صورت هم به سیرت هم به‌ کنیت هم به نام
[B][M1]محترم شخصی‌ که هر شخصی‌ که بیند طلعتش
[M2]ننگرد در طلعت او جز به چشم احترام
[B][M1]چون فلک پرگار زد بر دولتش روز نخست
[M2]دولت او دست زد در دامن یوم‌القیام
[B][M1]هرکه بشناسد که یزدان هست حَیّّ لا یَموت
[M2]او یقین داند که بختش هست حی لا یَنام
[B][M1]لشکری را بزم او خرم‌کند وقت شراب
[M2]امتی را خوان او سیری دهد وقت طعام
[B][M1]بر زمین خشکی نماند گر دلش باشد بحار
[M2]در هوا باران نگنجد گر کَفَش باشد غمام
[B][M1]از مَسام او کرم بر جای خوی زاید همی
[M2]ازکرم‌گویی هزاران چشمه دارد در مسام
[B][M1]صاحبی در مشرق و مغرب همال اوکجاست
[M2]خواجه‌ای در دولت و ملت نظیر او کدام
[B][M1]بالَطَف هنگام پرسش با نظر هنگام عدل
[M2]باکرم هنگام بخشش با طرب هنگام جام
[B][M1]از طرب روز ضیافت وز کرم روز نوال
[M2]از نظر روز مظالم وز لطف روز سلام
[B][M1]ای هلال رایت تو آفتاب افتخار
[M2]ای زمین حضرت تو آسمان احتشام
[B][M1]ای علی‌الاطلاق خورشید خراسان و عراق
[M2]ای به استحقاق مخدوم و خداوند کِرام
[B][M1]گر روا بودی پس از خیرالبشر پیغمبری
[M2]جبرئیل از آسمان سوی تو آوردی پیام
[B][M1]چون قلم در دست تو پیش از حسام آمد به‌قدر
[M2]از حسد پر اشک شد روی حُسام اندر نیام
[B][M1]وزدم خصمانت‌ جون اشک حسام افزوده گشت
[M2]اشک را گوهر لقب دادند بر روی حُسام
[B][M1]راه دنیی را و عقبی را عمارت‌کرده ای
[M2]هر دو ره را توشه‌ای درخور همی سازی مدام
[B][M1]آنچه دنیی را همی سازی صلاح است و صواب
[M2]وانچه عقبی را همی سازی صلوت است و صیام
[B][M1]بر جهانداران به اقبالت شود سهل‌المراد
[M2]هر کجا در مملکت کاری بود صعب المرام
[B][M1]شرح اقبال تو هرگز کی توان‌ گفتن به شرط
[M2]چرخ هفتم را مساحت کی توان کردن به‌گام
[B][M1]چون به جیحون شاه مشرق پای کرد اندر رکاب
[M2]کرد دست عزم تو بر اسب کام او لگام
[B][M1]گه به‌دست جوکیان چون مار پیچان شد کمند
[M2]گه ز دست جنگیان چون مرغ پران شد سهام
[B][M1]رای تو با رایت شاه عجم پیوسته گشت
[M2]تا تکینانش رهی گشتند و خانانش غلام
[B][M1]شاه بر دشمن مظفر شد چو بر شاهین تَذَرو
[M2]شاه را دشمن مسخر شد چو بر شاهین حمام
[B][M1]فتح توران خسرو ایران به تدبیر تو کرد
[M2]هم به تدبیر تو خواهدکرد فتح روم و شام
[B][M1]تاکه در صدر وزارت جون تو دستوری بود
[M2]پای خسرو بر رکاب فتح باشد بر دوام
[B][M1]هر که او را دین بود مخلص بود در عهد تو
[M2]تا که در دین مخلص عهدش همی خواهد ذمام
[B][M1]هرکه او یک لحظه آزار تو را دارد حَلال
[M2]لذت یک ساعتی بر عمر او گردد حرام
[B][M1]هرکجا خیلی زدند از بهر آشوب تو دم
[M2]هرکجا قومی نهادند از پی قهر تو دام
[B][M1]تیر محنت خسته‌ کرد آن قوم را در یک وطن
[M2]بند خذلان بسته‌کرد آن قوم را در یک مقام
[B][M1]خون ایشان همچو مغز گنده گشت اندر عروق
[M2]مغز ایشان همچو خون تیره گشت اندر عظام
[B][M1]نایب تو چرخ‌ گردان است در کین‌ توختن
[M2]بی‌نیازی تو ز جنگ و فارغی از انتقام
[B][M1]از گهرهای مدیح تو قلم در دست من
[M2]گردن ایام را عقدی همی سازد مدام
[B][M1]کلک گوهر بار تو پرگوهرم‌ کردست طبع
[M2]لفظ شکر بار تو پرشکرم‌ کردست کام
[B][M1]گر جهان با ما درشتی‌ کرد و تندی مدتی
[M2]شد به تدبیر تو نرم و شد به فرمان تو رام
[B][M1]زیر حکم‌ تو چو اسبی با لگام آهسته شد
[M2]عالمی آشفته مانند هیونی بی‌لگام
[B][M1]کار دولت خام بود و بند دولت بود سست
[M2]باغ رحمت خشک بود و شاخ حرمت زردفام
[B][M1]سبزکردی شاخ زرد و تازه‌کردی باغ خشک
[M2]سخت‌کردی بند سست و پخته کردی کار خام
[B][M1]گشت ظاهر در ولایت رحمت و انصاف و عدل
[M2]گشت پیدا در شریعت حرمت و عهد و دوام
[B][M1]اصل هرکاری کنون بستی تو بر عقل و کرم
[M2]جَهل جُهّال از میان بیرون شد و لؤم لِئام
[B][M1]همچنان شد کارهای ملک و دین‌کز ابتدا
[M2]بود در عهد ملک سلطان و در عهد نظام
[B][M1]از ملک سنجر ملک سلطان ز تو صدر شهید
[M2]تا قیامت شاد و خشنودند در دارالسّلام
[B][M1]ای مبارک رای ممدوحی‌ که از اوصاف تو
[M2]مادحانت را پدید آمد حِکَم اندر کلام
[B][M1]من رهی در خدمت تو با خطر بودم چو خاص
[M2]تا زخدمت دور ماندم بی‌خطر گشتم چو عام
[B][M1]گر ز خدمت دور ماندن لذتی باشد بزرگ
[M2]من بدین دولت نیم مستوجب عیب و ملام
[B][M1]خویشتن را داشتم یک چند دور از بهر آنک
[M2]روز غمهای تو را دیدم‌ که نزدیک است شام
[B][M1]خواستم تا آن ظلام از روزگارت بگذرد
[M2]نور رای تو پدید آرد جهانی بی‌ظلام
[B][M1]گر چه شخصم غایب است از خدمت درگاه تو
[M2]روح پاکم را به حبل خدمت توست اعتصام
[B][M1]من به شکر مدح تو همواره تر دارم زبان
[M2]گرچه اکنون خشک دارم زآتش هجر توکام
[B][M1]روز روشن جز ثنای تو نگویم بیش خلق
[M2]چون شب آید جز ثنای تو نبینم در منام
[B][M1]کی بود کز خانه آرم سوی درگاه تو روی
[M2]چشم وگوش و دل نهاده بر قبول و اهتمام
[B][M1]گفته هر ساعت به همراهان ز حرص خدمتت
[M2]عَجِّلوا یا قَومنا الا‌غتنام‌الا غتنام
[B][M1]تا که باشد بوم و بام خانه‌ها را روشنی
[M2]اندر آن هنگام‌کز مشرق برآید نور بام
[B][M1]سایهٔ طوبی بنای دولتت را باد بوم
[M2]موکب شَعری سرای همتت را باد بام
[B][M1]کار تو با عدل و از تو کارها با اعتدال
[M2]شغل تو با نظم و از تو شغلها با انتظام
[B][M1]زیر فرمان تو گُردانی به از گودرز و گیو
[M2]زیر پیمان تو مردانی به از دستان و سام
[B][M1]طبع توسوی نشاط و چشم توسوی نگار
[M2]گوش تو سوی سماع و دست تو سوی مدام
[A]
[B][M1]ای به توفیق و هدایت دین یزدان را قوام
[M2]وی به تدبیر و کفایت ملک سلطان را نظام
[B][M1]بخت تو عالی و مقدار تو عالیتر ز بخت
[M2]نام تو نیکو و کردار تو نیکوتر ز نام
[B][M1]بر زمین آزادگان در خدمت تو بی‌ملال
[M2]بر فلک سیارگان در بیعت تو بی‌ملام
[B][M1]فطرت تو دست مکاران درآورده به‌ بند
[M2]قدرت تو پای جباران درآورده به‌ دام
[B][M1]آن وزیری تو که هست اندر صلاح مملکت
[M2]چرخ سرکش با تو نرم و دهر توسن با تو رام
[B][M1]همچو یاقوت از جواهر اختیاری از بشر
[M2]همچو خورشید از کواکب نامداری از انام
[B][M1]گرد شادُرْوان تو نورست در چشم کفات
[M2]نعل رهواران تو تاج است بر فرق‌ کرام
[B][M1]صاحب صد لشکرست از حضرت تو یک رسول
[M2]نایب صد خنجرست از مجلس تو یک پیام
[B][M1]یاد تو نوشد همی‌ گردون که هستش روز و شب
[M2]فیض یزدانی شراب و چشمهٔ خورشید جام
[B][M1]بخت بیدار تو را گر صورتی پیدا شود
[M2]نقش آن صورت بود تفسیر حی لا ینام
[B][M1]اندر احیا بس بود دست جواد تو جواب
[M2]ملحدانی راکجاگویند من یحیی‌العظام
[B][M1]گَر مدد یابد ز جود دست تو بحر محیط
[M2]تا قیامت زو همی زرین مَطَر خیزد غمام
[B][M1]از قلم در دست تو فعل حُسام آمد پدید
[M2]دیده‌کس مصری قلم را قدرت زرین حسام
[B][M1]تا روان باشد علمهای تو را فتح و ظفر
[M2]تیغهای جنگیان آسوده باشد در نیام
[B][M1]رایت عالی به ترکستان کشیدی از عراق
[M2]تا تکینان را رهی‌کردی و خانان را غلام
[B][M1]تا هوا چون بوستان کردی ز گوناگون علم
[M2]تا زمین چون آسمان کردی ز گوناگون خیام
[B][M1]تا گشادی قلعه‌هایی را که مر هر قلعه را
[M2]پشت ماهی هست بوم و برج ماهی هست بام
[B][M1]چون ‌کشیدی زیر فرمان از حلب تا کاشغر
[M2]مصلحت جستی و در یک جای فرمودی مقام
[B][M1]گر نه ابر رحمت‌ تو آب بر آتش زدی
[M2]خاک ترکستان ز تیغ شاه‌گشتی لعل فام
[B][M1]حاسدان را از شکم بر پشت بگذشتی رَماح
[M2]دشمنان را از قضا بر حلق بگذشتی سَهام
[B][M1]از شرار تیغ بودی پادشاهان را شراب
[M2]وز طِعان رُمْح بودی خاکساران را طَعام
[B][M1]پنجهٔ شیران بخستی‌ گردن و پشت‌ گوزن
[M2]چنگل بازان بکندی سینه و چشم حمام
[B][M1]اینت‌ عفو بی‌نهایت و ینت علم بی‌قیاس
[M2]اینت فضل بر تواتر وینت شکر بر دوام
[B][M1]ای خداوندی که اندر ملک توران کرده‌ای
[M2]هم بدین سان‌ کرده‌ای در ملک روم و ملک شام
[B][M1]خشم‌ تو شامی‌ است از محنت‌ که آن را نیست صبح
[M2]عفو تو صبحی است از نعمت‌که آن را نیست شام
[B][M1]گر نبودی شکر تو پیوند جان ایدر بدن
[M2]خلق عالم را همه شکر تو رفتی از مسام
[B][M1]هر که بیند مر تو را داند که صدر عالمی
[M2]جهل باشد گر کسی خورشید را گوید کدام
[B][M1]وهم تو نیرنگ محتالان بیوبارد همی
[M2]همچنان چون آتش سوزان بیوبارد ثغام
[B][M1]مهر پیروزی نگارد بر نگین عمر خویش
[M2]هرکه یک شب صورت عمر تو بیند در منام
[B][M1]تو همامی و قلم در دست تو همچون همای
[M2]هست روز ما همایون از همای و از همام
[B][M1]تا همی بارد قلم در دست تو سحر حلال
[M2]برخلاف تو قدم بر داشتن باشد حرام
[B][M1]تا به جاه تو همه اسلامیان را حاجت است
[M2]بر سلامت حجتی باشد تو را کردن سلام
[B][M1]هرکه او از چنبر حکم تو سر بیرون‌کشد
[M2]از شریف و دون و از نیک و بد و از خاص و عام
[B][M1]کردگارش کرد مخذول و تو مستغنی ز جنگ
[M2]روزگارش کرد مقهور و تو فارغ ز انتقام
[B][M1]وانکه او جان و دل اندر عُهدهٔ عَهد تو کرد
[M2]یافت از یزدان و از سلطان قبول و احتشام
[B][M1]کردی اندر پیش یزدان کار او را تربیت
[M2]داشتی در پیش سلطان شغل او را اهتمام
[B][M1]رای نیک و رسم خوب توست در دنیا و دین
[M2]نیک‌بختی را ثواب و رادمردی را قوام
[B][M1]ای ثناهای تو چون تعویذ کرده هر حکیم
[M2]وی دعاهای تو چون تسبیح کرده هر امام
[B][M1]تا به میدان سخن بر مدح توگشتم سوار
[M2]مرکب شعر من از شعر‌ی همی خواهد لگام
[B][M1]از گهرهای مدیح تو قلم در دست من
[M2]گردن ایام را عِقْدی همی سازد مدام
[B][M1]کلک گوهربار تو پر گوهرم ‌کردست طبع
[M2]لفظ شکربار تو پرشکرم کرده است کام
[B][M1]تا فساد و کون باشد فلسفی را در مثال
[M2]تا ظلام و نور باشد مانوی را در کلام
[B][M1]در جلالت باد کون دولت تو بی‌فساد
[M2]در وزارت باد نور حشمت تو بی‌ظلام
[B][M1]تو به شکر از کردگار و کردگار از تو به شکر
[M2]تو به‌ کام از شهریار و شهریار از تو به ‌کام
[B][M1]سرو عمر تو همیشه خرم و سبز و بلند
[M2]ماه بخت تو همیشه روشن و بدر تمام
[B][M1]از تو اندر ملک سلطان هم صلاح و هم صواب
[M2]وزتو اندر دین یزدان هم صلوت و هم‌صیام
[A]
[B][M1]کی توان‌ گفتن که شد ملک شهنشه بی‌نظام
[M2]کی توان ‌گفتن که شد دین پیمبر بی‌قوام
[B][M1]کی توان‌ گفتن که شد صدر زمان زیر زمین
[M2]کی توان ‌گفتن که شد بَدر زمین اندر غَمام
[B][M1]قهر یزدان نرم‌ کرد آن را که بودش دهر نرم
[M2]چرخ‌ گردان رام کرد آن را که بودش بخت رام
[B][M1]عالمی در یک زمان معدوم شد در یک مکان
[M2]امّتی در یک نفس مَدروس شد در یک مقام
[B][M1]شد شکار عالم آن ‌کاو کرد عالم را شکار
[M2]شد به‌کام دشمن آن‌کاو دید دشمن را به‌کام
[B][M1]در ره بغداد صیّاد اجل دامی نهاد
[M2]بس شگرف و محتشم صیدی درافتادش به دام
[B][M1]آن‌ که بودی روزگارش با صیام و با صلوت
[M2]روزگارش منقطع شد در صلوت و در صیام
[B][M1]آن‌که بودی چون حُسام اندر بنان او قلم
[M2]خون همی‌گرید قلم در فرقت او چون حسام
[B][M1]آن ‌که خصمان در پیام او همی عاجز شدند
[M2]گشت عاجز چون به جان او ز مرگ آمد پیام
[B][M1]ای جهان بی‌وفا رنج بصر کردی حلال
[M2]تا فروغ طلعت او بر بصرکردی حرام
[B][M1]آن که تیغ عدل کرد اندر نیام دولتش
[M2]تیغ‌ کین اندر هلاکش برکشیدی از نیام
[B][M1]آن‌که بود اندر وزارت بی‌ملام و بی‌ملال
[M2]در ملال عمر اوگشتی سزاوار ملام
[B][M1]در حیاتش جان خاص و عام سخت آسوده بود
[M2]در وفاتش سخت شوریدست شغل خاص و عام
[B][M1]بود حلمش خاک وجودش آب و هست اندر غمش
[M2]خاک بر فرق‌ کفات و آب در چشم‌ کرام
[B][M1]راست پنداری خلایق در منامند از قیاس
[M2]وین شگفتی ها همی بینند گویی در منام
[B][M1]ای وزیر شاه عالم بردی از عالم علم
[M2]وی قوام دین شدی در پرده تا روز قیام
[B][M1]ای به امر و نهی‌ کرده بر سر گیتی فسار
[M2]کرد عزرائیل ناگه بر سر عمرت لگام
[B][M1]شد وزارت بر تو گریان بر بساط تعزیت
[M2]شد کفایت بی‌ تو گریان در لباس احتشام
[B][M1]نه ببالد چون تو در باغ ظفر سروی بلند
[M2]نه بتابد چون تو در چرخ هنر ماهی تمام
[B][M1]مرگ تو پرگار شیون گرد ملک اندر کشید
[M2]هم اَنام است اندرین پرگار و هم شاه انام
[B][M1]آن‌که پیوسته به مدح تو زبان برداشتی
[M2]خشک دارد بر مصیبت زآتش هجر تو کام
[B][M1]با دریغ و حسرت تو در غریو افتاده‌اند
[M2]بی‌نهایت خلق از فرزند و پیوند و غلام
[B][M1]زعفران و نیل سُوْ دَسْتند گویی کز صفت
[M2]رویشان مر زعفران‌گون است و لبها نیل فام
[B][M1]گر نبود اندازهٔ عمرت مدام اندر جهان
[M2]شکر آثار تو خواهد بود تا محشر مدام
[B][M1]باد شخصت را نثار از حامل عرش مجید
[M2]باد روحت را سلام از خازن دارالسلام
[B][M1]دست حسرت جامهٔ صبر معزی چاک‌ کرد
[M2]تا جهانی را مُعَزّا کرد حَیّ لایَنام
[A]
[B][M1]ای ز شاهی و جوانی شاد و از دولت به کام
[M2]ایزد اندر هر مرادی داد تو داده تمام
[B][M1]اندر اسباب شهنشاهی همال تو کجا است
[M2]واندر آثار جهانداری نظیر تو کدام
[B][M1]شیرمردان گشته اندر پیش تیغ تو زبون
[M2]تاجداران ‌گشته اندر پیش تخت تو غلام
[B][M1]از پدر ملک جهان داری به میراث حلال
[M2]در خلاف تو قدم برداشتن باشد حرام
[B][M1]از سعادت دولت تو خانه‌ای دارد که هست
[M2]عالم صغری‌اش بوم و عالم کبری‌‌اش بام
[B][M1]هست روشن حجت‌ افضال تو در شرق ‌و غرب
[M2]هست فرخ سایهٔ اقبال تو بر خاص و عام
[B][M1]گر همی برهان و حجت باید اقبال تو را
[M2]بس بود برهان و حجت فتح روم و فتح شام
[B][M1]رای تو در شام، شام نیکخواهان کرد صبح
[M2]تیغ تو در روم‌، صبح بدسگالان کرد شام
[B][M1]کین تو مانند سودا گشت کزوی سوخته است
[M2]خون حاسد در عروق و مغز دشمن در عِظام
[B][M1]تیغ تو زهر است و دام و هر که خواهد گو بیا
[M2]دست را بر نه به زهر و پای را برنه به دام
[B][M1]رآی هند آید به طاعت ‌گر فرستی یک رسول
[M2]شاه چین آید به خدمت‌ گر فرستی یک پیام
[B][M1]از مخالف موکبی وز موکب تو یک سوار
[M2]از معادی لشکری وز لشکر تو یک غلام
[B][M1]نوبت جام است شاها نوبت شمشیر نیست
[M2]جام باید در کف و شمشیر باید در نیام
[B][M1]آتش شمشیر تو چون کار شاهی پخته کرد
[M2]آبگون جام تو باید مدتی پر خمر خام
[B][M1]جام پُر فرمای از آن باده که چون گیری به‌دست
[M2]دست ‌گردد مشک بوی و جام‌ گردد لعل فام
[B][M1]بندگان تو همه حورند و می‌ماء معین
[M2]تو چو رضوانی و دارالملک تو دارالسلام
[B][M1]دولت تو کرد بخت بندگان تو بلند
[M2]همت تو کرد کار چاکران تو به‌ کام
[B][M1]بندگان شاید که از بهر تو بِفْروزند جان
[M2]چاکران زیبد که بر یاد تو بفرازند جام
[B][M1]مال و حال و سال و فال و اصل و نسل و تخت و بخت
[M2]بادت اندر پادشاهی بر مراد و بر دوام
[B][M1]مال وافر، حال نیکو، سال فرخ‌، فال سعد
[M2]اصل راضی‌، نسل باقی‌، تخت عالی،‌ بخت رام
[B][M1]رهنمایت باد یزدان هرکجا سایی رکاب
[M2]همنشینت باد دولت هرکجا سازی مقام
[A]
[B][M1]دوش با سیمین صنوبر در نهان سر داشتم
[M2]ای خوش آن عیشی که با سیمین صنوبر داشتم
[B][M1]در برمن بود تا روز آن نگار نوش لب
[M2]داد خود تا روز از آن نوشین لبان برداشتم
[B][M1]زیبد ار با ماه تابان برزنم زیرا که دوش
[M2]ماه و مشک و سرو سیمین هر سه در بر داشتم
[B][M1]این تن مسکین ز جان خویشتن برداشت دل
[M2]چون من اندر بر چنان مه روی دلبر داشتم
[B][M1]یارگفتا داشتی چون من نگاری‌گفمش
[M2]کافرم‌ گر من به جز تو یار دیگر داشتم
[B][M1]صابری فرمودم آن دلدار اندر عشق خود
[M2]صابری بر باد دادم سر به‌سر گر داشتم
[B][M1]چون ز عنبر چنبرش دیدم به‌گرد آفتاب
[M2]تا سحر در گردنش دو دست چنبر داشتم
[B][M1]نرگس وگلنار و سرو و ماه و یار سیمگون
[M2]تا سحر هر پنج بر بالین و بستر داشتم
[B][M1]گوهر آگین شَکِّر خندان چو بگشادی به‌ناز
[M2]دامنی پرشکر خندان و گوهر داشتم
[B][M1]شَکَّرش خواری فزود و گوهرش راحت نمود
[M2]کردم از گوهر گله گر شُکر شَکَّر داشتم
[B][M1]ماه بر گردون بود سرو سهی در بوستان
[M2]من به یک دم هر دو اندر زیر چادر داشتم
[B][M1]گاه بنشستی و دادی ساغر و گه بوس و من
[M2]گاه اندر دست زلفش گاه ساغر داشتم
[B][M1]هیچکس در حوض ‌کوثر شَکَّر و پروین نداشت
[M2]شکر و پروین من اندر حوض کوثر داشتم
[B][M1]بر بر من بر نهاد آن لُعبتِ شیرین زبان
[M2]من ز شیرینی ورا با جان برابر داشتم
[B][M1]گه مکابروار بوسه‌ گاه بوس و گه کنار
[M2]گه بدو آهنگ از این معنی مکابر داشتم
[B][M1]ماه پیکر سیم ساقی بود ساقی دوش و من
[M2]چشم سوی سیم ساق و ماه پیکر داشتم
[B][M1]هر زمان از ماه خندان چون مرا دادی شراب
[M2]پیکر از شادیش ‌گفتی بر دو پیکر داشتم
[B][M1]گفتم ای مه در برم تا بامداد آرام‌گیر
[M2]گوش سوی پاسخ یار ستمگر داشتم
[B][M1]گفت هستم تاگه الله اکبر در برت
[M2]کردم انکار و چنان کردار منکر داشتم
[B][M1]چون مؤذن برکشید الله‌اکبر ناگهان
[M2]دست بر گردون از آن الله‌اکبر داشتم
[B][M1]چون شنید آهنگ رفتن کرد از آن‌گفتار خام
[M2]من از آن الله‌اکبر مرگ خوشتر داشتم
[B][M1]ناگهان بربست مَعجَر گرد ماه دلفریب
[M2]ماه برگردون بُد و من زیر مَعجَر داشتم
[B][M1]شوخ‌وار آن کافر از پیشم برون شدگفتمش
[M2]شوخ‌چشمی و نه این چشم از تو کافر داشتم
[B][M1]سر بگردانید و پای از حجره چون بیرون نهاد
[M2]پای او را بوسه دادم دست بر سر داشتم
[B][M1]گفتم ای دلبر چو بودم زر نکردی با من این
[M2]ای دریغا کار چون زر بود چون زر داشتم
[B][M1]اندر آنجا داشتم من زر ز بهرروی تو
[M2]گرچه آنجا شغل شاه دادگستر داشتم
[A]
[B][M1]سزد گر سر فرازد ملک و شایدگر بنازد د‌ین
[M2]که ‌گیتی در مه آذر گرفت آیین فروردین
[B][M1]به ملک و دین همی نازند شاهان بلنداختر
[M2]که آمد شاه ملک‌افروز مهمان قوام‌الدین
[B][M1]کجا باشد ملک چونین سزد دستور او چونان
[M2]کجا باشد پدر چون آن سزد فرزند او چون این
[B][M1]ز سلطان و ز دستور است هم تمکین و هم ‌دولت
[M2]زه ای سلطان با دولت زه‌ای دستور با تمکین
[B][M1]چه جویم فر ا‌فریدون چه گویم عدل نوشر‌وان
[M2]چه رانم قصهٔ بیژن چه خوانم نامهٔ گرگین
[B][M1]سخن‌گویم ز سلطانی که با عدلش نیندیشد
[M2]گوزن از پنجهٔ ضیغم تذرو از چنگل شاهین
[B][M1]که را بود از جهانداران چنین عدل و چنین سیرت
[M2]کرا بود از شهنشاهان چنین رسم و چنین آیین
[B][M1]جهانداری چنین باشد که را ایزد دهد دولت
[M2]شهنشاهی چنین باشد کجا دولت‌ کند تلقین
[B][M1]ببخش ای شاه دریادل بکوش ای خسرو عالم
[M2]به‌گاه بخشش و کوشش دهی داد و ستانی‌ کین
[B][M1]تو آن شاهی که از شاهان به تو قدر و شرف دارد
[M2]نگین و تیغ و تاج و تخت و کلک و ملک و اسب و زین
[B][M1]به توران و به غزنین د‌ر تو را هستند فرمانبر
[M2]یکی دارندهٔ توران دگر فرمانده غزنین
[B][M1]سپاهی را که بدخواهت همی ‌گرد آورد شاها
[M2]کنی همچون بنات‌النعش اگر هستند چون پروین
[B][M1]کسی کاو برخلاف تو به ‌خواب اندر شود یک شب
[M2]زخاک او را سزد بستر زسنگ او را سزد بالین
[B][M1]هر آن شعری‌ که بر نامت بگوید بندهٔ شاعر
[M2]به ‌جنات‌النعیم اندر همی خوانند حورالعن
[B][M1]به‌تو جاوید و پاینده است هم شادی و هم‌شادی
[M2]به شاهی از جهان بگذر به شادی در جهان بنشین
[B][M1]دعاگوی تو دولت باد هر جایی‌ که بنشینی
[M2]که چون دولت دعا گوید کند روح‌الامین آمین
[A]
[B][M1]چون پدید آمد مبارک ماه نو بر آسمان
[M2]بر بساط نیلگون زرین کمان بردم گمان
[B][M1]دیدم آن ساعت ز روی یار خویش و ماه نو
[M2]بر زمین سیمین سپر بر آسمان زرین کمان
[B][M1]عاشقان دیدم که با من دستها برداشتند
[M2]بر رخ ماه زمین دیدند ماه آسمان
[B][M1]دل‌ستان ماهی که پیش قامت و رخسار اوست
[M2]سرو و گل بی‌قیمت اندر بوستان و گلستان
[B][M1]سحر و مروارید دارد گه نهان گه آشکار
[M2]لاله و سنگ سیه دارد همه ساله نهان
[B][M1]بر میان دارم کمر همچون قلم در خدمتش
[M2]زانکه او همچون قلم دارد ز باریکی میان
[B][M1]بر دل من شد جهان چون حلقه انگشتری
[M2]زانکه او چون حلقهٔ انگشتری دارد دهان
[B][M1]هست عشق او مرا همچون خرد در دل مقیم
[M2]هست مهر او مرا همچون روان در تن روان
[B][M1]پس چرا در کوی عشقش من مقیمم بی‌خرد
[M2]پس چرا در راه مهرش من روانم بی‌روان
[B][M1]خانه من سال و مه از روی او چون‌ گلشن است
[M2]راست گویی روی او از گلفشان دارد نشان
[B][M1]کاشکی بر جان شیرین دسترس بودی مرا
[M2]تا ز شادی کردمی بر گل‌فشانش جان‌فشان
[B][M1]روی شهرآرای روح‌افزای او از خرمی
[M2]در میان عاشقان و دوستان شد داستان
[B][M1]آن نگار از روی خرم هست خورشید سپاه
[M2]چون شهاب از روی روشن هست خورشید جهان
[B][M1]آن شهابی کاو ندارد در مسلمانی قرین
[M2]با شهاب اندر فلک کردست قدر او قِران
[B][M1]شمس دین تاج معالی عبد رزاق آنکه‌ کرد
[M2]جودش از رزاق ارزاق خلایق را ضمان
[B][M1]تا بود در راه جودش قافله بر قافله
[M2]نگسلد در راه شکرش کاروان از کاروان
[B][M1]صورت دولت خبر بود وکنون در عصر ما
[M2]کرد میمون طلعت او صورت دولت عیان
[B][M1]پاسبان قصر بختش هست خورشید بلند
[M2]قصر چون گردون بود خورشید زیبد پاسپان
[B][M1]پیش طبعش هست چون خاک‌ گران باد سبک
[M2]پیش حلمش هست چون باد سبک خاک‌گران
[B][M1]فضل او افزون‌تر از دریا شناس از بهر آنک
[M2]هست دریا را کران و نیست فضلش را کران
[B][M1]لفظ او از خوبی و پاکیزگی دارد شرف
[M2]بر هر آن‌گوهر که موجودست اندر بحر وکان
[B][M1]نیست به زان گوهری در تاجهای قیمتی
[M2]نیست به زان گوهری درگنجهای شایگان
[B][M1]مهتران وکهتران بینم رسیده سال و ماه
[M2]از یمین او به یُمن و از بَنان او به‌ نان
[B][M1]هست دوران را یمین‌گویی بدان فرخ یمین
[M2]هست روزی را بناگویی بدان فرخ بنان
[B][M1]زان خطر دارد بصر کاو را ببیند گاه‌گاه
[M2]زان هنر دارد زبان کاو را ستاید هر زمان
[B][M1]گر لقای او ندیدی بی‌خطر بودی بصر
[M2]ور ثنای او نگفتی بی‌هنر بودی زبان
[B][M1]چون رکاب او گران گردد عنان او سبک
[M2]با فلک همبر نماید اسب او در زیر ران
[B][M1]از مبارک پای او پروین محل گردد رکاب
[M2]وز خجسته دست او جوزا صفت گردد عنان
[B][M1]خامهٔ او هست چون مرغی‌که چون طیران کند
[M2]قاربر منقار چون آید برون از آشیان
[B][M1]چون چراغی پردُهان است و ز توقیعات او
[M2]دین تازی هست روشن چون چراغی پر دُهان
[B][M1]معجزست آن خامه او را چون سلیمان را نگین
[M2]با چو موسی و محمد را عصا و خیزران
[B][M1]ای درخشان اختری رخشنده بر خرد و بزر‌گ
[M2]ای دُر افشان مهتری بخشنده بر پیر و جوان
[B][M1]دودمان تو همه فخر و جمال عالمند
[M2]وز هنرمندی تویی فخر و جمال دودمان
[B][M1]خاندان از توست پاینده که صدر کاملی
[M2]صدر چون کامل بود پاینده دارد خاندان
[B][M1]پرگهر گردد جهانی چون کند هنگام درس
[M2]مشکلات شرع را الفاظ تو شرح و بیان
[B][M1]آب حیوان است الفاظ تو پنداری کزو
[M2]هر که یک شربت بنوشد زنده ماند جاودان
[B][M1]از لطافت گرچه دانندت همی مانند عقل
[M2]وز صفاوت گرچه خوانندت همی همتای جان
[B][M1]من تو را فضلی نهم بر عقل و جان از بهر آنک
[M2]عقل و جان را دید نتوان و تو را دیدن توان
[B][M1]هر فقیهی کاو مقیم مسجدست و مدرسه
[M2]هر امامی ‌کاو سزای منبرست و طَیلسان
[B][M1]آن ز حرمت در پناه توست با طیب حیات
[M2]وین زحشمت بر بساط توست با طِیّ ‌لِسان
[B][M1]گر نکوخواه و بداندیش تو روزی بگذرند
[M2]بر نهال زعفران و بر درخت ارغوان
[B][M1]عکس روی آن کند در حال رنگ و روی این
[M2]زعفران چون ارغوان و ارغوان چون زعفران
[B][M1]امتحان کردن نباید در جوانمردی تو را
[M2]شمس را در روشنایی ‌کس نکردست امتحان
[B][M1]شادمان باشی زخواهنده چو آید پیش تو
[M2]همچو خواهنده که از بخشنده باشد شادمان
[B][M1]ای ‌که دانی فرض حق مادحان بر خویشتن
[M2]نیستی راضی که مادح مدح‌ گوید رایگان
[B][M1]از هوای خدمت تو در هوای مدح تو
[M2]هست ابر خاطر من دُرفَشان فی‌ کلِّ شأن
[B][M1]از پی نعمت سزا باشد که آیم پیش تو
[M2]کز پی ‌گوهر سوی دریا شود بازارگان
[B][M1]هرکجا ذکر تو و شکر تو گویم پیش خلق
[M2]رای تو نشگفت اگر باشد بدان همداستان
[B][M1]أُذکرونی و اَشکرونی گفت در قرآن خدای
[M2]گرچه مستغنی است او از ذکر این و شکر آن
[B][M1]تا که هر سالی خلایق را دو عید آید همی
[M2]در زمستان و تموز و در بهار و در خزان
[B][M1]بر تو میمون و مبارک باد هر سالی سه چیز
[M2]روز عید و موسم نوروز و جشن مهرگان
[B][M1]باد باقی مِنَّت اِنعام تو بر هر مکین
[M2]باد عالی رایت اقبال تو در هر مکان
[B][M1]کردگار و شهریار و آسمان و روزگار
[M2]از تو راضی هر چهار و بر تو دایم مهربان
[B][M1]کردگارت کارساز و شهریارت شکر گوی
[M2]آسمانت مهرجوی و روزگارت مَدح‌خوان
[A]
[B][M1]عَمد‌ا همی‌ نهان کند آن ماه سیم‌تن
[M2]موی سیاه خویش ز موی سپید من
[B][M1]داند که بوی مشک ز کافور کم شود
[M2]کافور من نخواهد با مشک خویشتن
[B][M1]گرچند سال عارض من چون بنفشه بود
[M2]ورچندگاه عارض او بود چون سمن
[B][M1]اکنون که سنبل از سمن او برون دمید
[M2]نشگفت اگر بنفشهٔ من شد چو نسترن
[B][M1]کردست روزگار همی از دو زلف او
[M2]در پشت من خم آرد و در روی من شکن
[B][M1]او طرفه‌تر که اشک و دلم را به‌دست هجر
[M2]سرخی همی زلب دهد و تنگی از دهن
[B][M1]بالای او چو نارون و سرو شد بلند
[M2]تا کردمش ز دیده و دل بیشه و چمن
[B][M1]من عاشقی نمودم و او ساحری نمود
[M2]تا کرد ماه را فلک از سرو و نارون
[B][M1]آن‌ کس‌ که یافته است و خریدست چند بار
[M2]بار عقیق در یَمَن و مشک در ختن
[B][M1]نه در ختن چو زلف بتم مشک یافته است
[M2]کز سیم ساخته است یکی چاه در ذقن
[B][M1]تا چون دلم در آن چه سیمین دراوفتد
[M2]دل برکشم زچاه بدان عنبرین رسن
[B][M1]کردم به‌ عشق تا دل و تن داشتم نشاط
[M2]امروز چون ‌کنم که نه دل دارم و نه تن
[B][M1]پیری و کار عشق طریقی ستوده نیست
[M2]نپسندد این طریق زمن سید زَمن
[B][M1]پشت شریعت و شرف دین مصطفی
[M2]مهر ولی فروز و سپهر عدو شکن
[B][M1]بوطاهر مطهر و مخدوم روزگار
[M2]سعد علی عیسی خورشید انجمن
[B][M1]دریا و ابر خوانمش از بهر آنکه هست
[M2]موجش بهر مکان و سرشکش بهر وطن
[B][M1]معنی طلب نه صورت زیرا که شخص او
[M2]دریا و ابر زیر دِراعَ است و پیرهن
[B][M1]از پای او عبیر شود گرد بر بساط
[M2]وز دست او رحیق شود آب در لگن
[B][M1]خلقش چنان خوش است که از بوی او گرفت
[M2]بوی بهشت عد‌ن ز کشمیر تا عدن
[B][M1]پیر و جوان ‌کنند همی شکر نعمتش
[M2]شکر حقیقتی‌ که در آن نیست زرق و فن
[B][M1]وان کودکی که هست به گهواره در هنوز
[M2]دارد ز شکر نعمت او بر لبان لبن
[B][M1]باشد کم از فضایل او فضل دیگران
[M2]آری به قدر کم ز فرایض بود سُنن
[B][M1]گر در جهان به جود و مروت مثل شدند
[M2]نُعمان و مَعْنِ زائده و سیفِ ذی بزن
[B][M1]هر سه کنند خدمت او گر خدای عرش
[M2]ارواح هر سه باز رساند سوی بدن
[B][M1]از کَیدِ اَهرِمن بود ایمن بهر مقام
[M2]هر چند در زمانه بود گونه‌گون فتن
[B][M1]زیرا که او به سیرت و خلق فریشته است
[M2]ایمن بود فریشته از کیدِ اَهْرِمن
[B][M1]بادی که بر زمین وقارش کند گذر
[M2]از پشه پیل سازد و از صعوه کرگدن
[B][M1]مرغی‌ که بر درخت خلافش زند صفیر
[M2]افتد به محنت قفس و دام بابزن
[B][M1]گرچه به ‌صورت است مِحَن با مِجَن یکی
[M2]هست از مِجَن تفاوت بسیار تا محن
[B][M1]دین را بس آن دلیل که تدبیرهای اوست
[M2]در پیش تیرهای محن‌ خلق را مجن
[B][M1]ای مُکرِمی‌ که دست تو ابری است مشک‌بار
[M2]ای مفضلی‌ که طبع تو بحری است موج زن
[B][M1]ای رسم تو مُهَذّب و ای لفظ تو بدیع
[M2]ای خلق تو محبب و ای خلق تو حسن
[B][M1]دنیا به روزگار تو خالی است از حزین
[M2]دلها به اهتمام تو صافی است از حزن
[B][M1]از دولت است کِشت امید تو را نبات
[M2]وز نصرت است تیغ مراد تو را سَفَن
[B][M1]آن ‌کشت هست تازه همه ساله بی‌مطر
[M2]وان تیغ هست تیز همه‌ساله بی‌مِسَّن
[B][M1]از غایت ‌کرم ‌که تو را هست در سرشت
[M2]بر حاسدان خویش به نیکی بری تو ظن
[B][M1]داری روا اگر ز تو یابند حاسدان
[M2]در زندگی هزینه و در مردگی‌کفن
[B][M1]باد عقیدت تو در اقلیم روم و هند
[M2]گر بر جهد به خاطر رهبان و بَرْهَمَن
[B][M1]آن سوی حق شتابد و برتابد از صلیب
[M2]وین سوی دین گراید و برتابد ازوَثَن
[B][M1]دارم شگفت تا قلم تو چگونه شد
[M2]بی‌روح با تحرک و بی‌عقل با فطن
[B][M1]هست اَکمهی بدیع ‌که بیند همی جهان
[M2]هست اَبْکمی غریب‌ که‌ گوید همی سخن
[B][M1]در دخل و خرج راهنمایی است مُعتَمَد
[M2]در حل و عقد شکرگزاری است مُؤتَمَن
[B][M1]زیباتر است نَعتِ وی از صورت پری
[M2]والاترست قدر وی از پیکر پَرن
[B][M1]در چشم فتنه هست وَسَن‌ با صریر او
[M2]در چشم بخت نیست ز تأثیر او وسن
[B][M1]در تاختن همی به‌ شب و روز خوانمش
[M2]از بس که او برد به شب و روز تاختن
[B][M1]وز اتفاق تاختن او به ‌روز و شب
[M2]با روز روشن است شب تیره مُقْتَرن
[B][M1]ای در جهان یگانه به آزادگی وجود
[M2]دارم دلی یگانه به‌شکر تو مُرْتَهَن
[B][M1]تا گوهر مدیح تو در رشته کرده‌ام
[M2]کاسد شدست گوهر غوّاص و کوهکن
[B][M1]مدح تو گوهری است نه از جنس آن‌گهر
[M2]کاندر خزانهٔ مَلِکان است مختزن
[B][M1]تا پیش بت سجودکند هر شَمَن‌ که او
[M2]باشد به عشق و مهر بت خویش مُفْتَتَن
[B][M1]اندر سجود باد فلک پیش بخت تو
[M2]چونان که در سجود بود پیش بت شمن
[B][M1]بادند راضی از تو به دنیا و آخرت
[M2]شش تن‌ گزیدگان خلایق زمرد و زن
[B][M1]در دهر شاه سنجر و خاتون و صدر دین
[M2]در آخرت محمد و زهرا و بوالحسن
[B][M1]احباب تو زطالع مسعود شادمان
[M2]واعدای تو زطایر منحوس ممتحن
[B][M1]با تو نشسته دولت و بر تو خجسته عید
[M2]وز تو نماز و روزه پذیرفته ذوالمنن
[A]
[B][M1]چون قوام‌الدین و فخرالدین ندیدم میهمان
[M2]چون شهاب‌الدین به دنیا هم ندیدم میزبان
[B][M1]هرکجا باشد به‌ گیتی میزبانی چون شهاب
[M2]کی عجب‌گر چون قوام و فخر باشد میهمان
[B][M1]آسمان از اختران‌ گر بر زمین دارد شرف
[M2]زین سه نیک‌اختر زمین دارد شرف بر آسمان
[B][M1]آفتاب و مشتری و زهرهٔ زهرا به‌هم
[M2]هر سه در برج شرف‌ کردند پنداری قران
[B][M1]با دو سلطان هر سه در خدمت یکی دارند دل
[M2]با دو دولت هر سه در بیعت یکی دارند جان
[B][M1]دانش هر سه ز انبوهی نگنجد در ضمیر
[M2]بخشش هر سه ز بسیاری نیاید درگمان
[B][M1]هر سه را شمشیر هندی معجزست اندر یمین
[M2]هر سه را اقلام مصری ساحرست اندر بنان
[B][M1]باد با هر سه موافق هم جهان و هم سپهر
[M2]تا همی‌گردد سپهر و تا همی ماند جهان
[B][M1]هر سه اندر دولت سلطان عالم شادخوار
[M2]هر سه از اقبال سلطان معظم شادمان
[B][M1]شادند همه خلق به عید عرب اکنون
[M2]بر شاه عجم عید عرب باد همایون
[B][M1]فخر ملکان ناصر دین خسرو مشرق
[M2]تاج سر دولت عضد دولت میمون
[B][M1]سنجر که به مردی و جهانداری و شاهی
[M2]بیش است ز طهمورث و جمشید و فریدون
[B][M1]نازنده به پیروزی او گوهر سلجوق
[M2]چون گوهر عباس به بهروزی مأمون
[B][M1]سلطان معظم به هنرمندی او شاد
[M2]چون موسی عمران به هنرمندی هارون
[B][M1]با همت او اختر سیار بود پست
[M2]با دولت او گنبد دوار بود دون
[B][M1]سیاره نداند که قیاس خردش چند
[M2]ایام نداند که شمار هنرش چون
[B][M1]گیتی به حقیقت خطر او نشناسد
[M2]دریا چه شناسد خطر لؤلؤ مکنون
[B][M1]ای‌ گشته فلک بر مه منجوق تو عاشق
[M2]وی ‌گشته ظفر بر سر شمشیر تو مفتون
[B][M1]یک تن نشناسم نه به احسان تو محتاج
[M2]یک دل نشناسم نه به فرمان تو مرهون
[B][M1]عدل و نظر تو سبب امن جهان است
[M2]چون باده و مطرب سبب شادی محزون
[B][M1]تا با تو جهان راست‌تر از قد الف شد
[M2]قد همه اعدای تو شد چفته‌تر از نون
[B][M1]هر کس‌ که سر از چنبر حکم تو بتابد
[M2]یا دل برد از دایرهٔ عهد تو بیرون
[B][M1]هرگز نبود مقبل و آهسته و عاقل
[M2]لابد که بود مدبر و آشفته و مجنون
[B][M1]آن روز که تو گوی‌ زنی پیش سواران
[M2]از سُمّ سمند تو رسد گَرد به‌گردون
[B][M1]وان روز که تو صید کنی بر کُه و صحرا
[M2]از سنگ دمد لاله و از خاک طبرخون
[B][M1]وان روز که تو تیغ زنی در صف لشکر
[M2]پستی و بلندی همه خانی شود از خون
[B][M1]از نیزهٔ تو بیشه نماید همه صحرا
[M2]وز رایت تو کوه نماید همه هامون
[B][M1]خصم تو به افسون و به افسانه کند کار
[M2]لیکن به زمانی شود آن کار دگرگون
[B][M1]بیچاره نداند که همی سود ندارد
[M2]با دولت و شمشیر تو افسانه و افسون
[B][M1]ملک پدران داد به دست تو زمانه
[M2]بسته است میان تا تو چه فرمان دهی اکنون
[B][M1]گر رای به زابل کنی از بهر تماشا
[M2]ور روی به توران نهی از بهر شبیخون
[B][M1]فغفور بنالد ز تو در بتکدهٔ چین
[M2]چیپال بترسد ز تو بر ساحل سیحون
[B][M1]تو خرم و خندان به نشابور نشسته
[M2]سهم تو به دجله است و نهیب تو به جیحون
[B][M1]بس نماندست که ملک ملکان را
[M2]آرند به دیوان تو آواره و قانون
[B][M1]پیش کف تو خوارتر از خاک نماید
[M2]گر خاک به تو هدیه دهد نعمت قارون
[B][M1]خوانم به صفت جود تو را معجز موسی
[M2]گر زنده شد از معجز او مردهٔ مدفون
[B][M1]ای مدح تو در هر دهنی لؤلؤ و یاقوت
[M2]وان لؤلؤ و یاقوت به عنبر شده معجون
[B][M1]ناهید ز میزان فلک مدح تو خواند
[M2]چون ‌گشت به میزان خرد مدح تو موزون
[B][M1]تا موسم ‌تِشرین بود اندر مه نیسان
[M2]تا نوبت کانون بود اندر مه کانون
[B][M1]احباب تو را باد رخ از نار چو ‌تِشرین
[M2]و اعدای تو را باد دل از رنج چو کانون
[B][M1]از طایر میمون‌، تو ندیم ظفر و فتح
[M2]خصم تو ندیم نَدَم از اختر وارون
[B][M1]خالق ز تو راضی و خلایق ز تو خشنود
[M2]دولت به تو موصول و سعادت به تو مقرون
[B][M1]عید تو همایون و همه سال تو چون عید
[M2]پیروزی و اقبال تو هر روز بر افزون
[A]
[B][M1]نرگس ز نشاط ماه فروردین
[M2]بر دست نهاد ساغر زرین
[B][M1]ابر آمد و کرد ساغرش پر می
[M2]تا نوش کند به یاد فروردین
[B][M1]بی‌آنکه شکسته گشت و پیچیده
[M2]شد زلف بنفشه پرخم و پرچین
[B][M1]دستی که به زلف او درآویزد
[M2]بی‌مشک شود چو نافه مشک‌آگین
[B][M1]تاکرد دم صباگلستان را
[M2]از خوشی و خرمی بهشت آیین
[B][M1]گلبن به بهشت در همی نازد
[M2]با جامهٔ سبز همچو حورالعین
[B][M1]گر پروین شد در آسمان پنهان
[M2]پروین صفت است در زمین نسرین
[B][M1]گویی که ز بهر خدمت خسرو
[M2]آمد به زمین ز آسمان پروین
[B][M1]چون فاخته باغ را دعا گوید
[M2]طاووس دعاش را کند آمین
[B][M1]از بهر دعا ثنا کند بلبل
[M2]بر ناصر دین بن معزالدین
[B][M1]سنجر که ز رای دولت آرایش
[M2]دین را شرف است و ملک را تزیین
[B][M1]والا ملکی که در صف هیجا
[M2]دارد دل و زور صاحب صفین
[B][M1]ایزد چو ولایت خراسان را
[M2]آراست به عدل او سنهٔ تِسعین
[B][M1]دادند به او سعادت کلی
[M2]از برج شرف ستارگان همگین
[B][M1]در طالع او همی توان دیدن
[M2]کز روم بود ولایتش تا چین
[B][M1]آنجا که امید عدل او باشد
[M2]بی‌بیم بود کبوتر از شاهین
[B][M1]وانجا که نهیب تیغ او باشد
[M2]اندر غم جان بود تن تِنّبن
[B][M1]بر مژدهٔ فتح او به هرکشور
[M2]بندند و زنند کله و آذین
[B][M1]گردد ز نثار نامهٔ فتحش
[M2]پرگوهر سرخ دست‌گوهر چین
[B][M1]گر رای کند به آمل و ساری
[M2]ور روی نهد به‌ کابل و غزنین
[B][M1]از بیم به دست هندو و دیلم
[M2]بی‌بیم شود کَتاره و زوبین
[B][M1]بس دیر نماند تا نهد عزمش
[M2]بر اسب غزای کافرستان زین
[B][M1]در روم کند رکاب سالارش
[M2]زین را ز صلیب رومیان خرزین
[B][M1]یک حملهٔ سنجری زند برهم
[M2]بتخانهٔ قیصری به قسطنطین
[B][M1]گر افشین کرد فتنهٔ بابک
[M2]در دولت و ملک معتصم تسکین
[B][M1]در لشکر خویشتن ملک‌سنجر
[M2]دارد دو هزار بنده چون افشین
[B][M1]گر بیژن گیو در هنر بودی
[M2]چون حاجب او به روز بزم و کین
[B][M1]هنگام شکارکی روا گشتی
[M2]بر بیژن گیو چاره‌گر گرین
[B][M1]ای شاد به تو خلیفه و سلطان
[M2]وز شادی هر دو دشمنان غمگین
[B][M1]از نصرت تو همی ببالد آن
[M2]وز دولت تو همی بنازد این
[B][M1]دو بیت شنیده‌ام دقیقی را
[M2]در مدح تو هر دو کرده‌ام تضمین‌:
[B][M1]«استاد شهید زنده بایستی
[M2]و آن شاعر تیره‌ چشم روشن بین
[B][M1]تا شاه مرا مدیح‌گفتندی
[M2]معنیش درست و لفظها شیرین‌»
[B][M1]در شان تو آمدست پنداری
[M2]واندر شأن حسود با نفرین
[B][M1]هفتم آیت ز سورهٔ یوسف
[M2]پنجم آیت ز سورهٔ یاسین
[B][M1]تا با دل دشمنان به رزم اندر
[M2]کین تو کند صناعت سِکین
[B][M1]هرکس‌ که ز کین تو خطر جوید
[M2]سر در سر آن خطر کند مسکین
[B][M1]آباد بر آن‌ کُمیت میمونت
[M2]کاو تیزتر است زآذر برزین
[B][M1]کو هست درنگ را چو گویی هان
[M2]با دست شتاب را چو گویی هین
[B][M1]هر گه که به پستی آید از بالا
[M2]گویی به نشیب روی دارد هین
[B][M1]فرهاد نکرد نقش از آن بهتر
[M2]شبدیز به جنب خسرو و شیرین
[B][M1]تا پای تو در رکاب او باشد
[M2]نعلش سر ماه را بود بالین
[B][M1]شاها به بهار و موسم نیسان
[M2]بر تخت شهی به‌کام دل بنشین
[B][M1]نیک است و بد است مردم‌ گیتی
[M2]بد را بگزای و نیک را بگزین
[B][M1]خوارزم شه آمد از لب جیحون
[M2]زی درگه تو به حشمت و تمکین
[B][M1]تا رایت و رای او درین خدمت
[M2]عالی شود از تو همچو علیین
[B][M1]تا دانش و داد و دین او هر سه
[M2]باقی شود از تو تا به یوم‌الدین
[B][M1]با دولت و فر تو بهر کشور
[M2]کو قصد کند بگیرد اندر حین
[B][M1]از جانب غرب تا حد مکه
[M2]از جانب شرق تا در ماچین
[B][M1]بادا ز چهار چیز سازنده
[M2]قسم تو چهار چیز با تحسین
[B][M1]تا هست چهار طبع‌ گیتی را
[M2]از آتش و از هوا و آب و طین
[B][M1]از چرخ عنایت از قضا یاری
[M2]از بخت هدایت از خرد تلقین
[B][M1]تشرین تو باد خوش‌تر از نیسان
[M2]نیسان تو باد بهتر از تشرین
[B][M1]ازگرد ولیت رفته برگردون
[M2]وز سجن‌ عدوت رفته در سجین
[A]
[B][M1]ایا ای جوهر علوی گرفته چرخ را دامن
[M2]تورا شب برفراز سر تو را سیاره پیرامن
[B][M1]به رنگین باشه‌ای مانی که درگردون زند چنگل
[M2]به زرین لعبتی مانی که در هامون کشد دامن
[B][M1]نمایی‌گه رخ روشن وزان گردد هوا تیره
[M2]برآری‌گه دم تیره وزان‌گردد زمین روشن
[B][M1]پس از پیدا شدن باشد به چرخ اسفلت منزل
[M2]چو پیش از دم‌زدن باشد زسنگ دامنت مسکن
[B][M1]تو از خارا برون آیی و گرم از تو شود خارا
[M2]تو از آهن پدید آیی و نرم از تو شود آهن
[B][M1]یکی‌کوهی پر از لاله فرازش مشک را توده
[M2]یکی بحری پر از لؤلؤ به زیرش نیل را خرمن
[B][M1]یکی رقاص را مانی‌که سربالش بود احمر
[M2]یکی دیوانه را مانی‌که مَندیلش بود ادکن
[B][M1]مگر ناگه کمین آورد بر عفریت سیاره
[M2]مگر در شب شبیخون کرد بر مریخ اهریمن
[B][M1]شهاب سرخ را مانی زشب جراره بر تارک
[M2]سحاب سرخ را مانی زگل طیاره برگردن
[B][M1]نمانی جز بدان ابری‌که عکس آفتاب او را
[M2]که در رفتن سوی مغرب بپوشد سرخ پیراهن
[B][M1]تنت با جادویی ماند که مشک اندوده او را سر
[M2]سرت با هندویی ماندکه خون‌آلوده او را تن
[B][M1]تن‌افروزی چو از مرجان بود در دست تو پاره
[M2]سرافرازی چو از سنبل بود بر فرق تو گرزن
[B][M1]بهر منزل که بنشینی برافرازی زر سوده
[M2]زِ هر خانه‌ که برخیزی برون آری سر از روزن
[B][M1]به سقلابی زنی مانی‌ که آبِستَن بود دایم
[M2]نزاید جز همه زنگی از آن سِقلابی آبستن
[B][M1]گه ابراهیم بن آزر میان تو شده ایمن
[M2]گهی جسته تو را موسی میان وادی ایمن
[B][M1]چو خیاط سیه‌دوزی و سوزنهای تو سوزان
[M2]کجا دوزی یکی جامه بیندازی دو صد سوزن
[B][M1]تو را دشمن بُود گویی همیشه جوهر سفلی
[M2]که از بیم و نهیب تو بود در دِرع و در جوشن
[B][M1]تو با دشمن شده مونس میان آهن هندی
[M2]ز بهر آنکه فخرالملک بر دارد سر از دشمن
[B][M1]ابوالفتح المظفر بن قوام‌الدین خداوندی
[M2]که بردارد سر از دشمن بدان شمشیر شیر اوژن
[B][M1]نماید با نَوال او نَبَهره‌ نعمت قارون
[M2]نماید با جلال او نَفایه حشمت قارن
[B][M1]قصارت یافت از بختش فلک چون جامهٔ خلقان
[M2]ریاضت یافت از تیغش جهان چون ‌کرهٔ توسن
[B][M1]مُقِّر فضل او بینم عزیز و خوار و نیک‌ و بد
[M2]رهین شکر او بینم بزرگ و خرد و مرد و زن
[B][M1]نشان تیغ و تیر او ز بویحیی و بوالحارث
[M2]نشان مهر و کین او ز بادافراه و پاداشن
[B][M1]نبود الا وجود او مراد دولت از شادی
[M2]نبود الا حسود او مراد اختر از شیون
[B][M1]فلک سنجنده سعدست و رای ناصحش میزان
[M2]زحل‌کوبندهٔ نخست و فرق حاسدش هاون
[B][M1]یکی یابد ز مهر او میان خاک در لؤلؤ
[M2]یکی ریزد ز کین او میان ریگ در روغن
[B][M1]به مدح دوستان او قضا کرد از امل دیوان
[M2]به قهر دشمنان او قدر کرد از اجل مکمن
[B][M1]ز باغ‌ بزم او دایم بدخشی روید و مرجان
[M2]ز خاک رزم او دایم طبرخون روید و روین
[B][M1]ضمیرش روضهٔ خیرست و توفیقش در رضوان
[M2]سرایش مسجد مجد است و تایید اندرو موذن
[B][M1]بود در نامهٔ اعمال عمر او فلک یک خط
[M2]بود در کفهٔ میزان جود او جهان یک من
[B][M1]گرفته رایت و رایش زمشرق تا حد مغرب
[M2]رسیده نامه و نامش ز اَرّان تا در ارمن
[B][M1]اگر بهرام پیش آید که دارد رُمْح زهرآگین
[M2]و گر ارژنگ باز آید که دارد تیغ گردافکن
[B][M1]ز نوک رُمح زهرآگن دهد بهرام را بهره
[M2]به زخم تیغ ‌گُردافکن‌ کند ارژنگ را ارزن
[B][M1]ایا در دین پیغمبر به حشمت بهتر از بوذر
[M2]ایا در ملک شاهنشه به همت برتر از بهمن
[B][M1]بدان شمشیر جان آویز زور دشمنان بشکن
[M2]بدان شاهین آهو گیر چشم دشمنان برکن
[B][M1]بهرگامی که برداری قدم بر فرق فرقد نه
[M2]زهر سویی که بخر‌امی علم بر بام نصرت ‌زن
[B][M1]معانی از تو حاضرگشت سُبحان‌ الّذی اَسری
[M2]معالی از تو محکم گشت سُبحان‌ الّذی اَتقَن
[B][M1]خداوندا دلی دارم به مدح و مهرت آکنده
[M2]شده بر مَدح تو عاشق، شده بر مهر تو مُفتن
[B][M1]به‌فضل ایزد ذوالمن چو بنشینم درین مجلس
[M2]مدیح تو مرا پیش است و شُکر ایزد ذوالمَنّ
[B][M1]بود نامم در این خدمت حقیقت بندهٔ مخلص
[M2]وگر چه خواجه بُرهانی محمّد کرد نام من
[B][M1]الا تا در مه بهمن بود در خانه‌ها آبی
[M2]الا تا در مه نیسان بود در دشتها سوسن
[B][M1]رُخ مدّاح تو بادا چو سوسن در مه نیسان
[M2]رخ اعدای تو بادا چو آبی در مه بهمن
[B][M1]بمان با بخت عالی رای رزم آرای در میدان
[M2]بمان با دولت پیروز بزم افروز در گلشن
[A]
[B][M1]ای ساربان منزل مکن جز در دیار یار من
[M2]تا یک زمان زاری‌ کنم بر رَبع ‌وَ اطلال و دِمَن
[B][M1]رَبع از دلم پرخون‌ کنم خاک دمن‌ گلگون کنم
[M2]اطلال را جیحون ‌کنم از آب چشم خویشتن
[B][M1]از روی یار خرگهی ایوان همی بینم تهی
[M2]وز قد آن سرو سهی خالی همی بینم چمن
[B][M1]بر جای رطل و جام می‌، گوران نهاده استند پی
[M2]بر جای چنگ ‌و نای و نی ‌آواز زاغ ‌است و زغن
[B][M1]از خیمه تا سعدی بشد و ز حجره تا ‌سلمی بشد
[M2]وز حجله تا لیلی بشد گویی بشد جانم ‌ز تن
[B][M1]نتوان‌ گذشت از منزلی‌ کانجا نیفتد مشکلی
[M2]از قصهٔ سنگین دلی نوشین لبی سیمین ذقن
[B][M1]آنجا که بود آن دلستان با دوستان در بوستان
[M2]شدگرگ ‌و روبه را مکان شد کوف و کرکس را وطن
[B][M1]ابرست بر جای قمر زهرست بر جای شکر
[M2]سنگ است بر جای‌ گهر خارست بر جای سمن
[B][M1]آری چو پیش آید قضا مر‌وا شود چون مر‌غوا
[M2]جای شجر گیرد گیا جای طرب‌ گیرد شجن
[B][M1]کاخی‌ که دیدم چون ارم خرم‌تر از روی صنم
[M2]دیوار او بینم به خَم مانندهٔ پشت شمن
[B][M1]تمثالهای بوالعجب حال آوریده بی‌سبب
[M2]گویی دریدند ای عجب بر تن ز حسرت پیرهن
[B][M1]زین سان‌که چرخ نیلگون کرد این سراها را نگون
[M2]دیار کی‌ گردد کنون گرد دیار یار من
[B][M1]یاری به رخ چون ارغوان حوری به تن چون پرنیان
[M2]سروی به ‌لب چون ناردان ماهی به ‌قد چون نارون
[B][M1]نیرنگ چشم‌ او فره، ‌بر سیمش‌ از عنبر زره
[M2]زلفش همه بند و گره، جعدش همه چین و شکن
[B][M1]تا از بر من دور شد، دل از برم رنجور شد
[M2]مشکم همه ‌کافور شد، شمشاد من شد نسترن
[B][M1]از هجر او سرگشه‌ام، تخم صبوری‌ کشته‌ام
[M2]مانند مرغی ‌گشته‌ام بریان شده بر بابزن
[B][M1]اندر بیابان سها کرده عنان دل رها
[M2]در دل نهیب اژدها در سر خیال اهرمن
[B][M1]گه با پلنگان در کمر، گه با گوزنان در شمر
[M2]گه از رفیقان قمر، گه از ندیمان پرن
[B][M1]پیوسته از چشم و دلم در آب و آتش منزلم
[M2]بر بیسرا کی محملم در کوه و صحرا گامزن
[B][M1]هامون گذار و کوه‌وش دل بر تحمل کرده خوش
[M2]تا روز هر شب بارکش هر روز تا شب خارکن
[B][M1]چون باد و چون آتش روان درکوه و در وادی دوان
[M2]چون آتش و خاک‌ گران در کوهسار و در عطن
[B][M1]سیاره در آهنگ او حیران ز بس نیرنگ او
[M2]در تاختن فرسنگ او از حد طائف تاختن
[B][M1]گردون پلاسش بافته، اختر زمامش تافته
[M2]وز دست و پایش یافته روی زمین شکل مجن
[B][M1]بر پشت او مرقد مرا، وز کام او سؤدد مرا
[M2]من قاصد و مقصد مرا درگاه صدر انجمن
[B][M1]دین محمد را شرف اصل شریعت راکنف
[M2]باقی بدو نام سلف راضی ازو خلق زمن
[B][M1]بوطاهر طاهر نسب نامش سعادت را سبب
[M2]بیرایهٔ فضل و ادب سرمایهٔ عقل و فطن
[B][M1]آن کامکار محتمل نیکو خصال نیک‌دل
[M2]شادی به طبعش متصل رادی به دستش مقترن
[B][M1]او را مسیر مهر و کین او را مسلم تخت‌ و زین
[M2]او را ثناگر ملک و دین او را دعاگو مرد و زن
[B][M1]هنگام نفع و فایده افزون ز معن زائده
[M2]روز نوال و مائده افزون ز سیف ذویزن
[B][M1]از غایت ا‌کرام او وز منت انعام او
[M2]شد در خراسان نام او چون نام تُبٌع در یمن
[B][M1]آزادگان با برگ و ساز از نعمت او سرفراز
[M2]از حد ایران تا حجاز از مرز توران تا عدن
[B][M1]اسرار او صافی شده از باطل و از بیهده
[M2]کردار او بی‌شعبده گفتار او بی‌زرق و فن
[B][M1]دستش‌ گه رفع قلم حد است بر دفع ستم
[M2]در ملک از او نفع نعم در دهر از او نفی فتن
[B][M1]آن‌ کس‌ که او را آورید آورد لطف جان پدید
[M2]ایزد توگویی آفرید از جان پاک او را بدن
[B][M1]ای راه و رسمت خسروی ای نظم و نثرت معنوی
[M2]ای حزم و عزم تو قوی ای خٌلق و خُلق تو حسن
[B][M1]ای در شرف مانند آن‌کامد ز صنع غیب‌دان
[M2]در دشت تیه از آسمان بر قوم او سلوی و من
[B][M1]کلکی که در دستت بود نشگفت اگر معجز شود
[M2]چون ازکف موسی رود چوبی بیوبارد رسن
[B][M1]ابری است او با منفعت باران او از مصلحت
[M2]گویی دهن شد مملکت او چون زبان شد در دهن
[B][M1]وصاف تو هر خاطری، مداح تو هر شاعری
[M2]برگردن هر زایری از برّ تو بار منن
[B][M1]آنکس که بر هر کشوری بگماشت دانا داوری
[M2]جون تو نبیند دیگری درکدخدایی موتمن
[B][M1]از اهتمام عقل تو وز احتمال فضل تو
[M2]اندر جناب عدل تو صعوه شده چون کرگدن
[B][M1]هر دشمنی کاندر جهان کاو مر تو را کرد امتحان
[M2]انداخت او را آسمان از امتحان اندر محن
[B][M1]هر کس که با تو سرکشد گردون بر او خنجر کشد
[M2]خمری‌ که از دن برکشند دردی بود آغاز دن
[B][M1]هر غزو را پیمان نهی بر جای‌کفر ایمان نهی
[M2]سی پارهٔ قرآن نهی در هند بر جای وثن
[B][M1]اعمال را والی کنی کار هدی عالی کنی
[M2]هندوستان خالی‌کنی از بتکده وز بر‌همن
[B][M1]گر غایبم ور حاضرم از نعمت تو شاکرم
[M2]فکر تو اندر خاطرم افرون ز وهم است و ز ظن
[B][M1]هرکاو امان خواهد زتو یا نام و نان خواهد زتو
[M2]حاجت چنان‌ خواهد ز تو چون ‌کودک از مادر لبن
[B][M1]مدح تو بنگارم همی شکر تو بگزارم همی
[M2]وز فر تو دارم همی تن بی‌الم دل بی‌حزن
[B][M1]مشمر ز طبع من زلل مشناس در شعرم خلل
[M2]گر من ز ربع و از طَلَلْ در مدح تو گویم سخن
[B][M1]نغز و بدیع است این نمط در دّرج بی‌سهو و غلط
[M2]زان سان ‌که در دُرج و سقط یاقوت و درّ مختزن
[B][M1]تا ماه نیسان بر رزان بندد حلی باد وزان
[M2]گردد به ایام خزان بر بوستان‌ کرباس تن
[B][M1]بادت بقای سرمدی امروز تو خوشتر زدی
[M2]میران به امرت مقتدی حران به برت مرتهن
[B][M1]گاه بقا گفته فلک با بخت تو مالی و لک
[M2]تا حشر تا دیده ملک بی‌گردن بختت رسن
[B][M1]کیوان زچرخ هفتمین در زیر پای تو زمین
[M2]کوثر زفردوس برین در پیش دست تو لگن
[B][M1]فرمانبر تو انس و جان در شهر مرو شاهجان
[M2]وز نعمت تو شادمان آل رسول و بوالحسن
[B][M1]فرمان تو نفع بلا عمرت موبد در علا
[M2]تا نَفی را گویند لا تا جَزم‌ را گویند لَن
[A]
[B][M1]ای ماه لاله روی من ای سرو سیم‌تن
[M2]از دل تو را فلک‌ کنم از جان تو را چمن
[B][M1]زیرا که دل سزد فلک ماه روی را
[M2]زیرا که جان سزد چمن سرو سیم‌تن
[B][M1]زلف تو توده تودهٔ مشک است بر قمر
[M2]جعد تو حلقه حلقهٔ ابرست بر سمن
[B][M1]زان توده توده است به شهر اندرون بلا
[M2]زان حلقه حلقه است به دهر اندرون فتن
[B][M1]لب چون عقیق‌ کردی و رخساره چون سهیل
[M2]وین هر دو ساختی به هزاران فسون و فن
[B][M1]تا در عجم بود لب و رخسار تو بدیع
[M2]چونان‌ کجا سهیل و عقیق است در یمن
[B][M1]دل بر دلم نه ای صنم ششتری قبای
[M2]لب بر لبم نِه ای پسر مشتری ذقن
[B][M1]تا موم نرم بینی در زیر سنگ سخت
[M2]تا شَنبلید بینی در زیر نسترن
[B][M1]چون تیر برکمان نهی و بشکنی سپاه
[M2]صد توبه بشکنی به‌سر زلف پر شکن
[B][M1]درکار تو شگفت فرو مانده‌ام بتا
[M2]توبه‌شکن نهم لقبت یا سپه‌شکن
[B][M1]تا تو به وقتِ خشم و به وقتِ لَطَف مرا
[M2]آتش نموده‌ای ز رخ و لؤلؤ از دهن
[B][M1]هجران تو بر آتش و لؤلؤ همی کند
[M2]همچون رخ و دهانت لب و دیدگان من
[B][M1]ایدون‌ گمان بری که مگر ماه انجم است
[M2]چون بنگری به چهره و دندان خویشتن
[B][M1]خواهان دیدن تو شود گر خبر رسد
[M2]از ماه و انجم تو به خورشید انجمن
[B][M1]میر اجل مؤید ملک و شهاب دین
[M2]فرخ ظهیر دولت‌ ابونصر ‌بن حسن
[B][M1]فرخنده اختری که خجسته خصال او
[M2]آسایش زمین شده و آرایش ز من
[B][M1]مرد خرد سپهر شناسد بساط او
[M2]آری سپهر باشد خورشید را وطن
[B][M1]کینش به کار دشمن دولت دهد فساد
[M2]خشمش به چشم دشمن ملت نهد وسن
[B][M1]تایید او چو پیرهن یوسف است و خلق
[M2]یعقوب‌وار در طلب بوی پیرهن
[B][M1]درگاه اوست ملتزم خلق و ملتجا
[M2]تدبیر اوست معتمد ملک و مؤتمن
[B][M1]در رسمهاش گنج معالی است مُدَّخَر
[M2]در لفظهاش گنج معانی است مُخْتَزن
[B][M1]گر بر زند به سنگ نکوخواه از حسام
[M2]ور بر زند به‌خاک نگون‌خواه او مجِن
[B][M1]از سنگ و خاک قسمت ایشان رسد دو چیز
[M2]آن را رسد جواهر و این را رسدکفن
[B][M1]ای نفی کفر باطل و اثبات دین حق
[M2]ای نصرت فرشته و ای قهر اهرمن
[B][M1]دُرّ است دولت تو و آفاق چون صدف
[M2]جان است همت تو و افلاک چون بدن
[B][M1]هرکس ز معن‌ زائده ‌گوید همی خبر
[M2]هرکس ز سیف ذُویزن آرد همی سخن
[B][M1]یک چاکر تو صاحب صد ‌معن زائده است
[M2]یک‌ کِهتر تو مهتر صد سیف ذویزن
[B][M1]از آتش سیاست و خشم تو در سزد
[M2]‌مِغفَر شود چون مَعجر و مردان شوند زن
[B][M1]بر پای و بر دو دست تو عاشق شده است ماه
[M2]زین روی ‌گه چو نعل بودگاه چون لگن
[B][M1]آسوده نیست دست تو از جود ساعتی
[M2]گویی شدست دست تو بر جود مفتتن
[B][M1]گر چاهکن شدست ز بهر تو دشمنت
[M2]ناگاه دراوفتد به ته چاه چاهکن
[B][M1]وانگاه دست بر رسن مدبری زند
[M2]از چَه درآید و به ‌گلو در کند رسن
[B][M1]گر بر عَدَن خیال جمال تو بگذرد
[M2]همچون بهشت عَدْ‌ن شود تُربتِ عَدَن
[B][M1]گر باد احتشام تو بر نار بن وزد
[M2]آن ناربن شود به بلندی چو نارون
[B][M1]ور سایهٔ قبول تو بر روبه اوفتد
[M2]شیران دهند بچهٔ روباه را لبن
[B][M1]تیر فلک شمن شود وکلک من صنم
[M2]چون طبع تو صنم شود و طبع من شَمَن
[B][M1]هر مدحتی‌که نام تو باشد تخلصش
[M2]گردو‌نْشْ مشتری سزد و مشتری ثمن
[B][M1]تا از نِعَم همیشه بود خلق را طرب
[M2]تا از مِحَن همیشه بود خلق را حَزَن
[B][M1]بادند دوستان تو در روضهٔ نعم
[M2]بادند دشمنان تو در قبضهٔ محن
[B][M1]افروخته وثاق تو از شَمسهٔ چِگِل
[M2]آراسته سرای تو از لُعبت خُتن
[B][M1]وان گوهر لطیف که پروردش آفتاب
[M2]یاقوت‌وار آمده در جام تو ز دَن
[A]
[B][M1]نباشد اصلی در عشق یار توبه من
[M2]که زلف پرشکن یار هست توبه‌شکن
[B][M1]چگونه توبه کنم کان دو زلف برشکنش
[M2]هزار بار زیادت شکست توبهٔ من
[B][M1]بتی‌ کجا لب و دندانش چون سهیل و عقیق
[M2]همیشه سرخی سرخ است و روشنی روشن
[B][M1]ولایت یمن اِقطاعِ او شدست مگر
[M2]که در عقیق یمن دارد او سهیل یمن
[B][M1]به ماه و سرو همی ماند و زچشم و دلم
[M2]به آب و آتش همواره ساخته است وطن
[B][M1]عجب زماهی کاب آورد میان فلک
[M2]عجب ز سروی‌ کاتش زند میان چمن
[B][M1]گر آن دو عارض رخشان زفعل یزدان است
[M2]زفعل اهرمن است آن دو زلف چوگان زن
[B][M1]بدین دلیل همی مانوی درست کند
[M2]که هست خیر ز یزدان و شر ز اهریمن
[B][M1]دلی است ان بت دل‌خواه را چو آهن و سنگ
[M2]دلی‌که نرم نگردد به هیچ حیله و فن
[B][M1]بدیع نیست‌ کزآن دل پرآتش است دلم
[M2]بدیع ‌کی بود آتش ز سنگ وز آهن
[B][M1]بلا و فتنهٔ من زان ستمگرست‌ که هست
[M2]بلانمای به زلف و به چشم فتنه فکن
[B][M1]اگر ز سنبل و نرگس فغان کنم شاید
[M2]که سنبل اصل بلا گشت و نرگس اصل فتن
[B][M1]زمین زچهرهٔ او روشن است پنداری
[M2]که هست بدر زمین آن نگار سیمین‌تن
[B][M1]دو صنعت است همیشه دل و زبان مرا
[M2]وفای بدر زمین و ثنای صدر زَمَن
[B][M1]عماد دین شرف‌الملک امین حضرت شاه
[M2]که بخت حضرت او راگرفته پیرامن
[B][M1]سر سعادت ابوسعد افتاب سعود
[M2]که شد صنم قلم او و آفتاب شمن
[B][M1]گر آب چشمهٔ ‌کوثر ز جنت است نشان
[M2]به‌گاه شستن دستش چو کوثرست لگن
[B][M1]کجا جبین و ذقن پیش او زمین سایند
[M2]حسد برد همه اندام بر جبین و ذقن
[B][M1]برون ز شیون اعداش را سبیلی نیست
[M2]سبیل‌گشت بر اعدای او مگر شیون
[B][M1]رسن ز چنبر اگر سر برون‌کند خصمش
[M2]چو چنبر است و همی سر برون‌ کند ز رسن
[B][M1]ایا مراد تو را نرم روزگار درشت
[M2]و یا هوای تو را رام عالم توسن
[B][M1]همی به جود تو آزادگان زنند مثل
[M2]همی ز رسم تو فرزانگان برند سُنن
[B][M1]بلند بخت تو چون نور ساکن فلک است
[M2]فلک نباشد جز نور پاک را مسکن
[B][M1]نهاده نامهٔ مهرت زمانه بر تارک
[M2]گرفته بار قبولت ستاره برگردن
[B][M1]تو یوسفی و همه سائلان چو یعقوب اند
[M2]نسیم همت تو همچو بوی پیراهن
[B][M1]کسی که جامهٔ مهرت برو دریده شود
[M2]به دست خویش بدوزد برای خویش‌ کفن
[B][M1]کسی‌ که خواهد و گوید خلاف و نقص تو را
[M2]بود ضمیر و زبانش چو نشتر و سوزن
[B][M1]تو را به مرتبه فضل است بر جوانمردان
[M2]بدان قیاس‌که فضل است مرد را بر زن
[B][M1]مبارزی که به نام تو نیزه برگیرد
[M2]چه موم پیش سنانش چه غیبهٔ جوشن
[B][M1]چنان ‌کجا که به دریای ژرف در صدف است
[M2]به‌ گوهرست قلم در کف تو آبستن
[B][M1]گهی ز غالیه پرگار برکشد به حریر
[M2]گهی ز مورچه زنجیر برنهد به سمن
[B][M1]به سیر همچو براق است و کاغذش میدان
[M2]به رنگ همچو چراغ است و عنبرش روشن
[B][M1]به شمع ماند و دودش رسیده گوناگون
[M2]ز مکه تا به طراز و ز شام تا به ختن
[B][M1]بگوید و برود کامکار وین عجب است
[M2]که بی‌دها‌نش‌ زبان است و بی‌زبانش سخن
[B][M1]همی نماید در دست او که نیست مگر
[M2]روان او ز بدن غایب و زبان ز دهن
[B][M1]بزرگْ بارْ خدایا بلند همت تو
[M2]کشیده پشت و دل من به زیر بار منن
[B][M1]مدیح درّ ثمین آمد و سخاوت تو
[M2]به طبع در ثمین را گذاردست ثمن
[B][M1]قبول بود همه ظن من به اول‌ کار
[M2]کنون معاینه دیدم هر آنچه بودم ظن
[B][M1]کثیف طبعم در مِدْحَت تو گشت لطیف
[M2]از این لطافت طبعی‌ که از تو دیدم من
[B][M1]چو من ز دولت و اقبال تو گرفتم فال
[M2]گرفت دست بقا دولت مرا دامن
[B][M1]همیشه تاکه نعم باشد و محن به جهان
[M2]ز دور گنبد دوار و قدرت ذُوالمَن
[B][M1]ولیت باد منور در آفتاب نعم
[M2]عدوت باد فروزان در آسمان محن
[B][M1]خجسته باد همه روز تو چو عید و بهار
[M2]تو جفت شادی و بدخواه تو ندیم حَزَن
[B][M1]سعادت ابدی ناصح تو را ناصح
[M2]نحوست فلکی دشمن تو را دشمن
[B][M1]نهاده بر کف تو گوهری که از عکسش
[M2]شود دوگونه چو گلزار و بزم چون ‌گلشن
[B][M1]تو خوش نشسته و پیش تو ایستاده بتی
[M2]به زلف مشک و به لب شکر و به رخ سوسن
[A]
[B][M1]ای برشکسته سنبل مشکین به نسترن
[M2]ماه غزل سرای من ای سروِ سیم‌ُتن
[B][M1]در پیچ زلف توست هزاران هزا‌ر تاب
[M2]در سحر چشم توست هزاران هزار فن
[B][M1]کژی شدست با خم زلف تو مُتَّفق
[M2]خوبی شدست با رخ خوب تو مُقْتَرن
[B][M1]در بُسدّین دو شَکّر تو معجزِ مسیح
[M2]در نرگسین دو چشم تو تلبیس اهرمن
[B][M1]از توست سال و ماه جهان را ده و دو چیز
[M2]وز هجر و وصل توست مرا شادی و حَزَن
[B][M1]شمع و شب و گلاب و می و سیب و یاسمین
[M2]شمشاد و مشک و نوش و گل و نار و نارون
[B][M1]ای آنکه چون تو بت ننگاریده در بهار
[M2]وی آنکه چون تو سرو نبالیده در چمن
[B][M1]زین بیش جان من به فراق اندرون مسوز
[M2]زین بیش فال من به فراق اندرون مزن
[B][M1]صبرم رمیده کردی از آن چشم پرخمار
[M2]پشتم شکسته ‌کردی از آن زلف پرشکن
[B][M1]جان من از فراق رخ تو پر آتش است
[M2]گرچه ز اشک دایم دریاست گرد من
[B][M1]گاه آمد ای نگار سمنبر وصال را
[M2]کاکنون به باغ چون رخ تو بشکفد سمن
[B][M1]هر غنچه را تو گویی لعل است در غلاف
[M2]هر لاله را تو گویی لؤلؤست در دهن
[B][M1]یاقوت زرد آرد گلزار گوشوار
[M2]دیبای سرخ پوشد بادام پیرهن
[B][M1]اکنون سحرگهان بوزد باد مشک بوی
[M2]گوئی به خُلق خواجه سرشته است خویشتن
[B][M1]کافی نظام ملکت و وافی قوام دین
[M2]شمس‌الکفات شیخ اجل بوعلی حسن
[B][M1]فرخ رضی آل علی آن که ملک را
[M2]رخشان‌تر از سهیل یمانی است در یمن
[B][M1]ای سیدی‌ که زنده شد از سیرت تو دین
[M2]زآن سان‌که خاک تیره زآب و زجان بدن
[B][M1]چرخ و زمان به دولت تو گشته متفق
[M2]و اندر مشاورت نه چو تو هیچ موتمن
[B][M1]از رای توست‌ کلک نگارنده بر زمین
[M2]وز روی توست ماه درخشنده بر ز من
[B][M1]پیداترست خلق تو از ماه در شرف
[M2]بویاترست خلق تو از نافه در ختن
[B][M1]گویی حیای صرف ‌کشیدی تو در بصر
[M2]گویی سخای ناب مزیدی تو با لبن
[B][M1]زین روی خدمت تو رهی را شریعت است
[M2]در وی دعا فریضه و در وی ثنا سُنَن
[B][M1]از آرزوی مجلس و دیدار خسروی
[M2]بی‌جان شدم چو مرغ بر اطرافِ بابْزن
[B][M1]با بنده در خراسان دایم به ‌روز و شب
[M2]خواهندهٔ لقای تو گردیده مرد و زن
[B][M1]تا آب بحر را نکند هیچکس قیاس
[M2]تا بوقُبیس را نزند هیحکس به من
[B][M1]چون آب بحر بادا بر کهترانت جود
[M2]چون بوقبیس بادا بر مهترانت منّ
[B][M1]گردون همیشه رهبر و دولت به همرهت
[M2]یار تو روزگار و معین تو ذوالمنن
[A]
[B][M1]خیال صورت جانان شکست توبهٔ من
[M2]جه صورت است که دارد خیال توبه شکن
[B][M1]هوای او به دلم در نشست و کرد خراب
[M2]چه ساکنی است‌ که از وی خراب شد مسکن
[B][M1]اگرچه آتش عشقش بسوخته است دلم
[M2]همی خورم غم آن ماهروی سیمین‌تن
[B][M1]که سوزد آتش دوزخ در آن جهان تن او
[M2]چنانکه آتش عشقش در این جهان تن من
[B][M1]ایا چو سوزن سیمین میانِ باریکت
[M2]همی خَلَد غمِ عشقت در این دلم سوزن
[B][M1]تورا زغالیه خِرمن زدست بر آتش
[M2]مرا هوای تو آتش زدست در خِرمن
[B][M1]تو نور چشم منی تا زمن جدا شده‌ای
[M2]به جان تو که جهان را ندیده‌ام روشن
[B][M1]گهی زاشک صدف کرده‌ام زجام شراب
[M2]گهی ز رشک قَبا کرده‌ام ز پیراهن
[B][M1]قد تو بینم اگر سوی سَروبن‌ گذرم
[M2]رخ ‌تو بینم اگر بنگرم ‌به ‌برگ سمن
[B][M1]ولیکن از رخ و قدّ تو گر براندیشم
[M2]مرا نه برگ سَمَن باید و نه سرو چمن
[B][M1]نَبَرده‌وار تنم را به تیغ هجر زدی
[M2]دلیروار دلم را به تیر غمزه مزن
[B][M1]که تیرهای تو بر دل همی چنان‌ گذرد
[M2]که تیرهای عَلای ملوک بر جوشن
[B][M1]یمین دولت عالی نصیر ملت حق
[M2]که هست ناصر اسلام و قاهر دشمن
[B][M1]حسام دین هدی بوالمظفر اسماعیل
[M2]که آفتاب زمین است و آفتاب زمن
[B][M1]بزرگ شد گهر گیلکی به سیرت او
[M2]چنانکه تخمهٔ ساسان به سیرت بهمن
[B][M1]هنر زجوهر او همچنان همی خیزد
[M2]که زرّ ناب ز کان و جواهر از معدن
[B][M1]برآورد ز گریبان خدمتش سر خویش
[M2]چو مرد را زند اقبال دست در دامن
[B][M1]میان او و میان دگر امیران است
[M2]تفاوتی ‌که میان فرایض است و سُنن
[B][M1]به تیغ و بازوی او رام شد زمانه چنانک
[M2]به تازیانه شود رام‌ کرهٔ توسن
[B][M1]زتیغ او همه تایید زاید و نصرت
[M2]که تیغ اوست به ‌تایید و نصرت آبستن
[B][M1]به وقت آنکه دو لشکر نهند روی به‌رزم
[M2]هوا ز گَرد شود همچو روی اهریمن
[B][M1]زدوده تیغ یمانیش بس که خون ریزد
[M2]زمین رزم ‌کند مَعدِن عقیق یمن
[B][M1]اگرچه مرد به از زن بود در آن هنگام
[M2]شود ز بیم سر خویش مرد حاسد زن
[B][M1]حسام دین چوبدان وقت نیزه بردارد
[M2]به نیزه سفته ‌کند سنگ خاره و آهن
[B][M1]اگر به تیر زند غیبه را کند غربال
[M2]وگر به ‌گُرز زند خُود را کند هاون
[B][M1]یلان رزم و سران سپه‌ کنند فرار
[M2]که شیر گُرد ربای است و گُرد شیر اوژن
[B][M1]ایا به فر فریدون و سان و سیرت سام
[M2]ایا به چهر منوچهر و قوت قارَن
[B][M1]به حوض‌ کوثر اگر روح شاد و تازه شود
[M2]ز آب دست تو چون حوض کوثرست لگن
[B][M1]به چاه بسته نگشتی به‌چارهٔ گرگین
[M2]اگر شهامت و حَزم تو داشتی بیژن
[B][M1]زهی موافقِ پرهیزه کارِ پاک صفت
[M2]که شاکرند ز تو خلق و خالق ذَوالمَن
[B][M1]همان گروه که گردن کشی همی کردند
[M2]کنون ز شُکر تو دارند طوق در گردن
[B][M1]اگر چه وصف تو عالی‌تر و شریف‌ترست
[M2]ز هر چه خاطر شاعر بر آن رساند ظن
[B][M1]در آفرین مدیحت سخن چنین باید
[M2]معانی متناسب به لفظِ مستحسن
[B][M1]اگرجه هست معزّی سزای بادافراه
[M2]چو گفت مدح تو باشد سزای پاداشن
[B][M1]همیشه پرورش او ز شکر نعمت توست
[M2]چنانکه پرورش کودکان بود ز لبن
[B][M1]به شکر تو نتواند رسید اگر به مثل
[M2]به جای موی مَسامش بود زبان و دهن
[B][M1]اگر به سان چراغی شدست خاطر او
[M2]عنایت تو بس است این چراغ را روغن
[B][M1]همیشه تا که نشان نبوّت موسی
[M2]ز آتش است و درخت و ز وادی ایمن
[B][M1]تو چون درخت همی بال و آتش اندر جام
[M2]همی ستان ز کف ساقیان سِیم ذَقَن
[B][M1]نه آتشی‌ که شرارش همی رسد به هوا
[M2]نه آتشی که دخانش برآید از روزن
[B][M1]کشیده بچه ی حوراش از خزانه ی خُم
[M2]فکنده موبد داناش در قِنینه ز دَن
[B][M1]به رنگ لاله و زو مجلس تو لاله ستان
[M2]به گونهٔ گل و زوخانهٔ تو چون‌ گلشن
[A]
[B][M1]عید باکوکبهٔ خویش درآمد به جهان
[M2]وز جهان با سپه خویش برون شد رمضان
[B][M1]نوبت باده و چنگ طرب‌انگیز رسید
[M2]نوبت شربت و طبل سَحَر آمد به کران
[B][M1]کرد باید طرب آغاز که در نوبت عید
[M2]تنگ دل بودن و بیکار نشستن نتوان
[B][M1]نتوان‌ کرد از این بیش ز بت رویان صبر
[M2]نتوان بود از این بیش ز می خشک دهان
[B][M1]گاه آن است‌ که مطرب بزند راه سبک
[M2]روز آن است که ساقی بدهد رطل‌ گران
[B][M1]بِفَرازند حریفان ز پی شادی جام
[M2]بفروزند ندیمان ز می صافی جان
[B][M1]جام می پر بستانند و تهی باز دهند
[M2]پیش بخت ملک ملک ده ملک ستان
[B][M1]ناصر دین عَضُد دولت و خورشید ملوک
[M2]شاه سنجر که نگهبان زمین است و زمان
[B][M1]پادشاهی که خداوند جهان است به حق
[M2]تا جهان است بماناد خداوند جهان
[B][M1]پیر فرهنگ جوانی و جوان بخت شهی
[M2]که همی فخر کند از هنرش پیر و جوان
[B][M1]هم خدای است ازو راضی و هم پیغمبر
[M2]هم خلیفه است از او شاد دل و هم سلطان
[B][M1]رنج در خدمت او برکه بر او سود کنی
[M2]چون بر او سود کنی رنج نیاید به زیان
[B][M1]اوست شاهی‌که چو در رزم‌کمان‌کرد به زه
[M2]خصم او سست شود گرچه بود سخت‌کمان
[B][M1]آید از خنجر او مرد مبارز به نفیر
[M2]آید از نیزهٔ او شیر دلاور به فغان
[B][M1]گر شود شاخ‌گل افروخته از ابر بهار
[M2]ور شود برگ رزان ریخته از باد خزان
[B][M1]جود او ابر بهارست و ولی شاخ‌گل است
[M2]خشم او باد خزان است و عدو برگ‌ رزان
[B][M1]ای به‌فرّ تو جهان یافته از فتنه نجات
[M2]وی به عدل تو زمان یافته از جور امان
[B][M1]میش با گرگ ز عدل تو همی آب خورد
[M2]جای آن است که خوانند تو را نوشْروان
[B][M1]حاشَ لِلّه که اگر نوشْرَوان زنده شود
[M2]پیش تو سجده برد بر طرف شادُرْوان
[B][M1]اندر آن روز که تو اسب دوانی بر دشت
[M2]واندر آن روز که توگوی‌زنی در میدان
[B][M1]ماه خواهد که تو را نعل شود بر سم اسب
[M2]زهره خواهد که تو را گوی شود در چوگان
[B][M1]چون‌ کند تیر تو بر شیر ژیان بیشه حصار
[M2]شود از تیر تو چون بیشه تن شیر ژیان
[B][M1]نیست چون تیغ توگر هست قضا را چنگال
[M2]نیست چون تیر تو گر هست اجل را دندان
[B][M1]تو به مروی و ز عدل تو به مصرست اثر
[M2]تو به شرقی و ز فتح تو به غرب است نشان
[B][M1]در بساطت پسر پادشه غزنین است
[M2]در رکابت پسر پادشه ترکستان
[B][M1]تو به اقبال همی بگذری از جد و پدر
[M2]سخن بنده یقین است و در این نیست‌ گمان
[B][M1]دست در دامن اقبال تو زد فخر ملوک
[M2]پیش تخت آمد و در طاعت تو بست میان
[B][M1]از تو شد مُقبل و از فرِّ تو بِفزود امید
[M2]وز تو شد خرم و بگشاد به شکر تو زبان
[B][M1]آن کرامت که تو اندر حق او فرمودی
[M2]وان سعادت که ازو دولت تو کرد ضمان
[B][M1]که شناسد به درستی مدد نعمت این
[M2]یا که داند به تمامی عدد منت آن
[B][M1]او به دینار تو امروز همی شکر کند
[M2]چون ز سلطان پدر تو پدر او به جنان
[B][M1]گر پدر پار به نزدیک پدر مهمان شد
[M2]پسر امسال به‌ نزد پسر آمد مهمان
[B][M1]تو توانی‌ که به شاهی بنشانی او را
[M2]که تویی در همه عالم مَلِکِ مُلک نشان
[B][M1]نه عجب گر بود از دست تو در غزنین شاه
[M2]و آن ‌کجا هست هم از دست تو در توران خان
[B][M1]این به نام تو همی سکه زند در غزنین
[M2]وآن به نام تو همی خطبه‌کند در توران
[B][M1]کارهایی که درش بستهٔ تقدیر بود
[M2]چو تو تدبیر کنی در بگشاید یزدان
[B][M1]فتح را نیست بریده ز رکاب تو رکاب
[M2]بخت را نیست‌ گسسته ز عنان تو عنان
[B][M1]ملک چرخ است و تو خورشیدی و دستور تو ماه
[M2]لشکرت انجم و میدا‌نت ره کاهکشان
[B][M1]بر همه جانوران گر به یکی مهر نگین
[M2]بود یک چند سلیمان نبی را فرمان
[B][M1]بر همه تاجوران هست به پیروزی بخت
[M2]همچو فرمان سلیمان همه حکم تو روان
[B][M1]تا که سازند قِران‌ْ مشتری و زهره به هم
[M2]تاکه بر چرخ بود طالع ‌گیتی سرطان
[B][M1]باد سر بر سرطان رایت اقبال تو را
[M2]کرده در طالع تو مشتری و زهره قران
[B][M1]باسبان باد تو را سَعْد فلک بر در کاخ
[M2]مدح‌خوان باد تو را روح امین بر سر خوان
[B][M1]عید تو فرخ و عیش تو خوش و طبع تو شاد
[M2]عمر تو سرمدی و دولت تو جاویدان
[B][M1]می‌رخشنده چو یاقوت روان برکف تو
[M2]شده یاقوت روان برکف تو قوت روان
[A]
[B][M1]هست آفتاب روی زمین خسرو زمان
[M2]گسترده روشنایی او بر همه جهان
[B][M1]مسعودشاه ماه دو هفته است و پیش او
[M2]طُغرل شه است مشتری و حضرت آسمان
[B][M1]روزی مبارک است‌که بر آسمان ملک
[M2]هست آفتاب و مشتری و زهره را قران
[B][M1]اقبال بود رهبر و همراه رکن دین
[M2]تا از قبول شاه دلش گشت شادمان
[B][M1]او را به نزد شاه مثابت زیادت است
[M2]کامد به اختیار بر شاه میهمان
[B][M1]اینجا همه ملوک همی میهمان شدند
[M2]زیرا که پادشاه ملوک است میزبان
[B][M1]ای شاهزادگان هنرمند با هنر
[M2]بخت شما جوان و شما همچو او جوان
[B][M1]فخر آورید و سر بفرازید شاهوار
[M2]زین عَمِّ نیک‌بخت و خداوند مهربان
[B][M1]کاندر همه جهان نبود خسروی چنین
[M2]بگزیدهٔ خدای و جهان را خدایگان
[B][M1]شاهی است او که دولت او هست بی‌قیاس
[M2]شاهی است او که نصرت او هست بی‌کران
[B][M1]آثار اوست از حد کشمیر تا به روم
[M2]اخبار اوست از در چین تا به قیروان
[B][M1]همتای او ز گوهر سلجوقیان که بود
[M2]سلطان مُلک‌‌پرور و شاه مَلَک نشان
[B][M1]مانند او ز تخمهٔ داودیان که داد
[M2]داد هنر به دولت و تیغ جهان ستان
[B][M1]هنگام آنکه بر در غزنین مصاف‌ کرد
[M2]آسیب او رسید ز غزنی به مو‌لتان
[B][M1]در رزم او ز خون حسودان رنگ‌ساز
[M2]بر تیغ نیل رنگ چو بشکفت ارغوان
[B][M1]اندر دیار هند ز بس روی‌های زرد
[M2]گفتی به جای نیل بکشتند زعفران
[B][M1]مشنو خبر ز رستم زال و سفندیار
[M2]زیرا که بیش و کم بود اخبار باستان
[B][M1]بنگرکه از عراق و زمازندران و هند
[M2]وز حِلّه و جبال و ز خوارزم و سیستان
[B][M1]اینجا چه سروران و بزرگان رسیده‌اند
[M2]در بارگاه شاه کمر بسته بر میان
[B][M1]شاهان نامدار و امیران‌نامور
[M2]شیرانِ کامکار و دلیرانِ کامران
[B][M1]اکنون اگر به شرق عنانش شود سبک
[M2]اکنون اگر به غرب رکابش شود گران
[B][M1]پیش رکاب او که‌ کند پای در رکاب
[M2]پیش عنان او که زند دست بر عنان
[B][M1]ای دولت تورا ز فلک بهترین مقام
[M2]ای همت تو را ز عُلیٰ برترین مکان
[B][M1]درگَرد اسب دولت تو کی رسد ضمیر
[M2]بر خاک پای همّت تو کی رسد گمان
[B][M1]چونانکه فخر گوهر عَد‌نان محمدست
[M2]سلجوق را تویی ز هنر فَخرِ دودمان
[B][M1]اندر جهان ز هیبت تیر و کمان تو
[M2]چون تیر گشت راست بسی کار چون کمان
[B][M1]اندر عِراق و غزنین سلطان زدست توست
[M2]و اندر دیار تُرک هم از دست توست خان
[B][M1]این ملک و این سپه‌ که تو را جمع‌ کرد بخت
[M2]وین فتح و این ظفر که تو را داد غیب‌ْدان
[B][M1]هرگز به هیچ وقت ندیدست کس به‌خواب
[M2]هرگز به هیچ عصر ندادست کس نشان
[B][M1]فرّ تو خلق را زنَوائب‌ دهد نجات
[M2]عدل تو ملک را ز حوادث‌ دهد امان
[B][M1]آنجا که از سخای‌کریمان رود سخن
[M2]از تو زند کریم سخی دست داستان
[B][M1]گر بگذرد سخای تو بر بحر موج زن
[M2]ابری کز او رود نبود جز گهر فشان
[B][M1]مهر از سپهر تیغ چو زرین سنان زند
[M2]تا نیزهٔ تو را بود از تیغ او سنان
[B][M1]چون محشرست درگه تو روز بار و عرض
[M2]چون جنت است مجلس تو روز بزم و خوان
[B][M1]می چون به یاد تو زقدح در دهان شود
[M2]می‌خواره را چو چشمهٔ حیوان شود دهان
[B][M1]آمد به فرّخی مَهِ شعبان و حاضرند
[M2]آزادگان به بزم تو و شاهزادگان
[B][M1]از بهر توشه ی رمضان بر فرا‌ز جام
[M2]وز بهر دیدهٔ همگان بر فروز جان
[B][M1]بشنو ثنای من که به اخلاص بوده‌ام
[M2]پیش چهار شاه چهل سال مدح‌خوان
[B][M1]وقف است بر دو چیز تو من بنده را دو چیز
[M2]بر دیدن تو دیده و بر مدح تو زبان
[B][M1]تا باشد از بهار و خزان در جهان اثر
[M2]هر سال بر دوام به نوروز و مهرگان
[B][M1]از مهر تو خزان ولی باد چون بهار
[M2]وز کین تو بهار عدو باد چون خزان
[B][M1]تو ملک را به عدل و سیاست نگاهدار
[M2]و ایزد تو را به فضل و عنایت نگاهبان
[B][M1]در خدمت تو هر دو ملک یافته قبول
[M2]افزوده از قبول تو اقبال این و آن
[B][M1]ایام تو مساعد و انعام تو مدام
[M2]پیمان تو مؤکد و فرمان تو روان
[A]
[B][M1]آنچه‌ کرد امسال در روم و عرب شاه جهان
[M2]هیچکس هرگز نکرد از خسروان باستان
[B][M1]کشور روم و عرب را رام‌ کرد اندر سه ماه
[M2]کس ندیده‌است این به خواب و کس‌ نداده‌ است‌ این‌ نشان
[B][M1]هر خبر کان از تعجب خلق را باور نبود
[M2]گشت باور زین سفر کز شاه‌ گیتی شد عیان
[B][M1]پیش ازین ما را حدیث هفت خوان‌ آمد عجب
[M2]زانکه در تاریخ شاهان نادرست این داستان
[B][M1]آنچه کرد امسال شاه از هفت‌خوان نادرترست
[M2]زین سپس ما را عجب ناید حدیث هفت خوان
[B][M1]رفت سوی شام و صافی‌کرد ملک بی‌قیاس
[M2]رفت سوی روم و حاصل‌کرد مُلْک بی‌کران
[B][M1]نه به شام اندر ز دولت بود غایب یک نفس
[M2]نه به روم اندر ز نصرت بود خالی یک زمان
[B][M1]آنچه اندر شام میرانِ مُقَدّم داشتند
[M2]دارد اکنون از سپاه پادشا یک پهلوان
[B][M1]وانچه اندر روم صد میر دلاور داشتند
[M2]دارد اکنون یک امیر از لشکر شاه جهان
[B][M1]ای نوشته سال و ماه از عدل اَفریدون سخن
[M2]ای‌ گشاده روز و شب بر فتح اسکندر زبان
[B][M1]کو فریدون تا بود خدمتگر شاه زمین
[M2]کو سکندر تا بود فرمانبر شاه زمان
[B][M1]کانچه ایشان را به ده سال اندرون حاصل شدی
[M2]در سه مَه شاه جهان را حاصل آمد بیش از آن
[B][M1]شام را یکسر گشاد و روم را یکسر گرفت
[M2]اینت شاه‌ کامکار و شهریار کامران
[B][M1]اینت‌ زیبا خسروی لشکرکش و لشکر شکن
[M2]اینت‌ دانا داوری کشور ده و کشور ستان
[B][M1]خسروا شاها تو اندر یک سفر دیدی یقین
[M2]هر ظفر کز صد سفر ناید کسی را در گمان
[B][M1]هست واجب بر زمین و آسمان دائم دو سیر
[M2]سیر اسبت بر زمین و سیر مه بر آسمان
[B][M1]تا فلک پیروزه‌ گون باشد تویی پیروز بخت
[M2]تا کواکب را قِران باشد تویی صاحبقِران
[B][M1]زین سفر کامسال کردی شد مخالف سوگوار
[M2]زین ظفر کامسال دیدی شد موافق شادمان
[B][M1]شام بگشادی به یک تهدید بی‌جنگ و نبرد
[M2]روم بگرفتی به یک پیغام بی‌تیغ و سنان
[B][M1]بی‌ درنگی‌ کردی از بیم نکو خواهان امید
[M2]بی‌مقامی کردی از سود بداندیشان زیان
[B][M1]آن چنان در آتش دوزخ فکندی خصم را
[M2]بستدی از خصم ملکی همچو رَوضات‌ُ الجَنان
[B][M1]بر چنین فتحی سزد گر جام می برکف نهی
[M2]زان میی‌کش بوی مشک است و به رنگ ارغوان
[B][M1]خنجر آتش فشانَت آب بدخواهان بِبُرد
[M2]آب آتش رنگ بر نِه برکف آتش فشان
[B][M1]شاد بودن کارت است و نوش خوردن شغل توست
[M2]شادباش از بخت خویش و نوش خور تا جاودان
[B][M1]هست حکمت‌ را مسخر هم زمین‌ و هم فلک
[M2]تا زمین پاید بپای و تا فلک ماند بمان
[A]
[B][M1]چون بهشت است این همایون بزم سلطان جهان
[M2]حَبّذا بزمی همایون چون بهشتِ جاودان
[B][M1]ساکنانش حورِ سیمین عارضِ زرین‌ کمر
[M2]خازنانش ماه آتش ناوَکِ آهن کمان
[B][M1]نوبهارست این شکفته در میان نوبهار
[M2]بوستان است این نهاده در میان بوستان
[B][M1]چون لب رنگین خوبان آب او یاقوت‌ رنگ
[M2]چون سر زلفین خوبان باد او عنبر فشان
[B][M1]در چنین خرم بهشتی شاه را بینم سه‌چیز
[M2]طالع میمون و فال فرخ و بخت جوان
[B][M1]شاه شادی کرد و می بر کف نهاد اندر بهشت
[M2]تا جهان شادی نمود از شادی شاه جهان
[B][M1]سایهٔ یزدان معزالدین والدنیا که او
[M2]تیغ‌ کشور دار دارد بازوی‌ کشور ستان
[B][M1]آنکه رایش را همی طاعتگر آید آفتاب
[M2]وانکه بختش را همی خدمتگر آید آسمان
[B][M1]رای او را شد موافق هم قضا و هم قَدَر
[M2]تیغ او را شد مسخر هم زمین و هم زمان
[B][M1]طبع او مر باد را هرگز نپندارد سبک
[M2]حلم او مر خاک را هرگز نینگارد گران
[B][M1]آفرین شاه بفزاید همی دین و خرد
[M2]فرخ آن‌ کس‌ کافرین شاه دارد بر زبان
[B][M1]سود دارد هرکه سر بر خط فرمانش نهاد
[M2]وان‌ که سر بر خط ندارد جان‌ کند بر تن زیان
[B][M1]معجز موسی و عیسی‌ گر عصا بود و دعا
[M2]دست او ماند بدین و تیغ او ماند بدان
[B][M1]کو فریدون‌ گو بیا تیغ ملک شاهی ببین
[M2]تا ببیند خردهٔ الماس را بر پرنیان
[B][M1]مار کرداری که چون دشمن ببیند پیکرش
[M2]همچو زهر مارگردد مغزش اندر استخوان
[B][M1]ای خداوندی که در عدل و جهانداری تو را
[M2]بندگی کردی اگر باز آمدی نوشیروان
[B][M1]روز فخر الب‌ارسلان را فخر باشد بر ملوک
[M2]زانکه آمد چون تو شاه از گوهر الب‌ارسلان
[B][M1]بی‌بزرگی کس خداوندی نیابد بر مجاز
[M2]بی‌هنر صاحبقرانی کس نیاید رایگان
[B][M1]چون تو را دادست یزدان هم بزرگی هم هنر
[M2]ملک و دولت را خداوندی تو و صاحبقران
[B][M1]شهریارا تا نمودی شادکامی روزِ بزم
[M2]شد جهانی سر به سر زین شادکامی شادمان
[B][M1]تو چو خورشیدی و یاقوت روان بر دست توست
[M2]دید کس خورشید را بر دست یاقوت روان
[B][M1]سروران اکنون از این شادی بیفزایند سر
[M2]خسروان اکنون از این رامش بیفروزند جان
[B][M1]گر دهی دستوری و فرمان سپاه خویش را
[M2]هر یک از شادی در این مجلس برافشاند روان
[B][M1]تا بخندد ارغوان و گل ز باد نوبهار
[M2]تاکه شاخ زعفران پرگل شود در مهرگان
[B][M1]ارغوان رخسار بادی بادهٔ گلگون به‌دست
[M2]و آن ‌که باشد دشمنت رخسار او چون زعفران
[B][M1]تاکه جان دارد به‌ خدمت مجلس بزم تو را
[M2]بندهٔ شاعر معزی مدح‌گوی و مدح‌خوان
[A]
[B][M1]چیست آن دریا که هست از بخشش او در جهان
[M2]نیل و سیحون و فرات و دجله و جیحون روان
[B][M1]کشتی امید خلق آسوده اندر موج او
[M2]موج او اندر جهان پیدا و ناپیدا کران
[B][M1]اندر او غَوّاص فکرت گوهر آورده به دست
[M2]واندر او ملاح دولت برکشیده بادبان
[B][M1]ساحل او منتهای همت خرد و بزرگ
[M2]لجهٔ او ملتجای دولت پیر و جوان
[B][M1]چشمه‌ای در پیش او آبش به از آب حیات
[M2]اصل او از نور و ظلمت در میان آن نهان
[B][M1]گر شنیدی جشمه‌ای‌کاندر مپان ظلمت است
[M2]بنگر اکنون چشمه‌ای کش ظلمت‌است اندر میان
[B][M1]گل بهٔک‌جر عه‌که خضر از آب آن جشمه بخورد
[M2]ایزد او را داد در دنیا بقای جاودان
[B][M1]چشمه‌ای بهترکه باقی‌گشته اندر آب او
[M2]صدهزاران خلق چون خضر پیمبر در جهان
[B][M1]آید از دریا بدین جشمه همی هر ساعتی
[M2]ماهی زرین تن سیمین‌دل مشکین‌زبان
[B][M1]زین عجب‌تر پیکری در آفرینش کس ندید
[M2]بی‌بصر بسیار بین و بی‌خرد بسیار دان
[B][M1]عاشقان را ماند و مانند مرغی طرفه است
[M2]گه حریر ساده پوشد گه منقش پرنیان
[B][M1]خیر زان رنگ است و دارد قوت شمشیر تیز
[M2]طرفه باشد قوت شمشیر تیز از خیزران
[B][M1]شمع کردارست و آبش از دُخانش روشن است
[M2]طرفه‌تر شمعی‌که دارد روشنایی در دخان
[B][M1]مرغ زرین است و از منقار او بارد همی
[M2]گوهری کش هست قیمت‌گنج‌های شایگان
[B][M1]دشم‌ن او هست فولاد و به روزی چندبار
[M2]سردهد بر باد و با دشمن شود بر آسمان
[B][M1]زایران را مُدْغَم است اندر ضمیرش جاه و آب
[M2]سائلان را مُضمرست اندر ضمیرش آب و نان
[B][M1]برزمین از نقش او گه بیم باشد گه امید
[M2]در زمان از نفس او گه سود باشد گه زیان
[B][M1]واجب است از قول ایزد نقش او اندر زمین
[M2]سایرست از دست صاحب‌نفس او اندر زمان
[B][M1]صاحب دولت مجیر دولت و صدر کفات
[M2]ناصر دین‌ کدخدای خسرو گیتی ستان
[B][M1]سید و تاج وزیران مکرّم آنکه هست
[M2]مُنعِمٌ فی‌ کُلِّ حالٍ مُقبِلٌ فی‌ کلّ شان
[B][M1]آسمان قدری که تا گسترد جودش بر زمین
[M2]از وجود او شَرَف دارد زمین بر آسمان
[B][M1]ابر نوروزی شبانروزی همی بارد سرشک
[M2]بر امید آنکه باشد چون‌ کفش گوهرفشان
[B][M1]چون که بربندد کمر اندر همه عکس آفتاب
[M2]وان‌ کمر بندد ز بهر خدمت او برمیان
[B][M1]تا که بشنیدند وصف جُود او یاقوت و لعل
[M2]هر دو هر سالی‌ کنند اظهار جود او زکان
[B][M1]جود او از بهر زینت زین دو گوهر پر کند
[M2]آستین از ماه نوروز و کنار از مهرگان
[B][M1]مهرگان از باد بیرون آورد یاقوت را
[M2]لعل را نوروز بر بندد به شاخ ارغوان
[B][M1]در حریم عدل او بی‌رهبر و بی‌بدرقه
[M2]تشت زر برسر همی‌تنها رود بازارگان
[B][M1]در پی تعویذ اسبابش ببر آید همی
[M2]آهو اندر دشت اَرمان ا‌در پی‌ا شیر ژیان
[B][M1]زانکه از گردون نتابد چون سنان او شهاب
[M2]خواهدی تا دور رمُحشَ را شهابستی سنان
[B][M1]ور به‌ جای حشر گردون را دهندی اختیار
[M2]اسب او را سازدی از خویشتن برگستوان
[B][M1]خامهٔ او باد عیسی را همی ماندکزو
[M2]دیدهٔ اَعمی بصر یابد تن مرده روان
[B][M1]نیزهٔ او چوب موسی را همی‌ماند کزو
[M2]ااژدهایی در میان آرد زچوب خیزران
[B][M1]آتش غم جان درویشان عالم سوختی
[M2]گر سرشک نعمت او نیستی آتش نشان
[B][M1]گوش او گویی به کرمان بشنود بی‌واسطه
[M2]هرکجا درکشوری آید ز درویشی فغان
[B][M1]او به کرمان است و از جودش به هر اقلیم هست
[M2]منتی بر هر مَکین و نعمتی در هر مکان
[B][M1]کاروان است از ثناگویان او بر هر زمین
[M2]وز عطای او بضاعتهاست در هر کاروان
[B][M1]پشت خانان پیش نام او دوتاگردد همی
[M2]زانکه هست از پشتیش بر پشتشان بارگران
[B][M1]بس کسا کز بهر خدمت پیش او آید چو تیر
[M2]زیر بار منت او بازگردد چون‌ کمان
[B][M1]هرکجا از قصه و اخبار او رانی سخن
[M2]قصهٔ بهمان شود منسوخ و اخبار فلان
[B][M1]خالد و یحیی و برمک‌گر بدندی ا‌جود ورزا
[M2]وز سخاوت تازه کردندی روان باستان
[B][M1]هر سه گفتندی که شاگردیم و صاحب اوستاد
[M2]هر سه‌گفتندی که مهمانیم و صاحب‌ میزبان
[B][M1]نام آن صاحب که شاهنشاه را دستور بود
[M2]از مناقب داستان شد در ری و در اصفهان
[B][M1]نام این صاحب که دستورست ایران شاه را
[M2]از فضایل هست در ایران و توران داستان
[B][M1]گفت آن صاحب به یک زَلّت خلود اندر سقَر
[M2]گوید این صاحب به یک طاعت خلود اندر جنان
[B][M1]آن فساد شرع را در خاندان‌ کردی غُلو
[M2]وین صلاح خلق را جوید علو خاندان
[B][M1]آن بدی از دیو دانستی و نیکی از خدای
[M2]وین همی داند بدو نیک از خدای غیب‌دان
[B][M1]گرچه از بخشیدن آن‌ گوشها شد پر خبر
[M2]اینک از بخشیدن این چشمها شد پر عیان
[B][M1]ورچه توقیعات آن را در رسائل نُسخَت است
[M2]پیش توقیعات این حشوست توقیعات آن
[B][M1]ای جوانمردی که هست احسان تو بیش از سؤال
[M2]وی سخادستی که هست انعام تو بیش از عمان
[B][M1]زر به چشم همت تو خاک را ماند همی
[M2]زین قِبَل دارند شاهانَش به خاک اندر نهان
[B][M1]خود نپرد ور بپرد بر سر خصمت همای
[M2]زان قبل پرد که طعمه سازد او از استخوان
[B][M1]گر خبر بودی فریدون را زرای فرخت
[M2]فال نگرفتی فریدون از درفش کاویان
[B][M1]وردل نوشین روان گشتی به‌ گفتار تو گرم
[M2]مهر آتش سردگشتی بر دل نوشین‌روان
[B][M1]چون زبان باید گشاد و چون قلم باید گرفت
[M2]معجزست اندر بیان و ساحرست اندر بنان
[B][M1]هم بنانت ساحرست و هم بیانت معجزست
[M2]سحر داری در بنان اعجاز داری در بیان
[B][M1]هر که دارد دل به مهرت بستهٔ‌ بند هوی
[M2]جان او هرگز نگردد خستهٔ زخم هوان
[B][M1]شُکر تو جان است‌ گویی‌ کاندر آویزد ز دل
[M2]مَدحِ تو عقل است‌ گویی‌ کاندر آویزد ز جان
[B][M1]چون صدف‌ گشته است و چون نافه ز شکر و مدح تو
[M2]هم ضمیر شُکرگوی و هم زبان مدح‌خوان
[B][M1]آن یکی‌ گویی‌ که درّ پاک دارد در ضمیر
[M2]وین یکی‌ گویی که مشک ناب دارد در دهان
[B][M1]تا قیامت رسته گشت از امتحان روزگار
[M2]هر که در مدح تو روزی طبع را کرد امتحان
[B][M1]وان که گرداگرد درگاه تو منزلگاه ساخت
[M2]چرخ‌ گرداگرد او از نائبات آرد امان
[B][M1]مهترا بر پایهٔ قدر تو نتوانم رسید
[M2]گر بسی حیله کنم وز وهم‌ سازم نردبان
[B][M1]عذر دارم‌ گر هنرها بر تو نتوانم شمرد
[M2]قطرهٔ باران نوروزی شمردن کی توان
[B][M1]گر رساند دست اقبالت به فَرقَد قدر من
[M2]دست شَعری مرکب شِعر مرا گیرد عنان
[B][M1]ور نظر خورشید وارت مشتری باشد مرا
[M2]مشتری و زهره را در طالعم باشد قِران
[B][M1]ور ببینم مجلس عالیت‌ را یک شب به خواب
[M2]جَنّت‌ُالاَعلی تو پنداری همی بینم عیان
[B][M1]تا برآید بَهرَمان از شاخ‌ گل وقت بهار
[M2]تا براید کهربا از تاک رز وقت خزان
[B][M1]باد روی بدسگالت زرد همچون کهربا
[M2]باد روی نیک‌ خواهت سرخ همچون بهرمان
[B][M1]تا که باشند اختران بر چرخ پیش ماه نو
[M2]هم‌ چو سیمین‌ گوی‌ها در پیش زرین صولجان
[B][M1]کوی دولت در خم اقبال چوگان تو باد
[M2]کرده اقبال تو دولت را به پیروزی ضمان
[B][M1]تا که باشد طَیلَسان‌ کوه در دی مه قَصَب
[M2]کیل‌ را باشد به زیر ‌طیلسان طی ‌لسان
[B][M1]عاشق نام تو اندر مُکرِمَت هر نامدار
[M2]طالب کام تو اندر مملکت هر کامران
[B][M1]قلعهٔ بخت تو را خورشید تابان‌ کوتوال
[M2]خانه عمر تو را گردون گردان پاسبان
[B][M1]عالم از عدل تو همچون بوستان آراسته
[M2]راویان مدح تو چون بلبلان در بوستان
[A]
[B][M1]طبع‌ گیتی سرد گشت از باد فصل مهرگان
[M2]چون دم دلدادگان از هجر یار مهربان
[B][M1]هجر یار مهربان‌ گر چهر را زردی دهد
[M2]بوستان را داد زردی وصل باد مهرگان
[B][M1]در هوا و در چمن پوشید سنجأب و نسیج
[M2]کوه دیباپوش را داد از مُشَجّر طَیلَسان
[B][M1]شَنبلیدی‌ گشت ز آشوبش ثِیابِ مرغزار
[M2]زعفرانی‌ گشت ز آسیبش درخت بوستان
[B][M1]باد در آشوب او بِنهُفت‌ گویی شنبلید
[M2]ابر در آسیب او بِسرِشت‌ گویی زعفران
[B][M1]گر نگشت از زرّ پالوده چمن سرمایه‌دار
[M2]ور نگشت از درّ ناسفته هوا بازارگان
[B][M1]از چه معنی‌ گشت باد اندر چمن دینار بار
[M2]وز چه معنی‌ گشت ابر اندر چمن لؤلؤفشان
[B][M1]سرد و پژمرده شدست اکنون چمن چون طبع پیر
[M2]چند گه‌ گر بود گرم و تازه چون طبع جوان
[B][M1]گر جهان پژمرده شد هرگز نباشد هیچ باک
[M2]تا جوان و تازه باشد دولت شاه جهان
[B][M1]شاه شاهان سایهٔ یزدان ملک سلطان که هست
[M2]طلعتش چون آفتاب و حضرتش چون آسمان
[B][M1]پادشاهی کز جلالش هست رفعت پایدار
[M2]شهریاری کز جمالش هست دولت جاودان
[B][M1]دین به عدل وجود او تازه است همچون دل به دین
[M2]جان به مهر و مدح او زنده است همچون تن به جان
[B][M1]گر به مغرب بگذری از عدل او یابی اثر
[M2]ور به مشرق بنگری از جود او یابی نشان
[B][M1]یک روان از مهر او خالی نبینی در بدن
[M2]یک زبان از مدح او فارغ نبینی در دهان
[B][M1]طاعتِ یزدان اگر در عقل و دانش واجب است
[M2]خدمتِ سلطان عالم هست واجب همچنان
[B][M1]هر که او در طاعت یزدان همی بندد کمر
[M2]همچنان در خدمت سلطان همی بندد میان
[B][M1]شهریارا بر فلک جِرم زُحَل در بُرج قَوس
[M2]لرزه‌گیرد چون تو را بیند به‌کف تیر و کمان
[B][M1]همچنان کز چشمهٔ خورشید عالم روشن است
[M2]روشن است از دولت تو گوهر الب‌ارسلان
[B][M1]گر ز بخت و چرخ باشد پادشاهی مستقیم
[M2]بخت با تو یکدل است و چرخ با تو یکزبان
[B][M1]آن یکی‌ گوید زه ای خورشید ناپیدا زوال
[M2]وین دگر گوید زه‌ای دریای ناپیدا کران
[B][M1]گر کند تقدیر از عدل تو روزی اِقتِراح
[M2]ورکند توفیق از جود تو وقتی امتحان
[B][M1]بی‌بزرگی کس خداوندی نیابد بر مجاز
[M2]بی‌هنر صاحبقرانی‌ کس نیابد رایگان
[B][M1]چون تورا دادست یزدان هم بزرگی هم هنر
[M2]ملک و دین را هم خداوندی و هم صاحبقران
[B][M1]تاکه هر نفسی ز تدبیر هنر باشد عزیز
[M2]تا که هر جسمی ز تأثیر روان باشد روان
[B][M1]در ستایش بیش تو بادا همه ساله خرد
[M2]در پرستش باد پیش تو همه ساله روان
[B][M1]رای ملک افروز تو بر هر چه باشد کامکار
[M2]دولت پیروز تو بر هر که خواهد کامران
[B][M1]عالم از تو چون بهار خرم و فصل بهار
[M2]بر تو فرخنده خزان فرخ و جشن خزان
[A]
[B][M1]زرگری سازد همی باد خزان اندر رزان
[M2]زان همی زرین شود برگ‌رزان اندر خزان
[B][M1]زردی و سرخیم از عشق است کز تیمار او
[M2]زردی و سرخی پذیرد چهره و اشک روان
[B][M1]چون کند باد خزانی زعفرانی بر درخت
[M2]رنگ غم پیدا شود بر روی باغ و بوستان
[B][M1]چون هوا پنهان شود در زیر عباسی ردا
[M2]زان ردا پیدا شود برکوه اَ‌خضَر طَیلسان
[B][M1]ز آسمان‌ گویی فرود آید حواصِل بر زمین
[M2]در زمین‌ گویی رود سنجاب سوی آسمان
[B][M1]چون شود آب شَمَر مانندهٔ سیمین سپر
[M2]شاخ هر گلبن شود مانندهٔ زرین‌ کمان
[B][M1]گر همی از زعفران شادی فزاید طبع را
[M2]بوستان و باغ چون غمگین شوند از زعفران
[B][M1]عندلیب آید برون از گلستان و لاله‌زار
[M2]زاغ‌گیرد مسکن اندر لاله‌زار وگلستان
[B][M1]گر به باغ اندر نباشد ارغوان و شنبلید
[M2]برگ زر باشد چنین و آب رز باشد چنان
[B][M1]باغ‌ من هست آن نگارینی‌ که اندر عشق اوست
[M2]رنگ من چون شنبلید و اشک من چون ارغوان
[B][M1]ماه رخساری که دارد مشک بر ماه تمام
[M2]سرو بالایی که دارد ماه بر سرو روان
[B][M1]تا من و او در جهان پیدا نگشتیم ای عجب
[M2]عسق را و حسن را پیدا نباسد داستان
[B][M1]زلف‌ او مشک‌ است و کافورست روشن عارضش
[M2]بینی آن کافور کاو از مشک دارد سایبان
[B][M1]سینهٔ او پرنیان است و دلش چون آهن است
[M2]بینی آن آهن که دارد معدن اندر پرنیان
[B][M1]لعل من پنهان شود چون دُرّ او آید پدید
[M2]درّ من پیدا شود چون لعل او گردد نهان
[B][M1]زیر لعلش دُرّ خوشاب است و باشد گاه‌گاه
[M2]چشم من بی‌لعل و درش لعل‌بار و دُرفشان
[B][M1]حلقه‌های زلف مشکینش که بگشایم ز هم
[M2]بندد از شادی دلم در پیش عشق او میان
[B][M1]گر میان بندد دلم در عشق عشق او رواست
[M2]من به مدح سیّد اَبرار بگشایم زبان
[B][M1]آن خداوندی ‌که هست از کُنیت و نامش بهم
[M2]مَحمِدَت را با سعادت اِتّصال و اِقتران
[B][M1]ملک سلطان بی‌شکی افزون بود هر ساعتی
[M2]تاکه او باشد شرف بر ملک سلطان جهان
[B][M1]سوی عالی حضرت او از سعادتهای چرخ
[M2]نگسلد تا روز محشر کاروان ازکاروان
[B][M1]پیش او پشت جوانمردان دوتا گردد همی
[M2]زانکه هست از منتش بر پشتشان بارگران
[B][M1]سیم و زر از دست او ایمن نباشد ای شگفت
[M2]وانکه بیند دست او یابد ز درویشی امان
[B][M1]امتحان و اِقتراح از همت او شرط نیست
[M2]همت او برگذشت از اِقتراح و امتحان
[B][M1]گر نبودی نحس کیوان بر سپهر هفتمین
[M2]همتش را بر سپهر هفتمین بودی مکان
[B][M1]مهر او را آب خوانم نعمت او را هوا
[M2]زانکه بی‌آب و هوا هرگز نیارامد روان
[B][M1]سیرت او در خردمندی بدان جایی رسید
[M2]کاندر آن سیرت همی عیب خردگردد عیان
[B][M1]جود او بازارگانی پیشه دارد سال و مه
[M2]شُکْر بستاند دهد نعمت زهی بازارگان
[B][M1]نعمت از عالم پدید آید بلی‌گوهر ز بحر
[M2]هر دو را بشناس و اصل‌ گوهر و نعمت بدان
[B][M1]گر ز بخت است و خِرَد تلقین هر نیک‌اختری
[M2]هست‌کلک اندر کفش بخت و خِرَد را ترجمان
[B][M1]دین باری تازه باشد تا که هست او مؤتمن
[M2]ملک باقی ویژه باشد تا که هست او قهرمان
[B][M1]دهر را ماند کز او گه بیم باشد گه امید
[M2]چرخ را ماند کز اوگه سود باشدگه زیان
[B][M1]منفعت را واجب است و مصلحت را درخور است
[M2]نفس او اندر زمین و همت او در زمان
[B][M1]چون امینِ حضرت صاحبقران دارد به‌دست
[M2]مشتری را با عَطارد هست پنداری قِران
[B][M1]ای خداوندی که اندر دانش و تمییز و عقل
[M2]یادگار عالمی از مهتران باستان
[B][M1]هرکجا قدر تو باشد چون قَدَر باشد بلند
[M2]هر کجا حکم تو باشد چون قضا باشد روان
[B][M1]هر زمان در روزی مردم فزاید جود تو
[M2]لاجرم ایزد در اقبالت فزاید هر زمان
[B][M1]دادن روزی ضمان کردی تو از ایزد مگر
[M2]وز توکرد ایزد مگر اقبال و پیروزی ضمان
[B][M1]از صدف وز نافه باشد بیت‌های مدح تو
[M2]در ضمیر مَدح‌‌گوی و در دهان مَد‌ح‌‌خوان
[B][M1]آن یکی‌گویی‌که درّ پاک دارد در ضمیر
[M2]وین یکی گویی که مشک ناب دارد در دهان
[B][M1]سجده فرماید عَطارُد را فلک در پیش من
[M2]چون به مدحت سجده فرمایم قلم را در بَنان
[B][M1]در تنم تا هست جان و در دلم تا هست عقل
[M2]از ثنا و مدح تو خالی ندارم عقل و جان
[B][M1]از هوا هرکس هَوان بیند که از حدّ بگذرد
[M2]وز هوای خدمت تو من ندیدستم هَوان
[B][M1]در جوانی عقل پیران داد مدح تو مرا
[M2]لاجرم هستم پسندیده بر پیر و جوان
[B][M1]تا مُهَذّب باشد اندر مَدحِ تو گفتار من
[M2]کی زیان دارد مرا گفتار بهمان و فلان
[B][M1]مهرگان با تو همایون باد وزتآیید بخت
[M2]سال سرتاسر همه ایام تو چون مهرگان
[A]
[B][M1]جهان به کام تو باد ای خدایگان جهان
[M2]خدای یار تو باد اندر آشکار و نهان
[B][M1]که چون تو شاه نبودست و هم نخواهد بود
[M2]ز ابتدای جهان تا به انتهای جهان
[B][M1]جلال دولتی و تاج ملت تازی
[M2]معزّ دین رسولی و سایهٔ یزدان
[B][M1]همی درود فرستد تورا ز هشت‌بهشت
[M2]روان شاه ملک شاه و ارسلان سلطان
[B][M1]به عدل تو همه خلق زمانه یافته‌اند
[M2]ز حادثات سلامت ز نائبات امان
[B][M1]ز طول و عرض چنان است ملک و دولت تو
[M2]که فیلسوف نپیمایدش به‌وهم وگمان
[B][M1]تو آن شهی که به نام تو خطبه کرد خطیب
[M2]چه در حجاز و چه در کاشغر چه در کرمان
[B][M1]روان شدست ز محمود شاه‌نامهٔ شکر
[M2]بر آن صفت‌ که ز بهرام شاه و از خاقان
[B][M1]به عالم اندر بر مردی و دلیری تو
[M2]بس است نصرت و فتح تو حُجّت و برهان
[B][M1]مصافِ ترمَذ و غَزنین و ساوه معلوم است
[M2]جهانیان را در روم و هند و ترکستان
[B][M1]چو بر شکستن هر سه درست‌کردی عزم
[M2]شکست دولت تو هر یکی به نیم زمان
[B][M1]چنان بلند برآورده هر دِزی‌ که به جَهد
[M2]به‌بای او نرسد تیر مرد سخت کمان
[B][M1]زهی مُظّفرِ خَصم‌‌افکنِ مَصاف شکاف‌
[M2]زهی مؤیّدِ کشورْگشای قلعه‌ْستان
[B][M1]خبرکه داد چو تو پادشاه گیتی بخش
[M2]نشان که داد چو تو پادشاه شاه نشان
[B][M1]اگر به عصر تو بهرام‌گور زنده شدی
[M2]غلام‌وار ببستی به خدمت تو میان
[B][M1]وگر بدیدی پرویز بارگاه تورا
[M2]به چهره مهره زدی نقشهای شادروان
[B][M1]رسول‌ گفت به آخر زمان شهی باشد
[M2]که عدل او بود افزون ز عدل نوشروان
[B][M1]به شرق و غرب بود پادشاه خرد و بزرگ
[M2]به بر و بحر بود پیشوای پیر و جوان
[B][M1]حصارها بگشاید مصاف‌ها شکند
[M2]همه چو چرخ بلند و همه چو کوه‌ گران
[B][M1]کنون به عصر تو آمد در این زمانه پدید
[M2]هر آنچه داد پیمبر در آن زمانه نشان
[B][M1]رسیده باد به‌او از تو صد هزار درود
[M2]که چون تو شاه نباشد به صد هزار قِران
[B][M1]اگر حکایت ‌کسری و قصهٔ قیصر
[M2]به‌ گنج و ملک در آفاق سایرست و روان
[B][M1]هزارکسری کاخ تورا سزد فَرّاش
[M2]هزار قیصر قصر تو را سزد دربان
[B][M1]اگر زنی به‌گه خشم پای بر خارا
[M2]وگر نهی به‌ گه جود دست بر سندان
[B][M1]شود زپای تو خارا چو آذر خرّاد
[M2]شود ز دست تو سندان چو چشمهٔ حیوان
[B][M1]چوگرم‌گشت به میدان دونده مرکب تو
[M2]سپهر بس نبود مرکب تو را میدان
[B][M1]چو دست راد به چوگان بری وگوی‌زنی
[M2]تو را ستاره شود گوی در خم چوگان
[B][M1]چو تیرهای تو از شست تو روان‌گردد
[M2]روان شود زتن بدسگال هوش و روان
[B][M1]زه‌کمان چو بنالد ز فرقت سوفار
[M2]دل عدو بخروشد ز حرقت پیکان
[B][M1]چو تیغ تیز تو خندان شود به روز نبرد
[M2]شود ز بیم تو چشم مخالفان گریان
[B][M1]عجب ز تیغ‌ گهربار تو که در صف رزم
[M2]ز فرق تا قدمش هست ناخن و دندان
[B][M1]بر آینه است پراکنده خرده مروارید
[M2]و یا به سبزه برافتاده قطرهٔ باران
[B][M1]چو خصم را ز سر تیغ تو به جان خطرست
[M2]خطا بود که بتابد سر از خط فرمان
[B][M1]سر کسی درود بی‌خلاف روز مصاف
[M2]که در خلاف تو او را بود سر عصیان
[B][M1]ز مهر توست ولی را همیشه راحت و سود
[M2]زکین توست عدو را همیشه رنج و زیان
[B][M1]اگر نبرد تو خواهد به دشت پیل دِژم
[M2]وگر خلاف تو جوید به بیشه شیر ژیان
[B][M1]شود زتیغ تو بر پیل دشت همچو حصار
[M2]شود زتیر تو بر شیر بیشه چون زندان
[B][M1]بود زیادت و نقصان ماه هر ماهی
[M2]وزین نگردد تا آسمان بود گَردان
[B][M1]بر آسمان سعادت مه بقای تورا
[M2]زیادتی است که هرگز نباشدش نقصان
[B][M1]زچرخ کیوان تا همت تو چندانی
[M2]مسافت است‌ که از چرخ ماه تا کیوان
[B][M1]زبهر دیدن تو وز پی ستودن تو
[M2]شریف‌تر ز همه عضوهاست چشم و زبان
[B][M1]چه چیز بود مراد تو از زمان و زمین
[M2]که آن نداد تورا خالق زمین و زمان
[B][M1]چنانکه داد مرادت بقا دهاد تورا
[M2]که از بقای تو باقی است ملکت و ایمان
[B][M1]خدایگانا بِپذ‌یر عذر بندهٔ خویش
[M2]اگر به بلخ نیامد به فصل تابستان
[B][M1]زبهر آنکه در آن فصل راه دور و دراز
[M2]به ناتوانی و پیری‌ گذاشتن نتوان
[B][M1]اگر نکرد به درگاه خدمت تو به تن
[M2]به شهر خویش همی‌گفت مدحت تو به جان
[B][M1]وگر نبود ضمیرش به بلخ‌گوهربار
[M2]شدست طبع و زبانش به مرو دُرّ افشان
[B][M1]کنون‌ که رایت میمون تو رسید به‌ مرو
[M2]به شادکامی بنشین و مطربان بنشان
[B][M1]خروس جنگ به کیوان رسان ز ایوانت
[M2]که تا نه دیر به‌کیوان بری سر ایوان
[B][M1]سزد که سازی جای نشاط دیگرگون
[M2]که روزگار شد از باد سرد دیگر سان
[B][M1]زشاخ‌ بید بیفتاد برگ چون خنجر
[M2]چو روی خاک شد از برف ریزه چون سوهان
[B][M1]اگر درخت نشد چون مُقامِر مَقمور
[M2]چرا به روی دژم‌ گشت و از سَلَب عریان
[B][M1]کنون‌که از گل و ریحان شدست باغ تهی
[M2]ز راح‌ ساز به بزم اندرون‌ گل و ریحان
[B][M1]کنون‌که آب به حوض اندرست همچو بلور
[M2]بتا به خانه به جای بلور نه‌ ریحان
[B][M1]همیشه تا نبود جامه بی‌عَلَم زیبا
[M2]چنان کجا نبود نامه خوب بی‌عنوان
[B][M1]گهی به شرق‌ گران‌ کن برای صید رکاب
[M2]گهی به غرب سبک‌ کن برای غَز‌و عنان
[B][M1]به‌روز بزم همه جامه‌های عِشرت‌پوش
[M2]به روز رزم همه نامه‌های نُصرت خوان
[B][M1]هزار ملک بگیر و هزارگنج ببخش
[M2]هزار عمر بیاب و هزار سال بمان
[A]
[B][M1]رای سلطان معظم خسرو خسرونشان
[M2]معجزات فتح را بنمود در مشرق عیان
[B][M1]هرکه خواهد تا بداند معجزات فتح او
[M2]گو بیا بشنو حدیث زابل و هندوستان
[B][M1]رایت مه‌پیکرش را مشتری خوانم همی
[M2]زانکه هست او بر زمین چون مشتری بر آسمان
[B][M1]ملک و دولت را سعادتهای کلی حاصل است
[M2]بر زمین از فتح این بر آسمان از سعد آن
[B][M1]شاه سنجر در فتوح و در ظلفر مقبل‌ترست
[M2]از ملک سلطان و از جغری بک و الب‌ارسلان
[B][M1]کان سلاطین را چنین رزمی نبود اندر ضمیر
[M2]وان بزرگان را چنین فتحی نبود اندرگمان
[B][M1]داستان فتح غزنین را به‌ جان باید شنید
[M2]زانکه درگیتی نباشد زین عجب‌تر داستان
[B][M1]بر در غزنین دلیری‌های شاه روزگار
[M2]کرد منسوخ آنچه رستم‌ کرد در مازندران
[B][M1]خصم ملک ازگُربزی صد لشکر آورده به هم
[M2]از حد کالَنجَر و قَنّوج و سِند و مولتان
[B][M1]زنده پیلان پیش آن لشکر تو گفتی ای شگفت
[M2]بیش صد دریای جوشان هست ناپیدا کران
[B][M1]شکل پیلان بر زمین چون سایهٔ سیمرغ بود
[M2]اندر آن اقلیم گفتی هست سیمرغ آشیان
[B][M1]زان سپاه از هندو و کرد و عرب گفتی مگر
[M2]جادوانند از قیاس و اَ‌هرِ‌مَنشان‌ پهلوان
[B][M1]نعرهٔ ایشان همی در بر بلرزانید دل
[M2]حملهٔ ایشان همی در تن برنجانید جان
[B][M1]زیر رخت و بار ایشان ناتوانا شد زمین
[M2]پیش گیر و دار ایشان ناشکیبا شد زمان
[B][M1]شاه عالم چون به رزم آن سپاه آورد روی
[M2]اسبشان را از هزیمت پاردم‌ کرد از عنان
[B][M1]شد به فَرِّ او گشاده کشوری در یک نفس
[M2]شد به تیغ او شکسته لشکری در یک زمان
[B][M1]وز خدنگ لشکرش چون خانهٔ زنبور شد
[M2]بر یلان و زنده‌پیلان جوشن و برگستوان
[B][M1]یک نفر بسته شده وز بستگی زنها‌ر خواه
[M2]یک نفر خسته شده وز خستگی‌ فریاد خوان
[B][M1]خصم با آه و دریغ افتاده بر راه گُریغ
[M2]پشت‌کرده چون کمان و باز افکنده کمان
[B][M1]شاه ما در باغ پیروزی به پیروزی و فتح
[M2]بر سریر و گاه محمودی نشسته شادمان
[B][M1]گفته او را دولت عالی که اندر شرق و غرب
[M2]تا جهان باشد تو خواهی بود سلطان جهان
[B][M1]وعده و گفتار دولت راست بود از بهر آنک
[M2]گشت سلطان سلاطین سنجر کشورستان
[B][M1]او به بلخ است و رسولانند بر درگاه او
[M2]ضامن حمل‌ و خراج و طالب امن و امان
[B][M1]شاه‌ کرمان نامهٔ فتحش همی بر سر نهد
[M2]عذر خان خواهد همی در پیش او فرزند خان
[B][M1]وان ‌که در غزنین همی برزد به جنگش آستین
[M2]بنده‌وار اکنون همی خواهد که بوسد آستان
[B][M1]در جهان هرگز چو او سلطان‌ کجا باشد دگر
[M2]با سلاطین نیک‌عهد و بر رعیت مهربان
[B][M1]گاه جود و حق‌گزاری طبع او باد سبک
[M2]گاه عفو و بردباری حلم او کوه‌گران
[B][M1]در پناه دولت او خلق عالم سر به سر
[M2]دولت او در پناه کردگار غیب دان
[B][M1]ای جهانداری که بگرفتی به فرّ بخت خویش
[M2]آنچه بگرفتند پیش از تو ملوک باستان
[B][M1]ملک و گنج شایگان آورده‌ای زیر نگین
[M2]شاد و برخوردار باش از ملک وگنج شایگان
[B][M1]گر حقیقت بنگرند از شرق تا اقصای غرب
[M2]باغ در باغ است ملک و بوستان در بوستان
[B][M1]بوستان سبز و برومندست و باغ آراسته
[M2]زانکه فَرّت بوستان بانست و عدلت‌ْ باغبان
[B][M1]گرچه ازگرمی هوای بلخ همچون آتش است
[M2]آتشی خواه از قنینه بی‌شرار و بی‌دخان
[B][M1]راحت افزایی کز او راحت فزاید روح را
[M2]ارغوان رنگی که بر رخ بشکفاند ارغوان
[B][M1]تا به جام اندر بود باشد سبک همچون هوا
[M2]چون به کام اندر شود گردد روان همچون روان
[B][M1]از عمل آب حیات و از صفت آب زلال
[M2]از نسب آب بهشت و از لقب آب رزان
[B][M1]زهره را با مشتری‌گویی قِران باشد به هم
[M2]چون بود بر دست تو ای بی‌قرین صاحبقران
[B][M1]تا که تو گشتی معز دین و دنیا چون پدر
[M2]شد معزی پیش تخت تو جوان بخت و جوان
[B][M1]نو شد اندر روزگار تو معزی را لقب
[M2]وین شرف اعقاب او را بس بود تا جاودان
[B][M1]گر زبان باشد قضا را تا بدان‌ گوید سخن
[M2]در دعای تو قضا این لفظ راند بر زبان
[B][M1]کای بنای اصل آدم تا فلک پاید بپا
[M2]وی شهنشاه معظم تا جهان ماند بمان
[A]
[B][M1]ای گوهری که سنگ یمانی توراست کان
[M2]ای آتشی‌ که هست تورا آب در میان
[B][M1]فردست‌ گوهر تو چو ذره در آفتاب است
[M2]پاک است‌ کوکب تو چو کوکب بر آسمان
[B][M1]آن آتشی‌ که در شررت مضمر است آب
[M2]آن پیکری‌ که در بدنت مدغم است جان
[B][M1]چرخی و هست بر سر مردان تو را مدار
[M2]نجمی و هست با دل شیران تو را قران
[B][M1]چون عقل جای خویش همی جویی از دماغ
[M2]چون هوش قوت خویش همی سازی از روان
[B][M1]اندر زبان ملت تازی تورا سخن
[M2]واندر دهان دولت باقی تو را زبان
[B][M1]در کشور از حصول جزایر دهی خبر
[M2]بر منبر از فتوح مداین دهی نشان
[B][M1]نرمی چو پرنیان و کبودی چو لاجورد
[M2]واراسته به لولو و پروین تو را میان
[B][M1]لؤلؤ که دید بیخته بر روی لاجورد
[M2]پروین ‌که دید ریخته بر روی پرنیان
[B][M1]آنی‌ که روز حرب سرافرازی از یمین
[M2]و آنی که گاه ضرب نسب داری از یمان
[B][M1]در باغ کارزار درخت ظفر تویی
[M2]دست یلان تو را چمن و بارت‌ ارغوان
[B][M1]کار تو در خزانهٔ کان بر نظام بود
[M2]از بهر دست میر برون آمدی زکان
[B][M1]در کان تورا خدای جهان معجز آفرید
[M2]در دست میر معجز ملک خدایگان
[B][M1]میر اجل علی فرامرز خسروی
[M2]رستم رسوم و معن معانی و سام سان
[B][M1]افراسیاب‌ ملک و سیاوخش روزگار
[M2]اسفندیار دهر و منوچهر دودمان
[B][M1]و هو الموید الملک العادل الذی
[M2]مَن جَدَّه و دَولَتِه ما ارادَکان
[B][M1]گشت از مناقب دو علی بخت من بلند
[M2]شد بر مدایح دو علی طبع من روان
[B][M1]پیغمبر گزیده بدان بود شاد دل
[M2]جغری بک ستوده بدین هست شادمان
[B][M1]آن بود بر مخالف اسلام کامکار
[M2]وین هست بر مخالف اسلام کامران
[B][M1]اچنان بود مصطفی را در حرب‌کارساز
[M2]وین هست پادشا را در ملک پهلوان
[B][M1]ای اختیار خلق و تورا جود اختیار
[M2]ای قهرمان ملک و تورا بخت قهرمان
[B][M1]از سر و سیرت تو همی برخورد خرد
[M2]در قَدر و قُدرت تو همی‌گم شودگمان
[B][M1]آنجا که تو کمان‌ کشی ای میر شیر گیر
[M2]بس میر کاو خجل شود و بشکند کمان
[B][M1]و آنجا که تیر خویش سوی دشمن افکنی
[M2]گردد کمان دشمن تو تیر خیزران
[B][M1]و آنجا که تو عنان نهنگان کنی سبک
[M2]در پیش پادشا شکنی لشکری گران
[B][M1]کاری است کار تو همه جامع برآمده
[M2]شاه از تو شادکام و وزیر از تو شادمان
[B][M1]واجب شدست مدح تو بر خُرد و بر بزرگ
[M2]لازم شدست شکر تو بر پیر و بر جوان
[B][M1]ای قلعه‌های دین تو را عقل کوتوال
[M2]ای خانه‌های ملک تو را تیغ پاسبان
[B][M1]دانم شنیده‌ای تو خداوند حال من
[M2]کز فرقت پدر تن من بود ناتوان
[B][M1]بودم میان خلق چو آشفتگان تباه
[M2]بودم به گرد شهر چو دیوانگانَ نوان
[B][M1]سروی بدم فتاده و پژمرده بر زمین
[M2]بر آسمان کشید مرا خسرو زمان
[B][M1]دادم لقب معزّی و بشنید شعر من
[M2]چون دید در مدیح زبانم گهر فشان
[B][M1]میرا منم به خدمت تو نایب پدر
[M2]الحدَ فی‌الشَمایلِ والحمدُ فی‌اللِسان
[B][M1]گرگُلستان شعر ز بلبل تهی شدست
[M2]بشنو نوای بچهٔ بلبل زگُلسِتان
[B][M1]فرخنده بسود بر مُتَنَبّی بساط سیف
[M2]چونانکه بر حکیم دقیقی چَغانیان
[B][M1]فرخنده‌تر بساط تو بر من‌که یافتم
[M2]از تو سعادت و شرف و عمر جاودان
[B][M1]گر پیش شهریار مرا حِشمتی نهی
[M2]حاصل کنم به دولت تو گنج شایگان
[B][M1]تا بر امید و بیم بودگشت روزگار
[M2]تا بر زیان و سود بود عادت زمان
[B][M1]بادا مخالفان تورا بیم بی‌امید
[M2]بادا موافقان تو را سود بی‌زیان
[B][M1]چندانکه شادمان بتوان زیست تو بمان
[M2]چندانکه در جهان بتوان ماند تو بمان
[A]
[B][M1]بشکفت و تازه گشت دگرباره اصفهان
[M2]از دولت و سعادت شاهنشه جهان
[B][M1]سلطان شرق و غرب‌که در شرق و غرب اوست
[M2]صاحبقِران و خسرو و شاه و خدایگان
[B][M1]شاهی که شد به طلعتش افروخته زمین
[M2]شاهی که شد به دولتش افراخته زمان
[B][M1]آباد کرده ی نظر و عدل او شدست
[M2]هر جا خراب کردهٔ شاهان باستان
[B][M1]با داستان نصرت او ژاژ و بیهده است
[M2]دیرینه سرگذشت و کهن گشبته داستان
[B][M1]گم شد گمان خلق در اوصاف دولتش
[M2]هرگز مکان خبر دهد و نیست در مکان
[B][M1]گویی که هست قدرت او دولت خدای
[M2]کاندر چگونگیش همی گم شود گمان
[B][M1]در رزمگاه نصرت و در بارگاه ملک
[M2]ایزد اگر به تیغ و به عدلش دهد زبان
[B][M1]تیغش به رزمگاه نگوید جز الحذر
[M2]عدلش به بارگاه نگوید جز الأمان
[B][M1]آنجا که شد ز نعرهٔ شبدیز او خبر
[M2]وانجا که شد ز شعلهٔ شمشیر او نشان
[B][M1]چون یخ فسرده‌گشت و چو انگشت سوخته
[M2]خون در رگ مخالف و مغز اندر استخوان
[B][M1]گه خشم او ز رُوم برآرد همی نفیر
[M2]گه سهم او ز ترک برآرد همی فغان
[B][M1]در هرکجا که هست اثرهای او پدید
[M2]بر قصرهای قیصر و بر خانه‌های خان
[B][M1]ای خسروی که حکم تو را کرد کردگار
[M2]بر هر سری مسلط و بر هر تنی روان
[B][M1]شادی همی کنند ز دیدار و خدمتت
[M2]در دیده روشنایی و در کالبد روان
[B][M1]از بس که در نبرد گران کرده‌ای رکاب
[M2]و ز بس‌ که در فتوح سبک کرده‌ای عنان
[B][M1]در طاعت تو نیست سر هیچ کس سبک
[M2]بر بیعت تو نیست دل هیچکس‌ گران
[B][M1]بس‌ کس‌ که از خلاف تو دادست سر به باد
[M2]بس کس که در خلاف توکردست جان زیان
[B][M1]ابله کسی بود که مخالف شود تو را
[M2]کش هم نهیب سر بود و هم هلاک جان
[B][M1]از اختر تو قِسم ‌کواکب همی رسد
[M2]گه نَحْس‌ در مُقابله گه سَعْد در قِران
[B][M1]آری چنانکه شاه ملوکی تو در زمین
[M2]هست اختر تو شاه کواکب در آسمان
[B][M1]چون دولت جوان هنر و دانش تو دید
[M2]ملک جوان سپرد به تو دولت جوان
[B][M1]بی‌دانش و هنر نتوان ملک یافتن
[M2]دولت به هیچکس ندهد ملک رایگان
[B][M1]شاها شد اصفهان جو سپهری پر از نجوم
[M2]تا رایت و رکاب تو آمد به اصفهان
[B][M1]این شهر چون شکفته یکی بوستان شدست
[M2]با دوستان نشاط همی کن به بوستان
[B][M1]در حجره‌های خُرَم و در باغهای خوش
[M2]ساغر همی ستان ز کف ترک دلستان
[B][M1]گر عزم سوی رزم کنی باش کامکار
[M2]ور قصد سوی بزم کنی باش کامران
[B][M1]چونانکه رای توست به دهر اندرون بزی
[M2]چندانکه کام توست به ملک اندرون بمان
[A]
[B][M1]از دورهای گردون وز صنع‌های یزدان
[M2]زیباترین عالم فرخ‌ترین کیهان
[B][M1]از نورهاست خورشید از طبعهاست آتش
[M2]از سنگهاست یاقوت از فصلهاست نیسان
[B][M1]از ماه‌هاست روزه از روزهاست جمعه
[M2]از خانه‌هاست کعبه وز نامه‌هاست قرآن
[B][M1]از انبیاست احمد وز خسران ملک‌شه
[M2]زاقلیمهاست رابع وز شهرها صفاهان
[B][M1]زین بیشتر شناسم لیکن دراز گردد
[M2]گر جمله برشمارم در پیش تخت سلطان
[B][M1]شاهنشه معظم فخر نژاد آدم
[M2]شاهی که کرد عالم چون روضه‌های رضوان
[B][M1]از رسمهای خوبش رونق فزود ملت
[M2]وز اعتقاد پاکش قوت گرفت ایمان
[B][M1]ابری است گوهرافشان دستش به روز بخشش
[M2]تیغش به روز کوشش تیری است آتش افشان
[B][M1]در شرع هست حُکْمش کافی چو علم در دل
[M2]در ملک هست رایش صافی چو عقل در جان
[B][M1]با حکم او نکاود هرکاو بود موحد
[M2]وز رای او نتابد هر کاو بود مسلمان
[B][M1]بر خاتم سعادت مهری شدست مهرش
[M2]مهری که بود از اول بر خاتم سلیمان
[B][M1]نور سعادت او گر یافتی سکندر
[M2]هرگز طلب نکردی در ظلمت آب حَیو‌ان
[B][M1]ای روز بزم کردن چون نوبهار خرم
[M2]وی روز بار دادن چون آفتاب تابان
[B][M1]کفر از تو گشت تاری دین از تو گشت روشن
[M2]عدل از تو گشت پیدا جور از تو گشت پنهان
[B][M1]بسیار بود بدعت خشم توکردش اندک
[M2]دشوار بود نصرت تیغ تو کردش آسان
[B][M1]از هیبت و نهیبت برخاست بانگ و غلغل
[M2]از قصرهای قیصر وز خانه‌های خاقان
[B][M1]هم در هوای مشرق هم در زمین مغرب
[M2]هم در دیار ایران هم در بلاد توران
[B][M1]از جیش توست قوت وز جوش توست قدرت
[M2]از حزم توست حجت وز عزم توست برهان
[B][M1]این است پادشاهی دیگر فسون و حیلت
[M2]این است شهریاری دیگر فریب و دستان
[B][M1]گر هیچکس جهانبان ممکن بود که باشد
[M2]جز تو کسی نباشد اندر جهان جهانبان
[B][M1]تا تخم داد کِشتی از داد تو جهان را
[M2]چاره همی نباشد چون کشت را زباران
[B][M1]اقبال هر زمانی پیش تو مژده آرد
[M2]از نعمتی دگرگون وز نصرتی دگرسان
[B][M1]عمر تو باد شاها با عمر نوح هم‌بر
[M2]وز تیغ تو بر اعدا باریده باد طوفان
[B][M1]در عشرت و تماشا بادی چنین که هستی
[M2]بر تخت شاه و خسرو وز بخت شاد و خندان
[B][M1]پشت همه شهانی پشت تو باد دولت
[M2]یار همه جهانی یار تو باد یزدان
[A]
[B][M1]دو گوهرند سزاوار مجلس و میدان
[M2]که فخر مجلس و میدان بود به این و به ان
[B][M1]یکی به آب لطیف آمده پدید از خاک
[M2]یکی به آتش تیز آمده برون از کان
[B][M1]یکی رسیده به‌ شربت ز زخم و ز چرخشت
[M2]یکی رسیده به ضربت ز سنگ و زسوهان
[B][M1]یکی نه عقل و همه میل او بود سوی عقل
[M2]یکی نه جان و همه قصد او بود سوی جان
[B][M1]یکی نشاط جوانی دهد به مردم پیر
[M2]یکی هزیمت بیری دهد به مرد جوان
[B][M1]یکی ترازوی عقل است و کیمیای نظر
[M2]یکی طلایه مرگ است و اژدهای روان
[B][M1]یکی دهد به‌گه رامش‌ از صبوح خبر
[M2]یکی دهد به‌گه کوشش از فتوح نشان
[B][M1]یکی به جام بلور اندر از لطافت و نور
[M2]چو آتشی است به آب اندرون گرفته مکان
[B][M1]یکی زگوهر رخشان و لون و پیکر خویش
[M2]چو آینه است و درو عکس کوکب رخشان
[B][M1]یکی به غایت سرخی فروخته ز قدح
[M2]چنان‌کجا زسمن برگ لالهٔ نعمان
[B][M1]یکی کبود و نماینده گوهر از تن خویش
[M2]چو بر بنفشه پراکنده قطرهٔ باران
[B][M1]به روز بزم یکی مایه گیرد از ناهید
[M2]به روز رزم یکی توشه خواهد ازکیوان
[B][M1]سزد کزین دو گهر بزم و رزم فخر کنند
[M2]که قدر هر دو بیفزود دست شاه جهان
[B][M1]جلال ملک ملکشاه‌ کز جلالت او
[M2]شرف‌ گرفت زمین و خطر گرفت زمان
[B][M1]یقین شدست همه خلق را به شرق و به غرب
[M2]که آفتاب ملوک است و سایهٔ یزدان
[B][M1]گریختن نتواند کسی ز طاعت او
[M2]زآفتاب وز سایه‌گریختن نتوان
[B][M1]اگرکسی ز خلافش زیادتی طلبد
[M2]همه زیادت آن‌ کس خدا کند نقصان
[B][M1]زمانه را بدو قوت همی نگه دارد
[M2]به قوت سر شمشیر و قوت فرمان
[B][M1]به جنب عزمشْ عزم ملوک سست شود
[M2]چنانکه سست شود سِحْر در بر قرآن
[B][M1]صف سپاه و تَفِ خنجرش پدید آرند
[M2]به زمهریر و دی اندر سموم و تابستان
[B][M1]چو در حَضَر بود او پرطرب بود گیتی
[M2]چو در سفر بود او پرظفر بود کیهان
[B][M1]سریر او به حَضَر با طرب کند بیعت
[M2]حسام او به سفر با ظفر کند پیمان
[B][M1]ببین رکاب و عنانش چو کرد عزم سفر
[M2]اگر هوای سبک‌ خواهی و زمین گران
[B][M1]که پای دارد با او چو پای زد به رکاب
[M2]که دست ساید با او چو دست زد به عنان
[B][M1]به شام رفت وز تیغش به روم بود خروش
[M2]به روم رفت و ز سهمش به مصر بود فغان
[B][M1]چو روم و شام‌ کند هند و ترک سال دگر
[M2]اگر شود سوی هندوستان و ترکستان
[B][M1]ایا شهی‌ که به عدل تو بس عجب نبود
[M2]اگر به آبخور آیند غُرْم و شیر ژیان
[B][M1]شه زمانی و سلطان روزگاری تو
[M2]که خوار شد به تو کفر و عزیز شد ایمان
[B][M1]به‌هیچ معنی واجب نگردد استغفار
[M2]بر آن‌ کسی‌ که تو را شاه خواند و سلطان
[B][M1]تو آن شهی‌که همیشه تو را به داد و دهش
[M2]همی درود فرستد روان نوشِرْوان
[B][M1]تو آن شهی‌که فلک تا تورا همی بیند
[M2]نگردد و نکند بی‌مراد تو دوران
[B][M1]تو آن شهی‌که به یک برج در دو کوکب را
[M2]نبود و هم نبود بی‌سعادت تو قران
[B][M1]بس است نامه و نام تو ملک را حجت
[M2]بس است رایت و رای تو فتح را برهان
[B][M1]به آب جود تو از خاره بردمد نسرین
[M2]به باد عدل تو از شوره بشکفد ریحان
[B][M1]شود زکین تو بسیار دشمنان اندک
[M2]شود ز مهر تو دشوار دوستان آسان
[B][M1]به شرق و غرب اگر دشمنی بود به مثل
[M2]که در عداوت تو تیر برنهد به کمان
[B][M1]عجب نباشد اگر باز پس رود تیرش
[M2]کند زمانه ز سوفار تیر او پیکان
[B][M1]خدایگانا در شکر و در پرستش تو
[M2]قضاگشاده زبان است و بخت بسته میان
[B][M1]توراست هرچه در اسلام هست باقیمت
[M2]توراست هرچه در آفاق هست آبادان
[B][M1]زتیغ تیز تویی خصم‌ ‌بند و شهرگشای
[M2]به دست راد تویی مالْ‌بخش و شهرْ‌ستان
[B][M1]ز خون دشمن کردی عقیق رنگ حُسام
[M2]عقیق رنگ کن اکنون قدح زخون زران
[B][M1]چو رزم راندی برکام خویشتن یک چند
[M2]کنون به بزم دمی چند کام خویش بران
[B][M1]به شادکامی و نیک‌اختری و بهروزی
[M2]چنانکه خواهی و چندانکه آرزوست بمان
[A]
[B][M1]بر قاعدهٔ ملت پیغمبر یزدان
[M2]کی‌کرد جهان راست به شمشیر و به فرمان
[B][M1]نور ابدی از هنر خویش‌که‌گسترد
[M2]برگوهر جغری بک و بر خانهٔ خاقان
[B][M1]از دولت پیروز که شد تا به قیامت
[M2]شاه همه ایران و پناه همه توران
[B][M1]در مشرق و در مغرب بی‌مهر نبوت
[M2]صد معجزه بنمود چوموسی وسلیمان
[B][M1]صد لشکر منصور به یک ماه‌ که آورد
[M2]از دجله به جیحون و زموصل به خراسان
[B][M1]جز شاه بلند اختر ابوالفتح ملک‌شاه
[M2]سلطان جهانگیر و شهنشاه جهانبان
[B][M1]شاهی‌ که فرازد علم نُصرت و تأیید
[M2]در مدت یک ماه بدوگوشهٔ کیهان
[B][M1]شاهی‌که شدستند همه لشکرِ خصمش
[M2]چون لشکر شیطان به دل آشفتهٔ خذلان
[B][M1]هر دم زدنی لشکر اقبال کند عرض
[M2]تا جمله برد بر تبع لشگر شیطان
[B][M1]گرد سپه شاه چه در شرق و چه در غرب
[M2]بر چرخ همی تیره‌کند دیدهٔ‌کیوان
[B][M1]از خیمه و خرگاه توگویی‌که سپهری است
[M2]پر کوکب رخشنده همه‌ کوه و بیابان
[B][M1]وز نعمت بسیار توگویی ‌که بهشتی است
[M2]آراسته و ساخته لشکرگه سلطان
[B][M1]شاها ز نهیب تو همه چارهٔ دشمن
[M2]مانند سپندان شد و عزم تو چو سندان
[B][M1]چیره نشود دشمن تو بر تو به چاره
[M2]سفته نشود بیهده سندان به سپندان
[B][M1]بودی تو به موصل‌که همی لشکر خصمت
[M2]گفتند که بردیم خراسان به کف آسان
[B][M1]حالی نه به‌اندازه وکاری نه به‌ترتیب
[M2]بر دست گرفت آن که کمربست به عصیان
[B][M1]بیهوده برون برد سر از چنبر طاعت
[M2]بر خیره جدا کرد دل از عهد و ز پیمان
[B][M1]چون رایت پیروز تو آمد به‌ در ری
[M2]آن حال دگرگون شد و آن کار دگرسان
[B][M1]از هیبت شمشیر تو برگشت و همی‌گفت
[M2]از کرده پشیمانم و بر رفته پشیمان
[B][M1]حقاکه به فرمان تو بر باد دهد سر
[M2]هرکاو نه به فرمان تو بر دست نهد جان
[B][M1]گر دشمن تو هست چو هامان و چو فرعون
[M2]هستی تو به پیروزی چون موسیِ عِمران
[B][M1]رای سپه‌آرای تو همچون ید بیضاست
[M2]شمشیر گهربار تو مانندهٔ ثُعبان
[B][M1]ثعبان و ید بیضا ای شاه تو داری
[M2]چه بیم و چه باک است ز فرعون و ز هامان
[B][M1]چوگان ظفر داری و میدان شجاعت
[M2]عالم همه‌گویی است تو را در خم چوگان
[B][M1]گویند که جاوید همی روی زمین را
[M2]بخشیدن نور است ز خورشید درفشان
[B][M1]تا باشد خورشید درفشان ز بر چرخ
[M2]بادی زبر تخت درخشان و درافشان
[B][M1]می‌نوش کن ای شاه که از گردش خورشید
[M2]نوروز بزرگ آمد و بگذشت زمستان
[B][M1]بر مدح و ثنای تو زبانها بگشادند
[M2]بلبل به سمن‌زار و چکاوک به گلستان
[B][M1]لعل است فرو ریخته بر دامن کهسار
[M2]درّ است درآویخته از گردن بستان
[B][M1]از سبزه و از لاله چه بر دشت و چه بر کوه
[M2]مینا و عقیق است پراکنده فراوان
[B][M1]از باد همی سوده شود عنبر و کافور
[M2]وز ابر همی توده شود لولو و مرجان
[B][M1]در فعل مگر بندهٔ جود تو شدست این
[M2]در صنع مگر چاکر طبع تو شدست آن
[B][M1]تا باغ چو دینار شود در مه آذر
[M2]تا راغ چو زنگار شود در مه نیسان
[B][M1]زیر علم و زیر نگین تو همی باد
[M2]عالم همه آراسته چون روضهٔ رضوان
[B][M1]بر دست تو اصل طرب و مایهٔ نصرت
[M2]جام تو و شمشیر تو در مجلس و میدان
[B][M1]تو جفت سخاپروری و جفت تو دولت
[M2]تو یار بلنداختری و یار تو یزدان
[A]
[B][M1]مرا درست شد از آفریدگار جهان
[M2]که از جمال و کمال آفرید ترکستان
[B][M1]همه جمال ز تُرکان همی دهند خبر
[M2]همه‌ کمال ز تُرکان همی دهند نشان
[B][M1]جمال جمله پدید آمد ازکلاه وکمر
[M2]کمال جمله پدید آمد از کمند و کمان
[B][M1]بدو رخ سمنی دلگشای در مجلس
[M2]به ناچخ سه‌منی جان ربایْ در میدان
[B][M1]یکی به غمزهٔ جادو همی رباید دل
[M2]یکی به خنجر هندو همی ستاند جان
[B][M1]کلاه بر سر ترکان و تیغشان دردست
[M2]چو مِهْر در حَمَل و مُشتری است در سَرَطان
[B][M1]همه زبون شمرند از هنر سوار دلیر
[M2]همه سبک شکنند از ظفر سپاه‌گران
[B][M1]دی و تموز در آن جنگیان اثر نکند
[M2]مگر فریشتگانند لشکر توران
[B][M1]کمر به سان ‌کمند و به موی همچو کمر
[M2]دهان به سان خیال و به چشم همچو دهان
[B][M1]گسادن سخن و بستن‌کمر همه را
[M2]خبر دهد زدهان و نشان دهد زمیان
[B][M1]به مهر و خدمت ترکان سپرد باید دل
[M2]چو کردگار به ترکان سپرد ملک جهان
[B][M1]بلی زدولت تُرکان بقای اسلام است
[M2]بقای دولت ترکان به دولت سلطان
[B][M1]جلال دولت باقی جمال ملت حق
[M2]که شهریار زمین است و پادشاه زمان
[B][M1]معز دین و سرافراز دوده ی سلجوق
[M2]پناه خلق و خداوندِ خانهٔ خاقان
[B][M1]جوان و پیر به شاه جهان همی نازند
[M2]که پیر عقل و جوان دولت است شاه جهان
[B][M1]به رای پاک همی تخت را کند عالی
[M2]به تیغ تیز همی ملک را دهد سامان
[B][M1]زبندگان همه کوشش بود وزو بخشش
[M2]زخسروان همه طاعت بود وزو فرمان
[B][M1]چو تیغ او شکند شیر شَرزَه را چنگال
[M2]چو تیر او فکند پیل مست را دندان
[B][M1]قضا بیاید و در تیغ او شودگوهر
[M2]قدر بیاید و بر تیر او شود پیکان
[B][M1]خدایگانا، شاها، مُظَفّرا، مَلِکا
[M2]زمانه از تو پذیرد همی به عدل امان
[B][M1]سرای ملک تو آراسته است و دولت تو
[M2]در سرای فرو گستریده شادُ‌رْوان
[B][M1]حسود تو چو چراغ است و تو چو خورشیدی
[M2]بدین حدیث دلیل است و حجت و برهان
[B][M1]اگرکسی به چراغ اندرون دمد نفسی
[M2]چراغ زود فرو میرد و شود پنهان
[B][M1]وگر هوا متغیر شود زگرد و بخار
[M2]در آفتاب نیاید تَغَیُّر و نقصان
[B][M1]جهان ز سایه و از آفتاب خالی نیست
[M2]تو آفتاب ملوکی و سایهٔ یزدان
[B][M1]دو گوهرست تو را در میان جام و حُسام
[M2]نشاط‌ پرور و دشمن بکش بدین و بدان
[B][M1]سماعِ اسْعَد چنگی بخواه و باده بنوش
[M2]ز طبع بنده معزی تو رانه‌خواه و بخوان
[B][M1]ز بخت خویش بناز و زمال خویش ببخس
[M2]مراد خویش بیاب و به کام خویش بران
[A]
[B][M1]خدایگان جهان شاکر از خدای جهان
[M2]همی نشاط سپاهان کند زخوزستان
[B][M1]فلک مساعد و گیتی به‌ کام و ایزد یار
[M2]قضا موافق و دولت بلند و بخت جوان
[B][M1]اگر مراد دل خویش بود زامدنش
[M2]زبازگشتن او خلق راست شادی جان
[B][M1]چرا خورند غم آنکه راه دشوارست
[M2]که بخت او همه دشوارها کند آسان
[B][M1]چرا زلشکر سرمای دی همی ترسند
[M2]که فرّ دولت او دی‌ کند چو تابستان
[B][M1]عجب نباشد از اقبال و بخت پادشهی
[M2]که آفتاب ملوک است و سایهٔ یزدان
[B][M1]اگر ز شورهٔ بی‌آب بر دَمَد چشمه
[M2]وگر زآتش سوزان برون دمد ریحان
[B][M1]خدای چشم بد از شهریار دور کناد
[M2]که دور به بود از شهریار جسم بدان
[B][M1]به هند داور هند و به روم قیصر روم
[M2]ز بیم خسرو کیهان همی کنند فغان
[B][M1]به جای عقل یکی را به مغز در شمشیر
[M2]به جای خواب یکی را به چشم در پیکان
[B][M1]چنانکه بود سکندر به مال و ملک و سپاه
[M2]عماد دولت سلطان عالم است چنان
[B][M1]کسی که خدمت سلطان کند سکندروار
[M2]سزد که زنده بود خِضْروار جاویدان
[B][M1]چو میزبان همه خلق شاه آفاق است
[M2]به جود و همت آفاق‌بخش و گنج‌فشان
[B][M1]سزد که تا به قیامت بود بقای کسی
[M2]که میزبان و همه خلق باشدش مهمان
[B][M1]سپاه دار شهنشه چنان کند خدمت
[M2]که تا به مشرق و مغرب از او دهند نشان
[B][M1]چنین و بهتر ازین صدهزار خواهد ساخت
[M2]عماد دولت سلطان به دولت سلطان
[B][M1]شهنشها، ملکا، خسروا، خداوندا
[M2]چو آفتاب تویی بر همه جهان تابان
[B][M1]چو آفتاب تو را زان قِبَل همی خوانم
[M2]که شرق و غرب جهان از تو بینم آبادان
[B][M1]نبود چون تو خداوند و هم نخواهد بود
[M2]زابتدای جهان تا به انتهای جهان
[B][M1]تویی زمین و زمان را بزرگوارْ مَلِک
[M2]مباد بی‌تو ملک را زمین و ملک زمان
[B][M1]مباد نعمت و ملک تورا شمار و قیاس
[M2]مباد دولت و عمر تو را زوال و کران
[B][M1]به شادکامی و پیروزی و خداوندی
[M2]چنانکه خواهی و چندانکه آرزوست بمان
[A]
[B][M1]چون برآرم به زبان نام خداوند جهان
[M2]تن من جمله شود گوش و دلم جمله زبان
[B][M1]هرچه در دهر زبان است مرا بایستی
[M2]تا ثنا گفتمی از بهر خداوند جهان
[B][M1]شاه آفاق ملک شاه که در طاعت او
[M2]ملکان حمل‌پذیرند و شهان بسته میان
[B][M1]شهریاری که به‌ روزی همه کس را ز خدای
[M2]خاطر پاک و دل روشن اوکرد ضَمان
[B][M1]ایزد اندر دل او دفتر تقدیر نهاد
[M2]هرچه خواهد بود از رفتن تقدیر چنان
[B][M1]در جهانداری و سلطانی از اوگشت یقین
[M2]آن هنرها که نبردست کس از خلق‌گمان
[B][M1]چندگویند ز شهنامه سخن‌های دروغ
[M2]چند خوانند هنرهای فلان و بهمان
[B][M1]سیرت شاه عیان است و دگر جمله خبر
[M2]از خبر یاد نیارند کجا هست عیان
[B][M1]اندر آفاق کرا بود زشاهان قدیم
[M2]این چنین دولت پیروز و چنین بخت جوان
[B][M1]که‌گرفت از ملکان با ظفر و نصرت و فتح
[M2]شرق تا غرب زمین را ز کران تا به‌ کران
[B][M1]راه شش ماهه به‌ یک ماه ز شاهان که‌ گذاشت
[M2]با هزاران سپهِ تیغْ زنِ قلعهْ‌ستان
[B][M1]همه‌کیوانْ دل و مهْ طلعت و بهرامْ حُسام
[M2]صاعقهْ تیر و فلکْ مرکب و سیّارهْ سنان
[B][M1]همه زین تخت و از این‌گاه بیفراخته سر
[M2]همه زین بخت و از این شاه بیفروخته جان
[B][M1]کس ندیدست چنین تخت و چنین گاه به‌خواب
[M2]کس ندادست چنین بخت و چنین شاه نشان
[B][M1]هرکجا شاه جوانبخت روان کرد سپاه
[M2]از تن دشمن بدبخت روان گشت روان
[B][M1]بود در مشرق و در مغرب از او بود خروش
[M2]هست در مشرق و در مغرب از او هست فغان
[B][M1]شادباش ای به حقیقت ملک روی زمین
[M2]دیر زی ای به سزا پادشه ملک زمان
[B][M1]هرکه او بر طمع سود کند با تو خلاف
[M2]آخرالْاَمر کند جان و تن خویش زیان
[B][M1]آن‌که با تیر وکمان‌کرد همی قصد نبرد
[M2]قد چون تیر وی از بیم توگشتست کمان
[B][M1]خستهٔ بار گران است ز خوی بد خو‌یش
[M2]نشنیدست مگر خوی بد و بارگران
[B][M1]خصم تو هست چو فرعون و تویی چون موسی
[M2]رای تو چون ید بیضا و حُسامت ثُعبان
[B][M1]قلعه بر خصم تو مانندهٔ زندان‌ گشته است
[M2]چه خطر باشد آن را که بود در زندان
[B][M1]گر بداندیش تویی دانش و بی‌سنگ و درنگ
[M2]دست در سنگ زد و روی ز توکرد نهان
[B][M1]حکم و فرمان تو مانند قضا و قَدَرست
[M2]زقضا و ز قَدَر روی نهفتن نتوان
[B][M1]دشمنانَتْ همه رفتند و بماندست یکی
[M2]وان یکی نیز چنان دان‌که شود چون دگران
[B][M1]ملکا تیغ تو و جام تو دارند دو خون
[M2]به‌ گه بزم تو این است و گه رزم تو آن
[B][M1]هست بر تیغ تو چون رزم‌کنی خون عدو
[M2]هست درجام تو چون بزم کنی خون‌رزان
[B][M1]بدسگالان را تیغ تو چو زهر افعی است
[M2]نیک‌خواهان را مهر تو چو آب حیوان
[B][M1]داشت نوشِرْ‌وان بر درگه خود سلسله‌ای
[M2]تا دلیلی بود از عدل و نشانی ز امان
[B][M1]بر جهان وقت امان دادن و گستردن عدل
[M2]هست یک حکم تو صد سلسلهٔ نوشر‌وان
[B][M1]تا شود راغ چو زنگار به هنگام بهار
[M2]تا شود باغ چو دینار به هنگام خزان
[B][M1]باد اقبال تو بیوسته و بخت تو بلند
[M2]باد فرمان تو پاینده و حکم تو روان
[B][M1]تا همی راند کار همه‌کس حکم ازل
[M2]همچنین نوش‌خور وکام دل خویش بران
[B][M1]در دل افروزی و در شادی و جان‌افروزی
[M2]در جهانداری و در شادی جاوید بمان
[A]
[B][M1]هر آن عاقل‌که او بندد دل اندر طاعت یزدان
[M2]نشایدکاو نپیوندد دل اندر خدمت سلطان
[B][M1]سلامت باد آنکس ‌کاو بهم پیوندد و بندد
[M2]تن اندر خدمت سلطان دل اندر طاعت یزدان
[B][M1]همه شاهان همی نیک‌اختری جویند از این خدمت
[M2]چه ‌در مشرق چه درمغرب چه در توران چه در ایران
[B][M1]چنین سلطان نبودست و نخواهد بود در عالم
[M2]جمال دودهٔ جُغری پناه دودهٔ خاقان
[B][M1]همی فرمان برند او را دو فرمانبر به‌دوکشور
[M2]یکی فرمانده غزنین یکی فرمانده توران
[B][M1]یکی‌را برمراد او سر اندر چنبر طاعت
[M2]یکی را بر وفای او دل اندر عهدهٔ پیمان
[B][M1]چنین فرمان ز سلطانان کرا بودست در عالم
[M2]چنین دولت ز جباران کرا بودست درکیهان
[B][M1]هر آن‌کس کاو ازین فرمان و این دولت خبر داد
[M2]تعجب را همی‌گوید زهی دولت زهی فرمان
[B][M1]کجا خشمش رسد تیمارگیرد خانه‌ها یک سر
[M2]کجا سهمش رسد دشوارگردد کارها یکسان
[B][M1]ولیکن چون کند رحمت زمهر و عفو اوگردد
[M2]همه تیمارها شادی همه دشوارها آسان
[B][M1]همه‌بیگانگان را عفو و احسان‌است از این خسرو
[M2]برادر باشد اولی‌تر به این عفو و به‌ این احسان
[B][M1]چو راضی گشت از او سلطان و راضی شد به‌ این خدمت
[M2]سلامت یافت تا محشر سعادت یافت جاویدان
[B][M1]جه بهتر زانکه نزدیک چنین شاهی چنین میری
[M2]نماید مدتی شاهی و باشد مدتی مهمان
[B][M1]چه خوش‌تر زانکه از یک اصل باشد تازه و خرم
[M2]دو گلبن در یکی باغ و دو سرو اندر یکی بستان
[B][M1]ز شادُروان این حضرت یکی بوی بهشت آید
[M2]کسی باید که بنشیند بر این فرخنده شادروان
[B][M1]کرا باشد شکیبایی ز دیدار چنین شاهی
[M2]که از دیدار او در تن همی شادی فزاید جان
[B][M1]چنین‌ گفته است پیغمبر که دیدار شه عالم
[M2]بود طاعت وزان طاعت فزاید قُوَّت ایمان
[B][M1]به ملک اندر چنین باید شه عادل که از عدلش
[M2]همی در عالم عِلْوی بنازد جان نوشِرْوان
[B][M1]به هر روزی که نو گردد ببخشد کشور دیگر
[M2]نه جودش را بود غایت نه ملکش را بود پایان
[B][M1]دراین معنی‌که من‌گفتم چو خورشیدست پنداری
[M2]که بخشد نور و هرگز ناید اندر نور او نقصان
[B][M1]دو ابرند ای عجب‌گویی‌کف و تیغ جهانگیرش
[M2]یکی در بزم زرافشان یکی در رزم خون‌افشان
[B][M1]یکی اندر سبب چون معجز عیسیّ‌بِنْ مریم
[M2]یکی اندر صفت چون معجز موسی بن‌ عمران
[B][M1]شهنشاها جهاندارا به‌ میدان فتوح اندر
[M2]تو داری گوی پیروزی گرفته در خم چوگان
[B][M1]هر آن چیزی‌که از اقبال موجودست ‌در عالم
[M2]به معنی چون یکی نامه است و نام تو بر او عنوان
[B][M1]همیشه تاز تقدیر و قضای خالق‌اکبر
[M2]همی باشد زمین ساکن همی باشد فلک‌گردان
[B][M1]زمین را بی‌رضای تو مبادا ساعتی تسکین
[M2]فلک را بی‌مراد تو مبادا لحظه‌ای دَ‌وْران
[B][M1]نظام دین تازی را همیشه عزم تو حجت
[M2]صلاح ملک باقی را همیشه تیغ تو برهان
[A]
[B][M1]تا فرّ نوبهار بیاراست بوستان
[M2]باد صبا ز خاک برآورد پرنیان
[B][M1]سَرْ گنج برگشاد و سَرِ نافه برگشاد
[M2]یاقوت و مشک داد به ‌گلزار و بوستان
[B][M1]از سیم خام و لعل بدخشی نثار کرد
[M2]بر فرق شاخ نسترن و شاخِ ارغوان
[B][M1]مر دشت را ز سبزه بپوشید پیرهن
[M2]مرکوه را ز لاله برافکند طیلسان
[B][M1]بیرون کشید قافلهٔ زاغ را ز باغ
[M2]وز بلبلان به باغ فرستاد کاروان
[B][M1]قُمری ‌کنون همی دهد از ارغنون خبر
[M2]طوطی کنون همی دهد از باربد نشان
[B][M1]آواز خویش ساخته مانند زیر و بَم
[M2]بلبل به‌لاله‌زار و چکاوک به گُلْسِتان
[B][M1]پرورد آفتاب‌ گل و لاله را به مهر
[M2]گاه است باده خوردن و گاه است گل‌فشان
[B][M1]گیتی جوان شدست بخور زان جوانه می
[M2]باید می جوانه چو گیتی بود جوان
[B][M1]بشگفت صد هزار گل از قدرت خدای
[M2]تاگل فشان کنند به بزم خدایگان
[B][M1]زیبای مُلکِ شاهی شاهِ مَلِک نژاد
[M2]سلطان کامکار، ملک شاهِ کامران
[B][M1]شاهی که بر خزانه و درگاه او سزد
[M2]افراسیاب‌ خازن و جمشید پاسبان
[B][M1]شاهی‌که جز موافق فرمان و طاعتش
[M2]گویی یکی دقیقه نگردد بر آسمان
[B][M1]جودش قضا شدست و رسیده بهر مکین
[M2]عدلش هوا شدست و رسیده بهر مکان
[B][M1]او را پَرَست تا بودت ناز بی‌نیاز
[M2]او را سِتای تا بودت سود بی‌زیان
[B][M1]گوید همی خدای‌ که خشنودم از ملک
[M2]کاو داد مر پدر را ‌خشنودی روان
[B][M1]امروز شاه هفت زمین کردمش بدین
[M2]فردا چراغ هفت بهشتش کنم بدان
[B][M1]ای خسروی‌ که ملک زمین و زمان توراست
[M2]فرماندهٔ زمینی و دارندهٔ زمان
[B][M1]تا داد خلق دادی و برداشتی ستم
[M2]بیداد کرد جود تو بر گنج شایگان
[B][M1]گویی اجل گشاده کند دیدگان خویش
[M2]هر جایگه‌ که تیر نهادی تو در کمان
[B][M1]هر دشمنی‌که تیغ تو بیند به‌ روز جنگ
[M2]مغزش ز هیبت تو بسوزد در استخوان
[B][M1]داری جهان و قدر جهان داری از هنر
[M2]پس هم خدایگان جهانی و هم جهان
[B][M1]تاج و کلاه و افسر و تیغ و نگین و تخت
[M2]هر شش خدای کرده ز تو جاودان ضمان
[B][M1]هرکس‌که مؤمن است و شناسد خدای را
[M2]داند یقین که مملکت توست جاودان
[B][M1]شاها ز باده خوردن تو خلق خُرّمند
[M2]وز شادمانی تو سپاه تو شادمان
[B][M1]می گوهر روان و تو مانند آفتاب
[M2]بر دست آفتاب سزدگوهر روان
[B][M1]هر چند طبع می بود آوردن نشاط
[M2]بی‌فر طلعت تو نیارد نشاط جان
[B][M1]دست تو هست‌ کان و تو خورشید و می‌ گهر
[M2]خورشید رنگ و گونهٔ گوهر دهد به‌ کان
[B][M1]تا عالم است خسرو عالم تو باشیا
[M2]ملک تو بی‌نهایت و عمر تو بی‌کران
[B][M1]رای تو شیر بند و مراد تو دلگشای
[M2]جود تو مال‌بخش و خلاف تو جان‌ستان
[B][M1]در خدمت تو دولت باقی وفا نمای
[M2]در مجلس تو بنده معزی مدیح‌ خوان
[A]
[B][M1]چو لالستان همی بینم شکفته عارض جانان
[M2]بنفشستان همی بینم دمیده گرد لالستان
[B][M1]بنفشه نیست آن زلفین و لاله نیست آن عارض
[M2]یکی نورست در ظلمت یکی‌کفرست در ایمان
[B][M1]نه خط است آن مگر دودست گلبرگ اندر آن مضمر
[M2]نه زلف است آن مگر ابرست خورشید اندر آن پنهان
[B][M1]عجب دودی کزو باشد همی در جانها آتش
[M2]عجب ابری کزو بارد همی از چشمها باران
[B][M1]به سان‌ گوی کردم دل که دیدم آن صنم دارد
[M2]زسنبل زلف چون چوگان و ازگل چهره چون میدان
[B][M1]به دست او سپردم دل که گوی از دل بود درخور
[M2]کجا از گل بود میدان و از سنبل بود چوگان
[B][M1]رخ و زلفین او گویی زکافورست و از عنبر
[M2]لب و دندان او گویی ز یاقوت است و از مرجان
[B][M1]غم عطار و درد جوهری هر روز بفزاید
[M2]ز شرم آن رخ و زلف و ز رشک آن لب و دندان
[B][M1]خطی دارد زمشک ناب ‌گِرد ارغوانْ پیدا
[M2]دلی دارد چو سنگ سخت زیر پرنیان‌ پنهان
[B][M1]زعشق آن خط مشکین چو مویی‌گشته‌ام لاغر
[M2]زجور آن دل سنگین چو ماری‌ گشته ام بی‌جان
[B][M1]ز پیروزی و بهروزی بود همواره بی‌روزی
[M2]کسی‌کاو جان و دل بندد به‌ زرق و عشوهٔ جانان
[B][M1]هر آن کس کاو خرد دارد علی‌التحقیق بشناسد
[M2]که پیروزی و بهروزی بود در خدمت سلطان
[B][M1]معز دین پیغمبر ملک شاه بلند اختر
[M2]خداوند همه توران شهنشاه همه ایران
[B][M1]جوان دولت جهانداری که با شمشیر و فرمانش
[M2]نپیچد کس سر از طاعت نتابد کس دل از پیمان
[B][M1]بقای او چنان باید همی در دین و در دنیا
[M2]که اندر چشم باید نور و اندر جسم باید جان
[B][M1]زچشم او معادی را همی رنج است بی‌راحت
[M2]زکین او مخالف را همه دردست بی‌درمان
[B][M1]جهان او را همی‌گوید ز تو بخشش ز من ‌کوشش
[M2]سپهر او را همی‌گوید ز من طاعت ز تو فرمان
[B][M1]اگر شکر فراوان کرد پیغمبرکه مولودش
[M2]پدید آمد در ایام شهی عادل چو نوشروان
[B][M1]کنون آن شکر یزدان را بود بر امتش واجب
[M2]که شاهی چون ملک سلطان پدید آورد در کیهان
[B][M1]ز عدلش در جهان نعمت ز عفوس بر شهان منت
[M2]ز جودش بر ولی نهمت ز تیغش بر عدو طوفان
[B][M1]خداوندا جهاندارا به زیر سایهٔ عدلت
[M2]جهان آباد و خرم ‌گشت همچون روضهٔ رضوان
[B][M1]کف راد تو بس باشد بقای خلق را حجت
[M2]سر تیغ تو بس باشد صلاح ملک را برهان
[B][M1]گروهی‌گمرهان بودند پار این وقت برکوهی
[M2]گسسته رشتهٔ طاعت گرفته دامن عصیان
[B][M1]همه ‌در فتنه و تشویش‌ گشته بی‌دل و دانش
[M2]همه در حیله و تلبیس‌ گشته بی‌سر و سامان
[B][M1]هنرمندان و هشیاران در این معنی سخن‌ گفته
[M2]که دشوار است در قدرت به ‌چنگ آوردن ایشان
[B][M1]چنان قدرت نمودی توکه اندر مدتی اندک
[M2]شد آن تلبیس‌ها باطل شد آن دشوارها آسان
[B][M1]فلک بهر تو نعمت داد و بهرگمرهان محنت
[M2]قضا ‌قسم تو نصرت‌ کرد و قسم دشمنان خذلان
[B][M1]شدست از پار تا امسال اگر نیکو بیندیشی
[M2]همه اسباب دیگرگون همه احوال دیگرسان
[B][M1]سر باطل فرو برده بنای حق برآورده
[M2]حصار دشمنان ویران و صحن دولت آبادان
[B][M1]تو آسوده ز سعد مشتری در ملک و در دولت
[M2]مخالف مانده از نحس زحل دربند و در زندان
[B][M1]خلاف وکین تو شاها شکار آرند هر وقتی
[M2]شکاری ‌کز شگفتیها در او مردم شود حیران
[B][M1]بود دام و دد صحرا به هر ماهی شکار این
[M2]بود جان و تن اعدا به هر سالی شکار آن
[B][M1]همیشه تا جهان باشد تو بادی اندر او خسرو
[M2]دلت شاد و تنت ساکن سرت سبز و دلت خدان
[B][M1]نسیم جود تو همچون دم عیسی بن مریم
[M2]خیال عدل تو همچون ‌کف موسی بن‌ عمران
[B][M1]بهر راهی ‌که بخرامی دلیل و همرهت دولت
[M2]بهر کاری که بشتابی معین و ناصرت یزدان
[A]
[B][M1]ای جهانداری که از تو تازه باشد جاودان
[M2]گوهر طغرل‌بک و جغری‌بک و الب‌ارسلان
[B][M1]تا جلال دولتی دولت بماند پایدار
[M2]تا جمال ملتی ملت بماند جاودان
[B][M1]نیست جز تو خلق عالم را یکی فریادرس
[M2]نیست جزتو ملک‌ گیتی راکسی صاحبقران
[B][M1]آسمان گر یک شرف دارد ز پاکی بر زمین
[M2]از تو بسیاری شرف دارد زمین بر آسمان
[B][M1]گر نشان نیکبختی هرکس از دولت دهد
[M2]نیکبختی را همی از تو دهد دولت نشان
[B][M1]ای خداوند ملوک ای خسرو پیروزبخت
[M2]ای شه بنده‌نواز ای داورگیتی ستان
[B][M1]تا که از عدل تو آسایش همی یابد زمین
[M2]تا که از رای تو آرایش همی یابد زمان
[B][M1]عالم آبادست و آفاق ایمن و ملک استوار
[M2]دین عزیز و نعمت ارزان و رعیت شادمان
[B][M1]این اثر هرگز که دید از خسروان روزگار
[M2]وین خبر هرگز که داد از سروران باستان
[B][M1]چند گویم قصهٔ افراسیاب کامکار
[M2]چند خوانم نامهٔ نوشین‌ روان کامران
[B][M1]چاوُشان داری بسی غالب‌تر از افراسیاب
[M2]حاجبان داری بسی عادل‌تر از نوشیروان
[B][M1]ای بسا میرا که اندر خدمت درگاه تو
[M2]بر میان دارد کمر یا چون کمر دارد میان
[B][M1]بر مثال قلعه‌ای بینم جهان را سربه‌سر
[M2]واندرو شمشیر تو چون کوتوال و باسبان
[B][M1]زهر باید هر مَلِک را تا نهان دشمن‌ کند
[M2]بند باید هر ملک را تا جهان‌ گیرد بدان
[B][M1]زهر تو اقبال توست وزان همی میرد عدو
[M2]بند تو شمشیر توست وزان همی‌ گیری جهان
[B][M1]چون کمان صدمنی در دست توگردد بلند
[M2]چون خدنگ‌ دیده دوز از شست تو گردد روان
[B][M1]بس کمان‌افراز و تیرانداز کاندر پیش تو
[M2]سر نهد بر خاک و از بازو بیندازد کمان
[B][M1]تیغ تو هنگام ضرب و اسب تو هنگام حرب
[M2]آتس اندر جوشن است و باد در برگستوان
[B][M1]زآتش فرزند آزرگر همی نرگس برست
[M2]زاتش تیغ تو روز جنگ روید ارغوان
[B][M1]ور همی راند سلیمان باد را در زیر تخت
[M2]تو همی رانی به دولت باد را در زیر ران
[B][M1]آفرین تو به دریای خرد در گوهرست
[M2]بندهٔ مخلص معزی بیش تو گوهر فشان
[B][M1]گر به‌کارش نامدی در خدمت تو جان و دل
[M2]برفشاندی بر بساط تو دل و بر جام‌جان
[B][M1]تا که زیرگنبد گردون هوا باشد سبک
[M2]تا که در زیر هوا خاک زمین باشد گران
[B][M1]بوستان عدل تو شه جاودان بشکفته باد
[M2]وین جهان از عدل تو همچون شکفته بوستان
[B][M1]هم شهنشاه زمانی هم جهاندار زمین
[M2]بر شهنشاهی بپای و در جهانداری بمان
[A]
[B][M1]معزِّ ِ دین ِ یزدان است سلطان
[M2]عزیز از نام او شد دین یزدان
[B][M1]شهنشاهی مبارک چون سکندر
[M2]جهانداری همایون چون سلیمان
[B][M1]نگه کن دولت و فرمان او را
[M2]که دولت بست با فرما‌نش‌ پیمان
[B][M1]در این فرمان نبینم هیچ تقصیر
[M2]در این دولت نبینم هیچ تاوان
[B][M1]نگردد چرخ گردان جز به ‌کامش
[M2]خدایا چشم بد ز او دورگردان
[B][M1]ایا بخشنده کف شاه سخاورز
[M2]و یا فرخنده پی شاه سخندان
[B][M1]بهاری تاجداری روز مجلس
[M2]جهانی کامکاری روز میدان
[B][M1]قضا تیر تو شد بر قو‌س دولت
[M2]قدر گوی تو شد در خم چوگان
[B][M1]کف تو چون دم عیسی مریم
[M2]دل تو چون کف موسی عمران
[B][M1]ببری پنجهٔ شیران به ‌شمشیر
[M2]بدوزی دیدهٔ دشمن به پیکان
[B][M1]به‌عالم چون تو سلطانی نبودست
[M2]ز نسل و گوهر سلجوق و خاقان
[B][M1]سپاه تو همه میرند و شاهند
[M2]همی پرور سپاه اندر سپاهان
[B][M1]ز مهمان کوشش آمد وز تو بخشش
[M2]ز شاهان طاعت آمد وز تو فرمان
[B][M1]عماد دولت از فر تو شاد است
[M2]فزود از دولت تو شادی جان
[B][M1]سپهداری که سازد میهمانی
[M2]چنو باشد سزای چون تو سلطان
[B][M1]چنین مهمانی و مهمان که دیدست
[M2]زهی مهمانی اندر خورد مهمان
[B][M1]رهی ‌گر شرح مهمانی بگوید
[M2]یکی از صدهزاران گفت نتوان
[B][M1]همیشه تا بود نقصان و آفت
[M2]همیشه تا بود دشوار و آسان
[B][M1]جمالت را مبادا هیچ آفت
[M2]کمالت را مبادا هیچ نقصان
[B][M1]همیشه نامه شاهنشاهی را
[M2]ملک شاه محمد باد عنوان
[A]
[B][M1]جاودان باد دولت سلطان
[M2]دل او شاد باد و بخت جوان
[B][M1]رای او پاک و همتش عالی
[M2]تیغ او تیز و ملکش آبادان
[B][M1]کرده با بخت او قضا بیعت
[M2]کرده با قَدر او قَدَر پیمان
[B][M1]دست او روز بزم گوهر بار
[M2]تیغ او روز رزم خون‌افشان
[B][M1]هر ندیمش به فرّ افریدون
[M2]هر غلامش به عدل نوشروان
[B][M1]روز بزم است و روزگار نشاط
[M2]فَروَدین است در مه آبان
[B][M1]به چنین روز شاد باشد دل
[M2]در چنین بزم تازه باشد جان
[B][M1]ساقیا رَطل باده بر پیمای
[M2]مطربا دست بَر سوی دستان
[B][M1]ای بزرگان عصر نوش کنید
[M2]یاد شاهنشه زمین و زمان
[B][M1]می روشن به یاد طلعت شاه
[M2]قوّت خاطرست و قُوت روان
[B][M1]پادشاهی که هست گیتی بخش
[M2]شهریاری که هست شهر‌ستان
[B][M1]از جهان کوشش و ازو بخشش
[M2]وز فلک طاعت و ازو فرمان
[B][M1]میزبانان و میهمانان را
[M2]پیش ازین دیده‌اند خلق جهان
[B][M1]میزبانی که دید چون سرهنگ
[M2]میهمانی که دید چون سلطان
[B][M1]شادباش ای خدایگان بزرگ
[M2]حکم تو بر بزرگ و خرد روان
[B][M1]همچنین باده نوش و خرم زی
[M2]مجلس آرای و کام خویش بران
[B][M1]تا بپاید فلک تو نیز بپای
[M2]تا بماند جهان تو نیز بمان
[A]
[B][M1]جهان پیر دیگرباره تازه گشت و جوان
[M2]به تازگی و جوانی چو بخت شاه جهان
[B][M1]چه باک از آن‌که جهان‌گه جوان وگه پیرست
[M2]همیشه شاه جوان است و بخت شاه جوان
[B][M1]سر ملوک، ملک شاه دادگر ملکی
[M2]که شهریار زمین است و پادشاه زمان
[B][M1]زکین او به دل اندر فسرده گردد خون
[M2]ز مهر او به تن اندر شکفته‌ گردد جان
[B][M1]نثار خدمت او واجب است و زین معنی
[M2]قضاگشاده زبان است و بخت بسته میان
[B][M1]چنانکه بسته میان است بخت در خدمت
[M2]همیشه هست قضا بر ثناگشاده زبان
[B][M1]مبارزان عرب چون عجم شدند امسال
[M2]رعیت مَلِک مُلک بخش مُلک ستان
[B][M1]زخسروان عجم کوشش است وزو بخشش
[M2]زسروران عرب طاعت است وزو فرمان
[B][M1]دوگوشه دارد کیهان زمشرق و مغرب
[M2]نبرد هیچ کس از خلق روزگار گمان
[B][M1]که شاه کیهان با صد هزار عالم جنگ
[M2]علم زند بدو مه بر دو گوشهٔ‌ کیهان
[B][M1]ز ملک روم به نزدیک مردمان عجم
[M2]نوشته‌اند به تعجیل چند بازرگان
[B][M1]که چون به جانب موصل رسید شاهنشه
[M2]به‌روم در ز نهیبش خروش بود و فغان
[B][M1]گرفت قیصر روم و سپاه او از بیم
[M2]ره‌گریز و هزیمت به‌آشکار و نهان
[B][M1]همه‌کبود لب و زردروی و سرخ سرشک
[M2]همه شکسته‌دل و تیره‌چشم و خشک‌دهان
[B][M1]زبیم آنکه شهنشاه بر سبیل شکار
[M2]ز حدِّ شام بتابد به حدِّ روم عنان
[B][M1]اگر به غرب در از فتح شاه بود خبر
[M2]کنون به شرق در از تیغ شاه هست نشان
[B][M1]رسید رایت مه پیکرش به جانب غرب
[M2]زهیبتش نه اَمَل ماند خصم را نه امان
[B][M1]به تُرک تارَک فَغفورگشت خاک آلود
[M2]به هند دیدهٔ چیپال گشت خون‌افشان
[B][M1]هزار ولوله و مشغله درافتادست
[M2]ز تیغ شاه به هندوستان و ترکستان
[B][M1]شهی‌ که هیبت او را چنین بود تأثیر
[M2]شهی‌ که دولت او را چنین بود بُرهان
[B][M1]مجاز باشد با او شکستن پیمان
[M2]محال باشد با او نمودن عصیان
[B][M1]ایا شهی‌ که ز مریخ رنگ شمشیرت
[M2]ز شرق و غرب رسیدست گرد بر کیوان
[B][M1]سپهر پرخطر از تیر توست بر صحرا
[M2]ستاره برحذر از گوی توست در میدان
[B][M1]سپاه خصم توگر جاودان فرعونند
[M2]تویی به دولت وتأیید موسی عمران
[B][M1]کجا برهنه شود تیر تو برابر خصم
[M2]فرو خورد همه نیرنگ خصم چون ثُعبان
[B][M1]تو شادباش به مُلک اندرون که دشمن تو
[M2]زبیم تو به جهان اندرون شدست جهان
[B][M1]زبهر سود به جز راه سرکشی نسپرد
[M2]نکرد سود بر آن سرکشی وکرد زیان
[B][M1]زیادتیش به‌ملک اندرون همی بایست
[M2]به آرزوی زیادت فتاد در نقصان
[B][M1]کنون زخوی بد خویشتن گرانبارست
[M2]مثل زنندکه خوی بدست بار گران
[B][M1]خدایگانا برخور زملک و دولت خویش
[M2]به صد هزار قرون و به صد هزار قِران
[B][M1]ز شادمانی زن فال و شادمانه بزی
[M2]زجاودانی کن یاد و جاودانه بمان
[A]
[B][M1]از هیبت و نهیب تو ای خسرو جهان
[M2]گشتند دشمنان بی‌جان‌ تو و بی‌روان
[B][M1]رُمحِ همه قلم شد و فَرقِ همه قَدَم
[M2]روی همه قفا شد و سود همه زیان
[B][M1]بر پایشان چو کُندهٔ پولاد شد رکاب
[M2]بر دستشان چو حلقهٔ زنجیر شد عنان
[B][M1]شمشیر در نهاده چو خصمان بهٔکدگر
[M2]آن بدسگال این شده این بدسگال آن
[B][M1]زین سان وزین نهاد گریزند سربه‌سر
[M2]آسیمه در ولایت و آشفته در جهان
[B][M1]گه‌ گوید این‌ که شعلهٔ تیغ آمد الحذر
[M2]گه ‌گوید آن‌که نامهٔ عفو آمد اَ‌لْاَمان
[B][M1]دل باید و خزانه و تیغ و سپاه و تخت
[M2]تا بر مراد خویش بود مرد کامران
[B][M1]یعقوب را چو زین همه عُدَّت یکی نبود
[M2]بیهوده قصد ملک چرا کرد رایگان
[B][M1]از پیش لاف زدکه منم مردکارزار
[M2]چون وقت حمله بود شد از بیم تو نهان
[B][M1]بس کس‌که‌گاه حمله چو میشی بودضعیف
[M2]هرچند گاه لاف چو شیری بود ژیان
[B][M1]بگریخت زین ولایت و شد باز جای خویش
[M2]چون یافت از علامت و مَنجوق تو نشان
[B][M1]آری چو بانگ جُلجُل باز آید از هوا
[M2]دُرّاج زود بازگریزد در آشیان
[B][M1]کاسان و اوزگندو سمرقند پیش ازین
[M2]بودست گنج‌خانهٔ چندین تکین و خان
[B][M1]بی‌آنکه در نبرد فروزنده شد حُسام
[M2]بی‌آنکه در مصاف درخشنده شد سنان
[B][M1]بی‌آنکه شد کشیده یکی خنجر از نیام
[M2]بی‌آنکه شدگشاده یکی ناوک از کمان
[B][M1]بگشادی این سه قلعه‌ که هر قلعه را سزد
[M2]کس مهرکوتوال بود ماه پاسبان
[B][M1]از اوزگند تا به فَرَب بستدی ز خصم
[M2]بستی میان و فتنه برون‌کردی از میان
[B][M1]هرگز که یافته است چنین طالعی قوی
[M2]هرگز که داشته است چنین دولتی جوان
[B][M1]از مُعتَصَم‌ گذشته کرا بود جز تو را
[M2]این ملک و این خزانه و این لشکرگران
[B][M1]از ترک و دیلم و عرب و روم عالمی
[M2]جز تو به اوزگَند که آورد زاصفهان
[B][M1]جز تو حصار و خانهٔ خاقانیان که کرد
[M2]جای امیر و حاجب و سالار و پهلوان
[B][M1]اخبار و قصهٔ تو ز بس گونه‌گون شگفت
[M2]منسوخ کرد قصه و اخبار باستان
[B][M1]آنچ از تو دیده‌ایم و بخواهیم نیز دید
[M2]نشنیده‌ایم در کتب از هیچ داستان
[B][M1]از دولت تو هر چه‌ گمان بود شد یقین
[M2]وز دشمن تو هر چه یقین بود شدگمان
[B][M1]آن‌ کیست ‌کاو به ملک‌ کند با تو همسری
[M2]از روم تا به هند و ز چین تا به قیروان
[B][M1]تو ایدری و از فَزَعِ جنگیان توست
[M2]درکاشغر مصیبت و اندر خُتن فغان
[B][M1]سیماب شد تن چِگِلی ازنهیب سر
[M2]طَبطاب شد دل خُتَنی از نهیبِ جان
[B][M1]نیل است و زعفران‌ حسد تو که حاسدت
[M2]در دیده نیل دارد و بر چهره ارغوان
[B][M1]خون در رگ از نهیب تو چون ژاله بفسرد
[M2]و اخگر شود ز بیم تو مغز اندر استخوان
[B][M1]از رشک روی توست زبان حاسدِ بَصَر
[M2]وز رشک نام توست بصر دشمن زبان
[B][M1]همواره آسمان و زمین تابع تواند
[M2]تا یار تو خدای زمین است و آسمان
[B][M1]ای شاه کار خویش به ایزد سپار و بس
[M2]کایزد چنانکه باید سازد همی چنان
[B][M1]تو شاکری زخالق و خلق از تو شاکرند
[M2]تو شادمان و دولت و ملک از تو شادمان
[B][M1]زودا که باز گردی زایدر سوی عراق
[M2]با بندگان بُراق سعادت به زیر ران
[B][M1]دشمن به دام و کار به ‌کام و فلک غلام
[M2]دولت نگاهدار و سعادت نگاهبان
[B][M1]در کاشغر ز حضرت تو شحنه و عمید
[M2]واندر ختن ز دست تو والی و مرزبان
[B][M1]از فرّ تو رسیده سعادت بهر وطن
[M2]وز فتح تو رسیده سلامت بهر مکان
[B][M1]افتاده دشمنان تو درکندهٔ سقر
[M2]وآسوده دوستان تو در روضهٔ جنان
[A]
[B][M1]ای شکفته سنبل و شمشاد تو بر ارغوان
[M2]ای نهفته آهن و پولاد تو در پرنیان
[B][M1]گه زسنبل زلف تو خرمن نهد بر لاله‌زار
[M2]گه ز عنبر جعد تو پرچین نهد بر گلستان
[B][M1]لالهٔ سیراب داری زیر مشک اندر پدید
[M2]لؤلؤ خوشاب داری زیر لعل اندر نهان
[B][M1]تیر بالا و کمان ابرو تویی و جز تورا
[M2]من ندیدستم ز سیم و غالیه تیر و کمان
[B][M1]چهرهٔ تو هست باغ و قامت تو هست سرو
[M2]باغ خندان طرفه باشد بر سر سرو روان
[B][M1]ای میانت لاغر و چشمت سیاه از چه قِبَل
[M2]روز من چون چشم داری و تن من چون میان
[B][M1]ای دهانت تنگ و زلفت چَفته‌ از بهر چرا
[M2]پشت من چون زلف داری و دل من چون دهان
[B][M1]هرکجا باشم ز وصل و هجر تو پیدا شود
[M2]در خزان من بهار و در بهار من خزان
[B][M1]هست هجر تو به وصل اندر چو بیم اندر امید
[M2]هست وصل تو به هجر اندر چو سود اندر زیان
[B][M1]روی تو ماه زمین است و نباشد بس عجب
[M2]گر ز نور او خورد تشویر ماه آسمان
[B][M1]فرخ آن‌ کس کز دل صافی بود مانند من
[M2]فتنهٔ ماه زمین و بنده شاه زمان
[B][M1]سایهٔ یزدان معزالدین والدنیا که هست
[M2]دین و دنیا را از او تایید و عز جاودان
[B][M1]تا به‌ گردون در کواکب را قران باشد همی
[M2]او بود در دین و دنیا بی‌قرین صاحبقران
[B][M1]تا قیامت روشنی از دولت او باقی است
[M2]گوهر طغرل بک و جغری بک و الب ارسلان
[B][M1]مگذر از فرمان او کاندر خط فرمان اوست
[M2]قاف تا قاف زمین و شرق تا غرب جهان
[B][M1]طاعت او در خرد بایسته چون در دل خرد
[M2]خدمت او در روان شایسته چون در تن روان
[B][M1]هر که سربی طاعتش دارد نهد بر خاک سر
[M2]هرکه جان بی‌خدمتش دارد دهد بر باد جان
[B][M1]ای جوان دولت شهی‌ کز همت و احسان توست
[M2]نعمت خرد و بزرگ و حشمت پیر و جوان
[B][M1]نیست از مهر تو در آفاق فارغ یک ضمیر
[M2]نیست از شکر تو در اسلام خالی یک زبان
[B][M1]آن‌گروهی کز بزرگان فتح‌ها آرند یاد
[M2]خوانده‌اند از هر دری تاریخ‌های باستان
[B][M1]سربه‌سر دستان شناسند آن همه تاریخ‌ها
[M2]چون بخوانند ازکتاب فتح تو یک داستان
[B][M1]تا به شهر اصفهان در ساختی تو دار ملک
[M2]توتیای چشم شاهان است خاک اصفهان
[B][M1]ایدری توشاد و خرم وز نهیب تیغ توست
[M2]هم به مصر اندر خروش و هم به روم اندر فغان
[B][M1]خلق را معلوم شد کاندر جهان هرگز نبود
[M2]چون تو شاهی ملک بخش و خسروی‌ گیتی ستان
[B][M1]زان دل صافیت چون خورشید ناپیدا زوال
[M2]زان ‌کف کافیت چون دریای ناپیدا کران
[B][M1]نعمت اندر نعمت است و نصرت اندر نصرت است
[M2]جنت اندر جنت است و بوستان در بوستان
[B][M1]ملک فی ضمن‌السلامه خلق فی‌ دارالسلام
[M2]مال فی حصن‌الامانه دهر فی ظل‌الامان
[B][M1]خسروا پیرایهٔ شاهی بود احسان و عدل
[M2]سیرت تو هست این و عادت تو هست آن
[B][M1]تا بپاید نور و ظلمت هم برین سیرت بپای
[M2]تا بماند آب و آتش هم بر این عادت بمان
[B][M1]همچنین فرخنده رای و شاد طبع و شادخوار
[M2]همچنین پیروزبخت و کامکار و کامران
[A]
[B][M1]هر جهانداری بود پاینده از بخت جوان
[M2]در جهانداری جوانبخت است سلطان جهان
[B][M1]سایهٔ یزدان ملکشاه آن جوانبختی‌ که هست
[M2]بر همه شاهان گیتی کامکار و کامران
[B][M1]آنکه ایزد قدر او را همچو او دارد بزرگ
[M2]وانکه دولت بخت او را همچو او دارد جوان
[B][M1]رونق و قیمت به او باشد جهان را تابود
[M2]چشم را قیمت به نور و جسم را قیمت به‌ جان
[B][M1]ملک و دین ازگردش ایام باشد بی‌گزند
[M2]تا بود شمشیر تیزش ملک و دین را پاسبان
[B][M1]گنج را دارد به خاک اندر نهان هر خسروی
[M2]او همی دارد مخالف را به خاک اندر نهان
[B][M1]هرکه یک ره پیش او در بندگی بنددکمر
[M2]تا قیامت پیش او دولت همی بندد میان
[B][M1]ای شهنشاهی که اندر شاهی و مردی توراست
[M2]رای پاک و تیغ تیز و بازوی کشور ستان
[B][M1]پیش از آن‌کایزد بساط پادشاهی گسترید
[M2]نور او تابنده بود از گوهر سلجوقیان
[B][M1]تا پدید آمد ز ایام تو تاریخ فتوح
[M2]درکتب مَدروس شد تاریخ‌های باستان
[B][M1]ازکواکب هست تفضیل آسمان را بر زمین
[M2]وز وجود توست تفضیل زمین بر آسمان
[B][M1]سود دارد هر که سر بر خَطِّ فرمانت نهاد
[M2]وانکه سر ننهد برین خط جان‌کند بر تن زیان
[B][M1]هست در زندان محنت بدسگالان تو را
[M2]دیده‌ها بی‌روشنایی کالبدها بی‌روان
[B][M1]مشرق و مغرب تو داری وز سر شمشیر تو
[M2]هست در مشرق خروش و هست در مغرب فغان
[B][M1]منت ایزد راکه در یک سال حاصل شد تورا
[M2]آن شگفتی‌ها که عاجز ماند ازو وهم و گمان
[B][M1]بر مراد توست کار از کارزار آسوده باش
[M2]جامهٔ نصرت تو پوش و نامهٔ دولت تو خوان
[B][M1]عادت شاهان تو داری هم برین عادت بزی
[M2]سیرت شاهان تو داری هم بر این سیرت بمان
[A]
[B][M1]سزد گر بشنود توحید یزدان
[M2]هر ان مؤمن که او باشد سخندان
[B][M1]که چون باشد سخنور مرد مؤمن
[M2]دلش بگشاد از توحید یزدان
[B][M1]خداوندی که بی ‌آلت بیفروخت
[M2]هزاران شمع بر گردون گردان
[B][M1]ز تاریکی لباسی داد شب را
[M2]که ماه از دامن او هست تابان
[B][M1]به‌ روز از روشنی پیراهنی داد
[M2]که دارد آفتاب اندر گریبان
[B][M1]ز بهر نفع مخلوقان برانگیخت
[M2]زخاک تیره نعمت‌های الوان
[B][M1]پدید آورد روشن گوهری را
[M2]که اندر سنگ و آهن بود پنهان
[B][M1]ز ابر اندر هوا کرد آشکارا
[M2]به قدرت برق و رعد و برف و باران
[B][M1]چمن‌ها را به آذار و به آذر
[M2]به دست باد کرد آباد و ویران
[B][M1]گل آدم به دست لطف بسرشت
[M2]نهاد اندر گل آدم دل و جان
[B][M1]چو محکم کرد اصل کار آدم
[M2]به عالم کرد نسل او فراوان
[B][M1]قلم زد بر سرقومی زتوفیق
[M2]رقم زد در دل خلقی ز خِذلان
[B][M1]ز بهر دعوت نوح پیمبر
[M2]چهل روز از هوا بگشاد طوفان
[B][M1]زبهر حِرزِ ابراهیمِ آزر
[M2]به یک لحظه ز آتش‌ کرد ریحان
[B][M1]هم اندر آب دریا پیش موسی
[M2]بلا بارید بر فرعون و هامان
[B][M1]زمین را خشک کرد از آب دریا
[M2]ز بهر لشکر موسیِ عمران
[B][M1]صبا راگفت تا از شرق تا غرب
[M2]کشید اندر هوا تخت سلیمان
[B][M1]به یوسف دادگاه و تخت شاهی
[M2]رهانیدش ز چاه و بند و زندان
[B][M1]پدر را باز داد از بوی یوسف
[M2]دو چشم روشن اندر بیت‌الاحزان
[B][M1]به‌گردون برد عیسی را ز هامون
[M2]محلش با کواکب کرد یک سان
[B][M1]محمد را نبوت داد و معجز
[M2]کلید معجز او کرد فرقان
[B][M1]شنیدی این شگفتی‌ها که ایزد
[M2]به‌جای بنده کرد از فضل و احسان
[B][M1]همه بر قدرت او هست حجت
[M2]همه بر هستی او هست برهان
[B][M1]چنین باید همی در ملک قدرت
[M2]چنین باید همی بر خلق فرمان
[B][M1]ازین فرمان نبینم هیچ تقصیر
[M2]برین قدرت نبینم هیچ تاوان
[B][M1]به‌گیتی هیچ دَیّاری ندانم
[M2]که مستغنی است از توفیق دیان
[B][M1]ز دیان مغفرت خواهیم و رحمت
[M2]ز بهر آنکه غفارست و رحمان
[B][M1]کرا در دل بود یک نقطه توحید
[M2]کرا در جان بود یک ذره ایمان
[B][M1]نخیزد روز محشر جز موحد
[M2]نباشد در قیامت جز مسلمان
[B][M1]اگر شخصی بود با قدر و منظر
[M2]که دارد دست و زورپور دستان
[B][M1]چنان باید که با تقدیر ایزد
[M2]نسازد چاره و نیرنگ و دستان
[B][M1]وگر مردی بود با زور و قوت
[M2]که تیر تیز بگذارد ز سندان
[B][M1]چنان باید که نعمت‌های دنیا
[M2]نسنجد پیش چشمش یک سپندان
[B][M1]وگر شاهی بود با ملک و لشکر
[M2]که باشد دشمن از تیغش هراسان
[B][M1]چنان باید که از عدلش رعیت
[M2]بود آسوده و شاد و تن آسان
[B][M1]همین است اعتقاد شاه اسلام
[M2]که آبادست ازو ملک خراسان
[B][M1]ملک سنجر همایون ناصرالدین
[M2]خداوند همه ایران و توران
[B][M1]جهانداری که اندر نسل سلجوق
[M2]جهان را یادگار است از سه سلطان
[B][M1]همه عالم ز مشرق تا به مغرب
[M2]براق همتش را هست میدان
[B][M1]در آن میدان سَرِ اعدای دولت
[M2]چو گوی آورده اندر خمّ چوگان
[B][M1]به زیر سایهٔ انصاف و عدلش
[M2]نترسد آهو از شیر بیابان
[B][M1]نگردد چرخ گردون جز به کامش
[M2]خدایا چشم بد زو دور گردان
[B][M1]ضمیر من رهی در آفرینش
[M2]چو درجی هست پر یاقوت و مرجان
[B][M1]کند زان درج بر خلق زمانه
[M2]زبانم هر زمانی گوهر افشان
[B][M1]منم نو جان به‌فر دولت شاه
[M2]نشسته ساکن اندر مروِ شهجان
[B][M1]بقا و دولت ایام او را
[M2]هواخواه و دعاگوی و ثناخوان
[B][M1]به دستوری به خانه رفت خواهم
[M2]که رنجورم هنوز از رنج پیکان
[B][M1]اگر رسمم بفرماید خداوند
[M2]بود درد مرا آن رسم درمان
[B][M1]همیشه تا زباد ماه نوروز
[M2]گل سوری بخندد در گلستان
[B][M1]ز باد د‌ولت اندر باغ عمرش
[M2]گل شاهی و شادی باد خندان
[B][M1]جمالش را مبادا هیچ آفت
[M2]کمالش را مبادا هیچ نقصان
[B][M1]هزاران سال فرخ باد و معمور
[M2]بر او ماه صیام و ماه نیسان
[A]
[B][M1]منت خدای را که به‌فرّ خدایگان
[M2]من بنده بی‌گنه نشدم کشته رایگان
[B][M1]منت خدای را که به‌جانم نکرد قصد
[M2]تیری که شه به قصد نینداخت از کمان
[B][M1]منت خدای راکه ز بهر ثنای او
[M2]ماندم در این جهان و نرفتم به‌ آن جهان
[B][M1]روزی کز آسمان به‌ زمین آمد این قضا
[M2]بختش مرا پیام فرستاد از آسمان
[B][M1]گفتا زکردگار تو را خواستم بقا
[M2]گفتا ز روزگار تو را خواستم امان
[B][M1]گر سینهٔ تو سفتهٔ تیرست باک نیست
[M2]آید همی ز چرخ به تو سفتهٔ ضمان
[B][M1]هرچند ازین هراس به خون روی شسته‌ای
[M2]از جان مشوی دست که ایمن شدی به‌ جان
[B][M1]بر معجزات شاه و کرامات بخت او
[M2]آثار تندرستی من بس بود نشان
[B][M1]شاید که بر مبارکی دست و تیر شاه
[M2]دستان زنند خلق و سرایند داستان
[B][M1]بر من همای همت او سایه‌ گسترید
[M2]چون در تنم شد آهن پیکان او نهان
[B][M1]وز بهر آنکه قوت همای استخوان بود
[M2]آهن‌گرفت در تن من طبع استخوان
[B][M1]من دل خزانه کردم و بنهادم اندرو
[M2]گنجی ز مدح شاه به از گنج شایگان
[B][M1]گر پاسبان بباید ناچار گنج را
[M2]پیکان شاه گنج مرا هست پاسبان
[B][M1]یک چند اگر ز درد دلم بود دردمند
[M2]یک سال اگر ز درد تنم بود ناتوان
[B][M1]فرجام‌ کار عاقبت خویش را سبب
[M2]فضل خدای دانم و فرّ خدایگان
[B][M1]فرمانده ملوک ملک سنجر آنکه او
[M2]شیری است کامکار و دلیری است کامران
[B][M1]آن داوری که هست به دولت جهان‌ گشای
[M2]آن خسروی که هست به خنجر جهان‌ستان
[B][M1]خورشید ملک و دولت او هست بی‌زوال
[M2]دریای جود و همت او هست بی‌کران
[B][M1]خرد و بزرگ و پیر و جوان وقف کرده‌اند
[M2]بر دیدن و ستودن او دیده و زبان
[B][M1]ملک زمانه زنده به آثار او شدست
[M2]کاثار اوست کالبد ملک را روان
[B][M1]هر نصرت و ظفر که خبر بود پیش از این
[M2]شد سربه‌سر زبازوی و شمشیر او عیان
[B][M1]منقار باز و چِنگل شاهین او بدید
[M2]سیمرغ از آن نهیب نهان شد در آشیان
[B][M1]برهان راستی و درستی یقین اوست
[M2]هرگز در آن یقین نرسد خلق را گمان
[B][M1]دولت پی افکند ظفر وجود را بنا
[M2]چون وی‌ گرفت تیغ و قلم درکف بنان
[B][M1]در معرکه به‌دست مبارز نهیب او
[M2]زه راکند چو زیر و کمان را چو خیزران
[B][M1]نوک سنان نیزهٔ او بدسگال را
[M2]از بهر زینهار همه تن‌ کند دهان
[B][M1]بر تار پرنیان بدود اسب او به ‌طبع
[M2]وآهن شود ز ضربت تیغش چو پرنیان
[B][M1]آسیب اسب شاه به‌ ماهی و مه رسد
[M2]چون ایستد به آخور و بر ره شود روان
[B][M1]از گرد سُم خویش کند تیره روی این
[M2]وز زخم نعل خویش کند رخنه روی آن
[B][M1]کوهی بود چو شاه ‌کند پای در رکاب
[M2]بادی شود چو شاه زند دست در عنان
[B][M1]شاها عجب‌ترست کتاب فتوح تو
[M2]از داستان و قصهٔ شاهانِ باستان
[B][M1]اندر بلاد هند هوا جوی توست رآی
[M2]واندر بلاد ترک ثناخوان توست خان
[B][M1]رزمی که در نواحی خوارزم کرده‌ای
[M2]اخبار آن رسید به‌ چین و به‌ قیروان
[B][M1]تیغ بنفشه‌ رنگ تو چون آسمان نبود
[M2]تاگشت روی دشمن تو همچو زعفران
[B][M1]یک پهلوان ز لشکر تو روز کارزار
[M2]بشکست پشت و پهلوی پنجاه پهلوان
[B][M1]از بس که بود گَرد سپاه و بخار خون
[M2]گفتی گرفت روی هوا سربه‌سر دخان
[B][M1]گرد و بخار رزم به ‌خوارزم خفته کرد
[M2]جیحون به‌دست این بدو سیحون به دست آن‌
[B][M1]هر کس که بر میان کمر عهد تو ببست
[M2]شد چون کمر میانش و بیرون شد از میان
[B][M1]پالود جان خویش به پالویهٔ بلا
[M2]پیمود عمر خویش به پیمانهٔ زمان
[B][M1]سعد آفرید مشتری و زهره را خدای
[M2]در سال یک دو بار بود هر دو را قران
[B][M1]تا از قِران هر دو قرین تو سال و ماه
[M2]هم عقل پیر باشد و هم دولت جوان
[B][M1]من بنده را به فر تو ایزد نجات داد
[M2]از جور چرخ‌ کینه ور، ای شاه مهربان
[B][M1]زان پس که دهر کرد به ‌رنج امتحان مرا
[M2]مدح توکرد بخت ز طبع من امتحان
[B][M1]این شکر چون کنم که دگرباره بنده‌وار
[M2]گشتم به مجلس تو ثناگوی و مدح‌خوان
[B][M1]بردم گمان که سینهٔ من کان گوهرست
[M2]ناگه‌ گرفت پیکان در کان من مکان
[B][M1]گوهر زکان برفت ولیکن به عاقبت
[M2]از دولت تو باز به گوهر رسید کان
[B][M1]این تعبیه خدای بدان ساخت تا مرا
[M2]افزون شود به همت تو جاه و نام و نان
[B][M1]گیرم‌ به حشمتی دگر و حرمتی دگر
[M2]در خدمت تو مرکب دولت به زیر ران
[B][M1]جانم زتوست ور تو اشارت کنی کنم
[M2]بر دست زرفشان تو امروز جان‌فشان
[B][M1]تا در بهار خوب و شکفته بود چمن
[M2]تا در خزان تباه و کَشَفته شود رزان
[B][M1]املاک ناصحت چو چمن باد در بهار
[M2]اسباب حاسدت چو رزان باد در خزان
[B][M1]در شادی و نشاط همه روزگار تو
[M2]خوش‌تر ز عید باد و ز نوروز و مهرگان
[B][M1]گنج تو بی‌قیاس و سپاه تو بی‌شمار
[M2]کِلک تو پایدار و بقای تو جاودان
[A]
[B][M1]پرنیان بافد همی باد صبا در بوستان
[M2]هر درختی طَیْلسان سازد همی از پرنیان
[B][M1]گر همی خواهی که بینی پرنیان را تار و پود
[M2]برگ و بار هر درختی بنگر اندر بوستان
[B][M1]تا چکاوک بست موسیقار بر منقار خویش
[M2]ارغنون زن گشت بلبل بر درخت ارغوان
[B][M1]خوش بود آواز موسیقار و صوت ارغنون
[M2]ساخته با یک دگر در مجلس شاه جهان
[B][M1]رکن دین مصطفی برهان میرالمؤمنین
[M2]پادشاه ملک‌بخش و خسرو گیتی ستان
[B][M1]بوالمظفر برکیارق آن که در شاهنشهی
[M2]یادگارست از ملک سلطان و از الب‌ارسلان
[B][M1]هست خشم و عفو او پروانهٔ بیم و امید
[M2]هست مهر و کین او پیمانهٔ سود و زیان
[B][M1]سست گردد دست مکاران چو بگشاید کمین
[M2]پست گردد قد جباران چو بفرازد کمان
[B][M1]بر سعادتهای او بر هفت کشور گشته‌اند
[M2]هشت قوم مختلف با یکدگر همداستان
[B][M1]خویش و بیگانه موافق دوست و دشمن معترف
[M2]بنده و آزاد یک‌دل پیر و برنا یک‌زبان
[B][M1]گرد او از حفظ خود ایزد حصاری ساخته است
[M2]دولت او را کوتوال و نصرت او را پاسبان
[B][M1]چون به قهر دشمنی‌گردد عنان او سبک
[M2]چون به فتح کشوری گردد رکاب او گران
[B][M1]هم ظفر پیوسته دارد بارکاب او رکاب
[M2]هم سعادت بسته دارد با عنان او عنان
[B][M1]گر به آهنگ دز رویین گذشت اسفندیار
[M2]بی‌گزند از هفت خوان در راه بلخ بامیان
[B][M1]ور زدیگر هفت‌خوان بگذشت رستم بی‌نهیب
[M2]خیل دیوان را مسخر کرد در مازندران
[B][M1]هست سلطان را کنون چون رستم و اسفندیار
[M2]در ولایت صد سپهسالار و سیصد پهلوان
[B][M1]هر یکی آورده صد دز چون دز زویین به ‌چنگ
[M2]هر یکی بگذشته از هفتاد همچون هفت‌خوان
[B][M1]خاکساران را مقید کرده اندر زیر بند
[M2]بادپایان را مسخر کرده اندر زیر ران
[B][M1]سر یزدانی نهان بود از خلایق مدتی
[M2]بود هرکس را دگرگون فکرت و وهم وگمان
[B][M1]آمد اکنون خلق را از فر یزدانی پدید
[M2]هرچه اندر برده بود از سر یزدانی نهان
[B][M1]از میان دودمان چون شد ملک سلطان برون
[M2]ایزد او را برکشید و برگزید از دودمان
[B][M1]هم ز خانه ملک جویان رنگ‌ها برساختند
[M2]یال‌ها بفراختند از شام و روم و اصفهان
[B][M1]دهر چون آشفته دریایی و بدخواهان شاه
[M2]بازکرده چون نهنگان اندر آن دریا دهان
[B][M1]سربرآورده به زشتی و درشتی سربه‌سر
[M2]رایگان دندان فرو برده به‌گنج شایگان
[B][M1]هرکسی منشور سلطانی نوشته بر زمین
[M2]وآمده منشور سلطان برکیارق زآسمان
[B][M1]خسروا هرگز نبیند دیدهٔ گردون پیر
[M2]باغ دولت را ز تو فرخنده‌تر سروی جوان
[B][M1]فر فرخ طلعت و نور و ضیای چهر توست
[M2]دیده را چون روشنایی کالبد را چون روان
[B][M1]شرع نَپسَندد که من نوشیروان خوانم تو را
[M2]ور چه‌ کس چون او نبود از خسروان باستان
[B][M1]زانکه هست اندر دل تو داد و دین هر دو به هم
[M2]داد بی‌دین بود تنها در دل نوشیروان
[B][M1]گفت پیغمبر که در آخر زمان آید پدید
[M2]خسروی کز باختر عدلش رسد تا خاوران‌
[B][M1]خلق را معلوم شد کز خسروان اکنون تویی
[M2]آنکه پیغمبر نشان دادست در آخر زمان
[B][M1]تا فلک پیروزه‌گون باشد تویی پیروزبخت
[M2]تا کواکب را قِران باشد تویی صاحبقران
[B][M1]آهن تیغ تو در هندوستان آمد پدید
[M2]گر زمین از عدل او شد کشور هندوستان
[B][M1]روی آب از بهر ساز رزم تو وقت خریف
[M2]گاه چون جوشن نماید گاه چون برگستوان
[B][M1]وز پی آرایش بزم تو هنگام بهار
[M2]شاخ‌ گل ‌بندد کمرهای مرصع بر میان
[B][M1]تا به قوت بارهٔ اسکندری باشد مثل
[M2]تا درفش کاویان باشد به نصرت داستان
[B][M1]بادهندی تیغ تو چون بارهٔ اسکندری
[M2]باد عالی رایت تو چون درفش کاویان
[B][M1]هم میان و هم‌ کران عالم اندر حکم تو
[M2]پیش حکم تو میان بسته سپاه بی‌کران
[B][M1]پای شاهان جهان در دام تو تا روز حشر
[M2]دامن شاهنشهی در دست تو تا جاودان
[B][M1]زین مبارک سال ‌گردش کرده ایام تو را
[M2]جشن نوروزی به پیروزی و بهروزی ضمان
[B][M1]بنده مخلص معزّی تهنیت ‌گفته تو را
[M2]گاه در جشن بهار و گاه در جشن خزان
[A]
[B][M1]همایون جشن پیغمبر شعار ملت یزدان
[M2]مبارک باد بر سلطان بن سلطان بن سلطان
[B][M1]خداوند خداوندان معزالدوله رکن‌الدین
[M2]شهنشه بوالمظفر برکیارق سایهٔ یزدان
[B][M1]جوان دولت جهانداری که پیش نامه و نامش
[M2]جهانداران زمین بوسند در ایران و در توران
[B][M1]زافریدون و نوشروان جه‌گویم من که بگذشت او
[M2]به ملک اندر ز افریدون به‌ عدل اندر ز نوشروان
[B][M1]به حکم او شهان خاضع به عدل او جهان ایمن
[M2]به حلم او زمین ساکن به‌کام او فلک‌ گردان
[B][M1]طرب در جام او باده ظفر در تیغ او گوهر
[M2]امل در دست او خاتم اجل در تیر او پیکان
[B][M1]جهان را عدل او در خور چو در سرما چو در گرما
[M2]هوای سرد را آتش زمین خشک را باران
[B][M1]خدای عرش فرمودست سیارات گردون را
[M2]که هر روزی دهند او را یکی اقبال دیگرسان
[B][M1]چو خورشید جهان افروز هست اقبال او پیدا
[M2]که داند کرد خورشید جهان‌افروز را پنهان
[B][M1]به فر و کامرانی‌ کرد با او آسمان بیعت
[M2]به عمر جاودانی بست با او مشتری پیمان
[B][M1]ز بهر قید بدخواهان او باشد همه ساله
[M2]گره بر ابروی مریخ و چین بر چهرهٔ‌ کیوان
[B][M1]همه‌ گیتی گشاده چشم تا او کی کشد لشکر
[M2]همه عالم نهاده‌ گوش تا او کی دهد فرمان
[B][M1]کرا رنجی بود بر تن رضای او دهد راحت
[M2]کرا دردی بود در دل سخای او کند درمان
[B][M1]به یک دیدار او گردد همه تیمارها شادی
[M2]به یک گفتار او گردد همه دشوارها آسان
[B][M1]خرد گوید مدیح او را چو گیرد جام در مجلس
[M2]فلک سوزد سپند او را چو بازد گوی در میدان
[B][M1]چو بگشاید به بخشش‌ کف ز بس خواری بگرید زر
[M2]چو بسپارد به رامش دل ز بس شادی بخندد جان
[B][M1]چو ساز بزم او سازند گردد عالمی زرین
[M2]چو کوس رزم او کوبند گیرد کشوری طوفان
[B][M1]بلا و صاعقه از بیم تیغ او به قسطنطین
[M2]خروش و مشغله از جوش جیش او به ترکستان
[B][M1]به قسطنطین چو مطموره است‌ گویی قصر بر قیصر
[M2]به ترکستان چو زندان است‌ گویی خانمان بر خان
[B][M1]چه گویم قصه ی خصمان و حال بدسگالانش
[M2]که مشهورست و معروف است حال قصهٔ ایشان
[B][M1]سر و سامان همی جستند کار ملک را اول
[M2]ز بیدادی شدند آخر سراسر بی‌سر و سامان
[B][M1]ندانستند پنداری که با سلطان کسی کوشد
[M2]که باشد ضحکهٔ‌ گردون و باشد سخرهٔ شیطان
[B][M1]چو مالش داد سلطان اهل عصیان را نپندارم
[M2]که با او دارد اندر دل کسی اندیشهٔ عصیان
[B][M1]الا یا دادگر شاهی‌ که اندر مشرق و مغرب
[M2]کجا بود از ستم ویران شد از عدل تو آبادان
[B][M1]چو نامت بر زبان آرند بشناسند شاهی را
[M2]که شاهی چون یکی نامه است و نام تو بر او عنوان
[B][M1]ز اطراف جهان شاهان همی آیند تا روزی
[M2]مگر پیش تو بنشینند بر اطراف شادروان
[B][M1]پس از عهد ملک شاهی نمودی خلق عالم را
[M2]رسوم خویش را حجت فتوح خویش را برهان
[B][M1]ز بهر ملت تازی فریضه است ای شه غازی
[M2]کشیدن لشکر نصرت به جنگ روم و ترکستان
[B][M1]دیار شام خالی‌ کردن از بطریق واز اُ‌سقف
[M2]بلاد روم خالی‌کردن از قسیس و از رهبان
[B][M1]بباید کشتن آن ملعون‌سگان و خاکساران را
[M2]که‌ گرگان تیز کردستند هم چنگال و هم دندان
[B][M1]بباید مرفرنگان را بریدن بسته خنجرها
[M2]به خنجرهای گوهردار جان اوبار خون‌ افشان
[B][M1]به صحرا بر ز سرهای فرنگان‌ گوی‌ها کردن
[M2]ز دست و پای ایشان گوی‌ها را ساختن چوگان
[B][M1]عجب نبود ز اقبالت که آن‌ کشور چنان‌ گردد
[M2]که بر عیسی و بر مریم نگوید نیز کس بهتان
[B][M1]خداوندا چو عید آمد به شادی و خوشی بنشین
[M2]امیران و ندیمان را به بزم خویشتن بنشان
[B][M1]شراب مجلس تو هست نافع‌تر تن و جان را
[M2]از آن شربت‌ که نوشیدست خضر از چشمه ی حیوان
[B][M1]رحیق و سلسبیل از جنت‌الفردوس پنداری
[M2]همی بر دست حورالعین فرستد پیش تو رضوان
[B][M1]الا تا باد دی‌ماهی همی خیزد پس از تشرین
[M2]الا تا فصل تابستان همی خیزد پس از نیسان
[B][M1]نصیب تو ز هفت اقلیم و قسم تو ز هفت اختر
[M2]سعادتهای بی‌نحس و زیادتهای بی‌نقصان
[B][M1]به تو افروخته دنیا به تو افراخته ملت
[M2]به تو آراسته دولت به تو پیراسته ایمان
[A]
[B][M1]تازه و نو شد ز فر باد فروردین جهان
[M2]خرم و خوش‌ گشت کوه و دشت و باغ و بوستان
[B][M1]کرد پنداری زمین را آسمان چون خویشتن
[M2]کزگل و سبزه زمین دارد نهاد آسمان
[B][M1]زند خواند هر زمان بلبل به باغ اندر همی
[M2]زند باف است او به لفظ پارسی پاز‌ندخوان
[B][M1]کوه شد چون پرنیان و لاله شد همچون علم
[M2]سرخ نیکوتر علم چون سبز باشد پرنیان
[B][M1]نیلگون آمد بنفشه زعفران‌گون‌ شنبلید
[M2]آن همانا نیل بودست این همانا زعفران
[B][M1]لعل‌گویی از بدخشان نقب بر زد بر زمین
[M2]وز زمین بر رفت پنداری به شاخ ارغوان
[B][M1]برق در ابر و سیاهی در میان لاله هست
[M2]همچو آتش در دخان و همچو در آتش دخان
[B][M1]جون برآید ابر پرسیمرغ‌گردد روی چرخ
[M2]پرِّ هر سیمرغ بر روی زمین گوهرفشان
[B][M1]از هوا هر ساعتی بر ابر بدرخشد درخش
[M2]چون زگرد معرکه تیغ شه‌گیتی ستان
[B][M1]ناصر دین خسرو مشرق ملک‌سنجر که ملک
[M2]یافت میراث از ملک سلطانُ از الب ارسلان
[B][M1]آن جهانداری که هست اندر خراسان جیش او
[M2]جوش او در ماوراء‌النهر و در زابلستان
[B][M1]پادشاهان پنج چیز او را مسلم کرده‌اند
[M2]خاتم و شمشیر و تاج و تخت وگنج شایگان
[B][M1]از بنات‌النعش قصر بخت او را کنگره است
[M2]وز ثریا درگه اقبال او را آستان
[B][M1]چرخ باشد زیر پایش هر کجا ساید رکاب
[M2]دهر باشد زیر دستش هر کجا تابد عنان
[B][M1]گر بود رایش که دریابد زمان رفته را
[M2]چون ستاره گاه رجعت باز پس‌ گردد زمان
[B][M1]گر بلرزد نیزه اندر دست او روز نبرد
[M2]مرد در جوشن بلرزد اسب در بَرْگُستوان
[B][M1]هم بر آن‎سان کز زُمرُّد چشم افعی بِتَرکَد
[M2]چشم دشمن بترکد چون او بگرداند سنان
[B][M1]بر سعادتهای او گردون گردان داد خط
[M2]زهره شد بر خط‌ گواه و مشتری شد در ضمان
[B][M1]تاکه هامون پست باشد رای او باشد بلند
[M2]تا که‌ گردون پیر باشد بخت او باشد جوان
[B][M1]ای جهان‌آرای شاهی‌ کز مبارک رای توست
[M2]دولت و دین را ز بیداد و بدی امن و امان
[B][M1]اختیارست از جهان اقلیم رابع خلق را
[M2]در خط فرمان توست آنچ اختیارست از جهان
[B][M1]چون خرد شکر تو گوید، جان‌ کُند شکر خرد
[M2]چون زبان مدح تو گوید دل‌ کند مدح زبان
[B][M1]ملک و دین را از تو نگزیرد چو نگزیرد همی
[M2]دیده را از روشنایی کالبد را از روان
[B][M1]سر فرازد آسمان‌ گر بر میان خویشتن
[M2]آن کمر بیند که دربان تو دارد برمیان
[B][M1]نیزه و شمشیر و تیر لشکرت روز مصاف
[M2]کرد در صحرای تِرْمَذ دام و دد را میهمان
[B][M1]میهمان نشگفت اگر باشد به صحرا دام و دد
[M2]هرکجا شمشیر و تیر و نیزه باشد میزبان
[B][M1]هر امیر از لشکرت بر لشکری شد کامکار
[M2]هر غلام از مرکبت بر مرکبی شد کامران
[B][M1]از امیران و غلامان تو رشک آید همی
[M2]مهر ومه را بر سبهر و حورعین را بر جنان
[B][M1]گر خلاف تو قدرخان‌ کرد پیدا بر زمین
[M2]حشمت و قَدر قَدَرخان در زمین کردی نهان
[B][M1]آن غرور اندر سر او دشمنی دیگر نهاد
[M2]کز میان چون جست از تیغ تو چون تیر ازکمان
[B][M1]آن‌ یکی‌ از بیم تیرت چون‌ کمان خم داد پشت
[M2]وین دگر جست از سر تیغ تو چون تیر ازکمان
[B][M1]هر دو را بارگران از خوی بد درگردن است
[M2]هست معروف این مثل‌: خوی بدو بارگران
[B][M1]گرچه بود اندر گمان خصم پیروزی و فتح
[M2]ایزدش روزی نکرد از هر چه بود اندر گمان
[B][M1]رزم تو دریای جوشان‌ گشت و تیغت چون نهنگ
[M2]سر ز دریا برزد و ناگه کشیدش در دهان
[B][M1]آنچه با او شاه ماضی کرده بود از نیکویی
[M2]شد فراموش از دلش تاکرد جان و تن زبان
[B][M1]هرکه بدکاری کند ناگه نهد بر خاک‌ سر
[M2]هرکه بدعهدی کند ناگه دهد بر باد جان
[B][M1]چون اجل را برکران عمر او افتاد چشم
[M2]آمد از توران به جیحون با سپاهی بی‌کران
[B][M1]مار و مرغ آری چو سنگ و دام را درخور شوند
[M2]مار بیرون آید از سوراخ و مرغ از آشیان
[B][M1]هرکه با تو سرکشد تا پیش تو لشکر کشد
[M2]باشد انجامش چنین و باشد آغازش چنان
[B][M1]نصرت تو روز دهرافروز را ماند همی
[M2]روز دهر افروز را انکارکردن کی توان
[B][M1]آنکه عصیان کرد ملک از دست او ناگه برفت
[M2]وانکه فرمان برد ملک آمد به‌دستش رایگان
[B][M1]چاکر فرمان توست و بندهٔ احسان توست
[M2]آنکه اکنون در دیار ماورالنهرست خان
[B][M1]نام سلجوق از جهان هرگز نگردد منقطع
[M2]تا چو تو شاهی بود سلجوق را در دودمان
[B][M1]یک‌ گهر باشد کزو قیمت فزاید عقل را
[M2]یک پسر باشد کزو باقی بماند خاندان
[B][M1]هرکجا لشکرکشی اقبال باشد پیشرو
[M2]تا بود اینانج بک در لشکر تو پهلوان
[B][M1]با دلیری‌های او منسوخ گشت اندر عجم
[M2]آن دلیری‌ها که رستم کرد در مازندران
[B][M1]لشکر افروزند و ملک‌آرای پیش تخت تو
[M2]این سپهسالار عادل وان وزیر مهربان
[B][M1]زین مبارکتر سپهداری و دستوری ندید
[M2]د‌ولت افراسیاب و حضرت نوشین روان
[B][M1]تا بود در عالمِ سِفلی طبایع را مزاج
[M2]تا بود در عالم عِلوی کواکب را قران
[B][M1]باکواکب باد پیمانت در این عالم درست
[M2]بر طبایع باد فرمانت در این عالم روان
[B][M1]تارک دشمن ز تیغ آبدارت خاکسار
[M2]باد انصاف تو اندر مملکت آتش نشان
[B][M1]دولت از تو سرفراز و تو ز دولت سرفراز
[M2]لشکر از تو شادمان و تو زلشکر شادمان
[B][M1]اختیار تو همه پیروزی و نیک‌اختری
[M2]روزگار تو همه نوروز و عید و مهرگان
[B][M1]شاکر و راضی به تو جان معزّالدین به خلد
[M2]پیش تخت تو معزّی شعر گوی و مَدح خوان 
[A]
[B][M1]همی تا دولت و ملک است در ایران و در توران
[M2]ملک‌سنجر خداوندست در توران و در ایران
[B][M1]جوان دولت جهانداری که از اخبار و آثارش
[M2]بیفروزد همی دولت بیفزاید همی ایمان
[B][M1]سپاهش درخراسان‌ است و اخبارس به قسطنطین
[M2]رکابش بر در مروست و آثار به ترکستان
[B][M1]به قسطنطین همی نالد ز بیم تیغ او قیصر
[M2]به ترکستان همی نازد به فر بخت او خاقان
[B][M1]ز مهر و کین او خیزد همی در دولت و ملت
[M2]بقای موکب نصرت فنای لشکر خِذلان
[B][M1]گهی از مشتری سازد به دولت‌ گوی چوگان را
[M2]گهی از ماه نوسازد به همت‌گوی را چوگان
[B][M1]شهنشاهی به عهد او نبوت را همی ماند
[M2]که او مانند هارون است و سلطان‌ موسی عمران
[B][M1]حسود هر دو چون فرعون و خصم هر دو چون قارون
[M2]دل هر دو ید بیضا و تیغ هر دو چون ثُعبان
[B][M1]گهی پوید به پیروزی رسول آن به‌ نزد این
[M2]گهی آید به پیروزی به نزد این رسول آن
[B][M1]به اطراف جهان شاهان سرافرازند اگر روزی
[M2]به بزم هر دو بنشینند بر اطراف شادروان
[B][M1]چو سلطان و ملک شادند و در دنیا به‌ یک ‌دیگر
[M2]زسلطان و ملک‌شادند در عقبی ملک سلطان
[B][M1]بگرداناد چشم بد خدا از دولت هر دو
[M2]به‌کام هر دو بادا تا قیامت آسمان‌گردان
[B][M1]زگیتی هر دو را طاعت به دولت هر دو را خدمت
[M2]زگردون هر دو را بیعت زاختر هر دو را پیمان
[B][M1]حسام هر دو دین‌گستر لقای هر دو دین‌پرور
[M2]فتوح هر دو تا محشر بقای هر دو جاویدان
[A]
[B][M1]بنگر به صبوح مجلس سلطان
[M2]خرم شده همچو باغ در نیسان
[B][M1]اقبال‌ ندیم و بخت‌ خدمتگر
[M2]توفیق‌ رفیق و چرخ‌ سعد افشان
[B][M1]سلطانِ معظمِ و ندیمانش
[M2]دل خرم و تن درست و لب خندان
[B][M1]چون خضر نشسته خسرو عالم
[M2]می برکف او چو چشمهٔ حیوان
[B][M1]این تخت سپهر و شاه چون خورشید
[M2]این بزم بهشت و شاه چون رضوان
[B][M1]بزمی که از او همی فروزد دل
[M2]شاهی‌ که از او همی فزاید جان
[B][M1]ای مطرب‌ رود تیزتر کن هین
[M2]ای ساقی‌ باده بیشتر ده هان
[B][M1]شاهی که به حزم و عزم او گردد
[M2]سندان چون موم و موم چون سندان
[B][M1]با دولت او زمانه را بیعت
[M2]با همت او ستاره را پیمان
[B][M1]در لشکر او هزار کیخسرو
[M2]در خدمت او هزار نوشروان
[B][M1]جاوید سزد بقای شاهنشه
[M2]یارب تو کنی بقاش جاویدان
[A]
[B][M1]گفتم مرا بوسه ده ای ماهِ دلستان
[M2]گفتا که ماه بوسه که را داد در جهان
[B][M1]گفتم فروغ روی تو افزون بود به شب
[M2]گفتا به شب فروغ دهد ماه آسمان
[B][M1]گفتم به یک مکا‌نت نبینم به یک قرار
[M2]گفتا که مه قرار نگیرد به ‌یک مکان
[B][M1]گفتم‌ که از خط تو فغان است خلق را
[M2]گفتا خسوف ماه بود خلق را فغان
[B][M1]گفتم نشان آبله بر روی تو چراست
[M2]گفتا بود هر آینه بر روی مه نشان
[B][M1]گفتم چرا گشاده نداری دهان و لب
[M2]گفتا که مه‌ گشاده ندارد لب و دهان
[B][M1]گفتم که‌گلستان شگفت است بر رخت
[M2]گفتا شگفت باشد بر ماه ‌گلستان
[B][M1]گفتم رخ تو راه قلندر به من نمود
[M2]گفتا که ماه راه نماید به کاروان
[B][M1]گفتم ز چهرهٔ تو تنم را زیان رسید
[M2]گفتا ز ماه تار قصب‌ را بود زیان
[B][M1]گفتم عجب بود که در آغوش ‌گیرمت
[M2]گفتا که بس عجب نبود ماه درکمان
[B][M1]گفتم ‌که بر کف تو ستاره است جام می
[M2]گفتا که با ستاره بود ماه را قرآن
[B][M1]گفتم قِرانِ ماه و ستاره به هم ‌کجا است
[M2]گفتا به بزمگاه وزیر خدایگان
[B][M1]گفتم نظام دین عرب، داور عجم
[M2]گفتا که فخر ملک زمین صاحب زمان
[B][M1]گفتم که سَیّدالوزرا صدر روزگار
[M2]گفتا مظفربن حسن فخر دودمان
[B][M1]گفتم مظفری به همه وقت کامکار
[M2]گفتا موفقی به همه ‌کار کامران
[B][M1]گفتم ز خاندان پدر کس چو او نخاست
[M2]گفتا که اوست واسطهٔ عِقْد خاندان
[B][M1]گفتم جهان ستاند و داد جهان دهد
[M2]گفتا وزیر دادْ دِه است و جهانْ ستان
[B][M1]گفتم گمانِ کس نرسد در مناقبش
[M2]گفتا که در مناقب او گم شود گمان
[B][M1]گفتم به عقل و جود و هنر یافت مَنزِلت
[M2]گفتا که منزلت نتوان یافت رایگان
[B][M1]گفتم که مملکت نبود تازه جز بدو
[M2]گفتا که کالبد نبود زنده جز به جان
[B][M1]گفتم که چاره نیست ز عدلش زمانه را
[M2]گفتا که جسم را نبود چاره از روان
[B][M1]گفتم که عدل او ز کجا تا کجا رسد
[M2]گفتا ز قندهار رسد تا به قیروان
[B][M1]گفتم ستاره‌وار زند روز رزم رای
[M2]گفتا مَجّره‌وار نهد روز بزم خوان
[B][M1]گفتم به هند برحذر از رای اوست رای
[M2]گفتا به تُرک با حسد از خوان اوست خان
[B][M1]گفتم‌ کند به حزم ز سنجاب سنگ سخت
[M2]گفتا کند به عزم ز پولاد پرنیان
[B][M1]گفتم اجل به رزمگهش گوید الحذر
[M2]گفتا اَمل به بزمگهش گوید الامان
[B][M1]گفتم که بر عدوش قضا هست‌ کینه‌ور
[M2]گفتا که بر ولیش قدر هست مهربان
[B][M1]گفتم خلاف او به دل اندر چو آتش است
[M2]گفت آتشی که مغز بسوزد در استخوان
[B][M1]گفتم بر آن زمین که خلافش گذر کند
[M2]گفتا خراب و پست شود شهر و خاندان
[B][M1]گفتم ز بیمش شیر بغرد به مرغزار
[M2]گفتا ز تیرش مرغ نپرد ز آشیان
[B][M1]گفتم که چیست اشک و لب و روی دشمنش
[M2]گفتاکه آب معصفر و نیل و زعفران
[B][M1]گفتم ‌که چیست خون عدو بر حُسام او
[M2]گفتا که بر بنفشه پراکنده ارغوان
[B][M1]گفتم چه ‌کرد دور فلک با مخالفش
[M2]گفتا همان که باد خزان کرد با رزان
[B][M1]گفتم که چون شود عدوی او به عاقبت
[M2]گفتا شود هلاک چو بهمان و چون فلان
[B][M1]گفتم چه وقت غاشیهٔ او کشد ظفر
[M2]گفتا چو اسب بادتک آرد به زیر ران
[B][M1]گفتم شود به سعد عنانش همی سبک
[M2]گفتا شود به فتح رکابش همی‌گران
[B][M1]گفتم همه به فتح‌ کند پای در رکاب
[M2]گفتا همه به سعد زند دست در عنان
[B][M1]گفتم چه‌ کرد کلک چو بشنیند نام او
[M2]گفتا که بنده‌وار کمر بست بر میان
[B][M1]گفتم بنان او گه توقیع ساحر است
[M2]گفتا مگر ز سحر بنا کرد بر بنان
[B][M1]گفتم ز امتحان کف او هست بی‌نیاز
[M2]گفتا که بی‌نیاز بود بحر زامتحان
[B][M1]گفتم که هست‌ کلکش چون خیزران به بحر
[M2]گفتا بلی به بحر بود جای خیزران
[B][M1]گفتم که از جنان همه شادی خبر دهند
[M2]گفتا که کرد مجلس او آن خبر عیان
[B][M1]گفتم که باد برکف او هست سلسبیل
[M2]گفتا که سلسبیل عجب نیست در جنان
[B][M1]گفتم که جای جود و سخا دست و طبع اوست
[M2]گفتا که جای زر و گهر معدن است و کان
[B][M1]گفتم بود به ‌بخشش او ابر در بهار
[M2]گفتا نباشد ابر گهربار و درفشان
[B][M1]گفتم ندیم مجلس او هست بی نَدَم
[M2]گفتا هوای خدمت او هست بی‌هَوان
[B][M1]گفتم به جودکرد سپه را رهین شکر
[M2]گفتا چنین کنند بزرگان کاردان
[B][M1]گفتم‌که تافت همت او بر جوان و پیر
[M2]گفتا که مهر تابد بر پیر و بر جوان
[B][M1]گفتم بتافت بر سر من نور آفتاب
[M2]گفتا که بر سر تو قضا بود سایبان
[B][M1]گفتم زمدح اوست مرا پرگهر ضمیر
[M2]گفتا ز شُکر اوست مرا پُر شَکَر زبان
[B][M1]گفتم که مدح‌گوی و ثناخوان او بسی است
[M2]گفتا که چون تو نیست ثناگوی و مدح‌خوان
[B][M1]گفتم چنین قصیده کس از شاعران نگفت
[M2]گفتا که گفت عنصری استاد شاعران
[B][M1]گفتم که آن قصیده بدیع است و نادرست
[M2]گفتا که این قصیده بسی بهترست از آن
[B][M1]گفتم به مدح خواجه روان است شعر من
[M2]گفتا سزد که دارد مرسوم تو روان
[B][M1]گفتم سخاش داد مرا وعده در بهار
[M2]گفتا کَفَش وفا کند آن وعده در خزان
[B][M1]گفتم‌که تا زشمس بود بر فلک اثر
[M2]گفتا که تا ز بحر بود بر زمین نشان
[B][M1]گفتم مباد شمس معالیش را زوال
[M2]گفتا مباد بحر معانیش را کران
[B][M1]گفتم که شادمانی او باد پایدار
[M2]گفتا که زندگانی او باد جاودان
[A]
[B][M1]جهان و هرچه در اوست آشکار و نهان
[M2]مسلم است به عدل وزیر شاه جهان
[B][M1]جوان و پیر همی مدح و شکر او گویند
[M2]که هست همت او کارساز پیر و جوان
[B][M1]میان او کمری دارد از سعادت و فخر
[M2]بدین سبب همه ‌کس پیش اوست بسته میان
[B][M1]دهان دهر دهد بوسه بر بنان و کَفَش
[M2]کجا شود قلم اندر کفش گشاده‌زبان
[B][M1]کمانگر است مگر کلک تیر پیکر او
[M2]که ساخته‌است ز قد مخالفانش ‌کمان
[B][M1]روان به خدمت او تازه شد چون دل به خرد
[M2]خرد به طاعت او تازه شد چون تن به روان
[B][M1]بیان نبود معالی و جاه را زین پیش
[M2]کنون ز سیرت او یافتند هر دو بیان
[B][M1]به ‌جان خرند بزرگان رضای او و سزد
[M2]که نیک بختی و تأیید را خرند به جان
[B][M1]نهان و غیب شدست آشکار خاطر او
[M2]ز بهر آن که یکی دارد آشکار و نهان
[B][M1]هَوان ندیده کس اندر هوای دولت او
[M2]همی ز بهر چه ‌گویند در هوی است هوان
[B][M1]فغان‌ کنند همی دشمنان ز کینهٔ او
[M2]بلی‌کند همه‌کس از هلاک خویش فغان
[B][M1]سنان نیزه او خصم را بسوزد دل
[M2]مگرکه نیزهٔ او را ز صاعقه است سنان
[B][M1]جنان شود ز خیال خلاف او چو سَقَر
[M2]سقر شود ز نسیم رضای او چون جنان
[B][M1]بخوان به نامش یک مدح و بعد از آن هر روز
[M2]هزار نامهٔ دولت به نام خویش بخوان
[B][M1]نشان طبعش و حلمش یکی‌ ز من بشنو
[M2]گر از گران و سبک بایدت دلیل و نشان
[B][M1]گران نماید با طبع او هوای سبک
[M2]سبک نماید با حلم او زمین‌گران
[B][M1]امان‌دهِ همه عالم تویی خداوندا
[M2]به عالم از قلم توست فتح باب امان
[B][M1]به ‌نان و نام بود قصد هر کسی و همی
[M2]ز خدمت تو رسد هر کسی به نام و به نان
[B][M1]زیان نکرد کسی‌ کاو رضا و مهر تو جست
[M2]کسی‌ که مهر و رضایت نجست کرد زیان
[B][M1]زمان زمام به دست تو داد تا محشر
[M2]بلی به دست تو بهتر بود زمام زمان
[B][M1]عنان مرکب بخت تو از مجرّه سزد
[M2]چو مرکب از فلک آید بود مَجّره عنان
[B][M1]عیان تویی به سخا و همه جهان خبر است
[M2]خبر جه باید جایی که حاضرست عیان
[B][M1]از آن دو دست تو دارم عجب ‌که ‌گویی هست
[M2]نظام مشرق از این و قوام مغرب از آن
[B][M1]دخان ‌کلک تو نوری است چشم عالم را
[M2]شگفت و نادر باشد به فعل نور دخان
[B][M1]ضمان دادن روزی تو کردی از همه کس
[M2]مبارک است بر ایام تو خجسته ضمان
[B][M1]مکان ندید کسی عقل را مگر آن ‌کس
[M2]که دید شخص مکین تو را گرفته مکان
[B][M1]گران ندید کسی روزگار عدل تو را
[M2]سعادت ابدی را کسی ندید گران
[B][M1]زبان من چو ستایش کند صفات تو را
[M2]همه تنم شود اندر ستایش تو زبان
[B][M1]قِران مشتری و زهره تا همی‌باشد
[M2]برون ز دولت تو هر دو را مباد قران
[B][M1]بمان به شادی و خوشی هزار سال تمام
[M2]هزار بس نبود صد هزار سال بمان
[B][M1]خزان و جشن خزان هر دو حاضر اند به ‌هم
[M2]همی‌گذار به شادی خزان و جشن خزان
[A]
[B][M1]مریز خون من ای بت به روزگار خزان
[M2]مساعدت کن و با من بریز خون‌رزان
[B][M1]چو هست خون ‌رزان قصد خون من چه ‌کنی
[M2]که غم فزاید از این و طرب فزاید از آن
[B][M1]مباش فصل خزان بی‌طرب که چهرهٔ توست
[M2]بهار مجلس آزادگان به وقت خزان
[B][M1]فحاش‌ لله اگر چون خط و رخت داند
[M2]کسی بنفشهٔ سیراب و لالهٔ نعمان
[B][M1]سمن‌ که دید به روی بنفشه غالیه پوش
[M2]زره که دید بر اطراف لاله مشک‌افشان
[B][M1]خَم بنفشه ز احرار کی رباید دل
[M2]فروغ لاله ز عشاق‌ کی ستاند جان
[B][M1]من آن ‌کسم‌ که دل و جان خویش دادستم
[M2]به دست عشق تو ای آفتاب ترکستان
[B][M1]ز عشق توست دلم چون سرشک و جان چو نفس
[M2]برون شده زدو چشم و برآمده زدهان
[B][M1]ز سیم پاک تو داری بدیع میدانی
[M2]زغالیه است دو چوگان تو را در آن میدان
[B][M1]فتاده در خم چوگان تو همیشه دلم
[M2]چو نیم سوخته گویی ز هر طرف گردان
[B][M1]عجب نباشد اگر گوی دل بود آنجا
[M2]که سیم باشد میدان و غالیه چوگان
[B][M1]ملاحت لب و دندان توست فتنهٔ خلق
[M2]وگر ملاحت هر دو کنی زخلق نهان
[B][M1]گهر فروشان یاقوت سرخ و مروارید
[M2]به جهد باز شناسند از آن لب و دندان
[B][M1]زحسن روی تو گر بتگران خبر یابند
[M2]شکسته خامه شوند و زغم بریده بنان
[B][M1]همیشه فخر تو از حسن روی خویشتن است
[M2]چنانکه فخر من از فخر ملک شاه جهان
[B][M1]بزرگ بار خدایی که بر فتوح و ظفر
[M2]خجسته‌کنیت و نامش علامت است و نشان
[B][M1]روان به خدمت او تازه شد چو دل به ‌خرد
[M2]خرد به طاعت او زنده شد چو تن به روان
[B][M1]گران نماید با طبع او هوای سبک
[M2]سبک نماید با حلم او زمین‌گران
[B][M1]نه بی‌ تواتر احسان اوست هیچ مکین
[M2]نه بی‌تواصُل اِنعام اوست هیچ مکان
[B][M1]خجسته حضرت و فرخنده همتش به ‌قیاس
[M2]دو قبله‌اند مبین هم به حجت و برهان
[B][M1]یکی عزیز و مبارک چو کعبهٔ اسلام
[M2]یکی بلند و مُعَزَّز چو قبله ی دهقان
[B][M1]اگر ز روضهٔ فردوس نعمت ابد است
[M2]وگر ز چشمهٔ حیوان بقاست جاویدان
[B][M1]چه بزم او گه رامش چه روضهٔ رضوان
[M2]چه دست اوگه بخشش چه چشمهٔ حیوان
[B][M1]شدست محکم اصل وزارت از پدرش
[M2]وز او شدست بنای وزارت آبادان
[B][M1]پدر علم ز وزارت کشیده بر عیوق
[M2]پسر قدم ز آمارت نهاده بر کیوان
[B][M1]عنایت ازلی کرده با پدر بیعت
[M2]سلامت ابدی بسته با پسر پیمان
[B][M1]پدر نظام و پسر فخر ملک شاه زمین
[M2]پدر رضی و پسر مخلص امام زمان
[B][M1]پدر چو مهر درخشان شده ز برج حمل
[M2]پسر چو مشتری افراشته سر از سرطان
[B][M1]ایا به قدر و شرف برگذشته از امثال
[M2]ایا به فضل و هنرگوی برده از آقران
[B][M1]تویی‌که همت تو هست بحر بی‌پایان
[M2]تویی‌که دولت تو هست جرخ بی‌پایان
[B][M1]فذلکِ هنری در جریدهٔ ایام
[M2]جواهر شرفی در قلادهٔ دوران
[B][M1]لقای تو صفت راحت است در ارواح
[M2]بقای تو سبب صحت است در ابدان
[B][M1]سپهر و دولت و سلطان همی نگه دارند
[M2]همیشه اختر و بخت و دل تو از حدثان
[B][M1]خجسته‌اختر و پیروزبخت و شاددلی
[M2]هم از سپهر و هم از دولت و هم از سلطان
[B][M1]خلاف‌مهرتوکین است و این از آن قبل است
[M2]به یار عقبی بر دست مالک رضوان
[B][M1]مخالفان تورا تافته جحیم سقر
[M2]موافقان تو را ساخته نعیم جنان
[B][M1]اگر موافق تو در شود در آتش تیز
[M2]عجب مدار که آتش بر او شود ریحان
[B][M1]وگر کسی به خلاف تو افکند تیری
[M2]عجب نباشد اگر باز پس شود ریحان
[B][M1]بزرگ بار خدایا خدای داد مرا
[M2]به فر دولت تو عقل پیر و بخت جوان
[B][M1]ز عقل پیر و ز بخت جوان همی دارم
[M2]ثنا و خدمت تو چون شریعت و ایمان
[B][M1]ز سکر تو جوکنم ابتدا شوم در وقت
[M2]به خاطر آتش تیز و به طبع آب روان
[B][M1]به انتها نتوانم رسید اگر به‌مثل
[M2]به جای هر نفسی باشدم هزار زبان
[B][M1]اگر نه هست همه ساله طبع من چو صدف
[M2]وگرنه هست مدیح تو قطرهٔ باران
[B][M1]چرا مدیح تو در طبع من شود لؤلؤ
[M2]چنانکه قطره همی دُر شود صدف مرجان
[B][M1]همیشه تاکه امیدست و بیم در عالم
[M2]همیشه تا که زیان است و سود در کیهان
[B][M1]زبان مادح تو سود باد و بیم امید
[M2]امید حاسد تو بیم باد و سود و زیان
[B][M1]مباد دولت و عمر تو را فنا و زوال
[M2]مباد نعمت و ملک تو را قیاس و کران
[B][M1]چه بزم تو گه رامش چه روضهٔ فردوس
[M2]چه دست تو گه بخشش چه چشمهٔ حیوان
[B][M1]خجسته بر تو و بر هر که در عنایت توست
[M2]هزار جشن بهار و هزار جشن خزان
[B][M1]گشاده باد اجل بر مخالفانت‌ کمین
[M2]کشیده باد زحل بر معاندانت کمان
[A]
[B][M1]شد ز تاثیر سپهر سرکش نامهربان
[M2]هجر یار مهربان چون وصل باد مهرگان
[B][M1]لاجرم‌گیتی و من هر دو موافق‌گشته‌ایم
[M2]او ز باد مهرگان و من ز یار مهربان
[B][M1]او همی دارد هوا را سرد بی‌دیدار این
[M2]من همی‌دارم‌نفس را سردبی‌دیدار آن
[B][M1]او همی ریزد بعمدا بر زمردکهربا
[M2]من همی سایم بعمدا برشقایق زعفران
[B][M1]من بخار عشق دارم در بصر بیجاده بار
[M2]او بخارآب دارد برهوا لولو فشان
[B][M1]من همی پنهان‌کنم در طبع راز خویشتن
[M2]او همی پنهان‌ کند در خاک نقش بوستان
[B][M1]او همی بر خاک خشک آتش برافروزد زچوب
[M2]من همی بر طبع سرد آتش برانگیزم زجان
[B][M1]او همی پژمرده گردد بی‌بهار دل‌گشای
[M2]من همی فرسوده کردم بی‌نگار دلستان
[B][M1]آن نگاری کز وصال و هجر او پیدا شود
[M2]در خزان من بهار و در بهار من خزان
[B][M1]قامت او سرو را قیمت دهد در جویبار
[M2]طلعت او ماه را روشن‌کند در آسمان
[B][M1]عارضش در زیر خط دندانْشْ اندر زیر لب
[M2]چشمش اندر زیر مژگان و دلش در بر نهان
[B][M1]سوسن اندر جوشن است و لؤلؤ اندر لاله برگ
[M2]نرگس اندر سوزن است و آهن اندر پرنیان
[B][M1]نسبتی دارد همانا زلف او با طبع من
[M2]کان به یک صنعت چنین است او به یک صنعت چنان
[B][M1]زلف او بر دامن خورشید دارد مشک ناب
[M2]طبع من بار دگر در مدح خورشید جهان
[B][M1]مجد دولت افتخار ملت صاحب‌کتاب
[M2]بوالمحاسن آفتاب دولت صاحبقران
[B][M1]آن‌که اندر طاعتش گردون همی‌کوشد به جهد
[M2]وان‌که اندر خدمتش دولت همی بندد میان
[B][M1]آن خداوندی که بر ایوان و درگاهش سزد
[M2]اوج‌ گردون کوتْوال و برج‌کیوان پاسبان
[B][M1]کوه را با حلم او گر بنگری باشد سبک
[M2]باد را با طبع او گر بنگری باشدگران
[B][M1]در مصاف دشمنان با نیزه و شمشیر او
[M2]چیست ضایع‌تر ز درع و جوشن و برگستوان
[B][M1]تیغش اندر دست دیدم همچو بیم اندر امید
[M2]عفوش اندر خشم دیدم همچو سود اندر زیان
[B][M1]زر و مشک از خدمتش خیزد همی زیراکه هست
[M2]زایرش زرین کنار و مادحش مشکین دهان
[B][M1]خانهٔ کعبه است کویش خان ابراهیم بزم
[M2]کاین زطاعت خواه خالی نیست وان از میهمان
[B][M1]باد را هرگز نباشد با فلک پیوستگی
[M2]او فلک قدر است و دارد باد را در زیر ران
[B][M1]تا ندیدم اسب او را من ندانستم که هست
[M2]در جهان باد مصور با رکاب و با عنان
[B][M1]ای همه تأثیر گردون را به‌خوبی رهنمای
[M2]وی همه‌ تقدیر ایزد را به نیکی‌ ترجمان
[B][M1]گاه شدت بس نباشد دشمنانت را سقر
[M2]روز نعمت بس نباشد دوستانت را جنان
[B][M1]در سخا بدخواه مالی دروغا بدخواه مال
[M2]در شتاب آتش‌فشانی در درنگ آتش‌نشان
[B][M1]تو به عدل اندر چو خورشیدی ولیکن بی‌زوال
[M2]تو به جود اندر چو دریایی ولیکن بی‌کران
[B][M1]تو چو موسی و سلیمان و فریدون مقبلی
[M2]بی عصا و بی نگین و بی درفش کاویان
[B][M1]اختیار ایزدی تا عقل داری اختیار
[M2]قهرمان دولتی تا قهر داری قهرمان
[B][M1]دودهٔ نسل‌ کمالی از تو ماند تا به حشر
[M2]همچو از سلطان عالم دودهٔ الب ارسلان
[B][M1]نوبت بخت جوان دشمنانت درگذشت
[M2]نوبت تو در رسید از دولت شاه جهان
[B][M1]آتش خشم تو هر ساعت‌ که بنماید سرشک
[M2]دشمنانت را برآرد دود مرگ از دودمان
[B][M1]ای خداوندی که از اقبالْ سوی درگهت
[M2]قافله د‌ر قافله است و کاروان در کاروان
[B][M1]از هر آن دشمن که خشم تو برآرد دودوگرد
[M2]آتش سوزنده گردد مغزش اندر استخوان
[B][M1]مهر تو جویم به دل تا در دلم باشد خِرَد
[M2]پیش تو باشم به تن تا در تنم باشد روان
[B][M1]از ثنا و مدح تو فارغ نباشم یک نفس
[M2]وز سرای و کوی تو غایب نباشم یک زمان
[B][M1]چون ز سلطان بگذرم مقصود هر معنی تویی
[M2]زانچه بنویسم به دست و زانچه رانم بر زبان
[B][M1]تا نباشد سوگوار اندر طرب چون شادخوار
[M2]تا نباشد ناتوان اندر ظفر چون کامران
[B][M1]باده‌خوار اندر طرب بادی و خصمت سوگوار
[M2]کامران اندر ظفر بادی و خصمت ناتوان
[B][M1]روزگار و بخت و اقبال تو هر سه پایدار
[M2]مهرگان و عید نوروز تو هر سه جاودان
[A]
[B][M1]همان بِه است که امروز خوش خوریم جهان
[M2]که دی‌ گذشت و ز فردا پدید نیست نشان
[B][M1]از این سه روز که ‌گفتم میانه امروزست
[M2]مکن توقف و پیش میانه بند میان
[B][M1]در انتظار بهار و خزان مباش که هست
[M2]خزان عدوی بهار و بهار خصم خزان
[B][M1]ببین که هر چه بهار شکفته پیدا کرد
[M2]خزان ستیزهٔ او را چگونه کرد نهان
[B][M1]مگر خزان به رزان نو شریعتی بنهاد
[M2]که هست در همه عالم مباح خون ‌رزان
[B][M1]مگر که در شب دی ماه بادِ خوارزمی
[M2]عسس شدست که کردست باغ را عریان
[B][M1]ز برف ریزه چون سوهان شدست روی زمین
[M2]ز یخ شدست رخ آبگیر چون سندان
[B][M1]مگر زمانه به آهنگری برون آمد
[M2]که آب‌ کرد چو سندان و باد چون سوهان
[B][M1]چه باک از اینکه جهان سرد گشت و ناخوش شد
[M2]که خانه‌ گرم و مُغَنّی خوش است و یار جوان
[B][M1]گر از بنفشه و لاله زمین باغ تهی است
[M2]ز هر دو هست بدل زلف و چهرهٔ جانان
[B][M1]چو زلف و چهرهٔ او هست بیهده چه خوریم
[M2]غم بنفشهٔ سیراب و لالهٔ نُعمان
[B][M1]به ماه دی ز خم زلف و رنگ چهرهٔ او
[M2]بنفشه‌زار پدید آوریم و لالستان
[B][M1]رسید عید بیا تا به تیغ باده‌کنیم
[M2]به عید قربان تیمار خویش را قربان
[B][M1]طواف حاج کنون گرد قبلهٔ‌تازی است
[M2]طواف ماست کنون گرد قبلهٔ دهقان
[B][M1]اگر همی نتوان کرد اخدمتش بی‌شک‌ا
[M2]کنیم خدمت فرزند او چنانکه توان
[B][M1]دو گوهرست درین وقت شرط مجلس ما
[M2]قِنینه مَعدِن این و تنوره مسکن آن
[B][M1]یکی چو آب رز اندر میانهٔ ساغر
[M2]یکی چو برگ گل اندر میان آتشدان
[B][M1]یکی ز نور و ز سوزندگی نتیجهٔ عشق
[M2]یکی ز جان و ز پاکیزگی نتیجهٔ جان
[B][M1]بدین دو گوهر روشن شب زمستان را
[M2]چنان کنیم که ماند به ‌روز تابستان
[B][M1]گهی به مطرب‌ گوییم چنگ برزن هین
[M2]گهی به ساقی ‌گوییم جام پر کن هان
[B][M1]گهی صبوح‌ کنیم از سه بوسه و سه قدح
[M2]خمار عشق و خمار شراب را درمان
[B][M1]چو ابر بر سر ما از هوا فشاند سیم
[M2]کنیم بر سر آن از تنوره زرافشان
[B][M1]چو مطربان سرِ انگشت را کنند سبک
[M2]به ‌یاد خواجه به‌ کف برنهیم رطل گران
[B][M1]خجسته ناصح دولت اجل موید دین
[M2]ستوده تاج کفات عجم سرِ فَتَیان
[B][M1]مُعین ملک زمین و زمان علی سعید
[M2]که هست نایب فرمانده زمین و زمان
[B][M1]جز او که بود که شایسته نیابت شد
[M2]دو خواجه را که ‌گرفتند هر دو ملک جهان
[B][M1]نظام دین را در دولت ملک سنجر
[M2]قوام دین را در دولت ملک سلطان
[B][M1]حمایت است و رعایت مجیرش از آفات
[M2]هدایت است و عنایت مجیرش از حَدَثان
[B][M1]بنان اوست به هنگام شغل شغل‌گذار
[M2]ضمیر اوست به هنگام فتنه‌ فتنه نشان
[B][M1]حمایت از ملک است و عنایت از دستور
[M2]هدایت از ملک است و عنایت از یزدان
[B][M1]ز آسمان همه تأیید و رحمت است نثار
[M2]برآن خجسته ضمیر و بر آن خجسته بنان
[B][M1]بزرگ بار خدایا ز طالعی که توراست
[M2]به فال دیدن رویت مبارک است چنان
[B][M1]اگر ببیند روی تو بت‌پرست به خواب
[M2]بتابد از شب کفرش ستارهٔ ایمان
[B][M1]شمار مدت عمر تو با قضا و قدر
[M2]ز روزگار و فلک ساختند شرح و بیان
[B][M1]به ‌مدتی که بود بیشتر ز مدت نوح
[M2]فلک نوشت خط و روزگار کرد ضمان
[B][M1]همی ز رای تو افروخته شود حضرت
[M2]همی ز رای تو آراسته شود دیوان
[B][M1]که هر دو را تو چنان درخوری‌ که وقت بهار
[M2]درخت را تَفِ خورشید و کِشت را باران
[B][M1]بنای دین نبی بر کتاب و اخبارست
[M2]بنای دولت خسرو بر آن خجسته بنان
[B][M1]چو درّ و سِحر به مشک و شَبَه برآمیزی
[M2]دوات‌دار تو نازد نبیرهٔ مشکان
[B][M1]تو در هنر دگری وان نفر دگر بودند
[M2]چو نامهٔ نبوی کی بود هزار افسان
[B][M1]کتاب عین مُسَلّم توراست وز همه قوم
[M2]همه صفات نوشتند در دبیرستان
[B][M1]به نعمت تو که از فیلسوف حضرت شاه
[M2]شنیده‌ام چو در آغاز فتنه بود نشان
[B][M1]که ‌گفت محتشمی در عجم پدید آید
[M2]نه از قبیلهٔ بهمان نه از نژاد فلان
[B][M1]از او رسند بسی مهتران به ‌جاه و به نام
[M2]وز او رسند بسی‌ کهتران به آب و به ‌نان
[B][M1]خدای باشد از او راضی و ملک خشنود
[M2]سپاه و شاه و رعیت به ‌شکر و پیر و جوان
[B][M1]دُرست‌ گشت‌ که آن محتشم تویی‌ که ز تو
[M2]همه معاینه بینم هر آنچه داد نشان
[B][M1]دو بیت شعر ز گفتار خواجه برهانی
[M2]تو را سزد که تویی هر دو بیت را برهان‌:
[B][M1]« ‌به ‌حق افضل انسان و حق صورت آن
[M2]که هست سوره آن هل اتی علی‌الانسان
[B][M1]که نام و نسل تو باقی است تا بدان ساعت
[M2]که آشکار شود کلّ من علیها فان »
[B][M1]ز بهر آنکه تو در دست جام باده نهی
[M2]همی حسد برد از باده چشمهٔ حیوان
[B][M1]ز آرزوی صبوح تو ساکنان بهشت
[M2]سپیده‌دم بگریزند هر شب از رضوان
[B][M1]ستاره باشد بر برج و برج بر گردون
[M2]چنانکه نام تو در شعر و شعر در دیوان
[B][M1]شدست طبعم در مدح تو چو آتش تیز
[M2]شدست شعرم در شکر تو چو آب روان
[B][M1]چو من به مجلس تو کاشکی رسیدندی
[M2]مُقَدِّمان سخن شاعران چیره‌زبان
[B][M1]که تا به نظم مدیحت نثار کردندی
[M2]هزار عقد ز یاقوت و لولو و مرجان
[B][M1]چه حاجت است بدیشان ز بهر نظم مدیح
[M2]که من بدارم تنها نیابت از ایشان
[B][M1]اگر چه شعر مرا گفته‌ای بسی احسنت
[M2]وگرچه در حق من کرده‌ای بسی احسان
[B][M1]کنون زیادت باید که هیچ باقی نیست
[M2]همه شدند و نهادند روی در نقصان
[B][M1]مکن درنگ و غنیمت شمر ستایش و شکر
[M2]که قادری و قلم بر مراد توست روان
[B][M1]همیشه تا که بر این هفت چرخ دایره‌وار
[M2]کنند هفت ستاره به سعد و نحس قران
[B][M1]ز سعد بهره ی عمر تو باد راحت و سور
[M2]ز نحس بهرهٔ خصم تو باد رنج و زیان
[B][M1]به مجلس تو همه روز کهتران خرم
[M2]چو حاجیان به مِنا عید گوسفندکشان
[B][M1]خدای داده ز شش چیز مر تو را شش چیز
[M2]که عمر مرد به ‌هر شش بماند آبادان
[B][M1]کف از شراب و لب از خنده و بر از معشوق
[M2]دل از نشاط و تن از ناز و خانه از مهمان
[A]
[B][M1]صنع خدای و عدل وزیر خدایگان
[M2]هستند پرورنده و دارندهٔ جهان
[B][M1]معلوم عالم است که بر خلق واجب است
[M2]شکر خدا و مدح وزیر خدایگان
[B][M1]صدر اجل رضیّ خلیفه قوام دین
[M2]دستور کامکار و خداوند کامران
[B][M1]نیک‌اختری که سیرت و کردارهای او
[M2]در شرق و غرب هست ز نیک‌ اختری نشان
[B][M1]آراسته شدست به توقیع او زمین
[M2]و افروخته شدست به تدبیر او زمان
[B][M1]در عدل جز بدو نکند عالم افتخار
[M2]در جود جز بدو نزند ملک داستان
[B][M1]اندر کفایت آنچه از او دید چشم خلق
[M2]نشنید گوش خلق ز تاریخ باستان
[B][M1]گویی ز رآی پاک و ز بخت بلند اوست
[M2]پاکی در آفتاب و بلندی در آسمان
[B][M1]گویی سپهر مرکب اقبال او شدست
[M2]کش ماه و آفتاب رکاب آمد و عنان
[B][M1]قفل و کلید گشت دو دستش که جور و عدل
[M2]بسته شدست ازین وگشاده شدست از آن
[B][M1]روزی بَنان او دهد آفاق را مگر
[M2]دارد بنای روزی آفاق را بنان
[B][M1]گیتی سرای و خلق همه میهمان شدند
[M2]تا گشت همت و کرم خواجه میزبان
[B][M1]جایی‌ که میزبان ‌کرم و همتش بود
[M2]گیتی سزد سزای و همه خلق میهمان
[B][M1]بنگر به ‌دست و خامهٔ او گر ندیده‌ای
[M2]بحر گهر هبا کن و ابر گهر فشان
[B][M1]ور آرزوی دولت و بخت آیدت همی
[M2]آثار او نگه کن و توقیع او بخوان
[B][M1]اندر وفای او نَبُوَد جسم را وفات
[M2]و اندر هوای او نَبُوَد چرخ را هَوان
[B][M1]هر کس‌ که هست چاکر او بهره یافته است
[M2]از مایهٔ سعادت و از سایهٔ امان
[B][M1]افزون کند موافقتش نیکخواه‌ را
[M2]در دل قوام دانش و در تن نظام جان
[B][M1]بیرون کند مخالفتش بدسگال را
[M2]از دیده روشنایی و از کالبد روان
[B][M1]ای دادگستری که به ‌تدبیر ورای خویش
[M2]کردی جهان مسخر شاه جهان ستان
[B][M1]تدبیر تو نشاند و سر کِلک تو گماشت
[M2]در روم کاردارش و در شام پهلوان
[B][M1]از تیغ و کلک تو حاصل همی شود
[M2]هم‌ گنج بی‌نهایت و هم ملک بی‌کران
[B][M1]امسال روم و شام بهر دو گشاده شد
[M2]سال دگر گشاده شود مصر و قیروان
[B][M1]ای دور روزگار به ‌تو سفتهٔ نشان
[M2]گردد دل مخالف تو سفتهٔ سنان
[B][M1]بی‌طلعت مبارک و بی‌آفرین تو
[M2]بر آدمی حرام شود دیده و دهان
[B][M1]از بهر آنکه دست تو بوسد زبان و لب
[M2]گوش و دو دیده رشک برد بر لب و زبان
[B][M1]بر آسمان قضا و قدر متفق شدند
[M2]کردند عمر و بخت تو از یک دگر ضمان
[B][M1]بخت تو همچو عمر تو گردید پایدار
[M2]عمر تو همچو بخت تو گردید جاودان
[B][M1]من بنده روزگار تو را وصف چون کنم
[M2]پیمودن فلک به کف دست‌ چون توان
[B][M1]عین‌الکمال عالم ارواح خوانمت
[M2]کاندر مناقب تو همی‌گم شودگمان
[B][M1]در خدمت تو رنج برم ‌گنج بر دهم
[M2]بر رنج خدمت تو نکردست‌ کس زیان
[B][M1]روزی که نفخ صور برانگیزدم ز خاک
[M2]جانم همه ثنای تو خواند ز استخوان
[B][M1]تا باغ را شکفته ‌کند رایت بهار
[M2]تا راغ را کآشفته کند لشکر خزان
[B][M1]از عدل تو شکفته همی باد دین و ملک
[M2]خصم تو را کَشَفته همی باد خان و مان
[B][M1]تابنده باد فر تو بر خُرد و بر بزرگ
[M2]پاینده باد عدل تو بر پیر و بر جوان
[B][M1]فرخنده باد مهر تو جاوید و من رهی
[M2]هر سال‌ گفته تهنیت جشن مهرگان
[A]
[B][M1]بت من است نگاری‌ که قامت و دل آن
[M2]ز راستی و ز ناراستی است تیر و کمان
[B][M1]اگر میان‌ کمان آشکاره باشد تیر
[M2]نهاده است کمان در میان تیر نهان
[B][M1]اگر نه چشم من و چشم یار کردستند
[M2]ز بهر دوستی و مهر بیعت و پیمان
[B][M1]چرا فرستد آن آب خویشتن سوی این
[M2]چرا فرستد این خواب خویشتن سوی آن
[B][M1]اگر نه زلفش چوگان شد و زَنَخدان‌ گوی
[M2]دلم چو گوی چرا کرد و پشت چون چوگان
[B][M1]به شام رفت و ز تیغش به روم بود خروش
[M2]به روم رفت و ز سهمش به مصر بود فغان
[B][M1]چو روم و شام ‌کند هند را به ‌سال دگر
[M2]اگر شود سوی هندوستان و ترکستان
[B][M1]ایا شهی‌که ز عدل تو بس عجب نبود
[M2]اگر به آبخور آیند غرم و شیر ژیان
[B][M1]شه زمانه و سلطان روزگار تویی
[M2]که خوار شد به تو کفر و عزیز شد ایمان
[B][M1]به هیچ معنی واجب نگردد استغفار
[M2]بر آن‌ کسی‌که تو را شاه خواند و سلطان
[B][M1]تو آن شهی‌ که تو را هر زمان به داد و دِهش
[M2]همی درود فرستد روان نوشروان
[B][M1]تو آن شهی‌ که فلک تا تو را همی ‌بیند
[M2]نکرد و هم نکند بی‌مراد تو دوران
[B][M1]تو آن شهی‌ که بر افلاک برد و کوکب را
[M2]نبود و هم نبود بی‌سعادت تو قِران
[B][M1]برای فتح تو برهان چو خواهد از من‌ کس
[M2]بس است رایت و رای تو فتح را برهان
[B][M1]ز باد قهر تو ریحان شود فسرده و خشک
[M2]به یاد عدل تو بر شوره بشکفد ریحان
[B][M1]شود ز قهر تو آسانِ دشمنان مشکل
[M2]شود ز مهر تو دشوار دوستان آسان
[B][M1]دبیر چرخ اگر دشمنی بود به مَثَل
[M2]که بر عداوت تو تیر برنهد به‌ کمان
[B][M1]عجب نباشد اگر باز پس رود تیرش
[M2]کند زمانه ز سوفار تیر او پیکان
[B][M1]خدایگانا در شکر و در پرستش تو
[M2]قضاگشاده زبان است و بخت بسته میان
[B][M1]تراست هرچه در اسلام هست با قیمت
[M2]تو راست هرچه در آفاق هست آبادان
[B][M1]به تیغ تیز تویی خصم‌بند و شهرگشای
[M2]به‌دست رادتویی مال‌بخش و ملک‌ستان
[B][M1]زخون دشمن کردی عقیق رنگ حُسام
[M2]عقیق رنگ کن اکنون قدح ز خون‌ رزان
[A]
[B][M1]باد نوروزی همه کلّه زند در بوستان
[M2]ابر نیسانی همی بر گل شود لؤلؤفشان
[B][M1]از جواهر گنج یاقوت است گویی میوه‌دار
[M2]وز طرایف کَرْخِ بغدادست گویی بوستان
[B][M1]راغ شد چون ششتری و باغ شد چون مشتری
[M2]آب شد چون سلسبیل و خاک شد چون پرنیان
[B][M1]پر حُلَل شد کوهسار و پرحُلی شد مرغزار
[M2]پرحشر شد جویبار و پرگهر شد گلستان
[B][M1]از شکوفه هر درختی سیم‌پاش و دُرفشان
[M2]وز بنفشه هر زمینی مشکسای و نیل‌سان
[B][M1]هر نباتی را زدانگی دیگر آید پیرهن
[M2]هر درختی را زرنگی دیگر آید طیلسان
[B][M1]ازکواکب نیست پیدا آسمان از کوهسار
[M2]وز شقایق نیست پیدا کوهسار از آسمان
[B][M1]هر سحرگاه آن همی‌ کوکب فرستد سوی این
[M2]هر شبانگاه این همی لاله فرستد سوی آن
[B][M1]بنگر اندر سبزه‌زار و یاسمینش برکنار
[M2]بنگر اندر لاله‌زار و شنبلیدش در میان
[B][M1]آن یکی چون جام مینا در میان لاجورد
[M2]وین دگر چون طشت زرین در میان زعفران
[B][M1]راغ را بنگر به کردار بهاری دلگشای
[M2]باغ را بنگر به کردار نگاری دلستان
[B][M1]آن نگاری کز وصال و هجر او پیدا شود
[M2]از خزان من بهار و از بهار من خزان
[B][M1]زلف کوتاهش همی عشق مرا دارد دراز
[M2]قد چون تیرش همی پشت مرا دارد کمان
[B][M1]ارغوان از رنگ روی من شود چون شنبلید
[M2]شنبلید از رنگ روی او شود چون ارغوان
[B][M1]چشم من در عاشقی گوهر فشاند بی‌قیاس
[M2]زلف او در دلبری عنبر فشاند بی‌کران
[B][M1]آن سخاوتها که چشم من‌ کند در عاشقی
[M2]دست مولانا کند در دولت صاحبقران
[B][M1]وان صناعتها که زلف او کند در دلبری
[M2]کلک مولانا کند در دولت شاه جهان
[B][M1]آفتاب سعد و نصرت ملک سلطان را شرف
[M2]نامور بوسعد بن منصور صدر کامران
[B][M1]از کمال دانش و فرهنگ و معنی درگذشت
[M2]عقل او از اقتراح و طبع او از امتحان
[B][M1]نیک بنگر کلک او را تا ببینی پیکری
[M2]بی‌بصر باریک‌بین و بی‌خرد بسیار دان
[B][M1]نقش او بر سیم روشن چون دخان بی‌چراغ
[M2]ملک ازو همواره روشن چون چراغ بی‌دخان
[B][M1]مرغ زرین است و او را تختهٔ سیمین چمن
[M2]مرغ رنگین است و او را برج مشکین آشیان
[B][M1]پیشه‌ گیرد خدمت او هر که خواهد آب و جاه
[M2]توشه سازد مدحت او هرکه خواهد نام و نان
[B][M1]چون ز یک خدمت جدا مانی به حکم اضطرار
[M2]جز در این عالی مقر خدمت نمودن کی توان
[B][M1]تا امید و بیم باشد در دل خرد و بزرگ
[M2]تا زیان و سود باشد در تن پیر و جوان
[B][M1]در دل هر بدسگالش باد بیم بی‌امید
[M2]در تن هر نیک خواهش باد سود بی‌زیان
[B][M1]بر همایون روزگار و عید او فرخنده باد
[M2]همچنین نوروز و صد نوروز و عید مهرگان
[A]
[B][M1]سمن‌ْبری که دلم تنگ ‌کرد هم‌چو دهان
[M2]صنوبری که تنم موی کرد همچو میان
[B][M1]زلاغری و ز تنگی همی نداند باز
[M2]تن مرا ز میان و دل مرا زدهان
[B][M1]بت من است نگاری که قامت و دل اوست
[M2]ز راستی و ز ناراستی چو تیر وکمان
[B][M1]اگر میان کمان آشکار باشد تیر
[M2]ز نادر است کمان در میان تیر نهان
[B][M1]از آنکه هست به هم خوش بنفشه و سوسن
[M2]همی ز سوسن او بردمد بنفشه ستان
[B][M1]وزانکه هست به هم خوب کهربا و عقیق
[M2]شدست چشمم برکهربا عقیق فشان
[B][M1]اگر نه چشم من و چشم یار کردستند
[M2]ز بهر دوستی و مهر بیعت و پیمان
[B][M1]چرا فرستاد آن آب خویشتن سوی این
[M2]چرا فرستاد این خواب خویشتن سوی آن
[B][M1]اگر نه زلفش چوگان شد و زنخد‌ان‌ گوی
[M2]دلم چو گوی چرا گشت و پشت چون چوگان
[B][M1]وگرنه بر لب و دندان او مرا رَشْک است
[M2]چرا همی لب من خسته گردد از دندان
[B][M1]گشاده زلفا دل بردی و تویی دلبر
[M2]شکسته جَعْدا جان بردی و تویی جانان
[B][M1]نهفته گشت مرا درشکسته زلف تو دل
[M2]سرشته‌گشت مرا در شکسته جعد تو جان
[B][M1]لبت نشانهٔ نوش است و خط‌ نشان جمال
[M2]امید من ز نشانه است و بیم من ز نشان
[B][M1]نه‌ هر لبی چو لب‌ توست و هر خطی چو خطت
[M2]نه هر دلی چو دل مجد دولت سلطان
[B][M1]معین مملکت و شهریار هفت اقلیم
[M2]که نازد از قلمش‌ هفت گنبد گردان
[B][M1]ابوالمحاسن کافی محمد بن کمال
[M2]سر کفایت و چشم محامد و احسان
[B][M1]نداشت عنوان زین پیش نامهٔ دولت
[M2]همی‌کند قلمش نامه را کنون عنوان
[B][M1]زبس بلندی بیرون شود زچنبر جرخ
[M2]اگر به همت میمون او رسد کیوان
[B][M1]آیا ز عیب سِتُرده دل تو را دولت
[M2]و یا ز فخر سرشته تن تو را یزدان
[B][M1]ز کین تو به دل اندر فسرده گردد خون
[M2]ز مهر تو به تن اندر شکفته ‌گردد جان
[B][M1]به اتصال تو دولت همی کند شادی
[M2]به اتفاق تو گردون همی کند دوران
[B][M1]به طبع بادی اگر باد را نهند سبک
[M2]به حلم خاکی اگر خاک را نهند گران
[B][M1]تویی به حجت برهان ملک را دعوی
[M2]بود درستی دعوی به حجت و برهان
[B][M1]که‌ کرد جز تو به اقبال و دادن روزی
[M2]ز روزگار قبول و ز کردگار ضمان
[B][M1]جهان و هر چه در او هست دون همت توست
[M2]عیال همت تو هست صدهزار جهان
[B][M1]اگر نداری توفیق عیسی مریم
[M2]وگر نداری تایید موسی عمران
[B][M1]سپاه خصم چرا یافته ‌است از تو شکست
[M2]عظام مرده چرا یافته‌است از تو روان
[B][M1]ز مهر و کین تو اندر ضمیر دشمن و دوست
[M2]بود نتیجه ی کفر و عقیده ی ایمان
[B][M1]بر آن زمین که قرارست دشمنان تو را
[M2]نوشت دست اجل‌: «کل من علیها فان‌»
[B][M1]اگر نه طبع معزی شدست طبع صدف
[M2]وگر نه هست مدیح تو قطرهٔ باران
[B][M1]چرا مدیح تو در طبع او شود لؤلؤ
[M2]چنانکه قطره همی در صدف شود مرجان
[B][M1]خدایگانا در جنب این خداوندی
[M2]چه‌ گویم و چه‌ کنم تا زیم به دست و زبان
[B][M1]ز شکر تو نتوان گفت کمترین جزوی
[M2]به صد هزار زمان و به صد هزار قران
[B][M1]مرا ز خدمت تو نام و نان به‌دست آید
[M2]که اصل دولت و اقبال نام باشد و نان
[B][M1]فروختم همه عالم خریدم این نعمت
[M2]که هم مبارک و هم درخورست و هم ارزان
[B][M1]بهشت‌‌وار بیاراستی سرای مرا
[M2]همی سراید وصف سرای من رضوان
[B][M1]هم از تو یافتم این پایگاه و این حشمت
[M2]که خواستم‌که مرا چون تویی بود مهمان
[B][M1]مدیح‌گوی تو شد لاجرم عشیرت من
[M2]همی مدیح تو از بر کنند پیر و جوان
[B][M1]من و عشیرتِ من ‌گر رضا دهی امروز
[M2]همه به جای‌ گل ‌افشان کنیم جان افشان
[B][M1]همیشه تا که قرین حوادث است زمین
[M2]همیشه تاکه ندیم نوائب است زمان
[B][M1]عدوت را ز نوائب همیشه باد نهیب
[M2]ولیت را ز حوادث همیشه باد امان
[B][M1]ز شادمانی کن یاد و شادمانه بزی
[M2]ز جاودانی زن فال و جاودانه بمان
[A]
[B][M1]چون نماز شام پروین نور زد بر آسمان
[M2]ساربان از بهر رفتن بانگ زد بر کاروان
[B][M1]نقطهٔ خاکی گرفته دست موسی برکنار
[M2]در کشیده سامری پرگار گرد آسمان
[B][M1]اختران و ماه پیدا گشته بر چرخ بلند
[M2]آفتاب روشنی گستر به‌ خاک اندر نهان
[B][M1]ماه با سیارگان رایت برآورده زکوه
[M2]گفتی آمد خسرو چین با سپاهی بی‌کران
[B][M1]ناپدید آمد ز دریا گوهرآگین یک صدف
[M2]گشت بر دریای جوشان آن صدف گوهرفشان
[B][M1]یا همی زد در شب تاری نگهبان فلک
[M2]سیمگون مسمارها بر آبگون برگستوان
[B][M1]روی هامون گلستان از قطرهٔ ماهی سپر
[M2]وز شعاع شیر و ماهی روی‌ گردون گلستان
[B][M1]وان مَجَّره بر کنار آسمان خیمه زده
[M2]همچو مروارید ریزه ریخته بر پرنیان
[B][M1]وان بنات‌النعش چون تخت فریدون روز رزم
[M2]وان شباهنگ دُرفشان چون درفش کاویان
[B][M1]چون برآمد صبح دیدم قلعه‌ای را من زدور
[M2]آسمان را رازدار و مشتری را ترجمان
[B][M1]از بزرگی آسمان در زیردست کوتوال
[M2]وز بلندی مشتری در زیر پای پاسبان
[B][M1]درکتاب مرد دانش زان بزرگی سرگذشت
[M2]در حدیث اهل خدمت زان بلندی داستان
[B][M1]قلعه‌ای محکم که دیوارش پر از گُرد دلیر
[M2]روضه‌ای خرم که بنیادش پر از شیر ژیان
[B][M1]اندر آن روضه نجات ملت صاحب کتاب
[M2]واندر آن قلعه کلید دولت صاحب‌قران
[B][M1]همچو فرخارست لیکن نقش او تیر و سپر
[M2]همچو گردون است لیکن نجم او تیر و کمان
[B][M1]قطب آن‌ گردون سعادت باشد و فتح و ظفر
[M2]تا زمین ملک شاهنشه بود خورشید آن
[B][M1]مهتر کافی رئیس نامور عبدالرحیم
[M2]مَفخر دنیا ابوسهل افتخار دودمان
[B][M1]مشتری رای است و کیوان‌ همت و خورشید قدر
[M2]صاعقه تیغ است و صرصر تیر و سیارهٔ سِنان
[B][M1]برمکی جود است و نعمان نعمت و آصف صفت
[M2]اَصمعی نطق است و صاحب فکرت و صابی بیان
[B][M1]تیغ جوهردار او در سر رود همچون خرد
[M2]تیر جان ا‌وبار او در تن رود همجون گمان
[B][M1]آن یکی شیری است کاندر مغز دارد مرغزار
[M2]وین یکی مرغی است‌کاندر هوش دارد آشیان
[B][M1]جرم گیمخت زمین اندر نوردد نامه‌وار
[M2]هرکجا راند همایون مرکب اندر زیرران
[B][M1]بادرنگ او نبیند کس درنگ اندر زمین
[M2]با شتاب او نیابد کس شتاب اندر زمان
[B][M1]بشکند کوه‌گران را چون‌ گران دارد رکاب
[M2]بِفْکند باد سبک را چون سبک دارد عنان
[B][M1]ای به وَرْج و کامکاری نایب اسفندیار
[M2]وی به‌عدل و نامداری نایب نوشیروان
[B][M1]اختیار ایزدی تا عقل داری اختیار
[M2]قهرمان دولتی تا قهر داری قهرمان
[B][M1]در سخا بدخواه مالی دروغا بدخواه جان
[M2]در شتاب آتش‌فشانی در درنگ آتش‌نشان
[B][M1]راه دین معمور باشد تا تو باشی راهبر
[M2]مرز ملک آباد باشد تا تو باشی مرزبان
[B][M1]شد غریق‌ بر تو هر مهتر و هر محتشم
[M2]شد رهین شکر تو هر سرور و هر پهلوان
[B][M1]نیست از مهر تو در آفاق خالی یک ضمیر
[M2]نیست از مدح تو در اسلام فارغ یک زبان
[B][M1]از حکیمان تو در هر شهر بینم قافله
[M2]وزندیمان تو در هر دشت بینم کاروان
[B][M1]پیشه‌گیرد خدمت تو هر که خواهد جاه و آب
[M2]توشه سازد مِد‌حَت تو هرکه خواهد نام و نان
[B][M1]تربت ری همچو خلدست و تویی رضوان صفت
[M2]قلعهٔ ری همجو طورست و تویی موسی نشان
[B][M1]شهر را زینت به‌توست و قلعه را حشمت بتو
[M2]درج را قیمت به‌گوهر باشد و تن را به‌جان
[B][M1]بدسگال تو همی سوزد بر آذر جان و دل
[M2]تا تو را خواند برادر خسرو گیتی ستان
[B][M1]مهترا گر رفت برهانی معزی نایب است
[M2]هم ز بلبل بچهٔ بلبل به اندر بوستان
[B][M1]چون نمودن در خراسان پیش سلطان شاعری
[M2]بنده را منشور و خلعت داد سلطان جهان
[B][M1]من به اقبال ملکشاهی چنین مقبل شدم
[M2]همچو برهانی به فر پادشاه الب‌ارسلان
[B][M1]آمدم تا پیش تو خدمت نمایم چند روز
[M2]وافرین گویم به‌لفظ موجز و طبع روان
[B][M1]طبع را کردم به شعر پرمعانی اقتراح
[M2]عقل را کردم به وزن این قوافی امتحان
[B][M1]در چنین لفظ و معانی‌ کس نبیند مستعار
[M2]در چنین وزن و قوافی کس نیابد شایگان
[B][M1]چون به شرط دوستی خدمت‌گزارم نزد تو
[M2]پیش گیرم خدمت درگاه و راه اصفهان
[B][M1]تا که باشد سوگواری از سپهر زودگرد
[M2]تا که باشد شادمانی از خدای غیب‌دان
[B][M1]باد بدخواهت ز تاثیر سپهری سوگوار
[M2]باد مدّاحت ز تقدیر خدایی شادمان
[A]
[B][M1]کیمیا دارد مگر با خویشتن باد خزان
[M2]ور ندارد چون همی زرین کند برگ رزان
[B][M1]اصل رنگ آمیختن دارد مگر باد خریف
[M2]ور ندارد چون همی سازد زمینا زعفران
[B][M1]آمد آن فصلی که نصرانی سَلب گردد هوا
[M2]تا کند باغ بهشتی را یهودی طیلسان
[B][M1]از مُلمَّع صدره برسازد عبیرین پیرهن
[M2]وز منقش حله برسازد مزعفر پرنیان
[B][M1]اب گردد در شمَر مانندهٔ سیمین سپر
[M2]چون شود شاخ شجر مانندهٔ زرین‌کمان
[B][M1]تودهٔ پَرّ حواصِل بر زمین آید پدید
[M2]چون زمین در زیر پر فاخته‌ گردد نهان
[B][M1]ارغوان و شَنبلید از باغ اگر بیرون شوند
[M2]حاش‌لله گر ز رفتنشان مرا دارد زیان
[B][M1]باغ من هست آن نگارینی که اندر عشق اوست
[M2]روی من چون شنبلید و اشک من چون ارغوان
[B][M1]تا بدیدم روی خوب و قامت زیبای او
[M2]ماه‌گفتم باز آمد بر سر سرو روان
[B][M1]تا من و او در جهان پیدا نگشتیم ای عجب
[M2]عشق را و حسن را پیدا نیامد داستان
[B][M1]بر رخ او آتش است و در دل من آتش است
[M2]مایهٔ عشق است این و مایهٔ حسن است آن
[B][M1]دیدهٔ من هست ازین آتش پر از سیمین شرر
[M2]چهرهٔ او هست زآن آتش پر از مشکین دخان
[B][M1]تا میان لاغر و چشم سیاهش دیده‌ام
[M2]روز من چون زلف‌ کردست و دل من چون دهان
[B][M1]چند خواهد بودن اندر عشق آن بدر منیر
[M2]چهرهٔ من بر زمین و دستها بر آسمان
[B][M1]عشق و مدح اندر هم آمیزم‌ که خوب آید همی
[M2]عشق بر بدر زمین و مدح بر صدر زمان
[B][M1]تاج ملک و جان آفاق و جمال دین حق
[M2]عمدهٔ فتح و غنایم بوالغنایم مرزبان
[B][M1]آن که بفروزد همی از سیرت و آثار او
[M2]ملتِ صاحب‌ کتاب و دولت صاحب‌قِران
[B][M1]خاک و باد از طبع و حلم او مرکّب شد مگر
[M2]کین حو طبع او سبک شد و آن چو حلم او گران
[B][M1]در قیاس عقل او وندر حساب فضل او
[M2]فلسفیّ و هندسی را هر دو گم‌گردد گمان
[B][M1]لشکر ظلمت گریزد از وجود اندر عدم
[M2]گر کنی در روشنایی طبع او را امتحان
[B][M1]رای او چرخ است اگر کوکب همی تابد ز چرخ
[M2]طبع او کان است اگر اختر همی تابد زکان
[B][M1]صورت دولت بعینه طلعت میمون اوست
[M2]هرکه او را دید داد از صورت دولت نشان
[B][M1]چشم بیند طلعت او و زبان‌ گوید ثناش
[M2]لاجرم زاعضای دیگر به بود چشم و زبان
[B][M1]هر زمان در دولت سلطان فزاید عقل او
[M2]لاجرم سلطان در اقبالش فزاید هر زمان
[B][M1]یافت از یزدان به طاعت نصرتی تا روز حشر
[M2]یافت از سلطان به خدمت حشمتی تا جاودان
[B][M1]این چنین نصرت زیزدان کس نیابد بی‌گزاف
[M2]وین چنین حشمت زسلطان کس نیابد رایگان
[B][M1]ای کریمان مُستَجیر و دولت تو مُستجار
[M2]وی حکیمان مستعین و همّت تو مستعان
[B][M1]شکر اِنعامت رسیدست از ختن تا قندهار
[M2]نقش اقلامت رسیدست از حبش تا قیروان
[B][M1]شیرمردان یافته از خدمت تو قدر و جاه
[M2]رادمردان ساخته از نعمت تو نام و نان
[B][M1]پیر فرهنگ و جوان دولت تورا خوانم‌ که هست
[M2]هم تورا فرهنگ پیر و هم تورا دولت جوان
[B][M1]از جهان بیشی و هستی در جهان وین نادر است
[M2]من مکان‌گیری ندیدم کو بود بیش از مکان
[B][M1]ملک را تاجی و زیبد خاک پای همتت
[M2]تاجهای قیمتی در گنجهای شایگان
[B][M1]تاج حور اندر جنان‌ گر قیمتی دارد عظیم
[M2]مثل تو تاجی ندارد هیچ حور اندر جنان
[B][M1]مثل آن تاجی که گر نوشیروان دیدی تورا
[M2]تاج بودی خاک پایت بر سر نوشیروان
[B][M1]بینم اسباب کفایت هم به شکل نکته‌ای
[M2]وز بنان و کلک توست آن نکته را شرح و بیان
[B][M1]شمس را بینم عَطارُد را گرفته درکنار
[M2]چون تو را بینم‌ گرفته‌ کِلک فرخ در بنان
[B][M1]گر خرد را درکفایت ترجمان باید همی
[M2]نیست از کلک تو کافی‌تر خرد را ترجمان
[B][M1]گه‌ بود چون سرو زرین بر بلورین جویبار
[M2]گه بود چون مرغ رنگین‌پر میان آشیان
[B][M1]تَجرِبت‌کن بر تن او آهن و پولاد را
[M2]تا ببینی مغز سیمین در نگارین استخوان
[B][M1]کارهای چون کمان از فعل او گردد چو تیر
[M2]چون‌ کند برنامه ی شاهنشهی تیر وکمان
[B][M1]در بنان تو صریر او چو افسون مسیح
[M2]بازگرداند روان را سوی شخص بی‌روان
[B][M1]ای سپهرِ فضل و مختارِ خداوند سپهر
[M2]ای جهان عقل و مقصودِ خداوند جهان
[B][M1]خوان تو سرمایهٔ عقل است و قانون شرف
[M2]فرخ آن شعری‌که بر خوان تو باشد مدح‌خوان
[B][M1]روز من فرخنده شد مانند جشن نوبهار
[M2]تا تو را گفتم دو مِد‌حَت در دو جشن مهرگان
[B][M1]عرض کردم هر دو خدمت را به‌ شرط بندگی
[M2]آن یکی اندر سمرقند آن دگر در اصفهان
[B][M1]تا که طبع کینه‌ور بر خشم باشد کامکار
[M2]تا که طبع مهربان بر عفو باشد کامران
[B][M1]باد گردون روز و شب بر بدسگالت کینه‌ور
[M2]باد دولت سال و مه بر نیک‌خواهت مهربان
[B][M1]مرکبت را از ثریّا نعل و از فرقد رکاب
[M2]از مجره تنگ و از خورزین و از جوزا عنان
[B][M1]دین و دنیا از تو خرم تو ز هر دو پرمراد
[M2]شاه و دستور از تو شاکر تو ز هر دو شادمان
[A]
[B][M1]خطّ است ‌گرد عارض آن ماه دلستان
[M2]یا سنبل است ریخته بر طرف ‌گلستان
[B][M1]یا عنبرست حلّ شده بربرگ نسترن
[M2]یا مورچه است صف‌زده برگرد ارغوان
[B][M1]از کوچکی ‌که هست مر آن ماه را دهن
[M2]از لاغری‌که هست مر آن ماه را میان
[B][M1]چون در میان و در دهن او نگه‌ کنی
[M2]گوئی میان او کمرست و کمر دهان
[B][M1]در پرنیانش آهن و در مشک آتش است
[M2]این هر چهار سخت بدیع است و دلستان
[B][M1]هرگز بدین صفت نشنیدم مُشَعبَدی
[M2]کاهن به مشک پوشد و آتش به‌پرنیان
[B][M1]من دارم از عقیق به جَزع اندرون اثر
[M2]واو دارد از شکر به عقیق اندرون نشان
[B][M1]تا دور گشت قامت چون تیر او زمن
[M2]پشتم شدست در طلبش چفته چون‌ کمان
[B][M1]جز دیدهٔ من و لب او در جهان‌ که دید
[M2]جزع عقیق بار و عقیق‌ گهرفشان
[B][M1]هرگز کمان روان ز پس تیر کس ندید
[M2]چون شدکمان من ز پس تیر او روان
[B][M1]هر شب‌ که دست در علم وصل او زنم
[M2]خورشید برکشد عَلَم صبح در زمان
[B][M1]وان شب که قصه‌های فراقش کنم به‌ شعر
[M2]گمره شوند فَرْ‌قد و شِعْر‌ی به آسمان
[B][M1]تاکی نهم به دل بر از اندوه عشق داغ
[M2]تاکی‌کنم ز هجر بتان ناله و فغان
[B][M1]جان پرورم به‌دوستی و مدح صاحبی
[M2]کاو هست یرورندهٔ ملک خدایگان
[B][M1]فرخنده مجد ملک و پسندیده شمس دین
[M2]تاج تبار و واسطهٔ عقد دودمان
[B][M1]بوالفضل کز فضایل و اقبال نام او
[M2]منسوخ‌ کرد نام بزرگان باستان
[B][M1]بدری که شد به طلعتش افروخته زمین
[M2]صدری‌ که شد به همتش آراسته زمان
[B][M1]جان است شکر او که بود آشنای عقل
[M2]عقل است مهر او که بود رهنمای جان
[B][M1]گویی‌ کفایت و هنرش وهم و فکر توست
[M2]کان هست بی‌نهایت و این هست بی‌کران
[B][M1]گویی مناقبش صفت ذ‌ات صانع است
[M2]کاندر چگونگیش همی گم شود گمان
[B][M1]تخمی شناس خدمت او در زمین بخت
[M2]کان تخم بردهد به همه وقت نام و نان
[B][M1]سود و زیان و سَعْد و نحوست به هم دهند
[M2]افلاک در تحرک و اجرام در قران
[B][M1]آهنگ سوی خدمت او کن که خدمتش
[M2]سعدی است بی‌نحوست و سودی است بی‌زیان
[B][M1]دارد به زیر کلک در از عقل و از هنر
[M2]گنج و سپاه و مملکت صاحب القران
[B][M1]بی‌ عقل کامل و هنر وافر ای عجب
[M2]بر کام خویشتن نتوان گشت کامران
[B][M1]نه شغل روزگار توان ساخت بر گزاف
[M2]نه کلک شهریار توان داست رایگان
[B][M1]ای‌ گوش غایبان ز کمال تو پر خبر
[M2]وی چشم حاضران زجمال تو پر عیان
[B][M1]امر تو چون قضاست رسیده بهر مکین
[M2]نام تو چون هواست رسیده بهر مکان
[B][M1]کوهی‌گران زعزم تو کاهی شود سبک
[M2]کاهی سبک ز حزم تو کوهی شود گران
[B][M1]فضل کفات را به قلم نقد کرده‌ای
[M2]وارزاق خلق را به قلم کرده‌ای ضمان
[B][M1]یک تن که دید ناقد فضل همه‌ کفات
[M2]یک تن که دید رازق رزق همه جهان
[B][M1]از قُوَّت عبارت و تهذیب لفظ توست
[M2]اندر لغت فصاحت و اندر نُکَت بیان
[B][M1]اعجاز و سِحْر وصف بیان و بنان توست
[M2]هم معجزالبیانی و هم ساحرالبنان
[B][M1]کلک مُشَعْبد تو چراغی است نوربخش
[M2]ازکاشغر زبانه زده تا به قیروان
[B][M1]ملک از دخان او همه ساله مُنَقّش است
[M2]و او خود منقش است همه ساله از دخان
[B][M1]ماند به خیزران و به قدرت چو خنجرست
[M2]هرگز که دید قدرت خنجر ز خیزران
[B][M1]بینای اَ‌کْمَه است و سخنگوی اَ‌بْکَم است
[M2]دانای بی‌دل است و توانای ناتوان
[B][M1]مرغی است اوکه درّو شبه پرکشد به هم
[M2]چون سوی صحن باغ‌ گراید ز آشیان
[B][M1]در زیر هر صفیرش درّی است شاهوار
[M2]در زیر هر صریرش گنجی است شایگان
[B][M1]او هست درکف تو و تاثیر نقش اوست
[M2]در قصرهای قیصر و در خانه‌های خان
[B][M1]ای آشکار پیش دلت هر چه کردگار
[M2]آرد همی به پردهٔ غیب اندرون نهان
[B][M1]دست تورا به ابر که داند قیاس کرد
[M2]تا بدره بدره این دهد و قطره قطره آن
[B][M1]در حشر اگر به دست تو باشد شمار خلق
[M2]بر هیج خلق بسته نماند در جنان
[B][M1]هرچند پادشاه تن آدمی است دل
[M2]از بهر آفرین تو شد بندهٔ زبان
[B][M1]گویی‌که مدح تو سبب عز و شادی است
[M2]زیرا که مادح تو عزیزست و شادمان
[B][M1]گرگنجهای مدح تو مخزون‌ کند قضا
[M2]گردونش قلعه باید و خورشید پاسبان
[B][M1]رسته است از امتحان فلک طبع من رهی
[M2]تا کرده‌ام به طبع مدیح تو امتحان
[B][M1]خواهم همی ز بهر ثنای و لقای تو
[M2]در دیده روشنایی و درکالبد روان
[B][M1]در مدح تو به وصف‌کمال است شعر من
[M2]خاصه به رسم تهنیت ‌جشن مهرگان
[B][M1]جشنی عجب‌ که در چمن و بوستان همی
[M2]بر لشکر بهار زند لشکر خزان
[B][M1]گویی مگر درخت یکی مرد راهب است
[M2]بر دوش او فکنده یهودانه طیلسان
[B][M1]زنگارگون لباس درختان جویبار
[M2]گویی فرو زدند به‌زنگار زعفران
[B][M1]بیماری است و عشق رخ زرد را سبب
[M2]بیمار و عاشق اندر مگر باغ و بوستان
[B][M1]گر طبع باغ پیر و کهن‌ گشت باک نیست
[M2]طبع تو تازه باد و تن و بخت نوجوان
[B][M1]تا در میان دشمن و اندر میان دوست
[M2]ازکین بود حکایت و از مهر داستان
[B][M1]بر دشمنانت نحس زحل باد کینه‌ورز
[M2]بر دوستانت سعد فلک باد مهربان
[B][M1]گنج طرب همیشه تو را باد زیردست
[M2]اسب ظفر همیشه تو را باد زیرران
[B][M1]روشن به طلعت شه افاق چشم تو
[M2]روشن به نور طلعت تو چشم خاندان
[B][M1]جاه و قبول و حشمت تو هر سه پایدار
[M2]عز و بقا و دولت تو هر سه جاودان
[A]
[B][M1]آنچه من بر چهره دارم یار دارد در میان
[M2]وآنچه من در دیده دارم دوست دارد در دهان
[B][M1]چهرهٔ من با میانش‌ گشت پنداری قرین
[M2]دیدهٔ من با دهانش کرد پنداری قران
[B][M1]گر تو را باور نیاید کاو دهان دارد چنین
[M2]ور تورا صورت نبندد کاو میان بندد چنان
[B][M1]بنگر اینک تا ببینی در پاکش در دهن
[M2]بنگرآنک تا بیابی زر نابش در میان
[B][M1]بینی آن قد بلندش همچو تیر از راستی
[M2]وان دل بی‌مهرش از ناراستی همچون کمان
[B][M1]از دل من در قد او هست پنداری اثر
[M2]وز قد من در دل او هست پنداری نشان
[B][M1]هست هجر او به‌وصل اندر چو بیم اندر امید
[M2]هست وصل او به هجر اندر چو سود اندر زیان
[B][M1]قصد او آن است کز من دل رباید بی‌گزاف
[M2]رای او آن است کز من جان ستاند رایگان
[B][M1]با چنو دلبر لئیمی‌ کرد نتوانم به‌دل
[M2]با چنو جانان بخیلی کرد نتوانم به‌جان
[B][M1]درغم عشقش به‌ زرین چهره‌ و سیمین سرشک
[M2]بر امید سود یک چندی شدم بازارگان
[B][M1]سود کردم عشق لیکن با زیان‌ گشتم زصبر
[M2]اوفتد بازارگان را گاه سود و گه زیان
[B][M1]شادمانی چون کنم کز صبر مفلس گشته‌ام
[M2]کی تواند بود هرگز مرد مفلس شادمان
[B][M1]گر ز صبرم مفلس از شادی‌ کند قارون مرا
[M2]ناصح ملک و صفی حضرت شاه جهان
[B][M1]پشت دین بوطاهر اسماعیل کاو را آفرید
[M2]همچو اسماعیل طاهر کردگار غیب دان
[B][M1]در صفاهان چشمهٔ نعمت‌ گشاد از دست این
[M2]گر به مکه چشمهٔ زمزم‌ گشاد از پای آن
[B][M1]دید روز و شب زمان را سخره و منقاد خویش
[M2]داد در دستش زمام خویش پنداری زمان
[B][M1]زان سپس‌ کاو در خرد کافی ترست از هر مکین
[M2]همت او در خرد عالی‌ترست از هر مکان
[B][M1]هست آرام روان را مهر او گویی سبب
[M2]زانکه بی‌مهرش همی در تن نیارامد روان
[B][M1]زانکه بیند چشم و بستاید زبان او را همی
[M2]گاه جان بر جسم رشک آرد گهی دل بر زبان
[B][M1]جاه هر سرور گمان‌ گشته است و جاه او یقین
[M2]جود هر مهتر خبر گشته است و جود او عیان
[B][M1]تا عیان باشد نباید دل نهادن بر خبر
[M2]تا یقین باشد نباید تکیه‌کردن برگمان
[B][M1]ای هنرمندی که پیش خاطرت هست آشکار
[M2]هرچه اندر پرده دارد گنبد گردون نهان
[B][M1]گرچه هست اندر سمر فرزانگان را سرگذشت
[M2]ورچه هست اندر کتب آزادگان را داستان
[B][M1]هیچ فرزانه نبودست از تو مه‌ در روزگار
[M2]هیچ آزاده نبودست از تو به در باستان
[B][M1]هست بازار تو در پیش معزالدین روا
[M2]هست فرمان تو در پیش قوام‌الدین روان
[B][M1]از سر اعلام توگردد زبون خصم دلیر
[M2]وز سر اقلام تو گردد سبک شغل‌ گران
[B][M1]در جلالت با اثیرت کرد پیوند آفتاب
[M2]در سعادت با ضمیرت خورد سوگند آسمان
[B][M1]در کف او آتش خنجر نشان بینم همی
[M2]باز بینم درکف تو خنجر آتش فشان
[B][M1]چون زهم بگشایی اوراق جراید روز عرض
[M2]وان همایون کلک گوهروار گیری در بنان
[B][M1]خاطر بیننده پندارد که بگذاری همی
[M2]جوشن سیمین به‌نوک نیزهٔ مشکین سنان
[B][M1]کان یاقوت و زبرجد گرچه نشناسد کسی
[M2]هست یاقوت و زبرجد را سرکلک توکان
[B][M1]آن چراغ است آن‌ که شد ملک از دخانش پرنگار
[M2]ور ببینی پیکرش را پرنگارست از دخان
[B][M1]در عرب مشتاق تصنیفات او خرد و بزرگ
[M2]در عجم محتاج توقیعات او پیر و جوان
[B][M1]دست‌ او بحرست و او چون خیزران‌ است و صدف
[M2]بی‌شک اندر بحر باشد هم صدف هم خیزران
[B][M1]ای به آیین مهتری کاندر کمال مهتری
[M2]از تو آموزد همی هر مهتری آیین و سان
[B][M1]گرچه من‌ کهتر نبودم مدتی در مجلست
[M2]کهتری بودم به ‌واجب شکرگوی و مدح‌خوان
[B][M1]از طراز شکر تو غایب نبودم یک نفس
[M2]وز نگار مدح تو فارغ نبودم یک زمان
[B][M1]بعد از این غایب نگردم تا نگردد طبع من
[M2]بستهٔ بند هوی و خستهٔ تیر هَوان
[B][M1]با تو باشم تا ز فر بخت تو گردد مرا
[M2]گنج حکمت زیر دست و اسب دولت زیر ران
[B][M1]تا که از باد بهاری تازه‌ گردد لاله‌زار
[M2]تا که از باد خزانی تیره ‌گردد گلستان
[B][M1]باد طبع مادحت چون لاله‌زار اندر بهار
[M2]باد روی حاسدت چون ‌گلستان اندر خزان
[B][M1]بزم تو چون باغ‌ و رامشگر در او چون عندلیب
[M2]ساقیان چون لاله و نسرین و می چون ارغوان
[B][M1]بر سپهر نیکبختی شمس عقلت بی‌زوال
[M2]بر زمین رادمردی بحر جودت بی‌کران
[A]
[B][M1]آدینه و صبح و عید قربان
[M2]فرخنده گشاد هر سه یزدان
[B][M1]بر ناصر دین و تاج ملت
[M2]شاه عجم و پناه ایران
[B][M1]سنجر که نهیب خنجر او
[M2]در کاشغرست و زابلستان
[B][M1]شیری که به نوک نیزه خارد
[M2]پیشانی شیر در بیابان
[B][M1]شاهی که بدو رسیده میراث
[M2]شاهی و ولایت از سه سلطان
[B][M1]با دولت او زمانه کردست
[M2]با فتح و ظفر وفا و پیمان
[B][M1]زان است که تیر دولتش را
[M2]فتح و ظفرست پر و پیکان
[B][M1]هرگه ‌که شود به طلعت او
[M2]آراسته بارگاه و ایوان
[B][M1]گوید ملک از فلک که یارب
[M2]چشم بد ازین ملک بگردان
[B][M1]باریدن ابر در دو فصل است
[M2]در فصل بهار و در زمستان
[B][M1]ابری است سخای او که بر خلق
[M2]بارد به چهار فصل باران
[B][M1]هرکس که به جود او بنالد
[M2]از رنج نیاز و درد حرمان
[B][M1]آن رنج بدل سود به ‌راحت
[M2]و آن درد بدل شود به درمان
[B][M1]زان سان که خدای کالبد را
[M2]زندان دارد به قهر بر جان
[B][M1]دارد سر تیغ او جهان را
[M2]بر کالبد عدو چو زندان
[B][M1]هر خصم که خواست تا نماید
[M2]با دولت او فریب و دستان
[B][M1]شد کشته به‌ دست بندگانش
[M2]چو پور به‌ دست پور دستان
[B][M1]قومی که عنان اسب طاعت
[M2]تابند همی به‌ راه عصیان
[B][M1]از خنجر سنجر ملکشاه
[M2]بی‌قدر شوند چون قَدَر خان
[B][M1]هرگز نبود چنین جهاندار
[M2]هرگز نبود چنین جهانبان
[B][M1]کز بعد چهار سال تازه است
[M2]آثار مصاف او به‌توران
[B][M1]از کفر بشست عالم آنگاه
[M2]کامد به دعای نوح طوفان
[B][M1]نگذاشت به شرق و غرب دیار
[M2]از اهل ضلال و اهل خِذلان
[B][M1]طوفان که ز تیغ شاه بارید
[M2]از شرّ و بلا بِشُست کیهان
[B][M1]بر روی زمین ز دشمنانش
[M2]دیار رها نکرد و دیان
[B][M1]چون‌ گوی زند ملک به‌ صحرا
[M2]خوشید شود به‌گَرد پنهان
[B][M1]ترسد که ملک بگیرد او را
[M2]گردون کندش به زخم چوگان
[B][M1]یک قطره ز جرعهٔ شرابش
[M2]گر برچکد از قدم به سندان
[B][M1]سندان به مثال چشمهٔ خضر
[M2]زآن قطره شود پرآب حیوان
[B][M1]ای شاه ز بهر نصرت دین
[M2]گر روی نهی به کافرستان
[B][M1]گردد به سعادت تو پیدا
[M2]از ظلمت کفر نور ایمان
[B][M1]قیصر بَدَل بت و چلیپا
[M2]سی پاره دهد به دست رهبان
[B][M1]در خدمت تو به‌ جای زنار
[M2]بندد کمر و شود مسلمان
[B][M1]ور تاختنی کنی فلک‌وار
[M2]تا گرگان از حدود جرجان
[B][M1]از جنگ به آشتی‌گرایند
[M2]گرگ و بره بر زمین‌ گرگان
[B][M1]مرغ است خدنگ تو به هیجا
[M2]بادست سمند تو به میدان
[B][M1]چون معجزهٔ تو مرغ و بادست
[M2]گویم که مگر تویی سلیمان
[B][M1]بر ملک همه جهان ز عدلت
[M2]بفزود مفاخر خراسان
[B][M1]کز عدل تو دارد این ولایت
[M2]آرایش روضه‌های رضوان
[B][M1]کیوان چو به طالع تو آمد
[M2]دارندهٔ عرش داد فرمان
[B][M1]تا آمد مشتری به خدمت
[M2]از خانهٔ خویش پیش کیوان
[B][M1]چون بحر شدست جای‌گوهر
[M2]در مدح تو خاطر ثناخوان
[B][M1]در مجلس تو زبان و کلکش
[M2]ز آب است چو ابر گوهرافشان
[B][M1]تا باشد بر سپهر هر ماه
[M2]نقصان و محاق ماه یکسان
[B][M1]نام و لقب تو باد جاوید
[M2]بر نامهٔ دین و ملک عنوان
[B][M1]روزت همه عید باد و نوروز
[M2]ماهت همه فرودین و نیسان
[B][M1]قربان شده همچو اشتر و گاو
[M2]پیش تو عدو به عید قربان
[A]
[B][M1]ای دو رخ تو پروین وی دو لب تو مرجان
[M2]پروینت‌ بلای دل مرجانت‌ بلای جان
[B][M1]پشتم شده چون گردون اندر پی آن پروین
[M2]چشمم شده چون دریا اندر غم آن مرجان
[B][M1]دودی است مگر خطت‌گلبرگ در آن پیدا
[M2]ابری است مگر زلفت خورشید درو بنهان
[B][M1]دودی که فکنده است او در خرمن من آتش
[M2]ابری که گشادست او از دیدهٔ من باران
[B][M1]چشم تو زدل خستن کردست مرا عاشق
[M2]زلف تو به جان بردن کردست مرا حیران
[B][M1]گر دل بخلد چشمت، شاید که تو پی ‌دلبر
[M2]ورجان ببرد زلفت زیبد که تویی جانان
[B][M1]رنجی است مرا در تن زان چشم پر از افسون
[M2]دردی است مرا در دل زان زلف پر از دستان
[B][M1]رنجی که ز دیدارت در وقت شود راحت
[M2]دردی که زگفتارت در حال شود درمان
[B][M1]در بزم نیفروزد بی‌طلعت تو مجلس
[M2]در رزم نیاراید بی‌قامت تو میدان
[B][M1]بی‌طلعت تو مجلس بی‌ماه بود گردون
[M2]بی‌قامت تو میدان بی‌سرو بود بستان
[B][M1]از تازگی و سرخی لاله است تو را چهره
[M2]وز روشنی و پاکی لولوست تو را دندان
[B][M1]لؤلؤ نشنیدم من در بُسَّد نوش آگین
[M2]لاله نشنیدم من در سنبل مشک افشان
[B][M1]صورتگر چینستان بر خط تو دارد سر
[M2]زیرا که ز خط داری عارض چو نگارستان
[B][M1]خطی است بدیع آیین بر دایرهٔ سیمین
[M2]جون خط شهاب‌الدین در مملکت سلطان
[B][M1]ممدوح هنرپرور، بوبکر بلند اختر
[M2]جمشیدِ همه لشکر خورشیدِ همه ایران
[B][M1]صدری‌ که مباد او را تا دهر بود آفت
[M2]بدری‌ که مباد او را تا چرخ بود نقصان
[B][M1]از رسم بدیع او افروخته شد حضرت
[M2]وز رای رفیع او آراسته شد دیوان
[B][M1]تیمار هنرمندان گشته است بدو شادی
[M2]دشوار خردمندان گشته است بدو آسان
[B][M1]مخدوم شد از جاهش صد چاکر خدمتگر
[M2]ممدوح شد از جودش صد شاعرِ مِدحَت‌خوان
[B][M1]آن کاو نکند یادش یادش نکند گردون
[M2]وان کاو نبرد نامش نامش نبرد کیوان
[B][M1]آنجا که سخن‌گوید فرمان بَرَدش دولت
[M2]وآنجا که هنر ورزد یاری کندش کیهان
[B][M1]تا فعل چنان دارد، یزدان کندش یاری
[M2]تا قول چنان دارد دولت بردش فرمان
[B][M1]هرجند که از شوره بیرون ندمد سوسن
[M2]هرچند که از آتش بیرون ندمد ریحان
[B][M1]با آب سخای او ریحان دمد از آتش
[M2]با باد رضای او سوسن دمد از سِندان
[B][M1]ای پیش معزّالدین با حِشمت و با تمکین
[M2]وی پیش قوام‌الدّین با قدرت و با امکان
[B][M1]از قدرت و امکانت هر روز فزاید این
[M2]در حشمت و تمکینت هر روز فزاید آن
[B][M1]بی‌ رای تو بخشش را هرگز نبود حجت
[M2]بی‌طبع تو آتش را هرگز نبود نیران
[B][M1]آنجا که کنی همّت حاتم بودت خادم
[M2]وآنجا که دهی نعمت چاکر بودت نعمان
[B][M1]با کین تو گر هرمز یک روز کند بیعت
[M2]با مهر توگرکیوان یک روزکند پیمان
[B][M1]کیوان شود از مهرت مسعودتر از زهره
[M2]هرمز شود ازکینت منحوس‌تر از کیوان
[B][M1]گر بگذردی دودی از خشم تو بر جنت
[M2]ور بر جهدی بادی از جود تو بر نیران
[B][M1]از خشم تو بر جنت رضوان شودی مالک
[M2]وز جود تو در نیران مالک شودی رضوان
[B][M1]آباد بر آن‌کلکت کز بخت لقب دارد
[M2]تدبیر گر دولت تصویرگر دوران
[B][M1]بینندهٔ هر صورت بی‌دیدهٔ صورت‌بین
[M2]دانندهٔ هر حکمت بی‌خاطر حکمت دان
[B][M1]تیری است‌که رفتارش سنبل کند از نسرین
[M2]مرغی است که منقارش گوهرکند از قطران
[B][M1]ماند به یکی کوکب کش مشک بود گردون
[M2]ماند به یکی مرکب‌کش سیم بود میدان
[B][M1]زان ابر موافق را باشد سبب نصرت
[M2]چون تاج نهد بر سر بر عاج‌کند جولان
[B][M1]دو ابر همی بینم مُضمَر شده در فعلش
[M2]یک ابر همه راحت یک ابر همه طوفان
[B][M1]آن ابر موافق را باشد سبب نصرت
[M2]وین ابر مخالف را باشد سبب خذلان
[B][M1]نادر شده چون افسون از عیسی بن مریم
[M2]معجز شده چون ثعبان از موسی بن عمران
[B][M1]گویی‌ که تویی عیسی، او هست تو را افسون
[M2]گویی‌که تویی موسی او هست تو را ثعبان
[B][M1]ای اصل همه نیکی در روشنی و پاکی
[M2]جسم تو همه جان شد جان تو همه ایمان
[B][M1]مدح تو معزّی را شد فاتحهٔ دفتر
[M2]سکر تو معزی را سد خاتمهٔ دیوان
[B][M1]در نکتهٔ اشعارش مدح تو بود معنی
[M2]بر نامهٔ اقبالش نام تو بود عنوان
[B][M1]هستند یک از دیگر زیباتر و نیکوتر
[M2]احسان توکردستش مدّاح‌تر از حسّان
[B][M1]تا هفت زمین باشد از هفت فلک ساکن
[M2]تا هفت فلک باشد بر هفت زمین‌گردان
[B][M1]بر هفت زمین بادا اقبال تو تا محشر
[M2]احسان تو را اَحسنت اَحسنت تو را احسان
[B][M1]زیباتر و فرّخ‌تر نیسان تو از تِشْرین
[M2]نیکوتر و خرّم‌تر تِشْرین تو از نیسان
[A]
[B][M1]دوش رفتم به خیمهٔ جانان
[M2]تازه کردم به بوی جانان‌، جان
[B][M1]آفتاب است زیر شب ‌گفتی
[M2]زیر زلف اندرون رخ جانان
[B][M1]گر به روز آفتاب رخشان است
[M2]پس چرا شد به شب رخش رخشان
[B][M1]جعد او بر شکوفه عنبر بار
[M2]زلف او بر ستاره مشک افشان
[B][M1]جان من زیر جعد او پیدا
[M2]دل من زیر زلف او پنهان
[B][M1]بود چوگان دو زلف وگوی زنخ
[M2]گوی و چوگانش را ز گل میدان
[B][M1]گوی سیمین شود به ‌هرحالی
[M2]هرکجا عنبری بود چوگان
[B][M1]زیر آن لب نهفته دندانش
[M2]همچو لولو نهاده در مرجان
[B][M1]من به دندان ‌گرفتم انگشتم
[M2]در غم عشق آن لب و دندان
[B][M1]گفتم ای دلفریب سیمین بر
[M2]ماه گویا تویی و سرو روان
[B][M1]در کنارم تو را سزد گردون
[M2]وز وثاقم تو را سزد بستان
[B][M1]گرچه با تو مرا خوش است وصال
[M2]ورچه دیدار توست قوت روان
[B][M1]از وصال تو خوشترست مرا
[M2]خدمت نور دولت سلطان
[B][M1]آفتاب تبار قتلغ بیک
[M2]میر گیتی‌گشای ملک ستان
[B][M1]آن‌که همنام شیر یزدان است
[M2]هست برهان قدرت یزدان
[B][M1]وان که سلطان برادرش خواند
[M2]همچو سلطان بود ز بخت جوان
[B][M1]چاکر جاه و قدر اوست زمین
[M2]بندهٔ عقل ورای اوست زمان
[B][M1]کرد با رای او قضا بیعت
[M2]کرد با قَدْر او قَدَر پیمان
[B][M1]مهر او با موافقان رحمت
[M2]کین او با مخالفان طوفان
[B][M1]دل صا‌فیش چشمهٔ خورشید
[M2]کف کا‌فیش چشمهٔ حیوان
[B][M1]کوه با حِلم او چو باد سبک
[M2]باد با طبع او چو کوه ‌گران
[B][M1]چون به رزم اندرون گشاد کمین
[M2]چون به جنگ اندرون کشید کمان
[B][M1]بفکند شیر شرزه را چنگال
[M2]بشکند پیل مست را دندان
[B][M1]بر جبین موافقانش نوشت
[M2]مهر او: «‌هل اتی علی‌ الانسان‌»
[B][M1]بر جبین مخالفانش نوشت
[M2]کین او «‌کُلّ مَنْ عَلیها فان‌»
[B][M1]ای امیری که زیر همت توست
[M2]برج خورشید و خانهٔ کیوان
[B][M1]پدرت را ولایت است و تورا
[M2]جای بهرام و جاه نوشروان
[B][M1]بارگاه تو را ز قدر و شرف
[M2]زیبد از روی حور شادروان
[B][M1]خدمت شاه و طاعت پدر است
[M2]سیرت تو در آشکار و نهان
[B][M1]مقبلی لاجرم زخدمت این
[M2]خرمی لاجرم ز طاعت آن
[B][M1]شاعر شاه و مادح دولت
[M2]آفرین گوی توست و مدحت خوان
[B][M1]چون پیاده به مجلس تو شتافت
[M2]دهد از حال اسب خویش نشان
[B][M1]داشت اسبی که گاه گام زدن
[M2]بود با باد تیزرو یکسان
[B][M1]بحر جوشنده بود در رفتار
[M2]چرخ کوشنده بود در جولان
[B][M1]چون برو بودمی بیاسودی
[M2]پای و دست من از رکاب و عنان
[B][M1]بی‌سبب ناگهان بخفت و بمرد
[M2]مرگ او بود هم بر او تاوان
[B][M1]ای دریغا که ناگهان آورد
[M2]ملک‌الموت اسب من به ‌زیان
[B][M1]میزبان کن مرا خداوندا
[M2]تا نباشم پیاده و حیران
[B][M1]گر من از تو ستورکی خواهم
[M2]عذر من ظاهرست و حال عیان
[B][M1]هر ستوری که تو مرا بخشی
[M2]شکرگویم به پیش شاه جهان
[B][M1]تا پدید آید از خزان و بهار
[M2]گه زمستان و گاه تابستان
[B][M1]بر تو فرخنده باد فصل بهار
[M2]بر تو فرخنده باد جشن خزان
[B][M1]تا بپاید فلک تو نیز بپای
[M2]تا بماند جهان تو نیز بمان
[A]
[B][M1]از فضل و کفایت ز همه لشکر سلطان
[M2]یک خواجه که دیدست چو بوجعفر غیلان
[B][M1]آن بارخدایی‌ که ز سیر قلم او
[M2]آرام گرفته است همه کشور ایران
[B][M1]فرمانبرِ سیرِ قلمش گنبد گردون
[M2]خدمتگر خاک قدمش اختر رخشان
[B][M1]گردون جهاندیده ندیدست و نبیند
[M2]داناتر از او هیچ کس از گوهر انسان
[B][M1]ای خوب خصالی ‌که تویی قبلهٔ اقبال
[M2]وی پاک ضمیری ‌که تویی ‌مَفْخر اعیان
[B][M1]ارباب کفایت همه هستند محقق
[M2]زیرا که به‌تحقیق تویی مفخر ایشان
[B][M1]نور رخ زواری و انس دل احرار
[M2]جان تن احبابی و تاجِ سرِ اخوان
[B][M1]در چنبر فرمان تو آورد فلک سر
[M2]تا حشر سرش هست در آن چنبر فرمان
[B][M1]هر خاک که زیر قدم خویش سپردی
[M2]هر ذره از آن خاک بشد افسر کیوان
[B][M1]هر کاو به خلاف تو زند خیمهٔ نصرت
[M2]گردون زند اندر دل او نشتر خذلان
[B][M1]شد پیکر بدخواه ز پیکان تو باریک
[M2]پیکان تو دادست بدو پیکر شیطان
[B][M1]گر هیچ کسی دفتر احسان بنویسد
[M2]نام تو کند فاتحهٔ دفتر احسان
[B][M1]آرایش دیوان ز مدیح تو فزاید
[M2]زیرا که مدیح تو بود زیور دیوان
[B][M1]از مدح تو فخر آرم و از مهر تو نازم
[M2]هرچند منم شاعر مدحتگر سلطان
[B][M1]بی ‌مهر تو و مدح تو هرگز نزدم دم
[M2]کان جفت خرد دارم و این همبر ایمان
[B][M1]تا آب گوارنده نباشد بر مالک
[M2]تا آذر سوزنده نباشد بر رضوان
[B][M1]فرمانت روا باد چه در ملک و چه در دین
[M2]و اقبال به هر وقت تو را چاکر فرمان
[B][M1]خرم شده از حشمت تو مجلس احرار
[M2]روشن شده از طلعت تو محضر نیکان
[A]
[B][M1]لاغری یار من است از همه خوبان جهان
[M2]که بتی موی میان است و مهی تنگ دهان
[B][M1]خواهم آن را که بود چون دل من تنگ‌دهن
[M2]جو‌یم آن را که بود چون تن من موی میان
[B][M1]یار لاغر به همه ‌حال ز فربه بهتر
[M2]ور ندانی ز من آگاه شو و نیک بدان
[B][M1]خوشتر از شاخ سپیدار بود شاخ سمن
[M2]بهتر از نارون و مشک بود سرو روان
[B][M1]ماه چون نو شود از لاغری و باریکی
[M2]بنمایند به انگشت همه خلق جهان
[B][M1]گر ستونی بود از سیم، نگیری در دست
[M2]باز سوی دهن آری چو خلالی بود آن
[B][M1]دوست لاغر را برگیری و یک فربه را
[M2]به دو صد حیله در آغوش گرفتن نتوان
[B][M1]فربهان را نتوان داشت نهان در هر جای
[M2]لاغران را به همه جای توان داشت نهان
[B][M1]سبکی شادی جان است و گرانی غم دل
[M2]بفروشم غم دل، بازخرم شادی جان
[B][M1]جان سبک باشد و لاغر نبود جز که سبک
[M2]تن ‌گران باشد و فربه نبود جز که ‌گران
[B][M1]منم آن عاشق آشفته‌دل لاغردوست
[M2]جز بدین نام مرا پیش همه خلق مخوان
[B][M1]لاغری دارم و با او دل من سخت خوش است
[M2]صبر نتوانم از او یک نفس و نیم زمان
[B][M1]همچنین یار دلارام و چنین دلبر خوش
[M2]آفرین شرف الملک مرا داد نشان
[B][M1]قبلهٔ دولت ابوسعد خداوند سعود
[M2]دادگر محتشم داد ده داد ستان
[B][M1]آن که از بخشش او فخرکند ملک زمین
[M2]آن که از دانش او شاد بود شاه زمان
[B][M1]کف او جود عیان است و کف خلق خبر
[M2]دل او علم یقین است و دل خلق‌ گمان
[B][M1]بر گمان تکیه ندارند کجا هست یقین
[M2]وز خبر یاد ندارند کجا هست عیان
[B][M1]ای خداوند کریمان و دلیل دولت
[M2]ای سرافراز بزرگان و امین سلطان
[B][M1]پیش از این ‌گاه کفایت، پس از این ‌گاه خرد
[M2]ننشست و ننشیند چو تو اندر دیوان
[B][M1]مشتری سعد فشاند به سر کلک تو بر
[M2]چون شود کلک تو بر سیم و سمن مشک‌فشان
[B][M1]استوار از قلم و دست تو بینم همه سال
[M2]ملک سلطان معظم ز کران تا به ‌کران
[B][M1]گوی تدبیر وکفایت زبزرگان بردی
[M2]پس از این کس نزند گوی و نبازد چوگان
[B][M1]باز نشناسد اگر نوشرَوان زنده شود
[M2]قلعهٔ درگهت از سلسلهٔ نوشروان
[B][M1]قدم همّت تو تارک کیوان سپرد
[M2]زان قبل راه نیابد به تو نحس کیوان
[B][M1]تن بدخواه و بداندیش تو چون نالهٔ طفل
[M2]کند اندر شکم مادر فریاد و فغان
[B][M1]مهر و کین تو دهد سود و زیان همه‌کس
[M2]مهرتو سود پدید آرد وکین تو زیان
[B][M1]دل بدخواه تو چون خسته کند دست اجل
[M2]باشد از تیروکمان فلکش تیر وکمان
[B][M1]به فلک برشده مریخ و زحل زان دارد
[M2]تا غلامان تو را سازد پیکان و سنان
[B][M1]حور خواهد که ‌کند صورت او نقش بساط
[M2]چون نهی پای برین سدره و این شادروان
[B][M1]تخت تو جایگهی دارد بر عرش بلند
[M2]گر به حیلت رسد اندیشهٔ مخلوق بدان
[B][M1]در بقای ازلی بخت یکی نامه نوشت
[M2]تا بر آن نامه مگر نام تو باشد عنوان
[B][M1]ننمودست جنان را مَلِک‌العَرش به‌کس
[M2]وافریدست سرای تو نمودار جنان
[B][M1]گوهر سرخ‌ بروید ز همه روی زمین
[M2]گر دهد جود تو یک بار زمین را باران
[B][M1]ای‌ کریمی‌ که عنا را به عنایت ببری
[M2]برنتابم ز در و درگه تو نیز عنان
[B][M1]کردمی هوش و روان بر سر مدح تو نثار
[M2]گر مرا دست رسیدی به‌سوی هوش و روان
[B][M1]گر ثناهای تو گفتن نتواند دل من
[M2]ترجمان دل من بنده بود کلک و زبان
[B][M1]درّ و یاقوت من از همت وجود تو سزد
[M2]زان‌ کجا همت وجود تو چو بحرست و چوگان
[B][M1]تا بود راغ چو زنگار به هنگام بهار
[M2]تا بود باغ چو دینار به هنگام خزان
[B][M1]تا مکان است و درو خُزْد و بزرگی است مکین
[M2]تا به زیر قدم خرد و بزرگ است مکان
[B][M1]شاد بادند به درگاه تو هم خرد و بزرگ
[M2]تازه بادند به ایوان تو هم پیر و جوان
[B][M1]تن و جان و دل تو خرم و شادان و درست
[M2]برخور از جان و تن و کام دل خویش بران
[A]
[B][M1]المنهٔ لله که خورشید خراسان
[M2]از برج شرف گشت دگرباره درخشان
[B][M1]المنهٔ لِلِّه که گلزار به نوروز
[M2]بشکفت اگر مُرد ز سرمای زمستان
[B][M1]المنهٔ لِلّه که بر شخص بَراهیم
[M2]آفت همه راحت شد و آتش همه ریحان
[B][M1]المنهٔ لله که موسای پیمبر
[M2]کلی فرجی یافت ز فرعون و ز هامان
[B][M1]المنهٔ لله که یعقوب به یوسف
[M2]خرم شد و در بست درِ کلبهٔ احزان
[B][M1]المنهٔ لله که یوسف به اَمارت
[M2]بنشست و عدو گشت اسیر چَه و زندان
[B][M1]المنهٔ لله که اندر کف داود
[M2]چون موم شد آهن نه به آتش نه به سندان
[B][M1]المنهٔ لله که انگشتری ملک
[M2]کردند دگرباره در انگشت سلیمان
[B][M1]المنهٔ لله که یونس به سلامت
[M2]رست از شکم ماهی و تاریکی ایوان
[B][M1]المنهٔ لله‌ که در ظلمتِ بسیار
[M2]پنهان نشد از خضر نبی چشمهٔ حیوان
[B][M1]المنهٔ لله‌ که در مکه ظفر یافت
[M2]پیغمبر امّی ز پس هجرت و هجران
[B][M1]المنهٔ لله که شایستهٔ دستور
[M2]بنشست به دستوری دستور به دیوان
[B][M1]المنهٔ لله‌که آراست دگر بار
[M2]دیوان خراسان به سرافراز خراسان
[B][M1]آن بار خدایی‌که معین آمد و ناصر
[M2]بر مُلْک شه مشرق و در دولت سلطان
[B][M1]بوالقاسم مُقبِل که چو بوالقاسم مقبول
[M2]بگزیدهٔ خلق است و پسندیدهٔ یزدان
[B][M1]او کارگزار است که کار ملکان را
[M2]الا سر کلکش نشناسد سر و سامان
[B][M1]در دیدهٔ دین است خردمندی او نور
[M2]در پیکر ملک است هنرمندی او جان
[B][M1]یک چند شد از خدمت مخدوم و خداوند
[M2]دور از حسد حاسد و از فتنهٔ شیطان
[B][M1]حاسد شد و در زاویه افتاد ز محنت
[M2]شیطان شد و در هاویه افتاد ز خذلان
[B][M1]پای عدو از بند بفرسود که دستور
[M2]با خواجهٔ ما دست بکردست به پیمان
[B][M1]دی کان کفایت ز گهر سخت تهی بود
[M2]امروز امید است که خیزد گهر از کان
[B][M1]گر رنج بُد از حسرت او بر تن احرار
[M2]ور درد بد از غیبت او بر دل اعیان
[B][M1]شد کار عجم خوب ز نقش قلم او
[M2]جامه ز عَلَم خوب شود نامه ز عنوان
[B][M1]ای مهتری تو مددِ دولت و اقبال
[M2]وی سروری تو شرف مُلکَت و ایمان
[B][M1]محتاج بزرگان به تو چون دهر به خورشید
[M2]محتاج‌ کریمان به تو چون‌ کِشت به‌ باران
[B][M1]برنامهٔ تو چشم وزیرِ شهِ مشرق
[M2]بر وعدهٔ تو گوش سپاهِ سرِ ایران
[B][M1]زودا که نهی روی بدان حضرت میمون
[M2]با مرتبه و کوکبه و خیل فراوان
[B][M1]زودا که پس از خواستن عمر تو گویم
[M2]از تو همه طاعت بود از ما همه عصیان
[B][M1]در خانه و در خیمه چو در شهر و چو در راه
[M2]هرگه‌که نهی مجلس و هرگه‌که نهی خوان
[B][M1]من بیش تو خواهم‌که بُوَم در همه وقتی
[M2]خالی نبود مجلس و خوانت ز ثناخوان
[B][M1]چون مدح تو خوانم ز تو بینم همه احسنت
[M2]چون شکر تو گویم ز تو یابم همه احسان
[B][M1]تا ابر در افشان بود از مرکز عِلوی
[M2]تا مهر درخشان بود از گنبد گردان
[B][M1]از فر تو تیمار خلایق شده شادی
[M2]وز سعی تو دشوار خلایق شده آسان
[B][M1]دیدار تو دیده ملک و خواجهٔ لشکر
[M2]ایشان به تو دلشاد و تو دلشاد به ایشان
[A]
[B][M1]چون‌کرد پیش‌آهنگ را در زیر محمل ساربان
[M2]بر پشت پیش‌آهنگ شد از خیمه شمع کاروان
[B][M1]آن چون مه ناکاسته چون ‌گلبن پیراسته
[M2]همحون بهشت آراسته روشن چو خرم بوستان
[B][M1]صافی تن او نسترن بویا بر او یاسمن
[M2]نازان قد او نارون رنگین لب او ناردان
[B][M1]آن مایهٔ حُسن و لَطَف چون دُرّ پاک اندر صدف
[M2]چون آفتاب اندر شرف در مهد عالی شد نهان
[B][M1]جان و دلم در تاب شد چشم ترم پرآب شد
[M2]آن ماه در جلباب شد امید ببریدم ز جان
[B][M1]کردم سر راه جَمَل از خون دیده خاک حل
[M2]تا همچو اشتر در وَحَل عاجز بماندکاروان
[B][M1]آن نافهٔ دلخواه من در زیر مهد ماه من
[M2]بگذشت تیز از آه من چون بر سر آتش دخان
[B][M1]هودج فراز کوه تن در هودج‌ آن سیمین ذَقَن
[M2]من بیش هودج‌گاه زن چون بندگان بسته میان
[B][M1]تا بر سر راه ای عجب پیش‌ آمدم در تیره شب
[M2]دیدم دیاری با تعب مهمان جانی با فغان
[B][M1]مار اندر او ببریده دم عقل اندر او ره‌ کرده گم
[M2]گور اندر او فرسوده سم از بیم شیران ژیان
[B][M1]حصنی چنین بوده حصین، آباد و خرم پیش از این
[M2]از دادهٔ داد آفرین روی هزاران بوستان
[B][M1]چون قعر دوزخ با فزع چون خانهٔ دیوان جزع
[M2]چون قصر یار با وَرَع‌ گشته به عالم داستان
[B][M1]درکنده از نیرنگها جوی در او سنگها
[M2]وآورده از فرسنگها آب ورا در آبدان
[B][M1]بر کاخ‌ کاخ افراخته بر برج برجی آخته
[M2]در حجره حجره ساخته چون‌ گلستان در گلستان
[B][M1]چون صبح روز از کوه سر برزد به میناگون سپر
[M2]جستم از آن ویران به در از قافله جستم نشان
[B][M1]بر ره ندیدم هیچکس پویان شدم برخاک و خس
[M2]از دور آواز جرس آمد به گوش من نهان
[B][M1]برهم دریدم راه را دریافتم دلخواه را
[M2]فرخنده فخر ماه را بر باره‌ای دیدم جوان
[B][M1]برده سبق از باد تک آکنده زان پولاد رک
[M2]هنگام جستن همچو سگ در دامن صحرا روان
[B][M1]افزون ز کُه کوهان او از عاج‌تر دندان او
[M2]از تیرها مژگان او از نوک سوفارش دهان
[B][M1]کوشش نگر خرمای تر دنبش به سان نیشکر
[M2]لعلش چو بلغاری سپر گردن چو خوارزمی کمان
[B][M1]پشتش به سان گردمه بی‌سرمه چشم او سیه
[M2]مهر شرف بر شانه گه داغ دول برگرد ران
[B][M1]رفتار چون کبک دری همچون مهارش مشتری
[M2]در چابکی چون سامری ساقش قَضیب خیزران
[B][M1]درگامش از نشوا اثر آنگاه از اُ‌شنان‌تر
[M2]گه زیر خاید گه زبر از لَفْجِ صابونش چکان
[B][M1]ناگه رسانید او مرا جایی که بودم در هوا
[M2]دیدم زمین را از قضا رنگی چو رنگ پرنیان
[B][M1]چنگال در نازل زدم صد بوسه بر محمل زدم
[M2]چون آتش اندر دل زدم شد وصل جانانم از آن
[B][M1]گفتم مرا خواهی همی از من وفا خواهی همی
[M2]حاجت روا خواهی همی شو قصهٔ یوسف بخوان
[B][M1]با من توگر منزل‌کنی این رنج ما در دل‌کنی
[M2]مقصود من حاصل کنی بر درگه صاحبقران
[A]
[B][M1]بوستان شد زرد روی از وصل باد مهرگان
[M2]چون دم دلدادگان از هجر یار مهربان
[B][M1]هجر یار مهربان گر چهره را زردی دهد
[M2]بوستان را داد زردی وصل باد مهرگان
[B][M1]در هوا و بر چمن پوشید سنجاب و نسیج
[M2]کوه دیبا پوش را داد و زمین را طیلسان
[B][M1]شنبلیدی گشت از آشوبش نباتِ مرغزار
[M2]زعفرانی گشت از آسیبش درخت بوستان
[B][M1]باد در آشوب او بنهفت گویی شنبلید
[M2]ابر در آسیب او بِسْرِشت گویی زعفران
[B][M1]گر نگشت از زر چمن سوداگر سرمایه‌دار
[M2]ور نگشت از در ناسفته هوا بازارگان
[B][M1]از چه معنی‌گشت باد اندر چمن دینار بار
[M2]وزچه حُجّت گشت ابر اندر هوا لؤلؤفشان
[B][M1]سرد و پژمرده شدست اکنون جهان چون طبع پیر
[M2]چندگاهی بودگرم و تازه چون طبع جوان
[B][M1]گر جهان شد پیر و پژمرده نباشد هیچ باک
[M2]تا جوان و تازه باشد دولت شاه جهان
[B][M1]شاه شاهان سایهٔ یزدان ملک سلطان که هست
[M2]طلعتش چون آفتاب و حضرتش چون آسمان
[B][M1]پادشاهی کز جلالش هست دولت پایدار
[M2]شهریاری کز جمالش هست ملت شادمان
[B][M1]تن ز شوق مهر او تازه است همچون دل به‌تن
[M2]جان به مهر مدح او زنده است همچون تن به‌جان
[B][M1]گر به مغرب بگذری از مدح او یابی اثر
[M2]ور به مشرق بنگری از جود او بینی نشان
[B][M1]دل ز مهر جسم او خالی نیابی در بدن
[M2]یک زبان خالی نیابی از مدیحش یک زمان
[B][M1]طاعت خالق به نزد عقل و دانش واجب است
[M2]خدمت سلطان عالم هست واجب همچنان
[B][M1]هرکسی‌ کاو طاعت حق را همی بندد کمر
[M2]همچنان در خدمت سلطان همی بندد میان
[B][M1]شهریارا بر فلک جرم زُحَل بر برج قَوس
[M2]لرزه بیند چون تو را بینند با تیر و کمان
[B][M1]همچنان‌ کز چشمهٔ خورشید عالم روشن است
[M2]روشن است از دولت تو گوهر الب ارسلان
[B][M1]گر ز بخت و چرخ باشد پادشاهی مستقیم
[M2]بخت تو با یک دل است و چرخ تو بایک زبان
[B][M1]گرکند تقدیر در عدل از تو روزی اِقْتراح
[M2]ور کند توفیق در جود از تو وقتی امتحان
[B][M1]آن یکی گوید خَهی خورشید ناپیدا زوال
[M2]وان دگر گوید زهی دریای ناپیدا کران
[B][M1]بی‌بزرگی کس خداوندی نباید بر مجاز
[M2]بی‌هنر صاحب قرانی کس نیابد رایگان
[B][M1]چون تو را دادست یزدان هم بزرگی هم هنر
[M2]ملک و دین را هم خداوندی تو هم صاحبقران
[B][M1]تاکه هرنفسی ز تدبیر خرد باشد عزیز
[M2]تاکه هر چشمی زتاثیر روان باشد روان
[B][M1]در ستایش باد پیش تو همه ساله خرد
[M2]در پرستش باد پیش تو همه ساله روان
[B][M1]رای ملک آرای تو بر هر چه خواهی‌کامکار
[M2]دولت پیروز تو بر هرکه خواهی کامران
[B][M1]عالم از تو باد خرم چون جهان فصل بهار
[M2]بر تو فرخنده خزان فرخ و جشن خزان
[A]
[B][M1]یک امشب زبهر من ای ساربان
[M2]زدروازه بیرون مَبَر کاروان
[B][M1]درنگی بکن تا من از جان و دل
[M2]ز جانان و دلبر بپرسم نشان
[B][M1]که تیمار دلبر ز من برد دل
[M2]که اندوه جانان ز من برد جان
[B][M1]زمن جان و دل چونکه بیرون شدست
[M2]به دروازه بیرون شدن چون توان
[B][M1]گر امشب درنگی نباشد تورا
[M2]زچشمم رسد همرهان را زیان
[B][M1]به کشتی بود کاروان را نیاز
[M2]که دریا شدست از دو چشمم روان
[B][M1]من امشب همی بر سر کوی یار
[M2]زبهر دل و جان بر آرم فغان
[B][M1]مگر بر من عاشق مستمند
[M2]شود مهربانْ یارِ نامهربان
[B][M1]اگر یابم از یار مقصود خویش
[M2]به مقصد رسم با تو ای ساربان
[B][M1]میان چون کمرکرده از عشق یار
[M2]همه راه بندم‌ کمر بر میان
[B][M1]نهادست بار گران بر دلم
[M2]ز تیمار خویش آن بت دلستان
[B][M1]هَیونی سبک پای باید مرا
[M2]که رنجه نگردد ز بار گران
[B][M1]هیونی‌ که‌ گویی بر اعضای او
[M2]مفاصل بپیوست بی‌استخوان
[B][M1]هیونی چو دیوانه دیوی زبند
[M2]برون خسته مانند تیر از کمان
[B][M1]چوگیرند شیران مهارش به‌دست
[M2]خرد را چنان باشد اندر گمان
[B][M1]که ثُعبان همی طور سینا کند
[M2]به اعجاز دستِ کلیمِ شبان
[B][M1]چو ازگام او بر ره‌ کوفته
[M2]شود شکلهای مدوّر عیان
[B][M1]تو گویی بنایی عیان کرد چرخ
[M2]هزاران قمر بر ره و کهکشان
[B][M1]چو تابد ستاره زگردون پیر
[M2]بدو گویم ای بیسُراک جوان
[B][M1]چراگاه تو تازه و سبز باد
[M2]همه خار او چون‌ گل و ارغوان
[B][M1]دَرای تو از زرّ و یاقوت باد
[M2]هُوَید تو از حُلّه و پرنیان
[B][M1]تویی تیزرو مرکبِ بی‌رکاب
[M2]تویی زود دو بارهٔ بی‌عنان
[B][M1]همی‌ گوش دارم نفر تا نفر
[M2]همی چشم دارم زمان تا زمان
[B][M1]که تو با سلامت رسانی مرا
[M2]به درگاه دستور شاه جهان
[B][M1]پناه عجم صدر دین عرب
[M2]دل دولت و دیدهٔ دودمان
[B][M1]محمد روان تن مَحْمِدَت
[M2]کز او شاد دارد محمد روان
[B][M1]وزیری‌ که بشکفت از او روی ملک
[M2]چو از فرّ باد صبا بوستان
[B][M1]رهی شد جهان پیش توقیع او
[M2]رها کرد توقیع نوشیروان
[B][M1]رسد مرد بر سِدرَهُٔ المُنتهی
[M2]اگر سازد از رای او نردبان
[B][M1]سخارا به خورشید و دریا و ابر
[M2]همی زد خرد پیش از این داستان
[B][M1]کنون تا دل و دست و طبعش بدید
[M2]بدان داستان نیست همداستان
[B][M1]به تدبیر او کرد صافی ملک
[M2]از اهل ستم خانه و ملک خان
[B][M1]به باغ مرادش درخت ظفر
[M2]ز چین سایه گسترد تا قیروان
[B][M1]خطی داد گردون به‌ اقبال او
[M2]که هستند سیارگان در ضَمان
[B][M1]اگر زهره و مشتری را دهد
[M2]جهان آفرین دست و نطق و زبان
[B][M1]به بزمش کند زهره رامشگری
[M2]به خوانش شود مشتری مدح خوان
[B][M1]سزد میهمان شهریار زمین
[M2]کجا همت او بود میزبان
[B][M1]اگر میزبان دولت او بود
[M2]سزد آفتاب فلک میهمان
[B][M1]چنین منصبی را که او یافته است
[M2]ز پروردگار و ز صاحب قران
[B][M1]کمال حَسَبْ باید از نفس پاک
[M2]جمال نسب باید از خاندان
[B][M1]اثر باید از جنبش روزگار
[M2]مدد باید ازگردش آسمان
[B][M1]بزرگی نیابد کسی بر گزاف
[M2]وزارت نیابد کسی رایگان
[B][M1]ایا کامگاری که از رای توست
[M2]ملک بر ملوک عجم کامران
[B][M1]به پیکار خصم تو غرد همی
[M2]کجا هست در بیشه شیر ژیان
[B][M1]ز منقار باز تو ترسد همی
[M2]اگر هست سیمرغ در آشیان
[B][M1]سعادت در آن خانه گیرد کمین
[M2]که عرضت در آن خانه گیرد مکان
[B][M1]بود روز و شب بر در و بام او
[M2]قضا و قدر حاجب و پاسبان
[B][M1]زمانه ز بهر تو آرد پدید
[M2]همی زر وگوهر ز دریا و کان
[B][M1]به دریا و کان هر دو را مدّتی
[M2]ز اِسْراف جُود تو دارد نهان
[B][M1]به نام تو یک بیت تضمین‌ کنم
[M2]که منصورگفته است در باستان‌:
[B][M1]«‌درم از کف تو به نزع آمدست
[M2]شهادت نهندش همی در دهان‌)‌)
[B][M1]زمین و زمان از تو نازد همی
[M2]که سعد زمینی و صدر زمان
[B][M1]بمان جاودان در جهان همچنین
[M2]وگرچه نماند جهان جاودان
[B][M1]نبودست مشکین دُخانِ چراغ
[M2]چراغی است کلک تو مشکین دخان
[B][M1]میان ضمیر و خرد واسطه است
[M2]میان زبان و خرد ترجمان
[B][M1]اگر حاجب و حاکم ملک نیست
[M2]چرا با کمر باشد و طیلسان
[B][M1]مقیم است چون خیزران و صدف
[M2]به بحری که هرگز ندارد کران
[B][M1]به بحری که دارد مکین یافته است
[M2]دهان از صدف قامت از خیزران
[B][M1]بلند اخترا تا بدیدم تو را
[M2]مرا داد اختر ز حرمان امان
[B][M1]به نوروز رفتم ز درگاه تو
[M2]به درگاه باز آمدم مهرگان
[B][M1]کنون هست با تو خزانم بهار
[M2]اگر بود بی‌تو بهارم خزان
[B][M1]ز طبع من اقبال در مدح تو
[M2]قبول تو این شعرکرد امتحان
[B][M1]معانی همه صافی از مستعار
[M2]قوافی همه خالی از شایگان
[B][M1]مسلم کسی را بود شاعری
[M2]که دارد چنین ساحری در بیان
[B][M1]اگر چه معزّی لقب یافتم
[M2]زسلطان ملکشاه آلب ارسلان
[B][M1]چو در مدح تو شعر من معجزست
[M2]مرا معجزی خوان معزی مخوان
[B][M1]همی تا هوی باهوا همبرست
[M2]در اختر چنین است آیین و سان
[B][M1]جهان را به مهر و بقای تو باد
[M2]هوایی که هرگز نبیند هَوان
[B][M1]زتدبیر تو ملک را جاه و آب
[M2]ز توقیع تو خلق را نام و نان
[B][M1]ملک شادمان از تو و رای تو
[M2]تو از دولت و رأی او شادمان
[A]
[B][M1]به دارالملک باز آمد تن آسان
[M2]خداوندِ بزرگانِ خراسان
[B][M1]بهای ملت حق فخر امّت
[M2]قوام ملک صدر دین یزدان
[B][M1]سپهر جاه و خورشید محامِد
[M2]مُحمد کدخدای شاه ایران
[B][M1]خداوندی که خشنودی و خشمش
[M2]کلید نصرت است و قفل خِذلان
[B][M1]عذاب و رحمت است از کین و مهرش
[M2]که کین و مهر او کفرست و ایمان
[B][M1]اگر چه نیست میزان‌ همتش را
[M2]سخن را خاطر او هست میزان
[B][M1]بدان میزان همی سنجد سخن را
[M2]سخن سنجد بلی مرد سخندان
[B][M1]ز دست او شگفت آید خرد را
[M2]جو بارد کلک او بر سیم قطران
[B][M1]خرد را زان شگفت آید که دستش
[M2]همی سازد ز قطران آب حیوان
[B][M1]چنان چون بگذرد سوزن ز مُلحَم
[M2]به هیجا بگذرد تیرش ز خُفتان
[B][M1]کمان چون پیش تیرش خَم دهد پشت
[M2]سعادت روی بنماید ز پیکان
[B][M1]حُسامش را لقب دادست نُصرت
[M2]پرند آب رنگ آتش افشان
[B][M1]که رنگ آب دارد در نمایش
[M2]ولیکن آتش افشاند به میدان
[B][M1]سمندش را همی خواند زمانه
[M2]بُراق بَحر موجِ چرخِ دوران
[B][M1]که موج بحر دارد گاه کوشش
[M2]که دور چرخ دارد روز جولان
[B][M1]ز فعل او مُقَمَّر پشت ماهی
[M2]ز گوش او مُنَقَّط روی کیوان
[B][M1]به پیکر هست همچون طور سینا
[M2]بر او صدر اجل موسی عمران
[B][M1]چو گیرد مِقرَعه در دست‌ گویی
[M2]که موسی مر عصا را کرد ثعبان
[B][M1]چو بِدرَفشد کَفَش گویی که موسی
[M2]ید بیضا برآورد از گریبان
[B][M1]قوی و روشن است از دو محمد
[M2]دل اسلام و چشم هر مسلمان
[B][M1]یکی پیغمبری را بود حجت
[M2]یکی نیک‌اختری را هست برهان
[B][M1]یکی شد در عرب مختار سادات
[M2]یکی شد در عجم مخدوم اعیان
[B][M1]یکی آورد قرآن معجز خویش
[M2]یکی را شد سخن معجز چو قرآن
[B][M1]یکی از خُلد رضوان آگهی داد
[M2]یکی ‌کرد از خراسان خلد رضوان
[B][M1]یکی انسان عین اندر نبوّت
[M2]یکی اندر وزارت‌ عین انسان
[B][M1]یکی را از مَلَک تَنزیل و تأویل
[M2]یکی را از مَلَک تمکین و امکان
[B][M1]بدان افروخته محراب و منبر
[M2]بدین آراسته درگاه و ایوان
[B][M1]به عقبی آن شفیع زَلّت این
[M2]به دنیا این پناه ملت آن
[B][M1]ایا از عدل تو شاهِ عَجَم شاد
[M2]خلیفه شاکر و خشنود سلطان
[B][M1]رهین منت تو میر غزنین
[M2]غریق نعمت تو خان توران
[B][M1]به ملک اندر نکردی هیچ کاری
[M2]که به بود آن‌ کار بر عقل تو تاوان
[B][M1]نگفتی یک سخن در هیچ معنی
[M2]که ‌گشتی زان سخن وقتی پشیمان
[B][M1]همیشه همت و رای تو آن است
[M2]که‌ کاری را دهی ترتیب و سامان
[B][M1]کنی آزاده‌ای را صیدِ منت
[M2]کشی گردن کشی را زیر فرمان
[B][M1]به کین تو نیارد دست بردن
[M2]اگر باز آید اکنون پور دستان
[B][M1]اگر دستان جادو زنده گردد
[M2]نیارد کرد با تو مکر و دستان
[B][M1]کجا داغ ستوران تو بیند
[M2]پلنگ و شیر در کوه و بیابان
[B][M1]شوند از حشمت تو سست چنگال
[M2]شوند از هیبت تو کُند دندان
[B][M1]جمال توست پیدا در وزارت
[M2]اگر شد فرّ فخرالملک پنهان
[B][M1]کرا درد و دریغش بود در دل
[M2]ز دیدار تو گشت آن درد درمان
[B][M1]اگر شد چشم ما گریان ز هجرش
[M2]ز وصل تو لب ما گشت خندان
[B][M1]ز اقبال تو فخر آورد بر خلد
[M2]زمین مرو در فصل زمستان
[B][M1]ز فرّ تو کنون شهر نشابور
[M2]همی فخر آورد بر مرو شهجان
[B][M1]خراسان چون یکی نامه است‌ گویی
[M2]در آن نامه هنرهای تو عنوان
[B][M1]چرا نازس به ایوان کرد کسری
[M2]حرا فخر از خُوَرنَق ‌کرد نعمان
[B][M1]که نعمان رفت و فانی شد خُوَرنَق
[M2]که کسری رفت و باطل گشت ایوان
[B][M1]بنای شکر و مدح تو نکوتر
[M2]که هستش لفظ و معنی اصل و ارکان
[B][M1]بنای تو که آن را تا قیامت
[M2]نیارد کرد گردون پست و ویران
[B][M1]نه بامش راگزند از ابر و خورشید
[M2]نه بومش را نهیب از باد و باران
[B][M1]نه رنگ و نقش آن آفت پذیرد
[M2]اگر گیرد همه آفاق طوفان
[B][M1]خردمندان ا‌چنین‌ا باشند بانی
[M2]خداوندان ا‌چنین ا سازند بنیان
[B][M1]به ‌گیتی زیرکان بسیار دیدم
[M2]به عالم مقبلان دیدم فراوان
[B][M1]ندیدم هیچ زیرک را بدین حال
[M2]ندیدم هیج مقبل را بدین‌سان
[B][M1]خداوندا همان کردی تو با من
[M2]که با حَسّان پیمبر کرد احسان
[B][M1]من اندر مدح تو آن‌ گویم اکنون
[M2]که در مدح پیمبر گفت حَسّان
[B][M1]چنان خواهم کجا مدح تو خوانم
[M2]که بفشانم به ‌خدمت پیش تو جان
[B][M1]چو جان افشان همی ممکن نگردد
[M2]کنم پیشت زخاطر گوهر افشان
[B][M1]چو کردم مَدحِ اَسْلافِ تو مجموع
[M2]به مدح تو مزین‌ گشت دیوان
[B][M1]روان شد شعر من در آلِ اسحاق
[M2]چو شعر رودکی در آل سامان
[B][M1]فلک تاخیر و نسیان پیشه دارد
[M2]نبندم دل در آن تأخیر و نسیان
[B][M1]که هرکاری که دشوارست بر من
[M2]به یک ساعت‌ کند رای تو آسان
[B][M1]همیشه تا سیاه و تیره باشد
[M2]به عاشق بر شب هجران جانان
[B][M1]ز محنت روزهای دشمنت باد
[M2]سیاه و تیره چون شبهای هجران
[B][M1]همیشه تا که نقصان و زیادت
[M2]بود بر ماه و بر گردون گردان
[B][M1]قبولت در زیادت باد هر روز
[M2]عدو را زان زیادت باد نقصان
[B][M1]همه روز تو فرّخ باد و میمون
[M2]به ایلول و به ‌کانون و به نیسان
[B][M1]تو در صدر وزارت همچو آصف
[M2]ملک بر تخت شاهی چون سلیمان
[A]
[B][M1]ماهرویا روی در اقبال دارد بوستان
[M2]هرکه را اقبال خواهد می خورد با دوستان
[B][M1]می خور اندر بوستان با دوستان هنگام‌گل
[M2]خوش بود هنگام گل با دوستان در بوستان
[B][M1]ارغوان و گل همی از پرده بنمایند روی
[M2]تخت زیرگل بریم و رخت زیر ارغوان
[B][M1]از گل و مُل دستها خالی نباید داشتن
[M2]جام‌مل باید در این وشاخ‌گل باید در آن
[B][M1]برگ‌ گل بر شاخ‌ گل‌ گویی برون آورده بار
[M2]گوهر کوه بدخش ازگوهر کوه بشان
[B][M1]خوشه خوشه لؤلؤ و یاقوت را ماند همی
[M2]دسته دسته یاسمین وگل به‌دست باغبان
[B][M1]شد دل طاوس شاد از شنبلید از بهر آنک
[M2]زعفران رنگ است و دل را شاد دارد زعفران
[B][M1]گر نه باد از مشک و ابر از در توانگر گشته‌اند
[M2]باد چون شد مشکبار و ابر چون شد درفشان
[B][M1]گر نه بیدل‌گشت بلبل چون‌کند چندین خروش‌؟
[M2]ور نه عاشق‌ گشت قمری چون‌ کند چندین فغان‌؟
[B][M1]بوستان اکنون چو بزم خسروان آراسته است
[M2]وندراو بلبل غزل‌ خوان است و قمری مدح‌ خوان
[B][M1]بانک مرغ اکنون همی ما را درآویزد به‌دل
[M2]بوی باغ اکنون همی ما را برآمیزد به‌ جان
[B][M1]یاد بوی بوستان و باده و باد بهار
[M2]یاد روی دوستان و سبزه و آب روان
[B][M1]هم جهان با ما و هم ما با جهان سازنده‌ایم
[M2]شرط باشد گر جوان سازنده باشد با جوان
[B][M1]مهرگردون باغ را از مهربانی‌کرد نو
[M2]نو کنیم از سرکنون مهر نگار مهربان
[B][M1]تازه باید روی ما در مهر کز تحویل مهر
[M2]تازگی دارد جهان چون دولت شاه جهان
[B][M1]داور دارندهٔ ایران و دارای عجم
[M2]ارسلان ارغو پناه گوهر الب ارسلان
[B][M1]شهریار شهر بند و داور کشور گشای
[M2]پادشاه ملک بخش و خسرو گیتی ستان
[B][M1]آن جهانداری که از تیغش همی گیرد یقین
[M2]آن شگفتیها که مردم را نباید در گمان
[B][M1]فضل یابد بر زبان چون روی او بیند بصر
[M2]فخر آرد بر بصر چون مدح او گوید زبان
[B][M1]از اجل نبود امان آن را که زو یابد نهیب
[M2]وز فلک نبود نهیب آن را که زو یابد امان
[B][M1]گو بیا از مهر وکینش ساعتی اندازه گیر
[M2]هرکه خواهد تا ببیند مایهٔ سود و زیان
[B][M1]تیر او چون با کمان پیوسته‌ گردد در نبرد
[M2]قامت چون تیر اعدا چفته گردد چون کمان
[B][M1]از نبوت چون کشید اندر دهان اژدها
[M2]چوب موسی صدهزاران سامری در یک زمان
[B][M1]بی‌نبوت تیغ او چون اژدها شد روز رزم
[M2]صد هزاران جان دشمن را کشید اندر دهان
[B][M1]موجب فتح است هر سالی رکاب فرخش
[M2]فتح پیش آید سبک چون شد رکاب اوگران
[B][M1]حجت و برهان این در سال ماضی دیده‌ای
[M2]باش تا در سال مستقبل ببینی بیش از ان
[B][M1]باش تا سازد ز بهر او امیرالمومنین
[M2]جامه و تاج و لوا و خواندش صاحب قران
[B][M1]باش تا بردارد و زیر نگین آرد سه‌گنج
[M2]گنج باد آورد وگنج گاو و گنج شایگان
[B][M1]باش تا غرنده و برنده گردد بر ظفر
[M2]کوس او در روم و هند و تیغ او در قیروان
[B][M1]بس بود دیدار او چندین سعادت را دلیل
[M2]بس بودکردار او چندین بشارت را نشان
[B][M1]خسروا مریخ را با آفتاب از بهر تو
[M2]بیعتی رفته است بر فتح و ظفر برآسمان
[B][M1]این یکی بر فتح تو دارد به اوج اندر وطن
[M2]وان دگر بر نصرت تو بر شرف دارد مکان
[B][M1]گر برین بیعت نبودست اتفاقی پس چرا
[M2]خانهٔ آن جای این شد خانهٔ این جای آن
[B][M1]کی توان کردن تو را با رستم دستان قیاس.
[M2]گرچه رستم بود در گیتی به ‌مردی داستان
[B][M1]بود رستم پهلوان لشکر کاوس شاه
[M2]هست در لشکر چو رستم مر تو را صد پهلوان
[B][M1]در خط فرمان رستم سیستان بود و هری
[M2]تو به رستم داده‌ای اینک هری و سیستان
[B][M1]مدتی ملک خراسان آل سامان داشتند
[M2]بعد از ایشان داشت شاه کابل و کابلستان
[B][M1]هر یکی‌ را بود رسمی دیگر و کاری دگر
[M2]نامهٔ ایشان بخواه و قصهٔ ایشان بخوان
[B][M1]تا از ایشان هیچ شاه و هیچ خسرو در دو سال
[M2]کرد چندین فتح‌ گوناگون به شمشیر و سنان
[B][M1]در هنر پیشی تو وایشان در زمان بودند پیش
[M2]هست پیشی در هنر زان به ‌که پیشی در زمان
[B][M1]شک و شبهت نیست اکنون خلق را درکار تو
[M2]کار تو روزست و روز از خلق کی ماند نهان
[B][M1]آنکه دورست از تو کردی گوش او را پرخبر
[M2]وان که نزدیک است کردی جسم او را پرعیان
[B][M1]عالمی اکنون غریق منت و شکر تواند
[M2]تو غریق منت و شکر خدای غیب دان
[B][M1]شکر او کن تا شوی بر هرکه خواهی‌ کامکار
[M2]نام او بر تا شوی بر هر که خواهی‌ کامران
[B][M1]تا که از باد بهاری بشکفد شاخ سمن
[M2]تا شود پژمرده از باد خزان برگ رزان
[B][M1]نیکخواهت باد چون شاخ سمن وقت بهار
[M2]بدسگالت باد چون برگ رزان وقت خزان
[B][M1]آسمان خطی نوشته بر بقای عمر تو
[M2]زهره بر خطش گواه و مشتری بر او ضمان
[B][M1]لشکر و ملک تو چون‌گفتار مردم بی‌قیاس
[M2]دولت و عمر تو چون رفتار گردون بی‌کران
[B][M1]جشن نوروزت مبارک بخت پیروزت دلیل
[M2]مجلس تو بزم خرم همچنین تا جاودان
[B][M1]پیش تخت تو معزی خواند شکر تهنیت
[M2]هم به جشن نوبهار و هم به ‌جشن مهرگان
[A]
[B][M1]نوروز بساط نو گسترد به گلزاران
[M2]در باغ بساط دی بربود چو عیاران
[B][M1]بشکفت بهار نو شرط است نگار نو
[M2]ما و می و یار نو بر دامن کهساران
[B][M1]خوش گشت کنون عالم شادند بنی‌آدم
[M2]دلها همه شد خرّم خاصه دل میخواران
[B][M1]شد باغ پر از دیبا شد دشت بر از مینا
[M2]بر هر دو بود زیبا می خوردن هشیاران
[B][M1]از قمری و از بلبل در هر چمنی غلغل
[M2]گلزار ز بوی‌گل چون طبلهٔ عطاران
[B][M1]با طالع فرخنده باغ ازگهر آکنده
[M2]وز ابر پراکنده لؤلؤ بدل باران
[B][M1]خوبان بر دلبازان از خوبی خودنازان
[M2]با غمزه چو غمازان با طُره چو طراران
[B][M1]اندر چمن و گلشن از سوسن و گل خرمن
[M2]ما برگل و بر سوسن تکیه زده با یاران
[B][M1]اقبال ندیم ما وافروخته دیم ما
[M2]بدخواه ز بیم ما دلخسته چو بیماران
[B][M1]در طبع همه شادی در دست همه رادی
[M2]وز بخت به آزادی خورشید جهانداران
[B][M1]سلطان بلند اختر شاهنشه دین‌پرور
[M2]شاهی که سِتَد یکسر جباری جباران
[A]
[B][M1]ای شاه تاج‌داران وی تاج شهریاران
[M2]گردون کامکاری خورشید کامکاران
[B][M1]گر عید روزه‌داران بر خلق هست فرخ
[M2]دیدار توست فرخ بر عید روزه‌داران
[B][M1]جز تو جلال دولت نامد زپادشاهان
[M2]جز تو جمال ملت نامد ز شهریاران
[B][M1]آن‌ کاو تو را ببیند باشد ز نیکبختان
[M2]وان کاو تورا شناسد باشد ز بختیاران
[B][M1]تا دین مصطفی را یاری و حق شناسی
[M2]دولت به تو بنازد چون مصطفی بهٔاران
[B][M1]بشکفت روی‌ گیتی از فر دولت تو
[M2]مانند باغ و بستان در فصل نوبهاران
[B][M1]ابری است دست رادت بخشنده بر خلایق
[M2]این بدره‌های گوهر وان قطره‌های باران
[B][M1]منسوخ‌ گشت شاها با علم و سیرت تو
[M2]هم سیرت بزرگان هم حلم بردباران
[B][M1]هر روز بر رعیت رحمت همی فزایی
[M2]این است پادشاها رسم بزرگواران
[B][M1]ای آتش حُسامت آب حسود برده
[M2]وز باد سر حسودت مانند خاکساران
[B][M1]چرخ است مرکب تو ماه تمام زینش
[M2]مهرست طلعت تو سیارگان سواران
[B][M1]یک تن همی نیارد با مرکبت جهیدن
[M2]با سنگ سخت خارا چون‌ گشت خار خاران
[B][M1]امسال روم و چین را هست از تو استواری
[M2]سال دگر نشانی در مصر استواران
[B][M1]گر ره دهی به خدمت پیشت میان ببندد
[M2]فغفور چون غلامان قیصر چو پرده‌داران
[B][M1]آنجا که برگماری لشکر به‌دشمنان بر
[M2]گرید مخالف تو چون ابر در بهاران
[B][M1]وانجا که در مصافی خنجر همی‌گذاری
[M2]در خدمت تو نصرت باشد ز حق‌گزاران
[B][M1]وآنجا که صید جویی در خون‌ گور و آهو
[M2]کهسار و دشت و وادی گردد چون لاله‌زاران
[B][M1]از بهر آنکه باشد نخجیر خنجر تو
[M2]آید همی به صحرا آهو ز کوهساران
[B][M1]شاها خدایگانا چون شعر من شنیدی
[M2]خوانند تا قیامت شعرم نکو شعاران
[B][M1]گر پیش خویش خوانی من بنده را معزی
[M2]بر درگه تو باشد بختم ز خواستاران
[B][M1]بسیار راهواران هستند حاسد من
[M2]لنگی همی نمایم در پیش راهواران
[B][M1]تا هست جای بلبل تا هست جای قمری
[M2]گه در میان بستان گه در سر چناران
[B][M1]بنشان غبار روزه بنشین به شادکامی
[M2]مگذر تو از زمانه گیتی همی‌گذاران
[B][M1]با دولت و سعادت با خرمی و شادی
[M2]چون عید روزه‌داران بگذار صدهزاران
[A]
[B][M1]نوروز بساط نو گسترد به گلزاران
[M2]وز باغ بساط دی بربود چو عیاران
[B][M1]بشکفت بهار نو شرط است شکار نو
[M2]ما و می و یار نو بر دامن کهساران
[B][M1]خوش‌گشت کنون عالم شادند بنی‌آدم
[M2]دلها همه شد خرم خاصه دل میخواران
[B][M1]شد باغ پر از دیبا شد دشت پر از مینا
[M2]بر هر دو بود زیبا می‌خوردن هشیاران
[B][M1]از قمری و از بلبل در هر چمنی غلغل
[M2]گلزار ز بوی گل چون طَبلهٔ عطاران
[B][M1]بر طالع فرخنده باغ ازگهر آکنده
[M2]وز ابر پراکنده لؤلؤ به دل باران
[B][M1]خوبان به دل یازان از خوبی خود نازان
[M2]با غمزه چو غمّازان با طره چو طراران
[B][M1]اندر چمن و گلشن از سوسن و گل خرمن
[M2]ما بر گل و بر سوسن تکیه زده با یاران
[B][M1]اقبال ندیم ما، افروخته دیم ما
[M2]بدخواه ز بیم ما دلخسته چو بیماران
[B][M1]در طبع همه شادی در دست همه رادی
[M2]وز بخت به آزادی خورشید جهانداران
[B][M1]سلطان بلند اختر شاهنشه دین پرور
[M2]شاهی ‌که ستد یکسر جباری جباران
[A]
[B][M1]شدست روز همه خلق فَرّخ و میمون
[M2]به روزگار شه نیک‌بخت روزافزون
[B][M1]شه زمانه ملکشاه کافرید خدای
[M2]همیشه طالع او سعد و طلعتش میمون
[B][M1]به طلعتش همه ساله منورست زمین
[M2]چنانکه هست منور به طالعش گردون
[B][M1]قیاس گردون با همتش که داند کرد
[M2]که پیش همت عالیش هست‌ گردون‌ دون
[B][M1]همی چو شهر نماید ز لشکرش صحرا
[M2]همی چو کوه نماید ز موکبش هامون
[B][M1]به فتح رایت او را صفت‌ کنند همی
[M2]چو چرخ را به تحرک چو خاک را به سکون
[B][M1]قضای کن فیکون‌ بی‌مراد او نرود
[M2]که هست جفت مرادش قضای کن‌فیکون
[B][M1]شمار بخشش او را کسی نداند چند
[M2]قیاس دانش او را کسی نداند چون
[B][M1]چنانکه طاعت او مایهٔ خردمندی است
[M2]خلاف طاعت او هست بی‌خلاف جنون
[B][M1]عظیم‌تر ز خلافش جنون ندانم من
[M2]وگرچه در مثل آمد که اَلجُنون‌ُ فُنون‌
[B][M1]بشیر پیکر گرزش نگه کن و بشناس
[M2]که گاو پیکر بودست گرز اَفریدون
[B][M1]میان شاه و فریدون تفاوت است چنانک
[M2]میان شیر دلیر و میان‌ِ گاو زبون
[B][M1]ایا به خدمت تو هر تنی شده مشغول
[M2]و یا به طاعت تو هر دلی سده مرهون
[B][M1]ز مهر تو به تن اندر شکفته‌ گردد جان
[M2]زکین تو به دل اندر فسرده گردد خون
[B][M1]به عدل و فتح ستایند روزگار تو را
[M2]که عدل را تاریخ است و فتح را قانون
[B][M1]چو بحر شد ز مدیح تو خاطر شعرا
[M2]سخن صدف شد و معنی چو لوءلوء مکنون
[B][M1]خدای دارد هر بنده‌ای که بندهٔ توست
[M2]زنائبات معاف و ز حادثات مَصون
[B][M1]ز خط حکم تو بیرون برد کسی سر خویش
[M2]که پای او ز خط زندگان بود بیرون
[B][M1]در آن دیار که شمشیر تو بِرَهنه شود
[M2]به‌ خون بدکُنِشان خاک او شود معجون
[B][M1]ز آب دیدهٔ خصم تو زعفران روید
[M2]کجا ز آذر تیغ تو روید آذریون
[B][M1]کسی‌ که با تو دلش چون الف نباشد راست
[M2]ز هیبت تو شود قامتش خمیده چو نون
[B][M1]به سُخره‌ کردن آشفته لشکر سرکش
[M2]به زنده کردن دیرینه زندهٔ مدفون
[B][M1]بس است تیغ تو را چون‌ کلیم را ثُعْبان
[M2]بس است جود تو را چون مسیح را افسون
[B][M1]خجسته مُلْک تو باغی شکفته را ماند
[M2]پر از درخت و ا‌ز اِسپَرغمان‌ِا‌ گوناگون
[B][M1]تو بر مراد دل خویش هرکجا خواهی
[M2]به باغ خویش تماشا همی کنی ایدون
[B][M1]رسیده فوج سپاهت به موج جیحون پار
[M2]رسیده تاب حُسامت به آب دجله کنون
[B][M1]زدند پرده سرای تو بر لب دجله
[M2]هنوز گرد سپاه تو بر لب جیحون
[B][M1]درین خجسته سفر بر ظفر بس است تو را
[M2]خدای عَزَّوَجَل یار و بخت راهنمون
[B][M1]همی دلیل کند خسروا که زود نه دیر
[M2]کند سیاست تو تخت بدسگال نگون
[B][M1]به نیزه سر بربایی ز حاسد مَکّار
[M2]به تیغ جان بستانی ز دشمن ملعون
[B][M1]کلید نعمت قارون تو را به‌ دست آید
[M2]فرو شود به زمین دشمن تو چون قارون
[B][M1]همیشه تا ز بهار و خزان زمین و هوا
[M2]شود چو چهرهٔ لیلی و چون دم مجنون
[B][M1]هوا گسسته کند رشته‌های مروارید
[M2]زمین نهفته کند فرشهای بوقلمون
[B][M1]گل شکفته بروید ز دامن کُهْسار
[M2]زلاله‌ها همه گلگون شود رخ هامون
[B][M1]تو باش خسروِ اَقران و پادشاه قِران
[M2]تو باش قبلهٔ شاهان و پیشگاه قرون
[B][M1]سر موافق تو سبز و دولتش پیروز
[M2]رخ مخالف تو زرد و اخترش وارون
[A]
[B][M1]خدایا دور کن چشم بد از این دولت میمون
[M2]وزین شاه مبارک رای ملک آرای روزافزون
[B][M1]شه‌شرق ارسلان ارغو که هست اندر جهانداری
[M2]به بهروزی چو اسکندر به بیروزی چو افریدون
[B][M1]به هر ماهی که نوگردد نصیب او ز هفت اختر
[M2]یکی ملک است دیگر سان یکی فتح است دیگرگون
[B][M1]خردمندان دولت را به تاریخ فتوح اندر
[M2]شگفتیها زیادت گشت ازین معنی که رفت اکنون
[B][M1]ملک چون سوی مرو آمد سپه را داد دستوری
[M2]به قهر و غارتِ گردن‌کشانِ مفسد و ملعون
[B][M1]سپاه او همه بودند شیران و جهانگیران
[M2]ظفر بر تیغشان عاشق هنر بر طبعشان مفتون
[B][M1]زدوده تیغها اندر کف ایشان چو نیلوفر
[M2]شده نیلوفر از خون بداندیشان چو آذ‌ریون
[B][M1]زمین از عکس خنجرشان شده مانند بیجاده
[M2]هوا از رنگ مِطرَدشان شده مانند بوقلمون
[B][M1]غریو و نعرهٔ ایشان به سوی مه شد از ماهی
[M2]تبه شد بدسگالان را طلسم و تَنبُل و افسون
[B][M1]یکی شد مرده در بیشه یکی شد کشته در وادی
[M2]یکی شد خسته بر بالا یکی شد بسته بر هامون
[B][M1]یکی را باد در حنجر ز تلخی‌ گشت چون حَنظل
[M2]یکی را مغز در تارک زسردی گشت چون افیون
[B][M1]یکی را شد به طبع اندر ز فکرت شادمانی غم
[M2]یکی را شد به چشم اندر زحیرت روشنایی خون
[B][M1]برفتند از میانشان چندکس آشفته و حیران
[M2]بجستند از میانشان چند تن بیچاره و محزون
[B][M1]زهی رای سر شاهان زهی عزم شه ایران
[M2]مدار دولت عالی دلیل طالع میمون
[B][M1]دلیران را به‌کردار زبونان خسته جان و تن
[M2]امیران را به کردار اسیران کرده خوار و دون
[B][M1]اگر لشکرکشد زایدر شه مشرق به ترکستان
[M2]خطر جفت ختاگردد بلا جفت بلاساغون
[B][M1]سپاهش در خراسان است و سَهمش بر لب دجله
[M2]رکابش در نشابورست و بیمش بر لبِ جیحون
[B][M1]تف تیغ و دم خشمش همیشه بر بد اندیشان
[M2]به‌سان دعوت موسی است بر هامان و بر قارون
[B][M1]یکی را تیغ او در آب با هامان کند همبر
[M2]یکی را خشم او در خاک با قارون ‌کند مقرون
[B][M1]همیشه روزگارِ خسروِ مشرق چنین خواهم
[M2]سعادت را شده تاریخ و دولت را شده قانون
[B][M1]خدایش ناصر و رهبر سپهرش بنده و چاکر
[M2]حسودش هر زمان‌کمتر فتوحش هر زمان افزون
[B][M1]ولی در حفظ فرمانش عزیز از طالع فرخ
[M2]عدو در بند و زندانش ذلیل از اختر وارون
[A]
[B][M1]جشنی‌ است بس مبارک عیدی‌ است بس همایون
[M2]بر شهریار گیتی فرخنده باد و میمون
[B][M1]شاهی که طلعت او هر روز بندگان را
[M2]عیدی بود مبارک جشنی بود همایون
[B][M1]آنجا که هست ‌کامش باکام اوست دولت
[M2]وانجا که هست رایش بارای اوست گردون
[B][M1]تا آخته است خنجر پرداخته است ‌گیتی
[M2]از دشمنان مُفْسِد وز حاسدان ملعون
[B][M1]هر سال ایزد او را ملکی دهد دگرسان
[M2]هر ماه دولت او را فتحی دهد دگرگون
[B][M1]گه ‌گرد لشکر او خیزد ز آبِ دجله
[M2]گه ماه رایت او تابد زآب جیحون
[B][M1]بِفْزود دانش او بر دانش سکندر
[M2]بگذشت بخشش او از بخشش فریدون
[B][M1]با عدل او نماند جور و فساد و آفت
[M2]با تیغ او نپاید بند و طلسم و افسون
[B][M1]در دولتش چه‌ گویم کز وصف هست برتر
[M2]در همتش چه‌ گویم کز وهم هست بیرون
[B][M1]بحری است دست رادش بحری‌ که موج او در
[M2]ابری است تیغ تیزش ابری که قطر او خون
[B][M1]از رنگ وز نمایش نیلوفرست تیغش
[M2]نیلوفری ندیدم کز وی دمد طَبَرْ‌خون
[B][M1]ای خسروی که رادی بر دست توست عاشق
[M2]ای عادلی که شادی بر طبع توست مفتون
[B][M1]ملت به‌توست قایم همچون عَرَض به جوهر
[M2]دولت به توست باقی همچون رَصَد به قانون
[B][M1]در خاک همچو قارون رفتند دشمنانت
[M2]نشگفت اگر بر آری از خاک‌ گنج قارون
[B][M1]گشتست عید فرخ با ماه دی موافق
[M2]در بزمگاه عالی باید دو آتش اکنون
[B][M1]از گونهٔ یک آتش پرلاله ‌گشت ساغر
[M2]از قوت یک آتش پر لعل‌ گشت‌ کانون
[B][M1]شاها به این دو آتش بِفزْ‌ای شادکامی
[M2]وز عکس هر دو آتش بِفْروز روی هامون
[B][M1]دایم شنیده باداگوشت سماعِ مُطرب
[M2]دایم گرفته بادا دستت شراب گلگون
[B][M1]در جشن دین سِماطت چون جشن دین مبارک
[M2]بر ماه نو نشاطت چون ماه نو در افزون
[A]
[B][M1]آن غالیه گون‌ زلف بر آن عارض گلگون
[M2]شیری است درآویخته از عاج و طبرخون
[B][M1]وان خط سیه چون سپه مورچگان است
[M2]بر برگ‌ گل و برگ سمن‌ کرده شبیخون
[B][M1]ای بر لبِ شیرین تو عابد شده عاشق
[M2]وی بر خط مشکین تو زاهد شده مفتون
[B][M1]نخلی است تو را ساخته از سیم و بر آن نخل
[M2]از لعل رُطَب ساخته وز غالیه عَر‌جون
[B][M1]داری بدو بیجاده درون سی و دو لؤلؤ
[M2]وآن لؤلؤ و بیجاده به شکّر شده معجون
[B][M1]گویی‌که دو زلف تو دونونی است زعنبر
[M2]خال تو چو از غالیه نقطه زده بر نون
[B][M1]ماهی تو به‌دیدار و منم از غم تو زار
[M2]چون ماهی در خشک و چو در ماهی ذوالنُون
[B][M1]زین سان‌که منم در طلب روی تو ای دوست
[M2]هرگز نبد اندر طلب لیلی‌، مجنون
[B][M1]بی‌ تو دل من هست چو کانونِ پُر آتش
[M2]وز عشق تو سردست دمم چون مه کانون
[B][M1]گر بادم سردم دل‌گرم است عجب نیست
[M2]اندر مه کانون نه عجب آ‌تش و کانون
[B][M1]ای عاشق دل‌شیفته بگذر ز ره عسق
[M2]کز وسوسهٔ عشق تو بود اختر وارون
[B][M1]دل بازکش از عشق سوی مدح شهنشاه
[M2]کز مدح شهنشاه بود طایر میمون
[B][M1]روزی ده آفاق که روز همه آفاق
[M2]گشته است به دیدار همایونش همایون
[B][M1]شاهی‌ که به همت بگذشت از سر کیوان
[M2]شاهی که به دولت بگذشت از سر گردون
[B][M1]کیوان شده زیر قدم همت او پست
[M2]گردون شده زیر علم دولت او دون
[B][M1]گَرد سپهش خاسته از مشرق و مغرب
[M2]ماه علمش تافته بر دجله و جیحون
[B][M1]از هیبت او دیدهٔ خصمان شده پردرد
[M2]وز خنجر او خانهٔ خانان شده پرخون
[B][M1]از دجله و جیحون بستد داد وزین بس
[M2]یا نوبت نیل است دگر نوبت سیحون
[B][M1]ای جام تو در بزم طرب را شده مرکز
[M2]وی تیغ تو در رزم ظفر را شده قانون
[B][M1]ای خلق تو خوشبوی‌تر از عنبر سارا
[M2]وی لفظ تو پاکیزه‌تر از لؤلؤ مکنون
[B][M1]دارندهٔ دهری و نیی گردش افلاک
[M2]روزی ده خلقی و نیی ایزد بیچون
[B][M1]شاد است به پیروزی تو جان سکندر
[M2]زنده است به بهروزی تو نام فریدون
[B][M1]با عزم تو ناچیز بود تَنبُل و دستان
[M2]با حزم تو بیهوده بود چاره و افسون
[B][M1]اندر بر عزم تو چه صحرا و چه دریا
[M2]واندر بر حزم تو چه بالا و چه هامون
[B][M1]ایزد به تو دادست همه ملک جهان را
[M2]سلطانِ جهاندارِ جهانبان تویی اکنون
[B][M1]هر روز تو را نامهٔ فتحی است دگرسان
[M2]هر روز تورا مژدهٔ ملکی است دگرگون
[B][M1]اعدات چو قارون همه در خاک نهفتند
[M2]تا چرخ تو را داد همه نعمتِ قارون
[B][M1]کار تو در اقبال رسیدست به جایی
[M2]کانجا نرسد وَهمِ هزاران چو فلاطون
[B][M1]جاوید شها عمر تو در خط بقا باد
[M2]وز خط بقا باد بداندیش تو بیرون
[B][M1]تا عارض گلرنگ بود سیمبران را
[M2]بر دست تو بادا قدح بادهٔ گلگون
[B][M1]در دولت و پیروزی و اقبال همی باد
[M2]مُلک و سپه و گنج تو هر روز در افزون
[A]
[B][M1]صنع یزدان بی‌چگونه و چون
[M2]داد ما را چهار چیز کنون
[B][M1]که بدان هر چهار بخت بلند
[M2]روز ما کرد فرخ و میمون
[B][M1]موسم عید و روزگار بهار
[M2]فتح غزنین و موکب خاتون
[B][M1]تاج دنیا و دین خداوندی
[M2]که به دولت رسید بر گردون
[B][M1]قبلهٔ سروران ملک‌آرای
[M2]مادر خسروان روزافزون
[B][M1]خانهٔ ملک هر دو خسرو را
[M2]از لب دجله تا لب جیحون
[B][M1]دولت و دین و داد او هر سه
[M2]سقف و دیوار و قاعده است و ستون
[B][M1]دو پسر دارد او که در شاهی
[M2]پیش هر دو رهی سزد هامون
[B][M1]آن برادر گزیده چون موسی
[M2]وین برادر ستوده چون هارون
[B][M1]آن یکی در هنر چو اسکندر
[M2]وین دگر در ظفر چو اَفریدون
[B][M1]هر دو را نرم آسمان درشت
[M2]هر دو را رام روزگار حَرون
[B][M1]ای جهان را ز تو بها و شرف
[M2]چون صدف را ز لولو مکنون
[B][M1]کردگار جهان همی سازد
[M2]کار تو بی‌عزایم و افسون
[B][M1]چرخ چون تو به صد هزار قران
[M2]ننماید به صد هزار قرون
[B][M1]هرکجا مهد و کوکب تو بود
[M2]مملکت را بود قران و سکون
[B][M1]ای بسا قامتا به شکل الف
[M2]که شود پیش تو به صورت نون
[B][M1]در سپاهان شدی به طالع سعد
[M2]هم بدان طالع آمدی بیرون
[B][M1]دولت اندر شدنت راهنمای
[M2]بخت در آمدنت راهنمون
[B][M1]بودی آنجا ز حادثات معاف
[M2]هستی اینجا ز نائبات مصون
[B][M1]حضرت و بارگاه سلطانی
[M2]از تو شد فخر و جاه را قانون
[B][M1]تهنیت شد به عمر او موصول
[M2]عافیت شد به شخص او مقرون
[B][M1]شاه سنجر به دولت تو گشاد
[M2]از در بُست تا لب سیحون
[B][M1]پدر و جد او کجا دیدند
[M2]آنچه او دید ز ایزد بی‌چون
[B][M1]هست بر طبع او هنر عاشق
[M2]هست بر تیغ او ظفر مفتون
[B][M1]مال قارون به او سپرد خدای
[M2]در زمین رفت خصم چون قارون
[B][M1]تا نه بس دیر در ولایت هند
[M2]بگشاید همی بلاد و حُصون
[B][M1]زود باشد که از در غزنین
[M2]درجهای جواهر مخزون
[B][M1]گلهٔ اسب و بدرهٔ زر و سیم
[M2]زنده پیلان و اشتران هیون
[B][M1]جامه‌های بدیع رنگارنگ
[M2]تحفه‌های غریب گوناگون
[B][M1]من زدم فال و بس عجب نبود
[M2]گر به اقبال تو شود ایدون
[B][M1]که به اقبال تو خداوندی
[M2]نبود زیر چرخ آینه‌گون
[B][M1]شادکامی تو از سه فرزندست
[M2]که جهان هر سه را شدست زبون
[B][M1]این جهان با شماست یک سر راست
[M2]هست با دیگران چو بوقلمون
[B][M1]هرکه خصم شما شود در ملک
[M2]ایزد آن خصم را کند ملعون
[B][M1]اجل آن خصم را بسوزد جان
[M2]فلک آن خصم را بریزد خون
[B][M1]سپهش را کند زمانه هلاک
[M2]علمش را کند ستاره نگون
[B][M1]گرچه باشد عزیز گردد خوار
[M2]ور چه باشد شریف گردد دون
[B][M1]زین عجایب خبر دهند همی
[M2]کوه و دریا و وادی و هامون
[B][M1]بیش باشد ز قطرهٔ باران
[M2]گر کسی شرح این کند موزون
[B][M1]تا بروید به‌باغ سوسن وگل
[M2]لاله و شنبلید و آذریون
[B][M1]بر تو فرخنده باد عید و بهار
[M2]دوستان شاد و دشمنان محزون
[B][M1]به تو نزدیک باد اختر سعد
[M2]دور باد از تو اختر وارون
[B][M1]آنچه مقصود و کام و همت توست
[M2]کرده حاصل قضای کُنْ فَیَکُون
[A]
[B][M1]این روزگار فرخ وین موسم همایون
[M2]بر تاج دین و دنیا فرخده‌باد و میمون
[B][M1]خاتون باک‌سیرت کاندر سرای دولت
[M2]هرگز بزرگتر زو ننشست هیچ خاتون
[B][M1]هست از همه بزرگان در شرق و غرب عالم
[M2]با دولتی دگرسان با حشمتی دگرگون
[B][M1]با قدر او ز گردون کس را سخن نشاید
[M2]زیرا که هست گردون در پیش قدر او دون
[B][M1]اقبال او رسیدست از روم تا به توران
[M2]فرمان او رسیدست از نیل تا به سیحون
[B][M1]بر رسم و سیرت او مفتون شدست دنیا
[M2]تا دولت مساعد بر عمر اوست مفتون
[B][M1]چونانکه شاه سنجر نازد ز طلعت او
[M2]اسفندیار نازید از طلعت کتایون
[B][M1]سعی و عنایت او اندر عراق و غزنین
[M2]کردست خسروان را دلها به شکر مرهون
[B][M1]از حسن اعتقادش شد شهریار عادل
[M2]در ملک چون سکندر در فتح چون فریدون
[B][M1]چون در عراق سلطان لشکر کشید و پیلان
[M2]گفتی‌گرفت عالم سیل فرات و جیحون
[B][M1]از جوش و توش لشکر چون شهرگشت صحرا
[M2]وزلون و شکل پیلان چون کوه گشت هامون
[B][M1]پیش مصاف خصمان از بهر فتح سلطان
[M2]وهم دعای او شد بهتر ز حرز و افسون
[B][M1]از دشمنان ملعون شد رزمگاه خالی
[M2]چون حمله برد سلطان بر دشمنان ملعون
[B][M1]گر مهر و رحمت او اندر میان نبودی
[M2]بسیار سوختی دل بسیار ریختی خون
[B][M1]پیغام و نامهٔ او گر در میان نبودی
[M2]ناآمد از سپاهان محمود شاه بیرون
[B][M1]با کام هر دو سلطان سازنده‌ گشت اختر
[M2]وز صلح هر دو خسرو نازنده گشت‌گردون
[B][M1]کردند سجده میران در پیش بارگاهش
[M2]تا قد چون الف‌شان چفتیده گشت چون نون
[B][M1]هرگز چو شاه سنجر شاهی دگر نباشد
[M2]پاینده باد ملکش تا جاودان هم‌ایدون
[B][M1]در شاهی و خلافت نازند تا قیامت
[M2]سلجوقیان ز سنجر عباسیان ز مأمون
[B][M1]ای تاج دین و دنیا جز خیر نیست‌‌ کارت
[M2]کاری‌که تو سگالی باشد به خیر مقرون
[B][M1]از بهر نام نیکوگر در عرب زبیده
[M2]خیرات کرد بی‌ حد در روزگار هارون
[B][M1]آن خیرها که او کرد از بهر نام نیکو
[M2]خیر تو در خراسان نیکوتر آمد اکنون
[B][M1]چونانکه تو به دولت افزونی از زبیده
[M2]خیر تو در زمانه از خیر اوست افزون
[B][M1]از بهر زیور تو وز بهر مرکبانت
[M2]خیزد ز کوه و دریا یاقوت و در مکنون
[B][M1]در خاک همچو قارون رفتند دشمنانت
[M2]نشگفت اگر برآری از خاک گنج قارون
[B][M1]چون روز عید باشد فرخنده سال و ماهت
[M2]تا سال و ماه باشد یارت خدای بی‌چون
[B][M1]شاید که از طبیبان معجون دل نخواهی
[M2]دل را ز فضل یزدان سازی همیشه معجون
[B][M1]از جود تو معزی بی‌وزن یافت نعمت
[M2]هرگه که در مدیحت یک بیت گفت موزون
[B][M1]تا باغ در بهاران خندد چو روی لیلی
[M2]تا ابر در زمستان گرید چو چشم مجنون
[B][M1]بادی ز شاه عالم خندان و شاد و خرم
[M2]بدخواه هر دو دایم‌ گریان و زار و محزون
[B][M1]از دولت مساعد فال ولیت فرخ
[M2]وز دهر نامساعد بخت عدوت وارون
[B][M1]کارت همه ستوده رسمت همه گزیده
[M2]روزت همه مبارک عیدت همه همایون
[A]
[B][M1]بتی ‌که حور بهشی شود بر او مفتون
[M2]عقیق او به رحیق بهشت شد معجون
[B][M1]چو آهو است و دو زلفش به ‌دام ماند راست
[M2]که دید آهوی سیمین و دام غالیه‌گون
[B][M1]دو کژدمند سیاه آن دو دام او گویی
[M2]که دل برند ز مردم همی به زرق و فسون
[B][M1]هزار مردم کژدم فسای دیده استی
[M2]بیا و کژدم مردم فسای بین اکنون
[B][M1]ز بهر آن که شد اندر جمال چون لیلی
[M2]ز غم شدند همه عاشقانش چون مجنون
[B][M1]چو عاشقان همه بستند بر وفاش‌ کمر
[M2]به خون دل همه را تر شد از جفاش جفون
[B][M1]یکی منم که مرا دیده همچو جیحون کرد
[M2]جفای آن صنم ناگذشته از جیحون
[B][M1]چرا به جیحون کردم قیاس دیدهٔ خویش
[M2]که اندر آن همه آب است و اندر این همه خون
[B][M1]بتی‌ که هست رخ او خزانهٔ ملکان
[M2]ز وصل او دل من پرجواهر مکنون
[B][M1]به ماه ماند هر شب خیال او تا روز
[M2]به وعده دادن وصلش مرا کند مرهون
[B][M1]خیال ماه مرا بس به وصل راهنمای
[M2]وزیر شاه مرا بس به عقل راهنمون
[B][M1]مجیر دولت پرویز روز ملک‌افروز
[M2]عمید ملک شه نیک‌بخت روزافزون
[B][M1]وزیر عادل ابوالفتح بن حسین که هست
[M2]دل منور او عقل و علم را قانون
[B][M1]به عقل و علم دلش را ز عالم ارواح
[M2]همی درود فرستد روان افلاطون
[B][M1]نه پروریدهٔ او را کند زمانه تباه
[M2]نه برکشیده او را کند ستاره نگون
[B][M1]زبس شتاب‌که او را بود به جود اندر
[M2]سَبَق برد گه جود از قضای کن فیکون
[B][M1]به‌ بخشش کف او ساعتی وفا نکند
[M2]اگر معاینه گردد خزانهٔ قارون
[B][M1]به لون‌ کلک و به ‌شکل دوات او بنگر
[M2]اگر ندیدی ماهی و ماه را مقرون
[B][M1]شگفت و طرفه بود در میان ماهی و ماه
[M2]نهفته عنبر سارا و گوهر مخزون
[B][M1]ایا به فضل و کفایت گذشته از اقران
[M2]به صد قران چو توگردون نیاورند و قرون
[B][M1]زمین تیره چو روی تو دید گشت منیر
[M2]سپهر خیره چو رای تو دید گشت زبون
[B][M1]خرد که عاشق و مفتون شود بدو مردم
[M2]شدست بر تو ز رسم تو واله و مفتون
[B][M1]خدای کلک تو را داده قوت فلکی
[M2]چنانکه در حرکاتش زمین گرفت سکون
[B][M1]به خامهٔ تو کفایت همیشه بر پای است
[M2]مگرکفایت‌ سقف است و خامهٔ تو ستون
[B][M1]شد از کفایت و بیداری تو بر یک حال
[M2]ولایتی متَلّون به شکل بوقلمون
[B][M1]به ‌تو چو روضهٔ فردوس گشت مملکتی
[M2]که بود چون شکم حوت و ما درا و ذوالنون
[B][M1]همه دلیل کند گر کفایت تو شود
[M2]ملک به دولت جمشید و فر اَفریدون
[B][M1]ز همت تو تفاوت بس است تا کیوان
[M2]که دولت تو شریف است و هست کیوان دون
[B][M1]سزای مجلس تو کی بود معاذالله
[M2]هر آن سخن که به طبع اندرون شود موزون
[B][M1]به مجلس‌ چو تویی بر سخن دلیر شدن
[M2]جنون بود به همه حال والجنونُ فنون
[B][M1]اگرکنم صفت اشتیاق تو بر خویش
[M2]در آن صفت سخنم بگذرد ز وهم و ظنون
[B][M1]نبود چاره مرا در فراق خدمت تو
[M2]که‌گشته بر دل بیچاره چیره بود جنون
[B][M1]زنون و میم دو جشمم جدا نبود که بود
[M2]دلم به‌تنگی میم و تنم به‌گوژی نون
[B][M1]نهال شادی من خشک بود و پژمرده
[M2]به آب همت تو ترّ و تازه‌گشت ایدون
[B][M1]به مدح تو شدم از حادثات چرخ معاف
[M2]به فر تو شدم از نائبات دهر مصون
[B][M1]همیشه تا به جهان اندرون غم و شادی
[M2]بود ز اختر وارون و طایر میمون
[B][M1]تورا ز طایر میمون نصیب شادی باد
[M2]نصیب دشمن تو غم ز اختر وارون
[B][M1]به حل و عقد ولایت به‌ خرج و دخل جهان
[M2]نبشته‌ کلک تو توقیع‌های گوناگون
[B][M1]سعادتی که بود بستن وگشادن از آن
[M2]به‌خدمت توکمر بسته وگشاده حصون
[A]
[B][M1]یکی جادوست صورت‌گر دلیل گنبد گردون
[M2]که اندر جادویی دارد نهفته‌ گوهر مخزون
[B][M1]ازو در ملک آفاق است گوهرهای پر قیمت
[M2]وز او در دین اسلام است صورت‌های گوناگون
[B][M1]هنر را صنع او برهان خرد را حکم او حجت
[M2]قضا را نفس او عنصر قدر را نقش او قانون
[B][M1]خداوندان بدو دارند روز دوستان فرخ
[M2]جهان‌داران بدو دارند بخت دشمنان وارون
[B][M1]جو کارآسی محدث‌وار برخواند هزار افسان
[M2]چو سَروانک مُشَعبدْوار بنماید هزار افسون
[B][M1]گزیده طلعتی دارد به ‌خوبی چون رخ لیلی
[M2]خمیده قامتی ‌دارد به کژّی چون قد مجنون
[B][M1]چراغی را همی ماند که انفاسش بود روغن
[M2]شهابی را همی ماند که قِرطاسش بود گردون
[B][M1]یکی تیرست و پیکانش ز سیم خام بر معجر
[M2]یکی مرغ است‌ و منقارش به مشک‌ ناب ‌در معجون
[B][M1]خردپرور یکی شاخی است با جود و هنر همبر
[M2]سخن‌گستر یکی‌ گنگی است با فتح و ظفر مقرون
[B][M1]به طغرا برکشد صورت به‌سان نقش چینستان
[M2]به دفتر برکشد جدول به سان صحف انگلیون
[B][M1]شود سیاره سعدافشان بر آن‌ کلک سخن‌گستر
[M2]چو اندر دست مولانا فشاند لؤلؤ مکنون
[B][M1]کمال دولت عالی ستوده بو رضا کاو را
[M2]نبود اندر هنر همتا ز آدم باز تا اکنون
[B][M1]خداوندی که با تیغش نماید شیر چون روبه
[M2]عدو بندی که با گرزش نماید کوه چون هامون
[B][M1]شد از کردار او منسوخ نام عدل نوشروان
[M2]شد از گفتار او مُدروس نام فهم افلاطون
[B][M1]نهد فرمان او دایم قدم بر تارک‌ گردون
[M2]زند تدبیر او دایم علم بر طالع میمون
[B][M1]همیشه خازن خُلدست بر درگاه او عاشق
[M2]همیشه حامل عرش است بر ایوان او مفتون
[B][M1]رضای او موافق را به تن د‌ر بشکفاند جان
[M2]خلاف‌ او منافق را به دل دَرْ بِفْسُراند خون
[B][M1]گه‌ کوشش به دشمن بر نباشد تیغ او عاجز
[M2]گه بخشش به زایر بر نباشد اجر او ممنون
[B][M1]کند با دشمن آن کز رشک شمعون ‌کرد با یوسف
[M2]کند با زایر آن‌ کز حلم یوسف‌ کرد با شمعون
[B][M1]گر از خورشید و از گردون برافرازد همی عالم
[M2]کجا دست و دلش باشد بود خورشید گردون دون
[B][M1]خدای ما به قرآن د‌ر مبارک خواند زیتون را
[M2]زجود او نشان آمد یکی پروانهٔ زیتون
[B][M1]مگر مه را همی باید که نعل مرکبش باشد
[M2]که یزدانش به قرآن‌ گفت‌: «‌حتی عاد کَالعَرجون‌»
[B][M1]ایا در ملک شاهنشه سَدادت سد اسکندر
[M2]و یا در دین پیغمبر رُسومت فر اَفْریدون
[B][M1]تو آن مردی که عمر تو ز مکرِ دهر شد ایمن
[M2]تو آن خلقی‌ که وصف تو ز وهم خلق شد بیرون
[B][M1]ز اقلام تو هر سطری به از چرخ است و از انجم
[M2]ز انگشت تو هر بندی به از نیل است و از جیحون
[B][M1]تن از شکر تو آراید چنان چون دیده از لعبت
[M2]دل از مهر تو افروزد چنان چون جامه از صابون
[B][M1]زعدل خویش نپسندی به ‌گیتی در یکی تن را
[M2]که از رنجی بود رنجور و از دردی بود مغبون
[B][M1]تو را اندر خداوندی جمالی هست دیگرسان
[M2]تورا اندر هنرمندی کمالی هست دیگرگون
[B][M1]خداوندا تویی بی‌چون به جود و همت و احسان
[M2]منم چون پشهٔ حیران دوان بر ساحل جیحون
[B][M1]من این خدمت بر این درگاه میراث از پدر دارم
[M2]در این نعمت منم شاکر در این منت منم مرهون
[B][M1]پسر بهتر بدین خدمت‌ که بر جای پدر باشد
[M2]معزی چون بود نایب ز برهانی پدر مدفون
[B][M1]تو به دانی ز هر صراف و هر نقاد در عالم
[M2]که شغل شاعری چون‌است وکار شعرگفتن چون
[B][M1]نشاید تاج و افسر را کجا سنگی بود روشن
[M2]نشاید درج و دفتر را کجا شعری بود موزون
[B][M1]تو را شاعر چو من باید ید بیضا برآورده
[M2]منظم کرده هر شعری زگوهر خانهٔ قارون
[B][M1]الا تا در مه نیسان به بار آید همی بستان
[M2]الا تا در مه کانون به کار آید همی‌ کانون
[B][M1]سریر نیکخواهانت چو بستان باد در نیسان
[M2]ضمیر بدسگالانت چو کانون باد در کانون
[B][M1]شهنشه‌ کرد‌ه جاهت را به حشمت هر زمان برتر
[M2]سعادت کرده عمرت را به‌ دولت هر زمان افزون
[A]
[B][M1]خدای ماست خداوند آسمان و زمین
[M2]منزه از زن و فرزند و از همال و قرین
[B][M1]مُقَدِّری که بر او نسپرد سپهر و نجوم
[M2]مُصَوِّری‌که بر او نگذرد شهور و سنین
[B][M1]مؤثری‌ که به تأثیر صنع و قدرت او
[M2]محل روح شود نطفه در قرار مکین
[B][M1]وز اندرون سه ظلمت که هر سه پنهان است
[M2]بود به تقویت او حیات و قوت جنین
[B][M1]بلند کوه به تقدیر و صنع او هر روز
[M2]از آفتاب نهد بر سر افسر زرین
[B][M1]نِطاقِ منطقه سازد به امر او هر شب
[M2]سپهر آینه‌گون از مَجَرّه و پروین
[B][M1]عنایت نظر او جوان و تازه کند
[M2]جهان پیر وکهن را به ماه فروردین
[B][M1]به باغ و راغ فرستد به دست باد بهار
[M2]ز خلد رضوان پیرایه‌های حورالعین
[B][M1]زخاک تیره پدید آورد زر و گوهر
[M2]ز چوب خشک برون آورد گل و نسرین
[B][M1]گرفته در کَنَفِ فضل و عدلِ او مسکن
[M2]خلایق متفاوت توانگر و مسکین
[B][M1]یکی رسیده ز فضلش زگرد برگردون
[M2]یکی فتاده ز عدلش ز سجن در سجین
[B][M1]هرآنکه علم یقین ازکلام او بشنید
[M2]یقین بدان‌که ببیند به عین عین یقین
[B][M1]اگر بود سوی طین بازگشت آدمیان
[M2]عجب مدار که آدم سرشته شد از طین
[B][M1]شگفت نیست به جان رغبت و زمرگ حذر
[M2]که مرگ ناخوش و تلخ است و جان خوش و شیرین
[B][M1]اگر مهین خلایق تویی بدان منگر
[M2]بدان نگرکه تویی قطره‌ای ز ماء معین
[B][M1]ز روم تا در چین‌ گر به تیغ بگشایی
[M2]چو تیغ مرگ ببینی رخ تو گیرد چین
[B][M1]به عاقبت ز سر خاک تو برآید خار
[M2]اگر تو خاره بخاری به نیزه و زوبین
[B][M1]وگر به‌دست تو آ‌تش برون جهد زکمان
[M2]اجل به قهر تو ناگه برون جهد زکمین
[B][M1]نهیب مرگ به خاک اندر آورد سر مرد
[M2]اگر ز خاک‌کشد مرد سر به علیّین
[B][M1]حوادث از فلک و روزگار نیست عجب
[M2]فلک همیشه چنین بود و روزگار چنین
[B][M1]غرض چه بود فلک را که باز دریا برد
[M2]ز درج عزُ و شرف‌ گوهری عزیز و ثمین
[B][M1]سرای شادی شه بر مثال خاتم بود
[M2]چه بود یا رب‌ کز وی بیوفتاد نگین
[B][M1]مگرکه‌گنج‌گران بود شخص نازک او
[M2]که همچو گنج ‌گران‌ گشت زیر خاک دفین
[B][M1]اگر به خلد برین شد خدیجهٔ الکبری
[M2]جهان زفر نبی باد همچو خلد برین
[B][M1]وگر ز قالب زهرا برفت روح لطیف
[M2]به صبر باد علی را مدد ز روحِ امین
[B][M1]وگر بنای حیات زبیده‌ گشت خراب
[M2]حصار دولت هارون بلند باد و حَصین
[B][M1]اگر به زیر زمین رفت مام شاه جهان
[M2]به‌ کام شاه جهان باد ملک روی زمین
[B][M1]ز باغ دولت اگر خشک شد شکفته‌ گلی
[M2]شکفته باد گل دولت معزُالدین
[B][M1]وگرگسسته شد از روزگار دولت آن
[M2]مباد منقطع از روزگار مدت این
[B][M1]مباد نیز در این دوده دیده‌ای گریان
[M2]مباد نیز در این خاندان دلی غمگین
[B][M1]عفیفه‌ای که زدنیا به سوی عقبی رفت
[M2]شفیع شاه جهان باد تا به یوم‌الدین
[B][M1]زروزگار و زگردون نصیب شاه جهان
[M2]همه فتوح و ظفر باد و نصرت و تمکین
[B][M1]به عز شاه جهان تاج دین و دنیا را
[M2]همیشه باد دل شاد و چشم روشن‌بین
[B][M1]بر او ز خلق ثنا باد و از فلک احسنت
[M2]بر او زبخت دعا باد و از ملک آمین
[A]
[B][M1]جهان را یادگارست از سلاطین
[M2]شه ایران و توران ناصرالدین
[B][M1]ملک سنجر ولی‌عهد ملک شاه
[M2]خداوند ملوک مشرق و چین
[B][M1]فروزان آفتابی عالم افروز
[M2]که او را آسمان تخت است یا زین
[B][M1]رکاب او به مرو شاهجان باد
[M2]نهیب او به ترکستان و غزنین
[B][M1]دلیران زیر حکم او زبونند
[M2]چو زیر بند طَهمورث شیاطین
[B][M1]ببرد از پشت دولت تیغ او خم
[M2]ببرد از روی ملت رای او چین
[B][M1]چو جیش او بجوشد در خراسان
[M2]به جوش آید ز توران تا فلسطین
[B][M1]ز احسانش همه آزادگان را
[M2]نصیب است از بخارا تا نصیبین
[B][M1]چو روز رزم‌ گیرد تیغ برکف
[M2]بخار خون رسد بر ماه و پروین
[B][M1]چو روز بزم‌ گیرد جام بر دست
[M2]شود روی زمین سیمین و زرین
[B][M1]نهد اندازهٔ عالم مهندس
[M2]ز مرز قیروان تا چین و ماچین
[B][M1]به چشم او یکی ذره نسنجد
[M2]اگر عالم شود صد باره چندین
[B][M1]ایا شاهی که یزدان کرد و دولت
[M2]تو را جود و خرد تعلیم و تلقین
[B][M1]به تو فخرست امیرالمومنین را
[M2]ز تو شاد است سلطان سلاطین
[B][M1]به آثار تو مستظهر شدست آن
[M2]به اخبار تو مُستَبشَر شدست این
[B][M1]ترازوی معالی و شرف را
[M2]کف و بازوی تو کف است و شاهین
[B][M1]همی از عدل و انصاف تو سازد
[M2]کبوتر آشیان در چشم شاهین
[B][M1]به فر تو همی زر خیزد از سنگ
[M2]به خلق تو همی‌گل روید از طین
[B][M1]ز بهر قهر بدخواه تو باشد
[M2]شهاب اندر هوا بر شکل زوبین
[B][M1]هم از بهر هلاک دشمن توست
[M2]کجا زهرست در دندان تنین
[B][M1]چو گردان تو را گوید قضا هان
[M2]حو ترکان توراگوید قدر هین
[B][M1]ز گیتی دشمنانت را برانند
[M2]چنان کز کوه راند سنگ را هین
[B][M1]زکین تو به رزم اندر عدو را
[M2]سکون دل بَدَل گردد به سِکّین
[B][M1]کسی کاو مهر تو در جان ندارد
[M2]بتوزد روزگار از جان او کین
[B][M1]ز بیم تو چنان خفت است دشمن
[M2]که هرگز برنگیرد سر زبالین
[B][M1]کسی کز دولت تو شاد گردد
[M2]سپهر او را نیارد کرد غمگین
[B][M1]در آن مسکن که اقبال تو تابد
[M2]در آن مسکن عجب دارند مسکین
[B][M1]کِهینه پهلوانت مِه ز بیژن
[M2]کَمینه مر زبانت به‌ زگرگین
[B][M1]اگر فرهاد در عصر تو بودی
[M2]نوشتی مدح تو بر جان شیرین
[B][M1]نگاریدی هنرهای تو بر سنگ
[M2]به ‌جای صورت پرویز و شیرین
[B][M1]تو را زیبد که خوانم شاه شاهان
[M2]که از تو میرِ میران یافت تمکین
[B][M1]ز بهر حرمت او چون تو امروز
[M2]خرامیده به این جشن به آیین
[B][M1]زمین را آخشیجان کله بستند
[M2]فلک را اختران بستند آذین
[B][M1]شدند از فخر روح‌العین و رضوان
[M2]در این مجلس‌ گهربار و شکرچین
[B][M1]همیشه تا گل و نسرین و شمشاد
[M2]نروید در دی و کانون و تِشرین
[B][M1]مزین باد ایوان تو هر روز
[M2]چو باغی پرگل و شمشاد و نسرین
[B][M1]زگیتی بهرهٔ تو آفرین باد
[M2]ز گردون قسم بدخواهانت نفرین
[B][M1]بقای دولت این خاندان را
[M2]دعا از بندگان وز بخت آمین
[A]
[B][M1]نگار من خط مشکین کشید بر نسرین
[M2]خطاکشید به نسرین بر آن خط مشکین
[B][M1]زبهر آنکه چو مشکین خطش پدید آید
[M2]اسیر آن خط مشکین شد این دل مسکین
[B][M1]رخش ‌گل است و لبش لاله از لطافت و نور
[M2]خطش چو سنبل و زلفش بنفشه از خم و چین
[B][M1]زمانه خواست مگر کز بنفشه و سنبل
[M2]به‌ گرد لاله و گرد گلش بود پرچین
[B][M1]کجا نهان شود از من رخ چو پروینش
[M2]کنم خروش و دلم گیرد آذر برزین
[B][M1]زمن بدیع نباشد خروش آذر دل
[M2]که رعد و برق بود چون نهان شود پروین
[B][M1]اگر من از دل غمگین همی زنم دم سرد
[M2]شگفت نیست دَمِ سرد از این دل غمگین
[B][M1]بت من از لب شیرین جواب تلخ دهد
[M2]جواب تلخ شگفت است از آن لب شیرین
[B][M1]به عشق و حسن‌کنون داستان و قصهٔ ما
[M2]سمر شدست چو اخبار خسرو و شیرین
[B][M1]وگرچه بر رخ شیرین و در دل خسرو
[M2]نه حسن بود چنان و نه عشق بود چنین
[B][M1]در آن غزال غزل‌گفتم و لطیف آمد
[M2]که عشق کرد غزلهای او مرا تلقین
[B][M1]اگر به گاه غزل شعر از او لطافت یافت
[M2]به‌گاه مدح علو یافت از علاء‌الدین
[B][M1]بلند همت خاقان پادشا گوهر
[M2]ستوده تاج سلاطین جمال مشرق و چین
[B][M1]سپهر فتح ابوالفتح قبلهٔ اقبال
[M2]محمد آیت احماد و مایهٔ تمکین
[B][M1]شهی‌ که از شرف نام فخر و کنیت او
[M2]کشید محمدت و فتح سر به علیین
[B][M1]زگاه دولت افراسیاب دودهٔ او
[M2]امیر و شاه و ملک بوده‌اند و خان و تَکین
[B][M1]بزرگواری چون خاتم است و گوهر او
[M2]نگین خاتم و فرهنگ او چو نقش نگین
[B][M1]مزین است خراسان ز فر او امروز
[M2]چنانکه بود مزین ز رای او غزنین
[B][M1]زبهر آنکه ز نور خجسته طلعت او
[M2]شدست روی زمین همچو آسمان برین
[B][M1]محل و پایهٔ او از زمین رسانیدست
[M2]بر آسمان برین پادشاه روی زمین
[B][M1]همان عمل‌ کند اندر مصاف خنجر او
[M2]که ذوالفقار علی کرد در صف صفین
[B][M1]شود شکسته به عزمش مصافهای عظیم
[M2]شود گشاده به حزمش حصارهای حصین
[B][M1]به زخم تیر کند سفته یَشک پیل دمان
[M2]به زخم تیر کند پاره یال شیر عرین
[B][M1]ز نیست هست‌ کند چو به بزم ورزد مهر
[M2]ز هست نیست کند چون به رزم توزد کین
[B][M1]اگر شکار به شاهین او کند دولت
[M2]کند ز سینهٔ سیمرغ طعمهٔ شاهین
[B][M1]وگر عطاش به میزان چرخ برسنجند
[M2]شکسته‌ گردد میزان چرخ را شاهین
[B][M1]عجب زبارهٔ شبرنگ او که گر خواهد
[M2]به نیمشب ز فلسطین رود به قسطنطین
[B][M1]چو از نشیب رود بر فراز باشد ابر
[M2]چو از فراز رود در نشیب باشد هین
[B][M1]به حمله جان برد از جادوان چو گوید هان
[M2]به پویه بگذرد از آهوان چو گوید هین
[B][M1]به طور ماند چون با فسار باشد و جل
[M2]به طیر ماند چون با لگام باشد و زین
[B][M1]عجب ز هندی تیغش که چون برهنه شود
[M2]بود چو لولو پیروزه رنگ دُر آگین
[B][M1]ز بهر آنکه به شکل زبان تنین است
[M2]بود به عقل گزاینده چون دم تِنّین
[B][M1]روان خصم رباید و گرچه خصم بزرگ
[M2]بود به شوخی ‌گرگ و به چارهٔ گرگین
[B][M1]چو لعل فام شود همچو ابر در نیسان
[M2]رخ حسود کند همچو برگ در تِشرین
[B][M1]ایا نجوم سخا با کف تو کرده قرار
[M2]و یا رسوم ادب با دل تو گشته قرین
[B][M1]مگر صدف بگشاید ز مِدحَتِ تو زبان
[M2]که دست ابر نهد در دهانش در ثمین
[B][M1]مگر سجود بر طین وقار و حلم تو را
[M2]که دست باد کند پرشکوفه دامن طین
[B][M1]اگر ز جود تو باشد سرشک ابر بهار
[M2]چهار فصل بود همچو ماه فروردین
[B][M1]ز بس معانی نیکو که در مدایح توست
[M2]همه زحسن صفات تو درخور تحسین
[B][M1]بدان نیاز نباشد مدیح‌گوی تو را
[M2]که در مدیح تو شعری دگر کند تضمین
[B][M1]ز حاجیان تو بر درگه تو خواهد بار
[M2]چو اعتصام بود بنده را به حبل متین
[B][M1]زساقیان تو در مجلس تو خواهد می
[M2]چو اشتیاق بود بنده را به ماء مَعین
[B][M1]خدای عرش مدام از فرشتگان دو رقیب
[M2]به نزد بنده نشاندست بر شمال و یمین
[B][M1]اگر ثنای تو گوید یکی زند ا‌حسنت‌
[M2]وگر دعای توگوید یکی‌کند آمین
[B][M1]همیشه تاکه زمهرست رحمت و انصاف
[M2]همیشه تاکه ز روح است راحت و تسکین
[B][M1]ضمان‌کنندهٔ مهر تو باد مهر منیر
[M2]مدددهندهٔ روح توباد روح امین
[B][M1]اگر قرار نگیرد همی سنین و شهور
[M2]قرار گیر تو تا حشر در شهور و سنین
[B][M1]به روز عید همایون و روزگار بهار
[M2]مغنیان بنشان و به خرمی بنشین
[A]
[B][M1]شد خراسان به‌سان خلد برین
[M2]در راحت گشاد روحِ امین
[B][M1]تا رسید از عراق خرم و شاد
[M2]سیف دولت امیر شمس‌الدین
[B][M1]آن امیری که رای روشن او
[M2]خاتمِ مُلک را شدست نگین
[B][M1]اجل آنجاست کاو کشید کمان
[M2]نصرت آنجاست کاو گشاد کمین
[B][M1]پیش سلطان ملک‌که بود چو او
[M2]به قبول و به حشمت و تمکین
[B][M1]در عزیزی چو او کرا دارد
[M2]برکیارق که هست شاه زمین
[B][M1]گر بگردی ز روم تا حد هند
[M2]ور بپویی ز مصر تا در چین
[B][M1]تازه‌تر زو نیایی اندر صدر
[M2]چیره‌تر زو نیابی اندر زین
[B][M1]دو سپه را سپاه سالارست
[M2]که روانها به مهر اوست رهین
[B][M1]ظفر و فتح را به روز نبرد
[M2]عَلَم او علامتی است مُبین
[B][M1]ای امیری که از تو آموزند
[M2]اُ‌مَرا رسم و سیرت و آیین
[B][M1]همه عقل است با دل تو ندیم
[M2]همه جود است با کف تو قرین
[B][M1]هست در رزم تیغ تو ابری
[M2]که از او خون صِرْف خیزد هین
[B][M1]روی لشکر تویی به صلح و به جنگ
[M2]پشت لشکر تویی به مهر و به‌ کین
[B][M1]بِدَرَد زهره‌ها چو گویی هان
[M2]بِدَمد جانها چوگویی هین
[B][M1]تا برآورد رایت عالیت
[M2]در نشابور سر به علیّین
[B][M1]زنده گشتند امّتی بی‌جان
[M2]شاد گشتند لشکری غمگین
[B][M1]هرکجا عزم و همت تو بود
[M2]جرخ یار تو باد و بختْ مُعین
[B][M1]وز تو خشنود باد تا محشر
[M2]جان سلطان ملک‌ به خلد برین
[B][M1]آمدی تا به تو سلامت یافت
[M2]پای‌گوران ز دست شیر عرین
[B][M1]کرد اقبال و فر این سلطان
[M2]بر تو فرخنده جشن فروردین
[A]
[B][M1]در زلف تو گویی‌که فکند ای صنم چین
[M2]چندان زره و حلقه و چندان شکن و چین
[B][M1]آن سنبل مشکینت ‌که پوشید به سنبل
[M2]وان پسته نوشینت‌ ‌که افکند به پروین
[B][M1]خواهی‌که ببینی گل و نسرین شکفته
[M2]رو آینه بردار و رخ خویش همی بین
[B][M1]گفتم که ز فردوسی و پروردهٔ حوران
[M2]نی‌نی که ز یغمایی و پروردهٔ تکسین
[B][M1]با آن لب شیرین چه دهی پاسخ من تلخ
[M2]نیکو نبود پاسخ تلخ از لب شیرین
[B][M1]تا خلق جهان عشق من و حسن تو دیدند
[M2]بستند زبان از سخن خسرو و شیرین
[B][M1]گیرم ننشانی ز دلم آتش عشقت
[M2]آخر نفسی با من دل سوخته بنشین
[B][M1]بگشای در وصلت و در بند در هجر
[M2]کز وصل تو شادانم و از هجر تو غمگین
[B][M1]بستر همه غم باشد و بالین همه حسرت
[M2]روزی‌ که مرا بی‌تو بود بستر و بالین
[B][M1]گویی‌که چه فخرست مرا عاشق چون تو
[M2]طعنه مزن ای ترک و مکن مشغله چندین
[B][M1]این فخر مرا بس ‌که همی وصف تو گویم
[M2]در بزمگه شمس ملوکان عَضَدالدّین
[B][M1]شه زادهٔ آزاده علی ابن فرامرز
[M2]پشت سپه و مونس سلطان سلاطین
[B][M1]جد و پدرش را عَضُد و شمس لقب بود
[M2]وین هر دو لقب یافت از او رونق و تزیین
[B][M1]صافی دل او با شه آفاق چنان بود
[M2]با صاحب معراج دل صاحب صفین
[B][M1]ایزد دو علی را بگزید از همه عالم
[M2]هر دو سپه آرای و هنرمند و به آیین
[B][M1]آن یار پیمبر به‌ گه صلح و گه جنگ
[M2]این یار شهنشه به‌ گه مهر و گه‌ کین
[B][M1]آن دین و شریعت ز نبی یافته تعلیم
[M2]وین جود و شجاعت ز ملک یافته تلقین
[B][M1]آن سید یاران چه به قدرت چه به کافات
[M2]وین سید میران چه‌ به حکمت چه به تمکین
[B][M1]ای عاشق رسم تو همه شیعهٔ حیدر
[M2]وی شاکر جود تو همه عترت یاسین
[B][M1]میران سپاهت همه چون بهمن و بهرام
[M2]گردان مصافت همه چون بیژن و گرگین
[B][M1]اصل ملکی را به رسوم تو شناسند
[M2]چون اصل خراج ملکان را به قوانین
[B][M1]هر جا که به نام امرا دایره سازند
[M2]زان دایره نام تو شمارند نخستین
[B][M1]گر نور تو پیدا شدی از گوهر آدم
[M2]ابلیس بگفتی‌ که به از نار بود طین
[B][M1]ور روشنی رای تو پرویز بدیدی
[M2]هرگز نشدی شیفته بر آذر برزین
[B][M1]ور مِخلَب‌ شاهین شرف دست تو یابد
[M2]خورشید رباید ز فلک مخلب شاهین
[B][M1]هرچند که غزنین و سمرقند دو شهرند
[M2]سازی ز سمرقند تو ده کشور غزنین
[B][M1]هر میر که بر تخت خلاف تو سگالد
[M2]از تخت به سجن‌ افتد و از سجن‌ به سجین
[B][M1]وان کس‌که به عصیان تو ناپاک‌کند دل
[M2]مالک دهد اندر سقرش غسل به غسلین
[B][M1]در معرکه چون گوش سواران مبارز
[M2]گاهی ز اجل هان شنو و گه ز ظفر هین
[B][M1]در خنجر تو قبه شود قبضهٔ خورشید
[M2]بر نیزه تو عقده شود عقدهٔ تنین
[B][M1]امروز در این دولت و این ملک مُهَنّا
[M2]هر قوم که آیند به‌ کین آخته سکین
[B][M1]از هیبت نام تو همی زود گریزند
[M2]کز گفتن لا حول‌ گریزند شیاطین
[B][M1]جمشید دلیرانی و خورشید امیران
[M2]اُ‌مّید ضعیفانی و فریاد مساکین
[B][M1]کردار تو در برج هنر هست کواکب
[M2]گفتار تو در باغ ادب هست ریاحین
[B][M1]کردست دل شاه و دل لشکریان قید
[M2]لفظ شکر افشانت و طبع‌ گهر آگین
[B][M1]رای تو مشاطه است عروسان سخن را
[M2]جود تو چو داماد و عطای تو چو کابین
[B][M1]هرگز نرسد در صفت جود تو وهمم
[M2]گر خاطر من اسب بود فکرت من زین
[B][M1]تا با شه شطرنج‌ گه تعبیه بر نطع
[M2]باشد فرس و بیدق و فیل و رخ و فرزین
[B][M1]ابر نطع ظفر باد سر تیغ تو کرده
[M2]شاهان مخالف را شه مات به نعتین
[B][M1]احباب تو چون شاخ‌ گل اندر مه نیسان
[M2]اعدای تو چون بر برگ رز اندر مه تشرین
[B][M1]از تاجوران بر تو ثنا وز فلک احسنت
[M2]وز ناموران بر تو دعا وز فلک آمین
[A]
[B][M1]عید قربان و ماه فروردین
[M2]هر دو با یک دگر شدند قرین
[B][M1]شد مُصلّی از آن چو چرخ بلند
[M2]شد گلستان ازین چو خُلد برین
[B][M1]آن زمین لانه‌رنگ کرد از خون
[M2]وین پر از لاله کرد روی زمین
[B][M1]راغ از آن پر عقیق و مرجان شد
[M2]باغ از این پربنفشه و نسرین
[B][M1]زینت و منبرست زینت آن
[M2]نرگس و سوسن است تحفهٔ این
[B][M1]جشن آن هست در عرب سنت
[M2]جشن این هست در عجم آیین
[B][M1]هر دو تا جاودان همی خواهند
[M2]عزّ و پیروزی مُعِزّالدین
[B][M1]ناصر ملت و مُعینِ امام
[M2]آنکه یزدانش ناصرست و معین
[B][M1]شاه سنجر که زخمِ خنجر او
[M2]بشکند پشت و یال شیر عرین
[B][M1]پدر و جَدِّ او کجا کردند
[M2]آنکه او کرد بر در غزنین
[B][M1]برتر از خسروان پیشین است
[M2]گرچه او هست شاه باز پسین
[B][M1]آن دلیری که او به زابل کرد
[M2]مرتضی کرد در صف صِفّین
[B][M1]بر دل سرکشان کشید کمان
[M2]بر صف دشمنان گشاد کمین
[B][M1]خصم را کرد خستهٔ پیکان
[M2]پیل را کرد کشته‌ ی زوبین
[B][M1]پار اگر فتح زابلستان کرد
[M2]کند امسال فتح قسطنطین
[B][M1]ببرد خواب قیصر و فَغفو‌ر
[M2]هیبت تیغ او به روم و به چین
[B][M1]ور ببیند نشان او در خواب
[M2]روی فغفور چین شود پر چین
[B][M1]خشم او آتشی زبانه‌زنان
[M2]بِفُروزد همی ز ماءِ مَعین
[B][M1]همچو کوه است اسب او لیکن
[M2]باد گردد چو بر نهندش زین
[B][M1]آن زمان در زمانه خوانندش
[M2]شاه آتش نشان باد نشین
[B][M1]تا ز تمکین کردگار جهان
[M2]باشد او در مکان مُلک مکین
[B][M1]در مکان شرف مکین گردد
[M2]هر که را رای او کند تمکین
[B][M1]صِلَتَش در ترازوی گردون
[M2]گر بسنجند بشکند شاهین
[B][M1]در دل اختران زند منقار
[M2]گر بپرد ز دست او شاهین
[B][M1]صدف و نافه از مدایح او
[M2]گوهرآگین شدند و مشک‌آگین
[B][M1]باد عفوش همی گشاده کند
[M2]آب حیوان ز آذر برزین
[B][M1]زین قبل طبع و کلک مادح او
[M2]هست پر مشک ناب و درّ ثمین
[B][M1]ای چو جَدّ و پدر به سلطانی
[M2]از سلاطین روزگار گُزین
[B][M1]ساه غزنین و خان ترکستان
[M2]دل به شکر تو کرده‌اند رهین
[B][M1]چون تو لشکرکشی کشد زنشاط
[M2]بخت عالی عَلَم به عِلییّن
[B][M1]هرکه کین تو دارد اندر دل
[M2]از دلش روزگار توزد کین
[B][M1]وانکه از تیغ تو شود در خواب
[M2]نیز سر برندارد از بالین
[B][M1]شرح اخبار شاهنامهٔ توست
[M2]عَلَم جامهٔ شهور و سنین
[B][M1]خاتم دولت تو را زیبد
[M2]آسمان حلقه و ستاره نگین
[B][M1]جود تو هست دست میکائیل
[M2]فرّ تو هست پرِّ روحِ امین
[B][M1]سخنانت به وحی ماند راست
[M2]که خدایت همی‌ کند تلقین
[B][M1]چون به بزم و به رزم‌گیری تو
[M2]جام و شمشیر در یسار و یمین
[B][M1]مرغوا بر ولی شود مروا
[M2]آفرین بر عدو شود نفرین
[B][M1]نامهٔ تو چو نعلِ زرین است
[M2]شکل پروین چو کوکب سیمین
[B][M1]نعل اسبان و کوکب سِپَرت
[M2]باد همواره از مه و پروین
[B][M1]همه روزت جو عید اضحی باد
[M2]همه سالت چو ماه فروردین
[B][M1]بهرهٔ دشمنانت باد دو جای
[M2]زین جهان سجن‌ و زان جهان سجین
[B][M1]از خلایق تو را دعای به خیر
[M2]آن دعا را ز اختران آمین
[A]
[B][M1]ای به ملک و دولت و شاهی سزای آفرین
[M2]وز هنرهای تو خشنود ایزد جان‌آفرین
[B][M1]گر چه هستند آسمان را اختران نوربخش
[M2]رشک باشد بر زمینش تا تو باشی بر زمین
[B][M1]در همه کاری دل تو راستی خواهد همی
[M2]راستی خواهد دل صاحب‌قران راستین
[B][M1]نسختی از لوح محفوظ است گویی خاطرت
[M2]کاندرو بینی و دانی بودنیها بر یقین
[B][M1]زین قبل شاید که خوانندت حکیمان جهان
[M2]شهریار نیک دان و پادشاه دور بین
[B][M1]نور تو تابنده بود از پشت آدم در ازل
[M2]ور بران نور اوفتادی چشم ابلیس لعین
[B][M1]سجده کردی و نگفتی‌ کادم از طین است و من
[M2]آتشم، وآتس چرا سجده‌کند در بیش طین
[B][M1]در جهانداری تو داری یار و همره تیغ تیز
[M2]گر سلیمان داشت مهری نقش کرده بر نگین
[B][M1]یار و همره تیغ باید در جهانداری نه مهر
[M2]در جهانداری به از مهری چنان تیغی چنین
[B][M1]جود تو چون آب حیوان جان فزاید روز مهر
[M2]خشم تو چون زهر افعی جان رباید روزکین
[B][M1]پست گردد قد جَبّاران چو بِفزایی کمان
[M2]سست گردد دست مکاران چو بگشایی‌ کمین
[B][M1]بر سرین‌گور و چشم آهو اندر شعرها
[M2]شاعران معنی همی‌گویند چون دُرّ ثمین
[B][M1]زان شرف‌کز نُوکِ پیکانت همی روز شکار
[M2]زخم یابند آهوان بر چشم و گوران بر سرین
[B][M1]با تن‌کوه است و چون با دست فَرّخ مرکبت
[M2]کوه تن دیدی که باشد بادْتگْ در زیر زین
[B][M1]نعل او درکوه و دشت آتش فشاند گاه‌گاه
[M2]زان نیارد دیدن آتش دیدهٔ شیر عرین
[B][M1]شکرگوی عفو و روزی خوارهٔ جود تواند
[M2]هرچه اندر ترک خاقان است و خان است و تکین
[B][M1]هر یکی را دیده‌ای چون بندگان چاکران
[M2]پیش درگاه تو مالیده به خاک اندر جبین
[B][M1]آنچه تو در نوزده سال از جهان بگرفته‌ای
[M2]شرح آن تا حَشْر تاریخ شُهورست و سِنین
[B][M1]از پدر بگذشته‌ای در ملک و گیتی داشتن
[M2]حجت آن هست نزدیک خردمندان مبین
[B][M1]بود ملک او ز جیحون و فرات و ملک توست
[M2]از لب دریای مغرب تا لب دریای چین
[B][M1]تهنیت‌گوید همی از عدل او بغداد را
[M2]جان عباس و بنی‌عباس در خُلد برین
[B][M1]آرزو ناید همی بغداد را با چون تو شاه
[M2]روزگار مُعتَصَم یا روزگار مُستَعین
[B][M1]عِزَّ ایمان در بقای توست و عزّ مؤمنان
[M2]زان لوای نو فرستادت امیرالمؤمنین
[B][M1]زان قِبَل نام و خطابت بر لوا فرمود نقش
[M2]تا طَراز آن لوا باشد طراز ملک و دین
[B][M1]او تورا دارد یمین وزیُمن باشد جاودان
[M2]بر یمین آن خلیفه کاو تو را دارد یمین
[B][M1]تا بیاراید به فروردینِ فرخ باغ و راغ
[M2]از گل و از لاله و از سوسن و از یاسمین
[B][M1]عاشقان سازند با خوبان بهر جایی قرار
[M2]بلبلان با صُلصُلان‌گردند هر جایی قرین
[B][M1]باد تخت تو سپهر و تو برو شمس منیر
[M2]باد بزم تو بهشت و می در آن ماء مَعین
[B][M1]در نشاط آواز داده سوی تو بخت بلند
[M2]در ظفر پرواز کرده گِرد تو روح‌الامین
[B][M1]از تو بر کردارهای خوب تو هر ساعتی
[M2]پیش یزدان شکرها گفته کِرام‌الکاتبین
[A]
[B][M1]آمد آن فصلی کز او خرم شود روی زمین
[M2]بوستان از فر او گردد چو فردوس برین
[B][M1]نافه‌های مشک بشکافد چو عطاران هوا
[M2]رزمه‌های حله بگشاید چو بزازان زمین
[B][M1]لعل با مرجان برآمیزد درخت ارغوان
[M2]لولو از مینا برانگیزد درخت یاسیمین
[B][M1]شاخ‌گل با جام مُل در بزمها گردد ندیم
[M2]جام‌مل با شاخ‌گل در باغهاگردد قرین
[B][M1]قمریان و سروبن‌ گویند گل را تهنیت
[M2]بلبلان بر شاخ ‌گل خوانند شه را آفرین
[B][M1]سایهٔ یزدان ملک سلطان خداوند جهان
[M2]خسرو پیروزگر صاحب قران راستین
[B][M1]نیست در توران و ایران پهلوی رزم‌آزمای
[M2]کو نمالیدست پیش تو به خاک اندر جبین
[B][M1]بدعت وکفر از سر تیغت همی ناقص شود
[M2]وز دل پاکت بیفزاید همی اسلام و دین
[B][M1]هست واجب بر همه عالم دعا و شکر تو
[M2]خاصه بر بغدادیان و بر امیرالمومنین
[B][M1]تا بود عالی سپهر و تا بود باقی مقام
[M2]از قضای ایزد روزی ده جان آفرین
[B][M1]باد تخت تو سپهر و توبر او مهر منیر
[M2]باد بزم تو بهشت و می در آن ماء ‌معین
[B][M1]ملت از فر تو خرم دولت از دین تو شاد
[M2]فرّ تو در دین مبارک همچو جشن فَروَدین
[A]
[B][M1]فزود قیمت دینار و قدر دانش و دین
[M2]به شهریار زمان و به پادشاه زمین
[B][M1]شه ملوک ملک شاه دادگر ملکی
[M2]که روزگارش بنده است وکردگار معین
[B][M1]پناه هفت زمین که اختران هفت سپهر
[M2]به صد هزار قِرانش نیاورند قرین
[B][M1]نه از ستایش او خالی است هیچ مکان
[M2]نه از پرستش او فارغ است هیچ مکین
[B][M1]هم از جلالت او هست فر افسر و تخت
[M2]هم از شجاعت او هست زیب مرکب وزین
[B][M1]به روزگارش اگر باز جانورگردند
[M2]مبارزان هنرمند و خسروان گزین
[B][M1]همه به دولت او بر فلک نهند قدم
[M2]همه به خدمت او بر زمین نهند جبین
[B][M1]ایاشهی‌که در اسباب دین و دانش و داد
[M2]شدست رای تو میزان عقل را شاهین
[B][M1]به امن عدل تو شاهین شود مسخر کبک
[M2]به دولت تو شود کبک چیره بر شاهین
[B][M1]شود چو روبه‌ شیر عرین ز هیبت تو
[M2]ز فّر بخت تو روبه شود چو شیر عرین
[B][M1]توانگر آمد و مسکین مخالفت لیکن
[M2]ز غم توانگر و از شادی و طرب مسکین
[B][M1]کسی که مهر تو از دل برون‌کند نفسی
[M2]شود زکین تو اندیشه در دلش سکین
[B][M1]کسی‌که جنگ و خلاف تورا نهد سروبن
[M2]برو شود بن هر موی چون سر زوبین
[B][M1]ضمیر و طبع تو گویی فلک شدست و صدف
[M2]که نور پاک در آن است و درّ باک دراین
[B][M1]چو فیلسوفان وصف نگین جم شنوند
[M2]گمان برندکه نام تو بود نقش نگین
[B][M1]اگرچه هست به عمر اندرون تو را تأ‌خیر
[M2]مُقَدّم همه شاهان تویی به داد و به دین
[B][M1]مقدم همه پیغمبران محمد بود
[M2]اگرچه بود به ظاهر رسول باز پسین
[B][M1]همانکه پار ز عدلت به ‌روم رفت و به شام
[M2]رود ز رأی تو سال دگر به هند و به چین
[B][M1]فرو شود سر اعدا چو بر زند علمت
[M2]سر از حصار سمرقند و قلعهٔ غزنین
[B][M1]اگر خبر شود از رزم تو به‌ چرخ بلند
[M2]وگر نشان رسد از بزم تو به خلد برین
[B][M1]به رزمگاه تو بازی کنند سیارات
[M2]به بزمگاه تو شادی کنند حورالعین
[B][M1]مُسَخَّرند تو را باد و آب و آتش و خاک
[M2]ز هر یکی اثری تا کنی علی‌التّعیین
[B][M1]به روز رزم برافشان به‌بادْ خرمنِ خصم
[M2]به روز بزم کن اجزای خاک را زرین
[B][M1]به آب مهر همه کار دوستانت بساز
[M2]بسوز جان همه دشمنان به آتش کین
[B][M1]کجا ثنای تو دولت مرا کند تعلیم
[M2]کجا دعای تو گردون مرا کند تلقین
[B][M1]همی کنند ثنا را ستارگان احسنت
[M2]همی کنند دعا را فرشتگان آمین
[B][M1]همیشه تا بود آثار نیک اصل قوی
[M2]همیشه تا بود ایین خوب قطب متین
[B][M1]هزار سال بزی نیک بخت و نیک آثار
[M2]هزار سال بمان خوب رسم و خوب ایین
[B][M1]وجود همت و جود تو تا به یوم‌الْحَشْر
[M2]بقای دولت و دین تو تا به یَومُ‌الدّین
[B][M1]موافقا‌نت رسیده ز گرد بر گردون
[M2]مخالفانت خزیده ز سجن‌ در سجین
[A]
[B][M1]آفرین‌باد آفرین بر خسرو روی زمین
[M2]سایهٔ یزدان ملکشاه آفتاب داد و دین
[B][M1]آن‌که دولت را جلال است آن‌که ملت را جمال
[M2]آن‌که امت را مُغیث است آن‌که سنت را معین
[B][M1]سیّد شاهان عالم ناصر دین خدای
[M2]خسروی کاو رُکن اسلام است و رُکنُ‌الْمسلمین
[B][M1]دولت او سازگار و نصرت او راهبر
[M2]مشرق او را در یسار و مغرب او را در یمین
[B][M1]تاکه او باشد جهان را والی و صاحِبْقران
[M2]فتح و نصرت با چنو صا‌حبقران باشد قرین
[B][M1]ای خداوندی که هستی مملکت را آفتاب
[M2]ای شهنشاهی‌ که هستی دین حق را نور دین
[B][M1]چه خطر دارد زمین و آسمان در جنب تو
[M2]کاسمان زیر علم داری زمین زیر نگین
[B][M1]این‌جهان رااصل زآب و خاک و باد و آتش‌است
[M2]جمله در فرمان توست ای خسرو روی زمین
[B][M1]آب و آتش را تو داری در نیام تیغ خویش
[M2]خاک را بر فرق دشمن‌ باد را در زیر زین
[B][M1]هرکرا کین باشد اندر تن زجود شهریار
[M2]تن ببردازد زجان چون دل نبردازد زکین
[B][M1]گر حصار آهنین سازد به‌ گرد خویس در
[M2]همچو ایوانی بماند در حصار آهنین
[B][M1]هرکه باشد بندهٔ تو آستین پر زر کند
[M2]بدسگال تو بپوشد جامهٔ بی‌آستین
[B][M1]تو به تخت پادشاهی بر همی سازی طرب
[M2]بخت بر دشمن همی سازد شبیخون و کمین
[B][M1]روم و چین و مکه راکردی به یک تدبیر رام
[M2]عهد بستی از پی دین با امیرالمومنین
[B][M1]از بن دندان پذیرفتند هر سالی خَراج
[M2]قیصر روم و امیر مکه و فغفور چین
[B][M1]تا قیامت پادشاهان زین اثر فخر آورند
[M2]کاین اثر باقی بود در ملک و دین تا یوم دین
[B][M1]خسروا شاها خداوندا به فرّ بخت تو
[M2]تاکه جان دارد توراگوید معزی آفرین
[B][M1]در خور احسنت و زه باسد نثار مدح تو
[M2]تا بود شاعر چنان و تا بود راوی چنین
[B][M1]پادشاه شرق بادی تا مکین است و مکان
[M2]شهریار غرب بادی تا شهورست و سنین
[B][M1]هرکجا سایی رکاب و هرکجا سازی وطن
[M2]فتح بادت همره و توفیق بادت همنشین
[B][M1]کار دینداران بساز و جان بدخواهان بسوز
[M2]گنج بهروزی بیاب و روز پیروزی ببین
[A]
[B][M1]بیافرید خداوند آسمان و زمین
[M2]دو آفتاب که هر دو منورند به دین
[B][M1]یک آفتاب دُرفشان شده ز روی سپهر
[M2]یک آفتاب فروزان شده ز روی زمین
[B][M1]همی فزاید از آن آفتاب قُوّت طبع
[M2]همی فزاید ازین آفتاب قُوّت دین
[B][M1]مغان به طاعت آن بر زمین نهاده رخان
[M2]شهان به خدمت این بر زمین نهاده جبین
[B][M1]سپهر و جملهٔ سیّارگان مُسَخّر آن
[M2]زمین و جملهٔ شاهنشهان مُسَخّر این
[B][M1]نظامِ عالم از این آفتاب بیشترست
[M2]که جای خویش همه ساله تخت دارد و زین
[B][M1]خدایگانی کز رأی و همت و نظرش
[M2]عزیز شد قلم و تیغ و تاج و تخت و نگین
[B][M1]گرفت ملک زآیین و رسم او رونق
[M2]که هست خسرو فرخنده‌رسم و خوب‌آیین
[B][M1]اگر به جهد بکوشند اختران فلک
[M2]به صد هزار قِرانَش‌ْ نیاورند قرین
[B][M1]وگر شمارکنند آنچه کرد در یک سال
[M2]فَذلِکش نتوان یافت از شُهور و سنین
[B][M1]شهان رسند به مقصود در کمین و مصاف
[M2]رسید شاه به مقصود بی‌مصاف و کمین
[B][M1]ز بهر ایمنی روزگار و راحت خلق
[M2]گمان خویش به اقبال خویش کرد یقین
[B][M1]حسود بیهده کردار پیش او از بیم
[M2]چنان نمود که روباه پیش شیر عرین
[B][M1]مخالفان را اقبال او و دولت او
[M2]چنان گرفت که گیرد تَذَروْ را شاهین
[B][M1]کشید باز همین وقت لشکری سوی شام
[M2]بتوخت از دل اعدا به تیغ بران‌کین
[B][M1]شهی است اوکه به یک سال در دو فتح‌ کند
[M2]به‌ حدَ شام چنان و به حدَ بلخ چنین
[B][M1]خدایگانا هستی نشسته بر در بلخ
[M2]رسیده صاعقهٔ تیغ تو به روم و به چین
[B][M1]سریر تو چو سپهرست و مرکب تو چو باد
[M2]گهی سپهر نشینی و گاه بادنشین
[B][M1]تویی که عدل تو رضوان شدست در عالم
[M2]شکفت عالم ازو سربه‌سر چو خلد برین
[B][M1]تویی‌که تیغ و کف تو خبر دهند همی
[M2]زصورت مَلَک‌الْموت و جبرئیل امین
[B][M1]تو شاه باز پسینی درین جهان ملکا
[M2]چنانکه بود محمد رسول باز پسین
[B][M1]همیشه تاکه ز تشرین صبا کند نیسان
[M2]همیشه تاکه ز نیْسان خزان ‌کند تِشْرین
[B][M1]دل تو شاد همی باد و دولت تو بلند
[M2]زبخت نیک تورا دانش و هنر تلقین
[B][M1]رعایت تو و عدل تو و عنایت تو
[M2]به دین و دنیا پیوسته تا به یوم‌الدین
[B][M1]تو بر مراد دل خویش جام باده به دست
[M2]زخلق بر تو دعا وَزْ فرشتگان آمین
[A]
[B][M1]ای ساقی نو آیین پیش آر جام زرین
[M2]می ده به دست سلطان بر یاد فتح غزنین
[B][M1]گر چیره شد سلیمان یک چند بر شیاطین
[M2]امروز شاه سنجر شد چیره بر سلاطین
[B][M1]پیلان شدند خسته خصمان شدند غمگین
[M2]خصمان ز درد و حسرت پیلان به تیغ و زوبین
[B][M1]درهم شدند لشکر برهم زدند همگین
[M2]آن تاج‌های زرین و آن تخت‌های سیمین
[B][M1]دشمن به کوه و صحرا مسکن گرفت مسکین
[M2]از خار کرد بستر وز خاک کرد بالین
[B][M1]شد ملک حون ترازو فرمان شاه‌ ساهین
[M2]شد خصم چون‌کبوتر شمشیر شاه‌ شاهین
[B][M1]از سروران ماضی از خسروان پیشین
[M2]در هند و زابلستان فتحی‌ که‌ کرد چونین
[B][M1]تا کی زکار خسرو وز روزگار شیرین
[M2]وز سرگذشت بیژن وز داستان گرگین
[B][M1]چون هست فتح سلطان تاریخ دولت و دین
[M2]اخبار او همی خوان واثار او همی بین
[B][M1]فتحش رسید امسال از هند تا در چین
[M2]عدلش رسد دگر سال از روم تا فلسطین
[B][M1]از ما ثناست او را وز کردگار تلقین
[M2]وز ما دعاست او را وز روزگار آمین
[B][M1]بادا همیشه خرم برکف شراب نوشین
[M2]گاهی به مرو شهجان‌ گاهی به بلخ بامین
[A]
[B][M1]همچو خورشید فلک روشن همی دارد زمین
[M2]رای خاتون اجل زین نساء‌العالمین
[B][M1]دختر سلطان ماضی خواهر سلطان عصر
[M2]شاه خاتون صفیه نازش دنیا و دین
[B][M1]آن خداوندی که از اقبال او آراسته است
[M2]از زمین هفتمین تا آسمان هفتمین
[B][M1]آسمان بر پردهٔ درگاه او گویی نوشت
[M2]آنچه بودی مر سلیمان را نوشته بر نگین
[B][M1]گوهر سلجوق همچون گوهر باقیمت است
[M2]کز خطاب و نام‌ او دارد علم بر آستین
[B][M1]دهر با او یک دل است و چرخ با او یک زبان
[M2]سعد با او همره است و بخت با او همنشین
[B][M1]نیست او زهرا و مریم لیکن اندر اعتقاد
[M2]هست چون زهرا ستوده هست چون مریم‌ گزین
[B][M1]تا که بر روی زمین باشد چنو نیک‌اختری
[M2]هر زمان بر آسمان فخر آورد روی زمین
[B][M1]قدر آن دارد که او را از بهشت آرد نثار
[M2]لولو و یاقوت و لعل قیمتی روح‌الامین
[B][M1]جای آن دارد که رضوان هدیه آرد پیش او
[M2]یاره و خلخال و تاج‌ و گوشوار حور عین
[B][M1]در جهان هرگز چنو خاتون نخواهد بود نیز
[M2]از تبار طیبات و از نژاد طیبین
[B][M1]گر دلیلی باید این را داستان او بخوان
[M2]ور نشانی باید این را روزگار او ببین
[B][M1]مادر از وی شادمان است و برادر خرم است
[M2]زانکه هست او از خرد صاحبقرانی بی‌قرین
[B][M1]بخت او هر ماه بفزاید همی اقبال آن
[M2]عدل او هر روز بفزاید همی انصاف این
[B][M1]دودهٔ‌ سلجوق را فرزند او سلجوق شاه
[M2]تازه خواهد داشت در دنیا و دین تا روز دین
[B][M1]نرم خواهد گشت از پیکان او پیل دمان
[M2]رام خواهدگشت از شمشیر او شیر عرین
[B][M1]خست خواهد چشم بدخواهان چو بفرازد کمان
[M2]بست خواهد پای‌ گمراهان چو بگشاید کمین
[B][M1]ای خداوندی‌ که عالم را به عدل تو همی
[M2]تهنیت‌گویند هر روزی کرام‌الکاتبین
[B][M1]وقف دارم جان و تن بر خدمت و مدح شما
[M2]هست بر سِرٌَم‌ گوا یزدان‌ گیتی آفرین
[B][M1]از خداوندان مرا تشریفها حاصل شدست
[M2]زر سرخ و جامه‌های فاخر و در ثمین
[B][M1]از تو ادراری همی باید که بفزاید بران
[M2]تا دل و جان‌ رهی باشد به شکر تو رهین
[B][M1]تا جهان باشد دل سلطان و خاتون بزرگ
[M2]از تو خرم باد چون عالم ز باد فرودین
[B][M1]دهر بر منشور هر سه نام دولت‌ کرده نقش
[M2]بخت بر درگاه هر سه اسب دولت‌ کرده زین
[B][M1]هر سه را دولت به‌کام و هر سه نعمت را مدام
[M2]هرسه را حشمت بلند و هر سه را رایت مبین
[B][M1]دشمنان هر سه در دوزخ ز اصحاب‌الشمال
[M2]دوستان هر سه در جنت ز اصحاب‌الیمین
[A]
[B][M1]زمان چو خلد برین شد زمین چو چرخ برین
[M2]کنون‌که صدر زمان شد وزیر شاه زمین
[B][M1]ز فر شاه زمین و ز قد‌ر صدر زمان
[M2]همی بنازد خُلد برین و چرخ برین
[B][M1]مقدری‌ که فلک را به صنع و قدرت خویش
[M2]نطاق و منطقه کرد از مجره و پروین
[B][M1]به فضل خویش بیفروخت دین احمد را
[M2]چوکرد احمدبن فضل را زخلق‌گزین
[B][M1]زخلق احمد فضل است و احمد مختار
[M2]وزیر بازپسین و رسول بازپسین
[B][M1]چنین وزیر سزد پیش پادشاه جهان
[M2]که شاکرند ز عدلش جهانیان به همین
[B][M1]نه از مَثابت او هست هیچکس رنجور
[M2]نه از وزارت او هست هیچ کس غمگین
[B][M1]سران ملک بدین خواجه خُرَّمند امروز
[M2]به چشم سر تو کنون یا به چشم عقل بین
[B][M1]که رویها همه تازه است و چشمها روشن
[M2]که طبعها همه شادست و عیش‌ها شیرین
[B][M1]موافقند به یک جای پادشاه و وزیر
[M2]یکی معزالدین و یکی معین‌الدین
[B][M1]به هیچ عصر در اسلام دین تازی را
[M2]چنان نبود معز و چنین نبود معین
[B][M1]معز چو شیر عرین است وملک بیشهٔ او
[M2]سزای بیشه نباشد مگرکه شیرین عرین
[B][M1]معین سزد که زند رای پیش شاهنشاه
[M2]علی سزد که زند تیغ در صف صِفّین
[B][M1]نصر دولت ابونصر احمد‌‌بن الفضل
[M2]که در محامد و افضال آیتی است مبین
[B][M1]درست باشد اگر صدر و بَدْ‌ر خوانندش
[M2]که صدر بدرنشان است و بدر صدرنشین
[B][M1]یگانه خواجه و مخدوم بی‌مثال و نظیر
[M2]خجسته صاحب و دستور بی‌همال و قرین
[B][M1]خدایگان چوگزیند چنو خجسته وزیر
[M2]خدای کرده بود در گزیدنش تلقین
[B][M1]دعای صاحب و صاحبقران کنند کنون
[M2]همه خلایق دنیا ز روم تا در چین
[B][M1]چو بر زمین همه جسمانیان کنند دعا
[M2]بر آسمان همه روحانیان کنند آمین
[B][M1]آیا به‌ گاه کفایت نظام و رونق صدر
[M2]و یا به روز شجاعت جمال و زینت زین
[B][M1]تو یافتی زبزرگان و سروران عراق
[M2]ز پنج شاه چهل سال حشمت و تمکین
[B][M1]اگر دلیل وگوا بایدت در این معنی
[M2]تورا دلیل و گوا بس بود شهور و سنین
[B][M1]نگین و خاتم دولت تویی علی‌الاطلاق
[M2]زه ای نگین که تورا هست چرخ‌ زیر نگین
[B][M1]اگرکمال تو دیدی ز گوهر آدم
[M2]به گاه فرمان ابلیس خاکسار لعین
[B][M1]ز روی‌ کبر نگفتی خَلَقتَنی‌ مِن‌ نار
[M2]ز راه‌ کفر نگفتی خلقته من‌ طین
[B][M1]اگر تو خواهی بر آب تیز و نار بلند
[M2]گذرکنی و نیابی‌گزند از آن و از این
[B][M1]کلیم‌وارکنی خشک آب را به ضمیر
[M2]خلیل‌وار کنی سبز نار را به یقین
[B][M1]اگر شریف کند مرد را سخاوت و عدل
[M2]تو را سخاوت و عدل است سیرت و آیین
[B][M1]سه چیز دیگر پیوند این دو چیز توراست
[M2]ضمیر روشن و عقل درست و رای رزین
[B][M1]زرای تو نه عجب گر خدایگان جهان
[M2]طناب خیمه دولت‌کشد به علیین
[B][M1]به مصر و روم حسامش کند گه پیکار
[M2]همان که کرد سنانش به کابل و غزنین
[B][M1]رسد چنانکه زغزنین همی رسد هر سال
[M2]به‌گنج خانهٔ او حمل مصر و قسطنطین
[B][M1]گماشته است خدای از ملائکه دو رقیب
[M2]نشسته‌اند تو را هر دو بر یسار و یمین
[B][M1]چو کهتران به رخ تو همی کنند نشاط
[M2]چو دوستان به سر تو همی خورند یمین
[B][M1]ترازویی‌که سخن را بدان بسنجد عقل
[M2]ز رای و کلک تو دارد زبانه و شاهین
[B][M1]به زیر سایهٔ عدل تو بی‌گزند شوند
[M2]تذرو و کبک ز منقار و مِخْلَبِ شاهین
[B][M1]اگر شکفته کند باغ را نم نوروز
[M2]وگرکآشفته‌کند باغ را دم تشرین
[B][M1]وفاق را به موافق همان‌کند گه مهر
[M2]خلاف تو به مخالف همی‌کند گه کین
[B][M1]به حاسدان تو کیوان چو درکشید کمان
[M2]به دشمنان تو بهرام برگشاد کمین
[B][M1]کجا کنند گذر نیک‌خواه و بدخواهت
[M2]فریضه گردد هم آفرین و هم نفرین
[B][M1]کسی‌که جوید انعام تو پس از اکرام
[M2]کسی‌که خواهد احسان تو پس از تحسین
[B][M1]دهد مرادش طبع کریم تو در حال
[M2]دهد جوابش دست جواد تو در حین
[B][M1]چو نافه مشک‌آگین است نوک خامهٔ تو
[M2]وگرچه هست به معنی چو درج درآگین
[B][M1]که دید هرگز دُرّی به رنگ مشک سیاه
[M2]که دید هرگز مشکی به‌ قدر در ثمین
[B][M1]سزدکه خامه نو هر زمان‌کند حرکات
[M2]که فتنه را حرکاتش همی دهد تسکین
[B][M1]چو در بنان تو هنگام سیر ناله کند
[M2]شود صحیفه سیمین ز سیر او مشکین
[B][M1]از آن سپس‌که به مسکین رسید نالهٔ او
[M2]به‌ گوش‌ کس نرسد نیز نالهٔ مسکین
[B][M1]بزرگوارا برحسب اعتقاد قدیم
[M2]به مَنِّ توست دل من رهی همیشه رهین
[B][M1]چو من مدیح تو انشا کنم روادارم
[M2]که جان و دل‌کنم اندر حروف او تضمین
[B][M1]زفخر بوسه دهد آسمان جبین مرا
[M2]چو بر زمین نهم از بهر خدمت تو جبین
[B][M1]سپاس و شکر ز یزدان که صدر دولت را
[M2]به‌دین و داد تو آراست تا به یومُ‌الدّین
[B][M1]کنون سزاست که رضوان زگنج‌های بهشت
[M2]برتو هدیه فرستد به دست روح امین
[B][M1]وگر زکنگرهٔ خلد دست میکائیل
[M2]کند نثار تو پیرایه‌های حور العین
[B][M1]به بارگاه و به دیوان کشند پیش تو صف
[M2]بتان نوش لب مشک زلف سیم سرین
[B][M1]به‌گاه رزم همه جان‌ربای چون خسرو
[M2]به‌ گاه بوسه همه دل‌ ربای چون شیرین
[B][M1]هزار پرده دریده به زلف خم در خم
[M2]هزار توبه شکسته به جعد چین‌ در چین
[B][M1]به‌ روضه‌ های جنان پروریده چون رضوان
[M2]زخانه‌های چگل برگزیده چون تکسین
[B][M1]همیشه‌ تا گل و نسرین و لاله هر سالی
[M2]شود به باغ شکفته به ماه فروردین
[B][M1]شکفته باد به باغ بقا و دولت تو
[M2]ز جاه عز و شرف لاله و گل و نسرین
[B][M1]قبول و حشمت و اقبال شهریار تورا
[M2]حصار محکم و سد بلند و حصن‌ حصین
[B][M1]حمایت و کنف و حفظ کردگار تو را
[M2]پناه اعظم و حرز بزرگ و حبل متین
[A]
[B][M1]ای مبارک فخر امت ای همایون مجددین
[M2]ای سزای آفرین از خالق خلق‌آفرین
[B][M1]ای به اصل اندر تو را جد و پدر محمود و فصل
[M2]روزگار و کار تو چون نام آن و نام این
[B][M1]صاحب خیرات بر روی زمین چون تو کجاست
[M2]کز تو خشنودست و خرم صاحب روی زمین
[B][M1]مجد دینی تو به راحت او معین‌الدین حق
[M2]چشم دین هرگز نبیند چون شما مجد و معین
[B][M1]هست رسم نیک تو بر جامهٔ ملت طراز
[M2]هست رای پاک او بر خاتم دولت نگین
[B][M1]تو نداری در معانی از هنرمندان همال
[M2]واو ندارد در معالی از هنرمندان قرین
[B][M1]تو کریمی حق‌شناسی او جوادی حق‌گزار
[M2]تو همامی کاردانی او وزیری دوربین
[B][M1]هست برج سعد را توفیق تو ماهی منیر
[M2]هست دَرج ملک را توقیع او دُرّی ثمین
[B][M1]رایت ملت به تو منصور شد تا نفخ صور
[M2]خانهٔ دولت بدو معمور شد تا روز دین
[B][M1]هر دو را پیوسته توفیق است بر اعمال خیر
[M2]آمد اندر شأ‌نِ هر دو نِعم اجرِالعامِلین
[B][M1]تا که این صدر خراسان در خراسان آمدست
[M2]نیست یکدل در خراسان جز به‌شکر او رهین
[B][M1]آفتاب شادی از ابر امید آید برون
[M2]چون برون آید به‌دیوان دست او از آستین
[B][M1]صدر ایوان شد ز انصافش سزای تهنیت
[M2]ملک و دولت شد ز تدبیرش سزای آفرین
[B][M1]روزگار از داد و دینش خرم و آراسته است
[M2]همچو باغ از ابر نوروزی و باد فرودین
[B][M1]کبک و تیهو رسته‌اند از چنگل بازسپید
[M2]گور و آهو جسته‌اند از پنجهٔ شیر عرین
[B][M1]ای به فردوس برین راضی زتو جان صفی
[M2]وز دل صافی تو دنیا چو فردوس برین
[B][M1]هرچه از خیرات درگیتی خبر بود وگمان
[M2]اندر این عصر از خصال تو عیان است و یقین
[B][M1]این همه توفیق کایزد داشت ارزانی تو را
[M2]بر سعادتهای کلی هست برهان مبین
[B][M1]گر پیمبر داشت مهری از نبوت بر کَتَف
[M2]همچنان داری تو نوری از سعادت بر جبین
[B][M1]از کمال حسن زیبد زیور کرسی و عرش
[M2]هرچه بنویسد زاعمالت کرام‌الکاتبین
[B][M1]گرچه من خادم به خدمت همنشین تو نی‌ام
[M2]اشتیاق توست دایم با دل من همنشین
[B][M1]گه درود تو رساند سوی من باد صبا
[M2]گه ثنای من رساند سوی تو روح‌الامین
[B][M1]دفتری داری ز شعرم در یمین و در یسار
[M2]محضری دارم زشکرت در یسار و در یمین
[B][M1]هست درخور طلعت میمون تو چشم مرا
[M2]همچنان چون تشنه را درخور بود ماء معین
[B][M1]تا که در اسلام تاریخ سنین است و شهور
[M2]بر تو فرخ باد و میمون هم شهور و هم سنین
[B][M1]سال و مه در موکب تو رایت نصرت به پای
[M2]روز و شب بر درگه تو اسب دولت زیر زین
[A]
[B][M1]از آن دندان چون پروین مرا شد دیده پر پروین
[M2]وزان رخسار چون نسرین مرا شد دیده چون نسرین
[B][M1]روا باشدکه نسرین خیزد از نسرین به طبع اندر
[M2]ولیکن‌ کی روا باشد که پروین خیزد از پروین
[B][M1]اگر بنماید آن دلبر به چین و هند یک ساعت
[M2]بریده زلف خَم در خَم شکسته جَعد چین در چین
[B][M1]شود چون جعد او پرچین شود چون ‌زلف او پرخم
[M2]رخ صورتگران هند و پشت بتگران چین
[B][M1]رخی دارد به ‌زیبایی مثل همچون رخ عَذ‌را
[M2]لبی دارد به شیرینی سمر همچون لب شیرین
[B][M1]بود در وقت دلتنگی نشاطم زان رخ زیبا
[M2]بود در حال بیماری علاجم زان لب شیرین
[B][M1]گه اندر عشق او بارم زدیده قطرهٔ باران
[M2]گه اندر هجر او بِفْر‌وزم از دل آذر برزین
[B][M1]بدین روی از دل و دیده مرا باشد همی هر شب
[M2]هزاران شعله در بستر هزاران قطره در بالین
[B][M1]ندارم خواب تا پرخواب دارد نرگس جادو
[M2]ندارم تاب تا پرتاب دارد سنبل مشکین
[B][M1]فغان زان نرگس و سنبل‌که از بی‌دادی هر دو
[M2]بلا بارید بر عشاق خاصه بر من مسکین
[B][M1]نگارین نو آیینم به حورالعین همی ماند
[M2]که از دیدار او گردد همی مجلس بهشت‌آیین
[B][M1]چو پیش من شود ساقی و مجلس را بیاراید
[M2]مرا باشد در این ‌گیتی بهشت و روی حورالعین
[B][M1]گرامی د‌ارمش چون چشم روشن‌بین به هرجایی
[M2]کزو دارنده‌تر هرگز نبیند چشم روشن‌بین
[B][M1]به‌روی عالم افروزش مزین شد وثاق من
[M2]چنان چون حضرت‌ سلطان مزین شد به‌ زین‌الدین
[B][M1]عماد دولت عالی ابوالقاسم که ‌قِسم او
[M2]رسید از مجلس شاهان قبول و حشمت و تمکین
[B][M1]علی ناصر آن سرور که خلق و رسم او ماند
[M2]به خلق صاحب معراج و رسم صاحب صِفّین
[B][M1]حضورش هست همچون باد فروردین ‌که خرم شد
[M2]خراسان از وجود او چو باغ از باد فروردین
[B][M1]به هر شهری ‌که بگذشت او ز به هر او سزا بودی
[M2]اگر ملک خراسان را زدندی کله و آذین
[B][M1]شدندی بر سپهر و بر زمین از بهر تبجیلش
[M2]ستاره جمله‌گوهر بار و مردم جمله‌گوهرچین
[B][M1]زمام عالم توسن همی دردست او زیبد
[M2]چنان کاندر کف رایض لجام کرهٔ نو زین
[B][M1]ز نور پاک اَجرام است پنداری سرشت او
[M2]وگرچه هست در خلقت سرشت‌کائنات از طین
[B][M1]به‌تن در بشکفاند جان وفاقش چون می روشن
[M2]به‌رگ در بفسُراند خون خلافش چون دم تنین
[B][M1]چو کین او همی توزد جهان از دشمنان او
[M2]نیازش نیست‌کز دشمن به‌جهد خویش توزدکین
[B][M1]ایا در چنبر حکمت سر آزادگان یک سر
[M2]و یا در عهدهٔ عهدت دل آزادگان همگین
[B][M1]به‌فر تو رهاگردد گوزن از پنجهٔ ضیغم
[M2]به عدل تو امان یابد تذرو از چنگل شاهین
[B][M1]کفایت‌ گر شود محسوس بر شکل یکی میزان
[M2]نباشد جزکف وکلک تو او راکفه و شاهین
[B][M1]ز تدبیرت عجب نبود که شاه مشرق و مغرب
[M2]به هر روزی نهدروی از خراسان سوی قسطنطین
[B][M1]کند پای ستوران را شکال از موی رهبانان
[M2]کند زین غلامان را صلیب رومیان خرزین
[B][M1]مسلم‌گردد او را ملک وگنج روم سرتاسر
[M2]چنان‌ کاو را مسلم‌ گشت ملک و نعمت غزنین
[B][M1]ز پیش پادشا محمود پیش پادشا سنجر
[M2]به شغلی آمدی کان شغل دولت را بود تزیین
[B][M1]بر آرد شاه آزاده مراد و کام شهزاده
[M2]که مشکوری به‌نزد آن و مقبولی به‌نزد این
[B][M1]چو در دیوان خاتونی به فرمان شهنشاهی
[M2]به‌دست زرفشان اندر گرفتی کلک مشک‌آگین
[B][M1]زکلک تو عجب دارم‌که هنگام هنرمندی
[M2]همه علمی ز بر دارد ز کس نایافته تلقین
[B][M1]اگرچه تیغ و زوبین را شناسد هرکسی قاطع
[M2]صریر و مد او قاطع‌ترست از تیغ و از زوبین
[B][M1]سر او هر زمان سِکّین روان از تن بیندازد
[M2]از آن معنی ندارد باک و باشد در بر سکین
[B][M1]چو از تارک قدم سازد بود مظلوم را راحت
[M2]چو از قطران‌ گهر سازد بود آشوب را تسکین
[B][M1]کجا اسرار دولت را بر او املا کند خاطر
[M2]چو در دستت روان گردد بگوید بی‌زبان در حین
[B][M1]ایا شخصی‌که مدح تو به‌جان‌گویند مداحان
[M2]که از تو بهر مداحان هم‌ احسان‌ است و هم‌ تحسین
[B][M1]گه مدح تو بر خاطر چنان زحمت‌ کند معنی
[M2]که در مدح تو مادح را نباشد حاجت‌ تضمین
[B][M1]من اندر دل ز مدح تو فراوان تحفه‌ها دارم
[M2]نشان ‌دارم ز دیگر تحفه‌ها از تحفهٔ پیشین
[B][M1]قبول خویش‌کن داماد تا از پردهٔ خاطر
[M2]عروسانی برون آرم سبک روح و گران کابین
[B][M1]همی تا باشد اندر طبع‌ها از آفرین شادی
[M2]بر آن‌گونه که در دل‌ها همه غم باشد از نفرین
[B][M1]همیشه طبع احباب تو باد از آفرین شادان
[M2]به فر دولت سلطان ز نیسان بهترت تِشرین
[B][M1]نهاده بر کفت در بزم و پیش رویت استاده
[M2]میی پروردهٔ مهر و بتی پروردهٔ تکسین
[B][M1]دعاگفته تو را دولت چه در سَرّا جه در ضَرّا
[M2]که چون دولت دعا گوید کند روح‌الامین آمین
[A]
[B][M1]دو محمد آفرید ایزد سزای آفرین
[M2]آن رسول راستان این پادشاه راستین
[B][M1]آن محمد بود در پیغمبری صدر زمان
[M2]وین محمد هست در شاهنشهی فخر زمین
[B][M1]آن محمد در عرب صاحب کتابی بی‌همال
[M2]وین محمد در عجم صاحبقرانی بی‌قرین
[B][M1]آن یکی را بر هدی مُهر نبوت در کَتَف
[M2]وین دگر را در هنر مهر سعادت بر جبین
[B][M1]بود حیدر آن محمد را رفیقی کاردان
[M2]هست شاه دین محمد را وزیری پیش بین
[B][M1]این محمد هست در دنیا نیابت‌دار آن
[M2]وآن محمد هست در عُقبی شفاعت‌خواه این
[B][M1]ای غیاث دین و دنیا تا تو گشتی پادشاه
[M2]رونق دیگرگرفت از فر تو دنیا و دین
[B][M1]تا امیرالمؤمنین را چون تویی باشد قسیم
[M2]نصرت و راحت بود قِسم امیرالمؤمنین
[B][M1]دست اقبال تو را گر ساختندی خاتمی
[M2]آسمانش حلقه بایستی و خورشیدش نگین
[B][M1]همت تو گر امل را گوید اندر صلح هان
[M2]هیبت تو گر اجل را گوید اندر بزم هین
[B][M1]بارگاه ملک و دولت را به‌ دین و داد تو
[M2]تهنیت گویند هر روزی کرام‌الکاتبین
[B][M1]تا که تو عدل و سیاست بر جهان گسترده‌ای
[M2]اصل ملک و قطب دولت پایدارست و متین
[B][M1]هم تذروان رسته‌اند از چنگل باز سپید
[M2]هم‌گوزنان جسته‌اند از پنجهٔ شیر عرین
[B][M1]عالم اندر خواب رفته است و خلایق خفته خوش
[M2]بر چنین عدل و سیاست آفرین باد آفرین
[B][M1]در زمان چون دور گردون قدرتی دارد عظیم
[M2]در جهان چون روز روشن نصرتی دارد مبین
[B][M1]آسمان برحسب قدرت شاه را نصرت دهد
[M2]قدرتی باید چنان تا نصرتی یابد چنین
[B][M1]ملک چون باغ است و عدل تو در آن چون باغبان
[M2]سروران چون سرو و میدان چون‌گل و چون یاسمین
[B][M1]دولت پیروز و عدل عالم‌افروز تو هست
[M2]چون سرشک ابر نوروزی و باد فرودین
[B][M1]ارسلان سلطانت جدست و ملک سلطان پدر
[M2]وز تو خشنودست جان هر دو در خلد برین
[B][M1]زیر فرمان تو خواهد شد به توفیق خدای
[M2]از لب دریای مغرب تا لب دریای چین
[B][M1]تا نه بس مدت به دولت غزو را بندی میان
[M2]تا اجل برکافران ناگاه بگشاید کمین
[B][M1]سخره شیران شوند آن بت‌پرستان شقی
[M2]‌طعمهٔ خوکان شوند آن خوک‌خواران لعین
[B][M1]استخوانهای فرنگان بر در انطاکیه
[M2]زیر پای و دست اسبان سپه‌ گردد طحین
[B][M1]ازکنار نهر عاصی تا لب رود فرات
[M2]خاک هر منزل به‌خون کافران گردد عجین
[B][M1]کوس فیروزی چنان کوبد به‌ صحرای‌ حلب
[M2]کاوفتد آواز او درآمِد و مافارقین
[B][M1]آن ظفر پیرایه دولت بود تا روز حشر
[M2]وآن اثر تاریخ ملک و دین بود تا روز دین
[B][M1]گرگمان‌است و خبرگفتار من بس تا نه دیر
[M2]این خبرگردد عیان و این‌گمان گردد یقین
[B][M1]تا شهورست و سنین از سیر ماه و آفتاب
[M2]تا دیارست و بلاد از حکم رب‌العالمین
[B][M1]زیر فرمان تو بادا هم بلاد و هم دیار
[M2]زیر پیمان تو بادا هم شهور و هم سنین
[B][M1]نصرت و تأیید بادت در رکاب و در عنان
[M2]عصمت و توفیق بادت بر یسار و بر یمین
[B][M1]تو رعیت را پناه و مر تو را دولت پناه
[M2]تو شریعت را معین و مر تورا ایزد معین
[B][M1]آسمان‌کرده ندا هر روز بر درگاه تو
[M2]کای خداوندان حاجت اُ‌د‌خلوها آمنین
[A]
[B][M1]خدایگان زمان است و شهریار زمین
[M2]سپاهدار جهان است و پهلوان ‌گزین
[B][M1]چو پادشاه چنین باشد و سپهسالار
[M2]سزای هر دو بباید یکی وزیر چنین
[B][M1]به حق شدست ملک را وزیر فخرالملک
[M2]چنانکه بود ملک شاه را قوام‌الدین
[B][M1]موافق است پسر با پسر در این ‌گیتی
[M2]مساعد است پدر با پدر به خلد برین
[B][M1]سزد که خواجه بود وارث دوات و قلم
[M2]چنانکه هست ملک وارث حسام و نگین
[B][M1]وزیر زادهٔ دنیا سزد مُدبّر ملک
[M2]چو شاهزادهٔ دنیاست پادشاه زمین
[B][M1]اگرچه هست چو باغی شکفته مُلک‌ مَلِک
[M2]پر از درخت بلند و پر از گل و نسرین
[B][M1]شکفته‌تر شود اکنون ز همت دستور
[M2]که هست همت دستور باد فروردین
[B][M1]اگرچه شاه و همه لشکرش گرفتستند
[M2]عجم به دولت پیروز و تیغ زهرآگین
[B][M1]چو باز صدر جهان ‌گشت یار دولت و تیغ
[M2]ز سومنات بگیرند تا به ‌قسطنطین
[B][M1]روان شاه ملک شاه و جان خواجه نظام
[M2]گزیده‌اند به ملک ملک ز علیین
[B][M1]ز بهر هدیه فرستند یا ز بهر نثار
[M2]به دست رضوان پیرایه‌های حورالعین
[B][M1]هر آنچه خسرو مشرق بگوید و بکند
[M2]به حق بود که خدایش همی کند تلقین
[B][M1]جهان به سیرت و آیین او همی نازد
[M2]که نایب پدر است او ، به سیرت و آیین
[B][M1]خدایگانا، هرچ از خدای خواست دلت
[M2]بیافتی و نهادی بر اسب دولت زین
[B][M1]ببرد عدل تو از پشت پادشاهی خم
[M2]فکند تیغ تو بر روی بدسگالان چین
[B][M1]ضمیر روشن تو هست عقل را مسکن
[M2]رکاب فرخ تو بخت را بود بالین
[B][M1]ز بیم خنجر تو ولوله است در توران
[M2]ز سهم لشکر تو زلزله است در غزنین
[B][M1]چو از سنان تو تابد ظفر به روز مصاف
[M2]چو از کمان تو پَرّد اجل به وقت‌ کمین
[B][M1]ز نعل مرکب و از خون‌ کشتهٔ تو رسد
[M2]به روی ماه غبار و به پشت ماهی طین
[B][M1]گهی‌ که هست سپاه تو بر لب جیحون
[M2]شوند خسته و بسته سپاه خان و تکین
[B][M1]گهی به بیشهٔ مازندران سوارانت
[M2]عصا کنند به دست سپهبدان زوبین
[B][M1]سپه‌کشی که ز توران به کین تو بشتافت
[M2]خبر نداشت کزو تیغ تو بتوزد کین
[B][M1]نهاد روی به اقبال چون کشید مصاف
[M2]گرفت دامن ادبار وکشته شد در حین
[B][M1]به‌ یک زمان سپهش منهزم شدند چنانک
[M2]هزیمت از لب جیحون رسید تا در چین
[B][M1]مخالفی که به مازندران خلاف تو جست
[M2]پناه ساخت زبیشه چنانکه شیر عرین
[B][M1]زپهلوان سپاهت به عاقبت بگریخت
[M2]بر آن صفت که کبوتر گریزد از شاهین
[B][M1]بدان عدد که بود بر مجره کوکب خُرد
[M2]ز بیشه با او رفتند لشکرش همگین
[B][M1]شدند عاقبت کار در میانهٔ راه
[M2]ستارگان مَجرّه کواکب پروین
[B][M1]چو ره نمود سعادت بر تو ایشان را
[M2]رسید بهرهٔ ایشان جلالت و تمکین
[B][M1]همه به قبضهٔ فرمان تو شدند رهی
[M2]همه به منت احسان تو شدند رهین
[B][M1]خلاف و طاعت تو هست اگر قیاس کنند
[M2]یکی چو آذر برزین یکی چو ماء معین
[B][M1]خرد کجا بود آن را که او ز خیره سری
[M2]شود ز ماء معین اندر آذر برزین
[B][M1]چه آن که باد خلاف تو دارد اندر سر
[M2]چه آن‌که هست به صد ساز زیر خاک دفین
[B][M1]به نیک‌بختی تو هرکه دل ندارد شاد
[M2]بنالد از غم و بر بخت بدکند نفرین
[B][M1]مگر خدای زجان آفرید عهد تورا
[M2]که هست عهد تو در هر دلی چو جان شیرین
[B][M1]مگر قرین و همال از فرشته است تورا
[M2]کز آدمی نشناسم تورا همال و قرین
[B][M1]چو دید مجلس عالیت شاعر پدری
[M2]بهشت دید به دنیا به ‌چشم روشن بین
[B][M1]ضمیر و خاطرش از مدح تو گرفت شرف
[M2]چو آسمان زنجوم و صدف ز درّ ثمین
[B][M1]همیشه تا که بود حفظ و عصمت یزدان
[M2]جهانیان را حِصن‌ حصین و حَبل‌ مَتین
[B][M1]نظام دین هُدی باد و عِزِّ دینِ هدی
[M2]تورا وزیر و سپهدار تا به یوم‌الدین
[B][M1]چنانکه ناصر دین و معین خلق تویی
[M2]خدای عزوجل ناصر تو باد و معین
[B][M1]سپاه و مملکت و عمر و روزگار تورا
[M2]دعا زدولت و آمین زجبرئیل امین
[A]
[B][M1]زباغ و راغ به آسیب لشکر تِشرین
[M2]گرفت راه هزیمت سپاه فروردین
[B][M1]برون‌ کشید ز باغ و ز راغ رایت خویش
[M2]چو دید بر سر کهسار رایت ‌تشرین
[B][M1]چه رایتی است که تشرین زدست بر کهسار
[M2]که شد به لون دگر عالم بهشت آیین
[B][M1]گرفت گونهٔ دینار دشت مینا رنگ
[M2]نهاد تودهٔ کافور کوه مشک‌آگین
[B][M1]پدید شد به هوا بر مثال اهریمن
[M2]نهفته شد به‌زمین در نگار حورالعین
[B][M1]نه باغ را خبرست از بنفشه و سوسن
[M2]نه راغ را اثرست از شکوفه و نسرین
[B][M1]نه هست لالهٔ‌ کوهی پلنگ را بستر
[M2]نه هست سوسن حمری تذرو را بالین
[B][M1]اگرچه فصل بهار از خزان بهشت که دید
[M2]همی شکفته از آن‌گردد وکآشفته ازین
[B][M1]من از خزان به یکی چیز شاکرم که خزان
[M2]زبانهای درختان همی کند زرین
[B][M1]ز بهر آنکه درختان به آن زبان خوانند
[M2]به جشن مهر مدیح وزیر شاه زمین
[B][M1]نظام ملک رضیّ خلیفه شمس کفات
[M2]غیاث دولت و صدر اجل قوام‌الدین
[B][M1]ابوعلی حسن آن صاحبی که در عقبی
[M2]روان صاحب کافی به مهر اوست رهین
[B][M1]شعاع روزبهی تابد از جبین کسی
[M2]که در پرستش او برنهد به خاک جبین
[B][M1]سپهر تا به ‌قیامت جدا نخواهد کرد
[M2]ز دست دولت او دامن شهور و سنین
[B][M1]به شکل حلقهٔ انگشتری است چنبر چرخ
[M2]ز بخت اوست در انگشتری نشانده نگین
[B][M1]اگر میان یم اندر صدف ندیدستی
[M2]نگاه‌کن قلم او در آن خجسته یمین
[B][M1]اگر خبر بدی ابلیس را ز نور دلش
[M2]به نار فخر و تکبر نکردی آن مسکین
[B][M1]سجود کردی و هرگز نگفتی آدم را
[M2]من آفریده ز نارم تو آفریده ز طین
[B][M1]ایا متابع رای تو مهر روشن تاب
[M2]و یا مسخرکلک تو عقل روشن بین
[B][M1]وزیر بازپسین خوانمت که تازه شده است
[M2]به روزگار تو دین رسول بازپسین
[B][M1]تو آن خجسته وزیری‌که ازکفایت تو
[M2]کشید دولت سلجوق سر به علیین
[B][M1]تو آن ستوده مشیری‌ که در فتوح و ظفر
[M2]شدست‌کلک تو با طبع شهریار قرین
[B][M1]تو آدمی و همه خلق چون فریشتگان
[M2]مخالف تو چو ابلیس خاک راه و لعین
[B][M1]اگر ز بهر تو ابلیس یک سجود نکرد
[M2]سزای لعنت گشته است تا به یوم‌الدین
[B][M1]هر آن دعا که ز بهر تو بر شود به هوا
[M2]ستاره‌وار بتابد بر آسمان و زمین
[B][M1]ضمیر پاک تورا دیو کی کند وسواس
[M2]که هست بر سر تو پرّ جبرئیل امین
[B][M1]ز چرخ بر تو ثنا وزستارگان احسنت
[M2]ز بخت بر تو دعا وز فرشتگان آمین
[B][M1]تویی دلیل و معین جهانیان شب و روز
[M2]خدای باد تو را روز و شب دلیل و معین
[B][M1]کسی‌ که بر تن و جان تو آفرین نکند
[M2]مباد بر تن و بر جان او مگر نفرین
[A]
[B][M1]تو راست روی چو نسرین تازه‌ ای بت‌چین
[M2]مراست از غم عشق‌ تو روی چون نسرین
[B][M1]توراست پروین زیر دو دانهٔ یاقوت
[M2]مراست دیدهٔ یاقوت بار بر پروین
[B][M1]توراست زر طرازنده بر میان دو سیم
[M2]مراست زرّ گدازنده بر رخ سیمین
[B][M1]تو راست بستر و بالین همیشه پرگل و ماه
[M2]مراست پر تَف و نم بی‌ تو بستر و بالین
[B][M1]تو راست پرخم و چین جَعْد زلف غالیه بار
[M2]مراست قامت و روی از غم تو پُر خم و چین
[B][M1]توراست پرچین از ساج‌ گرد لاله‌ستان
[M2]مراست گرد گل زرد عاج‌گون پرچین
[B][M1]تو راست مشک به کافور بر عجین به‌ گلاب
[M2]مراست خاک به خونابه زیر پای عجین
[B][M1]توراست مار قرین بر فراز برگ سمن
[M2]مراست برگ سمن بر فراز مار قرین
[B][M1]توراست برچین بر روی حلقه کرده جنان
[M2]مراست عشق تو بر گوش حلقه کرده چنین
[B][M1]توراست آذر برزین به روی بر ز نشاط
[M2]مراست بر دل ز اندیشه آذر برزین
[B][M1]توراست تلقین آشوب و فتنه از دیوان
[M2]مراست مدح وزیر از فرشتگان تلقین
[B][M1]وزیر خسرو و شرق و نصیر ملت شرع
[M2]مجیر دولت و تایید او موید دین
[B][M1]سپهر نصرت ابوالفتح کاختران سپهر
[M2]به صد هزار قرانش نیاورند قرین
[B][M1]بزرگوار وزیری که هست بهرهٔ او
[M2]ز هفت‌ کوکب سیاره هفت چیز گزین
[B][M1]ز زهره بزم و ز بهرام قُوّت اندر رزم
[M2]ز تیر در همه علمی ضمیر روشن‌بین
[B][M1]ز ماه سیر شبانروزی و ز کیوان خشم
[M2]ز مهر طلعت و از اُ‌ورمزد رای رزین
[B][M1]یمین او سبب روز و روزی بشر است
[M2]بدین سخن نه ‌گرو بایدم همی نه یمین
[B][M1]شود گشاده در روزی و بتابد روز
[M2]چو او به ‌دیوان بگشاید این خجسته یمین
[B][M1]نخست روز کند آرزوی خدمت او
[M2]چو در بدن متحرک شود جَنان جنین
[B][M1]ز حرص خدمت و دیدار او عجب نبود
[M2]که بی‌قرار شود نطفه در قرار مکین
[B][M1]چو کلک و مِقرَ‌عه در صدر زین به ‌کف گیرد
[M2]دلیروار دو صنعت کند بدان و بدین
[B][M1]به نوک‌ کلک جهانی ببخشد اندر صدر
[M2]به شیب مِقرَعه ملکی بگیرد اندر زین
[B][M1]به ‌روز رزم‌گر از دست او شرف یابد
[M2]مسیر طایر و دفع طمع ‌کند شاهین
[B][M1]سرشت او به صفت چون سرشت ما نبود
[M2]که او ز ماء معین است و ما ز ماء مهین
[B][M1]اگر سحاب بیاموزدی سخاوت او
[M2]به جای قطره همه بدره باردی بر طین
[B][M1]علی‌العموم بیارایدی جهان خرداد
[M2]علی‌الخصوص بیارایدی به فروردین
[B][M1]به ‌یادم آمد بیتی که عنصری گوید
[M2]به ‌لفظ و معنی پاکیزه‌تر ز درّ ثمین
[B][M1]نه من به ‌تضمین مدحش همی بیارایم
[M2]همی به ‌مدح وی آراسته کنم تضمین
[B][M1]« ‌آیا ز مرکب تو گرد رفته بر گردون
[M2]کشیده رایت عالیت سر به علیّین‌»
[B][M1]زمانه‌گشت بر اعدا چو حلقهٔ خاتم
[M2]چو روز فتح‌ گرفتی زمانه زیر نگین
[B][M1]به بحر کینه چو خصم تو در سفینه نشست
[M2]سفینه‌ گشت نگونسار و غرقه شد مسکین
[B][M1]در آن مقام تو گفتی ‌که بر سر اعدا
[M2]همی حجارهٔ سِجّیل بارد از سِجّین
[B][M1]هنوز ناشده از مغزشان بخار شراب
[M2]نهاد مالک بر دستشان همی غسلین
[B][M1]جهانیان همه آگه شدند و دل بستند
[M2]که چون‌ گشاد قضا بر مخالفانت کمین
[B][M1]ز بس نهیب سر اندر کنند و دم نزنند
[M2]نهنگ شرزه و پیل دمان و شیر عرین
[B][M1]ز جان‌ گرگین‌ گرگان همی خورد تشویر
[M2]که آب دیلم بردی و رونق زوبین
[B][M1]نداشتی خطری پیش او سیاست تو
[M2]اگر به گرگان بودی هزار چون گرگین
[B][M1]که از کفایت و رای تو آن ولایت را
[M2]همه سلامت و امن است و راحت و تسکین
[B][M1]ز جانبیش به سر حد ماوراء‌النهر
[M2]ز جانبیش به در بند کشور غزنین
[B][M1]تو ایدری و ز تدبیر تو بهر دو طرف
[M2]هزار سدّ بلندست و صد هزار حصین
[B][M1]نظیر تو ز وزیران کسی ندانم من
[M2]به عقل‌ کامل و رای صواب و عزم متین
[B][M1]نپاید آنکه به جنگ تو آید اندر جان
[M2]نیاید آنکه به خیل تو آید اندر چین
[B][M1]بشارتی رسد از فتح و مژدهٔ ظفرت
[M2]چو گوش و چشم تو را باشد اختلاج و طنین
[B][M1]امید هست‌ که آرد به درگهت فغفور
[M2]همه طرایف چین از نگارخانهٔ چین
[B][M1]کشند پیش تو چیبال و قیصر رومی
[M2]بتان زرین از سومنات و قسطنطین
[B][M1]خدای عرش ز خاک آفرید شخص تو را
[M2]کِرام پیش تو زان خاک برنهند جبین
[B][M1]دفین کنند همه‌گنج در زمین وزرا
[M2]به جای‌ گنج همی دشمنان کنی تو دفین
[B][M1]ز بهر آن بدهی‌ گنج و در زمین بنهی
[M2]که باید از قبل دشمنانت‌ زیر زمین
[B][M1]خزانه‌دار چو در بزم بشنود ز تو هان
[M2]سلاح‌دار چو در رزم بشنود ز تو هین
[B][M1]ز بحر جود همه زرّ ناب خیزد موج
[M2]ز ابر خشم همه خون صرف ریزد هین
[B][M1]کجا زمانه به سکّین همی سری بُرّد
[M2]کز آن سرش به دل اندر خلاف باشد و کین
[B][M1]اگر کنی تو به سکّین اشارتی‌ که مَبُر
[M2]نبرد آن سر و سر باز پس‌ کند سکّین
[B][M1]به‌ دست توست همایون یکی همای شگفت
[M2]به خلق ا‌جمله‌ا دُرافشان‌، به فرق مشک‌آگین
[B][M1]کجا صریر کند ملک را دهد ترتیب
[M2]کجا صفیر کند شرع را کند تزیین
[B][M1]مَشاطه‌ای عجب است او که رنگ مشکینش
[M2]مَشاطگی نکند جز به صبح باز پسین
[B][M1]مهندسی است‌ که از بهر مصلحت شب و روز
[M2]همی به روز بر اشکال شب‌ کند تعیین
[B][M1]جو در بنان تو سازد بنای فضل و ادب
[M2]به عقد او نرسد مه به‌ عقدهٔ مشکین
[B][M1]بزرگوارا پوشیده نیست بر دل تو
[M2]سخن چنانکه فراز آورند غَثّ و سَمین
[B][M1]سخنوران جهان دیدهٔ کهن شده را
[M2]به روزگار تو نو گشت سیرت و آیین
[B][M1]منم به خدمت تو شخص خویش کرده رهی
[M2]به‌ شکر و منّت تو جان خویش کرده رهین
[B][M1]نبسته مدح تو برحسب طاقت و امکان
[M2]نشسته پیش تو بر فرش حشمت و تمکین
[B][M1]عروس بخت مرا بخشش تو کابین است
[M2]قبول توست‌ گر او را قباله و کابین
[B][M1]سزدکه خوانم مدح تورا جوانی و جان
[M2]که چون جوانی و چون جان خوش آید و شیرین
[B][M1]غذای جان نشناسم جز آفرین تو را
[M2]و گر شناسم بر من مباد جز نفرین
[B][M1]همیشه تا که امامان خبر دهند همی
[M2]ز حوض‌ کوثر و ماء معین و خلد برین
[B][M1]همیشه بزم تو چون خلد باد خرم و خوش
[M2]کف تو کوثر و می در کف تو ماء معین
[B][M1]تو با سعادت و شادی نشسته چون رضوان
[M2]به خدمت تو رده برکشیده حورالعین
[B][M1]به‌ جان پاک تو هر ساعتی ز رحمت صرف
[M2]رسیده فیض الهی ز دست روح‌الامین
[B][M1]قیاس عمر تو چندان‌که در شمار کنند
[M2]از آن شمار بود اَلف‌،‌کمترین تعیین‌
[B][M1]زمانه در همه وقتی تو را رهیّ و غلام
[M2]خدای در همه‌ کاری تو را نصیر و معین
[B][M1]به مجلس تو ثنای من از در احسنت
[M2]به‌ حضرت تو دعای من از در آمین
[A]
[B][M1]آن بت که هست چهرهٔ خور پیش او رهین
[M2]صد حلقه دارد از سه طرف هر طرف یمین
[B][M1]پیوسته در میانهٔ هر حلقه‌ای دلی
[M2]چون خاتمی شده که کبودش بود نگین
[B][M1]گاهی ز تاب زلف به‌ گل بر نهد کمند
[M2]گاهی ز کید جعد به مه بر کند کمین
[B][M1]از تاب زلف اوست دل من‌ گرفته تاب
[M2]وز چین جعد اوست رخ من‌ گرفته چین
[B][M1]فریاد از آن نگار که در نال سوخته
[M2]آتش ز دست از دل سنگین آهنین
[B][M1]ای دلبری‌ که از رخ و زلفین تو مرا
[M2]پر سوسن است دامن و پر سنبل آستین
[B][M1]گه بر سپهر وصف تو گویند مهر و ماه
[M2]گه در بهشت ویل تو جویند حور عین
[B][M1]ترّی و خُوشی غزل من ز وصف توست
[M2]بر تو غزل سزاست چو بر خواجه آفرین
[B][M1]تاج علا و گنج معالی علی که او
[M2]دستور سیف دولت شاه است و سیف دین
[B][M1]آزاده مهتری که کواکب به صد قران
[M2]او را نیاوریده به آزادگی قرین
[B][M1]همنام او علی است‌ که او بود روز حرب
[M2]شیر خدای و دادگر و میر مؤمنین
[B][M1]شد زان علی یقین همه دشمنان گمان
[M2]شد زین علی‌ گمان همه دوستان یقین
[B][M1]در بند آن علی دل‌ کفّار شد اسیر
[M2]در شکر این علی دل زوّار شد رهین
[B][M1]گر ابن عم احمد مختار بود آن
[M2]دستور ابنِ عمِّ شه عالم است این
[B][M1]ای تابع هوای تو اَجرام بر سپهر
[M2]وی شاکر سَخای تو اجسام بر زمین
[B][M1]از جود توست حاجت آزادگان روا
[M2]وز رسم توست حُجّت فرزانگان متین
[B][M1]همواره در مقام جلالت تویی مقیم
[M2]پیوسته در مکان سعادت تویی مکین
[B][M1]بی‌نام تو سرشک نبارد همی ز ابر
[M2]بی‌مهر تو نبات نروید همی ز طین
[B][M1]در پیش سیف دولت سلطان دادگر
[M2]یُسْرست بر یسارت و یُمْن است بر یمین
[B][M1]در حضرتش وزیری و در خدمتش ندیم
[M2]در مُلْکَتَش وکیلی و در نعمتش امین
[B][M1]تا سرفراز گشتی ز این هر چهار چیز
[M2]شد خاک پای همت تو چرخ هفتمین
[B][M1]ای‌ گشته دولت ازلی با تو هم عنان
[M2]وی گشته حشمت ابدی با تو همنشین
[B][M1]بحری است مدح تو که بر آن بحر طبع من
[M2]همچون صدف شدست پر از گوهر ثمین
[B][M1]از اعتقاد صاف سزد گر بود مدام
[M2]بر دست تو بسایم و بر پای تو جبین
[B][M1]چون هست بر مدیح تو برحسب اعتقاد
[M2]ابیات من مُهَذّب و الفاظ من متین
[B][M1]هرگه که ذکر خویش توقع کنم همی
[M2]زان خاطر لطیف و از آن رای دوربین
[B][M1]تا بر سپهر سیر نجوم است بارجوم
[M2]تا در زمانه دور شهورست با سنین
[B][M1]بر چرخ عقل باد جمال تو آفتاب
[M2]در باغ فضل باد خصال تو فرودین
[B][M1]حکم تو باد جابر حَسّاد کرده قهر
[M2]بخت تو باد مرکب اقبال کرده زین
[B][M1]دولت تو را پناه و تو احرار را پناه
[M2]ایزد تو را معین و تو سادات را معین
[A]
[B][M1]همی فرازد دولت همی فزاید دین
[M2]قوام دین هدی و نظام ملک زمین
[B][M1]سزد که ملک زمین ‌گسترد نظام‌الملک
[M2]سزد که دین هدی پرورد قوام‌الدین
[B][M1]خدایگان صفتی کش خدای داد به هم
[M2]سه چیز روح‌فزا و سه چیز عقل‌گزین
[B][M1]ید موید و عقل تمام و بخت بلند
[M2]دل منوّر و عزم درست و رای رزین
[B][M1]ز قدر و مرتبه دارد جهان به زیر قلم
[M2]چنانکه داشت سلیمان جهان به زیر نگین
[B][M1]سعادت و قلم از دست او شناس که هست
[M2]عصای موسی آن و دعای عیسی این
[B][M1]مزاج را دل او راستی‌ کند تعلیم
[M2]طِباع‌ را کف او نیکوی کند تلقین
[B][M1]به نور صرف همی‌ماند و عجب دارم
[M2]که نور صرف بود مِن سُلاله من طین
[B][M1]گرفته رایت و رایش ز روم تا حد هند
[M2]رسیده نامه و نامش ز مصر تا در چین
[B][M1]به چشم دشمن او در زحل‌ کشید کمان
[M2]به جان حاسد او در اجل‌ گشاد کمین
[B][M1]توانگر آمد و مسکین مخالفش لیکن
[M2]ز غم توانگر و از شادی و طرب مسکین
[B][M1]برو ببوس یمینش‌ گرت‌گهر باید
[M2]که صدهزار ثمین است آن خجسته یمین
[B][M1]میان او کمری دارد از سعادت و فر
[M2]به شکل و طرفِ کمر زان قبل بود پروین
[B][M1]از آن خمیده شود مه دو بار در یک ماه
[M2]که تا ز بهر ستورانش نعل باشد وزین
[B][M1]ایا یمین تو تصریف جود را مصدر
[M2]ایا ضمیر تو میزان عقل را شاهین
[B][M1]شود چو آهو شیر عرین ز هیبت تو
[M2]ز فر بخت تو آهو شود چو شیر عرین
[B][M1]تویی‌ که عمر تو را هر شبی و هر روزی
[M2]فلک دعا کند و اختران‌ کنند آمین
[B][M1]پس از پیمبر ما وحی اگر روا بودی
[M2]گزاردی به ‌تو بر وحی جبرئیل امین‌!
[B][M1]اگرچه هست به عصر اندرون تو را تاخیر
[M2]تویی مُقَّدم آزادگان به داد و به ‌دین
[B][M1]بلی مقدم بیغمبران محمد بود
[M2]اگرچه بود محمد رسول بازپسین
[B][M1]همی به‌نام تو بر کوه بردمد سوسن
[M2]همی به مدح تو از سنگ بشکفد نسرین
[B][M1]ز دست و طبع تو بینم حیات و شادی خلق
[M2]که آن چو چشمهٔ خضر‌ست و این چو ماء معین
[B][M1]به روز بزم تو گر باز جانور گردند
[M2]مقدمان جهان سربه‌سر کهین و مهین
[B][M1]به دولت تو همه بر فلک نهند قدم
[M2]به خدمت تو همه بر زمین نهند جبین
[B][M1]هواست نعمت و منت تو را که خالی نیست
[M2]زنعمت تو مکان و زمنت تو مکین
[B][M1]کسی ‌که پای تو بالین او بود زیبد
[M2]که پای او سر عیّوق را بود بالین
[B][M1]یقین شدست‌که صاحبقران شهنشه ماست
[M2]چنان کجا که تویی صاحب اجل به‌ یقین
[B][M1]همی‌ کنند قِران بر فلک فریشتگان
[M2]که بخت صاحب و صاحبقران شدند قرین
[B][M1]اگر خبر شود از رزم تو به چرخ بلند
[M2]وگر نشان رسد از بزم تو به خلد برین
[B][M1]به رزمگاه تو یاری کنند سیارات
[M2]به بزمگاه تو شادی کنند حورالعین
[B][M1]کسی‌ که سر ننهد بر خط محبت تو
[M2]کند عداوت تو مغز در سرش زوبین
[B][M1]کسی‌ که مهر تو از سر برون کند وقتی
[M2]شود زکین تو اندیشه در دلش سنگین
[B][M1]ز نقش کلک شگفت تو ملک شاه شکفت
[M2]چو بوستان و گلستان ز باد فروردین
[B][M1]صدف شناسم کلک تو را که از دهنش
[M2]به شرق و غرب پراکنده ‌گشت دُرِّ ثمین
[B][M1]خرد ندارد و پیوسته است معنی جوی
[M2]بصر ندارد و همواره است ‌گیتی بین
[B][M1]کجا به دست تو باشد گمان برم که مگر
[M2]شهاب ابر پرست است و شمع صدر نشین
[B][M1]مکان‌ و قوتش مشک‌ است و سیم وزان سبب‌ است
[M2]به فرق سیم نگار و به حلق مشک آگین
[B][M1]مسخرند تو را باد و خاک و آتش و آب
[M2]ز هر یکی اثری تازه کن عَلَی‌التَّعیین
[B][M1]به ‌روز رزم برافشان به ‌باد خرمن خصم
[M2]به ‌روز بزم کن اجزای خاک را زرین
[B][M1]به ‌آب مهر همه کار دوستانت بساز
[M2]بسوز جان همه دشمنان به آتش‌ کین
[B][M1]ایا ستوده ولی‌نعمتی که از کرمت
[M2]شدست خاطر من نیک و عیش من شیرین
[B][M1]به ‌دولت تو همی برکشم علم به ‌فلک
[M2]ز خدمت تو همی سرکشم به عِلیّین
[B][M1]کجا مدیح تو خوانم ز بندگی خواهم
[M2]که جان و دل به ‌حروف اندرون کنم تضمین
[B][M1]اگر ز شاه و ز تو بگذرم ز گفتن شعر
[M2]کند زمانه به هر دم زدن دلم غمگین
[B][M1]اگر نه نام تو و نام شه‌ کنم ‌مَخلَص
[M2]مدیح بر من و بر خویشتن ‌کند نفرین
[B][M1]همیشه تا بود آثار نیک‌، اصل قوی
[M2]همیشه تا بود آیین خوب‌، حصن حصین
[B][M1]هزار سال بمان نیک بخت و نیک آثار
[M2]هزار سال بزی خوب رسم و خوب آیین
[B][M1]موافقانت رسیده ز گرد بر گردون
[M2]مخالفانت فتاده ز سِجن در سِجّین
[A]
[B][M1]زهی خجسته و فرخنده باد فروردین
[M2]به فرخی و خوشی آمدی زخلد برین
[B][M1]همه جهان ز تو پرحور عین شد ای عجبی
[M2]بیامدند مگر بر پی تو حورالعین
[B][M1]شنیده‌ای تو ز فردوس نغمهٔ داود
[M2]از آن کنی همه شب عندلیب را تلقین
[B][M1]شد از نسیم تو هشیار مست آذرماه
[M2]شد از صریر تو بیدار خفتهٔ تِشرین
[B][M1]طلایهٔ حشم توست نرگس و سوسن
[M2]کتابهٔ عَلَم توست لاله و نسرین
[B][M1]زمین شد از نفست پربخار مشک و بخور
[M2]هوا شد از نفست پر سرشک ماء معین
[B][M1]دو چشم ابر زعشق تو گشت درافشان
[M2]کنار باغ زبوی توگشت مشک‌آگین
[B][M1]ز کوهسار تو کردی نگارخانهٔ هند
[M2]زجویبار تو کردی نگارخانهٔ چین
[B][M1]تذرو را ز شقایق تو بر نهی بستر
[M2]گوزن را ز شقایق تو بر نهی بالین
[B][M1]بدین صفت‌ که تویی خوانمت نسیم بهشت
[M2]وگرچه هست تو را نام باد فروردین
[B][M1]مسافری تو و گرد جهان مسافروار
[M2]همی شوی و جهان را همی دهی تزیین
[B][M1]اگر بدان صنم ماهروی برگذری
[M2]یکی ز حُزن من آگه‌ کُنَش به‌صوت حزین
[B][M1]در آن دو زلف دل‌آویز او بجوی دلم
[M2]چنان‌ که‌ گم نشوی در میان حلقه و چین
[B][M1]وگر تو را سوی فردوس بازگشت بود
[M2]درود من برسان سوی جبرئیل امین
[B][M1]وزو سوال‌ کن آنگاه تا که بود به حق
[M2]امام پیشین بعد از رسول بازپسین
[B][M1]وگر شوی به زیارت سوی مدینهٔ علم
[M2]خیال جان مرا بر در مدینه ببین
[B][M1]بگو که بوسه بدان خاک ده‌ که هست در او
[M2]جمال سیّدِ سادات و عِتر‌ت یاسین
[B][M1]وصی خاتم پیغمبران و شیر خدای
[M2]نبیرهٔ عرب و مرد خندق و صِفین
[B][M1]نه دل به‌کفر بیالوده و نه لب به شراب
[M2]نه گوش داده بدان و نه هوش داده بدین
[B][M1]در مدینهٔ علم است و در مناقب او
[M2]در خزانهٔ عقل است رای شمس‌الدین
[B][M1]اجل مُشّید دولت ستوده مجدالملک
[M2]بشیر خلق زمان و مشیر شاه زمین
[B][M1]سر فضایل ابوالفضل کاختران سپهر
[M2]به صد هزار قِرانش نیاورند قرین
[B][M1]به خدمتش همه آزادگان شدند رهی
[M2]به منتش همه شهزادگان شدند رهین
[B][M1]به خاک درگه او کافیان همی نازند
[M2]چو موبدان قدیمی به آذر برزین
[B][M1]زحادثات فلک درگه مبارک او
[M2]جهان و خلق جهان را بس است حِصن حصین
[B][M1]چو قدر اوست به نزدیک کردگار عظیم
[M2]چو ذات اوست به نزدیک شهریار مکین
[B][M1]عظیم دارکسی راکه او دهد تعظیم
[M2]مکین‌شناس کسی را که او کند تمکین
[B][M1]به نوک کلک همی هر زمان بپیوندد
[M2]هزار عِقد ز یاقوت سرخ و درّ ثمین
[B][M1]ز بهر مرتبت آن عِقده‌ها همی بندد
[M2]سپهر گردان برگردن شهور و سنین
[B][M1]اگر خبر شدی ابلیس را ز نور دلش
[M2]ز ناز فخر و تکبر نکردی آن مسکین
[B][M1]سجود کردی و هرگز نگفتی آدم را
[M2]من آفریده ز نارم تو آفریده ز طین
[B][M1]آیا متابع رای تو مهر روشن تاب
[M2]آیا موافق عزم تو عقل روشن بین
[B][M1]اگر ز عقل بپرسی‌ که‌ کیست سیّد عصر
[M2]زاهل ملت و دولت تو را کند تعیین
[B][M1]وگر ز یُمن بپرسی که مسکن تو کجاست
[M2]دهد جواب که‌هست اندر آن خجسته یمین
[B][M1]وگر فلک زکفایت ترازویی سازد
[M2]زبان کلک تو باشد زبانهٔ شاهین
[B][M1]وگر ز چشمهٔ عدلت خورند کبکان آب
[M2]کنند رخنه به منقار و مِخلب شاهین
[B][M1]وگر به آهوی دشتی عنایت تو رسد
[M2]مکابره بکند با خیال شیر عرین
[B][M1]نگین تویی و چو انگشتری است ملک جهان
[M2]بها و قیمت انگشتری بود ز نگین
[B][M1]مراکب تو به اقبال تا به درگه تو
[M2]زمانه مرکب اقبال کرده دارد زین
[B][M1]به باطن اندر سرّی است با خدای تورا
[M2]که نور آن بدرخشد همی تو را ز جبین
[B][M1]کسی‌که‌کاهش جاه تو را نهد سر و تن
[M2]بر او شود بن هر موی چون سر زوبین
[B][M1]کسی که مهر تو از دل برون ‌کند نفسی
[M2]شود ز کین تو اندیشه در دلش سکین
[B][M1]متوز کین و عدو را به روزگار سپار
[M2]که روزگار به تعجیل ازو بتوزد کین
[B][M1]به وقت آنکه در آغاز فتنه بود جهان
[M2]که داد جز تو به تدبیر فتنه را تسکین
[B][M1]چو گشت رای تو پیوند رایت سلطان
[M2]کشید رایت عالیس سربه عِلّیین
[B][M1]همه عراق و خراسان به جمله خالی‌گشت
[M2]زظالمان بلاجوی و مفسدان لعین
[B][M1]بساط مملکتش را اگر بپیمایند
[M2]سری به‌کاشغرست و سری به قسطنطین
[B][M1]جهانیان همه‌گشتند متفق که توراست
[M2]ضمیر روشن و رای درست و عزم متین
[B][M1]چو رای و عزم و ضمیر تو هست حاجت نیست
[M2]خدایگان جهان را به‌ کارزار و کمین
[B][M1]شدست شاه به تدبیر و رای تو چو پدر
[M2]ستوده سیرت و نیکوخصال و نیک‌آیین
[B][M1]همی دهند رسولان زرای و تدبیرت
[M2]خبر به حضرت‌کرمان و حضرت غزنین
[B][M1]سخن‌که بود پراکنده چون بنات‌النعس
[M2]به مدح ذات تو شدگردگشته چون پروین
[B][M1]چو من مدیح توگویم نبایدم حاجت
[M2]که در مدیح تو مدحی دگر کنم تضمین
[B][M1]عروس شعر مرا مِدحَت توکابین است
[M2]مَشاطه بخت و قبولت قباله و کابین
[B][M1]به مجلس تو نثار من از دعا و ثناست
[M2]که راغبند قضا و قدر بدان و بدین
[B][M1]چو من ثنای توگویم قضاکند احسنت
[M2]چو من دعای تو گویم قدر کند آمین
[B][M1]همیشه تا که شود شاد زافرین دل مرد
[M2]چنان ‌کجا که ز نفرین دلش شود غمگین
[B][M1]دل تو شاد همی باد زافرین و دعا
[M2]دل حسود تو غمگین ز ناله و نفرین
[B][M1]نگاهدار و معین تو خالق دو جهان
[M2]تو خلق را به عنایت نگاهدار و معین
[B][M1]شمار ملک به‌دست تو تا به‌روز شمار
[M2]جمال دین به بقای تو تا بهٔوم‌الدین
[A]
[B][M1]ایا معزی برهانی این جمال ببین
[M2]که با ولایت صاحبقران شدست قرین
[B][M1]کنون که گشت بیاض زمان چو ساحت عدن
[M2]کنون‌که‌گشت سواد زمین چو چرخ برین
[B][M1]سواد فایدهٔ خاطر از بیاض بیار
[M2]در این بیاض زمان و در این سواد زمین
[B][M1]گر از بزرگی و مقدار او سوال کنی
[M2]جهان چو حلقهٔ انگشتری است او چو نگین
[B][M1]خیال خیر عمادی است در زمین و زمان
[M2]شعاع نور عمادی است در مکان و مکین
[B][M1]وگر ز نصرت و آثار او سوال‌کنی
[M2]فذلکش نتوان یافت از شهور و سنین
[B][M1]اگر نشان دهی از معجزات دولت او
[M2]بود طراز کرامات اولیا به یقین
[B][M1]وگر خبر دهی از خلقت و جِبِلّت او
[M2]بخوان چهارم آیت ز سورهٔ والتین
[B][M1]وگر تعرّف دینش کنی بحمدالله
[M2]کمال دارد و نقصان در او نیافت مکین
[B][M1]وگر سخن ز سخاوت رود بداد تمام
[M2]عروس حرص و امل را سخای او کابین
[B][M1]وگر زمصلحت خلق و منفعت‌گویی
[M2]نصیب یافته از او حجاز تا در چین
[B][M1]وگر مخاطبه گویی چهار پیشروست
[M2]چنانکه طبع چهارست چیست معنی این
[B][M1]به هر مکان اثری دارد آن چهار تمام
[M2]به هر زمان خطری دارد این چهار گزین
[B][M1]ستوده سیف مسلمانی و امیر عراق
[M2]عماد دولت صاحبقران و قطب الدین
[B][M1]زمانه همچو یکی نامه بود بی‌عنوان
[M2]فلک نوشت بر آن نامه نام سا‌وتکین
[B][M1]ز عز دولت او وز کمال همت او
[M2]زمانه ایمن و آباد شد بهشت آیین
[B][M1]همی ننالد آهو ز پنجهٔ ضیغم
[M2]همی نترسد تیهو ز چنگل شاهین
[B][M1]هزار میر به‌ درگاه او شده است رهی
[M2]هزار شاه به فرمان او شده است رهین
[B][M1]ایا مثال تو پرگار عقل را نقطه
[M2]و یا نوال تو میزان جود را شاهین
[B][M1]به چاکر تو تقرب‌کند شه توران
[M2]به نامهٔ تو تفاخرکند شه غزنین
[B][M1]حسام توست چو بحری که زهر دارد موج
[M2]خدنگ توست چو ابری که مرگ دارد هین
[B][M1]مخالف تو به سر بر لگام دارد از آن
[M2]که بخت تو به فلک برنهاده دارد زین
[B][M1]کسی‌که بر تن و بر جان تو سگالد بد
[M2]سپهر بر تن و بر جان او کند نفرین
[B][M1]به زخم تیر تو زیر زمین نهفته شود
[M2]هر آن‌که او به دل اندر نهفته دارد کین
[B][M1]مکان مادح تو هست بقعهٔ رفعت
[M2]سرای حاسد تو هست مسکن مسکین
[B][M1]به‌ توست شیرین عیش هزار خسرو و میر
[M2]چو زندگانی خسرو به طلعت شیرین
[B][M1]یکی درخت نشاندی به باغ ملک اندر
[M2]که آن درخت همی سرکشد به علیین
[B][M1]خدا بهشت دو تا آفرید در دو جهان
[M2]یکی است خلد و دگر ملک پادشاه زمین
[B][M1]در آن بهشت درختی است نام او طوبی
[M2]در این بهشت درختی است اصل او زرین
[B][M1]بر آن درخت ز یاقوت لاله وگلنار
[M2]بر این درخت زکافور سوسن و نسرین
[B][M1]همی حسد برد از شاخه‌های آن جوزا
[M2]همی خجل شود از برگهای این پروین
[B][M1]بر آن درخت همه شاخه‌های دُر افشان
[M2]بدین درخت همه برگهای مشک‌آگین
[B][M1]به زیر سایهٔ این ایمن است لشکر شاه
[M2]به ‌زیر سایهٔ آن ساکن است حورالعین
[B][M1]همی بنازد رضوان در آن بهشت بدان
[M2]همی بنازد سلطان درین بهشت بدین
[B][M1]خدایگانا یک چند از فراق پدر
[M2]زمانه تار بدیدم به چشم روشن‌بین
[B][M1]مرا به خدمت درگاه خواست پیوستن
[M2]اجل ز کالبدش جان‌ گسست در قزوین
[B][M1]ملک به شهر نشابور شاه را فرمود
[M2]قبول و حشمت و منشور و خلعت و تمکین
[B][M1]منم‌ که پیش شهنشاه نایب پدرم
[M2]به مرغزار علوم اندرون چو شیر عرین
[B][M1]پسر به جای پدر بهتر اندر این خدمت
[M2]برین بساط ز خاطر فشانده در ثمین
[B][M1]به جود و جاه و قبول تو آرزومندست
[M2]چنانکه تشنه به‌ کاس دهاق و ماء معین
[B][M1]همیشه تا که بهارست موسم نیسان
[M2]همیشه تا که خزان است موسم تشرین
[B][M1]بقات باد به شادی و عز و پیروزی
[M2]قرین یسر یسارت ندیم یمن یمین
[B][M1]مساعد تو سعادت دلیل تو دولت
[M2]موافقت شده توفیق و مستعا‌نت‌ معین
[A]
[B][M1]باد میمون و مبارک بر شه روی زمین
[M2]عید و دیدار امام‌الحق امیرالمومنین
[B][M1]بر شریعت راستی بفز‌ود از این معنی‌ که بود
[M2]با امام راستان دیدار شاه راستین
[B][M1]اتفاق هر دو عالی‌ کرد قدر تاج و تخت
[M2]اتصال هر دو روشن‌کرد چشم ملک و دین
[B][M1]زین مبارک اتفاق و زین همایون اتصال
[M2]قائم و الب ارسلان شادند در خلد برین
[B][M1]از شهنشه ملک باقی ویژه شد تا روز ‌حشر
[M2]وز خلیفه دین تازی تازه شد تا روز دین
[B][M1]ملک و دولت را به هر دو کرد باید تهنیت
[M2]دین و دنیا را به هر دو گفت باید آفرین
[B][M1]تا جهان باقی بود پاینده و عالی بود
[M2]دودهٔ عباس از آن و گوهر سلجوق از این
[B][M1]ای شهنشاهی‌ که رای و رایت و روی تو را
[M2]آفرین و رحمت است از ایزد خلد آفرین
[B][M1]ملک عالم را تو داری یک به یک زیر علم
[M2]گنج‌ گیتی را تو داری سر به سر زیر نگین
[B][M1]شکرکردی گر به ‌هنگام تو بودی معتصم
[M2]فخرکردی ‌گر در ایام تو بودی مستعین
[B][M1]تا به شرع اندر یمین ا‌لمقتدی بالله تویی
[M2]یسر داری بر یسار و یمن داری بر یمین
[B][M1]دولت عباسیان بودی به هفتم آسمان
[M2]تخت و بخت رومیان بردی فرو هفتم زمین
[B][M1]لاجرم در دین پیغمبر تو را حاصل شده است
[M2]آنچه ‌گفت ایزد تعالی ‌نِعم اَجرَ العاملین
[B][M1]تو شریعت را پناهی و تو را دولت پناه
[M2]تو خلیفت‌ را معینی و تو را ایزد معین
[B][M1]با شجاعت هم نژادی و با سخاوت هم نسب
[M2]با جلالت هم تباری با سعادت هم نشین
[B][M1]از هنرهای تو تاریخ فتوح و نصرت است
[M2]هم به ‌روم و هم به ‌مصر و هم به هند و هم به چین
[B][M1]تا بود گیتی به عدل تو سریر ملک را
[M2]تهنیت‌گویند هر روزی کرام‌الکاتبین
[B][M1]تاکه زین و تخت شاهی در جهان آمد بدید
[M2]هیچ کس ننشست راحت‌تر چو تو بر تخت وزین
[B][M1]تا نجوم اندر بروج است و بروج اندر فلک
[M2]تا فصول اندر شهور است و شهور اندر سنین
[B][M1]هر مکان و هر مکین در خطهٔ فرمانت باد
[M2]تو همیشه در مکان شاهی و شادی مکین
[B][M1]روشن از رای تو گیتی همچو چرخ از آفتاب
[M2]خرم از عدل تو عالم همچو باغ از فرودین
[A]
[B][M1]چنانکه ناصر دین هست پادشاه زمین
[M2]نظام دین هدی هست کدخدای گزین
[B][M1]بلند باشد و محکم بنای دولت و ملک
[M2]چو پادشاه چنین باشد و وزیر چنین
[B][M1]به ‌حق شدست ملک را نظام دین دستور
[M2]چنانکه بود ملکشاه را قوام‌الدّین
[B][M1]موافق است پسر با پسر درین‌ گیتی
[M2]مُساعدست پدر با پدر به خُلد برین
[B][M1]سزد که خواجه بود صاحب دوات و قلم
[M2]چنانکه هست ملک صاحب حُسام و نگین
[B][M1]وزیر زادهٔ دنیا سزد مدبر ملک
[M2]چو شاهزادهٔ دنیاست پادشاه زمین
[B][M1]روان شاه ملکشاه و جان خواجه نظام
[M2]چو بنگرید به ملک ملک ز علّیین
[B][M1]ز بهر هدیه فرستند باز بهر نثار
[M2]به‌دست رضوان پیرایه‌های حورالعین
[B][M1]خدایگانا هرچ از خدای خواست دلت
[M2]بیافتی و نهادی بر اسب دولت زین
[B][M1]به ‌هر چه روی ‌کنی یا به‌ هر چه رای ‌کنی
[M2]به حق بود که خدایت همی‌کند تلقین
[B][M1]جهان به سیرت و آیین توست خرم و شاد
[M2]که نایب پدری تو به سیرت و آیین
[B][M1]ببرد عدل تو از پشت پادشاهی خَم
[M2]فکند تیغ تو در روی بدسگالان چین
[B][M1]ضمیر روشن تو هست عقل را‌ مسکن
[M2]رکاب فرّخ تو هست بخت را بالین
[B][M1]چو از سنان تو یابد ظفر به‌روز مصاف
[M2]چو از کمان تو پرّد اجل به ‌وقت کمین
[B][M1]ز نعل مرکب و از خون‌ کشتهٔ تو رسد
[M2]به روی ماه غبار و به پشت ماهی هین
[B][M1]سپه‌کشی که ز توران به کین تو بشتافت
[M2]خبر نداشت‌ کزو تیغ تو بتوزد کین
[B][M1]نهاد روی به اقبال و چون کشید مصاف
[M2]گرفت دامن اِدْبار وکشته شد در حین
[B][M1]مخالفی که به مازندران خلاف تو جست
[M2]پناه جست به بیشه چنانکه شیر عرین
[B][M1]زپهلوان سپاهت به عاقبت بگریخت
[M2]بدان صفت که کبوتر گریزد از شاهین
[B][M1]به یک زمان سپهش منهزم شدند چنانک
[M2]هزیمت از لب جیحون رسید تا در چین
[B][M1]همه به قبضهٔ فرمان تو شدند رهی
[M2]همه به منت احسان تو شدند رهین
[B][M1]چه آنکه باد خلاف تو دارد اندر سر
[M2]چه آنکه هست به صد سال زیر خاک دفین
[B][M1]به نیکبختی تو هرکه دل ندارد شاد
[M2]بنالد از غم و بر بخت بد کند نفرین
[B][M1]مگر خدای ز جان آفرید عهد تو را
[M2]که هست عهد تو در هر دلی چو جان‌ شیرین
[B][M1]مگر قرین و همال از فریشته است تو را
[M2]که آدمی نشناسم تو را همال و قرین
[B][M1]همیشه تا که بود حفظ و عصمت یزدان
[M2]جهانیانرا حِصْن حَصین و حَبْل متین
[B][M1]ز حفظ یزدان حبل متین به‌ دست تو باد
[M2]زسور عصمت پیرامن تو حِصْن حصین
[B][M1]نظام دین هدی باد و عزّ دین هدی
[M2]تورا وزیر و سپهدار تا به یُوْم‌الدّین
[A]
[B][M1]نگاه کرد خدای اندر آسمان و زمین
[M2]رقم‌ کشید ز قدرت بر آسمان و زمین
[B][M1]کیشدن رقم قدرتش پدید آورد
[M2]هزارگونه عجایب در آسمان و زمین
[B][M1]چو یافتند عُلّو و سکون ز قدرت او
[M2]چه در سرشت و چه در جوهر آسمان و زمین
[B][M1]همه علو و سکون سر به سر رها کردند
[M2]به ‌کدخدای ملک سنجر آسمان و زمین
[B][M1]نظام دین ‌که همی بر سرسش کنند نثار
[M2]همه نجوم و همه گوهر آسمان و زمین
[B][M1]مظفر آنکه چو مهر و وفای او بینند
[M2]خلاف و کین بنهند از سر آسمان و زمین
[B][M1]ز نیک‌بختی او ملک و دین همی نازد
[M2]چو از نبوت بیغمبر آسمان و زمین
[B][M1]کجا ثنا کند او را خطیب بر منبر
[M2]ثنا کنند بر آن منبر آسمان و زمین
[B][M1]اگر بخواهد تا بر بدن بود زینت
[M2]شوند پر زر و پر اختر آسمان و زمین
[B][M1]ز بهر زینت ایوان بزم او شده‌اند
[M2]مکان اختر و کان زر آسمان و زمین
[B][M1]ز فرّ طلعت میمون و سعد طالع او
[M2]شوند حاسد یکدیگر آسمان و زمین
[B][M1]نیاورند صلاح و نظام عالم را
[M2]چو آفتاب چنین داور آسمان و زمین
[B][M1]بپرورند به عدلش همی درختان را
[M2]ز مهر چون پدر و مادر آسمان و زمین
[B][M1]ز بهر عشرت او باغ را بیارایند
[M2]به ‌گونه ‌گونه سلب زیور آسمان و زمین
[B][M1]اگر به صورت مرغی شود سعادت او
[M2]چو دانه گیرد در ژاغر آسمان و زمین
[B][M1]وگر زهمت او چرخ چنبری سازد
[M2]برون شوند بدان چنبر آسمان و زمین
[B][M1]ایا فریشتگان کاتب مدایح تو
[M2]ستارگان قلم و دفتر آسمان و زمین
[B][M1]کسی که‌ گوید با قدر و حلم تو ز قیاس
[M2]بوند همسر و همبر بر آسمان و زمین
[B][M1]محال گیرد و چون ژرف بنگرد بیند
[M2]به قدر و حلم تو در همسر آسمان و زمین
[B][M1]چو در وفای تو تا حشر دهر محضر بست
[M2]گوا شدند بر آن محضر آسمان و زمین
[B][M1]به روزگار تو از خلق باز داشته‌اند
[M2]بلای صاعقه و صرصر آسمان و زمین
[B][M1]ز دولت تو به ‌آذار و فرودین شده‌اند
[M2]سرشک بار و شجرپرور آسمان و زمین
[B][M1]نقاب کُحلی و ادکن بر او فرو بندند
[M2]ز دود تیره و خاکستر آسمان و زمین
[B][M1]کند سیاست تو روز رزم مرد تهی
[M2]هم از روان و هم از پیکر آسمان و زمین
[B][M1]به‌ گاه خشم تو گر روی عفو ننمودی
[M2]بسوختی ز تف آذر آسمان و زمین
[B][M1]کجا بسوزد خشم تو بدسگالان را
[M2]شوند پرشرر و اخگر آسمان و زمین
[B][M1]شکافته است و گسسته سرای و کاخ عدوت
[M2]بر آن صفت‌ که ‌گه محشر آسمان و زمین
[B][M1]چو سوگواران هر شب به سوگ دشمن تو
[M2]شوند در شبه‌گون چادر آسمان و زمین
[B][M1]فرشته است مگر لشکر تو روز مصاف
[M2]مدد کنندهٔ آن لشکر آسمان و زمین
[B][M1]به قهر خصم تو کردند کارهای عجیب
[M2]چو مهره باز و چو بازیگر آسمان و زمین
[B][M1]به کشوری که بود دشمنت خراب کنند
[M2]خم و ثبات در آن‌ کشور آسمان و زمین
[B][M1]چه مهره بود و چه لعبت ‌که داشتند آن روز
[M2]گرفته در دهن و در بر آسمان و زمین
[B][M1]همیشه لشکر کین تو نیلگون دارد
[M2]چو لون خویش و چو نیلوفر آسمان و زمین
[B][M1]گر آسمان و زمین برزند مخالف تو
[M2]زنند بر سر او خنجر آسمان و زمین
[B][M1]همیشه تا که ز نور و ظَلَم زنند علم
[M2]به حد باختر و خاور آسمان و زمین
[B][M1]همیشه تا که نمایند از فراز و نشیب
[M2]چو بحر اَخضر و چون لنکر آسمان و زمین
[B][M1]تو باش صد‌ر و خداوند جاه قدر تو را
[M2]مطیع چون رهی و چاکر آسمان و زمین
[B][M1]بر آسمان و زمین رای و رایت تو بلند
[M2]تو را مُسَخّر و فرمان بر آسمان و زمین
[A]
[B][M1]دو چشم تو هستند فتّان و جادو
[M2]دل و دین نگه داشت باید ز هر دو
[B][M1]نگه چون توان داشتن دین و دل را
[M2]ز دستان فتان و نیرنگ جادو
[B][M1]رخت سیم پاک است در زیر سنبل
[M2]خطت مشک ناب است بر طرف ترغو
[B][M1]بدین مهربانی ببرّی ز شوهر
[M2]بدان روی شویی به‌شویی زبانو
[B][M1]بود جای آن چون‌ کنی حلقه زلفت
[M2]که حورا تورا جای روبد زگیسو
[B][M1]ندیدست کس چون تو داروفروشی
[M2]که از غمزه دردی و از بوسه دارو
[B][M1]نزاید همال تو از آل تکسین
[M2]نخیزد مثال تو از نسل یبغو
[B][M1]فرو بسته‌ای تیر گرد میانت
[M2]کمان را در آویختستی ز بازو
[B][M1]تورا خود به تیر وکمان نیست حاجت
[M2]که تیر و کمانی به مژگان و ابرو
[B][M1]گه شعر مداح خوشگو منم من
[M2]گه بوسه‌ معشوق خوش لب تویی تو
[B][M1]عجب نیست خوشگویی من‌ که باشم
[M2]به مدح خداوند مداح خوشگو
[B][M1]گزین شمس دین زین‌ِ ملکِ سلاطین
[M2]اجل سعد دولت ابوسعد هندو
[B][M1]بزرگی که آفاق و افلاک و انجم
[M2]به جاه و بزرگیش هستند خَستو
[B][M1]همش رای روشن همش فرّ فرّخ
[M2]همش‌ خلق‌ زیبا همش‌ خلق‌ نیکو
[B][M1]جهان قیمت و قدر او کی شناسد
[M2]چه داند صدف قیمت و قدر لؤلو
[B][M1]عرق‌ گیرد از کین او شخص دشمن
[M2]چو از زهر گیرد عرق روی خوتو
[B][M1]سپیدی عجب نیست در کار خصمش
[M2]سیاهی عجب نیست از زاج و مازو
[B][M1]عدو با تو یکسان نباشد به سیرت
[M2]که تبت نباشد به مقدار قُل هُو
[B][M1]چو کعب‌الغزال است پینو و لیکن
[M2]نه با طعم‌ کعب‌الغزال است پینو
[B][M1]بباید به شعر اندرون مدح و شکرت
[M2]چنان چون به دیگ اندرون مِلح و چَربو
[B][M1]بیایند خلق از وطن‌ها به جودت
[M2]که جود تو داعی شد و خلق مدعو
[B][M1]یکی خاطری پاک دارد معزی
[M2]به مدح تو مملو به‌ شکر تو مَحشو
[B][M1]نه چون خاطر بوالعلای معری
[M2]که انشا کند صورتی از خَبَزدو
[B][M1]جوان دولتی و چو هندوست نامت
[M2]منم پیش تو چون یکی پیر هندو
[B][M1]شود در پناهت چو سدّ سکندر
[M2]اگر خانه سازم ز تار تنندو
[B][M1]ز صد خواجه آنچ از تو دیدم ندیدم
[M2]به عصر ملکشاه و ایّامِ ارغو
[B][M1]به بوی وصالت به نور جمالت
[M2]کنم شاد و روشن دل و دیده ارجو
[B][M1]الا تا که محفوظ و مخفوض را ذی
[M2]چو منصوب را ذا و مرفوع را ذو
[B][M1]فلک باد راوی و مدح تو مروی
[M2]قدر باد قاری و شکر تو مقرو
[B][M1]هر آن تن که دل فرد دارد ز مهرت
[M2]کَفَش جفت سر باد و سر جفت‌ زانو
[B][M1]گهی نیزه بازی تو در رزم یغما
[M2]گهی فیل تازی تو در بزم جیحو
[B][M1]ز فرّ تو در پیش سلطان به خدمت
[M2]قدرخان و قیصر چو قیماز و قرغو
[A]
[B][M1]سمنبری‌ که فسونگر شدست عبهر او
[M2]همی خلد دل من عبهر فسونگر او
[B][M1]اگر خلیدن و افسون نباشد از عَبهر
[M2]چرا خلنده و افسونگر است عبهر او
[B][M1]زعطر خویش همی بند و جادویی سازد
[M2]دو زلف کوته جادو فریب دلبر او
[B][M1]به من نگه‌ کن و بنگر که بسته چون شده‌ام
[M2]به ‌بند جادویی اندر ز بوی عنبر او
[B][M1]صنوبرست به قد آن نگار و طرفه بود
[M2]صنوبری که‌ گل نسترن بود بر او
[B][M1]چنار بود تن من به پیکر آکنده
[M2]چو شاخ بید شد اندر غم صنوبر او
[B][M1]بتی که در سر او هست بارنامهٔ حسن
[M2]زشور عشق شدست این دلم مسخر او
[B][M1]نه بر مجازست این شور عشق در دل من
[M2]نه بر محال است این بارنامه بر سر او
[B][M1]اگر چه خصم من است آن صنم نگویم من
[M2]به هیچ خال که یارب تو باش داور او
[B][M1]هزار سجده کنم پیش آن دو عارض خوب
[M2]اگر سه بوسه دهم بر لب چو شَکّر او
[B][M1]دلم ربود و به جان‌ گر طمع کند شاید
[M2]که هست رخت دل من به جمله بر خر او
[B][M1]چه آفت است‌که از مادرش رسید به من
[M2]مرا بکشت چو او را بزاد مادر او
[B][M1]ز بهر فتنه همی مادرش بیاراید
[M2]به عقدهای گرانمایه گردن و بر او
[B][M1]ز عِقد گوهر او آفتاب را حسد است
[M2]مگر مدیح امیرست عِقْدگوهر او
[B][M1]ظهیر دولت ابوبکر بن نظام‌الملک
[M2]که روشن‌اند همه اختران ز اختر او
[B][M1]اگر خلاف‌ کند باهواش چرخ فلک
[M2]زهم گشاده شود بی‌خلاف چنبر او
[B][M1]ز بهر حشمت نامش سزد به‌ گردون بر
[M2]مه دو هفته خطیب و مجره منبر او
[B][M1]گرش مراد بود کافسری نهد بر سر
[M2]زقدر و مرتبه عیوق باید افسر او
[B][M1]زخنجرش که چو در رزم آذر افروزد
[M2]مکابره ببرد آب دشمن آذر او
[B][M1]چه آذری که زمانی همی جدا نشود
[M2]زدیده و دل بدخواه دود و اخگر او
[B][M1]چو پیکرش بدرخشد زقلب لشکر میر
[M2]قوی شود سوی پیکار قلب لشکر او
[B][M1]زمانه را عجب آید چو آهنین گردد
[M2]به کارزار درون بارهٔ تکاور او
[B][M1]تکاوری که به‌ کشتی همی کنم صفتش
[M2]لگام و نعل بود بادبان و لنگر او
[B][M1]به گاه جولان همچون عروس جلوه کند
[M2]زطرف گوهر و زرین ستام زیور او
[B][M1]چو سرفرازد وگردش کند به میدان در
[M2]سپهر وار بود گردش مدور او
[B][M1]به ابر ماند چون پی نهاد و نعره‌ گشاد
[M2]بود زگام درخش و زکام تندر او
[B][M1]گرش برانی باد وگرش بداری کوه
[M2]مرکب است مگر زین دو چیز گوهر او
[B][M1]که دید کوه که ماند به باد جنبش او
[M2]که دید باد که ماند به‌ کوه پیکر او
[B][M1]به‌گاه حمله به شبدیز و رخش ماند راست
[M2]ظهیر دولت پرویز و رستم از بر او
[B][M1]بزرگوار امیری که راد مردان را
[M2]چو حلقهٔ درکعبه است حلقهٔ در او
[B][M1]چنانکه نور دهد بر سپهر مهر به ماه
[M2]به مهر نور دهد طلعت منور او
[B][M1]اگرچه منظر خوبان بود بدیع‌الوصف
[M2]ز منظر همه خوبان به‌ است منظر او
[B][M1]وگرچه مخبر نیکان بود رفیع القدر
[M2]ز مخبر همه نیکان بِه‌‌ است مخبر او
[B][M1]اگرچه دریا در فعل خویش هست سخی
[M2]سخی‌تر است ز دریا دل توانگر او
[B][M1]به سان خلد برین است مجلسش‌گه بزم
[M2]به مجلس اندر چون کوثرست ساغر او
[B][M1]بتان خَلخ و یغما چو حور عین زده صف
[M2]میان خلد برین چون کنار کوثر او
[B][M1]اگرچه در صفت شاعری و صنعت شعر
[M2]شدست قدرت من در سخن مقرر او
[B][M1]چو وقت شکر بود طبع شعرگستر من
[M2]همی خجل شود از طبع جودگستر او
[B][M1]ضمیر روشن او بر مثال خورشیدست
[M2]چراغ من ندهد نور در برابر او
[B][M1]همیشه تا که بود جنبش ستاره و چرخ
[M2]زمانه تابع او باد و بخت رهبر او
[B][M1]ز شاه حشمت و اقبال باد روز و شبش
[M2]که هست حشمت و اقبال شاه در خور او
[A]
[B][M1]آن جهانداری که اصل دولت است ایام او
[M2]حجت فتح و دلیل نصرت است اعلام او
[B][M1]بشکند ناموس صد لشکر به یک تهدید او
[M2]بگسلد پیمان صد دشمن به یک پیغام او
[B][M1]صنع یزدان آن کند ظاهر که باشد رای او
[M2]دور گردن آن کند حاصل که باشد کام او
[B][M1]گرچه احکام منجم محکم است اندرحساب
[M2]در فتوح و در ظفر محکمترست احکام او
[B][M1]آن خداوندی که او اقلام و اقلیم آفرید
[M2]قاسم اَرزاق هفت اقلیم کرد اقلام او
[B][M1]کس نیارد کرد با او سرکشی و توسنی
[M2]تا بود چون بندگان گردون توسن رام او
[B][M1]جان ستاند بی‌ نبرد اوهام او از دشمنان
[M2]راست‌گویی دست عزرائیل شد اوهام او
[B][M1]تیغ خون‌آشام تو چون خواست ‌کرد آهنگ جنگ
[M2]صبح دشمن شام‌ گشت از تیغ خون آشام او
[B][M1]چون شد از نعل ستورش پشت ماهی روی ماه
[M2]روی دشمن پشت‌ گشت از هیبت صمصام او
[B][M1]وهم او در راه دشمن دام خذلان ‌گسترید
[M2]هر کجا دشمن رود اندر فتد در دام او
[B][M1]شهریارا، گر مخالف جست در کین تو کام
[M2]نوش نعمت زهر نِقمَت‌ کردی اندر کام او
[B][M1]در غنیمت مایهٔ اقبال بود آغاز او
[M2]در هزیمت مایهٔ اِدبار شد فرجام او
[B][M1]چون کشیدی لشکر از ایران به توران اندرون
[M2]شد جهان بر چشم او چون دیدهٔ همنام او
[B][M1]از بن دندان هزیمت‌ کرد و از بیم تو شد
[M2]چون بن دندان افعی موی بر اندام او
[B][M1]تا بود شمشیر شیران تو او را در قفا
[M2]هر کجا گامی نهد برعکس باشد گام او
[B][M1]هست عاشق بر سر اعلام تو نصرت همی
[M2]زانکه در اعلام توست آسایش اعلام او
[B][M1]گر بخوانی از ختا خان را سوی درگاه خویش
[M2]آتشین‌ گردد ز تعجیل اندر آن اَقدام او
[B][M1]ور فرستی یک دو چاوش را سوی فغفور چین
[M2]مسجد جامع کنند از خانهٔ اصنام او
[B][M1]رفت نوشِروان و نامد هیچ شاه اندر جهان
[M2]از تو عادل‌تر از این هنگام تا هنگام او
[B][M1]هر مسلمانی که طاعت دارد و مُنقاد نیست
[M2]نیست از خیر و سلامت بهره در اسلام او
[B][M1]جام کیخسرو اگر گیتی نمود از روشنی
[M2]رای ملک آرای تو روشنتر است از جام او
[B][M1]خسرو شاهان تو را خواند همی گردون که هست
[M2]اختر فرخندهٔ تو خسرو ا‌جرام او
[B][M1]همچو کیوان اخترت را بنده و فرمانبرند
[M2]تیر و ماه و مشتری و زهره و بهرام او
[B][M1]می‌خور از دست بتی کز یکدگر زیباترست
[M2]سوسن و شمشاد و سیب و شکر و بادام او
[B][M1]چون بهار خرّم و چون بوستان تازه کن
[M2]مجلس میمون خویش از عارض پدرام او
[B][M1]از شعاع مجلس تو روشن است ایّام ما
[M2]هرکه زین مجلس بتابد تیره باد ایام او
[B][M1]هست بی‌حد و نهایت با تو اِنعام خدای
[M2]تا جهان باشد تو بادی شاکر اِنعام او
[A]
[B][M1]آمد رسول عید و مه روزه نام او
[M2]فرخنده باد بر شه‌گیتی سلام او
[B][M1]سلطان جلال دولت باقی معز دین
[M2]شاهی‌ که هست دولت و دین زیر نام او
[B][M1]فال جهان خجسته شد و کار دین تمام
[M2]از همت خجسته و عدل تمام او
[B][M1]ایزد مقام دولت او ساخت از فلک
[M2]جز وهم آدمی نرسد بر مقام او
[B][M1]گر ذوالفقار در کف حیدر ندیده‌ای
[M2]در دست ‌شهریار نگه کن حسام او
[B][M1]گر خسروان کشند عدو را به زهر و دام
[M2]تیغ است زهر خسرو و تیرست دام او
[B][M1]شمشیر تیز او چو برون آید از نیام
[M2]باشد دل و دو دیدهٔ شیران نیام او
[B][M1]اسب بلند او چو بساید زمین به نعل
[M2]سَعدِ سپهر بوسه دهد بر لگام او
[B][M1]جوید همی‌ کلاه غلامش امیر شاه
[M2]تا افسری کند زکلاه غلام او
[B][M1]آورده ماه روزه به‌ سلطان پیام عید
[M2]سلطان به خیر داد جواب پیام او
[B][M1]هر شب که جام آب به‌ کف بر نهد ملک
[M2]خورشید و ماه را حسد آید ز جام او
[B][M1]گویی‌که از بهشت فرستند هر شبی
[M2]بر دست جبرئیل شراب و طعام او
[B][M1]کان است کام بنده معزی به مدح شاه
[M2]گوهر همی برند حکیمان زکام او
[B][M1]تا هر که مُنعِم است بر او واجب است حج
[M2]جز کعبه نیست قبله و بیت‌الحرام او
[B][M1]بادا مدام عدل شهنشاه روزگار
[M2]و آسوده باد ملک ز عدل مُدام او
[B][M1]روزه بر او مبارک و روزش همه چو عید
[M2]کارش به‌کام دولت و دولت به کام او
[A]
[B][M1]تا دین مصطفی است تو هستی قوام او
[M2]تا ملک پادشاست تو هستی نظام او
[B][M1]هرکس که او امام جهان است در علوم
[M2]چون بنگرم تویی به حقیقت امام او
[B][M1]بر فتح قادرست حسام خدایگان
[M2]زیرا که هست‌ کِلک تو یار حُسام او
[B][M1]از دولت وکفایت و تدبیر ورای توست
[M2]در شرق و غرب سکه و خطبه به‌نام او
[B][M1]گر قبله شد مقام براهیم در عرب
[M2]اندر عَجَم رکاب تو شد چون مقام او
[B][M1]بازارگان که دست تو بیند به‌گاه جود
[M2]باشد محال بر لب دریا مقام او
[B][M1]تا ابر نوبهاری دیدست دست تو
[M2]از شرم خوی‌گشاده شدست از مَسام او
[B][M1]چون مرکبی است بخت تورا چرخ زودگرد
[M2]هستند اختران همه طرف ستام او
[B][M1]ماه نو و مَجرّه و پروین و فَرقَدین
[M2]نعل است و تنگ و مقود و زین و لگام او
[B][M1]بادست مرکب توکه در مدتی سبک
[M2]پیموده گشت مَشرق و مغرب به‌ گام او
[B][M1]ابری است بی‌خلاف که در سیر و در صهیل
[M2]خیزند برق و رعد ز گام و ز کام او
[B][M1]گردون مُشَعْبد است و جهان نیست یک زمان
[M2]خالی ز رنگ و شعبدهٔ بر دوام او
[B][M1]او صید توست اگرچه زمان است صید او
[M2]او رام توست اگرجه جهان است رام او
[B][M1]از دشمنت همی کشد ایام‌ انتقام
[M2]تو ساکنی و فارغی از انتقام او
[B][M1]گردون در امید چو بر دشمنت ببست
[M2]زنجیر و قفل‌کرد عروق و عِظام او
[B][M1]دست اجل چو تیزکند تیغ دشمنی
[M2]جز جان دشمنانت نسازد نیام او
[B][M1]چون روزگار دام حوادث بگسترد
[M2]جز پای حاسدانت‌ نباشد به دام او
[B][M1]باد شمال چون سوی دولت‌ گذر کند
[M2]آرد به مجلس تو درود و پیام او
[B][M1]چون دولت اهتمام نماید به کار خلق
[M2]گردد به همت تو تمام اهتمام او
[B][M1]هرکاو ز روی عُجْب کند با تو احتشام
[M2]باطل شود ز حشمت تو احتشام او
[B][M1]آن راکه احترام‌کند رای شهریار
[M2]افزون شود به حرمت تو احترام او
[B][M1]کعبه است درگهت که همی خلق روزگار
[M2]بوسه دهند بر در و دیوار و بام او
[B][M1]بیدار را به‌ یاد تو باید گذاشت شب
[M2]تا بردمد ز مشرق اقبال بام او
[B][M1]هر کس‌ که عقل و فضل تو را بندگی‌ کند
[M2]باشد ز عقل کامل و فضل تمام او
[B][M1]جز تو که داند از وزرا در همه جهان
[M2]رد و قبول شرع و حلال و حرام او
[B][M1]آن را که تو قبول‌ کنی در وفای خویش
[M2]ایزد کند قبول صلوات و صیام او
[B][M1]یک هفته گر تو را شود آزاده‌ای غلام
[M2]خواهد مه دو هفته که باشد غلام او
[B][M1]ور چاکری از آن تو بر ما کند سلام
[M2]باشد همه سلامت ما در سلام او
[B][M1]حبل متین بنده معزی مدیح توست
[M2]واجب کند به حبل متین اعتصام او
[B][M1]چون مدح تو کند سبب اغتنام خویش
[M2]تا حَشْر نگسلد مددِ اغتنام او
[B][M1]از آسمان اگر چه‌ کلام آمد از نخست
[M2]برآسمان رسید زمدحت کلام او
[B][M1]ور قوت از طعام و شراب است خلق را
[M2]شکر و ثنای توست شراب و طعام او
[B][M1]انگشتری و خطّ تو بر وام او گواست
[M2]بگشای دست همت و بگزار وام او
[B][M1]تاکی زنم به جای جم از روشنی مثل
[M2]یک قطره می ز جام تو بهتر ز جام او
[B][M1]می خور ز دست آنکه‌ بنفشه است و شکّرست
[M2]زلفین مشکبوی و لب لعل فام او
[B][M1]ور حاسدی ملام‌ کند مر تو را همی
[M2]تو می ستان و باک مدار از مَلام او
[B][M1]تا شاه را نشاط بود چون خورد مدام
[M2]بر طلعت تو باد نشاط و مدام او
[B][M1]رای و کفایت و هنر تو دلیل باد
[M2]بر دولت مؤید و ملک مدام او
[B][M1]تا روزگار همچو هیونی بود درشت
[M2]در دست امر و نهی تو بادا زمام او
[B][M1]دینی که از علوم تو آراسته شدست
[M2]تا دامن قیامت بادا قوام او
[A]
[B][M1]ای روزگار ساخته آموزگار تو
[M2]روز جهان برآمده در روزگار تو
[B][M1]تو شهریار و خسرو خلق زمانه‌ای
[M2]واندر زمانه نیست کسی شهریار تو
[B][M1]کار زمانه ساخته کردی به عدل خویش
[M2]وایزد به فضل ساخته کردست کار تو
[B][M1]در زینهار خالق هفت آسمان تویی
[M2]خلق زمین به عدل تو در زینهار تو
[B][M1]صا‌حبقران ملک تویی در تبار خویش
[M2]داود همچنان بود اندر تبار تو
[B][M1]سعد‌ین را مقابله بوده است بر فلک
[M2]روزی‌که آفرید تورا کردگار تو
[B][M1]فغفور چین پیاده به خدمت دوان شود
[M2]گر بگذرد به‌کشور چین یک سوار تو
[B][M1]ای چون علی و تیغ تو مانند ذوالفقار
[M2]دشمن به باد داده سر از ذوالفقار تو
[B][M1]هرگه ‌که آفتاب تو را بیند ای ملک
[M2]خواهد که اوفتد ز فلک درکنار تو
[B][M1]گر بگذری به‌ جانب دریا شهنشها
[M2]دریا خجل شود زکف بَدره بار تو
[B][M1]در ملت و شریعت پیغمبر خدای
[M2]نخجیر شد حلال زبهر شکار تو
[B][M1]شاهان بر انتظار شکارند خسروا
[M2]باشد شکار تو همه بر انتظار تو
[B][M1]از آرزوی آنکه یکی را کنی شکار
[M2]نخجیر برکشد رده بر رهگذار تو
[B][M1]از روزه آنچه رفت تو را بود حق‌گزار
[M2]باقی بود موافق و خدمتگزار تو
[B][M1]زانجا که دین توست ز هر مه‌ که نو شود
[M2]پیوسته ماه روزه بود اختیار تو
[B][M1]تا چرخ را همیشه مدار است بر مدر
[M2]جز بر سریر ملک مبادا مدار تو
[B][M1]مداح تو معزّی و راوی شکر لبان
[M2]تو یار بندگان و خداوند یار تو
[A]
[B][M1]ای آسمان مُسَخّر حکمِ روانِ تو
[M2]کیوانِ پیر بندهٔ بخت جوان تو
[B][M1]خورشید عالمی که به‌ هنگام بزم و رزم
[M2]گه زین و گاه تخت بود آسمان تو
[B][M1]گر در زمان مهدی ایمن شود جهان
[M2]امروز ایمن است جهان در زمان تو
[B][M1]هر روز بامداد همی دولت بلند
[M2]بندد به دست خویش کمر بر میان تو
[B][M1]هر چند وحی نیست پس از عهد مصطفی
[M2]وحی است هر سخن که رود بر زبان تو!
[B][M1]از بهر آنکه هست‌ گمان تو چون یقین
[M2]هرگز مرا غلط نرود در گمان تو
[B][M1]ایزد به آشکار و نهان یار توست از آنک
[M2]با آشکار توست برابر نهان تو
[B][M1]پشت ولایت است و پناه شریعت است
[M2]شمشیر تیز و بازوی کشورستان تو
[B][M1]جایی نماند در همه عالم به شرق و غرب
[M2]کانجا نشد به مردی نام و نشان تو
[B][M1]خاک است و باد بر سر و برکف عَدوت را
[M2]زان آب رنگ خنجر آتش فشان تو
[B][M1]گویی خلیفهٔ دم عیسی مریم است
[M2]در بارگاه و مجلس کلک و بنان تو
[B][M1]گویی ز حَربهٔ ملک الموت نایب است
[M2]در کارزار و معرکه تیغ و سنان تو
[B][M1]سَعدست هرکجا که‌ گران شد رکاب تو
[M2]فتح است هر کجا که سبک شد عنان تو
[B][M1]بس دشمن سبک سر با لشکر گران
[M2]کاخر سبک شکست زگرزِگران تو
[B][M1]جان پرورد کسی‌ که بنوشد شراب تو
[M2]فخر آورد کسی‌که نشیند به‌خوان تو
[B][M1]وان را که هست بر سر خوان مدح‌خوان هزار
[M2]خواهد که روز رزم بود مدح خوان تو
[B][M1]هستند امتی همه از اعتقاد دل
[M2]بعد از خدای عزوجل در ضمان تو
[B][M1]چون حاجتی بود ز تو خواهیم و از خدای
[M2]زیرا که بندگان خداییم و آن تو
[B][M1]با طبع جود پرور تو سازگار باد
[M2]هرمی‌ که از پیاله شود در دهان تو
[B][M1]پیوسته باد گنج طرب‌ زیر مهر تو
[M2]همواره باد اسب ظفر زیر ران تو
[B][M1]بادا طراز دولت و رخسار خسروان
[M2]دایم بر آستین تو و آستان تو
[B][M1]از روزگار باد تو را صد هزار شکر
[M2]ای صد هزار جان همه پیوند جان تو
[A]
[B][M1]ای تخت و گاه پادشهی جایگاه تو
[M2]آراسته است مملکت از تخت و گاه تو
[B][M1]هستی ندیم شاهی و دولت ندیم تو
[M2]هستی پناه عالم و ایزد پناه تو
[B][M1]فخر همه شهانی و کس نیست فخر تو
[M2]شاه همه جهانی و کس نیست شاه تو
[B][M1]چاه است‌ کین تو که همه زهر دارد آب
[M2]وافتاده دشمنان تو در قعر چاه تو
[B][M1]ماهی که زیر لشکر او سایه‌ای بود
[M2]بنگرکه بر سر عَلَم توست ماه تو
[B][M1]از آفتاب باز نداند تو را کسی
[M2]گر دارد آفتاب قبا و کلاه تو
[B][M1]هر گه‌ که در شکار و سفر باشی ای ملک
[M2]آب رونده‌ گَرد بشوید ز راه تو
[B][M1]ور آب کم بود سپه و لشکر تو را
[M2]ابر اید و نثارکند بر سپاه تو
[B][M1]تا بخت جاودان به تو دادست فرّ و جاه
[M2]ا‌این هر دوان‌ا بهشت‌ کند فرّ و جاه تو
[B][M1]از دوستی که بخت تو دارد تو را همی
[M2]خواهد که در بهشت بود جایگاه تو
[B][M1]شاها دل تو هست به هروقت نیکخواه
[M2]جاوید شاد باد دل نیکخواه تو
[B][M1]تا سال و ماه و روز و شب است اندرین جهان
[M2]فرخنده باد روز و شب و سال و ماه تو
[A]
[B][M1]ای چرخ پیر بندهٔ تدبیر و رای تو
[M2]ای اختران چرخ همه خاک پای تو
[B][M1]هرچند روشن‌اند و بلند آفتاب و ماه
[M2]دارند روشنی و بلندی ز رای تو
[B][M1]جز کردگار عالم و سلطان روزگار
[M2]موجود نیست در همه عالم ورای تو
[B][M1]مستَظهری به حشمت موروث و مکتسب
[M2]اصل است و نفس پاک دلیل وگوای تو
[B][M1]لیکن تو را همیشه تفاخر بود به نفس
[M2]کز نفس خاست دانش و عقل و ذکای تو
[B][M1]از دیگران بدین سه فضیلت زیادت است
[M2]عز وجلال ومرتبه وکبریای تو
[B][M1]نحس زُحَل همی رود و سعد مشتری
[M2]در آسمان برابر خشم و رضای تو
[B][M1]بحری است موج‌زن صدفی درفشان در او
[M2]دست جواد و خامهٔ معجز نمای تو
[B][M1]آزادگان شوند تو را بنده بی‌بها
[M2]هرگه‌که بنگرند به فروبهای تو
[B][M1]خوشتر ز مژدهٔ ظفر و وعدهٔ وصال
[M2]درگوش بندگان سخن دل گشای تو
[B][M1]در مجلس تو ساقی و می حور و کوثرست
[M2]ماند به خلد مجلس راحت فزای تو
[B][M1]ایزد جزای بنده به عقبی دهد همی
[M2]تو شکرکن که داد به‌دنیا جزای تو
[B][M1]پرواز دولت است و طواف فریشته
[M2]گرد سرای پرده وگرد سرای تو
[B][M1]معلوم رای توست‌ که هستم ز دیرباز
[M2]من بنده در سرای تو مدحت سرای تو
[B][M1]تحسین کند زمانه چو خوانم مدیح تو
[M2]آمین کند ستاره چو گویم دعای تو
[B][M1]هرچند قادرست زبانم به نظم و نثر
[M2]امروز عاجزست ز شکر عطای تو
[B][M1]گر من زبان خلق ستانم به عاریت
[M2]شکر عطای تو نگزارم سزای تو
[B][M1]چون در کف از عطای تو دارم هزارگان
[M2]خواهم هزار جان‌ که سگالم ثنای تو
[B][M1]آری هزار جانی زیبد تو را ثنا
[M2]چون زر هزارکانی بخشد سخای تو
[B][M1]تا مهر بر سپهر بتابد خجسته باد
[M2]روز جهانیان ز بقا و لقای تو
[B][M1]تابنده باد دایم پاینده در جهان
[M2]چون مهر و چون سپهر لقا و بقای تو
[B][M1]هرگز برون مباد سر چرخ چنبری
[M2]یک دم زدن زچنبر عهد و وفای تو
[A]
[B][M1]ای صدر دین و نصرت دین در بقای تو
[M2]وی فخر ملک و رونق ملک از لقای تو
[B][M1]عید است و همچنانکه تو شادی به ‌روز عید
[M2]شادند ملک و دین به لقا و بقای تو
[B][M1]ای چون پدر همام و قلم در کفت همای
[M2]بر خلف فرخ است و همایون همای تو
[B][M1]دولت ندیم توست و خرد همنشین تو
[M2]تایید خویش توست و ظفر آشنای تو
[B][M1]در چشمهٔ وزارت و در بحر مملکت
[M2]ماند به آشنای پدر آشنای تو
[B][M1]ای عالم شریف که اندر چهار فصل
[M2]صافی است از غبار حوادث هوای تو
[B][M1]پنجاه سال بیش بود گر کنی شمار
[M2]تا هست دور چرخ به ‌کام و هوای تو
[B][M1]پاک و منزه است ز کبر و ریای خلق
[M2]پنجاه سال مرتبت و کبریای تو
[B][M1]آن چیست از کرم ‌که نکرده است کردگار
[M2]در دولت و ملوک و سلاطین به جای تو
[B][M1]فهرست مرسلات رسولان مُرسَل است
[M2]احوال روزگار عجایب نمای تو
[B][M1]تو در ری‌ای و هست به چین و به‌ قیروان
[M2]نام و نشان و حشمت و فرّ و بهای تو
[B][M1]خورشید عالمی تو درخشان ز برج سعد
[M2]وز شرق تا به غرب رسیده ضیای تو
[B][M1]چرخ بلند را نبود قدر بخت تو
[M2]ماه دو هفته را نبود نور رای تو
[B][M1]در گوش چرخ حلقه سزد نعل اسب تو
[M2]در چشم ماه سرمه سزد خاک پای تو
[B][M1]صد آفتاب مضمر و صد بحر مدغم است
[M2]زیر زره و د‌رعه و بند قبای تو
[B][M1]در جود اگر تو را به ‌گوا حاجت اوفتد
[M2]آثار میزبانی تو بس‌ گوای تو
[B][M1]یکساله دخل قیصر و فغفور و رآی هست
[M2]یک روزه در ضیافت خسرو عطای تو
[B][M1]چون کارگاه ششتر و بغداد و روم گشت
[M2]بازارگاه لشکر شاه از سخای تو
[B][M1]گر فیلسوف زر کند از مس به کیمیا
[M2]رای و کفایت است و هنر کیمیای تو
[B][M1]در حل و عقد همبر توفیق ایزدست
[M2]تدبیر خصم بند ولایت‌گشای تو
[B][M1]معیار ‌نفس و خاطر مردان عالم است
[M2]نفس شریف خاطر مردآزمای تو
[B][M1]حال مخالفان تو از رنج کاسته است
[M2]تا دیده‌اند طلعت راحت فزای تو
[B][M1]ناگه ربود دولت تو دشمنانت را
[M2]پاینده باد دولت دشمن ربای تو
[B][M1]هرچند بر وقار و حیا خشم غالب است
[M2]بر خشم غالب است وقار و حیای تو
[B][M1]بر هر زبان ‌که لفظ شهادت گذر کند
[M2]شاید که آن زبان نبود بی ‌دعای تو
[B][M1]ارجو که جاودانه بمانید همچنین
[M2]تو در وفای شاه و مَلَک در وفای تو
[B][M1]ایدون گمان برم که بهشتی مُصورست
[M2]چون بنگرم به صُفهٔ کاخ و سرای تو
[B][M1]ایزد ز نقش صورت روی بهشتیان
[M2]گویی بیافرید جهانی برای تو
[B][M1]معلومِ رأی توست‌ که هستم ز دیرباز
[M2]من بنده در سرای تو مدحت سرای تو
[B][M1]خواهم‌ که برشود سخن من بر آسمان
[M2]تا باشد آن سخن ز بلندی سزای تو
[B][M1]هرچند از عطای تو حشمت فزون شود
[M2]از صد عطا به است مرا یک رضای تو
[B][M1]این فخر بس مرا که بزرگان روزگار
[M2]بر من ثناکنند چو گویم ثنای تو
[B][M1]تا پادشاه تن به همه وقت دل بود
[M2]از تو به شکر باد دل پادشای تو
[B][M1]عید تو باد فرّخ و هر روز عید باد
[M2]در خدمت تو بر خَدَم و اولیای تو
[B][M1]امروز عزّ و جاه جزای تو از فلک
[M2]فردا بهشت و حور ز یزدان جزای تو
[B][M1]تو شاه را مشیر و مشیر تو بخت نیک
[M2]تو کدخدای شاه و معین کدخدای تو
[A]
[B][M1]نوبهار و آفتابی ای مبارک پادشاه
[M2]نوبهار ملک و دین و آفتاب تخت و گاه
[B][M1]جز تو در عالم ندیدم نوبهاری با قبا
[M2]جز تو در گیتی ندیدم آفتابی با کلاه
[B][M1]دادْ دادن رسم توست و دادْدِه بِه شهریار
[M2]نام جستن کار توست و نامورْ بهْ پادشاه
[B][M1]اصل شاهی گر هنر باشد تویی اصل هنر
[M2]پشت شاهی گر سپه باشد تویی پشت سپاه
[B][M1]زاتشِ خشم تو بدخواهان همی گویند رای
[M2]زآهنِ تیغِ تو بدگویان همی‌گویند آه
[B][M1]روز رزم از تو چنان ترسند شاهانِ دلیر
[M2]چون گنه‌کاران به روز محشر از بیم گناه
[B][M1]پیش تو دشمن چنان باشد به دیدار و صفت
[M2]همچو پیش ماهْ‌ ماهی یا که پیش کوه کاه
[B][M1]دشمنانت را همی‌بینم ز محنت چار چیز
[M2]اشکْ سرخ و رویْ زرد و سرْ سپید و دلْ سیاه
[B][M1]دوستانت را همی بینم ز دوران چار چیز
[M2]سعدِ بخت و زورِ چرخ و فرّ مهر و نور ماه
[B][M1]ای شهنشاهی که هستی داور یزدان‌پرست
[M2]ای خداوندی که هستی خسروِ یزدان‌پناه
[B][M1]آمدی مهمانِ فرزند وزیرِ خویشتن
[M2]آن وزیرِ نیکبخت و کدخدای نیک‌خواه
[B][M1]آن وزیری کاو همه صافی کند ملک جهان
[M2]آن وزیری کاو همی باقی کند دین اله
[B][M1]همچو رضوان آمدی مهمان فخرالملک خویش
[M2]چون بهشت آراستی این مجلس و این بزمگاه
[B][M1]لاجرم زین افتخار و زین شرف تا روز حشر
[M2]دوده و اعقاب فخرالملک را فخرست و جاه
[B][M1]تا تو کار بندگان خود چنین سازی تمام
[M2]تا تو حق چاکران خود چنین داری نگاه
[B][M1]بندگان تو چنین دارند جاه و منزلت
[M2]چاکران تو چنین دارند قدر و پایگاه
[B][M1]فرش دولت گستراند هر که او دارد هنر
[M2]آب جیحون بگذراند هر که او داند شناه
[B][M1]تا که باشد آدمی در عالم و دیو و پری
[M2]تا که باشد خاک و باد و آتش و آب و گیاه
[B][M1]در سعادت باد یا هر جا که باشد روز و شب
[M2]در سلامت باد یا هر جا که باشی سال و ماه
[B][M1]شاهی و شادی تو داری تا جهان ماند بمان
[M2]همچنین از بخت شاد و همچنین بر تخت شاه
[A]
[B][M1]گشاده‌روی و میان بسته بامدادِ پگاه
[M2]فروگذشت به کویم بتی به روی چو ماه
[B][M1]اگر زمهر بود بامداد نور جهان
[M2]ز ماه بود مرا نور بامداد پگاه
[B][M1]مهی که بود به قد سرو دلبرانِ سرای
[M2]بتی‌که بود به رخ ماه نیکوان سپاه
[B][M1]دو زلف چون دو شب و ماه در میان دو شب
[M2]جبین چو مشتری و مشتری به زیرکلاه
[B][M1]چهی میان زَنَخ ساخته زسیمِ سپید
[M2]به‌گرد او دو رسن تافته زمشک سیاه
[B][M1]هرآینه ‌که ز مشک سیه رسن باشد
[M2]هر آنگهی‌که زسیم سپید باشد چاه
[B][M1]دو چشم داشت نژند آن ستمگر دلجوی
[M2]دو زلف داشت دو تاه آن سمنبر دلخواه
[B][M1]نژند چشم شدم پیش آن دو چشم ‌نژند
[M2]دوتاهْ پشت شدم پیش آن دو زلفِ دوتاه
[B][M1]چو عشق او دل مسکین من پر آتش‌ کرد
[M2]فراق او نَفَسم سرد کرد و عقل تباه
[B][M1]مگرکه کار فراقش فسون جادو هست
[M2]که باد سرد برآرد همی از آتشگاه
[B][M1]اگر به عاشقی اندر دراز شد غم من
[M2]غم دراز مرا شاعری کند کوتاه
[B][M1]اگر ز هجر جفاجوی‌ گمره است دلم
[M2]به آفرین خداوند باز یابد راه
[B][M1]بزرگ بار خدای جهان موید ملک
[M2]شهاب دین سرآزادگان عبیدالله
[B][M1]مُفَسِّری ‌که مُفَسَّر بدوست آیت حق
[M2]مؤیِّدی که مؤیَّد بدوست دولت شاه
[B][M1]کند به چشم سعادت فلک به مرد نظر
[M2]چو او به چشم عنایت کند به مرد نگاه
[B][M1]بسا فقیر که از جاه او رسید به مال
[M2]بسا حقیرکه از مال او رسید به جاه
[B][M1]به جنب همّتِ عالیش اگر قیاس کنی
[M2]چو آفتاب و چو سیم نَبَهْره‌ اندرگاه
[B][M1]سخای مرده بدوزنده گشت و ازکرمش
[M2]درست گشت بدو: «میتاً فأحْیَیْناه‌»
[B][M1]ایا ضمیر تو شادی‌گشای و اُ‌نده بند
[M2]و یا قبول تو نعمت فزای و محنت‌کاه
[B][M1]به قدر و مرتبه پیش تو کی نماید خصم
[M2]که پیش کوه به تعظیم کی نمایدکاه
[B][M1]چو آسمان و زمین تابعند ایزد را
[M2]زمانه حکم تورا تابع است بی‌اکراه
[B][M1]به حکم خواندن تذکیر و خواندن تأنیث
[M2]مهت غلام سزد آفتاب زیبد داه
[B][M1]عجب مدارکه از بهر مدح‌گفتن تو
[M2]نجوم اَلسِنه گردند و برجها افواه
[B][M1]موافقان تو را و مخالفان تو را
[M2]ز مهر و کین تو پاداشَن است و بادافراه
[B][M1]به‌وقت آنکه تولّد همی‌ کند فرزند
[M2]به پشت خصم تو اندر بریده گردد باه
[B][M1]چنانکه نیست‌ کف تو زجود خالی نیست
[M2]سر و زبان بداندیش تو زآهن و آه
[B][M1]مسلّم است به‌ تو دانش و کفایت و عقل
[M2]چنان کجا به شهنشاه تخت و افسر و گاه
[B][M1]هم ازکفایت توست آنکه نام و نامه ی خویش
[M2]به دست کلک تو تسلیم کرد شاهنشاه
[B][M1]خیال دولت تو گر به‌ کوه در نگرد
[M2]گلاب بر دمد از چشمه‌ها به جای میاه
[B][M1]نسیم همت تو گر به دشت درگذرد
[M2]همه زمرّد سبز آورد به جای گیاه
[B][M1]وگر ز فرّ تو بر روبه اوفتد اثری
[M2]زشیر شرزه خورد شیر بچهٔ روباه
[B][M1]بزرگ بار خدایا گناه من منگر
[M2]نگاه کن کرم خویش و درگذر ز گناه
[B][M1]اگر به نزد تو آیم سزد که آمد وقت
[M2]وگر مدیح توگویم سزدکه آمدگاه
[B][M1]وگر زغرقه شدن خطِّ ایمنی یابم
[M2]کنم همیشه به دریای خدمت تو شناه
[B][M1]دل و زبان من اندر ستایش ‌تو یکی است
[M2]خدای عزّوجل بس براین حدیث‌ گواه
[B][M1]همیشه تا که نحوست بود ز دور فلک
[M2]همیشه تا که سعادت بود ز فضلِ اله
[B][M1]عدوتْ را زنحوست همیشه باد نهیب
[M2]ولیت را زسعادت همیشه باد پناه
[B][M1]به دولت اندر خویش باد روز تو از روز
[M2]به نعمت اندر به‌ باد ماه تو از ماه
[B][M1]ثناگران همه بر مدح تو گشاده زبان
[M2]سخنوران همه بر فرش تو نهاده جباه
[B][M1]شمرده سیصد و پنجاه سال‌گردش چرخ
[M2]ز سال دولت و عمر تو سیصد و پنجاه
[A]
[B][M1]گرفت صدر وزارت جمال و حشمت و جاه
[M2]به دین و دانش و داد وزیر شاهنشاه
[B][M1]نظام دولت و صدر جهان موید ملک
[M2]عماد دین خداوند حق عبیدالله
[B][M1]بلند همت و کوتاه دست دستوری
[M2]که قدر چرخ بلند است پیش او کوتاه
[B][M1]مقدم است و منزه زعار و عیب چنانک
[M2]پیمبران ز دروغ و فرشتگان ز گناه
[B][M1]صحیفهٔ هنرش بی‌کرانه دریایی است
[M2]که وهم از او نتواند گذشت جز به‌ شناه
[B][M1]به خط عدل و سیاست بروی عالم پیر
[M2]نوشت همت او: «‌میتاً فاحییناه‌»
[B][M1]میان بادیهٔ قهر در شب بِدْعت
[M2]زمانه بود سراسیمه و فتاده ز راه
[B][M1]چو ماه دولت او زاسمان ملک بتافت
[M2]زمانه با ز ره آمد به روشنایی ماه
[B][M1]جباه ناموران را همی ببوسد چرخ
[M2]که پیش او به زمین بر همی نهند جباه
[B][M1]ایاکفایت تو بر هدایت تو دلیل
[M2]و یا شمایل تو بر فضیلت تو گواه
[B][M1]رکاب و رایت شاه از ظفر بشارت یافت
[M2]چو گشت رای تو جفت رکاب و رایت شاه
[B][M1]زگنجه چون به سعادت نهاد روی به‌ری
[M2]فلک سپرد بدو گنج و ملک و افسر و گاه
[B][M1]عنایت ابدی بر میانْشْ بست‌ کمر
[M2]سعادت ازلی بر سرش نهاد کلاه
[B][M1]خجسته رایت منصور دور بود هنوز
[M2]که نصرت و ظفر افتاده بود در ا‌َفْواه
[B][M1]چو وقت نصرت و گاه ظفر فرا رسید
[M2]بیامدند قضا و قدر ز پیش سپاه
[B][M1]به حیله بازنگردد قضا چو آمد وقت
[M2]به چاره باز نگردد قدر چو آمد گاه
[B][M1]ز دستبرد قضا روزگار گشت دگر
[M2]ز گوشمال قدر بدسگال گشت تباه
[B][M1]همه جهان به ‌زمانی بدل شد ای عجبی
[M2]ا‌که کس ندید و ندیدست این چنین مولاه
[B][M1]همان‌ که دام همی ساخت بسته گشت به‌ دام
[M2]همان ‌که چاه همی‌کند در فتاد به چاه
[B][M1]چگونه باشد حال کسی که گاه حیات
[M2]به چشم طنز و تَهاون ‌کند به خلق نگاه
[B][M1]به عاقبت چو نکالی شود میانهٔ خلق
[M2]دریغ او نخورد یک تن و نگوید آه
[B][M1]سموم خشم تو و زمهریر کینهٔ تو
[M2]بر آن زمین‌ که رود روز رزم و بادافراه
[B][M1]معاندان را در استخوان بسوزد مغز
[M2]مخالفان را در پشت بفسراند باه
[B][M1]زبهر جامهٔ خصمان و نیکخواهانت
[M2]همی کنند شب و روز صنعت جولاه
[B][M1]به‌ دست قدرت بر کارگاه ظلمت و نور
[M2]یکی ‌گلیم همی بافد و یکی دیباه
[B][M1]سپاس و شکر خداوند را که کار جهان
[M2]به ‌تو سپرد و جهان کرد خالی از بدخواه
[B][M1]کجا وزیر تو باشی ملک سزد خورشید
[M2]ستاره لشکر و چرخ بلند لشکرگاه
[B][M1]تو راست همت حشمت‌ فروز بد‌عت
[M2]تو را ست دولت نعمت‌ فزای دشمن‌ کاه
[B][M1]عنایت دو محمد بس است در دو جهان
[M2]که داشتی به هنر دین و ملک هر دو نگاه
[B][M1]تو را به روز شمار آن محمد است شفیع
[M2]تورا به روز نبرد این محمدست پناه
[B][M1]رواست‌گر بکنم حال خویش را تقریر
[M2]که هست رای تو از حال من رهی آگاه
[B][M1]کنون‌ که با دل یکتاه پیشت آمده‌ام
[M2]چه غم‌ خورم که قدم شد زحادثات دوتاه
[B][M1]چو پشت باز نهادم به ‌کوه دولت تو
[M2]چه باک دارم اگر باد بُرد خرمن کاه
[B][M1]همی‌کنم به‌ ری آن خواب را کنون تعبیر
[M2]که در مه رمضان پار دیده‌ام به‌راه
[B][M1]ز بهر مجلس عالیت کرده بودم جمع
[M2]مدایح و غزل خوش زیاده از پنجاه
[B][M1]شد آن ز دستم و اشباه آن به دستم نیست
[M2]چگونه باشد درّ یتیم را اشباه
[B][M1]همیشه تا که بلرزد به روزگار بهار
[M2]درخت را ز نسیم و گیاه را ز میاه
[B][M1]ز دور دانش تو تازه باد دولت و دین
[M2]چو از نسیم درخت و چو از میاه گیاه
[B][M1]خجسته بادت روز و خجسته بادت شب
[M2]خجسته بادت سال و خجسته بادت ماه
[B][M1]ز جاه تو همه آزادگان رسیده به مال
[M2]ز مال تو همه فرزانگان رسیده به جاه
[A]
[B][M1]صدهزاران سال میمون باد جشن مهرماه
[M2]بر شهنشاهی که دارد صدهزاران مهر وماه
[B][M1]بندگانش مهر و ماه اند وز فرخ طلعتش
[M2]روز ایشان هست فرخ‌تر ز جشن مهر ماه
[B][M1]یک تن است او از عدد وز نصرت و تایید هست
[M2]عالمی بر تخت شاهی با قبا و با کلاه
[B][M1]نه به‌ عدل اندر فلک زاده است چون او شهریار
[M2]نه به ملک اندر زمین زاده است چون او پادشاه
[B][M1]در هنرمندی و مردی پاک دین و پاک تن
[M2]در خداوندی و شاهی نیک‌رای و نیک‌خواه
[B][M1]ملک بی‌حد و سپاه بی‌کران دادش خدای
[M2]این چنین شه را نشاید جز چنین ملک و سپاه
[B][M1]خسروی او را سزاوارست‌ کز فرهنگ اوست
[M2]قیمت تاج و نگین و تیغ و تخت و بارگاه
[B][M1]هست رایش خلق را سوی سعادت راهبر
[M2]بی‌مبارک رای او سوی سعادت نیست راه
[B][M1]روی نصرت را دم شمشیر او دارد سپید
[M2]روی دشمن را پی شبرنگ او دارد سیاه
[B][M1]وعدهٔ خلد و وعید حشر بنماید همی
[M2]دست او در بزمگاه و تیغ او در رزمگاه
[B][M1]خُلد بینی چون ‌کنی در بزمگاه او نظر
[M2]حَشر بینی چون‌ کنی در رزمگاه او نگاه
[B][M1]خانیان از تاب تیغ او همی‌گویند وای
[M2]رومیان از ترس تیر او همی‌گویند آه
[B][M1]ای به جنب رای تو رای بداندیشان خطا
[M2]ای به جنب عزم تو عزم ستمکاران تباه
[B][M1]ای ز جباری مقدس همچو عیسی از دروغ
[M2]ای زبیدادی مطهر همچو یحیی ازگناه
[B][M1]از تو دارد هر کسی در ملک و دولت نام‌ و نان
[M2]وز تو دارد هرکسی در دین و دنیا عز و جاه
[B][M1]گر سر از شادی بیفرازی ‌کنون وقت است وقت
[M2]ور رخ از عشرت بیفروزی کنون گاه استْ گاه
[B][M1]خاصه‌ کز باد خزانی هم به باغ ‌و هم به راغ
[M2]شنبلیدی شد درخت و زعفرانی شدگاه
[B][M1]ر‌نگ را اندرکمرها تنگ شد جای‌ گریز
[M2]ماغ را اندر شَمَرها سرد شد جای شناه
[B][M1]د‌ر چنین فصلی سزد گر جام می داری به ‌کف
[M2]در چنین وقتی سزد گر حق می داری نگاه
[B][M1]در همه وقتی تو دل یکتاه داری پیش حق
[M2]باد پیش قامت تو قامت شاهان دوتاه
[B][M1]تو معین شرع بادی و تو را ایزد معین
[M2]تو پناه خلق بادی و تو را ایزد پناه
[B][M1]خشم تو مانند آتش باد وگمراهان چو نی
[M2]کین تو چون باد صرصر باد و بدخواهان چوکاه
[A]
[B][M1]شاها به خدمت آمد فرخنده مهرگانی
[M2]وز فرخی و شادی آورد کاروانی
[B][M1]گر جشن مهرگان نیست امروز پس چه باشد
[M2]از عدل توست ما را امروز مهرگانی
[B][M1]دیدار توست ما را روشن چو آفتابی
[M2]ایوان توست شاها عالی چو آسمانی
[B][M1]فرّ تو هست‌ گویی در هر سری چو چشمی
[M2]مهر تو هست گویی در هر تنی چو جانی
[B][M1]گردون چو تو نیارد در ملک شهریاری
[M2]گیتی چو تو نبیند بر خلق مهربانی
[B][M1]ای بر حصار دولت عدل تو کوتْوالی
[M2]وی در سرای شاهی تیغ تو پاسبانی
[B][M1]آن کیست کاو به شاهی بر تو کند کمینی
[M2]وان کیست کاو به مردی بر توکشد کمانی
[B][M1]بی‌حکم تو نغرد شیری به مرغزاری
[M2]بی‌ امر تو نپرّد مرغی ز آشیانی
[B][M1]گر اهل مصر بینند از تیغ تو خیالی
[M2]ور قوم روم یابند از تیر تو نشانی
[B][M1]در مصرکس نبیند خصمی و بدسگالی
[M2]در روم‌ کس نیابد دونی و بدگمانی
[B][M1]از درگهت غلامی وز حاسدت سپاهی
[M2]از لشکرت سواری وز دشمنت جهانی
[B][M1]هر نصرتی و فتحی کز تو شود مهیا
[M2]در چشم بدسگالت تیری است یا سنانی
[B][M1]هر کس‌ که سرکشیدست از خطّ طاعت تو
[M2]صد درد بیش دارد زیر هر استخوانی
[B][M1]از خدمت تو سودست ای شاه بندگان را
[M2]هرگز نبود کس را در خدمتت زیانی
[B][M1]اجرام آسمان را گشته است همت تو
[M2]فرخنده رازداری پیروز ترجمانی
[B][M1]شاها خدایگانا از گفتن مدیحت
[M2]پر عنبرست و گوهر پیش تو هر دهانی
[B][M1]از فر دولت تو نشگفت اگر ببارد
[M2]عنبر ز هر دهانی گوهر زهر زبانی
[B][M1]بشکفته باد شاها بزم تو تا قیامت
[M2]خرّم چو لاله‌زاری زیبا چوگلستانی
[B][M1]بادی چنین که بودی شایسته کامکاری
[M2]بادی چنین که هستی شایسته کامکاری
[B][M1]تا ‌هست بخت و دولت هرگز مباد غایب
[M2]بخت از بر تو روزی دولت زتو زمانی
[A]
[B][M1]فرخنده باد و میمون بر شاه عیدِ اَضحی
[M2]سلطان جلال دولت خسرو معزّ دنیی
[B][M1]شاهی که بنده دارد افزون ز صدهزاران
[M2]هر یک به جاه و حشمت چون‌ کیقباد و کسری
[B][M1]شاهی که شخص دشمن پاره شود ز تیغش
[M2]چونانکه طور سینا از پرتوِ تَجلیّ
[B][M1]شاهی که در حُسامش خیره شوند اعدا
[M2]چون جادوان فرعون اندر عصای موسی
[B][M1]بر تخت پادشاهی دارد همی نیابت
[M2]فرّش زفَرّ مهدی عدلش زعدلِ عیسی
[B][M1]چرخ است شهریاری وایین شاه کوکب
[M2]لفظ است پادشاهی و آثار شاه معنی
[B][M1]دعوی خسروان را برهان شدست تیغش
[M2]اینَت‌ بزرگ برهان‌ واینت‌ بزرگ دعوی
[B][M1]گردن‌کشان مشرق لشکرکشان مغرب
[M2]هستند جمله مولی شاه زمانه مولی
[B][M1]اصل بقاست مهرش اصل فناست کینش
[M2]آن همچو آب حیوان این همچو زهر افعی
[B][M1]مردان تیغ زن را میدان اوست مسکن
[M2]حوران سیم تن را ایوان اوست مأوی
[B][M1]هر کس که در فتوت فتوی کند ز دولت
[M2]از جود شاه عالم یابد جواب فتوی
[B][M1]هستند ابر و دریا بخشنده بر خلایق
[M2]گویی همی ستانند از جود شاه اجری
[B][M1]اعدای شاه‌ گیتی فربه شدند و لاغر
[M2]از تن شدند لاغر وز غم شدند فربی
[B][M1]هر کاو به دار دنیا فرمانبرست شه را
[M2]والله که رستگاری یابد به دار عقبی
[B][M1]وانرا که بد سگالد بر خسرو زمانه
[M2]هرگز زمانه ندهد او را به خیر یسری
[B][M1]بر آفرین سلطان چون من زبان گشایم
[M2]اندر سجود باشد جان جریر و اعشی
[B][M1]وز غایت بلندی چون مدح او سگالم
[M2]نثرم رسد به نثره شعرم رسد به شعری
[B][M1]این است وصف بستان از باد نوبهاری
[M2]دلبر چو نقش آزر زیبا چو صُحفِ مانی
[B][M1]تا ابر هست گریان تا باغ هست خندان
[M2]آن همچو چشم مجنون این همچو روی لیلی
[B][M1]بر تخت پادشاهی خرّم ز یاد خسرو
[M2]چون در بهشت رضوان زیر درخت طوبی
[B][M1]بخت بلند یارش ایزد نگاهدارش
[M2]بر عمر و روزگارش فرخنده عید أضحی
[A]
[B][M1]ای تو را بر مه و زهره ز شب تیره ردی
[M2]زهره از چرخ به زیبایی تو کردندی
[B][M1]نه عجب‌ گر کند از چرخ ندا زهره تو را
[M2]تا به مه بر ز شب تیره تو را هست ردی
[B][M1]لعبت چشم منی چشم منت باد نثار
[M2]راحت جان منی جان منت باد فدا
[B][M1]ای درخشنده بناگوش تو از زلف سیاه
[M2]همچو از ابر درخشنده بود شمس ضحی
[B][M1]راست گویی ز میان زره داودی
[M2]هر زمانی ید بیضا بنماید موسی
[B][M1]در عجم هست حدیث من و عشق تو چنانک
[M2]در عرب قصه سعدی و حدیث سلمی
[B][M1]نتراشیده به تیشه چو لب تو آزر
[M2]ننگاریده به خامه چو تو صورت مانی
[B][M1]در دو زنجیر و دو گلنار تو بیم است و امید
[M2]در دو بادام و دو مرجان تو دَردست و شفی
[B][M1]از دو مرجان شکری جز بدلی نفروشی
[M2]زین‌ گرانتر به جهان‌ کس نکند بیع و شری
[B][M1]تا تو بر برگ سمن مشک طلی ‌کردستی
[M2]بارم از جَز‌ع همی لؤلؤ بر زرّ طلی
[B][M1]من چنانم که به زاری سمرم چون مجنون
[M2]تو چنانی که به ‌خوبی مثلی چون لیلی
[B][M1]آشنای تو منم در بر من مأوی ساز
[M2]بر بیگانه چه‌ گردی و چه سازی مأوی
[B][M1]خانه من وطن توست و دلم خانه تو
[M2]تو همی جای دگر خانه چه‌ گیری بکری
[B][M1]دور گشتن ز ره راست ضلالت باشد
[M2]این ضلالت نپسندد شرف دین هدی
[B][M1]زین دولت سر احرار رضی ملکان
[M2]قبلهٔ سعد و عُلو سعد علیّ عیسی
[B][M1]آن جوادی که فقیران را در تیه امید
[M2]منّت و سَلو‌ت او هست چو مَنِّ و سَلو‌ی
[B][M1]آنکه او از ستم و فتنه تهی‌ کرد عجم
[M2]چون رسول عربی کعبه ز لات و عُزّی
[B][M1]ملک را با نظرش نیست نهیب از آفات
[M2]خلق را با کرمش نیست گزند از بلوی
[B][M1]به ازو هیچ خردمند و هنرمند نبود
[M2]نه به ایام سلیمان نه به عصر کسری
[B][M1]گر بود قطر ندی پاک ز باران بهار
[M2]هست نقش ‌گهرش پاکتر از قطر ندی
[B][M1]هرکه را دوستی او بود امروز بشیر
[M2]نشنود روز قیامت ز قضا لا بُشری
[B][M1]در عجم چون شرف‌الدین نبود نیز کریم
[M2]در عرب چون اَسدالله نبود نیز فتی
[B][M1]ای خط تو بفروزد خطر کلک و دوات
[M2]چون ز تأیید شهنشه شرف تاج و لوی
[B][M1]کعبهٔ جودی و درگاه تو دشت عرفات
[M2]خلق عالم همه حجاج و سرای تو مِنی
[B][M1]بارگاه تو چو خلدست و تو چون رضوانی
[M2]کف کافیت چو کوثر قلمت چون طوبی
[B][M1]در کفایت ز تو خواهند بزرگان منشور
[M2]در فتوت ز تو پرسند کریمان فتوی
[B][M1]بخت بر جامه عمر تو کشیدست علم
[M2]دولت از نامهٔ فضل تو کشیده است سِحی
[B][M1]گاه فرهنگ و بلاغت ‌که‌ کند با تو جدل
[M2]گاه احسان و مروت که کند با تو مری
[B][M1]نسق و رونق ملک از هنر و سیرت توست
[M2]همچو ترکیب تن خلق ز ترتیب قوی
[B][M1]آب را ماند شکر تو که بر روی زمین
[M2]نیست بی‌شکر تو چندانکه بلادست و قری
[B][M1]به صبا ماند عدل و نظر تو که جهان
[M2]چون شود پیر پذیرد زصبا طبع صبی
[B][M1]جان پاک است مگر مهر تو از روی قیاس
[M2]زانکه بی‌مهر تو زنده نتوان بود همی
[B][M1]مهرهٔ شادی و شاه طرب حاسد تو
[M2]هست در ششدرهٔ محنت و دربند عزی
[B][M1]بدسگالی‌ که ‌کند بر هنر و نفس تو عیب
[M2]هرکه مدحی‌ کند او را بود آن مدح هجی
[B][M1]نشنود زایر تو گاه نوال از تو نفیر
[M2]نشنود سایل تو گاه سؤال از تو عنی
[B][M1]با نعم جفت شود هر که شنید از تو نعم
[M2]وز بلا فرد شود هر که شنید از تو بلی
[B][M1]سیف و مَعن عربی پیش تو گر زنده شوند
[M2]هر دو گردند بری از صفت و از دعوی
[B][M1]سیف را با تو گه فضل نباشد برهان
[M2]معن‌ را با توگه جود نباشد معنی
[B][M1]از بس اِنعام که با خلق جهان کردستی
[M2]یافتی بهرهٔ دنیا و نصیب عقبی
[B][M1]هم ثواب تو ز خالق بودت در عقبی
[M2]هم تورا هست زمخلوق ثنا در دنیی
[B][M1]بی‌ قلم نقش کند دست قضا بر دل من
[M2]چون‌کند مدح تو بر خاطر من بخت املی
[B][M1]پیش مدح تو کجا کلک من آید به سجود
[M2]پیش طبعم به سجود آید طبع اعشی
[B][M1]در مُحرّم بپذیر از من و از خاطر من
[M2]عذر تقصیر که رفته است به عید اضحی
[B][M1]که رضای تو کشد نثر مرا بر نَثْره
[M2]که قبول تو برد شعر مرا بر شِعری
[B][M1]تاکه بعدست و مسافت ز سمک تا به فلک
[M2]تاکه فرق است و تفاوت ز ثری تا به علی
[B][M1]از فلک باد عُلی جایگه ناصح تو
[M2]جایگاه عدو تو زسمک باد ثری
[B][M1]نکتهٔ دفتر آمال تو باد از عصمت
[M2]نقطهٔ مرکز اقبال توباد از تقوی
[B][M1]شکر تو سائل و مدح تو در افواه روان
[M2]همچو اخبار نبی باد و چون آیات نبی
[A]
[B][M1]ایا تن تو همه ساله پیش روح فدی
[M2]به سوی مادرت از آسمان رسیده ندی
[B][M1]چرا چو برهمنان خویشتن همی سوزی
[M2]اگر توراست جهودانه طیلسان وردی
[B][M1]کجا گداخته کردی زناب آتش ناب
[M2]چکد هم از تن تو قطره بر تن تو فدی
[B][M1]چو روح پاک به جسم تو اندر آویزد
[M2]ضلال شب بگریزد بدل شود به هدی
[B][M1]میان سنگ درون مادر تو مأوی ساخت
[M2]تورا نتیجهٔ سنگ است از آن قبل ماوی
[B][M1]ز روح تو به تن‌کافران رسیده الم
[M2]زمادر تو بر مومنان رسیده شفی
[B][M1]از آن اِلَم به جهنم عذاب و تهدیدست
[M2]وزین شفا به بهشت است رحمت و بُشری
[B][M1]تن تو بیش کند پیش خسروان منزل
[M2]که بود روح تو محراب و قبلهٔ کسری
[B][M1]گهی بمیرد روح تو گاه زنده شود
[M2]چو زنده‌ گردد روح تو را بود معنی
[B][M1]ز روح و جسم تو نشگفت اگر دلیل آرد
[M2]کسیکه او به تناسخ همی‌کند دعوی
[B][M1]تنت چو سوختن آموزد از دل مجنون
[M2]سرت فروختن آموزد از رخ لیلی
[B][M1]چو قامت تو به سان عصای موسی شد
[M2]ز تارک تو درخشنده شدکف موسی
[B][M1]چو ماهی عجبی در میان سیمین حوض
[M2]به زر ناب همی پیکر توکرده طلی
[B][M1]اگرکه بدر دجی خوانمت روا باشد
[M2]که هست در شب تاریک نور بَدردجی
[B][M1]همی فروز به شادی و خرمی همه شب
[M2]به سان بدر دجی در بساط شمس ضحی
[B][M1]وجیه ملک عجم‌، زین دولت عالی
[M2]مشیر مجلس و جاندار مجلس اعلی
[B][M1]یگانه مهتر طاهر نژاد بوطاهر
[M2]سر سعادت سعد علیّ بن عیسی
[B][M1]مُقَدَّمی زکفایت شده جمال کفات
[M2]کفاف را کَفِ او گشته عُروَهٔالوثقی
[B][M1]خدای داده بدو ا‌حلم‌ا خضر و مدّت نوح
[M2]یقین و علم بَراهیم و عصمت یحیی
[B][M1]ضمیر روشن او بر میان پرگاری است
[M2]که هست نقطهٔ او بر دیانت و تقوی
[B][M1]به چاه ژرف به نور ضمیر او شب تار
[M2]سُها ببیند بر چرخ دیدهٔ اَع۫می
[B][M1]اگر به قُوت ملک چون بشر بدی محتاج
[M2]نخواستی مگر از دست خط او اجری
[B][M1]خلاص یافت زعدلش رعیت از بیداد
[M2]نجات یافت به سعیش ولایت از بلوی
[B][M1]ز شهر مرو به‌درگاه شاه رحلت کرد
[M2]چو از مدینه پیمبر به مسجد اقصی
[B][M1]به‌کام دل برسید و بگوش جان بشنید
[M2]زجبرئیل امین فَاس۫تَمِع۫ ا‌لِماا‌ یُوحی
[B][M1]ایا خصال تو اندر دل خرد مَرضّی
[M2]چنانکه عافیت اندر طبیعت مَرضی
[B][M1]تو روز حشر به عقبی عزیز خواهی بود
[M2]چنانکه هستی اکنون عزیز در دنیی
[B][M1]نشان همی دهد آثار تو که خواهی یافت
[M2]پس از سعادت دنیی سعادت عُقبی
[B][M1]چو با رسول علی آورد لواءَ‌الحق
[M2]بود مُخاطَبه و نام تو طرازِ لوی
[B][M1]بهر مکان ید علیا توراست در همه فضل
[M2]به مجلس تو ید مُعْطیان بود سفلی
[B][M1]غریق نعمت توست آنکه صاحبِ علم‌ است
[M2]رهین مِنّت توست آنکه صاحبِ فتوی
[B][M1]ثنا و شکر کریمان خری به زرّ درست
[M2]که‌کرد جز تو بدین سان زخلق بیع غَلی
[B][M1]ثَری کند به ثریا بَدَل محبت تو
[M2]عداوت تو ثریا بدل کند به ثری
[B][M1]ز مدح و خدمت تو مرد را شود حاصل
[M2]بدین جهان حَسَنات و بدان جهان حسنی
[B][M1]در بلا و نعم بسته و گشاده شود
[M2]چو بر زبان عزیز تو بگذرد آری
[B][M1]در نعم را مفتاح کرده‌ای ز نِعم
[M2]در بلا را مِسمار کرده‌ای ز بلی
[B][M1]به نقش کلک تو گر بنگرد مُصَوّر چین
[M2]ز رشک محو کند نقش نامهٔ مانی
[B][M1]اگر شگفت نماید ز کلک تو نه شگفت
[M2]که لاغرست و تن فضل شد بدو فربی
[B][M1]امید راحت و امن است زیر سایهٔ او
[M2]مگر که سایهٔ او هست سایهٔ طوبی
[B][M1]تواتر حرکاتش به دیدهٔ دشمن
[M2]همان کند که زمرّد به دیدهٔ افعی
[B][M1]دعای عیسی آموخته است پنداری
[M2]که قادرست بر احیای قالب موتی
[B][M1]بزرگوارا مدحی که من تورا گویم
[M2]فلک نویسد و سیارگان کنند املی
[B][M1]در آفرین تو در شعر ابتدا کردم
[M2]سرم زشادی شعرت رسید بر شعری
[B][M1]گر از طَلَل بود انشای شاعران عرب
[M2]زنعت توست در اوصاف تو مرا انسی
[B][M1]سعادت تو صفت‌ کردن و سلامت تو
[M2]به از فسانهٔ سعدی و قصهٔ سلمی
[B][M1]اگر تو را سبب عزّ خویش نشناسم
[M2]من آن کسم‌ که بگویم به عزّت عزّی
[B][M1]همانت خواهم گفتن که‌ گفتم از اول
[M2]بقای جان تو باد و هزار جانت فدی
[B][M1]همیشه تا که همی سعد اکبر گردون
[M2]دهد به عالم صُغری بشارت کبری
[B][M1]ز سعد اکبر قسم تو باد هر ساعت
[M2]همه سعادت کُبری به عالم صُغری
[B][M1]به خرّمی و به شادیّ و فرّخی بگذار
[M2]ندیم بختِ جوان با عنایت مولی
[B][M1]هزار جشن همایون چو مهر و چون نوروز
[M2]هزار عید مبارک چو فِطر و چون اضْحی
[A]
[B][M1]تا به ‌سلامت ‌به حِلّه ‌آمد سَلْمیٰ
[M2]خُلد شد از خرّمی چو جنّت ماوی
[B][M1]آب گرفت از لبش حلاوت کوثر
[M2]خاک ‌گرفت از رخش طراوت طوبی
[B][M1]باد چو بر زلف او وزید جهان را
[M2]داد به بیروزی و سعادت بُشری
[B][M1]این دل غمگین خلاص یافت ز حیرت
[M2]وین تن مسکین نجات یافت زبلوی
[B][M1]باز به لیلی رسیده دلشده مجنون
[M2]باز به مجنون رسیده دلشده لیلی
[B][M1]سلمی با ما سلام ‌کرد به خوشی
[M2]باد همه شادی و سلامت سلمی
[B][M1]رحمت ایزد بر آن نگار که رویش
[M2]کرد معطر نگارخانهٔ مانی
[B][M1]شکر خداوند را که بار غم او
[M2]بر دل بدگوی هست و بر دل ما نی
[B][M1]دل نکشد بار غم چو باز ببیند
[M2]بارگه مجْد ملک سید دنیی
[B][M1]بدر زمین، شمس دین، موید دولت
[M2]صدر زمان اسعد محمد موسی
[B][M1]بار خدایی که از سعادت او یافت
[M2]هرچه همی از زمانه کرد تمنی
[B][M1]دولت او سعد اکبر است جهان را
[M2]هست ز تاثیر او سعادت کبری
[B][M1]مجلس او را ز بس جلالت و رفعت
[M2]مهر سزد مسند و سپهر مُصَّلی
[B][M1]از قِبَل خدمتش ز عالم ارواح
[M2]میل بود روح را به قالب موتی
[B][M1]نیست به مُنهیش حاجت از قبل آنک
[M2]هرچه رود آسمان بدو کند اَنْهی
[B][M1]مملکت شاه را ز خصم تهی‌کرد
[M2]همچو نبی‌ کعبه را ز لات و ز عُزّی
[B][M1]خصم نگیرد قرار پیش ضمیرش
[M2]طور نگیرد قرار پیش تجلی
[B][M1]نور ضمیرش کند به دیدهٔ خصمان
[M2]آنجه زمرّد کند به دیدهٔ افعی
[B][M1]بر ره دنیا نهاد مایه ز احسان
[M2]بر ره عقبی نهاد توشه زتقوی
[B][M1]مایه و توشه چنین نهد به همه حال
[M2]آنکه به دنیی بود عزیز و به عقبی
[B][M1]جان به تن اندر شدست منشی مدحش
[M2]جان کند انشاد چون غزل کند انشی
[B][M1]دهر نویسندهٔ مناقب او شد
[M2]دهر نویسد چو آسمان‌کند املی
[B][M1]ای به سزا صاحبی ‌که هر که به رغبت
[M2]پیش تو آید زدیگران کند ابری
[B][M1]چون تویی اندر جهان سزای تقدم
[M2]خلق جهان را چه حاجت است به‌شوری
[B][M1]مفتی دولت تویی و هست همیشه
[M2]قصهٔ حاجات خلق پیش تو فتوی
[B][M1]حل کند اندر زمان سعادت کلی
[M2]مشکل آن را که بشنود ز تو آری
[B][M1]آنکه به یک شب محمد قرشی را
[M2]برد ز بیت‌الحرم به‌مسجد اقصی
[B][M1]داد تو را حلم و علم خضر و براهیم
[M2]حکم سلیمان و پارسایی یحیی
[B][M1]چون رود اندیشه در ضمیر تو گویی
[M2]درکف موسی همی رود دم عیسی
[B][M1]قاعدهٔ ملک شد به رای تو محکم
[M2]رای تو چون حجت است و ملک چو دعوی
[B][M1]خامهٔ تو سست و لاغرست ولیکن
[M2]ملک و خزانه به توست محکم و فربی
[B][M1]آرزو آید همی نجوم فلک را
[M2]کز تو شناسند بر زمین خط اجری
[B][M1]بار خدایا پس از مدایح سلطان
[M2]هست همه مدح‌ها به نام تو اولی
[B][M1]در صفت تو سخنوران جهان را
[M2]نثر به نثره رسید و شعر به شِعْر‌ی
[B][M1]هست معزی به دولت تو عجم را
[M2]همچو عرب را جریر و ا‌خطل و اعشی
[B][M1]کرد ز خانه به خدمت تو تَقَرُّب
[M2]بنده تَقَرُّب کند به خدمت مولی
[B][M1]گر دل او کرد آرزوی روی تو نشکفت
[M2]آرزوی عافیت کند دل مرضی
[B][M1]از جهت آن رسید دیر به خدمت
[M2]کز خطر راه بود با غم و شکوی
[B][M1]صعب‌ رهی کاندرو نصیب نیابد
[M2]آدمی از زاد وگوسفند زمر‌عی
[B][M1]خار درو تیزتر ز نشتر و سوزن
[M2]آب درو تلخ‌تر ز حنظل‌ و د‌فلی
[B][M1]ساده همه دشتها چو تارک اقرع
[M2]خشک همه حوضها چو دیدهٔ ا‌عمی
[B][M1]آفت و بلوی کشیده بنده ولیکن
[M2]بود دل و گوش او به آیت نجوی
[B][M1]گرچه مرض داشت از سموم بیابان
[M2]کرد علاجش نسیم درگه اعلی
[B][M1]عروه وثقی قبول توست رهی را
[M2]هست تمسک همه به عروه وثقی
[B][M1]تاکه بود در زمین به قدرت باری
[M2]آب و هوا را همیشه منفذ و مجری
[B][M1]تا که بود در خریف برگ چناران
[M2]راست چو دست خضاب کرده به حنی
[B][M1]زیر مراد تو باد گنبد گردون
[M2]زیر نگین تو باد عالم صغری
[B][M1]حق به تو افروخته چو عقل به ایمان
[M2]دین به تو آراسته چو لفظ به معنی
[B][M1]چاوش ایوان تو به هیبت بهمن
[M2]حاجب درگاه تو به حشمت‌ کسری
[B][M1]آمده شادی به بارگاه تو هر روز
[M2]چون به مِنی حاجیان به موسم اضحی
[A]
[B][M1]هست‌ گویی به حکم بار خدای
[M2]آفتاب اندر این خجسته سرای
[B][M1]آفتابی که دید در گیتی
[M2]بر نهاده کلاه و بسته قبای
[B][M1]سایهٔ ایزدست شاه جهان
[M2]آفتابی که هست ملک آرای
[B][M1]سیّد خُسروان مَلِک سلطان
[M2]شاه مکا‌ر بند کار گشای
[B][M1]شهریاری که رای روشن او
[M2]چون یکی آینه است عدل‌ نُمای
[B][M1]هرگز آن آینه نگیرد زنگ
[M2]کس نگوید که آینه بزدای
[B][M1]خشم و تیغ شه خدای پرست
[M2]گر بیند حسود یاوه سرای
[B][M1]مختصر چند بیت خواهم گفت
[M2]اندر این بزمگاه روح افزای
[B][M1]میهمانان و میزبانان را
[M2]دیده‌اند و شنیده در همه جای
[B][M1]دیده‌ای یا شنیده‌ای هرگز
[M2]ای جهان دیدهٔ زمین پیمای
[B][M1]میهمان چون خدایگان جهان
[M2]میزبان چون قوام دین خدای
[B][M1]آن وزیری که دولت او را گفت
[M2]هم همی بخش و هم همی بخشای
[B][M1]آنکه از مذهبش درست شدست
[M2]قول صاحب حدیث و صاحب رای
[B][M1]نه عجب گر به فَرّ دولت شاه
[M2]این مبارک وزیر عالی رای
[B][M1]بگشاید به قصد خانهٔ خان
[M2]بستاند به قهر رایت رای
[B][M1]دیر زی ای شهنشه عالم
[M2]ای ولی پرور عدو فرسای
[B][M1]بر سعادات تو که ساید دست
[M2]با مباهات تو که دارد پای
[B][M1]تا که اندر لغت همی خوانند
[M2]ماه را در زبان ترکی آی
[B][M1]شاد باش ای بزرگوار مَلِک
[M2]شاد زی ای بزرگ بار خدای
[B][M1]تا بماند جهان تو نیز بمان
[M2]تا بپاید زمین تو نیز بپای
[B][M1]هوش تو سوی شادی و رامش
[M2]گوش تو سوی چنگ و بربط و نای
[A]
[B][M1]شهریارا بر سر دولت نثاری کرده‌ای
[M2]در بهار از شادی و رامش بهاری کرده‌ای
[B][M1]ما شنیدیم از بزرگان قصهٔ هر روزگار
[M2]روزگار ما به از هر روزگاری کرده‌ای
[B][M1]جسته‌ای شکر خدای و کرده‌ای دین را عزیز
[M2]نیک‌نامی جسته‌ای شایسته کاری کرده‌ای
[B][M1]پادشاهان پیش ازین گر رسم نیکو داشتند
[M2]تو ز رسم پادشاهان اختیاری کرده‌ای
[B][M1]در جهانداری حصار از سنگ و آهن ساختند
[M2]تو ز بخت و عدل و دینداری حصاری‌ کرده‌ای
[B][M1]تا تو را دادست یزدان هیبت و فرّ علی
[M2]تیغ گوهردار را چون ذوالفقاری کرده‌ای
[B][M1]کی توان خواندن تو را چون رستم و اسفندیار
[M2]تا تو بر تخت شهنشاهی قراری کرده‌ای
[B][M1]بینم اندر لشکر تو صدهزاران شیر نر
[M2]هر یکی را رستم و اسفندیاری کرده‌ای
[B][M1]در همه‌ کاری تو را میمون و فرخنده است فال
[M2]لاجرم فرخنده و میمون شکاری کرده‌ای
[B][M1]چون سپهری کرده‌ای خاک زمین از نعل اسب
[M2]وز سپاهت دشت را چون کوهساری کرده‌ای
[B][M1]من چنان دانم همی‌ کز خون نخجیر حلال
[M2]کوهسار و دشت را چون لاله‌زاری کرده‌ای
[B][M1]ای خداوندی که بخت توست بر گردون سوار
[M2]بنده را بر مرکب دولت سواری کرده‌ای
[B][M1]گوش دولت بشنود چون من ثنا گویم تو را
[M2]کز هنر درگوش دولت گوشواری کرده‌ای
[B][M1]تا جهان باشد بمان در زینهار کردگار
[M2]زانکه در گیتی به شاهی زینهاری کرده‌ای
[B][M1]با سعادت باشیا هرجا که باشی نیکبخت
[M2]کز سعادت بخت را آموزگاری کرده‌ای
[A]
[B][M1]آن بت مجلس فروز امروز اگر با ماستی
[M2]مجلس ما خُرّمَستی کار ما زیباستی
[B][M1]خفته و مست است و پنداری که از ما فارغ است
[M2]عیش ما خوش نیست بی او کاشکی با ماستی
[B][M1]گرچه می خوردست و از مستی به خواب اندر شدست
[M2]هم توانستی بر ما آمدن‌ گر خواستی
[B][M1]گر بدو پیداستی از مهربانی یک نشان
[M2]صد نشان از خرمی بر روی ما پیداستی
[B][M1]گر نکردستی دل ما دی به وصل او نشاط
[M2]در غم هجران او امروز ناپرواستی
[B][M1]دی ازو در وصل ما را وعدهٔ امروز بود
[M2]کاشکی امروز ما را وعدهٔ فرداستی
[B][M1]گر نمودستی فروغ جِبهت و رخسار خویش
[M2]بزم ما بر مستری و زهرهٔ زهراستی
[B][M1]وز خم زلف و گهرهای کلاهش روز و شب
[M2]مشتری در عقربستی زهره در جوزاستی
[B][M1]وصف او هستی به معنی راست چون وصف پری
[M2]کر پری راگِرد سوسن عنبر ساراستی
[B][M1]نَعت او هستی به برهان راست چون نعت صنم
[M2]گر صنم راگرد مرجان لولو لالاستی
[B][M1]بی‌رقیبی آفتاب اندر فلک تنها رود
[M2]آفتابی دیگرستی کاشکی تنهاستی
[B][M1]بر فلک نتواندی تنها گذشتن آفتاب
[M2]گر نه زیر سایهٔ تخت شه دنیاستی
[B][M1]افسر شاهان ملک‌سنجر سرِ سلجوقیان
[M2]آن‌گهر بخشی‌که‌گویی دست او دریاستی
[B][M1]گر نه آنستی که جوید هرکس از دریا گهر
[M2]بوسه‌دادن دست او هرگز کرا یاراستی
[B][M1]گر به نام بخت منشوری فرستادی خدای
[M2]برسر منشور او نام ملک طغراستی
[B][M1]ماه اگر هستی برابر با مه منجوق شاه
[M2]چرخ‌کیوان زیر و چرخ ماه بربالاستی
[B][M1]وز فزونستی سپهر از وصف و وهم فیلسوف
[M2]قدر او همتای قدر شاه بی‌همتاستی
[B][M1]دولت عالیش اگر هستی درختی سرفراز
[M2]بیخ و شاخ او به جابلسا و جابلقاستی
[B][M1]باز و شاهین گر ز دست او شوندی سوی صید
[M2]مخلب‌ و منقارشان در قبهٔ خضراستی
[B][M1]ور سر اعدای او در خاک پنهان نیستی
[M2]در خم چوگان او گوی از سر اعداستی
[B][M1]پیکر پیل است اسبش را ولیکن ‌گاه جنگ
[M2]پیل ازو بگریزدی‌گر در صف هیجاستی
[B][M1]چون عرق گیرد تو گویی سیل دروادیستی
[M2]چون سَبَق جوید تو گویی باد در صحراستی
[B][M1]جون نشنید شاه برپشتش توگویی بر نهنگ
[M2]چیره شد شیری که اندر چنگش اژدرهاستی
[B][M1]ای جهانداری که گر خورشید عقلت نیستی
[M2]روز خلق از تیرگی همچون شب یلداستی
[B][M1]ور به اطراف ممالک نیستی فرمان تو
[M2]هر طرف را آفتی از غارت و غوغاستی
[B][M1]امن و آرام جهان از جنبش شمشیر توست
[M2]ور جز اینستی جهان آشفته و شیداستی
[B][M1]در جهان گر نیستی سهم سر شمشیر تو
[M2]ای بسا سر کاندرو بیهوده و سوداستی
[B][M1]روزکین چون نرد نصرت باختی با دشمنان
[M2]صد نَدَب بردی که‌ گفتی هر ندب عذراستی
[B][M1]گر به رجعت بازگشتندی ملوک باستان
[M2]خواندی اختر مدیحت‌گر بلند آراستی
[B][M1]گیردی گردون رکابت گر قوی بازوستی
[M2]خواندی اختر مدیحت‌گر بلند آواستی
[B][M1]عقل توکل است وگر پیداستی اجزای او
[M2]آسمان هفتمین یک جزو از آن اجزاستی
[B][M1]گر نبودی از تف خشم تو آتش را نهیب
[M2]مسکن آتش نه اندر آهن و خاراستی
[B][M1]ور ز باران نوالت بهره‌مندستی زمین
[M2]حنظل او شکرستی خار او خرماستی
[B][M1]خَلُّخ و یغما تو داری ور تو را هستی مراد
[M2]قیروان و روم همچون خلخ و یغماستی
[B][M1]از سر پیکان تو وز خنجر ترکان تو
[M2]قیروان بی‌مشرکستی روم بی‌ترساستی
[B][M1]گر ز دست تو به چین والاستی فغفور چین
[M2]در قبول دین تازی دولتش والاستی
[B][M1]ور فتادستی فروغ تیغ تو بر رآی هند
[M2]جشم سرش در هدی چون چشم سر بیناستی
[B][M1]خسروا معلوم رای تو شدستی تاکنون
[M2]گر به عالم چون معزی شاعر داناستی
[B][M1]گر نبودی ناتوان بودی به عالی مجلست
[M2]وز قبول مجلس تو کار خویش آراستی
[B][M1]شد معزی در فراق خدمتت پیر و کهن
[M2]گر مقیمستی به خدمت تازه و برناستی
[B][M1]ور به صهبا مایل استی طبع او از دیرباز
[M2]بیش تخت تو به دستش ساغر صهباستی
[B][M1]حاضر آمد تا نماید خاطرش در پیش تو
[M2]شعرهای نوکه‌گویی حله و دیباستی
[B][M1]تا مثال اختران بر آسمان‌ گویی مگر
[M2]در مکنون ریخته بر تختهٔ میناستی
[B][M1]آسمان مختار بادا تا تو را مولی شود
[M2]زانکه ‌گر مختار بودی خود تو را مولاستی
[B][M1]باد چون ثعبان موسی تیغ تو هنگام رزم
[M2]رای تو روشن‌ که پنداری ید بیضاستی
[A]
[B][M1]اگر به داد بود نام شاه دادگری
[M2]وگر به تاج بود فخر شاه تاجوری
[B][M1]چو روز بزم بود آفتابِ با قدحی
[M2]چو روز رزم شود آسمان با کمری
[B][M1]فلک نیی و به قدر بلند چون فلکی
[M2]عمر نیی و به عدل تمام چون عمری
[B][M1]موافقند مراد تو را قضا و قدر
[M2]مگر وکیل قضائی و نایب قدری
[B][M1]اگر جمال و هنرمایهٔ ملوک بود
[M2]تو آفتاب جمال و ستارهٔ هنری
[B][M1]وگر بباید خشنودی خدا و پدر
[M2]تو اختیار خدا و ستودهٔ پدری
[B][M1]رسوم داد تو داری و ملک جمله توراست
[M2]نبینم از دوبرون رسم ملک و دادگری
[B][M1]اگر به قول تناسخ سکندری ملکا
[M2]وگر به قدرت باری سکندر دگری
[B][M1]زگوهر تو چو داود زان بود فرزند
[M2]که تو نبیرهٔ داود ارسلان گهری
[B][M1]اگر به دولت عالی ‌نشسته‌ای بر تخت
[M2]همی به همت عالی زعرش برگذری
[B][M1]زبسکه تیغ تولشکر شکست و شهرگشاد
[M2]به باد داد سر خویشتن زخیره‌سری
[B][M1]چنانکه بود سلیمان نشسته با داود
[M2]تو در سرای سعادت نشسته باپسری
[B][M1]رسول و بوالْبَشر اندر بهشت فخر کنند
[M2]که فخر دین رسول و بشیر هر بشری
[B][M1]سپهر برحذرست از کمان‌ گروههٔ تو
[M2]تو ازکمین سپهر بلند بی‌حذری
[B][M1]ستارگان همه از آسمان فرو بارند
[M2]اگر به چشم سیاست به آسمان نگری
[B][M1]چنانکه فضل خدای جهان تورا سپرست
[M2]به تیغ تیز تو خلق خدای را سپری
[B][M1]تورا سزد زهمه خسروان خرید و فروخت
[M2]که زرّ سرخ‌ فروشیّ و نام نیک‌ خری
[B][M1]هر آن وطن‌ که درو سایهٔ سعادت توست
[M2]بر آن وطن نتواند گذشت دیو و پری
[B][M1]همی نگار شود روی حور فرش تو را
[M2]بر آن امید که یک راه روی او سپری
[B][M1]تورا سزد زجهان باده خوردن و رامش
[M2]همان به‌ است که رامش کنی و باده ‌خوری
[B][M1]گشاده بنده معزّی در خزانه ی شعر
[M2]نمود گوهر حکمت زخاطر گهری
[B][M1]مدایح تو به لفظ دری همی گوید
[M2]که از مدیح تو پاکیزه ‌گشت لفظ دری
[B][M1]همیشه تا که بود ارغوان و مر ‌زنگوش
[M2]به سان عارض و زلفین ترک کاشغری
[B][M1]به فال نیک تو را باد لهو و سور و سرور
[M2]مخالفان تورا باد مرگ و مویه‌گری
[B][M1]ز مشتری نظرت باد وز فلک طاعت
[M2]که شهریار فلک رآی مشتری نظری
[A]
[B][M1]ای به رخسار و به عارض آفتاب و مشتری
[M2]آفتاب و مشتری را من به جانم مشتری
[B][M1]داری از سنبل نهاده سلسله بر آفتاب
[M2]داری از عنبر کشیده دایره بر مشتری
[B][M1]از سر زلف سیه با حلقه‌های سنبلی
[M2]از خم جَعْد و شکن با توده‌های عنبری
[B][M1]تا ندیدم زلف مشکینت ندانستم که هست
[M2]تار تبت حلقه حلقه بر جهاز ششتری
[B][M1]لاله‌گون روی تو دارد دیدهٔ من لاله‌گون
[M2]چنبر زلف تو دارد قامت من چنبری
[B][M1]نقش کشمیری نماید زشت پیش روی تو
[M2]پیش بالای تو باشد پست سرو کشمری
[B][M1]تا نگار ایزدی بر عارضت گشت آشکار
[M2]گشت پنهان زیر خاک اندر نگار آزری
[B][M1]گر به چین از صورت رویت یکی نسخه برند
[M2]بتگران چین همه توبه کنند از بتگری
[B][M1]خدمت تو واجب آمد بر همه نیک‌اختران
[M2]زانکه تو در خدمت شاهنشه نیک‌اختری
[B][M1]خسرو دنیا ملکشاه آن خداوندی که هست
[M2]دین و دولت را ز شمشیرش پناه و یاوری
[B][M1]هرچه باید خلق را از حشمت و عِزّ و شرف
[M2]ایزد آن جمله به او دادست جز پیغمبری
[B][M1]تیغ او هر آدمی را رام کرد اندر جهان
[M2]از پری و دیو تا کی چون جم از انگشتری
[B][M1]صحبت دیو و پری واجب نباشد در خرد
[M2]آدمی را رام کردن بهتر از دیو و پری
[B][M1]در خرد یک داستان مدح او اولیتر است
[M2]از هزاران داستان بهمنی و نوذری
[B][M1]آن بزرگان گر شوندی زنده در ایام او
[M2]خط دهندی پیش او در بندگی و چاکری
[B][M1]شهریارا تخت تو گویی سپهری دیگرست
[M2]زانکه تو بر تخت‌گویی آفتاب دیگری
[B][M1]آفتاب است و تویی آنگه سپهرست و زمین
[M2]بر سپهر او داورست و بر زمین تو داوری
[B][M1]او ز گنبدها که دارد در چهارم گنبدست
[M2]تو ز کشورها که داری در چهارم کشوری
[B][M1]آب دریا قطره قطره لؤلؤ مکنون شود
[M2]گر به چشم همت اندر آب دریا بنگری
[B][M1]وز شرف بر شاخ طوبی سرفرازد هر درخت
[M2]چون تو از بهر تماشا بر صفاهان بگذری
[B][M1]یبغو و طغرل‌بک و جغری بک و الب ارسلان
[M2]حاضرند ایدر به معنی تا تو تنها ایدری
[B][M1]بلکه توزایشان بسی عادلتری کان خسروان
[M2]جمله دنیاپروران بودند و تو دین پروری
[B][M1]آفتاب دولت تو بر زمین‌گسترده باد
[M2]تا بساط شهریاری بر ثریا گستری
[B][M1]تا به حشمت‌کام رانی تا به همت زردهی
[M2]تا ز دولت شاد باشی تا ز نعمت برخوری
[A]
[B][M1]ترک من دارد شکفته گُلستان بر مشتری
[M2]مشتری بر سرو و سرو اندر قبای شُشتری
[B][M1]بر سمن یک حلقهٔ انگشتری دارد ز لعل
[M2]وز شبه بر ارغوان صد حلقهٔ انگشتری
[B][M1]در جهان هرگز نگار آزری‌ گویا نشد
[M2]در میان آدمی هرگز نشد پیدا پری
[B][M1]این شگفتی بین که تا تُرک من از مادر بزاد
[M2]شد پری پیدا و شد گویا نگار آزری
[B][M1]گر به میدان عارض او لشکر آرایی کند
[M2]در دل عاشق ز عشق او نشیند لشکری
[B][M1]ور کمند عنبری اندازد او بر آسمان
[M2]آفتاب و ماه گیرد در کمند عنبری
[B][M1]دست موسی گشت گویی عارض رخشان او
[M2]زلف او ثُعبان موسی چشم او چون سامری
[B][M1]سامری گر زرگری بر صورت گوساله کرد
[M2]کرد جادو چشم او بر چهرهٔ من زرگری
[B][M1]گر به کار سامری و کار چشمش بنگرند
[M2]چشم او داناترست از سامری در ساحری
[B][M1]بر دل مسکین من پرواز مشکین زلف او
[M2]هست چون پرواز شاهین بر سر کبک دری
[B][M1]کبک کز شاهین جدا گردد نماند در بلا
[M2]در بلا ماند دلم کز زلف او گردد بری
[B][M1]غمزهٔ غماز او بر من جهان بفروخته است
[M2]وز دل و جان شد دلم تیمار او را مشتری
[B][M1]گر دلم در عشق او نیک‌اختری جست و نیافت
[M2]یابد اندر خدمت شاه جهان نیک‌اختری
[B][M1]داور گیتی ملک سنجر که اندر کار ملک
[M2]کس نیارد کرد با او گفتگوی داوری
[B][M1]آورد زیر نگین و رایت و توقیع خویش
[M2]گنج رای و رایت فغفور و ملک قیصری
[B][M1]شهریاری عادل و صاحبقرانی کامران
[M2]خسروی عالی‌نژاد و پادشاهی گوهری
[B][M1]لشکر و مردی و دین و داد باید شاه را
[M2]هر چهارش هست و تایید الهی بر سری
[B][M1]دولت او باد نوروزست و عالم گلستان
[M2]گل بود در بوستان از باد نوروزی طری
[B][M1]فضل دارد بر فتوح خسروان روزگار
[M2]گر فتوح روزگار او یکایک بشمری
[B][M1]داستان رستم دستان نماید سر به سر
[M2]پیش زور دست او نیرنگ دستان آوری
[B][M1]دست او گر کار فرماید کمان چرخ را
[M2]تیر چرخ او رسد در تیرِ چرخِ چنبری
[B][M1]هرکه او در خدمت درگاه او بندد میان
[M2]تا نماید پیش تختش بندگی و چاکری
[B][M1]امر او گردد روان بازار او گردد روا
[M2]مال او گردد فَره دیدار او گردد فری
[B][M1]ای مبارک پی خداوندی که جون جد و پدر
[M2]عدل فرمای و سیاست‌ گستر و دین‌ پروری
[B][M1]هست دایم راحت و روح جهان را آفتاب
[M2]تو به این معنی جهان را آفتاب دیگری
[B][M1]او همی بر بحر و بر نور از خراسان گسترد
[M2]تو همی بر ملک و دین عدل از خراسان گستری
[B][M1]تن به سر باشد عزیز و سر به افسر نامدار
[M2]بر تن دولت سری و بر سر مُلک افسری
[B][M1]تاج تو خورشید زیبد تخت تو گردون سزد
[M2]زانکه تو بر تخت و تاج دین پیغمبر سری‌!
[B][M1]رزم را افراسیاب و بزم را کیخسروی
[M2]داد را نوشین روان و ملک را اسکندری
[B][M1]ور بپرسد دولت از عقل این سخن را راستی
[M2]عقل سوگند آن خورد کز هر چهار افزون‌تری
[B][M1]از ثریا تا ثری گرد سم اسبان توست
[M2]چون زایوان برنشینی و به میدان بگذری
[B][M1]نعرهٔ رامشگران باشد ز ماهی تا به ماه
[M2]چون ز میدان بازگردی و در ایوان مَی خوری
[B][M1]هرکجا سازی مقام آنجا بود دولت مقیم
[M2]ایدرست اکنون که یک چندی به شادی ایدری
[B][M1]خاک آمد هفت کشور پیش چشم همتت
[M2]با چنین همت سزای صد هزاران کشوری
[B][M1]گر هنر صورت نماید تو هنر را صورتی
[M2]ور خرد پیکر پذیرد تو خرد را پیکری
[B][M1]آدمی را طبع زاب و باد و خاک و آذرست
[M2]تو زنوری نه زآب و باد و خاک و آذری
[B][M1]او ز گنبدها که دارد در چهارم گنبدست
[M2]تو ز کشورها که داری در چهارم کشوری
[B][M1]گر نماید آتش سوزنده در دریا شگفت
[M2]بس شگفت است اینکه دریا دست و آذر خنجری
[B][M1]در میان کفر و دین شمشیر تو سدی قوی است
[M2]در تو آن‌ گویم که در محمود گوید عنصری‌:
[B][M1]«‌سد تو شمشیر توست اندر مبارک دست تو
[M2]کو سکندرگو بیا تا سد مردان بنگری‌»
[B][M1]خسروا گنجی است از زر سخن در جان من
[M2]کاندر آن گنج است اصل کیمیای شاعری
[B][M1]هرکه از زر وگهر سنگی نهد در زیر خاک
[M2]مهر آن خواهد که یا رکنی بود یا جعفری
[B][M1]من‌ که از زر سخن گنجی نهم در جان پاک
[M2]مهر آن زر یا ملک شاهی بود یا سنجری
[B][M1]خدمت سی ساله را آخر بباید حرمتی
[M2]حرمت سی ساله در خدمت نباشد سرسری
[B][M1]داور روی زمینی با تو گویم حال خویش
[M2]یاور خلق جهانی از تو خواهم یاوری
[B][M1]تا که از نیلوفر گردون بروید ارغوان
[M2]چون پدید آید فروغ آفتاب خاوری
[B][M1]روز صید ورزم باد از خون نَخْجیر و عدو
[M2]در کف تو ارغوانی خنجر نیلوفری
[B][M1]تا خبر باشد امامان را به اسناد درست
[M2]از جهود خیبری وز ذوالفقار حیدری
[B][M1]تیغ تو چون ذوالفقار حیدری بُرّنده باد
[M2]بدسگالت سربریده چون جهود خیبری
[B][M1]از تو فرمان دادن اندر کار ملک و شغل دین
[M2]وز سپهداران و میران طاعت و فرمانبری
[A]
[B][M1]گشت تابنده ز گردون معالی قَمَری
[M2]گشت تابنده ز دریای معانی گهری
[B][M1]سال تو فرخ و فرخنده شد از شادی آنک
[M2]ملک‌العرش عطا داد ملک را پسری
[B][M1]ملک باغ‌ است و در آن باغ‌ ملک سنجر هست
[M2]شجری تازه که آورد نو آیین ثمری
[B][M1]همه آرایش باغ از شجر و از ثمرست
[M2]اینتْ میمون ثمری وینتْ همایون شجری
[B][M1]دیرگاه است که تا گوش بزرگان جهان
[M2]نشنیدست از این بهتر و خوشتر خبری
[B][M1]آنکه در ملک بدین سور همی مژده دهد
[M2]هست‌گویی سخن اندر دهن او شکری
[B][M1]از ثری تا به ثریا همه جشن است اکنون
[M2]وز ثریا همه سورست‌ کنون تا به ثری
[B][M1]گر ملک شاه زدنیا به‌سوی عقبی شد
[M2]آنک آمد به‌سعادت سوی دنیا دگری
[B][M1]آمد آن پاک‌نژادی که سوی طالع او
[M2]هست سعدین فلک را به سعادت نظری
[B][M1]آمد آن خسرو عادل‌که به انصاف و به عدل
[M2]از جهاندار بشیرست سوی هر بشری
[B][M1]آمد آن شاه که در دولت دین خواهد بود
[M2]همجو جد و پدر خویش به حق دادگری
[B][M1]مملکت‌ گیرد و لشکر کشد و گنج نهد
[M2]هست در طالع او زین همه معنی اثری
[B][M1]شهریارا، تو درختی و بر توست پسر
[M2]اینت شایسته و بایسته درختی و بری
[B][M1]نه عجب‌گر پسری چون پسر تو نبود
[M2]که نبود از ملکان چون پدر تو پدری
[B][M1]هست در بزم تو هر روز دگرسان طربی
[M2]هست در رزم تو هر سال دگرگون ظفری
[B][M1]بارها عزم سفر کرده‌ای از بهر ظفر
[M2]و آمدستی به حضر با ظفر از هر سفری
[B][M1]گر به فغفور فرستی ز غلامان سپهی
[M2]ور به چپیال فرستی زسواران نفری
[B][M1]هر دو آیند میان کرده به کردار کمان
[M2]پیش تو بسته به خدمت به میان بر کمری
[B][M1]ندهد دل به خلاف تو مگر تیره دلی
[M2]نکشد سر ز وفاق تو مگر خیره‌سری
[B][M1]در مصافت فَزَع و مشغلهٔ حَشر بدید
[M2]آنکه آورد به رزم تو ز توران حشری
[B][M1]گاه پیکار برآید زدل اعدا دود
[M2]گر رسد ز آتش تیغ تو به اعدا شرری
[B][M1]هرکه یک‌شب به خلاف توکند دیده فراز
[M2]نبود تا به قیامت شب او را سحری
[B][M1]تیغ تو خلق جهان را زبلاها سپرست
[M2]در جهان جز تو که کردست ز تیغی سپری
[B][M1]چشم بر جود تو دارند همه خلق جهان
[M2]که جهان جمله به چشم تو ندارد خطری
[B][M1]گرچه اندیشه زهر چیز همی برگذرد
[M2]چون به قدر تو رسد نیز نیابد گذری
[B][M1]نیست ممکن ‌که به فرّ تو بود هر ملکی
[M2]نیست ممکن که چو یاقوت بود هر حجری
[B][M1]دانشت هست و جوانی و جوانمردی هست
[M2]بیشتر زین نبود در همه عالم هنری
[B][M1]تا جهان است تو باشی مَلِک تا‌جوران
[M2]بر رکاب تو به خدمت سر هر تاجوری
[B][M1]شادمان از تو به فردوس برین جان پدر
[M2]بخت بر بزم تو بگشاده ز فردوس دری
[B][M1]جام زرّین تو پر گشته ز یاقوت روان
[M2]ساقی بزم تو یاقوت‌لبی‌، سیم‌بری
[A]
[B][M1]ماه است ساقی و قدح باده مشتری
[M2]وین هر دو را منم به‌دل و دیده مشتری
[B][M1]با مشتری مقارنه کردست ماه من
[M2]فرخ بود مقارنهٔ ماه و مشتری
[B][M1]خلقی ز رشک و حسرت آن چشم‌ کافرش
[M2]بر من همی دهند گواهی به‌ کافری
[B][M1]یاری است لشکری که همی دل برد زخلق
[M2]دارد به دلبری همگان را ز دل بری
[B][M1]من دل بدو دهم که خطا گفت آن ‌که ‌گفت‌:
[M2]هرگز مباد کس که دهد دل به لشکری‌
[B][M1]ای آنکه جای توست همه ساله بتکده
[M2]بت را همی برستی و رنجی همی بری
[B][M1]باری سجود پیش کسی کن که صورتش
[M2]تصویر ایزدست نه تمثال آزری
[B][M1]با روی خوب او نرسد سرکشی تورا
[M2]بر نِه‌ به خاک سر که بدان روی بنگری
[B][M1]درکوی عشق او نرسد بددلی تورا
[M2]برده به باد دل‌که بر آن کوی بگذری
[B][M1]آن خط نو دمیده نگر بر دو عارضش
[M2]همچون بنفشهٔ طبری برگل طری
[B][M1]در سایه‌ گر بنفشه نروید چگونه است
[M2]خطش به‌ زیر سایهٔ آن زلف عنبری
[B][M1]یا رب چه صورت است که دادی بدان صنم
[M2]کز شرم او شدست نهان صورت پری
[B][M1]همواره هست صورت او اصل نیکوی
[M2]جون سیرت موید دین اصل سروری
[B][M1]اکفی الکفات ناصح دولت معین ملک
[M2]بوالقاسم آفتاب بزرگی و مهتری
[B][M1]کافی مدبری که به تدبیر و رای اوست
[M2]ترتیب دین احمدی و ملک‌سنجری
[B][M1]آزاده‌ای که ختم شد آزادگی بدو
[M2]چونانکه ختم شد به محمد پیمبری
[B][M1]سحرست و معجزست خط و دست او به هم
[M2]معجز شنیده‌ای که بود جفت ساحری
[B][M1]گویی ‌که دست او ید بیضاست از قیاس
[M2]کلکش عصای موسی و خط سحر سامری
[B][M1]ای نیک محضری‌ که ملک را و خواجه را
[M2]تو نایب مبارک و فرخنده اختری
[B][M1]از خواجگان دولت و از کافیان ملک
[M2]کس را به مهتری نرسد با تو همبری
[B][M1]هرگز ستاره سحری را کجا رسد
[M2]با آفتاب و ماه دو هفته برابری
[B][M1]سی سال هست تا تو همی سروری‌کنی
[M2]سی ساله سروری نتوان کرد سرسری
[B][M1]چون در محاسبت ز دقایق رود سخن
[M2]اندر هوا ز نوک قلم ذره بشمری
[B][M1]در سایهٔ قبول تو از تار عنکبوت
[M2]سازند کهتران تو سد سکندری
[B][M1]بیتی زشعر فرخی اندر مدیح تو
[M2]تضمین همی کنم که بدان بیت درخوری‌:
[B][M1]«‌نامت نبشته نیست‌کجا نام بد بود
[M2]وانجا که نام نیک بود صدر دفتری‌»
[B][M1]فرزانگان همی طلب کیمیا کنند
[M2]تا مالشان هدر شود و عمر بر سری
[B][M1]آگاه نیستند که بر درگه تو هست
[M2]خدمتگری به نفع به ازکیمیاگری
[B][M1]درویشی و نیاز و غم آید زکیمیا
[M2]وزخدمت تو شادی و ناز و توانگری
[B][M1]فانی است مال و نعمت و باقی است شکر و مدح
[M2]با من بدین سخن نتوان کرد داوری
[B][M1]بازارگان همی چو تو باید که سال و ماه
[M2]فانی همی فروشی و باقی همی خری
[B][M1]در شهر طوس و شهر سرخس آنچه‌ کرده‌ای
[M2]باقی است تا به جای بود چرخ چنبری
[B][M1]آن پهلوان کجاست که طوس و سرخس‌کرد
[M2]تا در پرستش تو دهد خط چاکری
[B][M1]گر گاه لفظ و معنی‌ کس در عرب نخاست
[M2]چون بُحْتری و چون مُتَنَبّی به شاعری
[B][M1]نظم عجم ز نظم عرب خوب‌تر بود
[M2]چون لفظ پاک داری و معنی بپروری
[B][M1]در عصر توبه مدح تو شد قیمتی سخن
[M2]چون قیمت زمرد و یاقوت آوری
[B][M1]از بهر انکه عصر تو اندر نیافته است
[M2]پیوسته با دریغ بود جان عنصری
[B][M1]دارم دهان ز شکر تو چون دُرِّ شاهوار
[M2]دارم دل از ثنای تو بر زر جعفری
[B][M1]شایدکه بر تو عرضه کنم زرّ و دُرّ خویش
[M2]ای خاطر و ضمیر تو صراف و جوهری
[B][M1]شرم ست و بیم پیش تو در چشم و در دلم
[M2]شرم از خلاف وعده و بیم از مُقَصَری
[B][M1]کردم گناه و آمدم اندر پناه تو
[M2]تا بر سرم ز عفو و کرم سایه‌گستری
[B][M1]گر ماه در کنار تو آید زآسمان
[M2]هم در زمان‌ کلف ز رخ ماه بستری
[B][M1]تا هر هزار سال قرانی بود دگر
[M2]خواهم که صد قران بگذاری و بگذری
[B][M1]گاهی به دست عدل ببندی در ستم
[M2]گاهی به پای قهر سر خصم بسپری
[A]
[B][M1]چیست آن رخشنده و پاک و زدوده‌ گوهری
[M2]فتنهٔ هر دشمنی و شحنهٔ هر لشکری
[B][M1]گوهری کاندر صفت مانند آبی روشن است
[M2]یا به هنگام عمل مانند سوزان آذری
[B][M1]اصلش از سنگ است وچون آتش فروزد روز جنگ
[M2]سنگ خارا از نهیب او شود خاکستری
[B][M1]پشت اسلام‌است ازین معنی ستایندش همی
[M2]روز آدینه خطیبان از سر هر منبری
[B][M1]سربه‌سر پرگوهرست و چون هنر باید نمود
[M2]گوهر او در هنر پیدا کند هر گوهری
[B][M1]راست‌گویی پیکر رخشان او چون آینه است
[M2]کاندرو دیده خیالی بیند از هر پیکری
[B][M1]روز رزم از خون دشمن بشکفاند ارغوان
[M2]ورچه رنگش درکبودی هست چون نیلوفری
[B][M1]اختر دشمن بسوزد چون بود روز نبرد
[M2]از کف سلطان درفشان چون زگردون اختری
[B][M1]افسر شاهان ملک سلطان که بی‌فرمان او
[M2]هیچ شاه اندر جهان بر سر ندارد افسری
[B][M1]آن خداوندی که پیمان بست با او روزگار
[M2]کز بقا بر عمر او هر روز بگشاید دری
[B][M1]کس نبیند زو همایون‌تر زمین را خسروی
[M2]کس نبیند زو مبارک‌تر جهان را داوری
[B][M1]نیست در عالم برون از بند پیمانش دلی
[M2]نیست درگیتی برون از خط فرمانش سری
[B][M1]زینت ایام باشد جاودان تا هر زمان
[M2]رسم او برگردن ایام بندد زیوری
[B][M1]عزم او آن است کز شمشیر او سالی دگر
[M2]کس نبیند در همه عالم بتی یا بتگری
[B][M1]گرچه آمد شاه ما بعداز همه نام‌آوران
[M2]بخت او عالیترست از قدر هر نام آوری
[B][M1]ورچه آمد مصطفی بعد از همه پیغمبران
[M2]قدر او افزون‌تر است از قدر هر پیغمبری
[B][M1]شهریارا آفتاب عالم افروزی مگر
[M2]زان‌ کجا نام تو مشهورست در هر کشوری
[B][M1]همت تو بر همه آفاق نعمت‌گسترست
[M2]نیست الا همت عالیْت‌ْ نعمت‌گستری
[B][M1]روز رزم از هیبت شمشیر گوهردار تو
[M2]بر تن خصم تو هر مویی شود چون نَشْتری
[B][M1]با حسام تو نماند در سپاه دشمنان
[M2]ناگسسته جوشنی و نا‌شکسته مغفری
[B][M1]هرکه نپسندد در و درگاه تو بالین خویش
[M2]روزگار او را ز محنت گستراند بستری
[B][M1]وانکه خواهد تا برآرد بر خلافت یک‌نفس
[M2]آن نفس در حنجرش گردد چو بُرّان خنجری
[B][M1]از سخا وجود توست افزایش هر خاطری
[M2]وز ثنا و مدح توست آرایش هر دفتری
[B][M1]مر تو را در حضرت عالی سعادت رهبرست
[M2]چون تو باشد هرکه دارد چون سعادت رهبری
[B][M1]پیش تو میر مؤید روز و شب خدمتگرست
[M2]نیست چون میر مؤید در جهان خدمتگری
[B][M1]هم ندیم است او به خدمت پیش تو هم چاکرست
[M2]اینت‌ شایسته ندیمی اینت‌ زیبا چاکری
[B][M1]کهترست او پیش تخت تو ولیکن در هنر
[M2]بر سر آزادگان هست او به واجب مهتری
[B][M1]از هنرمندی و عقل او را تویی پروردگار
[M2]کس ندید و کس نبیند چون تو چاکر پروری
[B][M1]تا بتابد مهر رخشان بر سپهر زودگرد
[M2]همچو زرین مهره‌ای از لاجوردین چنبری
[B][M1]همچنین بادی سر شاهان و تاج خسروان
[M2]یافته بوی نشاط تو سر هر سروری
[B][M1]یاور تو در همه کاری خدای دادگر
[M2]زانکه در هرکار ازو بهتر نباشد یاوری
[A]
[B][M1]تیره شد ماه خرد بر آسمان مهتری
[M2]خشک شد سرو هنر در بوستان سروری
[B][M1]راست پنداری که جنبان شد زمین از زلزله
[M2]پاره شد از جنبش او بارهٔ اسکندری
[B][M1]کس ندید این حادثه کز روز یکساعت شده
[M2]در نشیب افتد زبالا آفتاب خاوری
[B][M1]بامداد از دولت و نیک‌اختری ثانی نداشت
[M2]چاشتگه فانی شد اندر محنت و شوم اختری
[B][M1]مردمان‌گفتند سعد آید زگردون قسم خلق
[M2]چون قران سازد به چرخ اندر زحل با مشتری
[B][M1]قسم فخرالملک نحس آمدکنون پیش از قران
[M2]سعد بیرون رفت‌گویی از سپهر چنبری
[B][M1]باغ‌ دولت را مظفر بود و سعد سرفراز
[M2]هرکه دیدی غرهٔ دیدار اوگفتی فری
[B][M1]تا که او پژمرده شد بسیار گل پژمرده شد
[M2]سرو چون پژمرده گردد گل کجا ماند تری
[B][M1]گرچه وافر بود مالش‌ گشت عصرش مختصر
[M2]ورچه کامل بود عقلش گشت عمرش سرسری
[B][M1]چون نگین در حلقهٔ انگشتری شایسته بود
[M2]ازچه شدگیتی بر او چون حلقهٔ انگشتری
[B][M1]ای زمین اندر کنارت گوهری با قیمت است
[M2]قدر آن‌گوهر بدان با او مکن بدگوهری
[B][M1]زینهار از طبع او نورکریمی نگسلی
[M2]زینهار از روی او نقش بزرگی نَستری
[B][M1]گر به پای خویش بسپاری سپردست او تورا
[M2]تومگر او را به پای خویش هرگز نسپری
[B][M1]این سخن با تومحال و بیهده است از بهرآنک
[M2]تو به‌گوهر نفس فرسایی و صورت پروری
[B][M1]ای سرایی‌کز وجود و از عدم داری دو در
[M2]هرچه از یک دردرآری از دگر بیرون بری
[B][M1]گر تو ما را دوستی با آفت است این دوستی
[M2]ور تو ما را مادری بی‌راحت است این مادری
[B][M1]ای سپهر بی‌وفا بازی‌گری دانی مگر
[M2]کز شگفتی هر زمانی بر مثال دیگری
[B][M1]عالمی را از ثریّا در ثَرَی انداختی
[M2]کس نکردست ای عجب زین طرفه‌تر بازیگری
[B][M1]ای نظام‌الدین همی خواهم‌که یک بار دگر
[M2]چشم بگشایی و درکار خلایق بنگری
[B][M1]ای شهید بن شهید از درد تو ناچیز شد
[M2]بی‌نهایت امتی از شهریار و لشکری
[B][M1]بر دریغ تو خروشان است وگریان باب تو
[M2]گاه آن آمد که گویم کم‌خروش وکم‌گری
[B][M1]بندگان خویش را وَیْحَک نبخشایی همی
[M2]از تپانچه‌کرده روی لاله‌گون نیلوفری
[B][M1]گشت سرو اندر فراق تو خمیده چون کمان
[M2]خوشهٔ سنبل برید‌ه برَ ‌بَرِ مه مشتری
[B][M1]نیستی پیدا ندانم تا کجا داری نشست
[M2]ایمن و ساکن همانا خفته اندر بستری
[B][M1]یا به حاجت با نماز و روزه پیش ایزدی
[M2]یا به خدمت پیش تخت شاه مشرق سنجری
[B][M1]یا به دیوان با بزرگان شغلها سازی همی
[M2]یا به ایوان با ندیمان جفت جام و ساغری
[B][M1]این سعادت باد یارت‌ کز قضای ایزدی
[M2]گشته با حضرت چو مظلومان به تابوت اندری
[B][M1]تو ملک بودی و دیوی شخص تومجروح‌کرد
[M2]تا ز چشم آدمی پنهان شدی همچون پری
[B][M1]زان سپس کز دست شیران جهان خوردی شراب
[M2]کی‌گمان بردم‌که از دست سگی شربت خوری
[B][M1]روز عاشورا به زاری‌ کشته گشتی چون حسین
[M2]زان سعادت با حسین اندر شهادت همسری
[B][M1]صدر عالم بودی و هرگز ندانستم که تو
[M2]صدر بگذاری و از عالم به زودی بگذری
[B][M1]شاه مشرق را پدر بودی کجا رفتی کنون
[M2]کز پسر گشتی جدا وز لشکرش‌ گشتی بری
[B][M1]گرچه از سوز تو روز ما چو روز محشرست
[M2]شاه مشرق را شفاعت خواه روز محشری
[B][M1]گر هوا از بوی خلقت بود مشکین شصت سال
[M2]شد زمین از بوی خلقت تا قیامت عنبری
[B][M1]ازکنار صفهٔ زرین اگر غایب شدی
[M2]با پدر در خلد رضوان بر کنار کوثری
[B][M1]تا منور مرقدت پرنور و پر ریحان بود
[M2]من نپندارم‌ که با هول نکیر و منکری
[B][M1]سیرت والا ز تو در هفت کشور ظاهرست
[M2]گر تو پنهان‌ گشته اندر خاک چارم ‌کشوری
[B][M1]خالقی‌کاندر فراقت کرد گریان چشم ما
[M2]داور حق است و با او نیست ما را داوری
[B][M1]صبر بادا در فراق تو شه آفاق را
[M2]تا بیابد در صبوری پایهٔ پیغمبری
[B][M1]نیک‌بختی باد و نیکوسیرتی نسل تورا
[M2]زانکه کارت نیک‌عهدی بود و نیکومحضری
[B][M1]تا فراق تو دل و جان معزی خسته‌کرد
[M2]از دریغ و حسرت تو توبه‌کرد از شاعری
[A]
[B][M1]چون سخن گوید یابم ز دهانش خبری
[M2]چون کمر بندد بینم زمیانش اثری
[B][M1]زان نگویم خبری تاکه نگوید سخنی
[M2]زین نبینم اثری تاکه نبندد کمری
[B][M1]هست هر بوسه چو شیرین شکری از لب او
[M2]هست هر قطره ازین دیده چو رنگین ‌گهری
[B][M1]کس به‌ گوهر نخرد گرچه عزیزست شکر
[M2]من به‌ گوهر بخرم‌ گر بفروشد شکری
[B][M1]نشوم بر دگری فتنه ‌که دل نیست مرا
[M2]وز پس آنکه دلم برد نجویم دگری
[B][M1]دل یکی بود بر او فتنه شدم بر یک تن
[M2]دگری باید تا فتنه شوم بر دگری
[B][M1]کیسه از سیم و دل از سنگ جداکرد مرا
[M2]آنکه چون سنگ دلی دارد و چون سیم‌بری
[B][M1]در حَجَر نیست به پاکی چو تن او سیمی
[M2]بر زمین نیست به سختی چو دل او حجری
[B][M1]من و او هر دو دل و دیده همی بازیدیم
[M2]رایگان داد و بدادم من و کردم خطری
[B][M1]دل من برد به افسون و ندانستم من
[M2]که به افسوس زمن برد دل افسانه گری
[B][M1]دوش بر دست به افسوس دلم وین بترست
[M2]که ز افسوس بر امروز ندارم خبری
[B][M1]هم خبر یابم و هم باز ستانم دل ازو
[M2]گر کند سیّد احرار به کارم نظری
[B][M1]عمدهٔ ملک خراسان شرف دین هدی
[M2]مایهٔ مهر محمد بسزا ناموری
[B][M1]پسر فضل‌ کریمی که به افضال و کرم
[M2]از جهاندار بشیرست سوی هر بشری
[B][M1]هست نامش زخرد در همه عالم مثلی
[M2]هست رسمش زهنر در همه ‌گیتی سمری
[B][M1]نیست کس را به کمال خرد او خردی
[M2]نیست ‌کس را به جمال هنر او هنری
[B][M1]بهتری را چو خصال پسران برشمرند
[M2]نبود بهتر ازو هیچ پدر را پسری
[B][M1]مهتری را چو حدیث پدران یاد کنند
[M2]نبود مهتر ازو هیچ پسر را پدری
[B][M1]قلمش‌گرچه ضریرست ونبیند بدو نیک
[M2]نیست چشم قلمش را زضریری ضرری
[B][M1]هرکه در ضعف دل و قوت چشمش نگرد
[M2]کاملی بیند گرد آمده در مختصری
[B][M1]طرفه ابری است‌ که از لجّهٔ دریا همه روز
[M2]بر سمن برگ همی بارد مشکین مطری
[B][M1]من به دریا کف او را به چه تشبیه کنم
[M2]که بود دریا در پیش کف او شَمَری
[B][M1]ای دلیری که به هرکار که تو عزم کنی
[M2]عزم تو همچو قضا خندد بر هر قدری
[B][M1]بر تو از تیر حوادث نرسد هیج‌گزند
[M2]تا بود پیش تو از عصمت ایزد سپری
[B][M1]حلم چون‌ کوه تو بگشاید صد چشمهٔ عفو
[M2]هرکجا زاتش خشم تو برآید شرری
[B][M1]مال‌هایی که به صد سال فلک جمع‌کند
[M2]پیش یک روزه سخای تو ندارد خطری
[B][M1]جفت باید که بود رای تو بارایت شاه
[M2]تا زجزوی سفرش خیزد کلی حضری
[B][M1]مدد از ایزد و نصرت بود آن دولت را
[M2]کاندر آن دولت باشد چو تو تدبیرگری
[B][M1]آن سلف زنده بودکاو چو تو دارد خلفی
[M2]وان شجر زنده بود کاو چو تو دارد ثمری
[B][M1]دیده دیدار تو را فضل نهد بر خورشید
[M2]وانکه‌ گوید نه چنین است بود خیره‌سری
[B][M1]زانکه از دیدن خورشید بصر رنجه شود
[M2]نشود رنجه ز دیدار تو هرگز بصری
[B][M1]رمضان شد چو غریبان ز بر ما به سفر
[M2]ا‌یْنتْ فرّخ شدن و اینْتْ مبارک سفری
[B][M1]شدنش بود به هنگام که از آمدنش
[M2]خشک شد هر دهنی تافته شد هر جگری
[B][M1]توبهٔ ما چو یکی شاخ سرافراشته بود
[M2]خُرد بشکست چو شوال بر او زد تبری
[B][M1]بینم اندر دل احرار دگرگون طربی
[M2]بینم اندر سر عشاق دگرسان بطری
[B][M1]به شب و روزکنون باده کشد مالامال
[M2]آن‌که در شام و سحر آب کشیدی قدری
[B][M1]بَدَل آب کنون باده ستان هر شامی
[M2]بَدَل طبل‌ کنون چنگ شنو هر سحری
[B][M1]ساقیان چون قَمَرانند و چو زهره است شراب
[M2]بستان زهرهٔ زهرا زکف هر قمری
[B][M1]چو به میدان مدیح تو مباهات کنم
[M2]طبعم انگیزد بر لفظ ز معنی حشری
[B][M1]چون بپردازد طبعم ز یکی معنی خوب
[M2]خاطرم زود فراز آرد از آن خوب‌تری
[B][M1]بر لب جوی درختی است زمدح تو دلم
[M2]که بر او نیست به جز شکر تو برگی و بری
[B][M1]هرکجا نشر کنم مدح تو چون آب روان
[M2]باد دریا ز سعادت بر تو چون شَمَری
[B][M1]تاکه در اول هر سال ز تاریخ عرب
[M2]جز محرم نبود پیشرو هر صفری
[B][M1]در همه وقت ظفر پیشرو فتح تو باد
[M2]سوی عزت ز ز ظفر باد شما راگذری‌
[B][M1]عید تو فرخ و صوم تو پذیرفته خدای
[M2]بر تو بگشاده ز شادی مه شوال‌، دری
[B][M1]دولت و حشمت و اندازهٔ عمر تو چنانک
[M2]در شمارش نرسد وهم ستاره شمری
[A]
[B][M1]نبود چون تو مَلِک در جهان جهانداری
[M2]نیافرید خدای جهان تورا یاری
[B][M1]خجسته آمد دیدار تو به عالم بر
[M2]خدایگان چو تو باید خجسته دیداری
[B][M1]توراست ملک و سزاوار آن تویی به یقین
[M2]خدای ملک نبخشد به ناسزاواری
[B][M1]به‌ روزگار تو نیکی رسید و روز بدی
[M2]میان نیک و بد از تیغ توست دیداری
[B][M1]اگر به روم شود یک مبارز از سپهت
[M2]بتی نماند در ملک روم و زناری
[B][M1]موافق تو به‌اقبال تو سرافرازست
[M2]مخالف تو نباشد مگر نگونساری
[B][M1]مراد و کار تو دولت چنان همی سازد
[M2]که در جهان نرود بی‌‌مراد تو کاری
[B][M1]عماد دولت نعمت فدای خدمت کرد
[M2]به‌مال گشت جمال تورا خریداری
[B][M1]درخت و باغ عمادی که ساخته است تو را
[M2]ز باغ و قبهٔ‌ کسری به است بسیاری
[B][M1]چنین درخت و چنین باغ تا جهان بودست
[M2]کسی نداد نشان و ندید دیاری
[B][M1]ز زر ناب گهر بر درخت طاوسی
[M2]میان باغ ز یاقوت سرخ‌گلزاری
[B][M1]نشاند بر سر صندوق باز نعره زنان
[M2]نمود با دم طاوس خوب کرداری
[B][M1]چهارگاو و دو مردند در میانهٔ باغ
[M2]همی زنند به‌ گرد درخت هنجاری
[B][M1]زمشک و عنبر و یاقوت و لعل و مروارید
[M2]نهاده بر سر هر شاخ‌گونه‌گون باری
[B][M1]ازین جواهر وزین عطرها هزار یکی
[M2]گهرفروشی هرگز ندید و عطاری
[B][M1]اگر به شرح بگویم صفات این مجلس
[M2]نماندم ملکا فکرتی وگفتاری
[B][M1]سپاهدار تو شاها چنین کند خدمت
[M2]کراست در همه عالم چنین سپهداری
[B][M1]ز بهر دیدن دیدار تو گهربارست
[M2]که دیده در همه‌ گیتی چنین گهرباری
[B][M1]نثارکرد زدینار و خواستی ملکا
[M2]که هدیه کردی جانی به جای دیناری
[B][M1]اگر بخواهی امروز جان برافشاند
[M2]که مال را نبود قیمتی و مقداری
[B][M1]همیشه تا که بود در زمانه حیوانی
[M2]همیشه تاکه بود بر سپهر سیاری
[B][M1]همه جهان چو یکی نقطه باد درکف تو
[M2]به‌گرد نقطه زحکمت‌کشیده پرگاری
[B][M1]تو جام بادهٔ عناب‌گون گرفته به‌دست
[M2]مخالف تو به‌دست بلا گرفتاری
[A]
[B][M1]ای جُسته جفاکاری جَسته ز وفاداری
[M2]بنمای وفاداری بگذار جفاکاری
[B][M1]آشفته‌ام از عشقت بیهوده چرا شیبی
[M2]آزرده‌ام از هجرت بیهوده چه آزاری
[B][M1]سیم‌است مرا در جسم از حسرت و غم خوردن
[M2]مشک است تورا در زلف از کَشّی و عیاری
[B][M1]ما هر دو حریفانیم از صنعتِ باریدن
[M2]من سیم همی بارم تو مشک همی باری
[B][M1]ای روی تو با خوبی وی خوی تو با زشتی
[M2]کردار چنین داری گفتار چنان داری
[B][M1]گفتار تو پنداری دارد صفت از رویت
[M2]دارد نسب از خویت کردار تو پنداری
[B][M1]در عشق تو ای دلبر تا چند خورم حسرت
[M2]در هجر تو ای کودک تا چند کشم خواری
[B][M1]من جنگ تو را یکسر آرام دل انگارم
[M2]تو صلح مرا یکسر تیمار دل انگاری
[B][M1]جویم به تو نزدیکی در حضرت و در غیبت
[M2]جویی تو ز من دوری در مستی و هشیاری
[B][M1]یک بارگی از عاشق دوری نتوان جستن
[M2]لنگی نتوان بردن ای دوست به رهواری
[B][M1]گر نیست مرا یاری از تو صنما شاید
[M2]در خدمت سلطان هست از بخت مرا یاری
[B][M1]شاهنشه دین‌پرور سلطان بلنداختر
[M2]شاهی که زجباران بستد همه جباری
[B][M1]شاهی که شد از عدلش پیدا همه عالم را
[M2]آثار جوانمردی اسباب نکوکاری
[B][M1]شد چشم مسلمانی از طلعت او روشن
[M2]شد کار مسلمانی از دولت او کاری
[B][M1]هر کس که بدش خواهد، مقهور شود والله
[M2]از آفت بدبختی وز محنت بیماری
[B][M1]عمر همه مکاران زو شد چو تن بیجان
[M2]روز همه غداران زو شد چو شب تاری
[B][M1]حکمی است روان او را بختی است جوان او را
[M2]با او نتوان کردن مَکّاری و غَدّاری
[B][M1]تا ملک جهان باشد باد این ملک عادل
[M2]خورشید جهانداران بر تخت جهانداری
[B][M1]آسوده نکوخواهش در نعمت و آسانی
[M2]فرسوده بداندیشش در سختی و دشواری
[A]
[B][M1]ایا شاهی‌که عالم را همی زیر عَلَم داری
[M2]به دولت فرق جباران همی زیر قدم داری
[B][M1]عرب را با عجم فخرست تا محشر به اقبالت
[M2]که هم ملک عرب داری و هم ملک عجم داری
[B][M1]اگر رشک آید از تو شهریاران را عجب نبود
[M2]که شاهی و جوانی و جوان‌بختی به هم داری
[B][M1]به‌ شمشیر و قلم نازند رزم‌ و بزم از این‌ معنی
[M2]که تو درکف به رزم ‌و بزم‌ شمشیر و قلم داری
[B][M1]علمهای تو گویی دفتر اشکال عالم شد
[M2]که عالم سر به سر پیموده در زیر علم داری
[B][M1]کجا ملک است تا ملک است در توران و در ایران
[M2]به نام خویش تا محشر بدین داغ و رقم داری
[B][M1]چه باید بیش از این برهان‌ که نام خویش جاویدان
[M2]جمال خطبه و منشور و دینار و درم داری
[B][M1]مجسم تیغ‌ گوهر دار از فتح و ظفر داری
[M2]مصور دست‌ گوهر بار از جود و کرم داری
[B][M1]ز نعمت نیکخواهان را حریفان طرب داری
[M2]زمحنت بدسگالان را ندیمان نَدَم داری
[B][M1]ز مهر تو ضیا خیزد ز کین تو ظُلَم زاید
[M2]ولی را در ضیا داری عدو را در ظلم داری
[B][M1]بداندیشان ملت را حریف اندر بلا داری
[M2]نکوخواهان دولت را غریق اندر نعم داری
[B][M1]به بهروزی روی هر جا و بازآیی به پیروزی
[M2]که بهروزی سپه داری و پیروزی حشم داری
[B][M1]خدنگ مرغ پرنده است و اسبت باد پوینده
[M2]مطیعت‌ گشت مرغ و بادگویی مهر جم داری
[B][M1]حدیث و قصهٔ اسفندیار و روستم تا کی
[M2]تو در لشکر هزار اسفندیار و روستم داری
[B][M1]تو را نتوان برابرکرد با ایشان معاذالله
[M2]که چون ایشان به درگه بر غلامان و خدم داری
[B][M1]تو آن شاهی‌که روز رزم‌ گردون داری اندر یم
[M2]که تیغی همچو گردون و یمینی همچو یم داری
[B][M1]تو آن شاهی که طاعتگاه قِسّیسان و رُهبانان
[M2]به شمشیر صنم‌ وارت‌ چه خالی از صنم داری
[B][M1]صد و هشتاد فتح از خویش داری بیش درگیتی
[M2]وگرچه سال خویش از نیمهٔ هشتاد کم داری
[B][M1]زجود خویش بر عالم همی قسمت‌ کنی روزی
[M2]به قسمت کردن روزی تو پنداری قسم داری
[B][M1]هم اندر کار دینی و هم اندر کار دنیایی
[M2]از آن قاطع بود حکمت‌ که دانش را حکم داری
[B][M1]عزیز و محتشم آنکس بود در دین و در دنیا
[M2]که او را تو به اقبالش عزیز و محتشم داری
[B][M1]اگر باغِ ارم جایی است کز وی دل شود خرّم
[M2]تو ‌گیتی را به فرّ خویش چون باغ ‌ارم داری
[B][M1]وگر بیت حرم حِصنی است‌ کآنجا ایمنی باشد
[M2]تو عالم را به عِلْم خویش چون بیت حرم داری
[B][M1]به انصاف و به‌ عدل اندر چنانی تو که‌ گر خواهی
[M2]میان بیشه ضیغم را نگهبان غَنَم داری
[B][M1]به تو معدوم شدکفر و به تو موجود شد ایمان
[M2]سزد گر تا جهان باشد وجود بی‌عدم داری
[B][M1]به‌کام دل نشاط افزای و شادی‌ کن‌ که دلها را
[M2]به شادی و نشاط خویش بی‌تیمار و غم داری
[B][M1]همیشه سایهٔ عدل تو بادا بر سر عالم
[M2]که عالم را به عدل خویش خالی از ستم داری
[A]
[B][M1]ای بر سمن از مشک به عمدا زده خالی
[M2]مسکین دلم از خال تو گشته است به حالی
[B][M1]حالی به جهان زارتر از حال دلم نیست
[M2]تا نیست د‌ل آشوب‌تر از خال تو خالی
[B][M1]قدّ و دهن و زلف تو و جعد تو دیدم
[M2]هر یک ز یکی حرف پذیرفته مثالی
[B][M1]از سیم الف دیدم از بسد میمی
[M2]از مشک سیه جیمی و از غالیه دالی
[B][M1]گفتم که تو خورشیدی و این بود حقیقت
[M2]گفتم که تو چون ماهی و این بود محالی
[B][M1]مه بدر نماید چو زخورشید شود دور
[M2]من کز تو شوم دور نمایم چو هلالی
[B][M1]در خواب خیال تو به نزدیک من آید
[M2]گویم‌که مگر هست مرا با تو وصالی
[B][M1]بیدار شوم چون نه تو باشی نه خیالت
[M2]عشق تو مرا باز نداند ز خیالی
[B][M1]ای از بر من دور همانا خبرت نیست
[M2]کز مویه چو مویی شدم از ناله چو نالی
[B][M1]یک روز به سالی نکنی یاد کسی را
[M2]کز هجر تو روزیش گذشته است به سالی
[B][M1]روزی بود آخر که دل و جان بفروزم
[M2]زان روی که شهری بفروزد به جمالی
[B][M1]از قبضهٔ هجر تو شود رسته دل من
[M2]وز روضه ی وصل تو شود رُسته نهالی
[B][M1]فرخنده بود روز هر آن کس‌ که به شبگیر
[M2]از روی تو و رای ملک‌ گیرد فالی
[B][M1]شاه همه شاهان ملک ارغو که ندارد
[M2]در مردی و فرهنگ نظیری و همالی
[B][M1]آن شهرگشایی‌ که ملک بر فلک او را
[M2]هر روز دهد مژده به عزّی و جلالی
[B][M1]در معرکه بستاند و در بزم ببخشد
[M2]ملکی به سواری و جهانی به سوالی
[B][M1]عادلتر و عالمتر از او هیچ ملک نیست
[M2]الا مَلَکُ العَرش تبارک و تعالی
[B][M1]کیوانْ سخطی‌، مهرْ اثری چرخ‌ْ محلی
[M2]باران حَشَمی ابر کفی بحر نوالی
[B][M1]ای دهر گرفته ز تو فری و بهایی
[M2]وی ملک فزوده ز تو جاهی و جمالی
[B][M1]شاها چو شود لفظ متین یاور طبعم
[M2]گویی‌ که جهد بیرون از سنگ زلالی
[B][M1]در جلوه عروسان ضمیرم چو درآیند
[M2]بنمایدم این آینه‌گون حقه مثالی
[B][M1]جان دادن خفاش بدم کار مسیح است
[M2]ور نه نکند از گل صد مرغ‌ کلالی
[B][M1]تا در چمن و باغ نهالی به بر آید
[M2]از تربیت اختر و تأثیر شمالی
[B][M1]ایزد شب و روز مه و سالیت معین باد
[M2]تا روز و شبی هست و به عالم مه و سالی
[A]
[B][M1]بر هوا ابر بهاری سیم پالاید همی
[M2]بر زمین باد شمالی مشک پیماید همی
[B][M1]گُلْستان نقاش گشت و نقشها سازد همی
[M2]بوستان عطار گشت و عطرها ساید همی
[B][M1]هر درختی در چمن چون دختر رز حامله است
[M2]بَچّگانِ رنگ‌رنگ و گونه‌گون زاید همی
[B][M1]دارد از کافور کهسار افسری بر فرق خویش
[M2]نور خورشید افسر از کُهسار بِرباید همی
[B][M1]از سوی بالا به پستی سیل بشتابد همی
[M2]وز سوی پستی به بالا ابر بگراید همی
[B][M1]شب همی کاهد چو عمر دشمنان شهریار
[M2]روز همچون دولت و ملکش بیفزاید همی
[B][M1]خسرو دنیا ملکشاه آن‌که اندر باغ ملک
[M2]دست عدلش سرو دولت را بپیراید همی
[B][M1]سیرت او دفتری هر ماه بنگارد همی
[M2]دولت او کشوری هر سال بگشاید همی
[B][M1]گرچه آزادی بهر حالی بِه‌ است از بندگی
[M2]خسروان را بنده بودن پیش او شاید همی
[B][M1]کار عالی همتس بخشیدن و بخشودن است
[M2]زان‌ که دایم یا ببخشد یا ببخشاید همی
[B][M1]عادت او روز و شب‌ گرد جهان برگشتن است
[M2]آفتاب است او که ازگردش نیاساید همی
[B][M1]شرق تا غرب جهان اندر خط پیمان اوست
[M2]پادشاهی و خداوندی چنین باید همی
[B][M1]هست بی‌پیغمبری چون معجز پیغمبران
[M2]هر چه اندر روزگار او پدید آید همی
[B][M1]زهر باید هر ملک را تا نهان دشمن‌ کشد
[M2]کین او زهری است کاندر حال بگزاید همی
[B][M1]وان زدوده تیغ‌ گوهردار او چون صیقل است
[M2]کز دل کفار زنگ کر بزداید همی
[B][M1]خسروان دعوی بی‌برهان فراوان کرده‌اند
[M2]شاه چون دعوی کند برهانش بنماید همی
[B][M1]بیش ازین برهان چه باید کاو هنوز اندر عراق
[M2]در بخارا خطبه از نامش بیاراید همی
[B][M1]ای جوان دولت جهانداری که دست روزگار
[M2]جامهٔ عمر تو را هرگز نفرساید همی
[B][M1]در جهانداری تو را ایام بپسندد همی
[M2]مهتران را کهتری حکم تو فرماید همی
[B][M1]هم برین سیرت بمان و هم برین عادت بپای
[M2]تا فلک ماند همی و تا زمین پاید همی
[B][M1]باد ،‌عمرت جاودان تا در بهار و در خزان
[M2]باده پیمایی که دشمن باد پیماید همی
[A]
[B][M1]سمنبرا، صنما، یارِ غمگسار منی
[M2]ستارهٔ سپهی آفتاب انجمنی
[B][M1]به مجلس اندر گویی که ماه بر فلکی
[M2]به موکب اندرگویی که سرو در چمنی
[B][M1]زعاشقان منم اندر جهان که آن توام
[M2]ز دلبران تویی اندر جهان که آن منی
[B][M1]به روی خوب شدی چون پیمبر چاهی
[M2]مگر پیمبر چاهی تویی‌که چَهْ ذقنی
[B][M1]خوش است یاسمن و عنبر تو ای دلبر
[M2]به موی عنبر ناب و به بوی یاسمنی
[B][M1]ندید هیچ کسی سنگ در میانهٔ سیم
[M2]چرا تو سنگْ دلی ای نگار و سیم تنی
[B][M1]خمیده داری زلفین و تنگ‌داری چشم
[M2]به زلف چون کمری و به چشم چون دهنی
[B][M1]به غمزه دل بری و جان‌ربایی از مردان
[M2]مگر به غمزه چو تیر شهنشه زَمَنی
[B][M1]خدایگان همه خسروان معزّالدین
[M2]که روز رزم کند تیغ او سپه‌شکنی
[B][M1]یکی به گوهر تیغش نگر که گویی هست
[M2]به آهن یمنی در ستارهٔ یمنی
[B][M1]مخالفی که ز کِبر و مَنی سرافرازد
[M2]زبیم او نتواند نمود کبر و مَنی
[B][M1]چو گر ز شست منی را بگیرد اندر دست
[M2]هزار مغز بکوبد به گرز شست منی
[B][M1]شهنشها، ملکا، شیر و آتشت خوانم
[M2]که آتش طرب‌انگیز و شیر تیغ‌زنی
[B][M1]سپاه دار رسولیّ و سید مَلِکان
[M2]پناه لشکر یغما و لشکر ختنی
[B][M1]همیشه پیشهٔ تو کندن و نشاندن است
[M2]که شاخِ عدل نشانیّ و بیخ جور کنی
[B][M1]خدنگ توست شهاب و مخالف اَهْرِمَنَ است
[M2]بدان شهاب تو دایم هلاک اهرمنی
[B][M1]به تخت پادشهی بر ز فرّ دولت خویش
[M2]یکی جهان دگر در قبا و پیرهنی
[B][M1]هنر یکی صَدَفَ است و تو دُرّ آن صدفی
[M2]جهان یکی بدن است و تو جان آن بدنی
[B][M1]چنانکه بر فلک است آفتاب و زهره و ماه
[M2]تویی که با دو پسر شادمان درین وطنی
[B][M1]و گر شکار کنی هم تو را سزد ز جهان
[M2]که در شکار ز نُه گور شش همی فگنی
[B][M1]خدایگانا گویی که مدح تو صنم است
[M2]که طبع بنده معزی همی کند شمنی
[B][M1]همیشه تا بود از نسل حیدر کرّار
[M2]میان آدمی اندر حسینی و حسنی
[B][M1]سپاه و ملک تو داری و شرق و غرب تو راست
[M2]سزد که می خوری و شادی و نشاط کنی
[B][M1]زمانه زیر نگین تو باد و دولت یار
[M2]به تو زمانه مُهنّا و دولت تو هَنّی
[B][M1]خدای کرده به کام تو بخت فرزندان
[M2]که تو ز بخت همایون به کام خویشتنی
[A]
[B][M1]ای زلف دلبر من پربند و پرشکنی
[M2]گاهی چو وعدهٔ او گاهی چو پشت منی
[B][M1]گه دام سرخ مُلی‌ گه بند تازه‌ گلی
[M2]گه دِرْعِ مُعْصَفَری‌ گه طوقِ نسترنی
[B][M1]گه خوشهٔ عِنَبی‌ گه عُقْدهٔ ذنبی
[M2]گه پَردهٔ قَمَری‌گه حلقهٔ سمنی
[B][M1]چون رأی تیره‌دلان پرپیج و تاب و خمی
[M2]چون راه بدکُنشان پررنگ و زرق و فنی
[B][M1]گویی دلیل غمی‌ کاسیب جان و دلی
[M2]گویی قضای بدی کاشوب مرد و زنی
[B][M1]چون معجزه عجبی چون نادره مثلی
[M2]چون سلسله گرهی چون دایره شکنی
[B][M1]نور فریشتگان در زیر دامن توست
[M2]از تیرگی تو چرا چون جان اَهرِمنی
[B][M1]از مشک سوده‌کشی بر سیم ساده رقم
[M2]گویی سر قلم بوبکربن حسنی
[B][M1]کافیْ کَفَی‌ که کفش چون ابر هست سَخی
[M2]صافی دلی‌که دلش چون بحر هست غنی
[B][M1]رایش یکی صَنَم است از نیکویی و سِزَد
[M2]گر آفتاب بلند او راکند شمنی
[B][M1]ای رای روشن او با عقل مُتَّصِلی
[M2]وی عقل کامل او با فضل مقترنی
[B][M1]ای شاعری که همی مدحش‌کنی به سزا
[M2]در دست منت او همواره مرتهنی
[B][M1]گویی فضایل او زان شکرین سخنی
[M2]خوانی مدایح او زان عنبرین دهنی
[B][M1]ای دشمنی که ازو کین است در دل تو
[M2]بر آتش حَدَثان چون مرغ بابْ زنی
[B][M1]هم‌ گوش بر اجلی هم چشم بر سَقَری
[M2]هم پای بر خَسَکی هم دست بر ذقنی
[B][M1]ای ماه گاه کهی گاهی فزوده شوی
[M2]دایم بدین دو صفت در شغل خویشتنی
[B][M1]گویی به مجلس او دیدی خلال و لگن
[M2]زین روگهی چو خلال‌گاهی چنان لگنی
[B][M1]ای‌کلک فرّخ او از نقشهای عجب
[M2]مانندهٔ صدفی پر درُ مختزنی
[B][M1]پروانهٔ خردی پیمانهٔ هنری
[M2]پیرایهٔ طَرَفی سرمایهٔ فِطَنی
[B][M1]گنج از تو هست قوی‌ گرچه ضعیف دلی
[M2]ملک از تو هست سمن‌ گرچه نحیف تنی
[B][M1]در ملک و دولت و دین هستی یمین و امین
[M2]تا در یمین و امین خود خسرو زمنی
[B][M1]ای مقبلی‌که به عزم‌، اقبال را سببی
[M2]وی منصفی‌ که به‌کلک انصاف را وطنی
[B][M1]آنجا که جود بود چون مَعن زایده‌ای
[M2]وانجا که فضل بود چون سیف ذویزنی
[B][M1]در ملت نبوی چون نور در بصری
[M2]در دولت ملکی چون روح در بدنی
[B][M1]مظلوم را به عنا تو کاشف ا‌لکربی
[M2]محتاج را به سخا تو دافِعُ الحَزَنی
[B][M1]برهانِ منقبتی بنیانِ منفعتی
[M2]بنیاد مکرمتی فریاد ممتحنی
[B][M1]من در صفِ شعرا استاد انجمنم
[M2]تو در صف اُ‌مرا خورشید انجمنی
[B][M1]من در شمایل تو دانی که شیفته‌ام
[M2]تو بر قصاید من دانم که مُفتَتَنی
[B][M1]تا آفتاب عَلَم جز بر فلک نزند
[M2]خواهم تو را که قَدَم جز بر فلک نزنی
[B][M1]صد سال خوش بخوری بُخل از جهان ببری
[M2]داد طرب بدهی بیخ ستم بکنی
[B][M1]گاهی شراب خوری با شاهد چِگِلی
[M2]گاهی نشاط کنی با لعبت ختنی
[B][M1]ارجو که ساعتکی دیدار من طلبی
[M2]چون بر رخ صنمی خواهی می سه منی
[B][M1]گفتم ستایش تو بر وزنِ شعرِ عرب
[M2]تقطیع آن به عروض الا چنین نکنی
[B][M1]مستفعلن فعلن مستفعلن فعلن
[M2]اَبلَی الهوی اَسَفا یوم‌النّوی بدنی
[A]
[B][M1]مخوان فسانهٔ افراسیاب تورانی
[M2]مگوی قصهٔ اسفندیار ایرانی
[B][M1]سخن زخسرو و سلطان هفت کشورگوی
[M2]که ختم‌گشت بدو خسروی و سلطانی
[B][M1]معز دین خدای و خدایگان جهان
[M2]که تا جهان بود او را سزد جهانبانی
[B][M1]ستوده سنجر سلطان نشان که هست او را
[M2]دل سکندری و دولتِ سلیمانی
[B][M1]شهی‌که بر در غزنین به یک زمان بگرفت
[M2]همه ولایت شاهان زاولستانی
[B][M1]شهی‌کز او شه غزنین و خان ترکستان
[M2]نشسته‌اند به سلطانی و به خاقانی
[B][M1]به هر چه رای‌کند رایتش بود منصور
[M2]زهی سعادت و تأیید و فرّ یزدانی
[B][M1]غبار موکب او را همی برند نماز
[M2]برآسمان بلند اختران نورانی
[B][M1]خدای عزوجل چون بر آسمان و زمین
[M2]بیافرید چه روحانی و چه جسمانی
[B][M1]هِمال او دگری درکمال عقل و هنر
[M2]نیافرید نه جسمانی و نه روحانی
[B][M1]کجا سعادت و اقبال او پدید آید
[M2]شود جلالت و فرّ ملوک پنهانی
[B][M1]چو آفتاب درخشان شود زچرخ بلند
[M2]مه چهارده را کی بود دُرافشانی
[B][M1]لقای اوست نشاطِ دلِ مسلمانان
[M2]که روشن است به او دیدهٔ مسلمانی
[B][M1]بر آن زمین‌که جهد باد عدل و انصافش
[M2]ز شیر شیر خورد آهوی بیابانی
[B][M1]نسیم دولت او چشم ملک روشن‌کرد
[M2]چو بوی یوسف چشم رسول کنعانی
[B][M1]سپرد زیر قدم تخت وگاه محمودی
[M2]گرفت زیر علم مال و ملک سامانی
[B][M1]عراق را فزع است از نهیب و هیبت آنک
[M2]سوی عراق کشد لشکرِ خراسانی
[B][M1]نماند دیر که فغفور چین و قیصر روم
[M2]کنند بر در او حاجبی و دربانی
[B][M1]ایا مدیح تو سرمایهٔ سخندانان
[M2]و یا فتوح تو پیرایهٔ سخندانی
[B][M1]کدام اشاه سر از خط‌کشیدا و کین تو جست
[M2]که خیره سر نشد از عاجزی و حیرانی
[B][M1]نهال کین تو در هر دلی‌ که کِشته شود
[M2]به عاقبت ندهد بار جز پشیمانی
[B][M1]دلیل نصر تو بس بر شکستن سه مصاف
[M2]امیر دادی و عرنیجی و قدرخانی
[B][M1]سنان نیزهٔ تو روز رزم کرد روان
[M2]زخون چشم بداندیش چشمه و خانی
[B][M1]هر آن نفرکه تورا بنده و رهی نشدند
[M2]به‌زیر بند تو بندی شدند و زندانی
[B][M1]به تیغ و بازو یک نیمه بستدی زجهان
[M2]به عز بخت دگر نیمه نیز بستانی
[B][M1]جهان سیاه کنی بر عدو چوکان شبه
[M2]بدان تکاور شبرنگ صبح پیشانی
[B][M1]هر آن‌کسی‌که سر از حکم تو بگرداند
[M2]بر آب دیدهٔ او آسیا بگردانی
[B][M1]شکار کردن و رزم است و بزم کار شهان
[M2]تو آن شهی‌که به یک روز هر سه بتوانی
[B][M1]زملک پادشهی را سبک برانگیزی
[M2]به جای او دگری را به ملک بنشانی
[B][M1]اگر یکی را ثانی بود ز مخلوقات
[M2]تویی یکی که تو را نیست در جهان ثانی
[B][M1]نشاط کن که ز بهر نشاط کردن تو
[M2]به سان عالم باقی است عالم فانی
[B][M1]چنانکه بود زکینت‌ گرفته جانِ عدو
[M2]کآشفته بود چمنها زباد آبانی
[B][M1]کنون چنانکه زمهرت شکفته‌جان ولی
[M2]شکفته گبببت گلستان زباد نیسانی
[B][M1]چو آسمان به زمین جامهٔ بهاری داد
[M2]هوا ازو بِسَتَد جامه ی زمستانی
[B][M1]جمال خویش چمن را به عاریت دادند
[M2]بتانِ خَلُّخی و لعبتان کاشانی
[B][M1]زنند نعره همی‌کبک و فاخته همه شب
[M2]ز عشق لالهٔ کوهی و سرو بستانی
[B][M1]دهان لاله چو از ژاله پر شود گویی
[M2]که در عقیق یمانی است درّ عمانی
[B][M1]همی شود چمن باغ پرگل و ریحان
[M2]بخواه بر گل و ریحان شراب ریحانی
[B][M1]زحدگذشته همی ابرگوهر افشاند
[M2]مگر ز جود تو آموخت گوهر افشانی
[B][M1]زبهر جود تو در آب و سنگ صنع خدای
[M2]نهاد لؤلؤ بحری و گوهر کانی
[B][M1]قرین هرکرمت نعمتی است قارونی
[M2]به زیر هر سخنت حکمتی است لقمانی
[B][M1]به خاک پای حکیمان تو سرافرازد
[M2]اگر ز خاک برآید حکیم یونانی
[B][M1]چنانکه بنده معزّی به جان ثناگر توست
[M2]دعاگرست تورا جان بنده برهانی
[B][M1]همی ز طبع و دل بنده خوشتر آید شعر
[M2]به آن صفت که گلاب ازگل سپاهانی
[B][M1]چو در فتوح تو دیوان او رسید به چرخ
[M2]چرا بدو نرسیدست مال دیوانی
[B][M1]همی ز فتح تو سازد یکی بنای سخن
[M2]که در زمانه نسازد چنو بنا بانی
[B][M1]اگر بناها ویران شود ز ابر بهار
[M2]بنای فتح تو ایمن بود ز ویرانی
[B][M1]اگر بماند تا جاودان کسی به جهان
[M2]تو را سزاست که تا جاودان همی مانی
[B][M1]به بزم جامهٔ لهو و طرب همی پوشی
[M2]به رزم نامهٔ فتح و ظفر همی خوانی
[B][M1]سپه همی‌کشی و مملکت همی‌گیری
[M2]جهان همی خوری و کام دل همی رانی
[B][M1]چهار چیز به‌ گیتی نصیب عمر تو باد
[M2]خوشی و خرمی و شادی و تن‌آسانی
[B][M1]ز ملک و دولت و شاهی تو باش برخوردار
[M2]که هر سه از همه شاهان توراست ارزانی
[A]
[B][M1]ایا شهریاری که صاحب قرانی
[M2]ز جدّ و پدر یادگار جهانی
[B][M1]ملک شاه و الب ارسلان را تو فخری
[M2]که پیش از ملک شاه و الب ارسلانی
[B][M1]خداوند روی زمینی ولیکن
[M2]به همت زیادت ز هفت آسمانی
[B][M1]جهانبان از آنی‌ که بخت جوانَت
[M2]فراوان هنر داد گاهِ جوانی
[B][M1]از آن هر هنر پادشاه زمینی
[M2]وز آن هر هنر شهریار زمانی
[B][M1]یکی زان هنرهاست مردی و رادی
[M2]دگر خصم بندی و کشور ستانی
[B][M1]دگر دانش و دین و عقل و شجاعت
[M2]دگر عدل و انصاف نوشیروانی
[B][M1]چو تو بی‌قرینی ز چندین هنرها
[M2]همه زیبدت نام صاحب قرانی
[B][M1]تو این مملکت رایگانی نداری
[M2]«‌فلک مملکت‌ کی دهد رایگانی‌»
[B][M1]فزون است اوصاف شهنامهٔ تو
[M2]ز اخبار شهنامهٔ باستانی
[B][M1]چه باید خبر در دو گوش خلایق
[M2]که تو در دو چشم خلایق عیانی
[B][M1]دروغ است لَختی ز اخبار پیشین
[M2]چنین است فرزانگان را گمانی
[B][M1]هر آن ‌کس‌ که اخبار فتح تو خواند
[M2]دهد خلق را از درستی نشانی
[B][M1]از آن پس‌ که پیلان زاولستان را
[M2]گرفتی به شمشیر هندوستانی
[B][M1]گشادی عراقین و شام و عرب را
[M2]به آسیب پیلان زاولستانی
[B][M1]از این گشت مشهور نام و نشانت
[M2]به‌گیتی ستانی و سلطان نشانی
[B][M1]به آتش همی آب را برگماری
[M2]وز آهن همی برق بیرون جهانی
[B][M1]چو تو ابردستی و آتس حسامی
[M2]چو تو برق تیری و آتش کمانی
[B][M1]هنر را ز رسم تو خیزد معالی
[M2]سخن را ز نام تو خیزد معانی
[B][M1]یکی بیت نغزست مر رودکی را
[M2]که اندر جهان تو سزاوار آنی
[B][M1]«‌نه جز عیب چیزی است‌ کان تو نداری
[M2]نه جز غیب چیزی است‌ کان تو ندانی‌»
[B][M1]جو در رزم تیری برانی ز شستت
[M2]زخون بر در و دشت جیحون برانی
[B][M1]چو در بزم جامی بگیری به دستت
[M2]زدست سخی زر و گوهر فشانی
[B][M1]چنان است معلوم خلق جهان را
[M2]که نزد موفق مگر میهمانی
[B][M1]چو نعمت زجود تو دارد موفق
[M2]پس او میهمان است و تو میزبانی
[B][M1]یکی میزبان همه عالمی تو
[M2]که سلطان بخشندهٔ مهربانی
[B][M1]همی تا زآب حیات آدمی را
[M2]بود در جهان زندگی جاودانی
[B][M1]از آن می‌ که آب حیات است‌ گویی
[M2]تو را باد تا جاودان زندگانی
[B][M1]تو بر تخت شاهنشهی شاد و خرّم
[M2]نشسته به پیروزی و کامرانی
[B][M1]ز امر تو شاهان نشسته به شاهی
[M2]زدست تو خانان نشسته به خانی
[B][M1]زخون عدو لاله‌گون روی تیغت
[M2]ز خون رَزان روی تو ارغوانی
[A]
[B][M1]چو تو ندید و نبیند زمانه سلطانی
[M2]چو تو نَبُود و نباشد به هیچ دورانی
[B][M1]فلک نیارد دیگر چو تو خداوندی
[M2]جهان نبیند دیگر چو تو جهانبانی
[B][M1]هر آن‌ کسی‌ که پرستد به جز تو شاهی را
[M2]همی پرستد جز کردگار یزدانی
[B][M1]به غرب تابع فرمان توست هر ملکی
[M2]به شرق بندهٔ فرمان توست هر خانی
[B][M1]مرا بزرگ نیاید که شد مُسَخّر تو
[M2]عراق و رومی با شامی و خراسانی
[B][M1]فرود همت تو باشد ار پدید آرد
[M2]به جای هر شهری کردگار کیهانی
[B][M1]تو آفتاب جهانی و مر تو را هر سال
[M2]به‌گرد گیتی چون آفتاب جولانی
[B][M1]خدای عالم از اسرار آسمان داند
[M2]که بر زمین چو تو هرگز نبود سلطانی
[B][M1]اگر به روم بخوانند نامه‌ات یک بار
[M2]صلیب را نبرد سجده هیچ رُهبانی
[B][M1]وگر نشان تو جاندار تو برد سوی چین
[M2]به چین نماند بر تخت هیچ خاقانی
[B][M1]عجایب هنر و دولت تو زان بیش است
[M2]که بر ثنای تو قادر شود سخندانی
[B][M1]سزا نباشد جز پیش تخت عالی تو
[M2]چنین درخت و چنین مجلسی و بستانی
[B][M1]اگرچه ایزد سرهنگ کرد با فرهنگ
[M2]به‌دولت تو همه نعمتی و احسانی
[B][M1]از این بزرگترین نعمتی نداد خدای
[M2]که داد وی را یکهفته چون تو مهمانی
[B][M1]نثارکرد بسی نعمت و دریغی نیست
[M2]وگر بُدی بَدَل هر یکی دگر جانی
[B][M1]ز نیک عهدی تو بر تو هیچ تاوان نیست
[M2]ز میزبانی او نیست نیز تاوانی
[B][M1]خدای حافظ تو باد وانِ فرزندان
[M2]ز عمر بر سر تو هر زمان گل‌افشانی
[B][M1]مباد هرگز در مجلس تو اندوهی
[M2]مباد هرگز در دولت تو نقصانی
[B][M1]تو پادشاه زمانی و در زمانه مباد
[M2]برون ز حشمت و فرمانْت‌ْ هیچ فرمانی
[B][M1]ز من دعا و ثنا وز جبرئیل آمین
[M2]که جز ثنا نبود طاعتت ثناخوانی
[A]
[B][M1]شهنشه ملک شاه الب ارسلانی
[M2]جهان را خداوند و صاحب قِرانی
[B][M1]به اصل و نسب پادشاه زمینی
[M2]به عدل و هنر شهریار زمانی
[B][M1]شه شیربندی و کشورگشایی
[M2]شه ملک بخشی وگیتی ستانی
[B][M1]به دیدار روشن‌تر از آفتابی
[M2]به مقدار عالیتر از آسمانی
[B][M1]چو تقدیر بر نیک و بدکامکاری
[M2]چو خورشید بر بحر و بر کامرانی
[B][M1]قباد دگر در میان قبایی
[M2]جهان دگر در میان جهانی
[B][M1]به شمشیر آفاق را کدخدایی
[M2]به تدبیر اجرام را ترجمانی
[B][M1]به رزم اندرون شیر گوهر نمایی
[M2]به بزم اندرون ابرگوهر فشانی
[B][M1]چو تو رایگانی دهی زرّ و گوهر
[M2]بداندیش تو جان دهد رایگانی
[B][M1]اگر قهرمان هنر عقل باشد
[M2]تو اندر هنر عقل را قهرمانی
[B][M1]تو اندر دل شهریاری ضمیری
[M2]تو اندر تن بختیاری روانی
[B][M1]ز خارا همی نیزه بیرون گذاری
[M2]از آهن همی تیر بیرون جهانی
[B][M1]تورا کعبتین ظفر داد دولت
[M2]همی مهرهٔ فتح و نصرت ستانی
[B][M1]گر از سیر سیاره و دور گردون
[M2]گهی مرگ باشد گهی زندگانی
[B][M1]تو گردون و سیاره در دست داری
[M2]که سیاره تیری وگردون کمانی
[B][M1]گرفتی به شش سال ایران و توران
[M2]نمودی دل و زور الب ارسلانی
[B][M1]بگیری دگرسال هندوستان را
[M2]به تیغ گهر دار هندوستانی
[B][M1]فلک مژده دادست مرحاجیان را
[M2]که در بادیه آب دجله برانی
[B][M1]ایا پادشاهِ جهان‌ بخشِ عادل
[M2]پیمبر چنین داد ما را نشانی
[B][M1]که از امتم بادشاهی بیاید
[M2]پدید آورد عدل نوشیروانی
[B][M1]کند نام او فتح را رهنمایی
[M2]کند تیغ او ملک را پاسبانی
[B][M1]اگر راست باشد حدیث پیمبر
[M2]پدید آمد آن پادشاه و تو آنی
[B][M1]زعدل تو اندر میان بیابان
[M2]کند میش باگرک بازارگانی
[B][M1]به جایی‌که با بیم رفتی مبارز
[M2]همی با سلامت رود کاروانی
[B][M1]نداند کس اندیشهٔ خویش در دل
[M2]بدانسان که تو راز عالم بدانی
[B][M1]گر از تو بپرسد کسی راز عالم
[M2]چو اَلْحمد و چون قُل هُوَالله بخوانی
[B][M1]معانی به نام تو نازد همیشه
[M2]چو بنده معزّی به نظم معانی
[B][M1]به گاه جوانی تو را شعر گوید
[M2]که نیکو بود شاعری در جوانی
[B][M1]همی تا گل بوستانی بروید
[M2]به پیش تو بادا گل بوستانی
[B][M1]همی تا می ارغوانی بخندد
[M2]به دست تو بادا می ارغوانی
[B][M1]بماناد با فرّخیّ و سعادت
[M2]دل و دولت و عمر تو جاودانی
[A]
[B][M1]دلم چون دهان کرد کوچک دهانی
[M2]تنم چون میان ‌کرد نازک میانی
[B][M1]ز عشاق آفاق جز من که دارد
[M2]تنی چون میانی دلی چون دهانی
[B][M1]به شیرین زبانی توان برد دل را
[M2]دل از دست من برد شیرین زبانی
[B][M1]نگاری‌، کشی‌، خوش لبی‌، ماهرویی
[M2]بتی‌، دلبری‌، دلکشی دلستانی
[B][M1]پری چهره و پرنیان پوش یاری
[M2]پری راکه دیدست در پرنیانی
[B][M1]به بالا و رخسار هست آن سمنبر
[M2]چو سروی که بار آورد گلستانی
[B][M1]چو تیر است و من در غمش چون ‌کمانم
[M2]شنیدی به فرمان تیری کمانی
[B][M1]نگار من آمد بلای دل من
[M2]خریدم بلای دلی را به جانی
[B][M1]منم عاشق و مهربان دلبری را
[M2]که نامهربانی کند هر زمانی
[B][M1]چو من مهربانی که دیدست هرگز
[M2]شده عاشق روی نامهربانی
[B][M1]زیان است عشق بتان عاشقان را
[M2]ندادست کس عاشقی را امانی
[B][M1]ز مدح خداوند من سود کردم
[M2]گر از عشق معشوق کردم زیانی
[B][M1]معین همه مملکت بوالمحاسن
[M2]که دارد ز سعد فلک ترجمانی
[B][M1]کریمی‌کز او محتشم‌تر ندیمی
[M2]نبوده است در پیش صاحب‌ قرانی
[B][M1]چنو در خردمندی و نیک‌نامی
[M2]بزرگی برون نامد از خاندانی
[B][M1]خداوند تخت است و از فر بختش
[M2]توانا شود زود هر ناتوانی
[B][M1]جهانی است اندر قبایی به همت
[M2]که دیده است اندر قبایی جهانی
[B][M1]همی دولتش برتر از عرش بینم
[M2]چو عرش است برتر ز هر آسمانی
[B][M1]ز دوری که گردن کند بر سعادت
[M2]رسد هر زمان نزد وی ‌کاروانی
[B][M1]که دارد جز او بر ستور بزرگی
[M2]ز دولت رکابی‌، ز نصرت عنانی
[B][M1]دل پاک او قلعهٔ دانش آمد
[M2]ز عدل آمد آن قلعه را پاسبانی
[B][M1]هوای بسیط است جودش همانا
[M2]که خالی نبینم ازو هر مکانی
[B][M1]نه چون دست او جود را کارسازی
[M2]نه چون‌ کلک او ملک را قهرمانی
[B][M1]یکی مرغ زرین ‌که بر لوح سیمین
[M2]بود مشکباری و عنبر فشانی
[B][M1]خمیده چو تیری جز او را ندیدم
[M2]که پیوسته سرکش بود چون‌ کمانی
[B][M1]رونده بود چون روان و تو گویی
[M2]ز دست خداوند دارد روانی
[B][M1]ازو عقل در فضل کرد اقتراحی
[M2]وزو بخت در جود کرد امتحانی
[B][M1]چو مهرست لیکن ندارد زوالی
[M2]چو بحرست لیکن ندارد کرانی
[B][M1]تن بد سگالان او را ز محنت
[M2]عذابی است در زیر هر استخوانی
[B][M1]بود میهمانش همیشه سعادت
[M2]کجا چون سعادت بود میهمانی
[B][M1]سزد میزبان چون معین ممالک
[M2]کزو به نبیند دگر میزبانی
[B][M1]بلند اخترا سرورا کامرانا
[M2]نبینی تو چون خویشتن کامرانی
[B][M1]تو آنی‌ که در حق من همت تو
[M2]دهد هر زمانی ز دولت نشانی
[B][M1]من آنم ‌که در مدح تو خاطر من
[M2]شکفته است و تازه است چون بوستانی
[B][M1]نه تنها منم شاکر نعمت تو
[M2]که شکر تو گوید همه خان و مانی
[B][M1]یقین کردی اکنون به اقبال و همت
[M2]اگر بود در خاطر من‌ گمانی
[B][M1]توانم شدن تا به چرخ برین بر
[M2]اگر سازم از همتت نردبانی
[B][M1]بدینسان که احسان وجود تو بینم
[M2]تو را گنج قارون نیرزد به نانی
[B][M1]الا تا گل افشان بود هر بهاری
[M2]الا تا زرافشان بود هر خزانی
[B][M1]سخاپرور و شاد دل باش و می خور
[M2]به هر نو بهاری و هر مهرگانی
[B][M1]به ‌روزی ضمان کردی از خلق عالم
[M2]به دولت تو را باد ایزد ضمانی
[A]
[B][M1]نگارا ماه‌ گردونی سوارا سرو بستانی
[M2]دل از دست خردمندان به ماه و سرو بستانی
[B][M1]اگر گردون بود مرکب به طلعت ماه‌ گردونی
[M2]وگر بستان بود مجلس به قامت سرو بستانی
[B][M1]به آن زلفین شورانگیز مشک‌ اندوده زنجیری
[M2]به آن مژگان رنگ‌آمیز زهرآلوده پیکانی
[B][M1]چو در مجلس قدح‌گیری بهار مجلس افروزی
[M2]چو با عاشق سخن‌گویی نگار شَکّر افشانی
[B][M1]زجان عاشق بی دل هزار آتش برانگیزی
[M2]هر آن‌گاهی که بنشینی و زلف خود بیفشانی
[B][M1]دو چشم من همی یاقوت و مروارید از آن بارد
[M2]که چون یاقوت لب‌داری و مروارید دندانی
[B][M1]رخم زرین همی دارد زنخدان و بناگوشت
[M2]که هم سیمین بناگوشی و هم سیمین زنخدانی
[B][M1]دلم بربودی ای دلبر وگر جان نیز بِربایی
[M2]دریغم ناید از تو جان‌ که معشوقی و جانانی
[B][M1]هم از دیدار تو شادم هم از هجرانِ تو غمگین
[M2]که یار دیر دیداری و ماه زود هجرانی
[B][M1]به‌زیبایی و دل بردن تورا روزی است از هرکس
[M2]مگر دارندهٔ مهر معین ملک سلطانی
[B][M1]خداوند ولی‌نعمت محمد مَفخَر دولت
[M2]که از اعجاز و اقبالش همی نازد مسلمانی
[B][M1]جز او در ملک شاهنشه که دارد بهرِ فیروزی
[M2]جز او در دین پیغمبرکه دارد فرِ یزدانی
[B][M1]به‌دولت نیستش ثانی و با سلطان دین‌پرور
[M2]به جود و بنده پروردن ندارد در جهان ثانی
[B][M1]خداوندا دلت پاک‌ است و جان‌ پاک‌ است همچون دل
[M2]به دل‌گویی همه دینی به‌تن‌گویی همه جانی
[B][M1]فریدون و سلیمان را قوی بود اختر و طالع
[M2]به اختر چون فریدونی به طالع چون سلیمانی
[B][M1]تو را نزدیک شاهنشاه هم قَدْرست و هم حشمت
[M2]به قدر انسان عینی تو به حشمت عین انسانی
[B][M1]عراق از تو سرافرازد که خورشید عراقی تو
[M2]خراسان از تو فخر آرد که تو فخر خراسانی
[B][M1]زبهر آنکه تعویذی کنی برگردن اسبان
[M2]همی ناخن بیندازند شیران نیستانی
[B][M1]بزرگانند در اقبال و در معنی همه دعوی
[M2]تو در اقبال بی‌دعوی همه معنی و برهانی
[B][M1]زبس کردار با معنی‌که هر ساعت پدید آری
[M2]جهانی را همی مانی که در شهر سپاهانی
[B][M1]سخارا منزلت دادی سخن را قیمت افزودی
[M2]خداوند سخن ورزی هنرمند سخن دانی
[B][M1]تورا عادت‌گهر بخشیدن است و روشنی دادن
[M2]نه دریایی نه خورشیدی تو هم اینی‌ و هم آنی
[B][M1]همایون همتی داری و عالی دولتی داری
[M2]بدان بر فرق عیّوقی بدین بر اوج‌ کیوانی
[B][M1]به سان روضهٔ فردوس بینم ملک شاهنشه
[M2]تو اندر ملک چون فردوس جاویدان چو رضوانی
[B][M1]زبهر نامه دانستن بیاید نامه را عنوان
[M2]کفایت چون یکی نامه است و تو برنامه عنوانی
[B][M1]یکی ابری که در هر حال طوفان باری و نعمت
[M2]موافق را تویی رحمت مخالف را چو طوفانی
[B][M1]بداندیشان تو هستند اندر خاک چون قارون
[M2]تو در میقات پیروزی چو موسی ابن عمرانی
[B][M1]ز تو دردست و درمان است حاسد را و ناصح را
[M2]مر این را سربه‌سر دردی، مر آن را جمله درمانی
[B][M1]غلامان تو را بینم به جود طائی و نعمان
[M2]خطا باشد تو را گفتن که چون طائی و نعمانی
[B][M1]خداوندا فتوت را یکی فتوی نمودستی
[M2]بدان فتوی که بنمودی جمال و تاج فَتیانی
[B][M1]اگر صورت بود هرگز وجود جود و احسان را
[M2]تو را گویم خداوندا که نقش جود و احسانی
[B][M1]ز بوبکر قهستانی همی یاد آورد هرکس
[M2]که یک ره فرخی را او به نعمت داشت ارزانی
[B][M1]ز بس سیم و زر و جامه‌ که تو دادی معزی را
[M2]به خاک اندر فکندی نام بوبکر قهستانی
[B][M1]زبس نعمت‌که فرمودی به نام شاعر مخلص
[M2]چو سیم نقره از خارا برون آید زر کانی
[B][M1]ز بهر شاعری کاو را پذیرفتی و بگزیدی
[M2]قدم برداشتی شاید مخور هرگز پشیمانی
[B][M1]زبرهانی تورا فردا هزاران آفرین باشد
[M2]به هر نیکی‌ که‌ کردستی تو با فرزند برهانی
[B][M1]همیشه تا بود پیدا به‌ حکم ایزد داور
[M2]وجود علوی و سفلی ثبات انسی و جانی
[B][M1]تورا خواهم که جاویدان به‌کام دوستان باشی
[M2]مراد دل همی یابی و کام دل همی رانی
[B][M1]ندیمان را عطای خویش هر روزی همی بخشی
[M2]بزرگان را به ‌خوان خویش هر ساعت همی‌ خوانی
[B][M1]تن‌آسانی و پیروزی و شادی مر تو را زیبد
[M2]بقا بادت به پیروزی و شادی و تن‌آسانی
[A]
[B][M1]رسد هر ساعت از دولت نشانی
[M2]پیام آید زگردون هر زمانی
[B][M1]که چون سلطان معزالدین ملکشاه
[M2]نباشد در جهان صاحب قِرانی
[B][M1]امیری شهرگیری شهر بندی
[M2]شهی کشور دهی کشور ستانی
[B][M1]جهان را رای او چون آفتابی
[M2]زمین را تخت او چون آسمانی
[B][M1]نه جز در طاعتش پرورده عقلی
[M2]نه جز در خدمتش آسوده جانی
[B][M1]به تن بر هرکه خواهد کامکاری
[M2]به دل بر هر چه خواهد کامرانی
[B][M1]به کردار یکی قلعه است عالم
[M2]بر آن قلعه ز تیغش پاسبانی
[B][M1]جهانی را همی ماند سپاهش
[M2]عجب باشد جهانی در جهانی
[B][M1]خداوندا اگر مدحت نبودی
[M2]نبودی در جهان بسته میانی
[B][M1]گمان تو ز بهر خلق نیک است
[M2]چرا خصم تو بد داردگمانی
[B][M1]ز دست خویش نالد روزگارش
[M2]چو بد عهدی کند نامهربانی
[B][M1]اگر خصم تو با تیر و کمان است
[M2]شدست از بیم تیرت چون کمانی
[B][M1]شود حقّا مُسَخَّر با هزیمت
[M2]اگر نزدش فرستی پهلوانی
[B][M1]تو آن شاهی‌ که از انصاف و عدلت
[M2]جهان گشته است همچون بوستانی
[B][M1]در این معنی اگر دستور باشد
[M2]به دستوری بگویم داستانی
[B][M1]شنیدستم که نوشروان نمودست
[M2]زعدل خویش هر جایی نشانی
[B][M1]به هر راهی فرستادست لشکر
[M2]که تا ایمن بود هرکاروانی
[B][M1]به عدل و راستی‌کردست هر جای
[M2]روان بازار هر بازارگانی
[B][M1]همی بینم کنون ای شاه عادل
[M2]به هر شهری تو را نوشیروانی
[B][M1]یکی زان نامداران میر دادست
[M2]که او را چون تو باشد میهمانی
[B][M1]اگر فرمان دهی جان برفشاند
[M2]چنین باید دل هر میزبانی
[B][M1]همیشه تا بود فصل بهاران
[M2]همیشه تا بود فصل خزانی
[B][M1]به شادی قهرمانت باد دولت
[M2]که چون دولت نباشد قهرمانی
[B][M1]تو را هر روز نوروزی و عیدی
[M2]تورا هر ساعتی نومهرگانی
[A]
[B][M1]دل بری ای زلف جانان و ستم بر جان ‌کنی
[M2]از چه معنی خویشتن زنجیر نوشر‌وان کنی
[B][M1]مشتری بسیار دیدم‌ کاو ز شب میدان کند
[M2]شب تو را بینم همی‌ کز مشتری میدان کنی
[B][M1]زهره پنهان کرد مر هاروت را زیر زمین
[M2]تو چو هاروتی چرا مر زهره را پنهان‌ کنی
[B][M1]گر نیی چون پور آزر بر نگار آزری
[M2]پس چرا آذر همی بر خویشتن ریحان‌ کنی
[B][M1]ور نیی چون معجز موسی چرا بر دست او
[M2]خویشتن را از پی جادو همی ثعبان ‌کنی
[B][M1]عشق جانان بر رخم بندد نقاب از شنبلید
[M2]چون تو از عارض نقاب چهرهٔ جانان کنی
[B][M1]مشک من ‌کافور گردد پشت من چنبر شود
[M2]چون تو چنبروار بر کافور مشک افشان ‌کنی
[B][M1]گاه با پیکان مژگان کار من سازی به‌ طبع
[M2]گه زره‌پوشی و پیکار مرا پیکان‌ کنی
[B][M1]گه‌ گره ‌گیری و بر طر‌ف قمر بازی کنی
[M2]گه‌ کمر بندی و بر برگ سمن جولان‌ کنی
[B][M1]گاه گردانی دلم چون‌ گوی در میدان عشق
[M2]چون دل من‌ گوی کردی خویشتن چوگان کنی
[B][M1]ای قضا یک ره مرا بیرون بر از میدان عشق
[M2]تا به میدان شرف ‌گوی دلم گردان کنی
[B][M1]ای دل آن‌ وقتی به میدان شرف‌ گردان شوی
[M2]کافرینِ فخر آلِ مصطفی دیوان‌ کنی
[B][M1]سید سادات خورشید رئیسان بوالحسن
[M2]کز شرف شاید که دیوان مدیحش جان‌ کنی
[B][M1]ای محب خدمتش ‌گر پیش او گامی نهی
[M2]همچنان باشد که سیصد کعبه آبادان کنی
[B][M1]ای سخن ورزی‌ که ناپخته نگویی یک سخن
[M2]وان سخن را گر بسنجی از خرد میزان کنی
[B][M1]تا تو در فرمان عقلی عقل در فرمان توست
[M2]هرچه ‌گویی آن کند تا هر چه ‌گوید آن کنی
[B][M1]دست تو بر هر چه مخلوقات باشد بگذرد
[M2]گر سرای بخت خود را دست بر ایوان کنی
[B][M1]بود شارستان علم مصطفی را در علی
[M2]تو ز دولت دیده بر دیوار شارستان کنی
[B][M1]دولت از بهر تو شاد روان نعمت یافته است
[M2]تا همه روی زمین را زیر شاد‌روان کنی
[B][M1]با نجاشی عم تو پیمان چو کرد اندر حبش
[M2]تو به ‌یک پیغام با قیصر همان پیمان‌کنی
[B][M1]در بقای سرمدی دولت یکی نامه نوشت
[M2]تا نظام دین پیغمبر بر او عنوان کنی
[B][M1]شاه عالم جنه‌الفردوس خواهد کرد بلخ
[M2]تا تو در فردوس عقل خویش را رضوان کنی
[B][M1]مشتری را گر نظر باشد به سوی دشمنت
[M2]خانهٔ خرچنگ را بر مشتری زندان کنی
[B][M1]ور به چشم دشمنی در جرم‌ کیوان بنگری
[M2]آنچه کیوان کرد با مردم تو با کیوان کنی
[B][M1]حاتم طائی به عمر خویشتن هرگز ندید
[M2]آنکه در یک ماه تو مرسوم یک مهمان‌ کنی
[B][M1]زان همی خواهد رجوع معن و نوشروان ملک
[M2]تا بر این عدل و بر آن جود و کرم تاوان ‌کنی
[B][M1]گوش تو نشنید هرگز یک سوال از سایلی
[M2]زانکه تو پیش از سؤال او همی احسان کنی
[B][M1]از هر آن شاعر که بستانی بیاض مدح خویش
[M2]دست او بیضا چو دست موسی عمران کنی
[B][M1]دست تو ابری است بر باران و طبع ما صدف
[M2]تو صدف پر دُر همی از قطرهٔ باران ‌کنی
[B][M1]هر کجا باران بود دُرّ کم نیاید در صدف
[M2]شاعری بر ما بدین معنی همی آسان‌ کنی
[B][M1]وارث پیغمبری در خاندان هاشمی
[M2]آمدم تا تو مرا با حشمت حَسّان ‌کنی
[B][M1]زین قصیده شاد گردد جان استادی که‌ گفت‌:
[M2]«‌ای شکسته زلف یار از بس‌ که تو دستان کنی‌»
[B][M1]تا بگردد آسمان سامان احوال تو باد
[M2]تا همه احوال بدخواها‌نت بی‌سامان کنی
[B][M1]چهرهٔ مردان به خدمت بر بساط مجلس است
[M2]تا به آثار کمالت جمله را نقصان‌ کنی
[A]
[B][M1]ای خداوندی که تاج دین پیغمبر تویی
[M2]شاه عالم را و شاه شرق را مادر تویی
[B][M1]نازش سلطان محمد در عراق از نام توست
[M2]در خراسان نازش مُلک مَلِک سنجر تویی
[B][M1]این دو خسرو را که آرام دل و جان تواند
[M2]در صلاح دولت و ملت نصیحت‌گر تویی
[B][M1]دولت جمشید و اسکندر به ایشان داد چرخ
[M2]آفتاب دولت جمشید و اسکندر تویی
[B][M1]از تو جویند اهل دولت بهتری و مهتری
[M2]کز خداوندان دولت مهتر و بهتر تویی
[B][M1]ملک چون پیرایه و دین هدی چون افسر است
[M2]دُرّ آن پیرایه و یاقوت آن افسر تویی
[B][M1]گرچه تخت و مسند تو در زمین دارد مکان
[M2]از جلال و قدر با هفتم فلک همبر تویی
[B][M1]همتی داری که این عالم به چشمت اندک است
[M2]اندر این عالم به همت عالمی دیگر تویی
[B][M1]نیست با فرمان تو خلق زمین را داوری
[M2]زانکه بر روی زمین فرمانده و داور تویی
[B][M1]گر پناه پادشاهان لشکر و دولت بود
[M2]در همه کاری پناه لشکر دولت تویی
[B][M1]دوستان خویش را سازندهٔ چون آب پاک
[M2]دشمنان خویش را سوزنده چون آذر تویی
[B][M1]گر فلک شد پادشاهی اندرو کوکب تویی
[M2]ور صدف شد پادشاهی اندرو گوهر تویی
[B][M1]هرکه بیند طلعت و دیدار تو گوید مگر
[M2]مرتضی را جفت یا صدیق را دختر تویی
[B][M1]کار تو تسبیح و استغفار و روزه است و نماز
[M2]راست گویی مادر عیسی پیغمبر تویی
[B][M1]گر به عقبی چشمهٔ‌ کوثر نشان رحمت است
[M2]پس به دنیا برکنار چشمهٔ کوثر تویی
[B][M1]حرمت سلطان ملک در خاندان مملکت
[M2]حق واجب بود و آن حق را کنون حقور تویی
[B][M1]خرم و شادی ز عمر و بخت فرزندان خویش
[M2]شاد و خرم همچنین ز امروز تا محشر تویی
[B][M1]روز و شب کار معزی آفرین و مدح توست
[M2]کافرین مدح را شایسته و درخور تویی
[B][M1]دفتر و دیوان اشعارش گرفت از تو شرف
[M2]کز شرف آغاز هر دیوان و هر دفتر تویی
[B][M1]ملک و دین تا جاودان از رای تو پابند تو
[M2]زان‌که عالی رای و ملک آرای و دین‌پرور تویی
[B][M1]فال و بخت و اختر تو بر جهان پاینده باد
[M2]زان‌که میمون فال و فرخ بخت و نیک‌اختر تویی
[A]
[B][M1]ای خداوندی که در روی زمین داور تویی
[M2]رکن اسلام و معزّ دینِ پیغمبر تویی
[B][M1]ملک را سلطان تویی و تخت را افسر تویی
[M2]دهر را والی تویی و خلق را داور تویی
[B][M1]آن‌ کجا خاتم بود شایستهٔ خاتم تویی
[M2]آن‌کجا افسر بود شایستهٔ افسر تویی
[B][M1]گرچه حاضر نیست حیدر در عرب با ذوالفقار
[M2]در عجم با تیغ هندی نایبِ حیدر تویی
[B][M1]آنکه او در نصرت دین هدی بندد کمر
[M2]وانکه او بر عالم از نعمت‌ گشاید در تویی
[B][M1]وانکه او از حوزهٔ اسلام بر دارد ستم
[M2]وانکه او جِزیَت‌ نهد برگردن قیصر تویی
[B][M1]از چلیپا و بت و بتگر نگوید کس به‌ روم
[M2]تا که قهار چلیبا و بت و بتگر تویی
[B][M1]آنکه گرد از قیصر رومی برانگیزد به‌ تیغ
[M2]وانکه بنشاند به روم اندر یکی لشکر تویی
[B][M1]هفت کشور را تویی سلطان ولیکن روز فتح
[M2]در میان هفت کشور هفتصد کشور تویی
[B][M1]عاجزست از قدر و مقدار تو وهم آدمی
[M2]تا میان عالم اندر عالم دیگر تویی
[B][M1]ای جهانداری که خورشید فلک موکب تویی
[M2]وی شهنشاهی که جمشید ظَفرْ خنجر تویی
[B][M1]چون ‌کمان‌گیری سحاب صاعقه‌پیکان تویی
[M2]چون‌ کمربندی سپهر مشتری پیکر تویی
[B][M1]در مبارک دست تو شمشیر گوهردار تو
[M2]سدّ اسکندر بود زیرا که اسکندر تویی
[B][M1]رزم را شمشیر تو دارندهٔ گوهر بود
[M2]تا به همت بزم را بخشندهٔ گوهر تویی
[B][M1]زر و سیم و خطبه و منبر سرافرازد به ‌تو
[M2]تا جمال زر و سیم و خطبه و منبر تویی
[B][M1]خلق نیشابور در نعمت همی تن پرورند
[M2]زانکه سلطان نکوکار رهی پرور تویی
[B][M1]هر زمان از آسمان آید پیام جبرئیل
[M2]کی نشابور از بهشت عدن خرم تر تویی
[B][M1]خسروا شاها گر آمد عمر برهانی بسر
[M2]تا قیامت وارث عمر چنان چاکر تویی
[B][M1]جان او هر ساعتی‌ گوید که ای فرزند من
[M2]پیش سلطان جهان حق مرا حقور تویی
[B][M1]گر معزی خوانیم ای تو معز دین حق
[M2]بخت‌ گوید ای معزی شاعر سرور تویی
[B][M1]چون نهم سر بر زمین در خدمت شاه جهان
[M2]آسمان‌ گوید که تاج شاعران یکسر تویی
[B][M1]تا جهان باشد بساط عدل تو گسترده باد
[M2]زانکه شاه عدل و سلطان سخاگستر تویی
[B][M1]یاور و دارنده عمر تو بادا کردگار
[M2]زانکه دین و ملک را دارنده و یاور تویی
[END]