[START][A]
[B][M1]مرا شاه بالای خواجه نشانده است[M2]از آن خواجه آزرده برخاست از جا
[B][M1]چه بایستش آزردن از سایهٔ حق[M2]که نوری است این سایه از حق تعالی
[B][M1]نه زیر قلم جای لوح است چونان[M2]که بالای کرسی است عرش معلا
[B][M1]نداند که از دور پرگار قدرت[M2]بود نقطهٔ کل بر از خط اجزا
[B][M1]معما بر از ابجد آمد به معنی[M2]چو معنی که هم برتر آمد ز اسما
[B][M1]بخور از بر عنبر آمد به مجلس[M2]عقول از بر انفس آمد به مبدا
[B][M1]کواکب بود زیر پای ملایک[M2]حواری بود بر زبردست حورا
[B][M1]ببین نه طبق برتر از هفت قلعه[M2]ببین هفت خاتون بر از چار ماما
[B][M1]زمین زیر به کو کثیف است و ساکن[M2]فلک به ز بر کو لطیف است و دروا
[B][M1]الف را بر اعداد مرقوم ببینی[M2]که اعداد فرعند و او اصل و والا
[B][M1]نه شاخ از بر بیخ باشد مرتب[M2]نه بار از بر برگ باشد مهیا
[B][M1]قیاس از درختان بستان چه گیری[M2]ببین شاخ و بیخ درختان دانا
[B][M1]هنرمند کی زیر نادان نشنید[M2]که بالای سرطان نشسته است جوزا
[B][M1]نه لعل از بر خاتم زر نشیند[M2]نه لعل و زر کل چنین است عمدا
[B][M1]دبیری چو من زیردست وزیری[M2]ندارند حاشا که دارند حاشا
[B][M1]دبیر است خازن به اسرار پنهان[M2]وزیر است ضامن به اشکال پیدا
[B][M1]دبیری ورای وزیری است یعنی[M2]عطارد ورای قمر یافت ماوا
[B][M1]چو ریگی است تیره‌گران سایه نادان[M2]چو آبی است روشن سبک‌روح دانا
[B][M1]نه آب از بر ریگ باشد به چشمه[M2]نه عنبر بر از آب باشد به دریا
[B][M1]گران سایه زیر سبک‌روح بهتر[M2]چو سنگ سیه زیر آب مصفا
[B][M1]دو سنگ است بالا و زیر اسیا را[M2]گران سیر زیر و سبک سیر بالا
[A]
[B][M1]نظام دولت بهرامیان رشید الدین[M2]فلک توئی و زمین ما و ذره نامهٔ ما
[B][M1]به نامه خواستم ابرام داد عقلم گفت[M2]که ذره سوی فلک می‌فرستی اینت خطا
[A]
[B][M1]همه کارم ز دور آسمانی[M2]چو دور آسمان شد زیر و بالا
[B][M1]لبم بی‌آب چون دندان شانه است[M2]ازین دندان کن آئینه سیما
[B][M1]که این زنگاری آئینه‌وش را[M2]چو شانه باز نشناسم سر از پا
[B][M1]دلم مرغی است در قل بسته چون سنگ[M2]چو سیم قل هواللهی مصفا
[B][M1]وگر سنگ آب نطق من پذیرد[M2]بخواند قل هوالله طوطی آسا
[B][M1]مرا گوئی چرا بالا نیائی[M2]که از بالا رسد مردم به بالا
[B][M1]من اینجا همچو سنگ منجنیقم[M2]که پستی قسمتم باشد ز بالا
[B][M1]مرا سر بسته نتوان داشت بر پای[M2]به پیش راعنا گویان رعنا
[B][M1]مگس‌ران کردن از شهپر طاوس[M2]عجب زشت است بر طاووس زیبا
[B][M1]اگر شهباز بگریزد چو سیمرغ[M2]ز روی رشک معذور است ازیرا
[B][M1]چرا دارد مگس دستار فوطه[M2]چرا پوشد ملخ رانین دیبا
[B][M1]دل من دیگ سنگین نیست ویحک[M2]که چون بشکست بتوان بست عمدا
[B][M1]بلورین جام را ماند دل من[M2]که چون شد رخنه نپذیرد مداوا
[B][M1]جهان خاقانیا شخصی است بی‌سر[M2]دو دست آن شخص را امروز و فردا
[B][M1]گر امروزت به دستی جلوه کرده است[M2]کند فردا به دیگر دست رسوا
[A]
[B][M1]من که خاقانیم به منت شاه[M2]پشت خم کرده‌ام ز بار عطا
[B][M1]شاخ را پشت خم کند میوه[M2]هم ز فیض سحاب و بر صبا
[B][M1]شکر دارم که فیض انعامش[M2]داد نان پاره و آبروی مرا
[B][M1]مرغ کابی خورد به کشور شاه[M2]کند از بهر شکر سر بالا
[B][M1]من که نان ملک خورم به سجود[M2]سر به زیر آرم از برای دعا
[B][M1]همه کس ز آسمان کند قبله[M2]پشت گرداند از رکوع دوتا
[B][M1]و آسمان بر درش سجود آورد[M2]گفت سبحان ربی الاعلی
[B][M1]جود شاه ارچه رزق را سبب است[M2]لیکن آن را مسبب است خدا
[B][M1]حسب رزق از خدای دارم و بس[M2]حسبنا الله وحده ابدا
[A]
[B][M1]خاقانیا به جاه مشو غره غمروار[M2]گر خود به جاه بهمن و جمشیدی از قضا
[B][M1]کاندر جهان چو بهمن و جمشید صد هزار[M2]زادند و مرد و کار جهان هم بر آن نوا
[B][M1]رفت آنچه رفت و روی زمین همچنان نژند[M2]بود آنچه بود و پشت فلک همچنان دو تا
[B][M1]نه در نبات این بدلی آمد از قدر[M2]نه در نجوم آن خللی آمد از قضا
[B][M1]ما و تو بگذریم و پس از ما بسی بود[M2]دور فلک به کار و قرار زمین بجا
[B][M1]و آخر به نفخ صور کند قهر کردگار[M2]بند فلک گسسته و جرم زمین هبا
[A]
[B][M1]کبوتر حرم آمد ز کعبهٔ سعدا[M2]بشاره داد چو دلالهٔ عروس سبا
[B][M1]چو هدهدی که سحر خاست بر سلیمان‌وار[M2]مبشر دم صبح آمد و برید صبا
[A]
[B][M1]ای در برگزیده که غواص کرده‌ای[M2]در بحر فکر خاطر دردانه سنج را
[B][M1]آن گنج سر به مهر که خاقانیش نهاد[M2]ذهن تو برگشاد طلسمات گنج را
[B][M1]در حیرتم ز مهرهٔ فکرت که چون بود[M2]پنجی گرفته از دو طرف نقش پنج را
[A]
[B][M1]ضمانش کرد به صد سال عمر و مهر نهاد[M2]قباله‌دار ازل نامهٔ ضمانش را
[B][M1]به حکم هدیهٔ نوروزی آسمان هر سال[M2]تبرک از شرف آوردی آستانش را
[B][M1]مگر که هرچه شرف داد پای پیش کشید[M2]کنون بقای ابد هدیه داد جانش را
[B][M1]امام و سرور هر دو جهان که مفتی عقل[M2]ز لوح محفوظ املا کند لسانش را
[B][M1]به سوزیان معانی کنی خرید و فروخت[M2]که راس مال کمال است سوزیانش را
[B][M1]خرد به استفادهٔ او برگماشت وقت تمام[M2]به انتجاع رود گوش من بیانش را
[B][M1]به چند وجه مرا هم پناه و هم پدر است[M2]که حق پناه کند از فنا زمانش را
[B][M1]اگرچه پیشهٔ من نیست زیر تیشه شدن[M2]به زیر تیشه شدم خامه و بنانش را
[B][M1]سپهر قدرا هرکس که بر کشیدهٔ توست[M2]سپهر درنکشد خط خط امانش را
[B][M1]پس از چه بود که در من کمان کشید فلک[M2]نرفته هیچ خدنگی خطا کمانش را
[B][M1]بدان قرابهٔ آویخته همی مانم[M2]که در گلو ببرد موش ریسمانش را
[B][M1]اگر به غصهٔ خصمان فرو شود دل من[M2]روا بود که نکاهد محل روانش را
[B][M1]که قدر مرد کم از پیل نیست کو چو بمرد[M2]همان بها بود آن لحظه استخوانش را
[B][M1]سخن برای زبان در غلاف کام کنند[M2]کجا برات نویسند نام و نانش را
[B][M1]حصار شهر به دست مخالفان بینی[M2]چو تو رقاده نهی چشم پاسبانش را
[B][M1]اگرچه اسب سخن زیر ران خاقانی است[M2]هنوز داغ به نام تو است رانش را
[B][M1]سر سعادت او عمر جاودانی باد[M2]که سر جریده توئی نام جاودانش را
[A]
[B][M1]خواجه یک هفته اضطرابی داشت[M2]دو شش افتاد چرخ ازرق را
[B][M1]رفت و رنگ زمانه پیش آورد[M2]تا کشد خواجهٔ مزبق را
[B][M1]زیبقی را به رنگ باید کشت[M2]که به حنا کشند زیبق را
[A]
[B][M1]بترس از بد خلق خاقانیا[M2]ولیکن ز بد ده امان خلق را
[B][M1]وفا طبع گردان و ایمن مباش[M2]ز غدری که طبع است آن خلق را
[B][M1]دروغی مران بر زبان و مدان[M2]که صدقی بود بر زبان خلق را
[B][M1]در افعال خلق آشکارا شود[M2]قضائی که آید نهان خلق را
[B][M1]هم از خلق سر بزرند از زمین[M2]بدی کاید از آسمان خلق را
[B][M1]بد خلق هرچت فزون‌تر رسد[M2]نکوئی فزون‌تر رسان خلق را
[B][M1]همه دوستی ورز با خلق لیک[M2]به دل دشمن خویش دان خلق را
[A]
[B][M1]خاقانی ار به باره کشد دست بدتر است[M2]از ابرهه که پیل کشد جنگ کعبه را
[B][M1]دیگر لب بتان نزند بوسه تا زید[M2]این نذر کرد و رای زد آهنگ کعبه را
[B][M1]سوگند می‌خورد که نبوسد مگر دو جای[M2]یا مصحف معظم یا سنگ کعبه را
[A]
[B][M1]من که خاقانیم آزاد دلم[M2]که خرد قائد رای است مرا
[B][M1]بیش جان را نکنم زنگ زده[M2]کاینه عیب نمای است مرا
[B][M1]هم فراغ است کز آئینهٔ جان[M2]صیقل زنگ زدای است مرا
[B][M1]نکنم مدح سرائی به دروغ[M2]که زبان صدق سرای است مرا
[B][M1]همه حسن در تن من سلطان است[M2]جز مشامی که گدای است مرا
[B][M1]به توکل زیم اکنون به کسب[M2]که رضا صبر فزای است مرا
[B][M1]نان دو نان نخورم بیش که دین[M2]توشهٔ هر دو سرای است مرا
[B][M1]من تیمم به سر خاک نجس[M2]کی کنم؟ کآب خدای است مرا
[B][M1]نور پروردهٔ کشف است دلم[M2]که یقین پرده‌گشای است مرا
[B][M1]ننگ دارم که شوم کرکس طبع[M2]کز خرد نام همای است مرا
[B][M1]بختم انگشت کژ است آوخ از آنک[M2]هنر انگشت نمای است مرا
[B][M1]پاک بودم دم دنیا نزدم[M2]کو جنب بود نشایست مرا
[B][M1]آنچه بایست ندادند به من[M2]وانچه دادند نبایست مرا
[A]
[B][M1]شروان به باغ خلد برین ماند از نعیم[M2]کز باغ خلد نوبر نعما رسد مرا
[B][M1]دارای دار ملکت او شاه مشرق است[M2]کانواع نعمت از در دارا رسد مرا
[B][M1]دریاست شاه و من چو گیا تشنهٔ امید[M2]کز دست شاه تحفهٔ دریا رسد مرا
[B][M1]شروان به فر اوست شرفوان و خیروان[M2]من شکر گوی خیر و شرف تا رسد مرا
[B][M1]امسال پنجم است کز آنجا بیامدم[M2]هر روز روزی نو از آنجا رسد مرا
[A]
[B][M1]من به ری عزم خراسان داشتم[M2]ز آن که جان بود آرزومندش مرا
[B][M1]والی ری بند بر عزمم نهاد[M2]نیک دامن‌گیر شد بندش مرا
[B][M1]از یمین الدین شکایت کردمی[M2]لیک شرم آمد ز فرزندش مرا
[B][M1]بس فسادی کافت اخیار شد[M2]ار ضمیر روح مانندش مرا
[A]
[B][M1]گفتی از شاهان تو را دل فارغ است[M2]دل ز شاهان فارغ است آری مرا
[B][M1]والی ری کز خراسان رفتنم[M2]منع کرد آن، نیست آزاری مرا
[B][M1]گر شدن ز آن سو کسی را رخصه نیست[M2]رخصه بایستی شدن باری مرا
[B][M1]من به پیران خراسان می‌شوم[M2]نیست با میران او کاری مرا
[A]
[B][M1]ما غم کس نخورده‌ایم مگر[M2]که دگر کس نمی‌خورد غم ما
[B][M1]ما غم دیگران بسی خوردیم[M2]دیگری نیز بشکرد غم ما
[A]
[B][M1]نظاره کنان به روی خوبت[M2]چون درنگرند از کران‌ها
[B][M1]در روی تو روی خویش بینند[M2]این است تفاوت نشان‌ها
[A]
[B][M1]چون شاه بازگشت ز ابخاز روز عید[M2]فرمود چاشتگه گذری بر کلیسیا
[B][M1]من بانگ برکشیدم و گفتم که ای دریغ[M2]اسلامیان به کعبه و ما در کلیسیا
[A]
[B][M1]ای در آبدار توانی ز پیچ و خم[M2]در آب شد ز شرمم صد راه زیر آب
[B][M1]تو چون کتان کاهی و من چون کتان کاه[M2]دل گاه زیر آتش و تن گاه زیر آب
[B][M1]حال من و تو از تو و من دور نیست از آنک[M2]تو آب زیر کاهی و من کاه زیر آب
[A]
[B][M1]قطب سپهر رفعت یعنی رکاب شاه[M2]در اوج‌دار ملک رسید از کران آب
[B][M1]زان پس که تاخت رخش به هرا چو نوبهار[M2]چون باد دی ببست رکاب و عنان آب
[B][M1]وز آرزوی سکهٔ او هم به فر او[M2]زر درست شد درم ماهیان اب
[B][M1]دریاست شاه و زیر رکاب آتشین نهنگ[M2]صافی نهنگ و جای جواهر بسان آب
[B][M1]شمشیر اوست اینهٔ آسمان نمای[M2]آن آینه که هست به رویش نشان آب
[B][M1]هرگز که آب دید مصور در آینه[M2]یا آینه که دید مصفا میان آب
[B][M1]هرگز در آینه نتوان دید افتاب[M2]این افتاب و آینه بین در مکان آب
[B][M1]خرقه شد از حسام ملمع نمای شاه[M2]گاهی نسیج آتش و گه پرنیان اب
[B][M1]الحق چو صوفیی است مجرد حسام او[M2]کز خون وضو کند نکند امتحان آب
[B][M1]مانا که خسف خاک بدل بود آب را[M2]شاه اطلاع یافت مگر بر نهان آب
[B][M1]ز آب محیط دید کمر بر میان خاک[M2]از جرم خاک بست کمر بر میان آب
[B][M1]انباشت شاه معدهٔ آب روان به خاک[M2]تا کم رسد به مرکز خاکی زیان آب
[B][M1]از بس که خاک در جگر آب سده بست[M2]مستسقی حسام ملک گشت جان آب
[B][M1]چندان برآمد از جگر آب ناله‌ها[M2]کافاق گشت زهره شکاف از فغان آب
[B][M1]شه رای کرد چون که علی الله آب دید[M2]کارد بهم دهان علی الله خوان آب
[B][M1]شد آب پیش شاه و شفیع آورید خضر[M2]خضر آمد الغیاث کنان از زبان آب
[B][M1]گفت ای به بسته عین کمال از کمال تو[M2]این یک دو مه گشاده رها کن دهان آب
[B][M1]شاه از برای حرمت خضر از طریق لطف[M2]الیاس را بداد برات امان آب
[B][M1]ترکیب آب و خاک به عون بقاش باد[M2]تا بر بساط خاک سراید زمان آب
[B][M1]خاقانی است پیشرو کاروان شعر[M2]همچون حباب پیشرو کاروان آب
[A]
[B][M1]بشنو ای پیر پند خاقانی[M2]خاک توست این جوان علم طلب
[B][M1]جان علم است فقر و علم تن است[M2]علم جان جوی و جان علم طلب
[A]
[B][M1]سیزده جنس نهاده است نبی[M2]که همه مسخ شدند و همه هست
[B][M1]ز آن یکی خرس که بد خنثی طبع[M2]دیگری پیل که شد فسق پرست
[B][M1]من خری دیدم کو مسخ نبود[M2]خوک شد چون ز خری کردن جست
[B][M1]بود اول خر و آخر شد خوک[M2]چون به بنگاه خسان دل دربست
[B][M1]سفله‌ای بود سفیهی شد دون[M2]پشه‌ای آمد و شد پیلی مست
[B][M1]بتر خلق بدی دان که به طبع[M2]در بدی سفله‌تر از خود سست
[B][M1]تا مقر ساخت به شه زور ظلم[M2]چون دل از مولد کم کاست گسست
[B][M1]نیک بد گشت در این منزل بد[M2]گرچه بد بود در آن، مولد پست
[B][M1]احمقی بود سیاهی در دل[M2]ظالمی گشت سپیدی در دست
[B][M1]ظلم خیزد چو طبیعت شد حمق[M2]درج آید چو دقایق شد شصت
[B][M1]چون پس از حمق عوان طبع شود[M2]شهر زوری که به بغداد نشست
[A]
[B][M1]چون ز یاران رفته یاد آرم[M2]آه و واحسرتا علی من مات
[B][M1]چون ز عمر گذشته یاد آرم[M2]آه و واغصتا علی مافات
[A]
[B][M1]خوش سواری است عمر خاقانی[M2]صیدگه دهر و بارگیر اوقات
[B][M1]پیش کان زین خود ز پشت حیات[M2]بفکند نفل صید نعل کن حسنات
[A]
[B][M1]زندگانی چو مال میراث است[M2]که نبینی بقاش جز به زکات
[B][M1]پس ز طاعت بده زکاتش از آنک[M2]به زکات است مال را برکات
[A]
[B][M1]کو آنکه نقد او به ترازوی هفت چرخ[M2]شش دانگ بود راست بهر کفه‌ای که سخت
[B][M1]در بیع گاه دهر به بادی بداد عمر[M2]در قمرهٔ زمانه به خاکی بباخت بخت
[B][M1]جوزا گریست خون که عطارد ببست نطق[M2]عنقا بریخت پر که سلیمان گذاشت تخت
[B][M1]زین غبن چتر روز چرا نیست ریز ریز[M2]زین غم عمود صبح چرا نیست لخت لخت
[B][M1]آن نقش جسم اوست نه او در میان خاک[M2]شبه مسیح شد نه مسیح از بر درخت
[B][M1]خاقانیا مصیبت عم خوار کار نیست[M2]هین زار زار نال که کار اوفتاد سخت
[A]
[B][M1]دروغ است آنکه گوید این که در سنگ[M2]فروغ خور عقیق اندر یمن ساخت
[B][M1]دل او هست سنگین پس چه معنی[M2]که عشق او عقیق از اشک من ساخت
[B][M1]من از دل آزمائی دست شستم[M2]که او در زلف آن دلبر وطن ساخت
[B][M1]به کرم پیله می‌ماند دل من[M2]که خود را هم به فعل خود کفن ساخت
[B][M1]کنون دل انده دل می‌خورد زانک[M2]هلاک خویشتن هم خویشتن ساخت
[B][M1]ز خاقانی چه خواهد دیگر این دل[M2]جز آن کورا به محنت ممتحن ساخت
[A]
[B][M1]دوش آن زمان که چشمهٔ زراب آسمان[M2]سیماب‌وار زین سوی چاه زمین گریخت
[B][M1]مه را گرفته دیدم گفتم ز تیغ میر[M2]جرم فلک پس سپر آهنین گریخت
[B][M1]لرزان ستارگان ز حسام حسام دین[M2]چون سگ گزیده‌ای که ز ماء معین گریخت
[B][M1]سیمرغ دولت از فزع دیو گوهران[M2]در گوهر حسام سلیمان نگین گریخت
[B][M1]حرزی است کز قلادهٔ اهریمن خبیث[M2]بگسست و در حمایل روح المین گریخت
[B][M1]ترسان عروس ملک چو دخت فراسیاب[M2]در ظل پهلوان تهمتن مکین گریخت
[B][M1]طفلی است ماهروی که از مار حمیری[M2]در ماه رایت پسر آبتین گریخت
[B][M1]شمشیر دین نگر که ز شمشیری اهرمن[M2]همچون سروش مرگ ز صور پسین گریخت
[B][M1]خاقانی از تحکم شمشیر حادثات[M2]اندر پناه همت شمشیر دین گریخت
[B][M1]پندار موری از فزع نیش سگ مگش[M2]اندر مشبک مگس انگبین گریخت
[B][M1]یا عنکبوت غار ز آسیب پای پیل[M2]اندر حریم کعبهٔ پیل آفرین گریخت
[B][M1]چون رنجه شد بپرسش من رنج شد ز تن[M2]گفتی که جم درآمد و دیو لعین گریخت
[B][M1]از من گریخت حادثه ز اقبال او چنانک[M2]علت ز باد عیسی گردون نشین گریخت
[A]
[B][M1]دوست دشمن گشت و دشمن دوست شد خاقانیا[M2]آن زمان کاقبال بی‌ادبار بینی بر درت
[B][M1]تا تو دولت داری آن کت دوست‌تر دشمن‌تر است[M2]ز آن که نتواند که بیند شاهد خود در برت
[B][M1]پس چو دولت روی برتابد تو را از هر که هست[M2]دوست تر گشت آنکه بود از ابتدا دشمن ترت
[B][M1]دشمن معشوق خود را دوست دارد هر کسی[M2]این قیاس از خویشتن کن گر نیاید باورت
[B][M1]دوست از نزدیکی دولت شد اول دشمنت[M2]دشمن از دوری دولت شد به آخر غم خورت
[A]
[B][M1]گفتم ای دل بهر دربان جلال[M2]نعل اسب از تاج دانائی فرست
[B][M1]دل جوابم داد کز نعل پی‌اش[M2]تاج هفت اجرام بالائی فرست
[B][M1]نکتهٔ او دانه و ارواح است مرغ[M2]دانه زی مرغان صحرائی فرست
[B][M1]این دو طفل هندو از بام دماغ[M2]بر در صدرش به مولائی فرست
[B][M1]یا ز آب دست و خاک پای او[M2]زقهٔ طفلان دانائی فرست
[B][M1]پیش یکران ضمیرش عقل را[M2]داغ بر رخ کش به لالائی فرست
[B][M1]حاصل شش روز و نقد چل صباح[M2]یک شبه خرجش که فرمائی فرست
[B][M1]هر بساط ذکر کراید بپوش[M2]هر طراز شکر کرائی فرست
[B][M1]شحنهٔ شرع است منشور بقاش[M2]سوی این نه شهر مینائی فرست
[B][M1]شب در آن شهر است غوغا ز اختران[M2]مهر شحنه سوی غوغائی فرست
[B][M1]از تن و دل چون کنی نون والقلم[M2]نزد شحنه شکل طغرائی فرست
[B][M1]پیش فکر او که رخشد شمس‌وار[M2]شمس گردون را به حربائی فرست
[B][M1]بهر آذین عروس خاطرش[M2]چرخ اطلس را به دیبائی فرست
[B][M1]او به تنها صد جهان است از هنر[M2]یک جهانش جان به تنهائی فرست
[B][M1]معجز کلی فرستادت به مدح[M2]تو جزاش از سحر اجزائی فرست
[B][M1]او ز گاوت عنبر هندی دهد[M2]تو ز آهو مشک یغمائی فرست
[B][M1]گر نداری خون خشک آهوان[M2]سنبل تر بهر بویائی فرست
[B][M1]دست جم چون راح ریحانیت داد[M2]خوان جم را خل خرمائی فرست
[B][M1]آب زمزم داد بطحائی تو را[M2]از فرات آبی به بطحائی فرست
[B][M1]هفت جوش از آینه دادت تو نیز[M2]پنج نوش از کلک صفرائی فرست
[B][M1]داد نعمت‌ها چو نعمان عرب[M2]شکرها چون حاتم طائی فرست
[B][M1]کوه دانش را چو داود از نفس[M2]منطق الطیر از خوش‌آوائی فرست
[B][M1]بانگ پشه مگذران بر گوش جم[M2]گر فرستی لحن عنقائی فرست
[B][M1]از دواتت دار ملک تیر را[M2]نیزهٔ بهرام هیجائی فرست
[B][M1]بهر ری کو پار زهرت داده بود[M2]هدیه امسال از شکرخائی فرست
[B][M1]طوطی ری عذرخواه ری بس است[M2]سوی طوطی قند بیضائی فرست
[B][M1]ری بدین طوطی ز هندو رای به[M2]خدمت ری هندی و رائی فرست
[B][M1]روح شیدا شد ز عشق منظرش[M2]از نظر گو حرز شیدائی فرست
[B][M1]عازر دل مرده‌ای در وی گریز[M2]گو مرا باد مسیحائی فرست
[B][M1]چون توئی خاقان ترکستان طبع[M2]مه رخی با مهر عذرائی فرست
[B][M1]نثر تو نعش و ثریا نظم توست[M2]هدیه نعشی و ثریائی فرست
[B][M1]قدر نظم و نثر او داند به شرط[M2]سوی روضه در دریائی فرست
[B][M1]تخم پیله است آن به دیباجی سپار[M2]زعفران است آن به حلوائی فرست
[B][M1]گر توانی هاونی ساز از هلال[M2]خاصه بهر زعفران‌سائی فرست
[B][M1]زرگر ساحر صفت را بهر صنع[M2]سیم چینی، زر آبائی فرست
[B][M1]گوید اینجا خاص مهمانت آمدم[M2]اجری خاص از نکورائی فرست
[B][M1]نحل مهمان بهار آید بلی[M2]نزل نحل از باغ گویایی فرست
[B][M1]نحل را برخوان شاخ آور ز جود[M2]پس در آن فضل عسل زائی فرست
[B][M1]این دل صد چشمه را پالونه‌وار[M2]از برای شهد پالائی فرست
[B][M1]عقل را گفتم چه سازم نزل او[M2]گفت جنت نزل دربائی فرست
[B][M1]آه تو شمع است و اشکت شکر است[M2]شمع و شکر رسم هر جائی فرست
[B][M1]باد را بهر سلیمان رخش ساز[M2]زین زر برکن به رعنائی فرست
[B][M1]هر سحرگاهش دعای صدق ران[M2]پس به سوی عرش فرسائی فرست
[B][M1]وز پی احمد براقی کن ز نور[M2]پس برای چرخ پیمائی فرست
[B][M1]ورنه باری سوی بهمن همتی[M2]تنگ بسته خنگ دارائی فرست
[B][M1]همتم گفتا که ملبوس جلال[M2]دق مصری وشی صنعائی فرست
[B][M1]عصمتش گفت از تکلف درگذر[M2]شش گزی دستار و یکتائی فرست
[B][M1]مشتری فر و عطارد فطنت است[M2]تحفه‌هاش از مدحت آرائی فرست
[B][M1]نی نی از بود تو نتوان تحفه ساخت[M2]تحفه بر قدر توانائی فرست
[B][M1]هرچه بفرستی به رسوائی کشد[M2]دل شفاعت خواه رسوائی است
[B][M1]شعر هم جرم است جان را تحفه ساز[M2]بر امیدم جرم بخشائی فرست
[B][M1]نقد برنائیت دانم مانده نیست[M2]تات گویم نقد برنائی فرست
[B][M1]اشک گرمت باد و باد سرد پس[M2]هر دو را با عقل سودائی فرست
[B][M1]بهر تسبیح سلیمان عصمتی[M2]اشک داودی ز قرائی فرست
[B][M1]یعنی از بستان خاطر نوبری[M2]باز کن در زی زیبائی فرست
[B][M1]قربه‌ای پر کن ز تسنیم ضمیر[M2]روح را با آن به سقائی فرست
[B][M1]گر توانی بهر شیب مقرعه‌اش[M2]زلف حوران هرچه پیرائی فرست
[B][M1]وز دو قرص گرم و سرد مهر و ماه[M2]رایت آن صدر والائی فرست
[B][M1]وز بره تا گاو و بزغالهٔ فلک[M2]گوشتی ساز و به مولائی فرست
[B][M1]دانهٔ دل جوجو است و چهره کاه[M2]کاه و جو زین دشت سرمائی فرست
[B][M1]آفتابی شو ز خاک انگیز زر[M2]زی عطارد زر جوزائی فرست
[B][M1]چون توئی خاک سپاهان را مرید[M2]خرجش آنجا نقد اینجائی فرست
[A]
[B][M1]خاقانیا ز دل سبکی سر گران مباش[M2]کو هر که زادهٔ سخن توست خصم توست
[B][M1]گرچه دلت شکست ز مشتی شکسته نام[M2]بر خویشتن شکسته دلی چون کنی درست
[B][M1]چون منصفی نیابی چه معرفت چه جهل[M2]چون زال زر نبینی چه سیستان چه بست
[B][M1]مسعود سعد نه سوی تو شاعری است فحل[M2]کاندر سخنش گنج روان یافت هر که جست
[B][M1]بر طرز عنصری رود و خصم عنصری است[M2]کاندر قصیده‌هاش زند طعنه‌های چست
[B][M1]آتش ز آهن آمد و زو گشت آهن آب[M2]آهن ز خاره زاد و از او گشت خاره سست
[B][M1]فرزند عاق ریش پدر گیرد ابتدا[M2]فحل نبهره دست به مادر برد نخست
[B][M1]حیف است این ز گردش ایام چاره نیست[M2]کاین ناخنه به دیدهٔ ایام ما برست
[A]
[B][M1]خاقانیا چه مژده دهی کز سواد ملک[M2]یک باره فتنهٔ دو هوائی فرو نشست
[B][M1]آن را که کردگار برآورد، شد بلند[M2]و آن را که روزگار فرود برد گشت پست
[B][M1]گفتند خسته گشت فریدون و جان سپرد[M2]زان تیر کز کمان کمینه کسی بجست
[B][M1]من کاین سخن شنیدم کردم هزار شکر[M2]واندر برم ز گریهٔ شادی نفس ببست
[B][M1]من خاک آن، عطارد پران چار پر[M2]کو بال آن ستارهٔ راجع فرو شکست
[B][M1]نحسی که داشت چون مه نخشب مزوری[M2]از لاف آفتاب او خلق باز رست
[A]
[B][M1]نه همت من به پایه راضی است[M2]نه پایه سزای همتم هست
[B][M1]یارب چو ز همت و ز پایه[M2]نگشاید کار و نگذرد دست
[B][M1]یا پایه چو همتم برافراز[M2]یا همت من چو پایه کن پست
[A]
[B][M1]خواجه اسعد چو می خورد پیوست[M2]طرفه شکلی شود چو گردد مست
[B][M1]پارسا روی هست لیکن نیست[M2]قلتبان شکل نیست لیکن هست
[A]
[B][M1]گیرم که دل درست ما نیست[M2]آخر نام درست ما هست
[B][M1]خاقانی را اگر سفیهی[M2]هنگام جدل زبان فروبست
[B][M1]این هم ز عجایب خواص است[M2]کالماس به ضرب سرب بشکست
[A]
[B][M1]حوری از کوفه به کوری ز عجم[M2]دم همی داد و حریفی می‌جست
[B][M1]گفتم ای کور دم حور مخور[M2]کو حریف تو به بوی زر توست
[B][M1]هان و هان تا ز خری دم نخوری[M2]ور خوری این مثلش گوی نخست
[B][M1]که خری را به عروسی خواندند[M2]خر بخندید و شد از قهقهه سست
[B][M1]گفت من رقص ندانم به سزا[M2]مطربی نیز ندانم به درست
[B][M1]بهر حمالی خوانند مرا[M2]کاب نیکو کشم و هیزم چست
[A]
[B][M1]چار چیز است خوش آمد دل خاقانی را[M2]گر کریمی و معاشر مده این چار ز دست
[B][M1]مال پاشیدن و پوشیدن اسرار کسان[M2]باده نوشیدن و بوسیدن معشوقهٔ مست
[A]
[B][M1]دوستکانی داد شاهم جام دریا شکل و من[M2]خوردم آن جام و شکوفه کردم و رفتم ز دست
[B][M1]هر که در دریا رود گر قی کند عذرش نهند[M2]آنکه دریا شد در او گر قی کند معذور است
[A]
[B][M1]به خدائی که در ره عدلش[M2]بندگان را هزار آفت‌هاست
[B][M1]که مرا بی‌لقای خدمت او[M2]زندگانی کثیف و نازیباست
[B][M1]که به دل پیش خدمتم دایم[M2]گرچه اندر میان مسافت‌هاست
[A]
[B][M1]زین اشارت که کرد خاقانی[M2]سر فراز است بلکه تاجور است
[B][M1]پشت خم راست دل به خدمت تو[M2]همچو نون والقلم همه کمر است
[B][M1]بختم از سرنگونی قلمش[M2]چون سخن‌های او بلند سر است
[B][M1]سیم و شکر فرستم و خجلم[M2]که چرا دسترس همین قدر است
[B][M1]شعر گفتم به قدر سیم و شکر[M2]مختصر عذرخواه مختصر است
[B][M1]شکر و سیم پیش همت او[M2]از من و شعر شرمسارتر است
[B][M1]خود دل و طبع او ز سیم و شکر[M2]کان طمغاج و باغ شوشتر است
[B][M1]سیم و سنگ است پیش دیدهٔ آنک[M2]هر تراشش ز کلک او گهر است
[B][M1]اتصال نجوم خاطر او[M2]فیض طبع مرا نویدگر است
[B][M1]زین سپس ابروار پاشم جان[M2]این قدر فتح باب ماحضر است
[B][M1]تا ابد نام او بر افسر عقل[M2]مهر بر سیم و نقش بر حجر است
[A]
[B][M1]گر نشستی ورای خاقانی[M2]نه ورا عیب و نه تو را هنر است
[B][M1]زحل نحس تیره روی نگر[M2]کز بر مشتری ورا مقر است
[A]
[B][M1]ای عماد الدین ای صدر زمان[M2]هر زمان صدری تو را خاک در است
[B][M1]چرخ نعمان دوم خواندت و گفت[M2]نعل یحموم توام تاج سر است
[B][M1]من که آتش سرم و باد کلاه[M2]خاک درگاه توام آبخور است
[B][M1]مهر تب یافتم از خدمت تو[M2]زان تبم رفت و عرض برگذر است
[B][M1]قحط جان می‌بری و قحط کرم[M2]ور تو گوئی ز دو مرسل اثر است
[B][M1]پس ازین نام تو بر خاتم دهر[M2]صدر عیسی دم یوسف نظر است
[B][M1]دیده‌ای هفت نهان خانهٔ چرخ[M2]که در آن خانه چه ماده چه نر است
[B][M1]هم ببین خانهٔ خاقانی را[M2]که در این خانه چه خشک و چه تر است
[B][M1]رنجه‌ای تا به رخت چاشت خورم[M2]که فلک بر دل من چاشت خور است
[B][M1]برگ مهمانی تو ساخته‌ام[M2]گرچه بس ساختهٔ مختصر است
[B][M1]قدری کوفته و بریان هست[M2]لیک پالودهٔ تر بیشتر است
[B][M1]چیست پالوده سرشک تر من[M2]کوفته سینه و بریان جگر است
[A]
[B][M1]ایا نظام ممالک قوام روی زمین[M2]تو آفتابی و صدر تو آسمان‌وار است
[B][M1]ز دور خامهٔ تو شرق و غرب بیرون نیست[M2]که بر محیط جهان خامهٔ تو پرگار است
[B][M1]ز بس که بر سم اسبت لب کفات رسید[M2]سم سمند تو را لعل نعل و مسمار است
[B][M1]به دست عدل تو باشه پر عقاب برید[M2]کبوتران را مقراض نوک منقار است
[B][M1]فسون خصم تو بحران مغز سرسام است[M2]که مغز خصم به سرسام حقد بیمار است
[B][M1]مرا به دولت تو همتی است رفعت جوی[M2]نه در خور نسب و نه سزای مقدار است
[B][M1]به نیم بیت مرا بدره‌ها دهند ملوک[M2]تو کدخدای ملوکی تو را همین کار است
[B][M1]بدان طمع که رسانی بهای دستارم[M2]شریف وعده که فرموده‌ای دوم بار است
[B][M1]به انتظار اشارات تو که هان فردا[M2]دلم نماند بجای و چه جای گفتار است
[B][M1]به سعد و نحسی کاین آید آن دگر برود[M2]گذشت مدتی و خاطرم گران بار است
[B][M1]نه لفظ من به تقاضای سرد معروف است[M2]نه صدر تو به مواعید کژ سزاوار است
[B][M1]خدای داند اگر آن، بها به نیم سخن[M2]کراکند وگر آن خود هزار دینار است
[B][M1]سرم که نیم جو ارزد به نزد همت تو[M2]به بخشش زر و دستار بس گران بار است
[B][M1]گر این جگر خوری ارزد بهای صد دستار[M2]سرم چنان که سبک‌بار هست سگسار است
[B][M1]به دل معاینه آید مرا که دستاری[M2]ز من برند که این را بها و بازار است
[B][M1]کنون به عرض صله خاطر من آشوب است[M2]کنون به جای درم در کف من آزار است
[B][M1]تو گر بها دهی آن داده را زکات شمار[M2]بده زکات بدان کس که گنج اسرار است
[B][M1]به وام کن زر و زین مختصر مرا دریاب[M2]چه وام خیزد ازین مختصر پدیدار است
[B][M1]کرم کن و بخر از دست وام خواهانم[M2]که بر من از کرمت وام‌های بسیار است
[B][M1]ز گنج مردی این مایه وام من بگزار[M2]که وام شکر تو بر گردن من انبار است
[B][M1]ازین معامله ار خود زیان کند کرمت[M2]دلم ز خدمت تو وز خدای بیزار است
[B][M1]بده قراضگکی تا عطات پندارم[M2]مگو که سوختهٔ من چه خام پندار است
[B][M1]به چشم‌های جگر گوشه‌ات که بیش مرا[M2]مخور جگر که مرا خود فلک جگر خوار است
[B][M1]به جان شاه که در نگذرانی از امروز[M2]که نگذرم ز سر این صداع و ناچار است
[B][M1]به خاک پای تو کان هست خون بهای سرم[M2]که حاجتم به بهاء تمام دستار است
[B][M1]به شعر گر صله خواهم تو مال‌ها بخشی[M2]بر آن مگیر که این مایه حق اشعار است
[B][M1]به یک دو بیت نود اقچه داد کافی کور[M2]به راوی من کو مدح خوان احرار است
[B][M1]تو را که صاحب کافی خریطه‌کش زیبد[M2]چهل درست که بخشش کنی چه دشوار است
[B][M1]به مرد مردمی آخر که صلت چو منی[M2]کم از قراضهٔ معلول قلب کردار است
[B][M1]بهای خیر طلب می‌کنم بدین زاری[M2]تبارک الله کارم نگر که چون زار است
[A]
[B][M1]مشو خاقانیا مغرور دولت[M2]که دولت سایهٔ ناپایدار است
[B][M1]به دولت هر که شد غره چنان دان[M2]که میدانش آتش و او نی‌سوار است
[B][M1]چو صبح است اول و چون گل به آخر[M2]که این کم عمر آن اندک قرار است
[B][M1]به رنگی کز خم نیلی فلک خاست[M2]مشو خرم که رنگ سوگوار است
[B][M1]در آن منگر که نیل او سراب است[M2]که خود نیلش سراب عمر خوار است
[B][M1]بسا دولت که محنت زادهٔ اوست[M2]که خاکستر ز آتش یادگار است
[B][M1]بسا محنت که دولت، آخر اوست[M2]که دی مه را نتیجه نوبهار است
[B][M1]سر دولت غرور است و میان لهو[M2]به پایانش زوال روزگار است
[B][M1]به می ماند که می فسق است ز اول[M2]میانه مستی و آخر خمار است
[A]
[B][M1]گرچه خاقانی از اصحاب فروتر بنشست[M2]نتوان گفت که در صدر تو او کم قدر است
[B][M1]صدر تو دایرهٔ جاه و جلال است مقیم[M2]در تن دایره هرچا که نشینی صدر است
[A]
[B][M1]شاکرم از عزلتی که فاقه و فقر است[M2]فارغم از دولتی که نعمت و ناز است
[B][M1]خون ز رگ آرزو براندم و زین روی[M2]رفت ز من آن تبی کز آتش آز است
[B][M1]بر قد همت قبای عزله بریدم[M2]گرچه به بالای روزگار دراز است
[B][M1]تا کی جوئی طراز آستی من[M2]نیست مرا آستین چه جای طراز است
[B][M1]دور فلک را به گرد من نرسد وهم[M2]گرچه مهندس نهاد و شعوذه باز است
[B][M1]من به صفت کدخدای حجرهٔ رازم[M2]شکل فلک چیست حلقهٔ در راز است
[B][M1]دهر نه جای من است بگذرم از وی[M2]مسکن زاغان نه آشیانهٔ باز است
[B][M1]از تک و تازم ندامت است که آخر[M2]نیستی است آنچه حاصل تک و تاز است
[B][M1]آقچهٔ زر گر هزار سال بماند[M2]عاقبتش جای هم دهانه گاز است
[B][M1]خواه ظلم پاش خواه نور گزین پس[M2]دیدهٔ خاقانی از زمانه فراز است
[B][M1]کار من آن به که این و آن نه طرازند[M2]کانکه مرا آفرید کار طراز است
[A]
[B][M1]هم چنین فرد باش خاقانی[M2]کآفتاب این چنین دل افروز است
[B][M1]چه کنی غمزهٔ کمانکش یار[M2]که به تیر جفا جگر دوز است
[B][M1]یار، مویت سپید دید گریخت[M2]که به دزدی دل نوآموز است
[B][M1]آری از صبح دزد بگریزد[M2]کز پی جان سلامت اندوز است
[B][M1]بر سرت جای جای موی سپید[M2]نه ز غدرسپهر کین‌توز است
[B][M1]سایبان است بر تو بخت سپید[M2]آن سپیدی بخت دلسوز است
[B][M1]گرچه مویت سپید شد بی‌وقت[M2]سال عمرت هنور نوروز است
[B][M1]تنگ دل چون شوی ز موی سپید[M2]که در افزای عمرت امروز است
[B][M1]شب کوته که صبح زود دمد[M2]نه نشان از درازی روز است
[B][M1]تو جهان خور چو نوح مشکن از آنک[M2]سام بر خیل حام پیروز است
[B][M1]طعن نادان نصیحت داناست[M2]زدن یوزه عبرت یوز است
[B][M1]نام بردار شرق و غرب تویی[M2]که حدیثت چو غیب مرموز است
[A]
[B][M1]من آن خاقانی دریا ضمیرم[M2]کز ابر خاطرش خورشید برق است
[B][M1]دبیری را توئی هم حرفتم لیک[M2]شعارم صدق و آئین تو زرق است
[B][M1]اگرچه هر دو خون ریزند لیکن[M2]هم از جلاد تا فصاد فرق است
[A]
[B][M1]قبلهٔ ابدال قلهٔ سبلان دان[M2]کو ز شرف کعبه‌وار قطب کمال است
[B][M1]کعبه بود سبزپوش او ز چه پوشد[M2]جامهٔ احرامیان که کعبهٔ حال است
[B][M1]در خبری خوانده‌ام فضیلت آن را[M2]خاست مرا آرزوش قرب سه سال است
[B][M1]رفتم تا بر سرش نثار کنم جان[M2]کوست عروسی که امهات جبال است
[B][M1]چادر بر سر کشید تا بن دامن[M2]یعنی بکرم من این چه لاف محال است
[B][M1]مقعد چندین هزار ساله عجوزی[M2]بکر کجا ماند این چه نادره حال است
[B][M1]موسی و خضر آمده به صومعهٔ او[M2]صومعه دارد مگر فقیر مثال است
[B][M1]هست همانا بزرگ بینی آن زال[M2]چادر از آن عیب پوش بینی زال است
[B][M1]گفتم چادر ز روی باز نگیری[M2]بکر نه‌ای شرم داشتن چه خصال است
[B][M1]از پس بکران غیب چادر غیرت[M2]بفکن خاقانیا که بر تو حلال است
[A]
[B][M1]ای فتی فتوی غدرت ندهم[M2]کافت غدر هلاک امم است
[B][M1]غدر نقابی بنیاد وفاست[M2]اینت بنیاد که جان را حرم است
[B][M1]صبح حشر است مزن نقب چنین[M2]کافت نقب زن از صبح‌دم است
[B][M1]غدر چون لذت دزدی است نخست[M2]کاخرش دست بریدن الم است
[B][M1]ورم غدر کند رویت سرخ[M2]سرخی عضو دلیل ورم است
[B][M1]تا تو بیمار نفاقی به درست[M2]هرچه صحبت شمری هم سقم است
[B][M1]خانه در کوی وفا گیر و بدان[M2]که تو را حبل متین معتصم است
[B][M1]من وصیت به وفا می‌کنمت[M2]گرچه امروز وفا در عدم است
[B][M1]دوستی کم کن و چون خواهی کرد[M2]آن چنان کن که شعار کرم است
[B][M1]هرکه را دوست براند تو مخوان[M2]گرنه در چشم وفای تو نم است
[B][M1]وانکه را دوست به انصاف بزد[M2]منوازش که سزای ستم است
[B][M1]وانکه را دوست بیفکند از پای[M2]سرفرازش مکن ار شاه جم است
[B][M1]وانکه را دوست به تهمت رد کرد[M2]مپذیر ار همه ز اهل حرم است
[B][M1]شاخ کو برکند آن را به ستیز[M2]منشان ار همه شاخ ارم است
[B][M1]و آن گلی کو بنشاند به حسد[M2]برمکن گر همه خار قدم است
[B][M1]هر خسی کو به کسی مردم شد[M2]قدر نشناسد کافر نعم است
[B][M1]گل که عیسیش طرازد مرغ است[M2]نی که ادریس نشاند قلم است
[B][M1]لطف در حق رهی چندان کن[M2]که خداوندش از آن دل خرم است
[B][M1]نه حواری صفت است آنکه از او[M2]اسقفان خوش‌دل و عیسی دژم است
[B][M1]کهتری را که تو تمکینش دهی[M2]عامه گوید که ز مهتر چه کم است
[B][M1]سگ سگ است راچه بیاغالندش[M2]کاستخوان خوارهٔ شیر اجم است
[B][M1]باد در سبلت نااهل مدم[M2]گرچه نااهل خریدار دم است
[B][M1]تو غرورش دهی او چیره شود[M2]ظن برد کو نه رهی، ابن‌عم است
[B][M1]بیش بر جای خدم ننشیند[M2]ایمه مخدوم چه جای خدم است
[B][M1]کهتر از فر مهان نامور است[M2]بیدق از خدمت شه محتشم است
[B][M1]هر فروتر به بزرگی است عزیز[M2]هر پیمبر به خدا محترم است
[B][M1]مهتر ار چه بزند بنوازد[M2]که یکی لا و هزارش نعم است
[B][M1]گه کند تندی و گه بخشش از آنک[M2]بحر تند است و گهربخش هم است
[B][M1]مهتر آن به که درشت است نه نرم[M2]که درشتی صفت فحل رم است
[B][M1]خارپشت است کم آزار و درشت[M2]مار نرم است و سراپای سم است
[B][M1]از درشتی است سفن قائم تیغ[M2]که بر او تکیه‌گه روستم است
[B][M1]آب نرم است ولی خائن طبع[M2]ساده رنگ است ولی پیچ و خم است
[B][M1]سنگ در عین درشتی است امین[M2]لاجرم گاه محک گه حکم است
[B][M1]آب را سنگ است اندر بر از آنک[M2]سنگ را بچهٔ خور در شکم است
[B][M1]جملةالامر سری را ز سفینه[M2]فرق کن کاین ملک است آن حشم است
[B][M1]غصه مفزای سران را به ستیز[M2]خاصه کانفاس سران مغتنم است
[B][M1]بی‌سران را سر و گردن مفراز[M2]برمزن دوش که ما را چه غم است
[B][M1]پس مگو کایمه همه آدمی‌اند[M2]آدمی هست که شیطان شیم است
[B][M1]در بزرگی جسدشان منگر[M2]که دل خرد بزرگ از همم است
[B][M1]از خلال ملکان فرق بکن[M2]تا عصا کان ز شبان غنم است
[B][M1]نبرد دیده بسی ناز چراغ[M2]زان که با خواب در او بهم است
[B][M1]دیده قبله ز چراغی چکند[M2]تاش محراب ز بدر الظلم است
[B][M1]کاوه را چون فر افریدون یافت[M2]چه غم کوره و سندان و دم است
[B][M1]عیسی از معجزه برسازد رنگ[M2]او چه محتاج به نیل و بقم است
[B][M1]مه و مشک‌اند مهان کهتر کیست[M2]که نه از مه ضو و نز مشک شم است
[B][M1]این غران خصم سرانند به طبع[M2]آری آری عدوی مشک نم است
[B][M1]زیردستان گله بر عکس کنند[M2]گله‌شان از پی نفی تهم است
[B][M1]بینی آن زخم گران بر سر کوس[M2]لرزه و دل سبکی بر علم است
[B][M1]شکل شاگرد غلامانه مکن[M2]گرچه این قاعدهٔ مرتسم است
[B][M1]زانکه شاگرد غلامی نکند[M2]عقل کاستاد سرای قدم است
[B][M1]به ادب زی که به شمشیر ادب[M2]عرب اقلیم ستان عجم است
[B][M1]حرز جان ساز ادب کاین کلمه[M2]بر سر افسر کسری رقم است
[B][M1]نه کبوتر که امان یافت ز تیغ[M2]به ادب خاصهٔ بیت الحرم است
[B][M1]ادب صحبت خلق از سر صدق[M2]نسخت طاعت رب النسم است
[B][M1]هم نمودار سجود صمد است[M2]شمنان را که هوای صنم است
[B][M1]به تنعم جهلا را مستای[M2]که ستودن به علوم و حکم است
[B][M1]یاد کردی به هنر جاه بس است[M2]که ز اسباب همه مدح و ذم است
[B][M1]شمس را خوان بره نیست شرف[M2]شرف شمس به واو قسم است
[B][M1]بشنو این نکته که خاقانی گفت[M2]کو به میزان سخن یک درم است
[B][M1]از بدان نیک حذر دار که بد[M2]کژدم اعمی و مار اصم است
[A]
[B][M1]ای شاه بانوی ایران به هفت جد[M2]اقلیم چارم از تو چو فردوس هشتم است
[B][M1]بلقیس روزگار توئی کز جلال و قدر[M2]شروان شه از کمال سلیمان دوم است
[B][M1]خود خاتم بزرگ سلیمان به دست توست[M2]کانگشت کوچک تو چو دریای قلزم است
[B][M1]اعدای مار فعل تو را زخم کین تو[M2]سوزنده‌تر ز سوزن دنبال کژدم است
[B][M1]تا از جمال مهد تو شروان جمال یافت[M2]قحطش همه نعیم و نیازش تنعم است
[B][M1]بانوی شرق و غرب توئی بر درت مرا[M2]قصه دمادم است که غصه دمادم است
[B][M1]آب کرم نماند و به وقت نماز عید[M2]اینک مرا به خاک در تو تیمم است
[B][M1]رفتند خسروان گهر بخش زیر خاک[M2]از ما نصیبشان رضی الله عنهم است
[B][M1]مظلومم از زمانه و محرومم از فلک[M2]ای بانوی الغیاث که جای ترحم است
[B][M1]چون آدمم ز جنت ایوان شه برون[M2]بی‌آنکه مرغ همت من صید گندم است
[B][M1]من رانده ارچه از لب عیسی نفس زنم[M2]خوانده کسی است کو خر دجال را دم است
[B][M1]شیر سیه برهنه ز هر زر و زیوری[M2]سگ را قلاده در گلو و طوق در دم است
[B][M1]نامم همای دولت و شهباز حضرت است[M2]نه کرکس فرخجی و نه زاغ تخجم است
[B][M1]سلطان مرا شناسد و دان خلیفه هم[M2]مجهول کس نیم همه معلوم مردم است
[B][M1]نان تهی نه و همه آفاق نام من[M2]گنج روان نه و همه آاق گم گم است
[B][M1]خلی نه آخر از خم تا کی مزاج چرخ[M2]که آنجا مرا نخست قدم بر سر خم است
[B][M1]آگاهی از غلام و براتی که گفته بود[M2]شاه فلک غلام که سلطان انجم است
[B][M1]برد آن برات و بازگرفت این غرامت است[M2]داد آن غلام و باز ستد این تحکم است
[B][M1]من بر امید مهتری ای بانو عمر خویش[M2]اینجا چه گم کنم که غلامی به من گم است
[B][M1]بر ناتوان کرم کن و این قصه را بخوان[M2]هرچند خط مزور و کاغذ لهاشم است
[B][M1]بیدار باد بخت جوانت که چرخ پیر[M2]در مکتب رضای تو طفل تعلم است
[A]
[B][M1]تا به غربت فتاد خاقانی[M2]یکدری خانه‌ایش زندان است
[B][M1]نه درون ساختنش توفیق است[M2]نه برون تاختنش امکان است
[B][M1]روی چون عنکبوت در دیوار[M2]پس سنگی چو مور پنهان است
[B][M1]پاسبانش برون در قفل است[M2]پرده دارش درون کلیدان است
[B][M1]اشک جیحون و دم سمرقندی[M2]دل بخاری و آه سوزان است
[B][M1]یعنی این در چهار دیواری است[M2]که درش سوی چرخ گردان است
[B][M1]از برون لب به قفل خاموشی است[M2]وز درون دل به بند ایمان است
[B][M1]خانه در بسته دار بر اغیار[M2]تا در او این غریب مهمان است
[B][M1]برگ عیشی مساز خاقانی[M2]که وجودش ورای امکان است
[B][M1]عالم از چار علت است به پای[M2]که یکی زان چار ارکان است
[B][M1]خانه را هم چهار حد باید[M2]کان چهار اصل کار بنیان است
[B][M1]علت عیش را سه چیز نهند[M2]کان مکان و زمان و اخوان است
[B][M1]ز آن نگفتند چارمین یعنی[M2]نیست چیزی که چارم آن است
[A]
[B][M1]دار عزلت گزید خاقانی[M2]که به از دار ملک خاقان است
[B][M1]خورش از مشرب قناعت ساخت[M2]که چو زمزم هم آب حیوان است
[B][M1]نبرد تا تواند انده رزق[M2]کانده رزق بر جهانبان است
[B][M1]عمرا گر بهر رزق موقوف است[M2]رزق موقوف بهر فرمان است
[B][M1]نپذیرد ز کس حوالهٔ رزق[M2]که ضمان‌دار رزق یزدان است
[B][M1]مور را روزی از سلیمان نیست[M2]گه ز روزی ده سلیمان است
[A]
[B][M1]زیان تو در سود دانستن است[M2]توان تو در ناتوانستن است
[B][M1]ندانم سپر ساز خاقانیا[M2]که نادانی اکسیر دانستن است
[A]
[B][M1]مرغکی را وقت کشتن می‌دوانید ابلهی[M2]گفت مقصود از دوانیدنش نازک گشتن است
[B][M1]ما همان مرغیم خاقانی که ما را روزگار[M2]می‌دواند وین دویدن را فذلک کشتن است
[A]
[B][M1]خاقانی بلند سخن در جهان منم[M2]کزادی از جهان روش حکمت من است
[B][M1]ضرب الرقاب داد شیاطین آز را[M2]این تیغ نطق کز ملکان قسمت من است
[B][M1]این گنبد فرشته سلب کآدمی خور است[M2]چون دیو پیش جم گور خدمت من است
[B][M1]اسباب هست و نیست اگر نیست گو مباش[M2]کاین نیستی که هست مرا حشمت من است
[B][M1]کی ماندم جنابت دنیا که روح را[M2]گر یوسف است دلوکش عصمت من است
[B][M1]می‌خواستم که رد کنم احسان خواجه را[M2]ز آن خواجگی که در بنهٔ همت من است
[B][M1]خضر از زبان کعبه پیام آورید و گفت[M2]احسانش رد مکن که ولی نعمت من است
[A]
[B][M1]آب حیوان مجوی خاقانی[M2]که منوچهر خضر خو مرده است
[B][M1]نوبت راحت و کرم بگذشت[M2]تا چراغ کیان فرو مرده است
[B][M1]راحت آن روز رفت کو رفته است[M2]کرم آن روز مرده کو مرده است
[A]
[B][M1]من که خاقانیم عزیز حقم[M2]ز آن که عبدی خطاب من رانده است
[B][M1]هرچه یارب ندای حق راندم[M2]لاتخف حق جواب من رانده است
[B][M1]من به کنجی و حق به هفت اقلیم[M2]مدد سحر ناب من رانده است
[B][M1]پیک انفاس بر طریق مراد[M2]دعوت مستجاب من رانده است
[B][M1]ناوک وهم بر نشانهٔ غیب[M2]خاطر تیز تاب من رانده است
[B][M1]گرچه دولت ضعیف، عقل قوی است[M2]که فضول از جناب من رانده است
[B][M1]بخت اگر خفت رای بیدار است[M2]کز پی پاس خواب من رانده است
[B][M1]فضلای زمانه را یک یک[M2]چرخ زیر رکاب من رانده است
[B][M1]وین فلک گرچه بد عمل داری است[M2]هم به نیکی حساب من رانده است
[B][M1]به همه جای نان من پخته است[M2]به همه جوی آب من رانده است
[A]
[B][M1]میر چون هفت بیت من خوانده است[M2]ده شتر بارگیر فرموده است
[B][M1]با نه افلاک همبرند مرا[M2]این ده اشتر که میر فرموده است
[A]
[B][M1]به ماه چارده می‌ماند آن بت[M2]که اکنون چارده سالش رسیده است
[B][M1]مه نو کرد ماه چارده را[M2]به رنجی کز پی نه ماه دیده است
[A]
[B][M1]نسبت از علم گیر خاقانی[M2]که بقا شاخ علم را ثمره است
[B][M1]علوی را که نیست علم علی[M2]نقش سود است هرچه بر شجره است
[B][M1]عالم است از صف عباد الله[M2]جاهل از زمرهٔ هم الکفره است
[B][M1]عقل عالم نه سغبهٔ جهل است[M2]خیل موسی نه سخرهٔ سحره است
[B][M1]شاه نشناسدت محل گرچه[M2]سخنت زاد سفرهٔ سفره است
[B][M1]نزد مخدوم فضل تو نقص است[M2]پیش مزکوم مشک تو بعره است
[B][M1]زان فرود غران نشانندت[M2]که عطارد فروتر از زهره است
[B][M1]چه عجب زیر که نشیند آب[M2]که زر زیف و آب سیم سره است
[B][M1]زیر دو نان نشین که شیر فلک[M2]به سه منزل فرود گاو و بره است
[B][M1]زیرکان زیر گاو ریشانند[M2]کل عمران فروتر از بقره است
[A]
[B][M1]مرد مسافر حدیث خانه کو گوید[M2]زان غرضش زن بود که بانوی خانه است
[B][M1]بود مرا خانه‌ای نخست و دوم خوب[M2]نیست سوم خانه خوب اگرچه یگانه است
[B][M1]گوئی خاقانیا ز خانه خبر ده[M2]خانهٔ من همچو چوبه زیر میانه است
[A]
[B][M1]هر سال اگر غلام خاقان[M2]بر میر خجند میر نامی است
[B][M1]خاقانی اگرچه هست میری[M2]در پیش خجندیان غلامی است
[A]
[B][M1]کسی که از پس احمد روا بود مرسل[M2]بزرگوار امیر امام خاقانی است
[B][M1]رسول شروان چون خوانی آن بزرگی را[M2]که در جهان سخن ملک او سلیمانی است
[B][M1]رسول بازپسین را هزار گونه قسم[M2]به جان پاک عزیز رسول شروانی است
[A]
[B][M1]گنج دانش توراست خاقانی[M2]کار نادان به آب و رنگ چراست؟
[B][M1]نام شاهی به شیر دادستند[M2]پس حلی بر تن پلنگ چراست؟
[B][M1]هفت اندام ماهی از سیم است[M2]هفت عضو صدف ز سنگ چراست؟
[A]
[B][M1]شکر انعام پادشا گفتن[M2]نتوان کان ورای غایت‌هاست
[B][M1]راه شکرش به پای هرکس نیست[M2]که حدش زان سوی نهایت‌هاست
[B][M1]گرچه انعام او مرا شکر است[M2]شکر او را ز من شکایت‌هاست
[A]
[B][M1]وبالت نه از سر نهفتن درست[M2]که از گوهر راز سفتن درست
[B][M1]مگو راست بندیش خاقانیا[M2]همه آفت از راست گفتن درست
[A]
[B][M1]صاحبا نو به نو تحیت من[M2]پیش قابوس سرفراز فرست
[B][M1]قطعه‌ای کز ثنا طرازیدم[M2]به جهان جوی دین طراز فرست
[B][M1]پیش خوان پایهٔ سلیمانی[M2]سخن مور گرم تاز فرست
[B][M1]نزد محمود شاه هند گشای[M2]قصهٔ هندوی ایاز فرست
[B][M1]حال ذره به افتاب رسان[M2]راز صعوه به شاه‌باز فرست
[B][M1]منعما پیش کیقباد دوم[M2]از من این یک سخن به راز فرست
[B][M1]گر مرا ز انتظار پشت شکست[M2]مومیائی چاره ساز فرست
[B][M1]جگر از بس جگر که خورد بسوخت[M2]شربت نو جگر نواز فرست
[B][M1]آز من تشنهٔ سخای تو شد[M2]جرعه ریز سخا به آز فرست
[B][M1]کشت صبر مرا نیاز عطات[M2]دیت کشتهٔ نیاز فرست
[B][M1]سحر بین شعر و شعرها بشکن[M2]کان طلب اقچه سوی گاز فرست
[B][M1]بلبل اینک صفیر مدح شنو[M2]گندنا سوی حقه‌باز فرست
[B][M1]بس دراز است قد امیدم[M2]درع انعام هم دراز فرست
[B][M1]آن عطا کز ملوک یافته‌ام[M2]عشر آن وقت اهتزاز فرست
[B][M1]آفتابی و من تو را خاکم[M2]خاک را آتشین طراز فرست
[B][M1]به سزا مدحتی فرستادم[M2]سوی من خلعتی به ساز فرست
[B][M1]یا صلت ده به آشکار مرا[M2]یا به پنهان قصیده باز فرست
[B][M1]عقد در، طالبان بسی دارد[M2]گر فرستی به احتراز فرست
[B][M1]عنبر و مشک اگر به کارت نیست[M2]هر دو با قلزم و طراز فرست
[B][M1]سحر بابل گرت پسند نشد[M2]سوی جادوی بی‌نماز فرست
[B][M1]زر اگر خاتم تو را نسزید[M2]باز با کورهٔ گداز فرست
[B][M1]یوسفی کو به هفده قلب ارزید[M2]باز با چاه هفده باز فرست
[B][M1]ناز پرورد بکر طبع مرا[M2]گم مکن با حجاب ناز فرست
[B][M1]چون کبوتر به مکه یابد امن[M2]از عراقش سوی حجاز فرست
[B][M1]خضر عمری حیات عالم را[M2]مدد عمر دیر یاز فرست
[A]
[B][M1]کسرای عهد بین که در ایوان نو نشست[M2]خورشید در نطاق شبستان نو نشست
[B][M1]عنقا به باغ بخت و سلیمان به تخت عز[M2]با جاه نو رسید و به امکان نو نشست
[B][M1]ادریس دین حدیقهٔ فردوس تازه یافت[M2]رضوان ملک بر در بستان نو نشست
[B][M1]این هفت تاب خانه مشبک شد از دعا[M2]تا شاه در مقرنس ایوان نو نشست
[B][M1]در طارمی که هست سه وقت اندر او سه عید[M2]با طالع سعید به برهان نو نشست
[B][M1]چرخ آن دو قرص زرد و سپید اندر آستین[M2]آمد بر آستانش و بر خوان نو نشست
[B][M1]بر درگهش که فرق فلک خاک خاک اوست[M2]دهر کهن به پهلوی دربان نو نشست
[B][M1]در کفش پاسبانش هر سنگ ریزه‌ای[M2]چون گوهری بر افسر سلطان نو نشست
[B][M1]در درس دعوت از پی هارونی درش[M2]پیرانه سر فلک به دبستان نو نشست
[B][M1]رایش که مشرفی قضا کرد عاقبت[M2]ملک ابد گرفت و به دیوان نو نشست
[B][M1]عکسی ز آخشیج حسامش هوا گرفت[M2]بالای سدره عنصر و ارکان نو نشست
[B][M1]مهر سپهر ملک بماناد کز کفش[M2]بر فرق فرقد افسر احسان نو نشست
[B][M1]بگذشت عهد ماتم و عهد بقا رسید[M2]بر کاینات یکسره فرمان نو نشست
[B][M1]جاوید باد کز کرمش جان هر گهر[M2]بر گنج نو برآمد و بر کان نو نشست
[A]
[B][M1]خاقانی آن کسان که طریق تو می‌روند[M2]زاغند و زاغ را روشن کبک آرزوست
[B][M1]بس طفل کارزوی ترازوی زر کند[M2]نارنج از آن خرد که ترازو کندز پوست
[B][M1]گیرم که مارچوبه کند تن به شکل مار[M2]کو زهر بهر دشمن و کو مهره بهر دوست
[A]
[B][M1]حبذا قصر شمسهٔ ملکات[M2]کآسمان ظل آسمانهٔ اوست
[B][M1]مادر تاجدار کیخسرو[M2]بردهٔ بزم خسروانه اوست
[B][M1]قصر بلقیس دهر بین که پری[M2]حارس بام بالکانهٔ اوست
[B][M1]صفوة الدین زیبدهٔ عجم آنک[M2]دهر هارون آستانهٔ اوست
[B][M1]شاه جبریل جان مریم نفس[M2]که مسیح کرم زمانهٔ اوست
[B][M1]دهم نه زن نبی که به قدر[M2]هشت جنت نعیم خانهٔ اوست
[B][M1]حاصل شش جهات هفت اقلیم[M2]عشر انعام بی‌بهانهٔ اوست
[B][M1]این جهان قلزم سخاش گرفت[M2]خندق آن جهان کرانهٔ اوست
[B][M1]تا بقا شد کبوتر حرمش[M2]نقطهٔ شین عرش دانهٔ اوست
[B][M1]جاه خاتون عالم است چنانک[M2]پر صدا عالم از فسانهٔ اوست
[B][M1]آسمان را دوال گاو زمین[M2]از پی شیب تازیانهٔ اوست
[B][M1]شمع بختش جهان چنان افروخت[M2]که فک دودی از زبانهٔ اوست
[B][M1]قاصد بخت اوست ماه و نجوم[M2]زنگل قاصد روانهٔ اوست
[B][M1]مست خون حسود اوست قضا[M2]هم ز قحف سرش چمانهٔ اوست
[B][M1]نسل شروان شهان مهین عقدی است[M2]صفوة الدین بهین میانهٔ اوست
[B][M1]باد شروان به فر فرزندش[M2]که سعود ابد نشانهٔ اوست
[B][M1]بخت نقش سعادتش بندد[M2]بر ششم چرخ کان خزانهٔ اوست
[B][M1]دانهٔ گوسفند چرخ نگر[M2]کاین معانی نشان شانهٔ اوست
[B][M1]بلبل مدح اوست خاقانی[M2]هم در شکرش آشیانهٔ اوست
[B][M1]نه فلک در ثنای او بگریخت[M2]که فلک بندهٔ یگانهٔ اوست
[B][M1]جاودان باد کاعتماد جهان[M2]همه به عمر جاودانهٔ اوست
[A]
[B][M1]خاقانیا قبول و رد از کردگار دان[M2]زو ترس و بس که ترس تو پا زهر زهر اوست
[B][M1]دیوان فرشتگانند آنجا که لطف اوست[M2]مردان، مخنثانند آنجا که قهر اوست
[B][M1]هر حکم را که دوست کند دوستدار باش[M2]مگریز و سر مکش همه شهر شهر اوست
[A]
[B][M1]خاقانیا چو آب رخت رفت در سال[M2]مستان نوال کس که وبال آشنای اوست
[B][M1]بر خستگی دل مطلب مرهم قبول[M2]نه دل نه مرهمی که جراحت فزای اوست
[B][M1]آن را که بشکنند نوازش کنند باز[M2]یعنی که چون شکست نوازش دوای اوست
[B][M1]پنداری آن شتر که بکشتند، گردنش[M2]پر زر از آن کنند خون‌بهای اوست
[B][M1]گیرم که کان زر شود آن گردن شتر[M2]او را ز زر چه سود که سودش بقای اوست
[A]
[B][M1]سلام من که رساند به پهلوان جهان[M2]جز آفتاب که چون من درم خریدهٔ اوست
[B][M1]صبا کبوتر این نامه شد بدان درگاه[M2]که صورت کرم امروز آفریدهٔ اوست
[B][M1]فلک چو طفل عرب طوق‌دار شد ز هلال[M2]که چون غلام حبش داغ برکشیدهٔ اوست
[B][M1]سخاش نور نخستین شناس و صور پسین[M2]که جان به قالب امید در دمیدهٔ اوست
[B][M1]ز زعفران رخ ظالمان کند گه عدل[M2]حنوط جیفهٔ ظلمی که سر بریدهٔ اوست
[B][M1]ششم عروس فلک را امید دامادی[M2]ز بخت بالغ بیدار خواب دیدهٔ اوست
[B][M1]شنیده‌اند ز من صفدران به حفظ الغیب[M2]ثنای او که صف بخل بر دریدهٔ اوست
[B][M1]به پیش‌کاری مهرش همه تنم کمر است[M2]بسان بند دواتی که پیش دیدهٔ اوست
[B][M1]ولی دل از سر سرسام غم به فرقت او[M2]زبان سیاه‌تر از کلک سر کفیدهٔ اوست
[B][M1]چه گویم از صفت آرزو که قصهٔ حال[M2]نگفته من به زبان از دلم شنیدهٔ اوست
[A]
[B][M1]نظیر سعد اکبر میرگشتاسب[M2]که جای سعد اصغر زخمهٔ اوست
[B][M1]من او را باربد خوانم نه حاشا[M2]که سحر باربد در نغمهٔ اوست
[A]
[B][M1]شاها معظما ملک الشرق خسروا[M2]تو حیدری و حرز کیان ذوالفقار توست
[B][M1]شروان که زنده کردهٔ شمشیر توست و بس[M2]شمشیروار در کف دریا شعار توست
[B][M1]بحری به تیغ و شخص نهنگان غریق توست[M2]کوهی به گرز و جان پلنگان شکار توست
[B][M1]تو تاج بخش جمع سلاطین و همچو من[M2]سلطان تاجدار فلک طوق‌دار توست
[B][M1]از آسمان خاطر و بحر ضمیر من[M2]در دری و کوکب دری نثار توست
[B][M1]از دهر خاطر فضلا را مخاطره است[M2]خاقانی از مخاطره در زینهار توست
[B][M1]از بس کرم که دست و زبان تو کرده‌اند[M2]دستم ثنا نویس و زبان سحر کار توست
[B][M1]وز بس که گوش من ز زبانت لطف شنود[M2]گوشم خزینه خانهٔ گوهر نگار توست
[B][M1]آواز الغریق به گردون رسید از آنک[M2]جانم غریق همت گردون سوار توست
[B][M1]آهنگ دست بوس تو دارم ولی ز شرم[M2]لرزان تنم چو رایت خورشیدوار توست
[B][M1]خواهم که چشم برکنم و سر برآورم[M2]اما چه سود چشم و سرم شرمسار توست
[B][M1]چون چشم برکنم؟ که سرم زیر پای توست[M2]چون سر برآورم؟ که سرم زیر بار توست
[B][M1]شروان به روزگار تو امیدوار باد[M2]کاقبال روزگار هم از روزگار توست
[A]
[B][M1]نه معن زائده دانم نه حاتم طائی[M2]نه آنکه از پی هجران میهمان بگریست
[B][M1]نکرد با من ازین ناکسان کس احسانی[M2]کزان سپس نه به چشم هوان به من نگریست
[A]
[B][M1]خطی مجهول دیدم در مدینه[M2]بدانستم که آن خط آشنا نیست
[B][M1]بر آن خط اولین سطری نبشته[M2]که جوزا نزد خورشید سما نیست
[B][M1]به جان پادشا سوگند خوردم[M2]که نزد پادشاه جز پادشا نیست
[B][M1]چو خاقانی نداند کاین چه سر است[M2]جواب این سخن گفتن روا نیست
[A]
[B][M1]خاقانیا به دولت ایام دل منه[M2]کایام هفته‌ای است خود آن هفته نیز نیست
[B][M1]روز و شب است سیم سیاه و زر سپید[M2]بیرون ازین دو عمر تو را یک پشیز نیست
[B][M1]چرخ است خوشه‌ای به زکاتش مدار چشم[M2]کان صاع کو دهد دو کری یک قفیز نیست
[B][M1]چون در زمانه چیز نداری خرد چه سود[M2]کن را که چیز نیست خرد هیچ چیز نیست
[B][M1]بر خوشی حیات مشو غره کآسمان[M2]سیاف پیشه‌ای‌ست که او را تمیز نیست
[B][M1]آن، بز نگر که در پی طفلی همی رود[M2]بهر مویزکی که جز آنش عزیز نیست
[B][M1]روزی به دست طفل شود کشته بی‌گمان[M2]چون بنگری گلو بر بز جز مویز نیست
[A]
[B][M1]خاقانی از حدیث زمانه زبان ببست[M2]کز هرچه هست به ز زبان کوتهیش نیست
[B][M1]گیرم ز روی عقل همه زیر کیش هست[M2]با کید روزگار به جز ابلهیش نیست
[B][M1]هدهد ز آب زیر زمین آگه است لیک[M2]از دام بر فراز زمین آگهیش نیست
[A]
[B][M1]ده دهی باشد زر سخنم گرچه مرا[M2]چون نجیبان دگر جامه به زر معلم نیست
[B][M1]ترک چون هست به انداختن زوبین جلد[M2]چه زیان دارد اگر مولد او دیلم نیست
[A]
[B][M1]ای همه نیست‌ها به صنع تو هست[M2]هست‌ها با کمال ذات تو نیست
[B][M1]نیست یک دم که بنده خاقانی[M2]غرقهٔ فیض مکرمات تو نیست
[A]
[B][M1]مهتر قالیان و نور مرند[M2]میلشان جز به سربلندی نیست
[B][M1]دو کریمند راست باید گفت[M2]که مرا طبع کژ پسندی نیست
[B][M1]هر کجا دل شکسته‌ای بینند[M2]کارشان جز شکسته بندی نیست
[B][M1]لیک چون طالعم به صحبتشان[M2]نیست، در دل مرا نژندی نیست
[B][M1]چون مهذب مراست وان دو نه‌اند[M2]عافیت هست و دردمندی نیست
[B][M1]چون مرا سندس است و استبرق[M2]شاید ار قالی مرندی نیست
[A]
[B][M1]من که خاقانیم ز هر دو جهان[M2]بی‌نیازم چه خوب هر دو چه زشت
[B][M1]عافیت خواهم این سرا نه یسار[M2]مغفرت خواهم آن سرا نه بهشت
[A]
[B][M1]دوستی داشتم به ری که به حسن[M2]رخ او خط نغز دلبر داشت
[B][M1]او خط اندر جهان کشید و به عقل[M2]خال خوف از رخ رجا برداشت
[A]
[B][M1]دی جدل با معطلی کردم[M2]که ز توحید هیچ ساز نداشت
[B][M1]آستین فضول می‌افشاند[M2]که ز ایمان بر او طراز نداشت
[B][M1]آخرش هم مصاف بشکستم[M2]که سلاحی به جز مجاز نداشت
[B][M1]نیک دور از خدای بود ز من[M2]بد او جز خدای باز نداشت
[B][M1]بی‌نیازا تو نصرتم دادی[M2]بر کسی کو به تو نیاز نداشت
[A]
[B][M1]دریغ میوهٔ عمرم رشید کز سر پای[M2]به بیست سال برآمد به یک نفس بگذشت
[B][M1]مرا ذخیزه همین یک رشید بود از عمر[M2]نتیجهٔ شب و روزی که در هوس بگذشت
[B][M1]چو دخترم آمدم از بعد این چنین پسری[M2]سرشک چشم من از چشمهٔ ارس بگذشت
[B][M1]مرا به زادن دختر غمی رسید که آن[M2]نه بر دل من و نی بر ضمیر کس بگذشت
[B][M1]چو دختر انده من دید سخت صوفی‌وار[M2]سه روز عدهٔ عالم بداشت پس بگذشت
[A]
[B][M1]هان ای زمانه دولت شاه اخستان نگر[M2]کافاق را ز روستم زال درگذشت
[B][M1]آمد همای رایت شاهنشهی پدید[M2]وز کرکس فلک ز پر و بال درگذشت
[B][M1]نعل سمند و افسر شروان شهان به قدر[M2]از تاج قیصر و سر چیپال درگذشت
[B][M1]جان می‌کند نثار منوچهر از بهشت[M2]بر شاه اخستان که ز امثال درگذشت
[B][M1]گر شابران بهشت ارم شد به عهد او[M2]شروان به فرش از حرم امسال درگذشت
[B][M1]مهر شرف به صفهٔ شاه اخستان رسید[M2]صفه ز هفت چرخ کهن سال درگذشت
[B][M1]آواز کوس عرش ز ایوان اخستان[M2]بر آسمان ز دعوت ابدال درگذشت
[B][M1]جان عدو که بود ز سهمش نهفته حال[M2]شد باز هفت دوزخ و در حال درگذشت
[B][M1]مسکین عدو که فال می‌زد به روز تنگ[M2]روزش به آخر آمد و از فال درگذشت
[B][M1]تا شیر مرغزاری نصرت کمین گشاد[M2]چاره ز دست روبه محتال درگذشت
[B][M1]اسکندر آمد و در یاجوج درگرفت[M2]عیسی رسید و نوبت دجال درگذشت
[A]
[B][M1]امن جستی مجوی خاقانی[M2]کاین مراد از جهان نخواهی یافت
[B][M1]اندر افلاس خانهٔ گیتی[M2]کیمیای امان نخواهی یافت
[A]
[B][M1]خاقانیا جوانی و امن و کفاف هست[M2]بالای این سه چیز در افزای کس نیافت
[B][M1]چون هر سه داری از همه کس شکر بیش کن[M2]کاین هر سه کیمیاست به یک جای کس نیافت
[A]
[B][M1]پیش بین دختر نو آمد من[M2]دید کفاتش از پس است برفت
[B][M1]تحفه‌ای تازه کآمد از ره غیب[M2]دید کاین منزل خس است برفت
[B][M1]گهری خرد بود و نیک شناخت[M2]کاین جهان بد گهر کس است برفت
[B][M1]صورتش بست کز رسیدن او[M2]خاطر من مهوس است برفت
[B][M1]دید در پرده دختر دگرم[M2]گفت محنت یکی بس است برفت
[A]
[B][M1]سرفکنده شدم چو دختر زاد[M2]بر فلک سر فراختم چو برفت
[B][M1]بودم از عجز چون خر اندر گل[M2]بر جهان اسب تاختم چو برفت
[B][M1]ماتم عمر داشتم چو رسید[M2]عمر ثانی شناختم چو برفت
[B][M1]محنتش نام خواستم کردن[M2]دولتش نام ساختم چو برفت
[A]
[B][M1]چو خاک سیه را دهی آب روشن[M2]به سالی گلی بردهد بوستانت
[B][M1]منم خاک تو گر دهی آب لطفم[M2]دهم صد گل شکر در یک زمانت
[A]
[B][M1]از پی شهوتی چه کاهی عمر[M2]عمر کاه تو هر زمانی چرخ
[B][M1]تو به یک جان دو جان ستان داری[M2]جان ستان تو جان ستانی چرخ
[A]
[B][M1]شب که مثال مه ذی‌الحجه دید[M2]صورت طغراش ز مه برکشید
[B][M1]تا نهم ماه به طغرای ماه[M2]حاج توانند به موقف رسید
[B][M1]چشم فلک بود مگر آفتاب[M2]ماه نوش ابرو و کس می‌ندید
[B][M1]چشم پدید آمده پنهان بماند[M2]ابروی پنهان شده آمد پدید
[A]
[B][M1]مرا اگر تو ندانی عطاردم داند[M2]که من کیم ز سر کلک من چه کار آید
[B][M1]هزار سال بماند که تا به باغ هنر[M2]ز شاخ دانش چون من گلی به بار آرد
[B][M1]به هر قران و به هر دو چون منی نبود[M2]ز روزگار چو من کس به روزگار آید
[A]
[B][M1]میر کشور گشای رکن الدین[M2]که درش دیو را شهاب کند
[B][M1]حرز امت محمد آنکه ز حلم[M2]کنیتش دهر بوتراب کند
[B][M1]فخر آل طغان یزک که فلک[M2]فلک الدولتش خطاب کند
[B][M1]خیمهٔ دولتش بر آن زد چرخ[M2]که ز حبل اللهش طناب کند
[B][M1]آتش تیغ صرصر انگیزش[M2]زهرهٔ بوقبیس آب کند
[B][M1]عکس رای سماک پیرایش[M2]قلب را کیمیای ناب کند
[B][M1]بخت بیدار خواب دیدهٔ او[M2]فتنه را شیر مست خواب کند
[B][M1]رنگ تیغش میان خون عدو[M2]صوفیی دان که کار آب کند
[B][M1]گر جهان حصن‌های دوشیزه[M2]عقد بندد بر او صواب کند
[B][M1]که عجوز جهان سپید سری است[M2]کز سر کلک او خضاب کند
[B][M1]نوک منقار کبک را عدلش[M2]گاز ناخن بر عقاب کند
[B][M1]آفتاب از کفش به تب لرزه است[M2]کانجم جود فتح باب کند
[B][M1]چون به تب لرزه آفتاب در است[M2]عرق سرد چون سحاب کند
[B][M1]آفتاب ار ز خاک زر سازد[M2]بختش از خاک آفتاب کند
[B][M1]به سخن در خراب گنج نهد[M2]به سخا گنج را خراب کند
[B][M1]دهر چندان مناقبش داند[M2]که به دست چپش حساب کند
[B][M1]گرچه وهنی رسید از ایامش[M2]زودش ایام کامیاب کند
[B][M1]کوه چون سر سپید گشت از برف[M2]چرخ زلفش بنفشه تاب کند
[B][M1]گنج اخلاص داشت خاقانی[M2]زان گهر ریز آن جناب کند
[B][M1]هر سحر گویمش دعای به خیر[M2]ایزد ارجو که مستجاب کند
[B][M1]در غربت اگر ز درد دل نالم[M2]هم نالهٔ من پزشک من باشد
[B][M1]واندر تب اگر مزوری سازم[M2]اشکم تر من تمشک من باشد
[B][M1]گویم همه روز مغز پالایم[M2]و آن را که شنود رشک من باشد
[B][M1]وانگاه پی مغز خشک پالوده[M2]پالودهٔ من سرشک من باشد
[A]
[B][M1]مرد باید که چون هنر ورزد[M2]بحر باشد که امتحان ارزد
[B][M1]گاه ازو هر خسی دری ببرد[M2]گاه ازو هر سگی دمی بخورد
[B][M1]نش از آن در کمی پدید شود[M2]نز زبان سگی پلید شود
[A]
[B][M1]از زمانه منال خاقانی[M2]گرچه در غربتت منال نماند
[B][M1]که زمانه هم از تو نالان تر[M2]که کرم را در او مجال نماند
[B][M1]قفل پندار برکن از در دل[M2]که تو را عشوهٔ نوال نماند
[B][M1]فارغ آنگه شود دلت که در او[M2]دیو پنداشت را خیال نماند
[B][M1]تکیه‌گاه نصیب بعد الیوم[M2]جز بر اکرام ذو الجلال نماند
[B][M1]خواجگان را به انفعال بران[M2]که در ایشان جز افتعال نماند
[B][M1]ماتم خواجگان رفته به دار[M2]کز درخت کرم نهال نماند
[B][M1]ای خراسان تو را شهاب نزیست[M2]وی صفاهان تو را جمال نماند
[B][M1]گر سگالش کنی به هفت اقلیم[M2]یک کریم سخا سگال نماند
[B][M1]سفلگان را و راد مردان را[M2]کار بر یک قرار و حال نماند
[B][M1]هر که را مال هست، همت نیست[M2]هر که را همت است، مال نماند
[A]
[B][M1]رای اقضی القضاة اگر خواهد[M2]زله پیش از نکاح بفرستد
[B][M1]خواجه چون خوان صبح‌دم فکند[M2]زود پیش از صباح بفرستند
[B][M1]نزل ارواح دوستان نو نو[M2]به صباح و رواح بفرستد
[B][M1]دل گرسنه است قوت فرماید[M2]روح تشنه است راح بفرستد
[B][M1]بیخ دل را چو ریح صرصر کند[M2]شاخ جان را ریاح بفرستد
[B][M1]نیک ترسانم از فساد جهان[M2]مهر کار از صباح بفرستد
[B][M1]بر جگر صد جراحت است مرا[M2]یک قصاص جراح بفرستد
[B][M1]شحنهٔ دانش مرا منشور[M2]از نجات و نجاح بفرستد
[B][M1]رستم فضل را ز هند کرم[M2]هم سنان هم رماح بفرستد
[B][M1]در دار الکتب چو باز کند[M2]نسختی از صحاح بفرستد
[B][M1]بفرستد به من سقیم صحاح[M2]درد ندهد صحاح بفرستد
[B][M1]وقت هیجاست در خورد که علی[M2]سوی قنبر سلاح بفرستد
[B][M1]کتب علم گنج روحانی است[M2]سوی عالم مباح بفرستد
[B][M1]هم خزانهٔ فتوح بگشاید[M2]هم نشانهٔ فلاح بفرستد
[B][M1]مال دنیاست سنگ استنجا[M2]به سوی مستراح بفرستد
[B][M1]به کرم بی‌جگر به خاقانی[M2]آنچه کرد اقتراح بفرستد
[A]
[B][M1]اقضی‌القضاة عمر عبد العزیز راست[M2]جاهی کز آن ملائکه حرز حریز کرد
[B][M1]او زبدهٔ جلال و چو تقدیر ذو الجلال[M2]ناچیز را ز روی کرامات چیز کرد
[B][M1]تبریز کعبه شد حرمش را ستون عدل[M2]صدر فرشته خلق پیمبر تمیز کرد
[B][M1]آری ز ابتدا حرم کعبه را ستون[M2]هم مکرمات عمر عبد العزیز کرد
[A]
[B][M1]من که خاقانیم حساب جهان[M2]جو به جو کرده‌ام به دست خرد
[B][M1]همت من عیار ناکس و کس[M2]دید چون بر محک معنی زد
[B][M1]نیست از ناکسان مرا طالع[M2]آزمودم به جمله طالع خود
[B][M1]هیچ بد گوهرم نگوید نیک[M2]هیچ نیک اخترم نخواهد بد
[A]
[B][M1]بهشت صدرا تا دولت تو در دربست[M2]بر آستان تو درهای آسمان بگشاد
[B][M1]قریشی هدی از رایت تو کرد شرف[M2]یمانی ظفر از تیغ تو گرفت نژاد
[B][M1]به بارگاه تو دامن کشان رسید انصاف[M2]ز درگه تو گریبان دریده شد بیداد
[B][M1]سپهر مهرهٔ بازوی بندگان تو گشت[M2]از آن قبل ز قبول فنا شده است آزاد
[B][M1]سیه سپید جهان گوئی از دوات تو خاست[M2]که صورت شب و روز آمد آبنوس نهاد
[B][M1]به یاد حضرت تو یوسفان مصر سخن[M2]مدام جام معانی کشند تا بغداد
[B][M1]ز بود بنده و نابود او چه برخیزد[M2]کجا رضای تو نبود، نبود و بود مباد
[B][M1]رضای خاطر من چون توئی تواند جست[M2]که آب و دانهٔ سیمرغ جم تواند داد
[B][M1]خدایگان سپهر آستان نکو داند[M2]که در جهان سخن بنده بی‌نظیر افتاد
[B][M1]در آن مبین که ز پشت دروگری زاده است[M2]کجا خلیل پیمبر ه از دروگر زاد
[B][M1]ز بنده بوی برند آن و این در این صنعت[M2]اگرچه موی برند این و آن در این بنیاد
[B][M1]در آن چه عیب که از سرب بشکند الماس[M2]هنر در آن، که ز الماس بشکند پولاد
[B][M1]بدل من آمدم اندر جهان سنائی را[M2]بدین دلیل پدر نام من بدیل نهاد
[B][M1]دهان دهر به گوهر چنان بیاکندم[M2]که ره نبود نفس را که گویدم فریاد
[B][M1]به باغ خاطر من خواه تازه نخل سخن[M2]ز خشک بید هر افسرده‌ای چه اری یاد
[B][M1]ز نخل، میوه توان چید چون بیازی دست[M2]ز بید کرم توان یافت چون بجنبد باد
[B][M1]اگر جهان من از غم کهن شده است رواست[M2]جهان به مدح تو تازه کنم بقای تو باد
[B][M1]دلی که مدح تو سازد شکسته به که درست[M2]چو جای گنج سگالی خراب به کاباد
[A]
[B][M1]مادرم کرد وقت نزع، دعا[M2]که تو را بانگ و نام سرمد باد
[B][M1]عمر تو عمر نوح باد ولی[M2]دولتت دولت محمد باد
[A]
[B][M1]چون زمان، عهد سنائی درنوشت[M2]آسمان چون من سخن گستر بزاد
[B][M1]چون به غزنین ساحری شد زیر خاک[M2]خاک شروان ساحری دیگر بزاد
[B][M1]بلبلی زین بیضهٔ خاکی گذشت[M2]طوطی نو زین کهن منظر بزاد
[B][M1]مفلقی فرد از گذشت از کشوری[M2]مبدع فحل از دگر کشور بزاد
[B][M1]از سیوم اقلیم چون رفت آیتی[M2]پنجم اقلیم آیتی دیگر بزاد
[B][M1]چون به پایان شد ریاحین، گل رسید[M2]چون سرآمد صبح صادق خور بزاد
[B][M1]ماه چون در حیب مغرب برد سر[M2]افتاب از دامن خاور بزاد
[B][M1]جان محمود ار به گوهر باز شد[M2]سلجق عهد از بهین گوهر بزاد
[B][M1]در فلان تاریخ دیدم کز جهان[M2]چون فرو شد بهمن، اسکندر بزاد
[B][M1]یوسف صدیق چون بربست نطق[M2]از قضا موسی پیغمبر بزاد
[B][M1]اول شب بوحنیفه درگذشت[M2]شافعی آخر شب از مادر بزاد
[B][M1]گر زمانه آیت شب محو کرد[M2]ایت روز از مهین اختر بزاد
[B][M1]تهنیت بادا که در باغ سخن[M2]گر شکوفه فوت شد، نوبر بزاد
[B][M1]گر شهابی برد چرخ، اختر گذاشت[M2]ور زهابی خورد خاک، اخضر بزاد
[B][M1]آن مثل خواندی که مرغ خانگی[M2]دانه‌ای در خورد و پس گوهر بزاد
[A]
[B][M1]نیک بد رائی با خلق جهان[M2]که بدی نیک سوی جانت رساد
[B][M1]از تو نیکان را جز بد نرسید[M2]که دعای بد نیکانت رساد
[B][M1]در پیت یارب پنهان من است[M2]یارب آن یارب پنهانت رساد
[B][M1]آه خاقانی از آتش بتر است[M2]یارب آن آتش سوزانت رساد
[A]
[B][M1]از افق ملکت ار ستاره فرو شد[M2]طلعت شمس ابد سوار بماناد
[B][M1]ماه نوار در حجاب غرب نهان شد[M2]داور شرق آفتاب‌وار بماناد
[B][M1]از چمن دولتی که باغ کیان راست[M2]گر گل نو رفت نوبهار بماناد
[B][M1]دست قضا گر شکست شاخ نو از سرو[M2]سرو سعادت به جویبار بماناد
[B][M1]گر رطب رنگ ناگرفته شد از نخل[M2]نخل کیانی به نخل‌زار بماناد
[B][M1]ور گهر تاج نابسوده شد از بحر[M2]بحر گهر زای تاجدار بماناد
[B][M1]مدت عمر ار نداد کام سیاوش[M2]دولت کاوس کام‌کار بماناد
[B][M1]ور به اجل زرد گشت چهرهٔ سهراب[M2]رستم دستان کارزار بماناد
[B][M1]زادهٔ بهرام گور کور که ار شد[M2]عزت بهرام برقرار بماناد
[B][M1]چشم و چراغی که از میان کیان رفت[M2]نور کیان ظل کردگار بماناد
[B][M1]گر به گهر باز رفت جان براهیم[M2]احمد مختار شاد خوار بماناد
[B][M1]شیر بچه گر به زخم مور اجل رفت[M2]پیل‌فکن شیر مرغزار بماناد
[B][M1]بچهٔ باز ار شکار دست قضا گشت[M2]باز سپید ظفر شکار بماناد
[B][M1]شاه معظم مسیح قالب ملک است[M2]ملک ز عدلش بر آب کار بماناد
[B][M1]عمر سلیمان عهد باد ابدالدهر[M2]حضرت بلقیس روزگار بماناد
[B][M1]تاج سر آفرینش است شه شرق[M2]در کنف آفریدگار بماناد
[B][M1]تحفهٔ اسلامیان دعاست که یارب[M2]خسرو اسلام شهریار بماناد
[A]
[B][M1]مدار ملک جهان بر مجاهد الدین است[M2]که چرخ بارگه احتشام او زیبد
[B][M1]امیر عادل سلطان دل و خلیفه همم[M2]که حصن شام و عرب از حسام او زیبد
[B][M1]قباد قلعه ستان قهرمان افسر بخش[M2]که صاحب افسر ایران غلام او زیبد
[B][M1]نه نه قباد مخوان کیقباد خوانش از آنک[M2]قباد چاوش روز سلام او زیبد
[B][M1]اتابک است ز بهر نشام گوهر ملک[M2]ملک شهی که مجاهد نظام او زیبد
[B][M1]دوم نظام و سوم جعفر است لا ولله[M2]که داغ ناصیهٔ هر دو نام او زیبد
[B][M1]فلک جنیبه کش اوست بلکه از سر قدر[M2]جنیبه‌وار فلک در لگام او زیبد
[B][M1]حلی گردن خورشید و طوق جید اسد[M2]ز عکس خنجر مریخ فام او زیبد
[B][M1]جهان به پرچم و طاس و رماح او نازد[M2]کز این دو مادت نور و ظلام او زیبد
[B][M1]سوار همتش از عرش مرکبی دارد[M2]که زیور شه انجم ستام او زیبد
[B][M1]فراخ بال کند عدل تنگ قافیه را[M2]چنان که چرخ ردیف دوام او زیبد
[B][M1]بلند بال کند جود پست قامت را[M2]چنان که عرش به بالای نام او زیبد
[B][M1]طراز خاصه ز اقبال عام او شاید[M2]حصار عامه ز انعام عام او زیبد
[B][M1]اگر زمانه ز نام کرام حرز کند[M2]مجاهد الدین حرز کرام او زیبد
[B][M1]هنوز عهد مقامات مهدی ار نرسید[M2]امیر عادل قائم مقام او زیبد
[B][M1]کسی که درگه جنت مثال او بگذاشت[M2]حمیم دوزخیان قوت کام او زیبد
[B][M1]نعامه‌ای که به ترک هوای مرغان گفت[M2]ز خبث آتش و آهن طعام او زیبد
[B][M1]به پای همت او هفت چرخ شش گام است[M2]که فرق هشت جنان زیر گام او زیبد
[B][M1]روان حاتم طائی و جان معن یمن[M2]زکات خواه سخای مدام او زیبد
[B][M1]مگر که بخل شبی بر کرم شبیخون کرد[M2]چنان که از صفت ناتمام او زیبد
[B][M1]براند رای مجاهد سپاه بر سر بخل[M2]بدان کمین که ز حزم تمام او زیبد
[B][M1]برید و بست سر بخل را به تیغ کرم[M2]چنین غزا صفت انتقام او زیبد
[B][M1]زمانه حیدر اسلام خواندش پس ازین[M2]که ذوالفقار ظفر در نیام او زیبد
[B][M1]هزار جان سکندر صفات خضر صفا[M2]نثر چشمهٔ حیوان جام او زیبد
[B][M1]اگر تنم نه زبان موی می‌کند به ثناش[M2]به جای موی سنان بر مسام او زیبد
[B][M1]به سعی اوست جهانگیر گشته سیف الدین[M2]که پر نسر فلک بر سهام او زیبد
[B][M1]منم که گردن من وام‌دار خدمت اوست[M2]که گردن ملکان زیر وام او زیبد
[B][M1]هزار فصل بدیع است و صد چو فضل ربیع[M2]هزار مرغ چو من بو تمام او زیبد
[B][M1]ز خسروان جهان خود مجاهد الدین است[M2]که مرغ همت ما صید دام او زیبد
[B][M1]ز صد هزار خلف یک خلف بود چو حسین[M2]که نفس احمد بختی رام او زیبد
[B][M1]ز صد هزاران بختی یکی نجیب آید[M2]که کتف احمد جای زمام او زیبد
[B][M1]عروس طبع بر او عقد بستم از سر عقل[M2]بدان صداق که از اهتمام او زیبد
[B][M1]اگر به جود بها بر نهد عروس مرا[M2]به قیمتی که فزاید خرام او زیبد
[B][M1]جهان پیر به ناکام و کام بندهٔ اوست[M2]که بکر بخت جوان جفت کام او زیبد
[B][M1]جناب موصل ازو مکهٔ مبارک باد[M2]که جملگی ممالک به کام او زیبد
[B][M1]اگرچه باز سپید است جان خاقانی[M2]کبوتر حرم است احترام او زیبد
[A]
[B][M1]دل در طلبت چو بند گردد[M2]ترسم که سخن بلند گردد
[B][M1]جانا به خدا توان رسیدن[M2]زلف تو اگر کمند گردد
[A]
[B][M1]زندگی خفتگی است خاقانی[M2]خفته آگه به یک نفس گردد
[B][M1]ایهنمه کارهای پهن و دراز[M2]تنگ و کوته به یک نفس گردد
[A]
[B][M1]خاقانی اگرچه راست پیوندی[M2]پیوند تو کژ نهاد نپسندد
[B][M1]آری همه کژ ز راست بگریزد[M2]چون دال که با الف نپیوندد
[A]
[B][M1]سپید کار سیه دل سپهر سبز نمای[M2]کبود سینه و سرخ اشک و زرد رویم کرد
[B][M1]بماند رنگش چون داغ گاز ران بر من[M2]مگر مرا ز خم رنگرز برون آورد
[A]
[B][M1]مبر ای خواجه آب خاقانی[M2]که زوال آب عمر تو ببرد
[B][M1]هرکه برگش دهد شکستن دل[M2]بشکند شاخ عمر و بر نخورد
[B][M1]چون به نیکان کسی بد اندازد[M2]بدش افتد چو نیک درنگرد
[B][M1]رگ چشم حیا کسی که برید[M2]رگ جان بقاش اجل ببرد
[B][M1]بر عزیزان کسی که خواری کرد[M2]زود گردد ذلیل و درگذرد
[B][M1]هرکه آرد به روی نیکان بد[M2]هم نتیجهٔ بدیش پی سپرد
[B][M1]نامهٔ مصطفی درد پرویز[M2]جامهٔ جان او پسر بدرد
[A]
[B][M1]خاقانی را مپرس کز غم[M2]ایام چگونه می‌گذارد
[B][M1]وامی که ازین دو رنگ برداشت[M2]از کیسهٔ عمر می‌گذارد
[B][M1]جوجو ستد آنچه دادش ایام[M2]خرمن خرمن همی سپارد
[B][M1]نی در بن ناخنش زد اندوه[M2]تا نیشکر طرب نگارد
[B][M1]چون دل نبود طرب که جوید؟[M2]چون ناخن نیست سر چه خارد
[B][M1]خوناب جگر خورد چه سود است[M2]چون غصهٔ دل نمی‌گوارد
[B][M1]با این همه از سرشک بر رخ[M2]لله الحمد، می‌نگارد
[A]
[B][M1]با آینهٔ ضمیر مخدوم[M2]خواهد که نفس زند نیارد
[B][M1]مجد الدین افتخار اسلام[M2]که اسلام بدو تفاخر آرد
[B][M1]بحری است نهنگ سار کلکش[M2]کالا گهر از دهن نبارد
[B][M1]در ظلمت حال خاطر اندوه[M2]با نور خیال او گسارد
[B][M1]پر کحل جواهر آیدش چشم[M2]چون بر خط او نظر گمارد
[B][M1]دل یاد کند فضایل او[M2]چندان که به دست چپ شمارد
[B][M1]بر یاد محقق مهینه[M2]انگشت کهینه بسته دارد
[B][M1]آخر چه حساب گیرد انگشت[M2]کورا ز میان فرو گذارد
[A]
[B][M1]سر سخنان نغز خاقانی[M2]از خواجه شنو که علمش او دارد
[B][M1]از تشنه بپرس ارز آب ایرا[M2]ارز او داند که آرزو دارد
[A]
[B][M1]دلت خاقانیا زخم فلک راست[M2]که آن چوگان جز این گویی ندارد
[B][M1]ز جیب مه قواره‌ات زیبد از سحر[M2]که بابل چون تو جادویی ندارد
[B][M1]ازین هر هفت کردهٔ هفت دختر[M2]چو طبعت چرخ بانویی ندارد
[B][M1]خرد بوسد سر کلکت که چون او[M2]عرابی نطق هندویی ندارد
[B][M1]به شروان گر کرم رنگی نمی‌داشت[M2]به باب الباب هم بویی ندارد
[B][M1]به دامن گرچه دریا دارد اما[M2]گریبانش نم جویی ندارد
[B][M1]چو کشتی شو عنان از پاردم ساز[M2]ازین دریا که لولویی ندارد
[B][M1]ندارد موکبی کایام در وی[M2]ردیف هر سگ آهویی ندارد
[B][M1]نگوئی کز چه معنی بشکنندت[M2]که شمک آهو آهویی ندارد
[A]
[B][M1]در عجم کیست کو چو طفل عرب[M2]طوق تو در گلو نمی‌دارد
[B][M1]همتت در جهان نمی‌گنجد[M2]هفت دریا سبو نمی‌دارد
[B][M1]آفتابی است تیغ تو که غروب[M2]جز به مغز عدو نمی‌دارد
[B][M1]آنکه فیض دو دست تو بشنید[M2]چارجوی از دو سو نمی‌دارد
[B][M1]گو تیمم به خاک میکن از آنک[M2]ز آب حیوان وضو نمی‌دارد
[B][M1]رای تو چون سپهر تو بر توست[M2]رخنه در هیچ تو نمی‌دارد
[B][M1]کسری از شرم لعل خاتم تو[M2]خاتم الا سرو نمی‌دارد
[B][M1]بی‌نسیم رضایت روضهٔ عمر[M2]سر نشو و نمو نمی‌دارد
[B][M1]بی‌قبول هوات قالب عقل[M2]قبله از لات و هو نمی‌دارد
[B][M1]بخت سوی تو نامه‌ای ننوشت[M2]که رقم عبده نمی‌دارد
[B][M1]تو علی همتی و عالی تو[M2]زیوری جز علو نمی‌دارد
[B][M1]کافرم کافر ار به خدمت تو[M2]دل من آرزو نمی‌دارد
[B][M1]لیکن از روی طعنهٔ خسمان[M2]آمدن هیچ رو نمی‌دارد
[B][M1]غصه‌ها هست در دلم که زبان[M2]زهرهٔ بازگو نمی‌دارد
[B][M1]خلفت را که چشم بد مرساد[M2]حرمت من نکو نمی‌دارد
[B][M1]آب رویم ببرد بر سر زخم[M2]زخمهٔ کین فرو نمی‌دارد
[B][M1]روی جرم نکرده را کرمش[M2]در نقاب عفو نمی‌دارد
[B][M1]جامهٔ جاه من درید چنانک[M2]دل امید رفو نمی‌دارد
[B][M1]حرمت بیست ساله خدمت من[M2]تو نگهدار کو نمی‌دارد
[A]
[B][M1]خاقانیا به سوک خراسان سیاه پوش[M2]که اصحاب فقه گرد سوادش سپاه برد
[B][M1]عیسی به حکم رنگرزی بر مصیبتش[M2]نزدیک آفتاب لباس سیاه برد
[B][M1]دهر از سر محمد یحیی ردا فکند[M2]گردون ز فرق دولت سنجر کلاه برد
[A]
[B][M1]جفاست از تو جواب سؤال خاقانی[M2]سؤال را ز تو تا کی جواب باشد سرد
[B][M1]جواب سرد فرستی شفای دل ندهد[M2]شفا چگونه دهد چون گلاب باشد سرد؟
[A]
[B][M1]ای شفیع صد هزار امت چو خاقانی به حشر[M2]بنده مرتد بود و بر دست تو ایمان تازه کرد
[B][M1]گر زبان او جنابت داشت از هر جانبی[M2]آن جنابت برگرفت اشکی که طوفان تازه کرد
[B][M1]چون زبان او به هفتاد آب خجلت شسته گشت[M2]بر درت هر هفته‌ای هفتاد دیوان تازه کرد
[B][M1]زین سفر مقصود امسالش تو بودستی نه حج[M2]کالامان گویان به درگاه آمد و جان تازه کرد
[B][M1]رفت زی کعبه که آرد کعبه را زی تو شفیع[M2]تاش بپذیری که او با توبه ایمان تازه کرد
[B][M1]پیش کعبه نفس حسی بهر قربان هدیه برد[M2]پیش صدرت جان قدسی کشت و قربان تازه کرد
[B][M1]این دو حرف از خون دل بنوشت و در خاکش نهفت[M2]نسخهٔ توبه است کز خوناب مژگان تاره کرد
[B][M1]پیش بالینت ز بس زرد آب کز مژگان بریخت[M2]زعفران سود و حنوط شخص یاران تازه کرد
[B][M1]پیشت از جان عود و ز دل عود سوزی کرده بود[M2]هم ز سوز سینه عطر عود سوزان تازه کرد
[B][M1]تا به استسقای ابر رحمت آمد بر درت[M2]کشت‌زار عمر فانی را به باران تازه کرد
[B][M1]عمر ضایع کرده‌ای دارد ز تو چشم قبول[M2]کز قبول تو قبالهٔ عمر بتوان تازه کرد
[B][M1]قدر آن داری که طغرای قبولش درکشی[M2]کانکه مقبول تو شد توقیع رضوان تازه کرد
[A]
[B][M1]تو مار صورتی و همیشه شکرخوری[M2]خاقانی است طوطی و دایم جگر خورد
[B][M1]این هم ز بخشش فلک و جود عالم است[M2]کان را که خاک باید خوردن، شکر خورد
[A]
[B][M1]شکست این دلم نادرست اعتقادی[M2]به سم خار در دیدهٔ آرزو زد
[B][M1]خطا کرد پرگار غمزش همانا[M2]که زخمی بر آن سینهٔ نیک‌خو زد
[B][M1]شنیدی که زنبور کافر بمیرد[M2]هر آنگه که نیشی به مردم فرو زد
[B][M1]نه کژدم سر نیش زد عالمی را[M2]که او را وبال آمد آن نیش کو زد
[A]
[B][M1]امام ملت چارم که آسمان ششم[M2]سعود مشتری او را نثار می‌سازد
[B][M1]غیاث ملت، اقضی القضاة عز الدین[M2]که بحر دستش زرین بحار می‌سازد
[B][M1]فضایلش ملک دست راست چندان دید[M2]کجا به دست چپ آن را شمار می‌سازد
[B][M1]عطاردی است زحل سر زبان خامهٔ او[M2]که وقت سیر سه خورشید یار می‌سازد
[B][M1]به بوی خلق بهار از خزان همی آرد[M2]به بذل گنج خزان از بهار می‌سازد
[B][M1]قرار ملک سکندر دهد به کلک دو شاخ[M2]که در سه چشمهٔ حیوان قرار می‌سازد
[B][M1]به قمع کردن فرعون بدعه موسی‌وار[M2]قلم در آن ید بیضاش مار می‌سازد
[B][M1]چو موسیی که مقامات دین و رخنهٔ کفر[M2]ز مار مهره و وز مهره مار می‌سازد
[B][M1]جهان به خدمت او چون قلم سجود کند[M2]که کارش از قلم دین نگار می‌سازد
[B][M1]فلک شکافد حکمش چنان که دست نبی[M2]شکاف ماه دو هفت آشکار می‌سازد
[B][M1]اگر بنان نبی مه شکافت، دست امین[M2]ز آفتاب شکافی شعار می‌سازد
[B][M1]دلم که آهوی فتراک اوست حبل امان[M2]از آن دوال پلنگان شکار می‌سازد
[B][M1]عیادت دل بیمار من کن قدمش[M2]که از زمین فلک افتخار می‌سازد
[B][M1]ز بس که بر سر من تافت آفتاب رضاش[M2]مرا چو روی شفق شرمسار می‌سازد
[B][M1]سپهر، حلقه به گوشم سزد که تاج مرا[M2]ز حلقهٔ در خود گوشوار می‌سازد
[B][M1]سپه کشم ز عجم در عرب که صدر عجم[M2]مرا چو طفل عرب طوق‌دار می‌سازد
[B][M1]مرا ز خاک به مردم همی کند پدرش[M2]هم او شعار پدر اختیار می‌سازد
[B][M1]دل مرا که ز توفیق بخت نومید است[M2]قبول همتش امیدوار می‌سازد
[B][M1]به عهد مفتی عالم درخت جاه و جلال[M2]به نام و کنیت او برگ و بار می‌سازد
[B][M1]به نوبت من هرکس که یافت کسوت شعر[M2]ز لفظ و معنی من پود و تار می‌سازد
[B][M1]بقا حصار تنش باد کاین حصار کبود[M2]ز سایهٔ سر کلکش حصار می‌سازد
[A]
[B][M1]شاخ دولت به نزد خاقانی[M2]میوه افشاندنش نمی‌ارزد
[B][M1]چرب و شیرین خوانچهٔ دنیا[M2]به مگس راندنش نمی‌ارزد
[B][M1]زر طلب کردن از در ملکان[M2]آفرین خواندنش نمی‌ارزد
[A]
[B][M1]خاقانیا به بغداد اهل وفا چه جوئی[M2]کز شهر قلب کاران این کیمیا نخیزد
[B][M1]گر خون اهل عالم ریزند دجله دجله[M2]یک قطره اشک رحمت از چشم کس نریزد
[A]
[B][M1]آه و دردا که شبیخون اجل[M2]در زد آتش به شبستان اسد
[B][M1]بدل نغمهٔ عنقاست کنون[M2]نغمهٔ جغد بر ایوان اسد
[B][M1]اسدالله عجم خواند علیش[M2]که علی بود ز اقران رسد
[B][M1]لاجرم خیبر خزران بگشاد[M2]ذوالفقار کف رخشان اسد
[B][M1]لاجرم ز ابلق چرب‌آخور چرخ[M2]دل دلی داشت خم ران اسد
[B][M1]بود معن عرب و سیف یمن[M2]در کرم هندوی دربان اسد
[B][M1]گر اسد خانهٔ خورشید نهند[M2]داشت خورشید کرم خان اسد
[B][M1]تاج بخش ملک مشرق بود[M2]این نه بس باشد برهان اسد
[B][M1]مشتری ساختی از جرم زحل[M2]مسن خنجر بران اسد
[B][M1]باز مریخ ز مهر افکندی[M2]ساخت زر بر تن یکران اسد
[B][M1]باز زهره به عطار بردی[M2]نامهٔ جود به عنوان اسد
[B][M1]باز مه بودی هر ماه دوبار[M2]گاه خوان گاه نمکدان اسد
[B][M1]آسمان کردی بر گنج کمال[M2]حمل و ثور دو قربان اسد
[B][M1]مهر و مه بود چو جوزا دو بدو[M2]خادم طالع سرطان اسد
[B][M1]کمتر از داس سر سنبله بود[M2]اسد چرخ به میزان اسد
[B][M1]نیش عقرب شده و قوس قزح[M2]هم کمان هم سر پیکان اسد
[B][M1]مجلسش کعبه و انداخته دلو[M2]خلق در زمزم احسان اسد
[B][M1]بخت بر کوس فلک بستی پوست[M2]از تن جدی به فرمان اسد
[B][M1]وز فم الحوت نهادی دندان[M2]بر سر ترکش ترکان اسد
[B][M1]سالها قصد فلک داشت مگر[M2]جنبش رای فلک‌سان اسد
[B][M1]اسدا کنون چو اسد بر فلک است[M2]ای فلک جان تو و جان اسد
[B][M1]فلکی بین شده بالای فلک[M2]اسدی بین شده مهمان اسد
[B][M1]دشمن نیک اسد خوانندم[M2]دوستان بد نادان اسد
[B][M1]به خدائی که فرستاد از عرش[M2]آیت عاطفه در شان اسد
[B][M1]به خدائی که رقوم حسنات[M2]کرد توقیع به دیوان اسد
[B][M1]به خدائی که اسد را ز فلک[M2]بگذرانید ز امکان اسد
[B][M1]به خدائی که اسد را به بهشت[M2]بسانید ز ایمان اسد
[B][M1]که به شروان ز دلم سوخته‌تر[M2]هیچ دل نیست ز هجران اسد
[B][M1]علم الله که ز من غم‌زه‌ده‌تر[M2]هیچکس نیست ز اخوان اسد
[B][M1]اشک‌ها راندم و گر حاضر می[M2]تعزیت داشتمی آن اسد
[B][M1]عاریت خواستمی گوهر اشک[M2]ز ابر دست گهر افشان اسد
[B][M1]حاش لله که سماتت ورزم[M2]چون خزان بینم نیسان اسد
[B][M1]عبرت آید دل ویران مرا[M2]دیدن خانهٔ ویران اسد
[B][M1]گرچه در مدت چل سال تمام[M2]بی‌نیازی بدم از نان اسد
[B][M1]لیک چون من به همه شروان کیست[M2]که نبد ریزه خور خوان اسد
[B][M1]ز آن همه ریزه خوران یک کس نیست[M2]شاکر جود فراوان اسد
[B][M1]لیکن از گفتهٔ خاقانی ماند[M2]نام جاوید ز دوران اسد
[A]
[B][M1]ولینعمتم کیست خاقان اعظم[M2]کز انعام حق دعاگو شناسد
[B][M1]محمد خصال است و حسان او من[M2]من او را شناسم مرا او شناسد
[B][M1]منم در سخن مالک الملک معنی[M2]ملک سر این نکته نیکو شناسد
[B][M1]بلی هر زری را عیاری است و وزنی[M2]محک داند آن و ترازو شناسد
[B][M1]بیانی که نغز است فرزانه داند[M2]کمانی که سخت است بازو شناسد
[A]
[B][M1]زخم بر دل رسید خاقانی[M2]تا خود آسیب بر خرد چه رسد
[B][M1]نقب محنت به گنج عمر رسید[M2]تا به بنیاد کالبد چه رسد
[B][M1]گوئی از باغ جان رسد خبرت[M2]بوئی ای مه نمی‌رسد چه رسد
[B][M1]چرخ را ز آه من زیان چه بود؟[M2]پیل را از پشه لگد چه رسد؟
[B][M1]از فراش کهن به لات رسید[M2]تا ازین نو رسیده خود چه رسد
[B][M1]غم رسید از ترنج تازه تو را[M2]تا ز نارنج دست زد چه رسد
[B][M1]از یکی زن رسد هزار بلا[M2]پس ببین تا ز ده به صد چه رسد
[B][M1]سنگ باران ابر لعنت باد[M2]بر زن نیک، تا به بد چه رسد
[A]
[B][M1]تا تو ناز فروتران نکشی[M2]مرا تو را لاف برتری نرسد
[B][M1]چون کسی زیر بار بر تو نیست[M2]بر سر اوت سروری نرسد
[B][M1]ور عطا بخشی ور زنی بر سر[M2]هم تو را بر سران سری نرسد
[A]
[B][M1]فتنه تا اندکی بود صعب است[M2]سهلش انگار تا فراوان شد
[B][M1]آبله تا یکی است درد کند[M2]چون همه تن گرفت آسان شد
[A]
[B][M1]از مرگ براهیم که علامهٔ دین بود[M2]دردا که علامات کرامات نگون شد
[B][M1]تا تختهٔ خاک است حصارش فضلا را[M2]سر تختهٔ خاک آمد و دل خانهٔ خون شد
[B][M1]گویند که سلطان مهین بر در گنجه است[M2]در گنجه کنون بین که ز بغداد فزون شد
[B][M1]من گنجه نبینم که براهیم در او نیست[M2]من مکه نخواهم که ازو کعبه برون شد
[A]
[B][M1]سپهر مکارم صفی کز صفاتش[M2]کدورت نصیب روان عدو شد
[B][M1]ازو اقتدار معالی فزون گشت[M2]وزو روزگار مکارم نکو شد
[B][M1]کهن گردد اکنون حدیث افاضل[M2]چو از عقل او حلهٔ علم نو شد
[B][M1]چو خورشید آوازهٔ او برآمد[M2]همان گاه ماه مقنع فرو شد
[B][M1]همی گفتم امروز آخر سر او[M2]بدین سر سزاوار سنگ از چه رو شد
[B][M1]خرد گفت آن سنگ نامهربان را[M2]که بر فرق آن آسمان علو شد
[B][M1]مگر مشکلی اوفتاده است اگرنه[M2]چرا بر در حجرهٔ عقل او شد
[A]
[B][M1]وفا جستن از خلق خاقانیا بس[M2]که جستن به اندازهٔ جهد باشد
[B][M1]مگو کز جهان دیده‌ام نیک عهدی[M2]غلط دیده باشی که بدعهد باشد
[A]
[B][M1]نیت من نکوست در حق دوست[M2]دوستان را نیت نکو باشد
[B][M1]بد او نیک من بود چه عجب[M2]زشت من نیز خوب او باشد
[A]
[B][M1]خاقانی ار زبان ز سخن بست حق اوست[M2]چند از زبان نیافته سودی زیان کشد
[B][M1]گو محرمان بخرده کفن بر کتف کشند[M2]او بر در خدای کفن بر روان کشد
[B][M1]نای است بی‌زبان به لبش جان فرو دمند[M2]بر بط زبان و رست عذاب از جهان کشد
[A]
[B][M1]پیشوای علما جامهٔ من[M2]نز پی بیشی و پیشی پوشد
[B][M1]لیک خواهد که به پوشیدن آن[M2]در تنم خلعت بیشی پوشد
[B][M1]کان قبا کز حبش آرند رسول[M2]بهر تشریف نجاشی پوشد
[B][M1]خواجه داند که مرا دل ریش است[M2]مرهمی بر سر ریشی پوشد
[B][M1]چه عجب آب که گنج هنر است[M2]عیب خاک از سر خویشی پوشد
[A]
[B][M1]جهان را آه آه از دل برآمد[M2]چو عزالدین بوعمران فروشد
[B][M1]برآمد هر شب افغان از دل طور[M2]چو روز موسی عمران فروشد
[A]
[B][M1]چه شد که بادیه بربود رنگ خاقانی[M2]که صبح فام شد از راه و شام‌گون آمد
[B][M1]در آفتاب نبینی که شد اسیر کسوف[M2]چو تیغ زنگ زده در میان خون آمد
[B][M1]میار طعنه در آن کش سموم بادیه سوخت[M2]که آن سفر ز عذاب سقر فزون آمد
[B][M1]مکن به لون سیه دیگ را شکسته، ببین[M2]که از دهان کدام اژدها برون آمد
[A]
[B][M1]خبر برآمد کان آفتاب شرع فرو شد[M2]هزار آه زهرک آن خبر شنود برآمد
[B][M1]چون روز اسعد ازین چرخ دیر سال فرو رفت[M2]ز چرخ نالهٔ وا اسعداه زود برآمد
[B][M1]چو روی علم نهان شد شکست پشت جهانی[M2]طراق پشت شکستن ز هر که بود برآمد
[B][M1]خواص آذربیجان چو دود آذرپیچان[M2]بسوختند و ز هر یک هزار دود برآمد
[B][M1]خلیفه جامهٔ سوکش قبا کند چو غلامان[M2]که جان خواجه که سلطان دیر بود برآمد
[B][M1]گریست دیدهٔ خسرو بریخت در کیانی[M2]فرود شد که روانش ازین فرود برآمد
[B][M1]فلک ستاره فرو برد و خور ز نور تهی شد[M2]زمانه مایه زیان کرد و خود ز سود برآمد
[B][M1]مرا ز ماتم او جان و دل به رنگرزان شد[M2]لباس جان سیه از رنگ و دل کبود برآمد
[A]
[B][M1]گر به شروانم اهل دل می‌ماند[M2]در ضمیرم سفر نمی‌آمد
[B][M1]ور به تبریزم آب رخ می‌بود[M2]ارمنم آبخور نمی‌آمد
[B][M1]ور به ارمن دو جنس می‌دیدم[M2]دل به جای دگر نمی‌آمد
[B][M1]هرچه می‌کردم آسمان با من[M2]از در مهر در نمی‌آمد
[B][M1]هرچه می‌تاختم به راه امید[M2]طالعم راهبر نمی‌آمد
[B][M1]خون همی شد ز آرزو جگرم[M2]و آرزوی جگر نمی‌آمد
[B][M1]آرزو بود در حجاب عدم[M2]به تمنا به در نمی‌آمد
[B][M1]همتی نیز داشتم که مرا[M2]دو جهان در نظر نمی‌آمد
[B][M1]بیش بیش آرزو که بود مرا[M2]با کم کم به سر نمی‌آمد
[B][M1]آب روزی ز چشمهٔ هر روز[M2]یک دو دم بیشتر نمی‌آمد
[B][M1]دل نمی‌داشت برگ خشک آخر[M2]وز جهان بوی تر نمی‌آمد
[B][M1]ترک بیشی بگفتم از پی آنک[M2]کشت دولت به بر نمی‌آمد
[B][M1]آنچه آمد مرا نمی‌بایست[M2]و آنچه بایست بر نمی‌آمد
[A]
[B][M1]ای روح صفات اهرمن بند[M2]وی نوک سنان آسمان رند
[B][M1]در نعش و پرن زنند طعنه[M2]نظم تو و نثرت ای خداوند
[B][M1]هر بیخ ستم که دهر بنشاند[M2]رای تو به دست عقل برکند
[B][M1]افریدون دولتی عدو را[M2]در زندان آر و پای بربند
[B][M1]کو نیست به جور کم ز ضحاک[M2]نی زندانت کم از دماوند
[B][M1]فردا که نهد سوار آفاق[M2]بر ابلق چرخ زین زر کند
[B][M1]تو نیز به زیر ران در آری[M2]آن رخش تکاور هنرمند
[B][M1]گوئی که خدای آفریده است[M2]قلزم ز بر ستام اروند
[B][M1]بینند به خوند خصم و بر خصم[M2]تیغ تو گری و آسمان خند
[B][M1]انشاء الله که فتح و نصرت[M2]با رایت تو کنند پیوند
[A]
[B][M1]ای تاجدار خسرو مغرب که شاه چرخ[M2]در مشرقین ز جاه تو کسب ضیا کند
[B][M1]درگاه توست قبلهٔ پاکان و جان من[M2]الا طواف قبلهٔ پاکان کجا کنند
[B][M1]تن را سجود کعبه فریضه است و نقص نیست[M2]گر دیده را ز دیدن کعبه جدا کند
[B][M1]گر تن به قرب کعبه نگشت آشنا رواست[M2]باید که جان به قرب سجود آشنا کند
[B][M1]از تن نماز خدمت اگر فوت شد کنون[M2]جان هم سجود سهو برد هم قضا کند
[B][M1]تن چو رسد به خدمت کی زیبد از مسیح[M2]کو خوک را به مسجد اقصی رها کند
[B][M1]گر جان به خدمت است تن ار نیست گو مباش[M2]دل مهره یافت مار تمنا چرا کند
[B][M1]چون مشک چین تو داری ز آهوی چین مپرس[M2]آه به چین به است که سنبل چرا کند
[B][M1]گرچه به سیر مشک شناسند لیک مرد[M2]چون مشک یافت سیر گزیند خطا کند
[B][M1]دیوان و جان دو تحفه فرستاده‌ام به تو[M2]گردون براین دو تحفهٔ غیبی ثنا کند
[B][M1]دیوان من به سمع تو در دری دهد[M2]جانم صفات بزم تو ز اوج سما کند
[B][M1]ای آسمانت کرده زمین بوس و تا ابد[M2]هم آسمان ز خاک درت توتیا کند
[B][M1]بادت بقای خضر که تا خضر از این جهان[M2]صد سال آن جهانت شمار بقا کند
[A]
[B][M1]خدای داند معنی میان نطفه نهادن[M2]به دست مرد جز این نیست کآب نطفه براند
[B][M1]از آفتاب وهوا دان که تخم یابد بالش[M2]ز برزگر چه برآید جز آنکه تخم فشاند
[B][M1]حلال زادهٔ صورت چه سودمند که فعلش[M2]در آزمایش معنی به اصل باز بخواند
[B][M1]حرام زادهٔ صورت که دارد آیت معنی[M2]سزد که داورش الا حلال زاده نداند
[B][M1]به آب تیره توان کرد نسبت همه لل[M2]ببین که لل رشن به آب تیره چه ماند
[B][M1]درافرینش نفسی که بد ز مایهٔ ناقص[M2]ریاضتش به کمالی که واجب است رساند
[B][M1]نه گل به نسبت خاکی نخست درد سر آرد[M2]چو یافت صحبت آتش نه درد سر بنشاند
[A]
[B][M1]هرکه را غره کرد دولت نیز[M2]غدر آن دولتش هلاک رساند
[B][M1]خاک بر فرق دولتی که تو را[M2]از سر خاک بر سماک رساند
[B][M1]نه نه صد جان نثار آن دولت[M2]که تواند تو را به خاک رساند
[B][M1]باد اگر برد خاک را بر چرخ[M2]بازش از چرخ بر مغا رساند
[A]
[B][M1]دوات من ز برون جدول و درون دریاست[M2]نهنگ و آب سیاهش عجب بدان ماند
[B][M1]عمود صبح ندیدی سواد شام در او[M2]دوات من به دو معنی بدان نشان ماند
[B][M1]رواست کو ید بیضای موسوی است دوات[M2]که خامه نیز به ثعبان درفشان ماند
[B][M1]زبان خامهٔ جوشن در زره بر من[M2]به دور باش سنان فعل و تیرسان ماند
[B][M1]چو خسروان گذرم بر مصاف نطق و دوات[M2]از آن به خانهٔ زراد خسروان ماند
[B][M1]عنان جیحون در دست طبع خاقانی است[M2]از آن جهت به سمرقند خضرخان ماند
[A]
[B][M1]منصب تدریس خون گوید از آنک[M2]فر عز الدین بوعمران نماند
[B][M1]شاید ار هر سامری گاوی کند[M2]کب و جاه موسی عمران نماند
[A]
[B][M1]های خاقانی تو را جای شکر ریز است و شکر[M2]گر دهانت را به آب زهرناک آکنده‌اند
[B][M1]محیی‌الدین کو دهان دین به در آکنده بود[M2]کافران غز دهانش را به خاک آکنده‌اند
[A]
[B][M1]خاقانیا عروس صفا را به دست فقر[M2]هر هفت کن که هفت تنان در رسیده‌اند
[B][M1]در وجد و حال بین چو کبوتر زنند چرخ[M2]بازان کز آشیان طریق پریده‌اند
[B][M1]همچون گوزن هوی برآورده در سماع[M2]شیران کز آتش شب شبهت رمیده‌اند
[B][M1]سلطان دلان به عرش براهیم بنده‌وار[M2]از بهر آب دست سراب قد خمیده‌اند
[B][M1]بر نام او به سنت همنام او همه[M2]مرغان نفس را ز درون سر بریده‌اند
[B][M1]خضر ارچه حاضر است نیارد نهاد دست[M2]بر خرقه‌های او که ز نور آفریده‌اند
[B][M1]پیران هفت چرخ به معلوم هشت خلد[M2]یک ژندهٔ دوتائی او را خریده‌اند
[B][M1]از بهر پاره پیر فلک را به دست صبح[M2]دلق هزار میخ ز سر برکشیده‌اند
[B][M1]واینک پی موافقت صف صوفیان[M2]صوف سپید بر تن مشرق دریده‌اند
[B][M1]در مشرق آفتاب چنان جامه خرقه کرد[M2]کواز خرق جامه به مغرب شنیده‌اند
[B][M1]تا گنجه را ز خاک براهیم کعبه‌ای است[M2]مردان کعبه گنجه نشینی گزیده‌اند
[B][M1]من دیده‌ام که حد مقامات او کجاست[M2]آنان ندیده‌اند که کوتاه دیده‌اند
[A]
[B][M1]اندرین هفت هشت نه صدیق[M2]مصطفی را به خواب دیدستند
[B][M1]روی آن بحر دست صاحب فیض[M2]بحر وش بی‌نقاب دیدستند
[B][M1]کآمد و التفات کرد به من[M2]زان مرا جاه و آب دیدستند
[B][M1]شیر تنها رو شریعت را[M2]با سگی در خطاب دیدستند
[B][M1]سگ بیدار کهف را در خواب[M2]همبر شیر غاب دیدستند
[B][M1]مختلف خواب‌هاست کاین طبقات[M2]ران مقدس جناب دیدستند
[B][M1]قومی از آب دست او که چکید[M2]بر عذارم گلاب دیدستند
[B][M1]قومی از کاس او مرا در خواب[M2]جرعه خور شراب دیدستند
[B][M1]قومی از فضله‌های آب دهانش[M2]بر لب من لعاب دیدستند
[B][M1]چه عجب زانکه تری لب گل[M2]از لعاب سحاب دیدستند
[B][M1]مصطفی چشمهٔ حیات و مرا[M2]خضر چشمه یاب دیدستند
[B][M1]او علیه السلام و من بنده[M2]سومین بوتراب دیدستند
[B][M1]گاهی او آسمان سوار و مرا[M2]چون صبا در شتاب دیدستند
[B][M1]مصطفی بر براق و دست مرا[M2]در هلال رکاب دیدستند
[B][M1]آن سالات را که من کردم[M2]از زبانش جواب دیدستند
[B][M1]خاطرم را که کرم شب تاب است[M2]خادم ماهتاب دیدستند
[B][M1]صورتم را که صفر ناچیز است[M2]با الف هم حساب دیدستند
[B][M1]خواجه صاحب خراج کون و مرا[M2]از زکاتش نصاب دیدستند
[B][M1]خواجه صاحب خراح کون و مرا[M2]از زکاتش نصاب دیدستند
[B][M1]پیش خندان لبش ز اشک چو ابر[M2]گریهٔ آفتاب دیدستند
[B][M1]ز آتش شوق او که در دل داشت[M2]دل آتش کباب دیدستند
[B][M1]من ندیدم نه اهل بیتم دید[M2]کاهل حسن المب دیدستند
[B][M1]نه دروغ است خواب پاکان زانک[M2]از سر صدق خواب دیدستند
[B][M1]آنک اصحاب صدق زیشان پرس[M2]تا کجا وز چه باب دیدستند
[B][M1]آیت رحمت است کایت دهر[M2]با دلیل عذاب ددیدستند
[B][M1]نفس شیطان نماید آن حاشا[M2]که سپهری شهاب دیدستند
[B][M1]من رآنی فقد رای الله گوی[M2]کاین نظر بس عجایب دیدستند
[B][M1]از همه آن شگرف‌تر که به من[M2]نظرش بی‌حجاب دیدستند
[B][M1]ز آن نظر کشت زرد عمر مرا[M2]تا ابد فتح باب دیدستند
[B][M1]زده از نور مصطفی خیمه[M2]دست من در طناب دیدستند
[B][M1]مصطفی را ز رنج خاطر من[M2]با بدان در عتاب دیدستند
[B][M1]آری از بیم غارت گهر است[M2]کب را اضطراب دیدستند
[B][M1]مصطفی آمده به معماری[M2]که دلم را خراب دیدستند
[B][M1]نعت او حرز جان خاقانی است[M2]کز جهان احتساب دیدستند
[B][M1]دیدن مصطفی است حجت من[M2]کاین دلیل صواب دیدستند
[B][M1]این مرا مرهم است اگر قومی[M2]خستن من ثواب دیدستند
[B][M1]آبم اینجا برفت شادم از آنک[M2]کارم آنجا به آب دیدستند
[B][M1]پس به آخر مرا دعا گفتی[M2]آن دعا مستجاب دیدستند
[B][M1]چه عجب گر ز سورهٔ والتین[M2]ورد جان غراب دیدستند
[A]
[B][M1]شهر زوری گدا بود خاصه[M2]کش به بغداد پرورش کردند
[B][M1]به صفت چون خری بماند راست[M2]که به شیر سگش بپروردند
[A]
[B][M1]ای که هر دم ز تبت خلقت[M2]صد شتر بار مشک در سفرند
[B][M1]گردن اشتران دهی پر زر[M2]به کسانی که سرور هنرند
[B][M1]تا تو اشتر سواری اندر فید[M2]خار و حنظل به فید گلشکرند
[B][M1]پیش اشتر دلی چو خاقانی[M2]یاد تو جز به جام جم نخورند
[B][M1]دوش در ره بمانده‌اند مرا[M2]اشتری ده که زیر بار درند
[B][M1]اشتری ده ه بار من بکشد[M2]ور فروشم به تازیی بخرند
[B][M1]ور بندهی دهمت صد دشنام[M2]که یکی ز آن به اشتری نبرند
[A]
[B][M1]همه عیب‌اند زنان و آن همه را[M2]نیک مردان به هنر برگیرند
[B][M1]چون مؤنث به مذکر پیوست[M2]گرچه آن حکم مذکر گیرند
[B][M1]لیک چون مرد به زن پیوندد[M2]حکم تأنیث قوی‌تر گیرند
[B][M1]بلبلی بین که به مقنع بفریفت[M2]چون سمانه که به چادر گیرند
[B][M1]صید مرد است زن اما به زبان[M2]مرد را صید نگون سر گیرند
[B][M1]باز اگر چند کبوتر گیرد[M2]باز را هم به کبوتر گیرند
[A]
[B][M1]همه هم شهریان خاقانی[M2]با وی از کبر درنیامیزند
[B][M1]چه عجب زاد را به یک‌جایند[M2]لیک با یکدگر نیامیزند
[A]
[B][M1]می‌سزد قبلهٔ خاقانی از آن[M2]که صفات می پیوست کند
[B][M1]هست می خواستن از میران رسم[M2]که می ار نیست طرب هست کند
[B][M1]تو ز می بر درجات خط جام[M2]یک دقیقه ز طرب شست کند
[B][M1]من هم از میر اجل خواهم می[M2]زان که می رایت غم پست کند
[B][M1]به می صاف عقیقین جامش[M2]یک دهم مست زبر دست کند
[B][M1]اوست صافی و لبش جام عقیق[M2]سخنش می که مرا مست کند
[A]
[B][M1]خاقانیا ز نان طلبی آب رخ مریز[M2]کان حرص کآب رخ برد آهنگ جان کند
[B][M1]آدم ز حرص گندم نان ناشده چه دید[M2]با آدمی مطالبهٔ نان همان کند
[B][M1]بس مور کو به بردن نان ریزه‌ای ز راه[M2]پی سودهٔ سان شود و جان زیان کند
[B][M1]آن طفل بین که ماهیکان چون کند شکار[M2]بر سوزن خمیده چو یک پاره نان کند
[B][M1]از آدمی چه طرفه که ماهی در آب نیز[M2]جان را ز حرص در سر کار دهان کند
[A]
[B][M1]شب نباشد که آه خاقانی[M2]فلک چنبری نمی‌شکند
[B][M1]گرچه ار روزگار زاده است او[M2]روزگارش به کینه می‌شکند
[B][M1]آبگینه ز سنگ می زاید[M2]لیک سنگ آبگینه می‌شکند
[A]
[B][M1]تا به ارمن رسیده‌ام بر من[M2]اهل ارمن روان می‌افشانند
[B][M1]خاصه همسایگان نسطوری[M2]که مرا عیسی دوم خوانند
[B][M1]عیسی و چرخ چارم انگارند[M2]کز من و جان من سخن رانند
[B][M1]بحر ارجیش را به معنی آب[M2]غرقهٔ بحر خاطرم دانند
[B][M1]چه عجب گر ز بحر خاطر من[M2]بحر ارجیش عذب گردانند
[A]
[B][M1]هر که در قوم بردگ است امامش خوانند[M2]هر که دل صید کند صاحب دامش خوانند
[B][M1]افضل این مصرع برجسته ندانیم که گفت[M2]هرکه شمشیر زند خطبه به نامش خوانند
[A]
[B][M1]چون گشایند اهل همت دست خود[M2]کهتران را پای‌بست خود کنند
[B][M1]راد مردان غافلان عهد را[M2]ازشراب جود مست خود کنند
[B][M1]سربلندان چون به مخدومی رسند[M2]خادمی را خاک پست خود کنند
[B][M1]مهتران چون خوان احسان افکنند[M2]کهتران را هم نشست خود کنند
[B][M1]گر عمامه دیگری بندد رواست[M2]لیکن استنجا به دست خود کنند
[A]
[B][M1]دولت نو است و کار نو و کارکن نو است[M2]مرد قیاس شاه نو از کارکن کنند
[B][M1]از من رسان به کارکن شاه یک سخن[M2]کزادگان ذخیره ازین یک سخن کنند
[B][M1]گو عدل کن چنان که همه یاد تو کنند[M2]چونان مکن که یاد وزیر کهن کنند
[A]
[B][M1]از بدان نیک ترس خاقانی[M2]تا دل و دین تو تبه نکنند
[B][M1]با خدا اعتقاد پاکان دار[M2]تا پلیدانت خاک ره نکنند
[B][M1]بر تن دین مدار خال سپید[M2]تا خط عمر تو سیه نکنند
[B][M1]مشکن از طعن ناکسان که سگان[M2]جز شناعت به روی مه نکنند
[B][M1]بده انصاف خود که دینداران[M2]جز بر انصاف تکیه‌گه نکنند
[B][M1]به گناهی ز مخلصان مازار[M2]کاهل اخلاص خود گنه نکنند
[B][M1]دوستانت خواص به، که عوام[M2]یاد مهر تو مه به مه نکنند
[B][M1]ماه نو را چه نقص اگر گبران[M2]ماه نو بنگرند و خه نکنند
[B][M1]گر چو جمشید جمع خاصان را[M2]اره بر سر برانی اه نکنند
[B][M1]غمز کاره مباش چو خورشید[M2]تات چون سایه وقف چه نکنند
[B][M1]شوخ روئی مکن که پاک دلان[M2]گه کنند احتمال و گه نکنند
[B][M1]بیش چون نقره بوی دار مباش[M2]تات چون زر اسیر گه نکنند
[B][M1]باش یک دل که هرکه یک دل نیست[M2]درجه‌اش را ز یک به ده نکنند
[B][M1]از دو دل دم مزن که در یک ملک[M2]خطبهٔ شهر بر دو شه نکنند
[B][M1]سر میفراز تا کله داران[M2]سرت بی‌مغز چون کله نکنند
[B][M1]به غرض دوستی مکن که خواص[M2]درس والتین پی شره نکنند
[B][M1]با مهان آب زیر کاه مباش[M2]تات بی‌آب تر ز که نکنند
[B][M1]پس نشین از صدور کز کشتی[M2]جز پسین جای پیشگه نکنند
[B][M1]چون کنی دوستی دلیر درآی[M2]که جبا را سر سپه نکنند
[B][M1]از خسان همت کسان مطلب[M2]که رخ و فیل کار شه نکنند
[B][M1]با سران گوش راست گیر به دست[M2]تا به چشم کژت نگه نکنند
[A]
[B][M1]چون به حد کوفه باز آیند حاج از بادیه[M2]خلق یک فرسنگ استقبال خویشان می‌کنند
[B][M1]خویش جانم بوی بغداد و دم دجله است و بس[M2]کز همه آفاقم استقبال ایشان می‌کنند
[A]
[B][M1]خاقانی اگرچه نیک اهلی[M2]نااهلانت بدی نمایند
[B][M1]نیکان که تو را عیار گیرند[M2]بر دست بدانت بر گرایند
[B][M1]زری که به آتشت شناسند[M2]مشکی که به سیرت آزمایند
[A]
[B][M1]تارمویم به من نمود سپید[M2]ز آن نمودن غمان من بفزود
[B][M1]بهترین دوستی که بود مرا[M2]بدترین دشمنی به من بنمود
[A]
[B][M1]رشتهٔ کژ داشتی در سر مگر خاقانیا[M2]گر زمانه پای بندت ساخت ویحک داد بود
[B][M1]از سرت بیرون کشید آن رشته در پایت ببست[M2]چون فرو دیدی نه رشته کهن و پولاد بود
[A]
[B][M1]جوی دل رفته دار خاقانی[M2]که آب دولت هنوز خواهد بود
[B][M1]فلک از سرخ و زرد و شام و سحر[M2]بر قدت خلعه دوز خواهد بود
[B][M1]حال اگر ز آنچه بود تیره‌تر است[M2]عاقبت دل فروز خواهد بود
[B][M1]شب نبینی که تیره‌تر گردد[M2]آن زمانی که روز خواهد بود
[A]
[B][M1]یار مردم مار و کژدم دان کنون خاقانیا[M2]کز دم کژدم دم مردم تو را بدتر بود
[B][M1]آن نه یارانند مارانند پس بیگانه به[M2]کافت یاران چو باشد آشنا بدتر بود
[B][M1]تا تو مردم را ستائی در بلائی با همه[M2]چون تو را مردم ستایند آن بلا بدتر بود
[A]
[B][M1]دور کمال پانصد هجرت شناس و بس[M2]کان پانصد دگر همه دور محال بود
[B][M1]خلقند متفق که چو خاقانیی نزاد[M2]این پانصدی که مدت دور کمال بود
[A]
[B][M1]بر اهل کرم لرز خاقانیا[M2]که بر کیمیا مرد لرزان بود
[B][M1]به میزان همت جهان را بسنج[M2]که همت جهان سنج میزان بود
[B][M1]عیار لئیمان شناسی بلی[M2]شناسد عیار آنکه وزان بود
[B][M1]ولیکن فنای بخیلان مخواه[M2]اگرچه بقای کرم زان بود
[B][M1]مگو کز چمن نیست بادا غراب[M2]مگر نرخ انجیر ارزان بود
[B][M1]تو را از حیات کریمان چه سود[M2]که از مردن بخل ورزان بود
[A]
[B][M1]خاک بر سر پاش خاقانی و در خون خسب از آنک[M2]زیر خاک است آنکه از خاکت به مردم کرده بود
[B][M1]دعوی نسبت ز عم کن نز پدر زیرا تو را[M2]عم پدید آورده بود ارنه پدر گم کرده بود
[A]
[B][M1]رفت آنکه فیلسوف جهان بود و بر جهان[M2]درهای آسمان معانی گشوده بود
[B][M1]شد نفس مطمنهٔ او باز جای خویش[M2]که آواز ارجعی هم از آنجا شنوده بود
[B][M1]دست کمال بر کمر آسمان نشاند[M2]آن گوهر ثمین که در این خاک توده بود
[B][M1]او را فلک برای طبیبی خویش برد[M2]کز دیرباز داروی او آزموده بود
[B][M1]آنجا که رفته بود هم اندر زمان بدم[M2]تب لرزهای جرم کواکب ربوده بود
[B][M1]هر هفت کرده حور و بپوشید هفت رنگ[M2]رخ برده بود و در کف پایش بسوده بود
[B][M1]بی او یتیم و مرده دلند اقربای او[M2]کو آدم قبایل و عیسی دوده بود
[B][M1]آدینه بود صاعقهٔ مرگ او بلی[M2]طوفان نوح نیز هم آدینه بوده بود
[B][M1]خاقانیا به ماتم عم خون گری نه اشک[M2]کاین عم به جای تو پدری‌ها نموده بود
[A]
[B][M1]ز رهنمون بدی نیک ترس خاقانی[M2]که رهنمون چو بد آید رهت نمونه شود
[B][M1]اگرچه بد به حضور تو نیک فخر آرد[M2]شعار فخر تو از عار باژ گونه شود
[B][M1]ز بد گهر همه نیک تو بد شود لیکن[M2]به قول نیک تو فعل بدش نکو نشود
[B][M1]به رنگ خویش کنندت بدان نبینی آن[M2]که زر به صحبت سیماب سیم گونه شود
[B][M1]وگر چنان که ز سیماب زر سپید شده است[M2]ببین در آتش تا سرخ رو چونه شود
[A]
[B][M1]دست بر پای آز نه یک چند[M2]تا سری بر تو سر گران نشود
[B][M1]شو سر پای را به دست بگیر[M2]تا دگر بر در سران نشود
[A]
[B][M1]ای شاه دو معنی را نامد به تو خاقانی[M2]کاندر دل از آن هر دو ترسی است که جان کاهد
[B][M1]یا خاطر او نارد مدحی که دلت گیرد[M2]یا همت تو ندهد مالی که دلش خواهد
[A]
[B][M1]ای امیر امرای سخن و شاه سخا[M2]به سخن مثل عطارد به سخا چون خورشید
[B][M1]توئی استاد سخن هم توئی استاد سخا[M2]حاتم طائی شاگرد تو زیبد جاوید
[B][M1]میر میران توئی و ما همه رسمی توایم[M2]رسمیان را به صخا و سخن توست امید
[B][M1]از سخای تو تمنا کنم آن چیز که هست[M2]چون سخن‌های تو شیرین و چو بخت تو سفید
[A]
[B][M1]فضل درد سر است خاقانی[M2]فاضل از درد سر نیاساید
[B][M1]سرور عقل و تاجدار هنر[M2]درد سر بیند و چنین شاید
[B][M1]تاج بی‌درد سر کجا باشد[M2]گنج بی‌اژدها کجا پاید
[B][M1]سروری بی‌بلا به سر نشود[M2]صفدری بی مصاف برناید
[B][M1]پیل باشد عزیز پس همه کس[M2]مغزش از آهنی بفرساید
[B][M1]قدر سرمه بزرگ‌تر باشد[M2]هرچه آسیش خردتر ساید
[B][M1]قابله بهر مصلحت بر طفل[M2]وقت نافه زدن نبخشاید
[B][M1]شهد الفاظ داری اهل حسد[M2]بگزد شهد و پس بپالاید
[B][M1]آنکه از نحل خانه گیرد شهد[M2]بزند نحلش ارچه نگزاید
[B][M1]عاقل آنگه رود به خانهٔ نحل[M2]که به گل چهره را بینداید
[B][M1]خضر و دیوار گنج کردن و بس[M2]دست موسی به گل نیالاید
[B][M1]سرو شادابی و گمان بردی[M2]که تو را هیچ غم نپیراید
[B][M1]هنرت مشک نافهٔ آهوست[M2]چه عجب مشک دردسر زاید
[B][M1]وقت باشد که نافه بگشایند[M2]مرد را خون ز مغز بگشاید
[B][M1]بوی مشکت جهان گرفت سزد[M2]که دلت شکر ایزد آراید
[B][M1]ناسپاسی به فعل کافور است[M2]کنهمه بوی مشک برباید
[B][M1]گر تو از بوی مشک عطسه زنی[M2]هر که حاضر دعات بفزاید
[B][M1]تو بر آن عطسه هم بخوان الحمد[M2]کاهل سنت چنینت فرماید
[B][M1]خواجه گر نوح راست کشتی‌بان[M2]موج طوفانش محنت افزاید
[B][M1]دامنت بادبان کشتی شد[M2]گر گریبانت تر شود شاید
[A]
[B][M1]وقت مردن رشید را گفتم[M2]که بخواه آنچه آرزوت آید
[B][M1]گفت کو عمر کارزو خواهم[M2]کارزو بهر عمر می‌باید
[A]
[B][M1]دور دور بدی است خاقانی[M2]هیچ بد فعل نیک ننماید
[B][M1]نیکی از بد مجوی و راضی باش[M2]که ز نیکان تو را بدی ناید
[A]
[B][M1]چون امیدم بریده نیست ز تو[M2]همه رنجی که باشدم شاید
[B][M1]اهل بخشایشم سزد که دلت[M2]بر تن و جان من ببخشاید
[A]
[B][M1]شنوده‌ای دم خاقانی از مدیح کسان[M2]کنون هجای خسان می‌شنو که هم شاید
[B][M1]هجای بولهب ایزد بگفت و می‌شایست[M2]که او هجای سگی گفت رو که هم شاید
[A]
[B][M1]که گفت آنکه خاقانی سحرپیشه[M2]دگر خاص درگاه سلطان نشاید
[B][M1]بلی راست گفت او و پی بردم آن را[M2]که دیو آبدار سلیمان نشاید
[B][M1]گرانی ببردم ز درگاهش ایرا[M2]مرید سبک دل گران جان نشاید
[A]
[B][M1]آسمان داند که گاه نظم و نثر[M2]بر زمین چون من مبرز کس ندید
[B][M1]در بیانم آب و در فکر آتش است[M2]آبی از آتش مطرز کس ندید
[B][M1]ز آتش موسی برآرم آب خضر[M2]ز آدمی این سحر و معجز کس ندید
[B][M1]از دو دیوانم به تازی و دری[M2]یک هجا و فحش هرگز کس ندید
[A]
[B][M1]خاقانیا ز عارضهٔ درد دل منال[M2]کز ناله هیچ درد نشان بهی ندید
[B][M1]بیمار روزگار هم از اهل روزگار[M2]روی بهی ندید که جز روبهی ندید
[A]
[B][M1]روزی میان بادیه بر لشکر عجم[M2]دست عرب چو غمزهٔ ترکان سنان کشید
[B][M1]دیوان میغ رنگ سنان‌کش چو آفتاب[M2]کز نوک نیزه‌شان سرکیوان زیان کشید
[B][M1]میغ از هوا به یاری آ میغ چهرگان[M2]آمد ز برق نیزهٔ آتش فشان کشید
[B][M1]ما عاجز دو میغ که بر دامن فلک[M2]قوس قزح علامتی از پرنیان کشید
[B][M1]من در کمان نظاره که ناگه برید بخت[M2]چون آب در دوید و چو آتش زبان کشید
[B][M1]گفتا مترس ازین گره ناخدای ترس[M2]کاینک خدای کعبه بر ایشان کمان کشید
[A]
[B][M1]سلاطین نژادا خلیفه پناها[M2]توئی مملکت بخش و اسلام پرور
[B][M1]از آن گشت شروان سمرقند اعظم[M2]که گردون تو را خواند خاقان اکبر
[B][M1]اثیر است و اخضر به بزم تو امشب[M2]یکی تف منقل، یکی موج ساغر
[B][M1]زهی آفتابی که در حضرت تو[M2]بهم اتفاق اثیر است و اخضر
[B][M1]اگر رفت خورشید گردون به مغرب[M2]برآمد ز رای تو خورشید دیگر
[B][M1]وگر رخصه یابد ز تو هست ممکن[M2]که خورشید رجعت کند هم به خاور
[B][M1]که خورشید این قدر آخر شناسد[M2]که شه با سلیمان به قدر است همبر
[B][M1]گر او را پری بود و شیطان به فرمان[M2]مرا این را فرشته است و ارواح چاکر
[B][M1]به جنت طبق‌های نقل تو شاها[M2]طبق‌های گردون نماید مزور
[B][M1]خداوند این سبز طشت معلق[M2]کند طشت شمع تو از هفت اختر
[B][M1]عجب نیست کز کام شیر فسرده[M2]همی آب ریزد به ایوانت اندر
[B][M1]عجب آنکه خون ریزد از زخم تیغت[M2]به میدان در از کام شیران جانور
[B][M1]به گیتی کسی دید هیچ اژدهائی[M2]که از کام شیری برون آورد سر
[B][M1]تو گوئی اسد خورد راس و ذنب را[M2]گوارنده نامد برآوردش از بر
[B][M1]تو بحری و حوضی میان سرایت[M2]چو اندر میان فلک چشمهٔ خور
[B][M1]بدین بحر حوض جنان شد نظاره[M2]درین حوض حوت فلک شد مجاور
[B][M1]مرا این حوض را نیل خوانده است گردون[M2]که موسی و خضر اندر او شد شناور
[B][M1]درختان نارنج را سایه بر وی[M2]چو در چشم عاشق خط سبز دلبر
[B][M1]در او قرصهٔ خور ز چرخ ترنجی[M2]چو نارنج در شیشه بینی مصور
[B][M1]در او جرم گردون چو در قعر قلزم[M2]یکی ریگ پیروزه رنگ مدور
[B][M1]بر این آب غیرت بد آب حیوان[M2]بر این حوض رشک آورد حوض کوثر
[B][M1]مگر گوش خاقانی امشب به عادت[M2]ز لفظ تو دزدید صد عقد گوهر
[B][M1]به یاد آمدش کانکه چیزی بدزدد[M2]ببرند دستش به فرمان داور
[B][M1]پس این گوهر از گوش بستد زبانش[M2]به صد عذر در پایت افشاند یک سر
[B][M1]بدین سکه آورد نقد بدیهه[M2]شد از کیمیای سخن سحر گستر
[B][M1]شها نیک دانی که امروز گیتی[M2]ندارد چو من ساحر کیمیاگر
[B][M1]تو باقی بمان کز بقای تو هرگز[M2]در این پیشه کس ناید او را برابر
[A]
[B][M1]یکی دو زایند آبستنان مادر طبع[M2]ز من بزاد به یکباره صدهزار پسر
[B][M1]یکان یکان حبشی چهره و یمانی اصل[M2]همه بلال معانی، همه اویس هنر
[B][M1]یگانهٔ دو سرا و سه وقت و چار ارکان[M2]امیر پنج حس و شش جهات و هفت اختر
[B][M1]مرا چه نقصان گر جفت من بزاد کنون[M2]به چشم زخم هزاران پسر یکی دختر
[B][M1]که دختری که ازینسان برادران دارد[M2]عروس دهرش خوانند و بانوی کشور
[B][M1]اگر بمیرد باشد بهشت را خاتون[M2]وگر بماند زیبد مسیح را خواهر
[B][M1]اگرچه هست بدینسان خداش مرگ دهاد[M2]که گور بهتر داماد و دفت اولی‌تر
[B][M1]اگر نخواندی نعم الختن برو برخوان[M2]وگر ندیدی دفن البنات شو بنگر
[B][M1]مرا به زادن دختر چه خرمی زاید[M2]که اش مادر من هم نزادی از مادر
[B][M1]سخن که زادهٔ خاقانی است دیر زیاد[M2]که آن ز نه فلک آمد نه از چهار گهر
[A]
[B][M1]خاقانیا به تقویت دوست دل مبند[M2]وز غصهٔ نکایت دشمن جگر مخور
[B][M1]چون شد تو را یقین که بد و نیک ز ایزد است[M2]بر کس گمان به دوستی و دشمنی مبر
[B][M1]ای مرد دوستان چه و از دشمنان چه باک[M2]آنجا که حق به عین قبولت کند نظر
[B][M1]بر هیچ دوست تکیه مزن کو به عاقبت[M2]دشمن نماید و نبرد دوستی بسر
[B][M1]وز هیچ دشمنی مشکن کو از آن قدم[M2]هم باز گردد و شود از دوست دوست‌تر
[B][M1]گر دوست از غرور هنر بیندت نه عیب[M2]دشمن به عیب کردنت افزون کند هنر
[B][M1]ترسی ز طعن دشمن و گردی بلند نام[M2]بینی غرور دوست، شوی پست و مختصر
[B][M1]آن طعن دشمن است تو را دوستی عظیم[M2]کو نردبان توست به بام کمال بر
[B][M1]پس دوست دشمن است به انصاف بازبین[M2]پس دشمن است دوست به تحقیق درنگر
[B][M1]با هرکه دوستی کنی از دل مکن غلو[M2]با هرکه دشمنی کنی از جان مکن خطر
[B][M1]که آن دوستی و دشمنی کاین چنین بود[M2]از عادت یهود و نصاری دهد خبر
[B][M1]کز دوستی مسیح نصاری است در سعیر[M2]وز دشمنی مسیح یهودی است در سقر
[B][M1]گرچه مسیح را حذر است از دم یهود[M2]از گفتهٔ نصاری هم می‌کند حذر
[B][M1]طعن حرام زادگی ارچه بد است بد[M2]اما حجالت دم ابن‌اللهی بتر
[B][M1]گر عقلت این سخن نپذیرد که گفته‌ام[M2]آن عقل را نتیجهٔ دیوانگی شمر
[A]
[B][M1]چون من خطر زدم به فراق از پی وحید[M2]جان از پی وحید برآمد بدان خطر
[B][M1]آمد به گوش من خبر جان سپردنش[M2]جانم ز راه گوش برون شد بدان خبر
[A]
[B][M1]جهان پیمانه را ماند به عینه[M2]که چون پر شد تهی گردد به هر بار
[B][M1]کنون از مرگ صدر الدین تهی گشت[M2]نپندارم که پر گردد دگر بار
[A]
[B][M1]نیست در ایام چیزی از وفا نایافت‌تر[M2]کیمیا شد اهل، بل کز کیمیا نایافت‌تر
[B][M1]آشنا سیمرغ‌وار اندر جهان نایافت شد[M2]ایمه از سیمرغ بگذر کاشنا نایافت‌تر
[A]
[B][M1]علوی دوست باش خاقانی[M2]کز عشیرت علی است فاضل‌تر
[B][M1]هرکه بد بینی از نژاد علی[M2]نیک‌تر دان ز خلق و عادل‌تر
[B][M1]بدشان بهتراز همه نیکان[M2]نیکشان از فرشته کامل‌تر
[A]
[B][M1]عذر داری بنال خاقانی[M2]کاهل کم داری آشنا کمتر
[B][M1]دشمنانت ز خاک بیشترند[M2]دوستانت ز کیمیا کمتر
[A]
[B][M1]ای ریزهٔ روزی تو بوده[M2]از ریزش ریسمان مادر
[B][M1]خو کرده به تنگنای شروان[M2]با تنگی آب و نان مادر
[B][M1]زیر صلف کسی نرفته[M2]جز آن خدای و آن مادر
[B][M1]افسرده چو سایه و نشسته[M2]در سایهٔ دوکدان مادر
[B][M1]ای باز سپید چند باشی[M2]محبوس به آشیان مادر
[B][M1]شرمت ناید که چون کبوتر[M2]روزی خوری از دهان مادر
[B][M1]تا کی چو مسیح بر تو بینند[M2]از بی‌پدری نشان مادر
[B][M1]یک ره چو خضر جهان بپیمای[M2]تا چند ز خانه جان مادر
[B][M1]ای در یتیم چون یتیمان[M2]افتاده بر آستان مادر
[B][M1]مدبر خلفی به خویشتن بر[M2]خود نوحه کن از زبان مادر
[B][M1]با این همه هم نگاه می‌دار[M2]حق دل جانفشان مادر
[B][M1]با غصهٔ دشمنان همی ساز[M2]بهر دل مهربان مادر
[B][M1]می‌ترس که آن زمان درآید[M2]کارند به سر زمان مادر
[A]
[B][M1]خلیفه گوید خاقانیا دبیری کن[M2]که پایگاه تو را بر فلک گذارم سر
[B][M1]دبیرم آری سحر آفرین گه انشا[M2]ولیک زحمت این شغل را ندارم سر
[B][M1]به دستگاه دبیری مرا چه فخر که من[M2]به پایگاه وزیری فرو نیارم سر
[B][M1]چو افتاب شدم با عطاردی چه کنم[M2]کلاه عاریتی را چرا سپارم سر؟
[A]
[B][M1]گر کهان مه شدند خاقانی[M2]تو در ایشان به مهتر منگر
[B][M1]کهتری را که مهتری باشد[M2]هم بدان چشم کهتری منگر
[B][M1]خرد شاخی که شد درخت بزرگ[M2]در بزرگیش سرسری منگر
[B][M1]هر ذلیلی که حق عزیز کند[M2]در عزیزیش منکری نگر
[B][M1]گاو را چون خدا به بانگ آورد[M2]عمل دست سامری منگر
[A]
[B][M1]با در و دشت ساز خاقانی[M2]خانه و خوان ناسزا منگر
[B][M1]تا برون ریشهٔ گیا بینی[M2]زاندرون ریش ده کیا منگر
[A]
[B][M1]هر که خر در خلاب شهوت راند[M2]در سر افتادش اسب سرکش عمر
[B][M1]آب شهوت مران که مردم را[M2]ز آب شهوت بمیرد آتش عمر
[A]
[B][M1]مهترا بلبل انسی پس از این[M2]بجز از دست ادب دانه مخور
[B][M1]فی‌المثل تو خود اگر آب خوری[M2]جز ز جوی دل فرزانه مخور
[B][M1]به سفر سفره گزین خوان چه مخواه[M2]مرد خوان باش غم خانه مخور
[B][M1]حصه‌ای زین دل آبادتر است[M2]غصهٔ عالم ویرانه مخور
[B][M1]عاقل شیر دلی باده مگیر[M2]حض خرگوش به پیمانه مخور
[B][M1]ز آب آن میوه که روباه خورد[M2]آب کون سگ دیوانه مخور
[B][M1]عارفانه بزی اندر ره شرع[M2]از اباحت دم فرغانه مخور
[B][M1]آشنای دل بیگانه شدی[M2]آب و نان از در بیگانه مخور
[B][M1]مادر روزی ار افگانه فکند[M2]غم مبر انده افگانه مخور
[B][M1]آز چون نیست در سفله مزن[M2]موی چون نیست غم شانه مخور
[B][M1]همچنین در پی یاران می‌باش[M2]یار یارا زن و بهنانه مخور
[B][M1]گفتی ار من به معسکر برسم[M2]نان ترکان خورم آن خانه مخور
[B][M1]نان ترکان مخور و بر سر خوان[M2]به ادب نان خور و ترکانه مخور
[A]
[B][M1]عیسی دورانم و این کور شد دجال من[M2]قدر عیسی کی نهد دجال ناموزون کور
[B][M1]بر سر راهم چو بازآیم ز اقلیم عراق[M2]هم بسوزم هم بریزم جان کور و خون کور
[A]
[B][M1]علم دین کیمیاست خاقانی[M2]کیمیائی سزای گنج ضمیر
[B][M1]مس زنگار خورده داری نفس[M2]از چنین کیمیات نیست گزیر
[B][M1]جز از این هرچه کیمیا گویند[M2]آن سخن مشنو و مکن تصویر
[B][M1]عمل اژدهات پیش آرند[M2]کاب هست اژدهای حلقه پذیر
[B][M1]اژدها سر به دم رساند و باز[M2]سر دم اژدها خورد بر خیر
[B][M1]مپذیر این هوس که نپذیرند[M2]بهرج قلب ناقدان بصیر
[B][M1]به چنین جهل علم دین بشناس[M2]که شناسند نافه مشک به سیر
[B][M1]اول این امتحان سکندر کرد[M2]از ارسطو که بود خاص وزیر
[B][M1]برنیاورد کام تا خوردند[M2]هم سکندر هم ارسطو تشویر
[B][M1]بدعت فاضلان منحوس است[M2]این صناعت برای میره و میر
[B][M1]تا ز خامان خام طبع کنند[M2]مال میر اثیافته تبذیر
[B][M1]مدبری را که قاطع ره توست[M2]واصلی خوانی از پی توفیر
[B][M1]کید قاطع مگو که واصل ماست[M2]کید چون گردد آفتاب منیر
[B][M1]که کند زر چو افتاب از خاک[M2]زحلی کاهنی کند به زحیر
[B][M1]کافتاب از پیام خاکی زر[M2]نکند بی‌هزار ساله مسیر
[B][M1]آفتاب است کیمیاگر و پس[M2]واصلی صانعی قوی تاثیر
[B][M1]کی کند زر میان بوتهٔ خاک[M2]دم او آسمان و بوته اثیر
[B][M1]این همه درد سر ز عشق زر است[M2]ورنه روزی ضمان کند تقدیر
[B][M1]زر که بیند قراضه چون مه نو[M2]حرص دیوانه بگسلد زنجیر
[B][M1]زر خرد بزرگ قیمت را[M2]هست جرمی عظیم و جرم حقیر
[B][M1]یکنزون الذهب نکردی درس[M2]یوم یحمی نخواندی از تفسیر
[B][M1]بر زمین هر کجا فلک زده‌ای است[M2]بینوائی به دست فقر اسیر
[B][M1]شغل او شاعری است یا تنجیم[M2]هوسش فلسفه است یا اکسیر
[B][M1]چیست تنجیم و فسفه تعطیل[M2]چیست اکسیر و شاعری تزویر
[B][M1]کفر و کذب این دو راست خرمن کوب[M2]نحس و فقر آن دو راست دامنگیر
[B][M1]در ترازوی شرع و رستهٔ عقل[M2]فلسفه فلس دان و شعر شعیر
[A]
[B][M1]ای خواجه حساب عمر برگیر[M2]زین خط دو رنگ شام و شبگیر
[B][M1]جز خط مزور شب و روز[M2]حاصل چه ازین سرای تزویر
[B][M1]خوانی است جهان و زهر، لقمه[M2]خوابی است حیات و مرگ، تعبیر
[B][M1]خاقانی از انده رشیدت[M2]تا کی بود اشک و نوحه بر خیر
[B][M1]کاین نوحهٔ نوح و اشک داود[M2]در یوسف تو نکرد تاثیر
[B][M1]جانی ز تو بستدند و دادند[M2]فرزند تو را به گاه تصویر
[B][M1]فرزند که از تو بستد ایام[M2]این جان به تو باز داد تقدیر
[B][M1]او زود شد و تو دیر ماندی[M2]این سود بدان زیان همی گیر
[A]
[B][M1]من خدمت تو کردم و تو حق شناس نه[M2]الحق خیال توست به جای تو حق شناس
[B][M1]از ده خیال تو که به ده شب به تو رسید[M2]بر دل هزار منت و بر دیده صد سپاس
[A]
[B][M1]منه غرامت خاقانیا نهاد فلک را[M2]ببین فلک به چه ماند در آن نهاد که هستش
[B][M1]فلک به مسخرهٔ مست پشت خم ز فتادن[M2]ز زخم سیلی مردان کبود گردن پستش
[B][M1]به شب هزار پسر جرعه ریخته به سرش بر[M2]به روز مشعلهٔ تاب‌ناک داده به دستش
[A]
[B][M1]جمال صفاهان نظام دوم[M2]که گیتی سیم جعفر انگاشتش
[B][M1]چو قحط کرم دید در مرز دهر[M2]علی‌وار تخم کرم کاشتش
[B][M1]دهان جهان نالهٔ آز داشت[M2]به در سخاوت بینباشتش
[B][M1]به سلطانی جود چون سر فراشت[M2]قضا چتر دولت برافراشتش
[B][M1]به معماری کعبه چون دست برد[M2]زمانه براهیم پنداشتش
[B][M1]از آن کآفتاب سخا بود چرخ[M2]ز روی زمین سایه برداشتش
[B][M1]جهان را همین یک جوان مرد بود[M2]فلک هم حسد برد و نگذاشتش
[B][M1]چنان سوخت خاقانی از سوگ او[M2]که با شام برمی‌زند چاشتش
[A]
[B][M1]هر کجا از خجندیان صدری است[M2]ز آتش فکرت آب می‌چکدش
[B][M1]خاصه صدر الهدی جلال الدین[M2]کز سخن در ناب می‌چکدش
[B][M1]آتش موسی آیدش ز ضمیر[M2]و آب خضر از خطاب می‌چکدش
[B][M1]فکر و نطقش چو نکهت لب دوست[M2]ز آتش تر گلاب می‌چکدش
[B][M1]مار زرینش نوش مهره دهد[M2]چون عبیر از لعاب می‌چکدش
[B][M1]حاسدش آسیاست کز دامن[M2]آب چون آسیاب می‌چکدش
[B][M1]آسمانی است کز گریبان آب[M2]بر زمین خراب می‌چکدش
[B][M1]به لسانش نگر که چون بلسان[M2]روغن دیر یاب می‌چکدش
[B][M1]خور ز رشک کفش به تب لرزه است[M2]که خوی تب ز تاب می‌چکدش
[B][M1]شب رخ چرخ پر خوی است مگر[M2]که آن خوی از افتاب می‌چکدش
[B][M1]گفت مدحی مرا که از هر حرف[M2]همه در خوشاب می‌چکدش
[B][M1]موکب ابر چون به شوره رسد[M2]قطرها بر سراب می‌چکدش
[B][M1]باد نوروز چون رسد بر گل[M2]شهد تر چون شراب می‌چکدش
[B][M1]نم شبنم به گل رسد شب‌ها[M2]هم نمی بر سداب می‌چکدش
[B][M1]بکر طبعش نقاب هندی داشت[M2]کب حسن از نقاب می‌چکدش
[B][M1]سبزهٔ سر نهاده عرض دهد[M2]هر نمی کز سحاب می‌چکدش
[A]
[B][M1]جان عطارد از تپش خاطر وحید[M2]چونان بسوخت کز فلک آبی نماندش
[B][M1]جان وحید را به فلک برد ذو الجلال[M2]تا هم فلک به جای عطارد نشاندش
[A]
[B][M1]ریت حق ببر معتزلی[M2]دیدنی نیست، ببین انکارش
[B][M1]معتقد گردد از اثبات دلیل[M2]نفی لاتدرکه الابصارش
[B][M1]گوید از دیدن حق محرومند[M2]مشتی آب و گل روزی خوارش
[B][M1]خوش جوابی است که خاقانی داد[M2]از پی رد شدن گفتارش
[B][M1]گفت من طاعت آن کس نکنم[M2]که نبینم پس از آن دیدارش
[A]
[B][M1]زین خام قلتبان پدری دارم[M2]کز آتش آفرید جهاندارش
[B][M1]هم‌زاد بود آزر نمرودش[M2]استاد بود یوسف نجارش
[B][M1]هم طبع او چو تیشه تراشنده[M2]هم خوی او برنده چو منشارش
[B][M1]روز از فلک بود همه فریادش[M2]شب با زحل بود همه پیکارش
[B][M1]مریخ اگر به چرخ یکم بودی[M2]حالی بدوختی به دو مسمارش
[B][M1]نقرس گرفته پای گران سیرش[M2]اصلع شده دماغ سبکبارش
[B][M1]چون لیقهٔ دوات کهن گشته[M2]پوسیده گوشت در تن مردارش
[B][M1]آبش ز روی رفته و باد از سر[M2]افتاده در متاع گرانبارش
[B][M1]منبر گرفته مادر مسکینم[M2]از دست آن منارهٔ خونخوارش
[B][M1]با آنکه بهترین خلف دهرم[M2]آید ز فضل و فطنت من عارش
[B][M1]کای کاش جولهستی خاقانی[M2]تا این سخنوری نبدی کارش
[B][M1]با این همه که سوخته و پخته است[M2]جان و دلم ز خامی گفتارش
[B][M1]او نایب خداست به رزق من[M2]یارب ز نائبات نگه دارش
[A]
[B][M1]دل درد زده است از غم زنهار نگه دارش[M2]کو میوهٔ دل باری بر بار نگه دارش
[B][M1]گفتی که به درد دل صبر است طبیب اما[M2]امروز طبیبت شد بیمار نگه دارش
[B][M1]ای صبر توئی دانم پروانهٔ کار دل[M2]دل شیفته پروانه است از نار نگه دارش
[B][M1]ای دیده نه سیل خون فردات به کار آید[M2]خون از رگ جان امشب مگذار، نگه دارش
[B][M1]آن تازه گل ما را هنگام وداع آمد[M2]زان پیش که بگذارد گلزار نگه دارش
[B][M1]شب بیست و سیم رفته است از چارده ماه ما[M2]شب‌های وداع است این زنهار نگه دارش
[B][M1]تا عمر دمی مانده است از یار بنگریزد[M2]گر عمر شود گو شو، کو یار نگه دارش
[B][M1]چون شیشه دلی دارم در پای جهان مفکن[M2]نارنج به سنگستان مسپار نگه دارش
[B][M1]خار است همه عالم و تو آبله بر چشمی[M2]چون آبله دارد چشم از خار نگه دارش
[B][M1]هان ای دل خاقانی بس خوش نفسی داری[M2]از عمر همین مانده است آثار نگه دارش
[B][M1]شروانت که مار آمد بی‌رنج رها کردی[M2]تبریز که گنج آمد بی‌مار نگه دارش
[A]
[B][M1]هر کو در نقص دید در خود[M2]کامل‌تر اهل دین شمارش
[B][M1]وان کایت جهل بست بر خود[M2]فرزانهٔ راستین شمارش
[B][M1]هرکو هنری است و عیب خود گفت[M2]با جان هنر قرین شمارش
[B][M1]عالم که به جهل خود مقر شد[M2]از جملهٔ صادقین شمارش
[B][M1]خود را چو ستوده‌ای نکوهد[M2]عیسی فلک نشین شمارش
[B][M1]منصف که به صدق نفس خود را[M2]خائن شمرد امین شمارش
[B][M1]وآنکس که به خود فرو نیاید[M2]پویندهٔ حق گزین شمارش
[B][M1]عارف که نگشت خویشتن بین[M2]معصوم خدای‌بین شمارش
[B][M1]دشنام که خود به خود دهد مرد[M2]سرمایهٔ آفرین شمارش
[A]
[B][M1]جدلی فلسفی است خاقانی[M2]تا به فلسی نگیری احکامش
[B][M1]فلسفه در جدل کند پنهان[M2]وانگهی فقه برنهد نامش
[B][M1]مس بدعت به زر بیالاید[M2]پس فروشد به مردم خامش
[B][M1]دام در افکند مشعبدوار[M2]پس بپوشد به خار و خس دامش
[B][M1]مرغ را هم به لطف صید کنند[M2]پس ببرند سر به ناکامش
[B][M1]علم دین پیشت آورد وانگه[M2]کفر باشد سخن به فرجامش
[B][M1]کار او و تو تا گه تطهیر[M2]کار طفل است و آن حجامش
[B][M1]شکرش در دهان نهد و آنگه[M2]ببرد پاره‌ای ز اندامش
[A]
[B][M1]گنج فضائل افضل ساوی شناس و بس[M2]کز علم مطلق آیت دوران شناسمش
[B][M1]استاد حکمت آمد و شاگرد حکم دین[M2]کز چند فن فلاطن یونان شناسمش
[B][M1]چون عقل و جان عزیز و غریب است لاجرم[M2]جاندار عقل و عاقلهٔ جان شناسمش
[B][M1]قدرش عراقیان چه شناسند کز سخن[M2]چون آفتاب امیر خراسان شناسمش
[B][M1]آن زر سرخ را که سیاهی محک شناخت[M2]نه شاهد محک خلف کان شناسمش
[B][M1]سلطانش امیر خواند و من بر جهان فضل[M2]سلطان شناسمش نه به سلطان شناسمش
[B][M1]با آنکه مور حوصله و دیو گوهرم[M2]هم مرغ او شوم که سلیمان شناسمش
[B][M1]او خواندم به سخره سلیمان ملک شعر[M2]من جان به صدق، مورچهٔ خوان شناسمش
[B][M1]هر هشت حرف افضل ساوی است نزد من[M2]حرزی که هفت هیکل رضوان شناسمش
[B][M1]تا عقل را خلیفه کتاب اوست گرچه خضر[M2]پیر من است طفل دبستان شناسمش
[B][M1]او خود مرا حیات ابد داد خضروار[M2]ز آن قطعه‌ای که چشمهٔ حیوان شناسمش
[B][M1]دارم دل و دو دیده، ز اشعار او سه بیت[M2]تا خوانده‌ام چهارم ایشان شناسمش
[B][M1]در خط او چو نقطه و اعراب بنگرم[M2]خال رخ برهنهٔ ایمان شناسمش
[B][M1]بر حرف او چو دائرهٔ جزم بشمرم[M2]در گوش عقل حلقهٔ فرمان شناسمش
[B][M1]تا ز آبنوس روز و شب آمد دوات او[M2]من روز و شب جهان سخندان شناسمش
[B][M1]تا دیدم آن دوات پر از کلک تیغ فعل[M2]زرادگاه رستم دستان شناسمش
[B][M1]کمتر تراشهٔ قلم او عطارد است[M2]زشت آید ار عطارد کیهان شناسمش
[B][M1]نجم زحل سواد دواتش نهم چنانک[M2]جرم سهیل ادیم قلمدان شناسمش
[B][M1]اشعارش از عراق ره آورد می‌برم[M2]که اکسیر گنج خانهٔ شروان شناسمش
[B][M1]بر عیش بدگوارم اگر گل شکر دهند[M2]شعرش گوارشی است که به ز آن شناسمش
[B][M1]تفاح جان و گل شکر عقل شعر اوست[M2]کاین دو به ساوه هست سپاهان شناسمش
[B][M1]خود را مثال او نهم از دانش اینت جهل[M2]قطران تیره قطرهٔ باران شناسمش
[B][M1]گرچه کشف چو پسته بود سبز و گوژپشت[M2]حاشا که مثل پستهٔ خندان شناسمش
[B][M1]جانم نثار اوست که از عقل همچو عقل[M2]فهرست آفرینش انسان شناسمش
[B][M1]خاقانی از ادیم معالیش قدوه‌ای است[M2]آن قدوه‌ای که قبلهٔ خاقان شناسمش
[A]
[B][M1]ای خداوند بنده خاقانی[M2]عذر خواه است عذر او بنیوش
[B][M1]آنچه خود می‌کنی ز فضل مگوی[M2]و آنچه او می‌کند ز جرم بپوش
[B][M1]هر دو فرموش کن که مرد کریم[M2]هم عطا هم خطا کند فرموش
[A]
[B][M1]سفره‌ای و بر او چو سفرهٔ گل[M2]از برون سرخ و از درون زردیش
[B][M1]خواجه شد هندوی غلامی ترک[M2]تا وفا دارد از جوان مردیش
[A]
[B][M1]من که خاقانیم نموداری[M2]مختصر دیده‌ام ز طالع خویش
[B][M1]گرچه هر کوکب سعادت بخش[M2]برگذر دیده‌ام ز طالع خویش
[B][M1]بیت اولاد و بیت اخوان را[M2]بسته در دیده‌ام ز طالع خویش
[B][M1]لیکن از هشتم و ششم خود را[M2]کم ضرر دیده‌ام ز طالع خویش
[B][M1]بس که بیت الحیات را ز نخست[M2]شیر نر دیده‌ام ز طالع خویش
[B][M1]باز وقت ظفر به بیت‌المال[M2]سگ‌تر دیده‌ام ز طالع خویش
[B][M1]سر خر کو به خواب در بخت است[M2]دورتر دیده‌ام ز طالع خویش
[B][M1]پس به بیداری آزمایش را[M2]دم خر دیده‌ام ز طالع خویش
[B][M1]هست صد عیب طالعم را لیک[M2]یک هنر دیده‌ام ز طالع خویش
[B][M1]که نماند دراز دشمن من[M2]من اثر دیده‌ام ز طالع خویش
[B][M1]بر کس آزار من مبارک نیست[M2]اینقدر دیده‌ام ز طالع خویش
[A]
[B][M1]خاقانیا به سائل اگر یک درم دهی[M2]خواهی جزای آن دو بهشت از خدای خویش
[B][M1]پس نام آن کرم کنی ای خواجه برمنه[M2]نام کرم به دادهٔ روی و ریای خویش
[B][M1]بر دادهٔ تو نام کرم کی بود سزا[M2]تا داده را بهشت ستانی سزای خویش
[B][M1]تا یک دهی به خلق و دو خواهی ز حق جزا[M2]آن را ربا شمر که شمردی عطای خویش
[B][M1]دانی کرم کدام بود آنکه هرچه هست[M2]بدهی بهر که هست و نخواهی جزای خویش
[A]
[B][M1]به خدائی که کرد گردون را[M2]کلبهٔ قدرت الهی خویش
[B][M1]که ندیدم ز کارداری عشق[M2]هیچ سودی مگر تباهی خویش
[A]
[B][M1]چشم بر کار دوست دار چنان[M2]که غیوران بر اهل پردهٔ خویش
[B][M1]رشک بر دوست برفزونتر از آنک[M2]بر زن اختیار کردهٔ خویش
[B][M1]جنس زن یابی و نیابی کس[M2]جنس یاران درد خوردهٔ خویش
[A]
[B][M1]روز عمر آمد به پیشین ای دریغ[M2]کار بر نامد به آئین ای دریغ
[B][M1]سینه چون صبح پسین خواهم درید[M2]کآفتاب آمد به پیشین ای دریغ
[B][M1]سخت نومیدم ز امید بهی[M2]درد نومیدی من بین ای دریغ
[B][M1]غصهٔ بی‌طالعی بین کز فلک[M2]درد هست و نیست تسکین ای دریغ
[B][M1]آب رویم رفت و زیر آب چشم[M2]روی چون آب است پرچین ای دریغ
[B][M1]چرخ را جمشید و افریدون نماند[M2]کز من مسکین کشد کین ای دریغ
[B][M1]آسمان نطع مرادم برفشاند[M2]نه شهش ماند و نه فرزین ای دریغ
[B][M1]صاعقه بربام عمر من گذشت[M2]نه درش ماند و نه پرچین ای دریغ
[B][M1]از دهان دین برآمد آه آه[M2]چون فرو شد ناصر دین ای دریغ
[B][M1]مرغزار جان طلب خاقانیا[M2]کخور گیتی است سنگین ای دریغ
[A]
[B][M1]تا به خط شط ارجیش درنگ است مرا[M2]بحر ارجیش ز طبعم صدف افزود صدف
[B][M1]بحر ارجیش فزود از قدم من آنسانک[M2]برج برجیس ز یونس شرف افزود شرف
[A]
[B][M1]صدت فی بغداد ظبیا قد الف[M2]صدغه جیم و ذا قد الف
[B][M1]سر بیندازم به دستار از پیش[M2]غاشیهٔ سوداش دارم بر کتف
[B][M1]هل عشقتم نار اصحال الهوی[M2]طارق الدنیا و ذا لا یاتلف
[B][M1]من شدم عاشق بر آن خورشید روی[M2]کابروان دارد هلال منخسف
[B][M1]لاتلومونی ولوموا نفسکم[M2]انما المعشوق فینا مختلف
[B][M1]کعبهٔ خاقانی اکنون روی است[M2]کعبه را می زمزم و بت معتکف
[A]
[B][M1]باز به میدان ما فوج بلا بسته صف[M2]پای فلک در میان رسم امان بر طرف
[B][M1]خرقه شکافان ذوق بی‌دف و نی در سماع[M2]جبه فشانان شید تابع قانون دف
[B][M1]جان قدیم اشتها مانده همان ناشتا[M2]وین تن حادث غذا معدن آب و علف
[B][M1]چیدم و دیدم تمام آبی و تابی نداشت[M2]میوهٔ این چار باغ گوهر این نه صدف
[B][M1]گفتیم ای خود فروش خود چه متاعی بگو[M2]گر بخری شب چراغ گر بفروشی خزف
[B][M1]بشنو و بوکن اگر گوشی و مغزیت هست[M2]زمزمهٔ لو کشف لخلخهٔ من عرف
[B][M1]رهرو خاقانیا دوری منزل مبین[M2]رو که مدد می‌کند همت شاه نجف
[A]
[B][M1]این گربه چشمک این سگک غوری غرک[M2]سگسارک مخنثک و زشت کافرک
[B][M1]با من پلنگ سارک و روباه طبعک است[M2]این خوک گردنک سگک دمنه گوهرک
[B][M1]بوده سگ رمنده و اکنون به بخت من[M2]شیرک شده است و گرگک و از هر دو بدترک
[B][M1]خنبک زند چو بوزنه، جنبک زند چو خرس[M2]این بوزنینه ریشک پهنانه منظرک
[B][M1]خرگوشک است خنثی زن و مرد در دو وقت[M2]هم حیض و هم زناش، گهی ماده گه نرک
[B][M1]این پشم سگ که ... سگش خوانم از صفت[M2]چو ... سگ برهنگک و سرخ پیکرک
[B][M1]چون یوزک قمی جهد از دم آهوان[M2]با دوستان رود گفتار در برک
[B][M1]گرد غزالکان و گوزنان بزم شاه[M2]فحلی کند چو گور خرک گرد مادرک
[B][M1]گر دست و پاش چون سگک کهف بشکنی[M2]هم برنگردد از دمشان این سبک سرک
[B][M1]بی‌نام هم کنونش چو بید سترک خصی[M2]این بد گهر شکالک و توسن رگ استرک
[B][M1]خاقانیا گله مکن او از سگان کیست[M2]خود صیدکی کند سگک استخوان خورک
[B][M1]سگ عفعفک کند چو بدو نانکی دهی[M2]دم لابگک کند بنشیند پس درک
[B][M1]میزان حکمتی و تو را بر دل است زخم[M2]زین شوله فعل عقربک شوم نشترک
[B][M1]هم شوله بود کو پس شوال زخم زد[M2]بر تارک مبارک پور طغان یزک
[A]
[B][M1]خسروا خاقانی عذرا سخن هندوی توست[M2]هندوئی را ترک عذرا دادی احسنت ای ملک
[B][M1]او غلام داغ بر رخ عنبر درگاه توست[M2]عنبری را در دریا دادی احسنت ای ملک
[B][M1]خادمش گردند خاتونان خرگاه فلک[M2]تا ورا خاتون یغمادادی احسنت ای ملک
[B][M1]برقراخان شب و آقسنقر روز از شرف[M2]در طغان شاهیش طغرا دادی احسنت ای ملک
[B][M1]روی در دریای دولت، پشت بر کوه بقا[M2]کز جوار حضرتش جا دادی احسنت ای ملک
[B][M1]برگرفتی آب از خاک سیه خورشیدوار[M2]راوقش کردی و بالا دادی احسنت ای ملک
[B][M1]چون ز دار الظلم شروان ناتوانش یافتی[M2]شربت عدلش مصفا دادی احسنت ای ملک
[B][M1]چون غریبش یافتی چون عقل و چون عقل از جهان[M2]خانهٔ بالاش ماوی دادی احسنت ای ملک
[B][M1]ساختی کاخ سلیمان جای بانوی سبا[M2]پس به دست مرغ گویا دادی احسنت ای ملک
[B][M1]مرغ را دیدی که عنقا مهر و زال اندیشه بود[M2]خانهٔ رستم به عنقا دادی احسنت ای ملک
[B][M1]بهمن اسفندیاری کاخ رستم سیستان[M2]سیستان را بهمن‌آسا دادی احسنت ای ملک
[B][M1]خانه چون خلد است و من چون آدمم زیرا مرا[M2]حور گندم‌گون حسنا دادی احسنت ای ملک
[B][M1]نایب یزدان توئی امروز و چون یزدان مرا[M2]خلد بخشیدی و حورا دادی احسنت ای ملک
[A]
[B][M1]همه درگاه خسروان دریاست[M2]یک صدف نی و صد هزار نهنگ
[B][M1]کشتی آرزو درین دریا[M2]نفکند هیچ صاحب فرهنگ
[B][M1]یک گهر ندهد و به جان ستدن[M2]هر زمان باشدش هزار آهنگ
[B][M1]در پناه خرد نشین که خرد[M2]گردن آز راست پالاهنگ
[B][M1]تو و گنجی، مه صدر و مه ایوان[M2]تو و نانی، مه میر و مه سرهنگ
[A]
[B][M1]گه خرمی از غفلت و گه غمگنی از عقل[M2]در هیچ دو رنگت نه درنگ است و نه حاصل
[B][M1]خاقانی از این راه دو رنگی به کران باش[M2]یا عاقل عاقل زی، یا غافل غافل
[A]
[B][M1]چو آسمان ورق عهد مقتفی بنوشت[M2]برآمد آیت مستنجد از صحیفهٔ حال
[B][M1]چو صبح صادق دین را نهفت ظل ابد[M2]برآمد از پس صبح آفتاب عرش ظلال
[B][M1]چه آفتاب که سهمش چو آفتاب از ابر[M2]روان کند خوی تب لرزه از مسام جبال
[B][M1]چو در چهار در ملک شد به چهار جهت[M2]مثال نور فرستاد آفتاب مثال
[B][M1]که آفتاب چو کرد از هوا صحیفهٔ سیم[M2]مثال نور نویسد بر او قلم تمثال
[B][M1]ببین مثال خلافت به دست نور الدین[M2]که بهر دست سلاطین کنند حرز کمال
[B][M1]فلک چو عود صلیبش بر اختران بندد[M2]که صرع‌دار بوند اختران به گاه زوال
[B][M1]خجسته نائب صدر الخلافه عون الدین[M2]که از شمایلش آبستن است باد شمال
[B][M1]چو پیک خواجه به دار الخلافه باز رسد[M2]سلام بنده رساند به آستان جلال
[B][M1]دریغ ننگ مجال است و بر نمی‌تابد[M2]که راندمی به ثنای خلیفه سحر حلال
[A]
[B][M1]مال کم راحت است و افزون رنج[M2]لاجرم مال می نخواهد عقل
[B][M1]همچو می کاندکش فزاید روح[M2]لیک بسیار او بکاهد عقل
[A]
[B][M1]ای شده ... چپ سلطان[M2]... راستی عالم هم
[B][M1]گر به ما ... کج کنی ما را[M2]... راست برشود به شکم
[A]
[B][M1]دو گهر دان پیمبری و کرم[M2]زاده از کان کاینات بهم
[B][M1]هر دو را کوهسار مغز بشر[M2]هر دو را افتاب نور قدم
[B][M1]ز آفرینش درخت انسی راست[M2]بیخ پیغمبری و شاخ کرم
[B][M1]دهر بیخ پیمبری بگسست[M2]شاخ رادی به تیغ کرد قلم
[B][M1]نه پیمبر بزاد از کیهان[M2]نه نبی خود بزاید از عالم
[B][M1]بس که روز پیمبری که گذشت[M2]ندمد صبح رادمردی هم
[B][M1]حکم حق تا در نبوت بست[M2]بست گردون در فتوت هم
[B][M1]نه نه گرچه پیمبری شد ختم[M2]راد مردی برفت باز عدم
[B][M1]کاشکارا چو روز می‌بینی[M2]آفتاب کرم در اوج همم
[B][M1]آفتاب کرم کجاست به ری[M2]اهل همت کراست ز اهل عجم
[B][M1]سروری دارد آنکه قالب جود[M2]کند احیا چو عیسی مریم
[B][M1]گوهر تاج ملک، تاج الدین[M2]کوست سردار گوهر آدم
[B][M1]حاسد خاک پای او کعبه[M2]تشنهٔ آب دست او زمزم
[B][M1]کرمش چشمه سار مشرب خضر[M2]قلمش سر بهای خاتم جم
[B][M1]سر تیغ و زبانهٔ قلمش[M2]هست دندانه چو لب خاتم
[A]
[B][M1]ز گفتهٔ تو بجوشید طبع خاقانی[M2]جواب داد به انصاف اگرچه دید ستم
[B][M1]که گر به ذکر تو دیگر قلم بگردانم[M2]پس این زبان چو تیغم به تیغ باد قلم
[A]
[B][M1]امشب من و اوحد و مید[M2]هر سه دو حدیث رانده یک‌دم
[B][M1]کانون شده قبلهٔ من از راست[M2]قانون شده تکیه‌گاه چپ هم
[B][M1]در کانون اصل نقش ابلیس[M2]در قانون علم شخص آدم
[A]
[B][M1]بیش بیش است فضل خاقانی[M2]دولتش کم کم آمد از عالم
[B][M1]کار عالم همه شتر گربه است[M2]که دهد فضل بیش و دولت کم
[A]
[B][M1]در چنین علت ای طبیب مرا[M2]مسهلی تازه ساختی هردم
[B][M1]من فرو مانده کآب ریز نداشت[M2]قصر جنت مثال کعبه حرم
[B][M1]کعبه را مستراح نیست بلی[M2]نیست در جنت آب ریزی هم
[A]
[B][M1]من که خاقانیم جفای وطن[M2]برده‌ام وز جفا گریخته‌ام
[B][M1]از خسان چو سار شور انگیز[M2]چون ملخ بر ملا گریخته‌ام
[B][M1]شاه بازم هوا گرفته بلی[M2]کز کمین بلا گریخته‌ام
[B][M1]نه نه شهباز چه؟ که گنجشکم[M2]کز دم اژدها گریخته‌ام
[B][M1]گرنه آزرده‌ام ز دست خسان[M2]دست بر سر چرا گریخته‌ام
[B][M1]ترسم از قهر ناخدا ترسان[M2]لاجرم در خدا گریخته‌ام
[B][M1]از کمین کمان کشان قضا[M2]در حصار رضا گریخته‌ام
[B][M1]من ز ارجیش ز ابر دست رئیس[M2]وقت سیل سخا گریخته‌ام
[B][M1]آن نه سیل است چیست طوفان است[M2]پس ز طوفان سرا گریخته‌ام
[B][M1]الغریق الغریق می‌گویم[M2]ز آن چناند سیل تا گریخته‌ام
[B][M1]گر همه کس ز منع بگریزد[M2]منم آن کز عطا گریخته‌ام
[A]
[B][M1]خاقانیا به کعبه قسم یاد کن که من[M2]زانگه که کعبه‌وار در این سبز پرده‌ام
[B][M1]گرچه ز هر چه دوست بد آزار دیده‌ام[M2]ورچه ز هر که خصم بد آسیب خورده‌ام
[B][M1]در کار هیچ دوست منافق نبوده‌ام[M2]بر مرگ هیچ خصم شماتت نکرده‌ام
[A]
[B][M1]غصهٔ دل گفت خاقانی که از ابناء جنس[M2]کس نماند و من به ناجنسان چنین وامانده‌ام
[B][M1]رهروان چون آفتاب آزاد و خندان رفته‌اند[M2]من چرا چون ذره سرگردان و دروا مانده‌ام
[B][M1]همرهان بر جدول دجله چو مسطر رانده‌اند[M2]من چو نقطه در خط بغداد یکتا مانده‌ام
[B][M1]دوستانم قطب و شمس و نجم و بوالبدر و شهاب[M2]رفته و من چون سها در گوشه تنها مانده‌ام
[B][M1]همرهند این پنج تن چون کاف و ها یا عین و صاد[M2]یک تنه چون قاف والقرآن من اینجا مانده‌ام
[A]
[B][M1]هر خشک و تر که داشتم از غم بسوختم[M2]هر بال و پر که داشتم از دم بسوختم
[B][M1]از ناله هفت خیمهٔ گردون شکافتم[M2]وز آه چار گوشهٔ عالم بسوختم
[B][M1]چندین هزار نافهٔ مشک امید را[M2]بر مجمر نیاز به یک‌دم بسوختم
[B][M1]بنگاه صبر و خرمن دل را به جملگی[M2]کردم به جهد با هم و در هم بسوختم
[B][M1]هر جوهری که بود بر این سقف لاجورد[M2]از شعله‌های آه دمادم بسوختم
[B][M1]گر چتر روز سوختم از دم عجب مدار[M2]منجوق صبح و پرچم شب هم بسوختم
[B][M1]از تف دل شرار به صحرا چنان زدم[M2]کز دود مهره در سر ارقم بسوختم
[B][M1]نیمی بسوختم دل خاقانی از عنا[M2]نیمی دگر که ماند به ماتم بسوختم
[B][M1]دوش از بخار سینه بخوری بساختم[M2]بر خاک فیلسوف معظم بسوختم
[B][M1]هر ساعت این خروش برآید مرا ز دل[M2]کای عم بسوختم ز غم ای عم بسوختم
[A]
[B][M1]به مجلس کو نزیل جود خویش است[M2]کجا یارم که نزل دون فرستم
[B][M1]اگرچه ماهی از یونس شرف یافت[M2]به یونس فلس ماهی چون فرستم
[B][M1]چه مرغم کز پی شهباز شیبت[M2]قبا اطلس، کلاه اکسون فرستم
[B][M1]کلاه از زرکش خورشید سازم[M2]قبا از ازرق گردون فرستم
[A]
[B][M1]بخ بخ ار فاروق ثانی را کنم مدحت به جان[M2]کاجتهاد حیدری رای مصیبش یافتم
[B][M1]هر کجا در پیشگاه شرع دانش پیشه‌ای است[M2]پیشگاه منصب و صدر حسیبش یافتم
[B][M1]یک جهان چون من زکات استان خبر مقتداست[M2]کز نصاب علم دین صاحب نصیبش یافتم
[B][M1]چون علی اقضی‌القضات است و علی نام است هم[M2]کاندر احکام قضا رای عجیبش یافتم
[B][M1]گنج دین الحمد الله ایمن است از نقب کفر[M2]کاژدها سر نوک کلک او رقیبش یافتم
[B][M1]مار زرین کافکند تریاک کافور از دهان[M2]هر کرا دردی است چون فرمان طبیبش یافتم
[B][M1]فکرت او خنده‌گاه دوست را ماند بدانک[M2]چون خلیل از نار گل‌برگ رطیبش یافتم
[B][M1]خاطر او آب خضر و آتش موسی است ز آنک[M2]کز ز آب الطاف و هم ز آتش لهیبش یافتم
[B][M1]دهر پیر بوالفضول است ام صبیان یافته[M2]کز بنات فکر او عود الصلیبش یافتم
[B][M1]پیش تهذیب بنانش از هری را از فری[M2]ابجد آموزی نهم گرچه ادیبش یافتم
[B][M1]آن زمان کاقدام فرخ در عیادت رنجه کرد[M2]بکر دولت را ندا کردم مجیبش یافتم
[B][M1]لهجهٔ من تیغ سلطان است در فصل الخطاب[M2]تا نگوید آن زمان تیغ خطیبش یافتم
[B][M1]زر سرخ ار شد پشیمانی سپید آتش گرفت[M2]چون توان گفتن که مغشوش و معیبش یافتم
[B][M1]طوطی ار پیش سلیمان نطق بربندد رواست[M2]هم سیاست بر سر مرغان رقیبش یافتم
[B][M1]بلکه گوید فاضلان رابط شمردم در سخن[M2]چون به خاقانی رسیدم عندلیبش یافتم
[B][M1]گوید استاد است اندر طرز تازی و دری[M2]نظم و نثرش دیدم و مدح و نسیبش یافتم
[B][M1]گرچه چون دارای مرق مشرقش دیدم ضمیر[M2]لیک چون عنقای مغرب بس غریبش یافتم
[B][M1]باد صبح از خاک کاشان تحفهٔ خلقش مرا[M2]بوی طوبی داد کابستن به طیبش یافتم
[B][M1]گر دلم شد دوده انقاس دواتش ساختم[M2]ور تنم شد حلقه خلخال نجیبش یافتم
[B][M1]بر جناح راه دیدم روی خوبش گویم این[M2]حبذا آن ماه نو کاندر رکیبش یافتم
[B][M1]هم رضیع ملک سرمد باد عمر او چو عقل[M2]کز رضاع مکرمت جان را ربیبش یافتم
[A]
[B][M1]آرزو بود نعمتم لیکن[M2]از خسان ز من نپذرفتم
[B][M1]بیش می‌خواستم زمانه نداد[M2]کم همی داد من نپذرفتم
[A]
[B][M1]پسر داشتم چون بلند آفتابی[M2]ز ناگه به تاری مغاکش سپردم
[B][M1]به درد پسر مادرش چون فروشد[M2]به خاک آن تن دردناکش سپردم
[B][M1]یکی بکر چون دختر نعش بودم[M2]به روشن‌دلی چون سماکش سپردم
[B][M1]چو دختر سپردم به داماد گفتم[M2]که گنج زر است این به خاکش سپردم
[B][M1]بماندم من و ماند عبد المجیدی[M2]ودیعت به یزدان پاکش سپردم
[B][M1]اگر کس نباشد پناهش به شروان[M2]پناهش بس است آن خداکش سپردم
[A]
[B][M1]از عزیزان سال دل کردم[M2]هیچ شافی جواب نشنیدم
[B][M1]جز دو حرف نبشته صورت دل[M2]معنی دل به خواب نشنیدم
[B][M1]دیدم آری هزار جنس طلب[M2]لیک یک جنس‌یاب نشنیدم
[B][M1]کشت امید زرد دیدم لیک[M2]وعدهٔ فتح باب نشنیدم
[B][M1]یک خروش خروس صبح کرم[M2]زین خراس خراب نشنیدم
[B][M1]عشوهٔ صبح کاذب است کز او[M2]خبر آفتاب نشنیدم
[B][M1]هرچه جستم ز سفله صدق سحاب[M2]جز دروغ سراب نشنیدم
[B][M1]خنجر برق و کوس رعد بسی است[M2]جوش جیش سحاب نشنیدم
[B][M1]همه عالم گرفت ننگ نفاق[M2]نام اخلاص ناب نشنیدم
[B][M1]همه مردم دروغ زن دیدم[M2]راست از هیچ باب نشنیدم
[B][M1]سیبوی گفت من به معنی نحو[M2]یک خطا در خطاب نشنیدم
[B][M1]من به معنی صدق می‌گویم[M2]که ز یک کس صواب نشنیدم
[B][M1]جوی امید رفت خاقانی[M2]لیک ازو بانگ آب نشنیدم
[A]
[B][M1]جمال شاه سخا بود و بود تاج سرم[M2]وحید گنج هنر بود و بود عم به سرم
[B][M1]به سوی این دو یگانه به موصل و شروان[M2]دلی است معتکف و همتی است برحذرم
[B][M1]هنر بدرد ز دندان تیز سین سخا[M2]دلم درید و بخائید گوشهٔ جگرم
[B][M1]سخا بمرد و مرا هر که دید از غم و درد[M2]گریست بر من و حالم چو دید در بدرم
[B][M1]منم غریق غم و اندهان که در شب و روز[M2]غم جمال برم و انده وحید خورم
[A]
[B][M1]آه به من می‌رسد ز سختی و رنج[M2]که به جان مرگ را خریدارم
[B][M1]جای من نقطه‌ای است گوئی راست[M2]زانکه سرگشته زیر پرگارم
[A]
[B][M1]در دهر سیه سپیدم افکند[M2]بخت سیه سپید کارم
[B][M1]با بخت سیه عتاب کردم[M2]کز بس سیهیت دلفکارم
[B][M1]بخت آمد و خون گریست پیشم[M2]کز رنگ سیاه شرمسارم
[B][M1]اما چکنم قبول کن عذر[M2]کز مرگ امام سوگوارم
[B][M1]سلطان ائمه عمدة الدین[M2]کو بود مراد روزگارم
[A]
[B][M1]فرزند بمرد و مقتدا هم[M2]ماتم ز پی کدام دارم
[B][M1]بر واقعهٔ رشید مویم[M2]یا تعزیت امام دارم
[B][M1]سلطان ائمه عمدة الدین[M2]کز خدمتش احترام دارم
[A]
[B][M1]برد بیرون مرا ز ظلمت شک[M2]این چراغ یقین که من دارم
[B][M1]کعب همت به ساق عرش رساند[M2]این دو تن عقل و دین که من دارم
[B][M1]خیل غوغای آز بشکستند[M2]این دو صف در کمین که من دارم
[B][M1]خود سگی کردنم نفرمایند[M2]این دو شیر عرین که من دارم
[B][M1]قدما گرچه سحرها دارند[M2]کس ندارد چنین که من دارم
[B][M1]کنم از شوره خاک شیرهٔ پاک[M2]این کرامات بین که من دارم
[B][M1]نبرد ذل برآستان ملوک[M2]این دل نازنین که من دارم
[B][M1]نه ز سردان خورم طپانچهٔ گرم[M2]این رخ شرمگین که من دارم
[B][M1]حسبی الله مراست نقش نگین[M2]جم ندید این نگین که من دارم
[B][M1]تخم همت ستاره بر دهدم[M2]فلک است این زمین که من دارم
[B][M1]دل مرا در خرابه‌ای بنشاند[M2]اینست گنج مهین که من دارم
[B][M1]همتم سر ز تاج در دزدد[M2]اینت گنج مهین که من دارم
[B][M1]من که خاقانیم ندانم هم[M2]که چه شاهی است این که من دارم
[A]
[B][M1]دلی داشتم وقتی، اکنون ندارم[M2]چه پرسی ز من حال دل چون ندارم
[B][M1]غریق دو طوفانم از دیده تا لب[M2]ز خوناب این دل که اکنون ندارم
[A]
[B][M1]غم عمری که شد چرا نخورم[M2]غم روزی ابلهانه خورم
[B][M1]بر سر روزی ارچه در خوابم[M2]من غم خواب جاودانه خورم
[B][M1]وقت بیماری از اجل ترسم[M2]نه غم چیز و آشیانه خورم
[B][M1]چار دیوار چون به زلزله ریخت[M2]چه غم فوت آستانه خورم
[B][M1]موش گوید که چون درآید مار[M2]غم جان نه دریغ خانه خورم
[B][M1]درد دل بود و درد تن بفزود[M2]تا کی این درد بی‌کرانه خورم
[B][M1]چون ننالم؟ که در خرابی دل[M2]غم تن و اندوه زمانه خورم
[B][M1]اسب نالد که در بلای لگام[M2]غم مهماز و تازیانه خورم
[B][M1]ای طبیب از سفوف‌دان کم کن[M2]کو نقوعی که در میانه خورم
[B][M1]چند با دانهٔ دل بریان[M2]گل بریان و نار دانه خورم
[B][M1]من چو موسی ز ضعف کند زبان[M2]گل چو دندان پیر شانه خورم
[B][M1]طین مختوم و تخم ریحان بس[M2]مار و مرغم که خاک و دانه خورم
[B][M1]بس بس از دانه مرغ خواهم خورد[M2]مرغ مالنگ و باسمانه خورم
[B][M1]یک دکانی فقاع اگر یابم[M2]به‌دل شربت سه گانه خورم
[B][M1]شربت مرد از آن دل سنگین[M2]چون شراب از دل چمانه خورم
[B][M1]فقعی‌کاری از دکان غمش[M2]همچو تریاک از خزانه خورم
[B][M1]زان فقاعی که سنت عمر است[M2]رافضی نیستم چرا نخورم
[A]
[B][M1]رفیقا شناسی که من ز اهل شروان[M2]نه از بیم جان در شما می‌گریزم
[B][M1]خطائی نکردم به‌حمدالله آنجا[M2]که اینجا ز بیم خطا می‌گریزم
[B][M1]چه خوش گفت سالار موران که با جم[M2]نکردم بدی زو چرا می‌گریزم
[B][M1]ز بهر فراغت سفر می‌گزینم[M2]پی نزهت اندر فضا می‌گریزم
[B][M1]مرا زحمت صادر و وارد آنجا[M2]عنا می‌نمود از عنا می‌گریزم
[B][M1]قضا هم ز داغ فراق عزیزان[M2]دلم سوخت هم زان قضا می‌گریزم
[B][M1]دلی بودم از غم چو سیماب لرزان[M2]چو سیماب از آن جابه جا می‌گریزم
[B][M1]به تبریز هم پای‌بند عیالم[M2]از آن پای بند بلا می‌گریزم
[B][M1]ز تبریز چون سوی ارمن بیایم[M2]هم از ظلمتی در ضیا می‌گریزم
[A]
[B][M1]نه سیل است طوفان نوح است ویحک[M2]من از نوح طوفان سزا می‌گریزم
[B][M1]ز ارجیش ز انعام صدر ریاست[M2]ز فرط حیا بر ملا می‌گریزم
[B][M1]چو سیمرغ از آشیان سلیمان[M2]سوی کوه قاف از حیا می‌گریزم
[B][M1]همه الغریق الغریق است بانگم[M2]که من غرقه‌ام در شنا می‌گریزم
[B][M1]نمی‌خواستم رفت ز ارمن ولیکن[M2]ز طوفان بی‌منتها می‌گریزم
[B][M1]خجل سارم از بس نوا و نوالش[M2]کنون زان نوال و نوا می‌گریزم
[B][M1]به فریادم از بس عطای شگرفش[M2]علی‌الله زنان از عطا می‌گریزم
[B][M1]رئیسم ز سیل سخا کرد غرقه[M2]چو موران ز سیل سخا می‌گریزم
[A]
[B][M1]فلک خاک در میر است و من هم[M2]از آن مدحش به آب زر نویسم
[B][M1]بسا منت که اسکندر پذیرد[M2]اگرنه قیصر اسکندر نویسم
[B][M1]دلش مومی است ارچه نیست مؤمن[M2]بر آهن نام او حیدر نویسم
[B][M1]چو کردم خانهٔ دل وقف مهرش[M2]خط مهر ابد بر در نویسم
[B][M1]چو نامم بر برادر خواندگی خواند[M2]خراج خویش بر قیصر نویسم
[A]
[B][M1]من این دو لفظ مثل سازم از کلام عوام[M2]به قوت آنکه ز هر شوخ چشمم آید خشم
[B][M1]که مرد را رگ چشم است بسته بر رگ کون[M2]که چون برید رگ کون بریده شد رگ چشم
[A]
[B][M1]با دلم چشم از نهان می‌گفت کز مرگ عماد[M2]تا کی آب چشم پالائی که بردی آب چشم
[B][M1]از ره گوش آمدت بر راه چشم این حادثه[M2]گوش را بربند آخر، چند بندی خواب چشم
[B][M1]دل به خاکش خورد سوگندان که ننشینم ز پای[M2]تا سر خاکش نیندایم هم از خوناب چشم
[B][M1]چشم در خاکش بمالم تا شود سیماب ریز[M2]گوش را یک سر بین بارم هم از سیماب چشم
[B][M1]چون نگردد چشم من روشن به دیدار عماد[M2]از سرشک شور حسرت برده باشد آب چشم
[A]
[B][M1]منم که یک رگ جانم هزار بازوی خون راند[M2]از آنکه دست حوادث زده است بر دل ریشم
[B][M1]رگ گشادهٔ جانم به دست مهر که بندد[M2]که از خواص به دوران نه دوست ماند و نه خویشم
[B][M1]نه هیچ کام برآید ز میر و میرهٔ شهرم[M2]نه هیچ کار گشاید ز صدر و صاحب جیشم
[B][M1]هزار درد دلم هست و هیچ جنس به نوعی[M2]نساخت داروی دردم، نکرد مرهم ریشم
[B][M1]ز کس سخن چه نیوشم حدیث خوش چه سرایم[M2]تنور گرم نبینم فطیرها چه سریشم
[B][M1]ز غصه چون بره نالم که سوی میش گذاری[M2]که برنیارد شاخم بره نیارد میشم
[B][M1]ز سردی نفس من تموز دی گردد[M2]چه حاجت است در این دی به خیش خانه و خیشم
[B][M1]ز چار نامه عیان شد که من موحد نامم[M2]به چار کیش خبر شد که من مقدس کیشم
[B][M1]چو نان طلب کنم از شاه عشوه سازد قوتم[M2]چو آب خواهم از ایام زهر دارد پیشم
[B][M1]خدایگانا در باب آن معاش که گفتی[M2]صداع ندهم بیشت جگر مخور بیشم
[B][M1]مرنج اگرت بگویم بنان و جامه مرنجان[M2]بنان و جامه رسان از بنان و خامهٔ خویشم
[A]
[B][M1]چون جاه پدید آرد دشمن که بد اندیشد[M2]پس جاه بتر دشمن زو نیک‌تر اندیشم
[B][M1]دشمن به بدی گفتن جاهم به زبان آرد[M2]بر سود منم ز آن بد چون نیک دراندیشم
[A]
[B][M1]خواجه بد گویدم معاذ الله[M2]که به بد گفتنش سخن رانم
[B][M1]او به ده نوع قدح من خواند[M2]من به ده جنس مدح او خوانم
[B][M1]او بدی گوید و چنان داند[M2]من نکو گویم و چنین دانم
[B][M1]آنچه گویم هزار چندان است[M2]وانچه گوید هزار چندانم
[A]
[B][M1]من که خاقانیم به هیچ بدی[M2]بد نخواهم که اوست یزدانم
[B][M1]پس به نیکان کجا بد اندیشم[M2]سر ز سنت چگونه گردانم
[B][M1]گر ضمیرم به هیچ کافر بد[M2]بد سگالید نامسلمانم
[B][M1]عادت این داشتم به طفلی باز[M2]که به‌رنجم ولی نرنجانم
[B][M1]خود برنجم گرم برنجانند[M2]که ز رنج افریده شد جانم
[B][M1]کوه را کاصل او هم از سنگ است[M2]بشکند زخم سنگ، من آنم
[B][M1]همه رنج من از وجود من است[M2]لاجرم زین وجود نالانم
[B][M1]من هم از باد سر به درد سرم[M2]ابرم، از باد باشد افغانم
[B][M1]همچو خاکم سزد که خوار کنند[M2]آن عزیزان که خاک ایشانم
[A]
[B][M1]بر درد دل دوا چه لود تا من آن کنم[M2]گویند صبر کن، نه همانا من آن کنم
[B][M1]درد فراق را به دکان طبیب عشق[M2]بیرون ز صبر چیست مداوا، من آن کنم
[B][M1]گوئی زبان صبر چه گوید در این حدیث[M2]گوید مکن خروش به عمدا، من آن کنم
[B][M1]گر هیچ تشنه در ظلمات سکندری[M2]دل کرد از آب خضر شکیبا من آن کنم
[B][M1]یاران به درد من ز من آسیمه سر ترند[M2]ایشان چه کرده‌اند بگو تا من آن کنم
[B][M1]آتش کجا در آب فتد چون فغان کند[M2]در آب چشم از آتش سودا من آن کنم
[B][M1]آن ناله‌ای که فاخته می‌کرد بامداد[M2]امروز یاد دار که فردا من آن کنم
[B][M1]گفتی که یار نو طلبی و دگر کنی[M2]حاشا که جانم آن طلبد یا من آن کنم
[B][M1]انده گسار من شد و انده به من گذاشت[M2]وامق چه کرد ز انده عذرا، من آن کنم
[B][M1]کاووس در فراق سیاوش به اشک خون[M2]با لشکری چه کرد به تنها، من آن کنم
[B][M1]خورشید من به زیر گل آنجا چه می‌کند[M2]غرقه میان خون دل اینجا من آن کنم
[B][M1]فریاد چون کند دل خاقانی از فراق[M2]از من همان طلب کن زیرا من آن کنم
[A]
[B][M1]هست او سیاه چرده و من هم سپید سر[M2]با یار، من موافقه زین باب می‌کنم
[B][M1]او بر رخ سیاه، سپیداب می‌کند[M2]من بر سر سپید، سیاه آب می‌کنم
[A]
[B][M1]آنچه افتاد چند بار مرا[M2]پند نگرفتم ای فلان که منم
[B][M1]آنچه هستم چرا نمی‌گویم[M2]گفتم ای خام قلتبان که منم
[B][M1]شده‌ام سیر زین جهان زیراک[M2]نیست خیری در این جهان که منم
[B][M1]که مرا هیچ‌کس نمی‌داند[M2]داند ایزد مرا چنان که منم
[A]
[B][M1]به خدائی که در خدائی او[M2]هیچ‌گونه ریا نمی‌بینم
[B][M1]که مرا بی‌لقای مجلس تو[M2]زندگانی روا نمی‌بینم
[A]
[B][M1]منکوب طبعم آوخ و منکوس طالعم[M2]بر عالم سبک سر از آن سر گران بوم
[B][M1]من کوب بخت بینم و منکوب از آن زیم[M2]من کوس فضل کوبم، منکوس از آن بوم
[A]
[B][M1]دی فرد و خفته بخت سوی ارمن آمدم[M2]امروز جفت نعمت بسیار می‌روم
[B][M1]دیدم دو بحر، بحر ایادی و بحر آب[M2]من زین دو بحر شاکر آثار می‌روم
[B][M1]لب تشنه آمدم به لب بحر شور لیک[M2]سیراب بحر عذب صدف‌دار می‌روم
[B][M1]گر خشک‌سال بخل جهان را گرفت، من[M2]غرق سحاب جود گهر بار می‌روم
[B][M1]یعنی ز صبح صادق انعام شمس دین[M2]از شرم سرخ روی و شفق‌وار می‌روم
[B][M1]در گوش گاو خفته‌ام از امن کز عطاش[M2]با گنج گاو و دولت بیدار می‌روم
[B][M1]کاس کرم دهد به من و من ز خرمی[M2]سرمست کاس از دل هشیار می‌روم
[B][M1]کس مرغ را که داشت به پروار ندهد آب[M2]من مرغ‌وار ز آب به پروار می‌روم
[B][M1]نزد رئس چون الف کوفی آمدم[M2]چون دال سرفکنده خجل سار می‌روم
[B][M1]بر عین غین گشته ز خجلت ز عین مال[M2]چون حرف غین بین که گران‌بار می‌روم
[B][M1]از پیش این رئیس نکوکار پاک زاد[M2]افکنده سر، چو خائن بدکار می‌روم
[A]
[B][M1]خاقانیا نجات مخواه و شفا مبین[M2]کرد شفاعت علت و زاید نجات، بیم
[B][M1]کاندر شفاست عارضهٔ هر سپید کار[M2]واندر نجات مهلکهٔ هر سیه گلیم
[B][M1]خواهی نجات مهلکه منگر نجات بیش[M2]خواهی شفای عارضه مشنو شفا مقیم
[B][M1]نفی نجات کن که نجاتی است بس خطر[M2]دور از شفا نشین که شفائی است بس سقیم
[B][M1]رو کاین شفا شفا جرف است از سقر تورا[M2]آن را شفا مخوان که شقائی است بس عظیم
[B][M1]قرآن شفا شناس که حبلی است بس متین[M2]سنت نجات دان که صراطی است مستقیم
[B][M1]تا زین نجات جا طلبی در ره نجات[M2]جنات‌بان نه جات دهد نه ره سلیم
[B][M1]از حق رضا طلب که شفائی است آن بزرگ[M2]وز دین حدیث ران که نجاتی است آن قدیم
[B][M1]ترسم تو بس نجات تو و درد تو شفاست[M2]ناجی راستی شوی ای باژگونه تیم
[B][M1]راه ابتدا خدای نماید پس انبیا[M2]زر اول آفتاب دهد پس کف کریم
[B][M1]دریا به دست ابر به طفلان مهد خاک[M2]شیر کرم فرستد و او یا در یتیم
[A]
[B][M1]این غر غرچه جغد دمن است[M2]نیست او را چو همای اصل کریم
[B][M1]چون کلاغ است نجس خوار و حسود[M2]چون خروس است زناکار و لئیم
[B][M1]هست چون قمری طناز و وقح[M2]هست چون طوطی غماز و ندیم
[B][M1]چون عقاب الجور آرندهٔ جور[M2]چون غراب البین آرندهٔ بیم
[B][M1]نیست در قصر شهان شاهین‌وار[M2]هست بر کنگره‌ها کنگر دیم
[B][M1]نیست طغرل شرف و عنقا نام[M2]هست هدهد لقب و کرکس خیم
[B][M1]گه چو دمسیجک از شاخ به شاخ[M2]گاه چون شب‌پرک از تیم به تیم
[B][M1]رهبر دیو چو طاووس مدام[M2]مایهٔ فسق چو عصفور مقیم
[B][M1]تا که خاقانی بلبل سخن است[M2]اوست چون باشه گه باد عقیم
[B][M1]بس که شد دشمن این باز سپید[M2]تاش چون زاغ سیه گشت گلیم
[B][M1]زود بی‌نام به شمشیر ملک[M2]سر او چون دم خطاف دو نیم
[A]
[B][M1]چشم خونین همه شب قامت شب پیمایم[M2]تا ز خونین جگرش لعل قبا آرایم
[B][M1]ریسمان از رگ جان سازم و سوزن ز مژه[M2]دیده را دوختن لعل قبا فرمایم
[B][M1]اول از عودم خائیدهٔ دندان کسان[M2]آخر از سوختهٔ عالم دندان خایم
[B][M1]گر به من دندان کردند سپید این رمزی است[M2]کاول و آخر دندان کسان را شایم
[A]
[B][M1]خواجه بر من در نیک دربست[M2]چکنم لب به بدی نگشایم
[B][M1]نیک بد گفتن من پیشه گرفت[M2]تا به بد گفتن او پیش آیم
[B][M1]حاش لله که به بد گفتن کس[M2]من سگ‌جان لب پاک آلایم
[B][M1]هرچه او بیشترم بنکوهد[M2]من از آن بیشترش بستایم
[B][M1]او بدی گوید و او را شاید[M2]من نکو گویم و آن را شایم
[B][M1]او به من جوهر خود بنموده است[M2]من بدو گوهر خود بنمایم
[A]
[B][M1]کو نزل عاشقان که منزل رسیده‌ایم[M2]جان نورهان دهیم که نادیده دیده‌ایم
[B][M1]آزاده رسته از در دربند حادثات[M2]رستی خوران به باغ رضا آرمیده‌ایم
[B][M1]چون چار هفته مه که به خورشید درخزد[M2]یک هفته زیر سایهٔ خاصان خزیده‌ایم
[B][M1]بی‌جوش خون چو موکب ساغر گذشته‌ایم[M2]بی‌چتر زر چو لشکر آتش دویده‌ایم
[B][M1]در نیم شب چو صبح پسین درگرفته‌ایم[M2]در ملک نیم‌روز به پیشین رسیده‌ایم
[B][M1]از پشت چار لاشه فرود آمده چو عقل[M2]بر هفت مرکبان فلک ره بریده‌ایم
[B][M1]گلگون ما که آب خور وصل دیده بود[M2]بر آب او صفیر ز کیوان شنیده‌ایم
[B][M1]در عالمی که راه ز ظلمت به ظلمت است[M2]از نور سوی نور شبیخون گزیده‌ایم
[B][M1]ای دل صلای قرصهٔ رنگین آفتاب[M2]کز ره بلای آخور سنگین کشیده‌ایم
[B][M1]ای ساقی‌الغیاث که بس ناشتا لبیم[M2]زان می بده که دی به صبوحی چشیده‌ایم
[B][M1]ای میزبان میکده ایثار کن به ما[M2]بیغوله‌ای که از پی غولان رمیده‌ایم
[B][M1]بیم است از آن که، صبح قیامت برون دمد[M2]تا ور آه صور در دمیده‌ایم
[B][M1]ما ناوکی و دعوت ما تیر ناوکی[M2]تیری کز او علامت سلطان دریده‌ایم
[B][M1]از صبح و شام هم به زر شام و سیم صبح[M2]سلطان چرخ را به غلامی خریده‌ایم
[B][M1]در خاک کوی ریخته‌ایم آبرو از آنک[M2]ترسیده‌ایم از آب که ما سگ گزیده‌ایم
[B][M1]دل را کبود پوش صفا کرده‌ایم از آنک[M2]خاقانی فلک دل خورشید دیده‌ایم
[A]
[B][M1]ز کام نهنگان برون آمدیم[M2]ز غرقاب دریای خون آمدیم
[B][M1]نه از بادیه بل ز طوفان نوح[M2]به کشتی عصمت درون آمدیم
[B][M1]سه ماه از تمنای جنات عدن[M2]به دست زبانی زبون آمدیم
[B][M1]سه ماهه سفر هست چل‌ساله رنج[M2]که از تیه موسی برون آمدیم
[B][M1]به سگ‌جانی ار چون سکندر به طبع[M2]در آن راه ظلمات گون آمدیم
[B][M1]چو خضر از سرچشمه خوردیم آب[M2]هم الیاس را رهنمون آمدیم
[B][M1]ز غوغای زنگی‌دلان عرب[M2]گریزان ندانی که چون آمدیم
[B][M1]از آن زاغ فعلان گه شبروی[M2]ز صف کلنگان فزون آمدیم
[B][M1]ز خون خوردن و حبس جستیم عور[M2]تو گوئی ز مادر کنون آمدیم
[B][M1]اگر سرنگون خوانده‌ای مان رواست[M2]که از ما از رحم سرنگون آمدیم
[A]
[B][M1]وقت آن است کز این دار فنا درگذریم[M2]کاروان رفته و ما بر سر راه سفریم
[B][M1]زاد ره هیچ ندانیم چه تدبیر کنیم[M2]سفری دور و دراز است ولی بی‌خبریم
[B][M1]پدر و مادر و فرزند و عزیزان رفتند[M2]وه چه ما غافل و مستیم و چه کوته نظریم
[B][M1]دم‌بدم می‌گذرند از نظر ما یاران[M2]اینقدر دیده نداریم که بر خود نگریم
[B][M1]خانه و خانقه و منزل ما زیر زمین[M2]ما به تدبیر سرا ساختن و بام و دریم
[B][M1]گر همه مملکت و مال جهان جمع کنیم[M2]لیک جز پیرهن گور ز دنیا نبریم
[B][M1]خانهٔ اصلی ما گوشهٔ گورستان است[M2]خرم آن روز که این رخت بر آن خانه بریم
[B][M1]پادشاها تو کریمی و رحیمی و غفور[M2]دست ما گیر که درماندهٔ بی‌بال و پریم
[B][M1]یارب از لطف و کرم عاقبت خاقانی[M2]خیر گردان تو که ما در طلب خواب و خوریم
[A]
[B][M1]در دو عالم کار ما داریم کز غم فارغیم[M2]الصبوح ای دل که از کار دو عالم فارغیم
[B][M1]کم زدیم و عالم خاکی به خاکی باختیم[M2]و آن دگر عالم گرو دادیم و از کم فارغیم
[B][M1]عقل اگر در کشت‌زار خاک آدم ده کیاست[M2]ما چنان کز عقل بیزاریم از آدم فارغیم
[B][M1]خاک عشق از خون عقلی به که غم‌بار آورد[M2]ما که ترک عقل گفتیم از همه غم فارغیم
[B][M1]عشق داریم از جهان گر جان مباشد گو مباش[M2]چون سلیمان حاضر است تخت و خاتم فارغیم
[B][M1]همدم ما گر به بوی جرعه مستی شد تمام[M2]ما به دریا نیم مستیم و ز همدم فارغیم
[B][M1]محرم از بهر نهان کاران به کار آید حریف[M2]ما که می پیدا خوریم از کار محرم فارغیم
[B][M1]این لب خاکین ما را در سفالی باده ده[M2]جام جم بر سنگ زن کز جام و از جم فارغیم
[B][M1]چرخ و اختر چیست طاق آرایشی و طارمی است[M2]ما خراب دوستیم از طاق و طارم فارغیم
[B][M1]تن سپر کردیم پیش تیر باران جفا[M2]هرچه زخم آید ببوسیم و ز مرهم فارغیم
[B][M1]گر شما دین و دلی دارید و از ما فارغید[M2]ما نه دین داریم و نه دل وز شما هم فارغیم
[B][M1]چند دام از زهد سازی و دم از طاعت زنی[M2]ما هم از دام تو دوریم و هم از دم فارغیم
[B][M1]لاف آزادی زنی با ما مزن باری که ما[M2]از امید جنت و بیم جهنم فارغیم
[B][M1]چند یاد از کعبه و زمزم کنی خاقانیا[M2]باده ده کز کعبه آزاد و ز زمزم فارغیم
[A]
[B][M1]ما حضرت عشق را ندیمیم[M2]در کوی قلندران مقیمیم
[B][M1]هم میکده را خدایگانیم[M2]هم درد پرست را ندیمیم
[B][M1]کوشنده نه از پی بهشتیم[M2]جوشنده نه از تف جحیمیم
[B][M1]ما بندهٔ اختیار یاریم[M2]آزاد ز جنت و نعیمیم
[B][M1]گر عالم محدث است گو باش[M2]ما باری عاشق قدیمیم
[B][M1]بی‌زحمت پیرهن همه سال[M2]از یوسف خویش با شمیمیم
[B][M1]آن آتش را که عشق ازو خاست[M2]گاه ابراهیم و گه کلیمیم
[B][M1]بس روشن سینه‌ایم اگرچه[M2]در دیدهٔ تو سیه گلیمیم
[B][M1]اصل گهر از خلیفه داریم[M2]عالی نسبیم اگر یتیمیم
[B][M1]این است که از برای یک‌دم[M2]در چار سوی امید و بیمیم
[B][M1]خاقانی‌وار در خرابات[M2]موقوف امانت عظیمیم
[A]
[B][M1]هر که را من به مهر خواندم دوست[M2]چون دگر کس شناخت شد دشمن
[B][M1]چه پی دشمنان شود به خلاف[M2]چه دم دوستان خورد به سخن
[B][M1]خواه با دشمن است سر در جیب[M2]خواه با دوست پای در دامن
[B][M1]آب و آتش یکی است بر تن مشک[M2]خواه آب آر و خواه آتش زن
[B][M1]از تنش بوی دشمنی آید[M2]چون شود دوست آشنای دو تن
[B][M1]دوست از هر دو تن دو رنگ شود[M2]دل از آن کو دو رنگ شد برکن
[B][M1]دوست کاول شناخت دشمن و دوست[M2]شد چو عالم دو رنگ در هر فن
[B][M1]گه گه از خود هم آیدم غیرت[M2]که بود دوست هم سرا با من
[B][M1]سایهٔ خویش هم نهان خواهم[M2]چون شود سرو دوست سایه فکن
[B][M1]صد هزار است غیرتم بر دوست[M2]آنچه یک غیرت آیدم بر زن
[A]
[B][M1]بر اصفهان گذشتن من بود یک زمان[M2]در وی شدن همان و برون آمدن همان
[B][M1]از بهر صدر خواستمی اصفهان کنون[M2]چون صدر غایب است چه کرمان چه اصفهان
[B][M1]چشم آسمان به واسطهٔ آفتاب دید[M2]بی‌آفتاب چشم چه بیند در آسمان
[A]
[B][M1]دبیران را منم استاد و میران را منم قدوه[M2]مرا هم قدوه هم استاد عز الدین بوعمران
[B][M1]دمی کز روح قدس آمد سوی جان بنت عمران را[M2]مرا آن دم سوی جان داد عز الدین بوعمران
[B][M1]وگر ده چشمه بگشاد ابن عمران از دل سنگی[M2]مرا بحری ز دل بگشاد عز الدین بوعمران
[B][M1]بشر گفتی ملک گردد بلی گردد بدو بنگر[M2]ملک خلق و بشر بنیاد عز الدین بوعمران
[B][M1]اگر ز اصلاب اسلافند زاده هر یکی بنگر[M2]ز آب چشمهٔ جان زاد عز الدین بوعمران
[B][M1]به لطف و علم و حلم و عزم مستغنی است پنداری[M2]ز آب و خاک و نار و باد عز الدین بوعمران
[B][M1]در آن مسند که چون طور است ثعبان کلک و بیضا کف[M2]کلیمی بین چو خضر آزاد عز الدین بوعمران
[B][M1]امام الامه صدر السنه محی المله سیف الحق[M2]ریاست‌دار دین آباد عز الدین بوعمران
[B][M1]محمد نطق و نعمان لفظ و احمد رای و مالک دم[M2]که امت را رسد فریاد عز الدین بوعمران
[B][M1]به دل دریای بصره است و به کف دجله و زین هر دو[M2]کند تبریز را بغداد عز الدین بوعمران
[B][M1]بیان ثعلبی راند هم از تفسیر خرگوشی[M2]نماید شیر انسی زاد عز الدین بوعمران
[B][M1]اجازت خواهم از کلکش بدان تفسیر اگر بیند[M2]که تایید ابد بیناد عز الدین بوعمران
[B][M1]جهان داور چو فاروق است و جاندار و چو فرقان هم[M2]که آرد هم شفا هم داد عز الدین بوعمران
[B][M1]بدین یک قطعه ده بیت کارزد صدهزار آخر[M2]سر افراز جهان افتاد عز الدین بوعمران
[B][M1]من آن گویم که تا روید زمین را بیخ بوزیدان[M2]قوی شاخ و قوی بر باد عز الدین بوعمران
[A]
[B][M1]یک روز بپرسید منوچهر ز سالار[M2]کاندر همه عالم چه به ای سام نریمان
[B][M1]او داد جوابش که در این عالم فانی[M2]گفتار حکیمان به و کردار نریمان
[A]
[B][M1]ز آل غانم اگرچه نفعی نیست[M2]باری آسوده‌اند عالمیان
[B][M1]وای بر عالم ار فکندی حق[M2]کار عالم به دست غانمیان
[B][M1]وقت آن کز نسب نهد خود را[M2]از ملایک نهد نه ز آدمیان
[B][M1]اول از شیر سرخ لاف زند[M2]پس درآید سگ سیه ز میان
[A]
[B][M1]از کمال توست خاقانی نه از نقصان که دهر[M2]از نهان آب رخت خواهد به عمدا ریختن
[B][M1]خسروان بهر هلاک خسروان دارند زهر[M2]ورنه خون سفله بتوان آشکارا ریختن
[A]
[B][M1]منم سرآمد دوران که طبع من داند[M2]چهار جوی جنان از پی جهان کندن
[B][M1]به من به جنبش همت توان رسید بلی[M2]گهر چگونه توان یافت جز به کان کندن
[B][M1]هزار سال فلک جان کند نشیب و فراز[M2]که چون منی به کف آرد مگر به جان کندن
[A]
[B][M1]یارب ز حال محنت خاقانی آگهی[M2]در حال او به عین عنایت نگاه کن
[B][M1]یا روز بخت بی‌هنرش را سپید دار[M2]یا خط عمر بی‌خطرش را سیاه کن
[A]
[B][M1]خیره کشا، بد کنشا، ظالما![M2]این همه نیکان مکش و بد مکن
[B][M1]نیست شفیعت که گوید مکش[M2]نیست حریفیت که گوید مکن
[A]
[B][M1]تا ز شروان دورم اعدا راست آسایش چنانک[M2]اصدقا را بود در نزدیکی آرایش ز من
[B][M1]چون ببینی زین دو معنی آفتابم زانکه هست[M2]در حضور آرایش و در غیبت آسایش ز من
[A]
[B][M1]شب رحیل چو کردم وداع شروان را[M2]دریغ حاصل من بود و درد حصهٔ من
[B][M1]شدم ز آتش هجران زدم بر آب ارس[M2]ارس بنالید از درد حال و قصهٔ من
[B][M1]به تیزی دم من بود و پری غم من[M2]خروش سینهٔ من داشت جوش غصهٔ من
[A]
[B][M1]منم که همچو کمان دستمال ترکانم[M2]همه ز غمزه خدنگ آخته به کینهٔ من
[B][M1]خدنگ غمزهٔ ترکان نکرد با دلم آنک[M2]نهیب رنج عرب می‌کند به سینهٔ من
[B][M1]اگر نه کعبه بدی، در عرب چکار مرا[M2]که نیست در عجم امروز کس قرینهٔ من
[A]
[B][M1]کمین گشادن دهر و کمان کشیدن چرخ[M2]برای چیست؟ ندانی برای کینهٔ من
[B][M1]ز نوک ناوک این ریمن خماهن فام[M2]هزار چشمه چو ریماهن است سینهٔ من
[B][M1]من آفتابم سایه نیم که گم کندم[M2]چو گم کند به کف آرد دگر قرینهٔ من
[B][M1]نه نه به بحر درم بر فلک کمان نکشم[M2]که سرنگون چو کمانه کند سفینهٔ من
[B][M1]اگر قناعت مال است گنج فقر منم[M2]که بگذرد فلک و نگذرد خزینهٔ من
[B][M1]به دخل و خرج دلم بین بدان درست که هست[M2]خراج هر دو جهان یک شبه هزینهٔ من
[B][M1]چو خاتم ار همه تن چشم شد دلم چه عجب[M2]که حسبی الله نقش است بر نگینهٔ من
[B][M1]چو آبگینه دلی بشکنم به سنگ طمع[M2]که جام جم کند ایام از آبگینهٔ من
[B][M1]به کلبتینم اگر سر جدا کنی چون شمع[M2]نکوبد آهن سرد طمع گزینهٔ من
[B][M1]همای همت خاقانی سخن رانم[M2]که هیچ خوشه نگردد برای چینهٔ من
[A]
[B][M1]قسم تو ریاست از ریاست[M2]اسمی است شریف و معنیی دون
[B][M1]سقا بودی چو ... از اول[M2]چون ... رئیس گشتی اکنون
[B][M1]چون ... نهی کلاه اطلس[M2]چون ... پوشی قبای اکسون
[B][M1]خونت به گلو رساد چون ...[M2]رویت به قفا گشاد چون ...
[A]
[B][M1]خواجه موشی است زیر بر به کمین[M2]گربه چشم و پلنگ خشم از کین
[B][M1]گربهٔ موش گون بسی دیدی[M2]این یکی موش گربه چشم ببین
[A]
[B][M1]زین کلک من که سحر طرازی است راستین[M2]دست زمانه رسات طرازی بر آستین
[B][M1]سردار اهل فضلم و بندار نظم و نثر[M2]آرد سجود من سر بندار ری نشین
[B][M1]بندار چون ز ری سوی تبریز می‌رسد[M2]نان جوین خورد از آن و اکمه زین
[B][M1]من کامدم ز خطهٔ تبریز سوی ری[M2]از خوشهٔ سپهر خورم نان گندمین
[B][M1]چونان که جو ز گندم دور است از قیاس[M2]شعرش به شعر من به قیاس است هم چنین
[B][M1]با بان آهوان که گزیند پلنگ‌مشک[M2]بر شان انگبین که گزیند ترنجبین
[B][M1]با این بیان ز وصف تو امروز عاجزم[M2]کو جنتی است آمده ز افلاک بر زمین
[B][M1]پشت عراق و روی خراسان ری است ری[M2]پشتی چه راست دارد و روئی چه نازنین
[B][M1]از سین سحر نکتهٔ بکر آفرین منم[M2]چون حق تعالی از ری بر رحمت آفرین
[B][M1]بر صانعی که روی بهشت آفرید و ری[M2]خاقانی آفرین خوان، خاقانی آفرین
[A]
[B][M1]لوریی گفت مرا در عرفات[M2]که می و بنگ نگیرم پس از این
[B][M1]گرچه زنگی لقبم بهر نشاط[M2]عادت زنگ نگیرم پس از این
[B][M1]تو گوا باش که چو کردم حج[M2]می گلرنگ نگیرم پس از این
[B][M1]توبه چون بیخ فرو برد به دل[M2]شاخ هر شنگ نگیرم پس از این
[B][M1]دست سلطان خرد بوسه زدم[M2]پای سرهنگ نگیرم پس از این
[B][M1]نامور تیغم با جوهر نور[M2]ظلمت ننگ نگیرم پس از این
[B][M1]صیقل عقل جلا داد مرا[M2]تا دگر زنگ نگیرم پس از این
[B][M1]شاهد دوست کش افتاد جهان[M2]در برش تنگ نگیرم پس از این
[B][M1]ناخن چنگ گرفتم که دگر[M2]زلف در چنگ نگیرم پس از این
[B][M1]چنگ چون در رسن کعبه زدم[M2]گیسوی چنگ نگیرم پس از این
[A]
[B][M1]به نسبت از تو پیمبر بنازد ای سید[M2]که از بقا نسب ذات توست حاصل ازو
[B][M1]عزیز ز تو کس نیست بر پیمبر از آنک[M2]سلالهٔ گل اوئی و لالهٔ گل او
[A]
[B][M1]خوان خسرو فلک مثال و در او[M2]افتابی است ده هلال بر او
[B][M1]آفتابی که آفتابش پخت[M2]که نهد بر سپهر خوان مگر او
[B][M1]آفتابی چو غنچه سر بسته[M2]که نماید چو غنچه لعل و زر او
[B][M1]غنچه دارد زر تر اندر لعل[M2]لعل دارد میان زر تر او
[B][M1]افتابی که خاورش دهن است[M2]دارد از باغ شاه باختر او
[B][M1]گزلک شاه سعد ذابح دان[M2]که به مریخ ماند از گهر او
[B][M1]سر مریخ گوهرش زیبد[M2]آورد ده هلال در نظر او
[B][M1]هر هلالی کز او کنند جدا[M2]خوش بخندد ناظرانش بر او
[B][M1]سر مریخ کآفتاب شکافت[M2]نگذارد ز ده هلال اثر او
[B][M1]ابرهٔ آفتاب اگر زرد است[M2]چون شفق سرخ دارد آستر او
[B][M1]مجمر زر نگر که می‌دارد[M2]از برون عطر و از درون شرر او
[B][M1]بهر خوان سکندر دوران[M2]داشت از آب خضر آبخور او
[B][M1]چون به حضرت رسید خاقانی[M2]بر سر خوان رسید ما حضر او
[B][M1]خاقانی از نشیمن آزادی آمده است[M2]بندش کجا کند فلک و زرق و بند او
[B][M1]نندیشد از فلک نخرد سنبلش به جو[M2]بر کهکشان و خوشه بود ریشخند او
[B][M1]زین مرغزار سبز نجوید حیات از آنک[M2]قصاب حلق خلق بود گوسفند او
[B][M1]خضر است و خان و خانه به عزلت کند به‌دل[M2]هم خضر خان ومشغلهٔ اوز کند او
[B][M1]خاقانی از حریف گزیدن کران گزید[M2]کان را که برگزید گزیدش گزند او
[B][M1]هرچند کان سقط به دمش زنده گشته بود[M2]چون دست یافت سوخت و را سقط زند او
[B][M1]خورشید دیده‌ای که کند آب را بلند[M2]سردی آب بین که شود چشم‌بند او
[B][M1]حاسد که بیند این سخن همچو شیر و می[M2]سرکه نماید آن، سخن لوزه کند او
[A]
[B][M1]ای پور ز خاقانی اگر پند پذیری[M2]زین پس نشود عالم خاک آبخور تو
[B][M1]خاک است تو را دایه از آن ترس که روزی[M2]خون تو خورد دایهٔ بیدادگر تو
[B][M1]شیری که لبت خورد ز دایه چو شود خون[M2]دایه خورد آن خون ز لب شیر خور تو
[B][M1]ناچار شود چهرهٔ تو پی سپر خاک[M2]گر چهرهٔ خاک است کنون پی سپر تو
[B][M1]امروز غذای تو دهند از جگر خاک[M2]فردا غذی خاک دهند از جگر تو
[A]
[B][M1]خواجه بر استر رومی خر مصری می‌دید[M2]گفتم از صد خر مصری است به آن دل دل تو
[B][M1]تو به قیمت ز خر مصر نه‌ای کم به یقین[M2]نه ز بانگ خر مصری است کم آن غلغل تو
[B][M1]آن خر مصر عبائی است و ز اطلس جل او[M2]تو خر اطلسی و هست عبائی جل تو
[A]
[B][M1]زری که نقد جوانی است گم شد از کف عمر[M2]در این سراچهٔ خاکی که دل خرابم ازو
[B][M1]به آب دیده نبینی که خاک می‌شویم[M2]بدان طمع که زر عمر باز یابم ازو
[A]
[B][M1]عطسهٔ سحر حلال من فلکی بود[M2]بود به ده فن ز راز نه فلک آگاه
[B][M1]زود فرو شد که عطسه دیر نماند[M2]آه که کم عمر بود عطسهٔ من آه
[B][M1]جانش یکی عطسه داد و جسم بپرداخت[M2]هم ملک الموت گفت یرحمک الله
[A]
[B][M1]آبم ببرد بخت، بس ای خفته بخت بخ[M2]نانم نداد چرخ، زهی سفله چرخ زه
[B][M1]در خواب رفته بختم و بیدار مانده چشم[M2]لا الطرف لی ینام ولاالجد ینتبه
[B][M1]چون ماه چار هفته شد ستم به هفت حال[M2]حالی چنان که لیس علی‌الخلق یشتبه
[B][M1]دل چون قلم در آتش و تن کاغذ اندر آب[M2]فالنار احرقته و الماء حل به
[B][M1]ایام دمنه طبع و مرا طالع است اسد[M2]من پای در گل از غم و حسرت چو شتربه
[B][M1]از کیسهٔ کسان منم آزاد دل که آز[M2]آزاد را چو کیسه گلو درکشد بزه
[B][M1]خشنودم از خدای بدین نیتی که هست[M2]از صد هزار گنج روان گنج فقر به
[B][M1]چون جان صبر در تن همت نماند نیست[M2]گو قالب نیاز ممان هرگز و مزه
[B][M1]دولت به من نمی‌دهد از گوسفند چرخ[M2]از بهر درد دنبه و بهر چراغ په
[B][M1]الحق غریب عهدم و از قائلان فزون[M2]هرچند کاهل عهد کهان را کنند مه
[B][M1]بیمار جان رمیده برون آمدم ز ری[M2]شاخ حیات سوخته و برگ راه نه
[B][M1]شب تا به چاشت راه روم پس به گرمگاه[M2]بر هر در دهی طلبم منزل نزه
[B][M1]بیماری گران و به شب راندن سبک[M2]روز آب چون به من نرسد زان خران ده
[B][M1]از بیم تیغ خور سفرم هست بعد از آنک[M2]روز افکند کلاه و زند شب قبا زره
[B][M1]بر ره چو اسب سایه کند گویدم غلام[M2]کاین سایه فرش توست فرود آی و سربنه
[B][M1]از تب چو تار موی مرا رشتهٔ حیات[M2]و آن موی همچو رشتهٔ تب‌بر به صد گره
[B][M1]غایب شد از نتیجهٔ جانم میان راه[M2]یک عیبه نظم و نثر که از صد خزینه به
[B][M1]یارب چو فضل کردی و جان باز دادیم[M2]رحمی بکن نتیجهٔ جان نیز باز ده
[A]
[B][M1]من که خاقانیم این مایه صفا یافته‌ام[M2]که به دل در حق بدخواه شدم نیکی خواه
[B][M1]چون شوم سوخته از خامی گفتار بدان[M2]به نکوکار پناه آرم و او هست گواه
[B][M1]که نگویم که مکافات بدیشان بد کن[M2]لیک گویم که مرا از بدشان دار نگاه
[A]
[B][M1]گنج عمری داشتی خاقانیا[M2]کم کم از گنج تو گم شد آه آه
[B][M1]شد سیاهی دیدهٔ دولت سپید[M2]شد سپیدی چهرهٔ سلوت سیاه
[B][M1]در زیان عمر یکسانند خلق[M2]خواه درویش است، خواهی پادشاه
[B][M1]از کیا درگیر کز زر یافت تاج[M2]تا شبانی کز گیا دارد کلاه
[B][M1]بامدادان روز چون سر برزند[M2]بر همه یکسان درآید شام‌گاه
[B][M1]هرکه را بی‌صرف کم شد نقد عمر[M2]هست مغبون اندر این بازارگاه
[B][M1]عمر کاهد تن گدازد دور چرخ[M2]اینت چرخ تن گداز عمر کاه
[B][M1]جزوی از من کم شود، جزوی ز میر[M2]روزی از من بگذرد، روزی ز شاه
[B][M1]از گدائی چون من و میری چو تو[M2]عمر یکسان می‌ستاند سال و ماه
[B][M1]کام ثعبان را چه خرچنگ و چه مور[M2]سیل طوفان را چه خرسنگ و چه کاه
[B][M1]آتش سوزان و داس تیز را[M2]یک صفت باشد تر و خشک گیاه
[B][M1]شمع را از باد کی باشد امان؟[M2]پنبه را ز آتش کجا باشد پناه
[B][M1]شاه محجوب است و من آگه ز کار[M2]شاه مشغول است و من فارغ ز جاه
[B][M1]بلکه من آزادم او در بند آز[M2]بلکه من آگاهم او غافل ز راه
[A]
[B][M1]دبیر ما به صفت روبه است گوا دم او[M2]بلی هر آینه روباه را دم است گواه
[B][M1]همه به سجده نظافت دهد مساجد را[M2]بلی منظف مسجد بود دم روباه
[A]
[B][M1]ای بلخیک سقط چه فرستی به شهر ما[M2]چندین سقاطهٔ هوس افزای عقل کاه
[B][M1]آئی چو سیر کوبهٔ رازی به بانگ و نیست[M2]جز بر دو گوپیازهٔ بلخیت دستگاه
[B][M1]دیگ هوس مپز که چو خوان مسیح هست[M2]کس گوپیازهٔ تو نیارد به خوان شاه
[B][M1]بد نثری و رسائل من دیده چند وقت[M2]کژ نظمی و قصائد من خوانده چندگاه
[B][M1]زرنیخ زرد و نیل کبود تورا ببرد[M2]گوگرد سرخ و مشک سیاه من آب و جاه
[B][M1]آری در آن، دکان که مسیح است رنگرز[M2]زرنیخ و نیل را نتوان داشت پیش گاه
[B][M1]سحر زبان سامری آسای من بخوان[M2]وحی ضمیر موسوی اعجاز من بخواه
[B][M1]عقدی ببند ازین گهر آفتاب کان[M2]دری بدزد ازین صدف آسمان شناه
[B][M1]موی تو چون لعاب گوزنان شده سپید[M2]دیوانت همچو چشم غزالان شده سیاه
[B][M1]باری ازین سپید و سیاه اعتبار گیر[M2]یا در سیه سپید شب و روز کن نگاه
[B][M1]پس ... نه‌ای و گرچه چو ... کلاه دار[M2]کز دست جهل تو به در ... نهم کلاه
[B][M1]خاقانی و حقایق طبع تو و مجاز[M2]اینجا مسیح و طوبی و آنجا خر و گیاه
[A]
[B][M1]دیده از کار جهان دربسته به[M2]راه همت زین و آن دربسته به
[B][M1]دوستان از هفت دشمن بدترند[M2]هفت در بر دوستان دربسته به
[B][M1]دل گران بیماریی دارد ز غم[M2]روزن چشم از جهان دربسته به
[B][M1]پشت دست از غم به دندان می‌خورم[M2]از چنین خوردن دهان دربسته به
[B][M1]چون به صد جان یک‌دلی نتوان خرید[M2]دل فروشان را دکان دربسته به
[B][M1]منقطع شد کاروان مردمی[M2]دیدهای دیده‌بان دربسته به
[B][M1]خاک بیزان هوس بی‌روزی‌اند[M2]چشم دل زین خاکدان دربسته به
[B][M1]از زبان در سر شدی خاقانیا[M2]تا بماند سر، زبان دربسته به
[A]
[B][M1]زهی عقد فرهنگیان را میانه[M2]میان پیشت اصحاب فرهنگ بسته
[B][M1]علی رغم خورشید دست ضمیرت[M2]حلی بر جبین شباهنگ بسته
[B][M1]چنان جادوی بخل را بسته جودت[M2]که جادو زبان را به نیرنگ بسته
[B][M1]کفت عیسی‌آسا به اعجاز همت[M2]تب آز را پیش از آهنگ بسته
[B][M1]دلت گوهر راز حق راست حقه[M2]درون بس فراخ و سرش تنگ بسته
[B][M1]سراید نوای مدیح تو زهره[M2]ببین گیسوی زلف در چنگ بسته
[B][M1]فلک چنگ پشت است و ساعات رگ‌ها[M2]که رگ بیست‌وچار است بر چنگ بسته
[B][M1]فرستادمت اسب و دستار و جبه[M2]ز مه طوق بر اسب شب‌رنگ بسته
[B][M1]سپید است دستار لیکن مذهب[M2]سیاه است جبه ولی رنگ بسته
[B][M1]به دستار و جبه خجل سارم از تو[M2]در عفو مگذار چون سنگ بسته
[B][M1]مسیح آیتی من سلیمانت کردم[M2]که بادی فرستادمت تنگ بسته
[A]
[B][M1]راز دارم مرا ز دست مده[M2]بی‌خودان را به خودپرست مده
[B][M1]نجده ساز از دل شکسته‌دلان[M2]این چنین نجده را شکست مده
[B][M1]شست تو همت است و صید تو مال[M2]صید بدهی رواست، شست مده
[B][M1]مهرهٔ مار بهر مار زده است[M2]به کسی کز گزند رست مده
[B][M1]عافیت کیمیاست دولت خاک[M2]کیمیا را به خاک پست مده
[B][M1]گنج معنی توراست خاقانی[M2]شو کلیدش به هرکه هست مده
[B][M1]پایگه یافتی، به پای مزن[M2]دستگه یافتی ز دست مده
[B][M1]میده تنها توراست تنها خور[M2]به سگان ده، به هم نشست مده
[B][M1]شمع غیبی به پیش کور مسوز[M2]تیغ عقلی به دست مست مده
[A]
[B][M1]بر در خواجه از تظلم خلق[M2]بشنو آن نالهٔ پراکنده
[B][M1]خواجه از باد تکیه‌گه کرده[M2]بالش از بالش پر آکنده
[A]
[B][M1]زهر است مرا غذای هر روزه[M2]زین کاسهٔ سرنگون پیروزه
[B][M1]وز دهر سیاه کاسه در کاسم[M2]صد ساله غم است شرب یک روزه
[B][M1]دهر است کمینه کاسه گردانی[M2]از کیسهٔ او خطاست دریوزه
[B][M1]در کوزه نگر به شکل مستسقی[M2]مستسقی را چه راحت از کوزه
[B][M1]از چرخ طمع ببر که شیران را[M2]دریوزه نشاید از در یوزه
[B][M1]خاقانی صبح خیز، هر شامی[M2]نگشاید جز به خون دل روزه
[B][M1]بر تن ز سرشک جامهٔ عیدی[M2]در ماتم دوستان دل سوزه
[A]
[B][M1]هرچه امن و فراغت است و کفاف[M2]یافت خاقانی از جهان هر سه
[B][M1]گرچه هر سه ورای مملکت است[M2]صحت آمد ورای آن هر سه
[A]
[B][M1]ای چرخ لاجوردی بس بوالعجب نمائی[M2]کآیینهٔ خسان را زنگارها زدائی
[B][M1]هر ساعتم به نوعی درد کهن فزائی[M2]چون من ز دست رفتم انگشت بر که خائی؟
[B][M1]بر سختهٔ تمام تا چند بر گرائی[M2]دانستهٔ عیارم تا چندم آزمائی؟
[B][M1]پیروزه‌وار یک دم بر یک صفت نپائی[M2]تا چند خس پذیری؟ آخر نه کهربائی
[B][M1]خردم بسودی آخر در دور آسیائی[M2]بی‌خردگی رها کن خردم چو جو چه سائی
[B][M1]چون صوفیان صورت در نیلگون وطائی[M2]لیک از صفت چو ایشان دور از صف صفائی
[B][M1]الحق کثیف رایی گرچه لطیف جایی[M2]یکتا بر آن کسی کز طفلی بود دوتائی
[B][M1]آن کز دهانهٔ گاز خورد آب ناسزایی[M2]بر زر بخت آن کس بخشی تو کیمیائی
[B][M1]از آفتاب دولت آن راست روشنایی[M2]کو رخنه کرد روزن پشت از فراخ نایی
[B][M1]خاقانیا نمانده است آب هنر نمائی[M2]ای سوخته توانی کاین خام کم درائی
[A]
[B][M1]تو همه کاخ طرب سازی و خاقانی را[M2]در همه تبریز اندهکده‌ای بینم جای
[B][M1]او بدین یک درهٔ خویش تکلف نکند[M2]تو بدین ششدرهٔ خویش تفاخر منمای
[B][M1]ماه در هفت فلک خانه یکی دارد و بس[M2]زحل نحس ز من راست به یک جا دو سرای
[A]
[B][M1]پسر، خاندان را بود خانه‌دار[M2]چو جان پدر شد به دیگر سرای
[B][M1]اگر شیر برجا نماند رواست[M2]ولی عطسهٔ شیر ماند بجای
[B][M1]برون بیشه را شیر به میزبان[M2]درون خانه را گربه به کدخدای
[B][M1]جهان را بنگزیرد از گربه لیک[M2]گزیرد ز شیر نبرد آزمای
[B][M1]که در خانه آواز یک گربه به[M2]که ده غرش شیر دندان نمای
[B][M1]که ده چار دیوار گردد خراب[M2]ز دندان یک موش آفت فزای
[B][M1]نه پرویز پرداخت لنگر بری[M2]چو از خشم بهرام بد کرد رای
[A]
[B][M1]نیک مردی کجاست خاقانی[M2]که در او درد مردمی یابی
[B][M1]نیست مرغی که حوصله‌ش به جهان[M2]دانه پرورد مردمی یابی
[B][M1]خود جهان مخنث آن کس نیست[M2]که در او مرد مردمی یابی
[A]
[B][M1]اهل دلی ز اهل روزگار نیابی[M2]انس طلب چون کنی که یار نیابی
[B][M1]گر دگری ز اتفاق هم‌نفسی یافت[M2]چون تو بجوئی به اختیار نیابی
[B][M1]خوش نفسی نیست بی‌گرانی کامروز[M2]نافهٔ بی ثرب در تتار نیابی
[B][M1]آینهٔ خاک تیره کار چه بینی[M2]ز آینهٔ تیره نور کار نیابی
[B][M1]روز وفا آفتاب زرد گذشته است[M2]شب خوشی از لطف روزگار نیابی
[B][M1]نقطهٔ کاری کناره کن که زره را[M2]ساز جز از نقطهٔ کنار نیابی
[B][M1]بر سر بازار دهر خاک چه بیزی[M2]کآخر ازین خاک جز غبار نیابی
[B][M1]دهر همانا که خاکبیزتر از توست[M2]زآنکه دو نقدش به یک عیار نیابی
[B][M1]بگذر ازین آبگون پلی که فلک راست[M2]کب کرم را در او گذار نیابی
[B][M1]قاعده عمر زیر گنبد بی‌آب[M2]گنبد آب است کاستوار نیابی
[B][M1]دست طمع کفچه چون کنی که به هردم[M2]طعمی ازین چرخ کاسه‌وار نیابی
[B][M1]چرخ تهی کز پی فریب تو جنبد[M2]کاسهٔ یوزه است کش قرار نیابی
[B][M1]کشت کرم را نه خوشه ماند و نه دانه[M2]کاهی ازین دو به کشت‌زار نیابی
[B][M1]خاک جگر تشنه را ز کاس کریمان[M2]از نم جرعه امیدوار نیابی
[B][M1]جرعه بود یادگار کاس و بر این خاک[M2]بوئی از آن جرعه یادگار نیابی
[B][M1]یاد تو خاقانیا ز داد چه سود است[M2]کز ستم دهر زینهار نیابی
[A]
[B][M1]مدح کریمان کنم، چرا نکنم لیک[M2]قدح لئیمان مرا شعار نیابی
[B][M1]در همه دیوان من دو هجو نبینی[M2]در همه گلزار خلد خار نیابی
[A]
[B][M1]سر انگشت می‌رزد بی‌بی[M2]بر من انگشت می‌گزد بی‌بی
[B][M1]نای را دشمن است و دف را دوست[M2]بر ره دف همی وزد بی‌بی
[B][M1]از پی یک نشان دوم جامه[M2]لاجوردی همی رزد بی‌بی
[B][M1]افتاب است و زهره می‌طلبد[M2]در بر مه نمی‌خزد بی‌بی
[B][M1]صحن پانید حلقه می‌جوید[M2]نیشکر هم نمی‌مزد بی‌بی
[B][M1]چشم بد دور نیک طباخ است[M2]کآفتاب جهان سزد بی‌بی
[B][M1]نپزد هیچ قلیهٔ گزری[M2]تابهٔ شلغمی پزد بی‌بی
[A]
[B][M1]گر به دل آزاد بودمی چه غمستی[M2]عقدهٔ سودا گشودمی چه غمستی
[B][M1]غم همه ز آن است کشنای نیازم[M2]گر نه نیاز آزمودمی چه غمستی
[B][M1]گر به مشامی که بوی آز شنودم[M2]بوی قناعت نودمی چه غمستی
[B][M1]تخم ادب کاشتم دریغ درودم[M2]گر بر دولت درودمی چه غمستی
[B][M1]این که خرد را در ملوک نمودم[M2]گر در عزلت نمودمی چه غمستی
[B][M1]بد گهران را ستودم از گهر طبع[M2]گر گهری را ستودمی چه غمستی
[B][M1]سرمهٔ عیسی که خاک چشم حواری است[M2]گر جهت خر نسودمی چه غمستی
[B][M1]گر ز پی ساز کار در الف آز[M2]سین سلامت فزودمی چه غمستی
[B][M1]لاف پلنگی زنم و گرنه چو گربه[M2]لقمهٔ دونان ربودمی چه غمستی
[B][M1]بخت غنود و به درد دل نغنودم[M2]گر به فراقت غنودمی چه غمستی
[B][M1]گفتی خاقانیا به شاهد و می‌کوش[M2]گر من ازین دست بودمی چه غمستی
[A]
[B][M1]کوهکن در عشق شیرین غیرتی گر داشتی[M2]نقش شیرین را به چشم دیگران نگذاشتی
[B][M1]بود بی‌غیرت که نقش یار را بر سنگ کند[M2]ور به لوح سینه کندی صورتی پنداشتی
[A]
[B][M1]یک مشت خاکی ارچه دربند کاخ و کوخی[M2]برگ از خدا طلب کن بگذار شاخ و شوخی
[B][M1]نیکوت داشت اول، نیکوت دارد آخر[M2]این بیت معتقد ساز از قاضی تنوخی
[A]
[B][M1]گفتی که سپاس کس مبر بیش[M2]کز دهر به بخت نیک زادی
[B][M1]آری منم از دعای پیران[M2]خورده بر کشت‌زار شادی
[B][M1]باقی شدم از هدایت عم[M2]کاموخت مرا ملک نهادی
[B][M1]عم کرد مرا دعا گه نزغ[M2]گفت افضل شرق و غرب بادی
[A]
[B][M1]ای جهان داوری که دوران را[M2]عهد نامهٔ بقا فرستادی
[B][M1]وی کیان گوهری که کیوان را[M2]مدد از کبریا فرستادی
[B][M1]عزم را چند روزه ره به کمین[M2]راه گیر قضا فرستادی
[B][M1]پیش مهدی که پیشگاه هدی است[M2]عدل را پیشوا فرستادی
[B][M1]آب دین رفته بود از آتش کفر[M2]رفته را باز جا فرستادی
[B][M1]وقت قدرت سهیل را ز یمن[M2]به سلام سها فرستادی
[B][M1]روز کین اژدهای رایت را[M2]به مصاف و غزا فرستادی
[B][M1]کرکسان را ز چرخ چون گنجشک[M2]در دم اژدها فرستادی
[B][M1]به سم کوه پیکران در رزم[M2]کوه را در هوا فرستادی
[B][M1]ز آب تیغ کیالواشیری[M2]آتش اندر وغا فرستادی
[B][M1]آخر نام خویش را بر چرخ[M2]بیم نار بلا فرستادی
[B][M1]از سنا برق آتش شمشیر[M2]عرشیان را سنا فرستادی
[B][M1]شررش در کواکب افکندی[M2]دودش اندر سما فرستادی
[B][M1]کوه را زهره آب گشت وببست[M2]کامتحانش از دها فرستادی
[B][M1]زهرهٔ آب گشتهٔ کوه است[M2]که ثنا را جزا فرستادی
[B][M1]نی نی آن زر ز نور خلق تو زاد[M2]که به خلق خدا فرستادی
[B][M1]هرچه خورشید زاده بود از خاک[M2]هم به خورشید وا فرستادی
[B][M1]اعظم اسپهبدا به خاقانی[M2]گنج خاقان عطا فرستادی
[B][M1]بدره‌ها دادی از نهان و کنون[M2]حله‌ها بر ملا فرستادی
[B][M1]چشمه‌ها راندی از مکارم و باز[M2]قلزمی از سخا فرستادی
[B][M1]اسمانی که اختران دادی[M2]مهر و مه بر قفا فرستادی
[B][M1]هر زری کافتاب زاد از کان[M2]به رهی بارها فرستادی
[B][M1]پس ازین آفتاب بخشی از آنک[M2]نقد کان را فنا فرستادی
[B][M1]پارم امسال شد به سعی عطات[M2]که مثال رضا فرستادی
[B][M1]جان مصروع شوق را ز مثال[M2]خط حرز و شفا فرستادی
[B][M1]چو سه حرف میانهٔ نامت[M2]از قبولم لوا فرستادی
[B][M1]خاطرم مریمی است حامل بکر[M2]که دمیش از صبا فرستادی
[B][M1]مریمی کش هزار و یک درد است[M2]صد هزارش دوا فرستادی
[B][M1]من به جان کشتهٔ هوای توام[M2]کشته را خون بها فرستادی
[B][M1]خون بها گر هزار دینار است[M2]تو دو چندان مرا فرستادی
[B][M1]زین صلت کو قصاص کشتن راست[M2]من شدم زنده تا فرستادی
[B][M1]گنج عرشی گشایمت به زبان[M2]که مرا کیمیا فرستادی
[B][M1]همه دزدان گنج من کورند[M2]تا مرا توتیا فرستادی
[B][M1]من نیایش‌گر نیای توام[M2]که صلت چون نیا فرستادی
[B][M1]بخشش تو به قدر همت توست[M2]نه به قدر ثنا فرستادی
[B][M1]هم‌چنین بخش تا چنین گویند[M2]که سزا را سزا فرستادی
[B][M1]فضل و فطنت سپاس‌دار تو اند[M2]کاین عطیت به ما فرستادی
[B][M1]نشنوی آنکه حاسدان گویند[M2]کاین همه زر چرا فرستادی
[B][M1]نفخهٔ روح اول البشر است[M2]که به مردم گیا فرستادی
[B][M1]سال قحط انگبین و شیر بهشت[M2]به لبی ناشتا فرستادی
[B][M1]ماه دی کرم پیله را از قوت[M2]پیل بالا نوا فرستادی
[B][M1]کرم شب‌تاب را شب یلدا[M2]در بن چه ضیا فرستادی
[B][M1]در سراب وحش به نیلوفر[M2]ز ابر همت نما فرستادی
[B][M1]شاه‌باز کلاه گمشده را[M2]در زمستان قبا فرستادی
[B][M1]بد نکردی و خود نکو دانی[M2]کاین نکوئی کجا فرستادی
[B][M1]دانم از جان که را ستودم و باز[M2]دانی احسان که را فرستادی
[B][M1]افسر زر چو شاه دابشلیم[M2]بر سر بید پا فرستادی
[B][M1]ثانی اسکندری، ارسطو را[M2]گنج بی‌منتها فرستادی
[B][M1]شاه نعمان کفی و نابغه را[M2]زر و فر و بها فرستادی
[B][M1]مصطفی دولتا سوی حسان[M2]خلعه چون مصطفا فرستادی
[B][M1]مرتضی صولتا سوی قنبر[M2]هدیه چون مرتضی فرستادی
[B][M1]برگشایم در فلک به دعات[M2]که کلید دعا فرستادی
[B][M1]باش تاج کیان که بر سر چرخ[M2]تاج عز و علا فرستادی
[A]
[B][M1]ابر دستا ز بحر جود مرا[M2]عنبر در ثمن فرستادی
[B][M1]یمن و ترک هست شوم و به من[M2]یمن فال یمن فرستادی
[B][M1]طغرلی و همای و بلبل را[M2]زاغ طوطی سخن فرستادی
[B][M1]شاه شیران توئی که طرفه غزال[M2]صید کردی به من فرستادی
[B][M1]گر فرستادیم غلام حبش[M2]بس که ترک ختن فرستادی
[B][M1]خادم ساده دل منم که مرا[M2]خادم ساده تن فرستادی
[A]
[B][M1]نیست در موکب جهان مردی[M2]نیست بر گلبن فلک وردی
[B][M1]پدر مکرمت ز مادر دهر[M2]فرد مانده است، بی‌نوا فردی
[B][M1]رصد روز و شب چه می‌باید[M2]که ندارد ره کرم گردی
[B][M1]چیست از سرد و گرم خوان فلک[M2]جز دو نان این سپید و آن زردی
[B][M1]درد بخل است جان عالم را[M2]الامان یارب از چنین دردی
[B][M1]من که خاقانیم ز خوان فلک[M2]دست شستم که نیست پس خوردی
[B][M1]ناجوان مردم ار جهان خواهم[M2]که ندارد جهان جوان مردی
[B][M1]همتم رستمی است کز سر دست[M2]دیو آز افکند به ناوردی
[B][M1]خواجه‌ای وعدهٔ نوالم داد[M2]بر زبان عزیزتر مردی
[B][M1]گفتم آن مرد را که به دلت[M2]بپذیرم یکی ره آوردی
[B][M1]که بسا مخلصا که شربت زهر[M2]نوش کرد از برای هم‌دردی
[B][M1]خواجه وعده وفا نکرد و وفا[M2]کی کند هیچ بخل پروردی
[B][M1]گرچه او سرد کرد خاطر من[M2]گرم شد هم نگفتنش سردی
[B][M1]دل که آزرد اگر بدانستی[M2]کو کسی نیست هم نیازردی
[B][M1]دیر دانست دل که او کس نیست[M2]ورنه از نیست یاد چون کردی
[A]
[B][M1]پاکا ملکا قد فلک را[M2]جز بهر سجود خم نکردی
[B][M1]جلاب خواص درد سر را[M2]الا به سپیده دم نکردی
[B][M1]بر من که پرستشت نکردم[M2]در ناکردن ستم نکردی
[B][M1]آن چیست که از بدی نکردم[M2]وآن چیست که از کرم نکردی
[B][M1]گفتی که کنم جزای جرمت[M2]چون وقت رسید هم نکردی
[B][M1]خاقانی را که مرغ عشق است[M2]جز نامزد حرم نکردی
[A]
[B][M1]طبع روشن داشت خاقانی حوادث تیره کرد[M2]ور نکردی خاطر او نور پیوند آمدی
[B][M1]گر کلید خاطرش نشکستی اندر قفل غم[M2]از خزانهٔ غیب لفظش وحی مانند آمدی
[B][M1]گر به اول نستندندی اصل شیرینی ز موم[M2]نخل مومین را رطب شیرین تر از قند آمدی
[A]
[B][M1]اگر معزی و جاحظ به روزگار منندی[M2]به نظم و نثر همانا که پیش‌کار منندی
[B][M1]ز بورشید و ز عبدک مثل زنند به شروان[M2]وگر به دور منندی دوات‌دار منندی
[B][M1]به زور و زر نفریبم چو زور و زر وزیران[M2]که فخر زور و زرستی گر اختیار منندی
[B][M1]بر آسمان وزارت گر انجم هنرستی[M2]وزارت و هنر امروز در شمار منندی
[A]
[B][M1]گر دیده یک اهل دیده بودی[M2]دل مژده پذیر دیده بودی
[B][M1]جان حلقه به گوش گوش گشتی[M2]گر نام وفا شنیده بودی
[B][M1]این قحط جهان کسی نبردی[M2]گر کشت وفا رسیده بودی
[B][M1]کشتی حیات کم شکستی[M2]گر بحر غم آرمیده بودی
[B][M1]می‌ترسد از آب دیده جانم[M2]ای کاش نه سگ گزیده بودی
[B][M1]گر آهم خواستی فلک را[M2]چون صبح دوم دریده بودی
[B][M1]ور چشم فلک به شفقت استی[M2]زو خون شفق چکیده بودی
[B][M1]مرغ دلم زا زبان به رنج است[M2]ورنه ز قفس پریده بودی
[B][M1]آویخته کی بدی ترازو[M2]گر زآنکه زبان بریده بودی
[B][M1]خاقانی اگر نه اهل جستی[M2]دامن ز جهان کشیده بودی
[B][M1]هرچند جهان چنو ندیده است[M2]او کاش جهان ندیده بودی
[B][M1]با آن‌که تمامش آفریدند[M2]ای کاش نیافریده بودی
[A]
[B][M1]چون یوسف سپهر چهارم ز چاه دی[M2]آمد به دلو در طلب تخت مشتری
[B][M1]سیاره‌ای ز کوکبهٔ یوسف عراق[M2]آمد که آمد آن فلک ملک پروری
[B][M1]هان مژده هان که رستی ازین قحط مردمی[M2]هین سجده هین که جستی ازین چاه مضطری
[B][M1]تو چه نشین و موکب سیاره آشنا[M2]تو قحط بین و کوکبهٔ یوسف ایدری
[B][M1]خاقانیا چه ترسی از اخوان گرگ فعل[M2]چون در ظلال یوسف صدیق دیگری
[B][M1]یا ایهاالعزیز بخوان در سجود شکر[M2]جان برفشان بضاعت مزجاة کهتری
[B][M1]کآنجا که افسر سر گردن‌کشان بود[M2]او را رسد بر افسرشان صاحب افسری
[B][M1]فصلی که در معارضهٔ غیر گفته‌ای[M2]تضمینش کن در این دو سه منظوم گوهری
[B][M1]ای در قمار چرخ مسخر به دست خون[M2]از چرخ بادریسه سراسیمه سرتری
[B][M1]غوغای سرکشان فلک پایدام توست[M2]تو فتنه را بهانه ز خاقانی آوری
[B][M1]زنبور کافر ار پی غوغا به کین توست[M2]بر عنکبوت یک‌تنه تهمت چه می‌بری
[B][M1]در اوهن‌البیوت چه ترسی ز عنکبوت[M2]چون بر در مشبک زنبور کافری
[B][M1]سرپنجگی نه سیرت خرگوش خنثی است[M2]ترس از هژبر دار در آن صورت نری
[B][M1]از روزگار ترس نه از رند روزگار[M2]از سامری هراس نه از گاو سامری
[B][M1]چون دور باش در دهن مار دیده‌ای[M2]از جوشن کشف چه هراسی؟ چه غم خوری؟
[B][M1]خاقانیا چو طوطی ازین آهنین قفس[M2]کوشی که نیم بال بیابی و بر پری
[A]
[B][M1]افاق زیر خاتم خوارزم شاهی است[M2]مانا ز بخت یافت نگین پیمبری
[B][M1]پیش سپید مهرهٔ قدرش زبون‌تر است[M2]از بانگ پشه دبدبهٔ کوس سنجری
[B][M1]از بهر آنکه نامهٔ درگاه او برد[M2]عنقا کمر ببست برای کبوتری
[B][M1]چرخ کبود را ز حسام بنفش او[M2]تهدید می‌رسد که رها کن ستمگری
[B][M1]از دهر زاد و دهر فضولی نمای را[M2]خون ریختی گرش نبدی حق مادری
[B][M1]تیغش ز چار شهر خراسان خراج خواست[M2]از چار شهر چه که ز نه چرخ چنبری
[B][M1]شمشیر گوشت خوارهٔ او را مزوری است[M2]آن‌کس که خورد رست ز دست مزوری
[B][M1]گر خصم او بجهد طلسمی بساخته است[M2]آن‌قدر هم ز قدرت او خواست یاوری
[B][M1]گوساله گرچه بهر خلاف خدای بود[M2]نطق از خدای یافت نه از سحر سامری
[B][M1]گردون مگر مصحف نامش شنوده بود[M2]کابشر نوشت نامش بر تاج مشتری
[B][M1]روح القدس به خدمت او می‌خورد قسم[M2]کامروز در زمانه تو اسلام پروری
[B][M1]سوگند خورد عاقلهٔ جان به فضل و عدل[M2]کز روی عدل گستری و فضل پروری
[B][M1]خوارزم شه هزار چو محمود زاولی است[M2]خاقانی از طریق سخن صد چو عنصری
[A]
[B][M1]کیست ز اهل زمانه خاقانی[M2]که تو اهل وفاش پنداری
[B][M1]دوستی کز سر غرض شد دوست[M2]هان و هان تاش دوست نشماری
[B][M1]خواجه گوید که دوست دار توام[M2]پاسخش ده که دوست چون داری
[B][M1]تا عزیزم مرا عزیز کنی[M2]چون شد خوار خوار انگاری
[B][M1]یا بلندم کنی گه پستی[M2]یا عزیزم کنی گه خواری
[B][M1]با من این دوستی به شرطی کن[M2]کاخر آن شرط را بجای آری
[B][M1]کان خطائی که حق ز من بیند[M2]گر تو بینی ز من نیازاری
[B][M1]ور شود خصم من زبردستی[M2]زیر پای بلام مگذاری
[A]
[B][M1]رو که سوی راستی بسیج نداری[M2]مایه به جز طبع پیچ پیچ نداری
[B][M1]دایم پنداشتی که داری چیزی[M2]هیچ نداری خبر که هیچ نداری
[B][M1]تا کی گوئی که بوده‌ام به بسیجات[M2]کانچه بود در پس بسیج نداری
[B][M1]خاطر خاقانی از بسیج ببردی[M2]ز آنکه دل مردمی بسیج نداری
[A]
[B][M1]به تعریض گفتی که خاقانیا[M2]چه خوش داشت نظم روان عنصری
[B][M1]بلی شاعری بود صاحب‌قران[M2]ز ممدوح صاحب‌قران عنصری
[B][M1]ز معشوق نیکو و ممدوح نیک[M2]غزل‌گو شد و مدح‌خوان عنصری
[B][M1]جز ار طرز مدح و طراز غزل[M2]نکردی ز طبع امتحان عنصری
[B][M1]شناسند افاضل که چون من نبود[M2]به مدح و غزل درفشان عنصری
[B][M1]که این سحر کاری که من می‌کنم[M2]نکردی به سحر بیان عنصری
[B][M1]ز ده شیوه کان حیلت شاعری است[M2]به یک شیوه شد داستان عنصری
[B][M1]مرا شیوهٔ خاص و تازه است و داشت[M2]همان شیوهٔ باستان عنصری
[B][M1]نه تحقیق گفت و نه وعظ و نه زهد[M2]که حرفی ندانست از آن عنصری
[B][M1]به دور کرم بخششی نیک دید[M2]ز محمود کشور ستان عنصری
[B][M1]به ده بیت صد بدره و برده یافت[M2]ز یک فتح هندوستان عنصری
[B][M1]شنیدم که از نقره زد دیگدان[M2]ز زر ساخت آلات خوان عنصری
[B][M1]اگر زنده ماندی در این دور بخل[M2]خسک ساختی دیگدان عنصری
[B][M1]نخوردی ز خوان‌های این مردمان[M2]پری‌وار جز استخوان عنصری
[B][M1]به بوی دو نان پیش دونان شدی[M2]زدی بوسه چون پر نان عنصری
[B][M1]ز تیر فلک تیغ چستی نداشت[M2]چو من در نیام دهان عنصری
[B][M1]ز نی دور باش دو شاخی نداشت[M2]چو من در سه شاخ بنان عنصری
[B][M1]نبوده است چون من گه نظم و نثر[M2]بزرگ آیت و خرده دان عنصری
[B][M1]به نظم چو پروین و نثر چو نعش[M2]نبود آفتاب جهان عنصری
[B][M1]ادیب و دبیر و مفسر نبود[M2]نه سحبان یعرب زبان عنصری
[B][M1]چنانک این عروس از درم خرم است[M2]به زر بود خرم روان عنصری
[B][M1]دهم مال و پس شاد باشم کنون[M2]ستد زر و شد شادمان عنصری
[B][M1]به دانش بر از عرش گر رفته بود[M2]به دولت بر از آسمان عنصری
[B][M1]به دانش توان عنصری شد ولیک[M2]به دولت شدن چون توان عنصری
[A]
[B][M1]صدرا تو را جلالت اسکندر است لیک[M2]خضری که آب علم ز بحر یقین خوری
[B][M1]هم ظل ذوالجلالی و هم نور آفتاب[M2]بر اسمانی و غم اهل زمین خوری
[B][M1]بر گنج سایه از پی بذل زر افکنی[M2]در بحر غوطه از پی در ثمین خوری
[B][M1]از دست دیو حادثه در تو گریخت دین[M2]یعنی شهاب دین توئی اندوه دین خوری
[B][M1]هستی شکسته‌دل ز شیاطین ولی چه باک[M2]چون مومیائی از کف روح الامین خوری
[B][M1]آدم چو غصه خورد ز دیدوی شگفت نیست[M2]گر تو شهاب غصهٔ دیو لعین خوری
[B][M1]در مدحت تو مبدع سحر آفرین منم[M2]شاید دریغ مبدع سحر آفرین خوری
[B][M1]خوردی دریغ من که اسیرم به دست چرخ[M2]آری به دست دیو دریغ نگین خوری
[B][M1]در شرق و غرب صبح پسینم به صدق و فضل[M2]تو آفتابی انده صبح پسین خوری
[B][M1]نار کلیم و چشمهٔ خضر است شعر من[M2]شب شمع از آن فروزی و روز آب ازین خوری
[B][M1]هست انگبین ز گل چکنی پس گل انگبین[M2]چون نحل گل خورد نه ز گل انگبین خوری
[B][M1]مهر جم است و کاس جنان نظم و نثر من[M2]مهر از یسار خواهی و کاس از یمین خوری
[B][M1]دیوان من تو را چه ز افسانه دم زنی[M2]قرآنت بر یمین چه به ابجد یمین خوری
[B][M1]چه حاجت است نشتر ترسا چو بامداد[M2]شربت ز دست عیسی گردون نشین خوری
[B][M1]بر شعر زر دهی ز کریمان مثل شوی[M2]با شیر پی نهی ز گوزنان سرین خوری
[B][M1]از ششتر سخا چو طراز شرف دهی[M2]از عسکر سخن شکر آفرین خوری
[B][M1]دانی حدیث آن زن حلواگر گدای[M2]گفتا چنین کنی به مکافا چنین خوری
[A]
[B][M1]رضیت بما قسم الله لی[M2]و فوضت امری الی حالقی
[B][M1]لقد احسن الله فیما مضی[M2]کذلک یحسن فیما بقی
[A]
[B][M1]شاعر مفلق منم، خوان معانی مراست[M2]ریزه خور خوان من عنصری و رودکی
[B][M1]زنده چو نفس حکیم نام من از تازگی[M2]گشته چو مال کریم حرص من از اندکی
[B][M1]قالت من نیم‌روز، حالت من نیم‌شب[M2]تیغ کشد هندوی تیر زند ناوکی
[B][M1]در بر این پیرزن هیچ جوان مرد نیست[M2]خلق همه کودکند من نکنم کودکی
[B][M1]بلبل خردم که خورد بس کندم کرمکی[M2]کرم قزم در هنر زان نکنم کرمکی
[B][M1]بوم چنان سربزرگ از همه مرغان کم است[M2]وز همه باز است بیش با همه سر کوچکی
[B][M1]تا کی گوئی چو گل دارم یاقوت و زر[M2]من چو صبا بگذرم تا تو چو گل بترکی
[B][M1]عذر نهم گرنه‌ای خوش سخن و راست‌بین[M2]حنظل و آنگه خوشی؟ احوال و آنگه یکی؟
[B][M1]بخت کیان مانک است سعد فلک مانکی است[M2]من ز پی فال سعد مانکیم مانکی
[B][M1]اینت علی رایتی قاتل هر خارجی[M2]وینت قباد آیتی قامع هر مزدکی
[B][M1]جعفر صادق به قول جعفر برمک به جود[M2]با هنر هاشمی با کرم برمکی
[A]
[B][M1]بس کن از سودای خوبان داشتن خاقانیا[M2]کز سر سودا خرد را در سر آرد خیرگی
[B][M1]صورت خوبان به معنی چون ببینی آینه است[M2]کز برون سو روشنی دارد درون سو تیرگی
[A]
[B][M1]ای باغ داد و بیضهٔ بغداد مرحبا[M2]دورانگه سپهر و سفرگاه انجمی
[B][M1]از نور و نور و سور و سرور و چراغ و باغ[M2]چرخ چهارمی نه که فردوس هشتمی
[B][M1]هستت ز رنگ و بوی همه چیزها ولیک[M2]آوخ که نیست بوی دل و رنگ مردمی
[A]
[B][M1]دی شبانگه به غلط تا به لب دجله شدم[M2]باجگه دیدم و نظاره بتان حرمی
[B][M1]بر لب دجله ز بس نوش لب نوش‌لبان[M2]غنچه غنچه شده چون پشت فلک روی زمی
[B][M1]نازنینان عرب دیدم و رندان عجم[M2]تشنه‌دل ز آرزو و غرقه تن از محتشمی
[B][M1]پیری از دور بیامد عجمی زاد و غریب[M2]چشم پوشیده و نالان ز برهنه قدمی
[B][M1]دهنش خشک و شکفته رخش از ابر مژه[M2]جگرش گرم و فسرده تنش از سرد دمی
[B][M1]تشنگی بایه برده به لب دجله فتاد[M2]سست تن مانده و از سست تنی سخت غمی
[B][M1]آب برداشتن از دجله مگر زور نداشت[M2]که نوان بود ز لرزان تنی و پشت خمی
[B][M1]شربتی آب طلب کرد ز ملاحی و گفت[M2]هات یا شیخ ذهیبا حرمی الرقم
[B][M1]پیر گفت ای فتی آن زر که ندارم چه دهم[M2]گفت: اخسا قطع الله یمین العجمی
[B][M1]آبی از دجله چوبینم که به پیری ندهند[M2]من ز بغداد چه گویم صفت بی‌کرمی
[B][M1]بی‌درم لاف ز بغداد مزن خاقانی[M2]گر چه امروز به میزان سخن یک درمی
[A]
[B][M1]ای بزم تو فروخته رایات خرمی[M2]در شان عهدت آمده آیات محکمی
[B][M1]از غایت احاطت و از قوت و شرف[M2]هم جرم آفتابی و هم چرخ اعظمی
[B][M1]وقت است کز برای هلاک مخالفان[M2]افلاک را کنی به سیاست معلمی
[B][M1]بر آسمان فتح خرامی چو آفتاب[M2]از برج خرمی به سوی چرخ خرمی
[A]
[B][M1]چراغ کیان کشته شد کاش من[M2]به مرگش چراغ سخن کشتمی
[B][M1]گرم قوتستی چراغ فلک[M2]به آسیب یک دم زدن کشتمی
[B][M1]گرم دست رفتی به شمشیر صبح[M2]اجل را به دست زمن کشتمی
[B][M1]سلیمان چو شد کشتهٔ اهرمن[M2]مدد بایدم کاهرمن کشتمی
[B][M1]به مازندرانم ظفر بایدی[M2]که دیوانش را تن به تن کشتمی
[B][M1]چو شیرین تن خویشتن را به تیغ[M2]پس از خسرو تیغ زن کشتمی
[B][M1]اگر با صفهود وفا کردمی[M2]به هجران او خویشتن کشتمی
[B][M1]اگر حق مهرش به جای آرمی[M2]طرب را چو گل در چمن کشتمی
[B][M1]دل و دیده بر دست بنهادمی[M2]چو سیماب از آب دهن کشتمی
[B][M1]عروسان خاطر دهندی رضا[M2]که چون سمعشان در لگن کشتمی
[B][M1]هم او را از آن حاصلی نیستی[M2]وگر خویشتن در حزن کشتمی
[B][M1]رفیقا مکش خویشتن در فراق[M2]که گر شایدی کشت من کشتمی
[A]
[B][M1]خاقانیا! مسیح دما! زین خراس دهر[M2]نانت جوین چراست سخن‌هات گندمی
[B][M1]مردی، چرا شوی به در عامه طفل‌وار[M2]شیری، چرا کنی ز سر لابه سگ دمی
[B][M1]درگاه حق شناس که دنیا ز پس دود[M2]بشنو ندای حق سوی دنیا که اخدمی
[B][M1]مردم مجوی و یار مخواه از جهان که هست[M2]یاری و مردمی همه ماری و کژدمی
[B][M1]چون هر دو میم مردمه در خط کاتبان[M2]کو راست هر دو مردمهٔ چشم مردمی
[A]
[B][M1]باور نکردمی که رسد کوه سوی کوه[M2]مردم رسد به مردم، باور بکردمی
[B][M1]کوهی بد این تنم که بدو کوه غم رسید[M2]من مردمم چرا نرسیدم به مردمی؟
[A]
[B][M1]گر از غم خلاصی طلب کردمی[M2]هم از نای و نوشی سبب کردمی
[B][M1]مرا غم ندیم است خاص ارنه من[M2]چو عامان به نوعی طرب کردمی
[B][M1]اگر غم طلاق از دلم بستدی[M2]نکاح بنات العنب کردمی
[B][M1]گرم دست رفتی لگام ادب[M2]بر این ابلق روز و شب کردمی
[B][M1]وگر کردهٔ چرخ بشمردمی[M2]شمارش سوی دست چپ کردمی
[B][M1]کلید زبان گر نبودی وبال[M2]کی از خامشی قفل لب کردمی
[B][M1]بری‌خوردمی آخر از دست کشت[M2]اگرنه ز مومی رطب کردمی
[B][M1]مگر فضل من ناقص است ارنه من[M2]بر او تکیه‌گاهی عجب کردمی
[B][M1]ادب داشتم دولتم برنداشت[M2]ادب کاشکی کم طلب کردمی
[B][M1]عصای کلیم ار به دستم بدی[M2]به چوبش ادب را ادب کردمی
[B][M1]اگر در هنرها هنر دیدمی[M2]به خاقانی آن را نسب کردمی
[A]
[B][M1]عالمی بس دیو رای است ارنه من[M2]نام حور دل فریبش کردمی
[B][M1]ارغوانش زعفران ساید همی[M2]ور نسودی من عتابش کردمی
[B][M1]شهربانووار چون رفتی به راه[M2]من عمروار احتسابش کردمی
[B][M1]مادیانی کو شکیبا شد ز فحل[M2]از ریاضت من رکابش کردمی
[B][M1]گرچه او را حاجت مهماز نیست[M2]راندمی شب چو نهیبش کردمی
[B][M1]بر چنین مرکوب سی فرسنگ راه[M2]من ز چشم بد نقابش کردمی
[B][M1]کلک سیمین در دواتش سودمی[M2]بند زرین بر کتابش کردمی
[B][M1]از در عشرین کتابش خواندمی[M2]وز ره تسعین حسابش کردمی
[A]
[B][M1]اهل بایستی که جان افشاندمی[M2]دامن از اهل جهان افشاندمی
[B][M1]گر مرا یک اهل ماندی بر زمین[M2]آستین بر آسمان افشاندمی
[B][M1]شاهدان را گر وفائی دیدمی[M2]زر و سر در پایشان افشاندمی
[B][M1]گر وفا از رخ برافکندی نقاب[M2]بس نثارا کان زمان افشاندمی
[B][M1]گر مرا دشمن ز من دادی خلاص[M2]بر سر دشمن روان افشاندمی
[B][M1]بر سرم شمشیر اگر خون گریدی[M2]در سرشک خنده جان افشاندمی
[B][M1]گر مقام نیست هستان دانمی[M2]هستی خود در میان افشاندمی
[B][M1]جرعهٔ جان از زکات هر صبوح[M2]بر سر سبوح خوان افشاندمی
[B][M1]لعل تاج خسروان بربودمی[M2]بر سفال خمستان افشاندمی
[B][M1]دل ندارم ورنه بر صید آمدی[M2]هر خدنگی کز کمان افشاندمی
[B][M1]گرنه خاقانی مرا بند آمدی[M2]دست بر خاقان و خان افشاندمی
[A]
[B][M1]چشمهٔ خون ز دلم شیفته‌تر کس را نی[M2]خون شو ای چشم که این سوز جگر کس را نی
[B][M1]تنم از اشک به زر رشتهٔ خونین ماند[M2]هیچ زر رشته ازین تافته‌تر کس را نی
[B][M1]هیچ کس عمر گرامی نفروشد به عدم[M2]سر این بیع مرا هست اگر کس را نی
[B][M1]درد دل بر که کنم عرضه که درمان دلم[M2]کیمیائی است کز او هیچ اثر کس را نی
[B][M1]آن جگر تر کن من کو که ز نادیدن او[M2]خشک آخورتر ازین دیدهٔ تر کس را نی
[B][M1]غم او بر دل من پردهٔ زنگاری بست[M2]کس چو داند که بر این پرده گذر کس را نی
[B][M1]آه و دردا که چراغ من تاریک بمرد[M2]باورم کن که ازین درد بتر کس را نی
[B][M1]غلطم من که چراغی همه کس را میرد[M2]لیک خورشید مرا مرد و دگر کس را نی
[B][M1]دل خاقانی ازین درد درون پوست بسوخت[M2]وز برون غرقهٔ خون گشت خبر کس را نی
[A]
[B][M1]رشیدکا ز تهی مغزی و سبک خردی[M2]پری به پوست همی دان که بس گران جانی
[B][M1]گه شناس قبول از دبور بی‌خبری[M2]گه تمیز قبل از دبر نمی‌دانی
[B][M1]سخنت را نه عبارت لطیف و نه معنی[M2]عروس زشت و حلی دون و لاف لامانی
[B][M1]زنی به سخره برآمد به بام گلخن و گفت[M2]که دور چشم بد از کاخ من به ویرانی
[B][M1]سخنت بلخی و معنیش گیر خوارزمی[M2]ز بلخی آخر تفسیر این سخن دانی
[B][M1]گرفتمت که هزاران متاع ازین سان هست[M2]کدام حیله کنی تا فروخت بتوانی
[B][M1]حدیث بوزنه خواندی و رشم گرد ناو[M2]چو طیره گشت کفایت ده خراسانی
[B][M1]چه گفت بوزنه را گفت: کون دریده زنا[M2]برای رشم فروشیت کو زبان دانی
[B][M1]زبان بران زمانه به گشتن‌اند، مگوی[M2]که در زمانه منم هم‌زبان خاقانی
[B][M1]سقاطه‌های تو آن است و شعر من این است[M2]به تو چه مانم؟ ویحک به من چه می‌مانی
[B][M1]قیاس خویش به من کردن احمقی باشد[M2]که ابن اربدی امروز تو نه حسانی
[B][M1]دلیل حمق تو طعن تو در سنائی بس[M2]که احمقی است سر کرده‌های شیطانی
[A]
[B][M1]گویند کز تبی ملک الشرق درگذشت[M2]ای قهر زهردار الهی چنین کنی
[B][M1]مرگ از سر جوان جهان‌جوی تاج برد[M2]ای مرگ ناگهان تو تباهی چنین کنی
[B][M1]شاهی خدای راست که حکم این چنین کند[M2]او را بدو نمود که شاهی چنین کنی
[A]
[B][M1]صانعا شکر تو واجب شمرم[M2]که وجود همه ممکن تو کنی
[B][M1]کائنا من کان خاک در توست[M2]که زخاک این همه کائن تو کنی
[B][M1]گرچه از وجه عدم عین وجود[M2]نتوان کرد ولیکن تو کنی
[B][M1]دل خاقانی اگر کوه غم است[M2]هم در آن کوه معاون تو کنی
[B][M1]تو خزائن نهی اندر نفسش[M2]وز صفا مهر خزائن تو کنی
[B][M1]گر حسودانش مساوی گویند[M2]آن مساویش محاسن تو کنی
[B][M1]امن و بیم از تو همی دارد و بس[M2]که تو سوزانی و ساکن تو کنی
[B][M1]ور ره امن تو پیش آری هم[M2]در ره بیم هم ایمن تو کنی
[B][M1]طاعنان خسته دلش می‌دارند[M2]خار در دیدهٔ طاعن تو کنی
[B][M1]تاج بر فرق محمد تو نهی[M2]خاک بر تارک کاهن تو کنی
[A]
[B][M1]ز آب سخن بحر ارجیش را من[M2]مدد می‌دهم تا تو تاثیر بینی
[B][M1]ازین بحر ماهی گرفتندی اکنون[M2]چو من آمدستم صدف گیر بینی
[A]
[B][M1]اهل بغداد را زنان بینی[M2]طبقات طبق ز نان بینی
[B][M1]هاون سیم زعفران سایان[M2]فارغ از دستهٔ گران بینی
[B][M1]زعفران سای گشته هاون‌ها[M2]تنگ چون تنگ زعفران بینی
[B][M1]حقه‌های بلور سیم‌افشان[M2]هر دو هفته عقیق‌دان بینی
[B][M1]غار سیمین و سبزه پیرامن[M2]در برش چشمهٔ روان بینی
[B][M1]ماده بر ماده اوفتان دو به دو[M2]همچو جوزا و فرقدان بینی
[B][M1]چار بالش چو نقره از پس و پیش[M2]دو رفاده ز پرنیان بینی
[B][M1]چون طبق بر طبق زنند افغان[M2]در طبق‌های آسمان بینی
[B][M1]کوس کوبی است این ... کوبی[M2]که همه عالمش فغان بینی
[B][M1]ای برادر بیا و جلدی کن[M2]... می‌زن چو آن‌چنان بینی
[B][M1]آب ... ینه رفت و رونق ...[M2]تا علمشان بدین نشان بینی
[B][M1]بس کن این هزل چیست خاقانی[M2]که ز هزل آفت روان بینی
[B][M1]گر به نقش زنان فرود آئی[M2]همچو نقش زنان زیان بینی
[A]
[B][M1]خاقانیا فرو خوان اسرار آفرینش[M2]از نقش هر جمادی کورا روان نبینی
[B][M1]از خوار داشت منگر در ذات هیچ چیزی[M2]کآنجا دلی است گویا کورا زبان نبینی
[B][M1]در هر دلی است دردی در هر گلی است وردی[M2]زنهار تا به خواری در این و آن نبینی
[A]
[B][M1]آب شهوت مریز خاقانی[M2]دست ازین آب هم به آب بشوی
[B][M1]بس که سرخاب روی عمر بشست[M2]این سپیداب پست شهوت جوی
[B][M1]رشته جان مبر ز مهرهٔ پشت[M2]سیم سیما مبر ز سکهٔ روی
[A]
[B][M1]صبح کرم و وفا فرو شد[M2]خاقانی ازین دو جنس کم جوی
[B][M1]پای طلب از کرم فرو بند[M2]دست از صفت وفا فرو شوی
[B][M1]شو تعزیت کرم همی‌دار[M2]رو مرثیهٔ وفا همی گوی
[A]
[B][M1]مرفق دهم به حضرت صاحب قصیده‌ای[M2]خوشتر ز اشک مریمی و باد عیسوی
[B][M1]از خلق جعفر دومش آفریده حق[M2]چون زر جعفری همه موزون و معنوی
[B][M1]کز رشک سحرهاش ز حیرت رودبه عجز[M2]رای مسیح چون خط ترسا ز کژ روی
[B][M1]گر شعر من به شاه رساند که دولتش[M2]چون ماه عید قبلهٔ عالم شو از نوی
[B][M1]تیغش لباس معجز و ایمان برهنه تن[M2]ای دهر بد کنی که بدان تیغ نگروی
[B][M1]نه چرخ هشت بیدق شطرنج ملک او[M2]او شاه نصرت از ید بیضای موسوی
[B][M1]رخ دولت است و فرزین صدر است و شاه شاه[M2]فیل و فرس نجوم و سپهر از تهی دوی
[B][M1]من بنده را که قائم شطرنج دانشم[M2]بر نطع آفرین ز سر خاطر قوی
[B][M1]فرزین دل است و شه خرد و رخ ضمیر راست[M2]بیدق رموز تازی و معنی پهلوی
[B][M1]چون اسب و فیل نیست دلم خون همی شود[M2]از بهر اسب و فیل دلا خون همی شوی
[B][M1]کانعام شه که باج ستاند ز ترک و هند[M2]بخشد هم اسب ترکی و هم فیل هندوی
[B][M1]شاها تو را چه فخر به بخشیدن اسب و فیل[M2]خود هند و چین دهی به سالی که بشنوی
[B][M1]دولت ستانه بوس درست باد تا به کام[M2]صد سال تخم عدل بکاری و بدروی
[A]
[B][M1]می تا خط جام آر به رنگ لب دل‌جوی[M2]کز سبزه خط سبزه برآورد لب جوی
[B][M1]اکنون که چمن سبز سلب گشت سه لب داشت[M2]یعنی لب جام و لب جوی و لب دل‌جوی
[A]
[B][M1]خاقانیا ز خدمت شاهان کران طلب[M2]تا از میان موج سیاست برون شوی
[B][M1]چون جام و می قبول و رد خسروان مباش[M2]کب فسرده آئی و دریای خون شوی
[B][M1]از قرب و بعدشان که چو خورشید قاهرند[M2]چون ماه گه کم آئی و گاهی فزون شوی
[B][M1]در یک شب از قبول و ز رد چون بنات نعش[M2]گه سرفراز گردی و گاهی نگون شوی
[A]
[B][M1]خاقانی است بلبل عنقا سخن ولی[M2]عنقاست کبک هم صفت اوش چون نهی
[B][M1]خاقانیا زمانه تو را پند می‌دهد[M2]پندار چه تلخ هست کم از نوش چون نهی
[B][M1]بر خازنان فکر مبارش ز راه گوش[M2]چون موم خازنانش پس گوش چون نهی
[A]
[B][M1]بس کن خاقانیا ز مدحت دونان[M2]تا ز سگان خلق شیر شرزه نجویی
[B][M1]تا به چنین لفظ نام سفله نرانی[M2]ز آب خضر کام مار گرزه نشویی
[B][M1]هر زه واحسنت هرزه بود که گفتی[M2]نذر کن اکنون که بیش هرزه نگویی
[A]
[B][M1]ای ظلم تو مخرب ملک یزیدیان[M2]لاف از علی مزن که یزید دوم تویی
[B][M1]تو منکری که از لب عیسی نفس منم[M2]من آگهم که از خر دجال دم تویی
[B][M1]لاف از هنر میار که بر مرکب هنر[M2]جای عنان منم محل پاردم تویی
[B][M1]اندر حرام‌زادگی از استران دهر[M2]آن ارجل درشت سر نرم سم تویی
[B][M1]قمی و درگزینی و کاشانی وزیر[M2]در خواجگی سر آمدگانند گم تویی
[B][M1]اصحاب کهف‌وار ز ننگ تو زیر خاک[M2]خفتند هر سه، رابعهم کلبهم تویی
[B][M1]خاقانی اشتلم به زبانی کند چو تیغ[M2]بفکن سپر که بابت این اشتلم تویی
[A]
[B][M1]نیست سالم دو ده ولی به سخن[M2]نه فلک یک جوان ندیده چو من
[B][M1]لیکن ار فضل هست، دولت نیست[M2]فضل بی‌دولت اسم بی‌معنی است
[B][M1]گرچه طعنم زنند مشتی دون[M2]چه توان کرد؟ الجنون فنون
[B][M1]کین نجویم گر آن دراز شود[M2]طعنه‌شان خود به عکس باز شود
[B][M1]کان صفت کوه را تواند بود[M2]کز صدا باز گوید آنچه شنود
[B][M1]آن صدا را تو زو چه پنداری[M2]جز گران جانی و سبکساری
[END]