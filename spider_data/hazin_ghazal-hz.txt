[START][A]
[B][M1]ای نام تو زینت زبانها
[M2]حمد تو طراز داستانها
[B][M1]تا دام گشاد، چین زلفت
[M2]افتاد خراب، آشیانها
[B][M1]در رقص بود به گرد شمعت
[M2]فانوس خیال آسمانها
[B][M1]بگشای نقاب تا برآیند
[M2]از قالب جسم تیره، جانها
[B][M1]مقصد تویی از سلوک عالم
[M2]شوق تو دلیل کاروانها
[B][M1]در وصف کمال کبریایت
[M2]ابکم شده کلک نکته دانها
[B][M1]خاموش حزین که بر نتابد
[M2]افسانهٔ عشق را زبان ها
[A]
[B][M1]مرا آزاد می سازد ز دام دل تپیدنها
[M2]جنون گر وسعتی بخشد به صحرای رمیدنها
[B][M1]به خاک افتاده ی ضعفم، چو نقش پا درین وادی
[M2]زمینگیر غبار خاطرم، از آرمیدنها
[B][M1]سهی بالای من، تا خالی افکنده ست آغوشم
[M2]دو تا گردیده ام در زبر بار دل کشیدنها
[B][M1]از آن مهر جهان آرا نقاب از رخ بر افکندن
[M2]ز ما بی طاقتان، چون صبح پیراهن دریدن ها
[B][M1]رقیبان را به درد خود نبیند هیچ ناکامی
[M2]چه با جان زلیخا کرد، رشک کف بریدنها
[B][M1]تب و تاب دل ما تشنه کامان را چه می دانی؟
[M2]شراب بی خماری می کشی از لب مکیدنها
[B][M1]بیا در دیده، گر دلجویی این ناتوان خواهی
[M2]نگه را منزل دوریست تا مژگان رسیدنها
[B][M1]بهاران بوده ای در باغ، دی را هم تماشا کن
[M2]عجب بر چیدنی دارد، بساط عیش چیدنها
[B][M1]حزین آخر سر حرفی به آن شیرین زبان واکن
[M2]چه لذت برده ای از شهد ناکامی چشیدنها
[A]
[B][M1]باشد رک هر برک چمن، دام هوسها
[M2]رشک است به آزادی مرغان قفسها
[B][M1]کوتاهی پرواز بود لازم هستی
[M2]پیچیده به بال و پر ما، تار نفسها
[B][M1]خفتیم درین مرحله تا قافله ها رفت
[M2]بیدار نگشتیم ز فریاد جرسها
[B][M1]رحم است به مستی که ز میخانه برآید
[M2]در کشور عقل است به هر کوچه، عسسها
[B][M1]کم فیض بود دولت دونان،که نگیرد
[M2]سرما زده، کام دلی از شعلهٔ خسها
[B][M1]گر آدمی، از شهد شرهناک بپرهیز
[M2]واماندهٔ زنبور، رها کن به مگسها
[B][M1]از منزل مقصود خبر باز نیامد
[M2]از بسکه به صحرای طلب سوخت نفسها
[B][M1]دنیا طلبان را نشود نفس دنی سیر
[M2]نشنیده قناعت، سگ این هرزه مرسها
[B][M1]این طرفه که نبود خبر از محمل لیلی
[M2]برداشت ز جا، بادیه را شور جرسها
[B][M1]فریاد حزین از نفس سینه خراشت
[M2]نشتر به رگ گل زدی، آتش به قفسها
[A]
[B][M1]سخن صریح سراییم، عشق پنهان را
[M2]به خون دیده طرازیم، لوح دیوان را
[B][M1]به دین و دل چه عجب شیخ شهر اگر نازد
[M2]ندیده یک نظر، آن چشم نامسلمان را
[B][M1]نمی شود لب شیرین خاطر آشوبان
[M2]که نشکنند به داغ دلم، نمکدان را
[B][M1]صباح وصل تو کو تا قیامت انگیزم؟
[M2]به سینه حشر کنم داغهای پنهان را
[B][M1]بود که، نخل خزان دیده ام بهار کند
[M2]ز فیض گریه کنم سبز، خار مژگان را
[B][M1]دمد ز هرکف خاکیش، سنبلستانی
[M2]خراب کردهٔ آن طرهٔ پریشان را
[B][M1]هزار سینه به تار نگه رفو سازد
[M2]چه غم ز دامن چاک است ماه کنعان را؟
[B][M1]شبی نمی شود از شور سیل مژگانم
[M2]که خون به تن نشود خشک، شاخ مرجان را
[B][M1]نشسته ای به گلستان چرا فسرده، حزین ؟
[M2]به ناله ای بفزا، شور عندلیبان را
[A]
[B][M1]چشم تو برانگیخت ز دل ذوق کهن را
[M2]در کام ورع ریخت می توبه شکن را
[B][M1]تا نام شب وصل تو آمد به زبانم
[M2]چون شمع لبم می مکد از ذوق دهن را
[B][M1]در دل شکند یا به لب آید؟ چه صلاح است؟
[M2]پیچیده خروشی به گلو مرغ چمن را
[B][M1]از زندگی بیهده چندان شده ام سیر
[M2]کز رشتهٔ جان ساخته ام تار کفن را
[B][M1]از محرمی شانه به آن طره چه گل کرد؟
[M2]کاشفتگیی هست سر زلف سخن را
[B][M1]چون عاشق مشتاق، گشاید مژه آغوش
[M2]در غربت اگر یاد کنم خاک وطن را
[B][M1]مشکین سخنی خامه ام انگشت نماکرد
[M2]از نافه شناسند، غزالان ختن را
[B][M1]بر روی تو حیران پریشانی زلفم
[M2]سنبلکده کرده ست، گریبان سخن را
[B][M1]هرکس نفسش بوی دل خسته ندارد
[M2]از چاه برآورده تهی دلو و رسن را
[B][M1]شاید که کند راه غلط، پیک نسیمی
[M2]بگشای حزین ، روزنه بیت حزن را
[A]
[B][M1]درعشق شد به رنگ دگر روزگار ما
[M2]تغییر رنگ ماست خزان و بهار ما
[B][M1]از خویش می رویم سبکتر ز بوی گل
[M2]بر طرف دامنی ننشیند غبار ما
[B][M1]ابر بهار در عرق شرم غوطه زد
[M2]از مایه داری مژه ی اشکبار ما
[B][M1]همچون سپند، زآتش شوق تو می تپید
[M2]روزی که داشت خانه به خارا، شرار ما
[B][M1]مانندگرد، کز رم آهو شود بلند
[M2]آرام می رمد ز دل بی قرار ما
[B][M1]از تاب رشک در جگر لاله خون کند
[M2]داغ تو گر بهار کند، در کنار ما
[B][M1]رفتیم و مانده است به جان چون قلم، حزین
[M2]بر صفحه ی زمانه، سخن یادگار ما
[A]
[B][M1]می چون سبو کشید، لب می پرست ما
[M2]در کارگاه سعی، نجنبید دست ما
[B][M1]ما کرده ایم دانه ی دل در زمین عشق
[M2]از آسیای چرخ نیاید شکست ما
[B][M1]امروز، زاهد از لب ما بوی می شنید
[M2]ای بی خبر ز بزم شراب الست ما
[B][M1]پا در زمین نشئه ی عشرت فشرده ایم
[M2]باشد چو تاک، میکده ها زیر دست ما
[B][M1]خمخانه ها تهی شد و ما تشنه لب حزین
[M2]می، شد کبابِ حوصله ی دیر مست ما
[A]
[B][M1]گوشی نشنیده ست صفیر از قفس ما
[M2]چون شمع، به لب سوخته آید نفس ما
[B][M1]با قافلهٔ لاله درین دشت رفیقیم
[M2]گلبانگ خموشی ست فغان جرس ما
[B][M1]کوتاه صفیرم، قفسم را بگذارید
[M2]جایی که رسد ناله به فریادرس ما
[B][M1]در پا سر خاریش خلیده ست چو بلبل
[M2]هر دل که خروشد به خراش نفس ما
[B][M1]افتاده حزین از سر آن زلف رساتر
[M2]در جلوه گری خامه ى مشکین نفس ما
[A]
[B][M1]خواهم درین گلستان، دستوری صبا را
[M2]تاگرد سر بگردم، آن یار بی وفا را
[B][M1]تا خرقه می پذیرد، در رهن باده ساقی
[M2]ای محتسب صلایی، پیران پارسا را
[B][M1]هر خشتی از خرابات، سرچشمه ى حیات است
[M2]در پای خم برافشان، این عمر بی بقا را
[B][M1]خواه از لب مسیحا، خواه از زبان ناقوس
[M2]صاحبدلان شناسند، آواز آشنا را
[B][M1]وقت است پاگذاری، بر دیده ى سفیدم
[M2]تاکی به حیله دارم، صبرگریزپا را؟
[B][M1]ساغر دگر نگردد، ساقی به سر درآید
[M2]درگردش ار ببیند، آن چشم سرمه سا را
[B][M1]از آتشین عذاران، گردیده دیده روشن
[M2]قد صاریاکراما لیلی بکم نها را
[B][M1]دارد حزین مسکین چشم عنایت ازتو
[M2]از خویش وارهانش یا مطلق الاسارا
[A]
[B][M1]از رفتن دل نیست خبر اهل وفا را
[M2]آن کس که تو را دید نداند سر و پا را
[B][M1]اول غم عشق این همه دشوار نبودهست
[M2]دوران تو نو ساخته آیین جفا را
[B][M1]تا باد صبا بوی تورا درچمن آرد
[M2]بر داشته هر شاخ گلی دست دعا را
[B][M1]باشد همه شب نام خوشت ورد زبانم
[M2]اصبحتُ علی ٰ ذکرک سرّاً و جهارا
[B][M1]گیرم که شکیبد دل ما، رحم تو چون شد؟
[M2]بردار نقاب از رخ و بنمای لقا را
[B][M1]ساقی کف فیاض تو امساک نداند
[M2]مگذر ز من تشنه جگر، گرم خدا را
[B][M1]درکوی تو دیگر به سرافرازی ما کیست؟
[M2]گر عشق کند خاک به راهت سر ما را
[B][M1]از زهر عتاب تو دلم چشمهٔ نوش است
[M2]دادی به شکر غوطه، لب بوسه ربا را
[B][M1]غمّازی راز دل عشاق نکو نیست
[M2]زنهار، درین طرّه مده راه، صبا را
[B][M1]عمری ست حزین را کف امّید فراز است
[M2]امّید که محروم نسازند گدا را
[A]
[B][M1]بنگر به رشحهٔ قلمم سلسبیل را
[M2]مدّ کرم مگو رگ ابر بخیل را
[B][M1]در سینه ای که عشق تو آتش فروز اوست
[M2]دارم شکفته، باغ و بهار خلیل را
[B][M1]تیغت زبان نمی کشد ارسرخ رو نیم
[M2]با خون خویش چهره طرازد قتیل را
[B][M1]بی پرده کرد عشق نهان را جمال تو
[M2]دادم ز دست، دامن صبر جمیل را
[B][M1]مژگان ز شور گریهٔ طوفان نهیب من
[M2]بر جای خویش خشک کند رود نیل را
[B][M1]عبرت ز حال لشکر هندش کفایت است
[M2]هر کس ندیده نکبت اصحاب فیل را
[B][M1]جان نارواست ورنه اسیران نمی کنند
[M2]با تیغ او مضایقه خون سبیل را
[B][M1]گوشم سخن نیوش و لبش آشنا سروش
[M2]جای نفس زدن نبود جبرئیل را
[B][M1]خود بودم، آنچه می طلبیدم به جستجو
[M2]انداختم ز دست عصای دلیل را
[B][M1]پاس نفس بدار از آیینه خاطران
[M2]مهر سکوت زن به دهان قال و قیل را
[B][M1]افزود از نفیر نفس غفلتت حزین
[M2]افسانه کرد خواب تو، بانگ رحیل را
[A]
[B][M1]دایم وصیّت این است، از ما معاشران را
[M2]کز کف نمی توان داد، زلف سمنبران را
[B][M1]چیزی نمی تواند، قطع یگانگی کرد
[M2]نتوان ز هم بریدن، با تیغ دوستان را
[B][M1]صد کوه غم به خاطر، از سیل گریه دارم
[M2]کز دیده می زداید، آن خاک آستان را
[B][M1]کو صبر تا کنم طی، غمنامهٔ جدایی؟
[M2]از پیش می فرستم، اشک سبک عنان را
[B][M1]بی روی گل چمن را دیگر نمی توان دید
[M2]ای مرغ شاخساری، بردار آشیان را
[B][M1]جان می دهند و دردی، دریوزه می نمایند
[M2]هرگز زیان نباشد، سودای عاشقان را
[B][M1]زور کمان گردون بر کجروش نیاید
[M2]بر خاک می نشاند، چون تیر، راستان را
[B][M1]در بارگاه جانان، آهش قبول نبود
[M2]عاشق به سینه هر دم، تا نشکند سنان را
[B][M1]دوران حزین کهن ساخت شرح حدیث مجنون
[M2]افسانهٔ تو نو کرد، این کهنه داستان را
[A]
[B][M1]شق کرده ایم پردهٔ پندار خویش را
[M2]بی پرده دیده ایم رخ یار خویش را
[B][M1]در بیعگاه عشق به نرخ هزار جان
[M2]ما می خریم ناز خریدار خویش را
[B][M1]مرهم چه احتیاج؟ که عاشق ز سوز عشق
[M2]خواباند در نمک، دل افگار خویش را
[B][M1]از نقش پا به خاک رهت ما فتادگان
[M2]افزوده ایم پستی دیوار خویش را
[B][M1]آن بلبلم که می گذرانم به زیر بال
[M2]ایام شادمانی گلزار خویش را
[B][M1]از شمعم ای صبا، دم افسرده دور دار
[M2]بگذار تا تمام کنم کار خویش را
[B][M1]از برگ و بار عاریت ای نخل باد دست
[M2]سنگین مساز، دوش سبکبار خویش را
[B][M1]ای جذبه همّتی که درین دشت پُر فریب
[M2]گم کرده ایم قافله سالار خویش را
[B][M1]در کام زاغ، طعمهٔ طوطی مکن، حزین
[M2]بشناس قدر کلک شکر بار خویش را
[A]
[B][M1]به خون خلق دادی دست تیغ سرگرانت را
[M2]بنازم زور بازوی نگاه ناتوانت را
[B][M1]نمی آید صبا از خاک دامنگیر کوی تو
[M2]که خواهد بعد از این پرسید، حال بیکسانت را؟
[B][M1]حضور انجمن در وصل یاران است ای بلبل
[M2]خزان غارتگر باغ است، بردار آشیانت را
[B][M1]نیاید شکر بوی پیرهن از پیر کنعانی
[M2]به چشم من چه منتهاست خاک آستانت را
[B][M1]حزین خسته دل، از شکوه لب را بسته می دارد
[M2]محبت مهربان سازد دل نامهربانت را
[A]
[B][M1]عشقت آمیخت به دل درد فراوانی را
[M2]ریخت در پیرهنم، خار بیابانی را
[B][M1]نام پروانه مکن یاد که نسبت نبود
[M2]با من سوخته دل، سوخته دامانی را
[B][M1]هرچه خواهی بکن، از دوری دیدار مگو
[M2]وحشت آباد مکن خاطر ویرانی را
[B][M1]عشق در دل چه خیال است که پنهان گردد؟
[M2]پرده پوشی نتوان، آتش سوزانی را
[B][M1]هرکه آسودهٔ خاک است برآید چو سپند
[M2]آه اگر شرح دهم گرمی جولانی را
[B][M1]نازم آشفتگی عشق که خوش می سازد
[M2]بخت شوریده سرم، طرّه پریشانی را
[B][M1]دستم از دامن دلدار جدا ماند حزین
[M2]چه کنم گر نکنم پاره، گریبانی را؟
[A]
[B][M1]تا عشق تو دلرباست ما را
[M2]بیداد تو جانفزاست ما را
[B][M1]چون لاله دل به خون تپیده
[M2]با داغ تو، آشناست ما را
[B][M1]گستاخ به سنبلت وزیده
[M2]صد عربده با صباست ما را
[B][M1]صد میکده خون به ساغر دل
[M2]زان لعل کرشمه زاست ما را
[B][M1]صد شور به جیب داغ ناسور
[M2]زان طرّهٔ مشکساست ما را
[B][M1]دل بی تو چو شیشهٔ شکسته
[M2]در گریهٔ های هاست ما را
[B][M1]گل گوش نمی دهد به بلبل
[M2]تا خامه سخن سراست ما را
[B][M1]جمشید جهان متاع فقریم
[M2]دل جام جهان نماست ما را
[B][M1]از کاوش غمزه، شکوه ای نیست
[M2]داد از دل بی وفاست ما را
[B][M1]بخروش حزین که ناله تو
[M2]با گوش، خوش آشناست ما را
[A]
[B][M1]شتابان از جهان چون برق رفتن خوش بود ما را
[M2]که از داغ عزیزان نعل بر آتش بود ما را
[B][M1]گریبان را به دست عقل دادن نیست دانایی
[M2]درین وادی جنونی تا گریبانکش بود ما را
[B][M1]لب تفسیده را چون خضر تنهاتر نمی سازم
[M2]که آب زندگی بی دوستان آتش بود ما را
[B][M1]کتان طاقتی از رشتهٔ جان سخت تر باید
[M2]که تاب دیدن آن عارض مهوش بود ما را
[B][M1]حزین از باغ دل روییده گر نخل تمنّایی
[M2]خیال جلوهٔ آن شعلهٔ سرکش بود ما را
[A]
[B][M1]رخصت آشتی مده، غمزهٔ غم زدای را
[M2]مهر زبان دل مکن، نرگس سرمه سای را
[B][M1]چند نگاه تلخ تو، زهر کند به ساغرم
[M2]چاشنی تبسّمی، لعل کرشمه زای را
[B][M1]رفته چه فتنه ها ز تو بر سر عقل و دین من
[M2]باز به تاب داده ای، طرّهٔ مشکسای را
[B][M1]دل شودت ز غصه خون، گرچه ز سنگ خاره است
[M2]آن نکنی که سرکنم، گریهٔ های های را
[B][M1]چشم سیاه مست تو، می کند از کرشمه ای
[M2]رهن شرابخانه ها، خرقه پارسای را
[B][M1]فیض به عالمی رسید، از نگه رسای تو
[M2]آه چه چاره کس کند، طالع نارسای را؟
[B][M1]این همه ترکتاز را، سوی دلم عنان مده
[M2]تا ندهی به دست من، صبر گریز پای را
[B][M1]هر سر موی دلکشت بس که به نکته سنجی است
[M2]راه سخن نمی فتد، چشم سخن سرای را
[B][M1]نیست به چشم هرکه زد، ساغری از شراب عشق
[M2]قدر سفال میکده، جام جهان نمای را
[B][M1]از چمن ای نسیم اگر، سوی قفس گذرکنی
[M2]برگ گل ارمغان ببر، بلبل بی نوای را
[B][M1]نیست حزین ازین جهان، هوش ربا نشید تو
[M2]صرف حدیث عشق کن، نغمهٔ جانفزای را
[A]
[B][M1]نهفته ام به خموشی خیال روی تو را
[M2]مباد کز نفسم بشنوند بوی تو را
[B][M1]ز سنگ محتسب شهر غم مخور ساقی
[M2]سپرده ایم به پیر مغان سبوی تو را
[B][M1]اگر غلط نکنم حرف ما و من غلط است
[M2]شنیده ام ز لب خویش گفتگوی تو را
[B][M1]شده ست شیفته بلبل به باغ و حور به خلد
[M2]ندیده اند گلستان رنگ و بوی تو را
[B][M1]اگر به دامن وصل تو دست ما نرسد
[M2]کشیده ایم در آغوش، آرزوی تو را
[B][M1]چه خوش بود که نماید به ما دلت را گرم
[M2]محبتی که به ما گرم ساخت، خوی تو را
[B][M1]شود ز باختن رنگم آتشین، لعلت
[M2]چه نازکیست عتاب بهانه جوی تو را!
[B][M1]به طور عشق حزین ، آستین فشان گردد
[M2]کلیم اگر شنود، طرز های و هوی تو را
[A]
[B][M1]خوشا روزی که صحرای جدایی طی شود ما را
[M2]غزال وحشی دل، خضر فرخ پی شود ما را
[B][M1]دروغی بسته زاهد از زبان یار اوا می خواهد
[M2]که تسکین دل پراضطراب از وی شود ما را
[B][M1]شعار عشق اگر این است کز خون می دهد ساغر
[M2]مکن باور که دیگر آرزوی می شود ما را
[B][M1]لب جانبخش اوا گلزار جمالی در نظر دارم
[M2]تمنای بهشت و آب کوثر کی شود ما را؟
[B][M1]سر کافر شدن داریم، کو بتخانهٔ عشقی
[M2]که ناقوسش به جای نغمهٔ یا حی شود ما را؟ ا
[B][M1]حزین از آه بی تأثیر دلتنگم، خوشا بزمی
[M2]که ساز بی نواییها، سرود نی شود ما را
[A]
[B][M1]نمی فتد به دل، از محشر اضطراب مرا
[M2]به زیر سایهٔ تیغ تو، برده خواب مرا
[B][M1]لب سؤال مرا مهر بوسه، خاموشی ست
[M2]چرا نمی دهد آن کنج لب جواب مرا؟
[B][M1]حصار عافیتم، چون حباب، خاموشی ست
[M2]کشیدن نفسی، می کند خراب مرا
[B][M1]به ساغر نگهی مست کن مرا، ساقی
[M2]که اشک شور، نمک ریخت در شراب مرا
[B][M1]نظر به سرمهٔ توحیدم آشناست، حزین
[M2]شکوه ذرّه کند کار آفتاب مرا
[A]
[B][M1]ز عشق، شور جنون شد، یک از هزار مرا
[M2]سواد سنبل خط، شد سیه بهار مرا
[B][M1]به وادیی زده عشق تو پنجه در خونم
[M2]که شمع، دیدهٔ شیر است، بر مزار مرا
[B][M1]شکار بسمل من زندگی ز سر گیرد
[M2]اگر رسد به سر آن نازنین سوار مرا
[B][M1]دیار عشق بود جلوه گاه شاهد حسن
[M2]به دیده سرمه کشد خاک این دیار مرا
[B][M1]ز سیل حادثه، ویرانه ام چه غم دارد؟
[M2]غبار خاطر من سازد استوار مرا
[B][M1]ز حسرت گل رخسارهٔ سمن بویی
[M2]نگه به پیرهن دیده، گشته خار مرا
[B][M1]حزین اگر خلفی زیب دودمانم نیست
[M2]بس است این غزل تازه، یادگار مرا
[A]
[B][M1]تا فکند از نظرآن سروسرافراز مرا
[M2]شده هر شاخ گلی، چنگل شهباز مرا
[B][M1]نه سپند است، ندانم دل بی طاقت کیست؟
[M2]سوخت در بزم تو، از شعلهٔ آواز مرا
[B][M1]من که از دل شده ام در غم صیاد اسیر
[M2]چه ضرور است شکستن، پر پروز مرا
[B][M1]خون دل خواستم از عشق تو درپرده خورم
[M2]کرد رسوای جهان، دیدهٔ غمّاز مرا
[B][M1]کششی کز نگه کافر او می بینم
[M2]ترسم از کعبه به بتخانه برد باز مرا
[B][M1]می برد نغمه حافظ، دلم از هوش حزین
[M2]اینقدر نشئه نبخشد، می شیراز مرا
[A]
[B][M1]پسند بت نکند برهمن سپاس مرا
[M2]چه سان فرشته کند گوش، التماس مرا؟
[B][M1]برون ز کسوت هر کس، چو سوزن آمده ام
[M2]بدل زمانه کند تا به کی لباس مرا؟
[B][M1]مزاج عشق، ز یک تار و پود بافته است
[M2]حریر پیرهن یوسف و پلاس مرا
[B][M1]تو بی نیازی و سر تا به پا نیازم من
[M2]به خود قیاس مکن، شوق بی قیاس مرا
[B][M1]کنم چو ترک محبت چه عزّتم ماند؟
[M2]کسی نگاه ندارد چو عشق پاس مرا
[B][M1]چه غم، چو خشت سر خم اگر گران جانم؟
[M2]که جوش باده ز جا می برد اساس مرا
[B][M1]هنوز حوصلهٔ دردم العطش خیز است
[M2]پر از چکیدهٔ دل گر کنند کاس مرا
[B][M1]به طرّه ات دل و جان مبتلا نمی بایست
[M2]کنون چه چاره، پریشانی حواس مرا؟
[B][M1]ز ضعف پیرم و در گفتگو دلیر، حزین
[M2]چه غم ز رعشه بود، کلک بی هراس مرا؟
[A]
[B][M1]جان و دل غفلت زده باری شده ما را
[M2]این خواب گران، سنگ مزاری شده ما را
[B][M1]تا قدر جفای تو ندانی که ندانیم
[M2]هر زخم، لب شکرگزاری شده ما را
[B][M1]ما از دل صد پاره چه فیضی که نبردیم!
[M2]درگنج قفس، باغ و بهاری شده ما را
[B][M1]آسایش ما در غم آن موی میان است
[M2]کز محنت ایام کناری شده ما را
[B][M1]در دهر حزین ، از نی کلکت به نواییم
[M2]امروز درین غمکده یاری شده ما را
[A]
[B][M1]بنواز مغنی، دل غم پیشهٔ ما را
[M2]از شعله بشو دفتر اندیشهٔ ما را
[B][M1]آن آتش سوزنده که پنداشتمش گل
[M2]ازجلوه به هم سوخت، رگ و ریشهٔ ما را
[B][M1]گیرم که به انجام رسد خاره تراشی
[M2]کار است به جان سختی ما، تیشهٔ ما را
[B][M1]از دست تو چندان که بر آید، به جفا کوش
[M2]شرمنده مکن جان وفا پیشهٔ ما را
[B][M1]خشک و تر اندیشه حزین ، از تف ما سوخت
[M2]آتش ز تب شیر بود، بیشهٔ ما را
[A]
[B][M1]داغ سودای تو دارد، دل دیوانهٔ ما
[M2]کعبه لبیک زند بر در بتخانهٔ ما
[B][M1]عشق را کعبهٔ مقصود، سویدای دل است
[M2]لیلی از خودکند ایجاد، سیه خانهٔ ما
[B][M1]شور دیوانگی و شیوهٔ اطفال یکی ست
[M2]هست سربازی ما، بازی طفلانهٔ ما
[B][M1]شمع ظلمتکده و کعبه و بتخانه یکی ست
[M2]عالم آراست، فروغ رخ جانانهٔ ما
[B][M1]هر چه هستی، غمی از نیک و بد خویش مخور
[M2]دُرد را صاف کند، ساقی میخانهٔ ما
[B][M1]ما و دل از دو جهان دور، کناری داریم
[M2]سیل را راه نیفتاده به ویرانهٔ ما
[B][M1]کاوش دیده، دل از سینهٔ ما بیرون کرد
[M2]خانه پرداز بود گریهٔ مستانهٔ ما
[B][M1]سر نیاری بدر، از حرف پریشان سخنان
[M2]آشنا تا نشود، معنی بیگانهٔ ما
[B][M1]دو جهان تنگتر از دیدهٔ مور است حزین
[M2]در گشاد نظر همّت مردانهٔ ما
[A]
[B][M1]افسر شاهی ما، بی سر و سامانی ما
[M2]گوشهٔ خاطر ما، ملک سلیمانی ما
[B][M1]بس که سودیم به راه تو جبین را چو صدف
[M2]استخوانی ست به جا مانده، ز پیشانی ما
[B][M1]خوبش تا گم نکنی، راه به جایی نبری
[M2]خضر راه است درین بادیه، حیرانی ما
[B][M1]خطر عقل فرومایه، فزون از جهل است
[M2]وای بر دانش ما، آه ز نادانی ما
[B][M1]چه غم از سیل حوادث، دل دریا دارد؟
[M2]یاد ساحل نکند، کشتی طوفانی ما
[B][M1]خار این بادیه را برده ز کف گیرایی
[M2]تا گریبان هوس بر زده، دامانی ما
[B][M1]کرده از درد سرم، گوشه عزلت فارغ
[M2]خاک کاشانهٔ ما صندل پیشانی ما
[B][M1]شور سیلاب، به ما خانه به دوشان چه کند؟
[M2]سیل اشک است که دارد، سر ویرانی ما
[B][M1]صد هزاران بت اندیشه، به دل جلوه گر است
[M2]کو برهمن که بخندد به مسلمانی ما؟
[B][M1]می کند دیدهٔ ذرات جهان را روشن
[M2]نکهت پیرهن یوسف کنعانی ما
[B][M1]هست در گوش خیال همه شمشاد قدان
[M2]حلقهٔ بندگی سرو گلستانی ما
[B][M1]غم هجران تو مستغرق وصلم دارد
[M2]غنچهٔ بندگی سرو گلستانی ما
[B][M1]اشک دایم بودم بر سر مژگان یعنی
[M2]حسرت تیر تو دارد، دل پیکانی ما
[B][M1]به لب از غنچه حزین ، مهر خموشی زده اند
[M2]عندلیبان همه در فصل غزل خوانی ما
[A]
[B][M1]گیرد شرار عبرت، از بی بقایی ما
[M2]برق آستین فشاند، بر خودنمایی ما
[B][M1]ای عجز همّتی کن، تا بال و پر بریزیم
[M2]صیاد ما ندارد، فکر رهایی ما
[B][M1]تا بود ناله ای بود، چون نی در استخوانم
[M2]امروز تازه نبود، درد آشنایی ما
[B][M1]هر چند ما و شبنم، از پا فتادگانیم
[M2]دارد سراغ جایی، بی دست و پایی ما
[B][M1]از خون ما نکردی، سرخ آن کف نگارین
[M2]گیرد مگر رکابت، اشک حنایی ما
[B][M1]ما و تو در حقیقت، چون آتش و سپندیم
[M2]ای عشق از تو آید، مشکل گشایی ما
[B][M1]لب هرزه نال می شد، از آرزو گذشتیم
[M2]شرمنده دعا نیست، بی مدعایی ما
[B][M1]ای برهمن نداری، در پیش ما وقاری
[M2]برتر نشیند ازکفر، زهد ریایی ما
[B][M1]غیرت اگر نمی شد، مهر لب سپندم
[M2]می سوخت عالمی را، آتش نوایی ما
[B][M1]گر دیر و کعبه دادیم، درگاه عشق داریم
[M2]این آستان نرنجد، از جبهه سایی ما
[B][M1]کرده ست در جوانی، اقبال پست پیرم
[M2]شد حلقه ساز قامت، کوته عصایی ما
[B][M1]جانا خبر نداری، از خسته حزینت
[M2]داد از جراحت دل، آه از جدایی ما
[A]
[B][M1]ای شور خیالت، نمک زخم جگرها
[M2]مجنون بیابان سراغ تو، نظرها
[B][M1]بی عشق ز دل ها نرود ریشهٔ غفلت
[M2]خورشید بر آرد رگ خامی، ز ثمرها
[B][M1]ای مرغ بهشتی، به کدامین لب بامی
[M2]پر می زند از شوق تو، آغوش نظرها
[B][M1]جایی که بود در دل هر ذره مقامت
[M2]خالی نگذاری صدف پاک گهرها
[B][M1]دردا که نداری سر افسانهٔ عاشق
[M2]تا در شب زلفت بسراییم، سمرها
[B][M1]ای آنکه نداری قدرایا رحم به خاطر
[M2]مشتاق وصالیم چه دانی، چه قدرها؟
[B][M1]بگشای حزین طبلهٔ عطار و صلا دِه
[M2]تا غوطه زند تلخی جانها، به شکرها
[A]
[B][M1]از چاره عاجزم مژه اشکبار را
[M2]ساکن چه سان کنم؟ رگ ابر بهار را
[B][M1]نتوان ستردن از دل خون گشته داغ عشق
[M2]ناخن عبث مزن، جگر لاله زار را
[B][M1]دایم شمرده از دل روشن ضمیر خوبش
[M2]چون صبح می کشم نفس بی غبار را
[B][M1]دل در کفن، ز شوخی مژگان کافری
[M2]آورده در تَپش، رگ سنگ مزار را
[B][M1]تا تن به جاست، جوهر جان را صفا مجوی
[M2]آیینه در غبار بود، زنگبار را
[B][M1]روزی که شد خمار غمت قسمت حزین
[M2]چشم تو برد مستی دنباله دار را
[A]
[B][M1]حلاوت در مذاقم نیست آب زندگانی را
[M2]نفس باشد رگ تلخی، شراب زندگانی را
[B][M1]پر پرواز باشد رنگ و بوی مستعار او
[M2]وفا نبود گل پا در رکاب زندگانی را
[B][M1]کس از سیل سبکسر، پایداری چون طمع دارد؟
[M2]عنان پیچیدنی نبود، شتاب زندگانی را
[B][M1]ز بار روزگار زندگانی، جان به لب دارم
[M2]رساندم بر لب بام، آفتاب زندگانی را
[B][M1]ورق گرداندن باد خزان، سازد پریشانش
[M2]عبث شیرازه می بندی، کتاب زندگانی را
[B][M1]عیان گردد به روز مرگ، چون بیدار خواهی شد
[M2]نباشد حاجت تعبیر، خواب زندگانی را
[B][M1]ندارد غیر لیلی جسم مجنون، جان شیرینی
[M2]وگرنه عشق کی می داشت تاب زندگانی را
[B][M1]سبوی تشنه، می را می کند با خاک ره یکسان
[M2]سفال تن به خشکی بست، آب زندگانی را
[B][M1]خبر کی باز گوید آنکه از خود بی خبر باشد؟
[M2]نمی پرسند از عاشق، حساب زندگانی را
[B][M1]حزین ، از خامی مشرب، بیابان مرگ خواهی شد
[M2]چه از پی می روی موج سراب زندگانی را؟
[A]
[B][M1]ز لوح سینه ستردیم، علم فتوا را
[M2]به آب میکده شستیم، لوث تقوا را
[B][M1]به بوی سنبل خلد، آستین فشان بینم
[M2]مقیدان سر زلف عنبرآسا را
[B][M1]میان ما و تو مشکل حکایتی ست که نیست
[M2]مرا دل و تو ندانسته ای، مدارا را
[B][M1]به یاد لالهٔ رخسار آتشین رویی
[M2]ز خون دیده دهم آب، کوه و صحرا را
[B][M1]خراب نرگس مست سهی قدان گردم
[M2]که داده اند به تاراج غمزه دلها را
[B][M1]به نسبت تو مگر خاطرم بیاساید
[M2]که سر به کشور دل داده شور و غوغا را
[B][M1]به ارمغان برسان ای صبا شمیم گلی
[M2]که سر عشق بود فاش، پیر دانا را
[B][M1]دلم ز جلوه ی این خلق بی اصول گرفت
[M2]خدا کند که ببینیم، رقص مینا را
[B][M1]ز خاک صومعه ها، بوی شید می آید
[M2]کشم به دیده، غبار در کلیسا را
[B][M1]ز بس رمیده دل از اهل خانقاه، حزین
[M2]به دیده می سپرم راه دیر ترسا را
[A]
[B][M1]همسر بوالهوس مدان، عاشق پاکباز را
[M2]ز هر چش جفا مکن، مشرب امتیاز را
[B][M1]سینه حریف چون شود، آن مژهٔ دراز را
[M2]دشنه شکسته در جگر، چنگل شاهباز را
[B][M1]گر نبود قبول تو، جنس کساد دین و دل
[M2]از چه به غمزه داده ای، منصب ترکتاز را
[B][M1]تا ره هوش را زند، رطل گران بیخودی
[M2]میکده کرشمه کن، نرگس نیم باز را
[B][M1]زاهد حق پرست من، منکر برهمن مشو
[M2]بی خبر از حقیقتی، چاشنی مجاز را
[B][M1]عار ز سجدهٔ منت، چیست خدای را بگو؟
[M2]چون ز ازل تو کرده ای، ناصیه سا، نیاز را
[B][M1]پردهٔ هوش می درد، نغمهٔ دلکشت، حزین
[M2]بند نقاب وا مکن، خلوتیان راز را
[A]
[B][M1]فریاد ناله، گر نخراشد درون ما
[M2]گرد و غبار خاطر ما، بیستون ما
[B][M1]جان از کسی مضایقه هرگز نکرده ایم
[M2]چون آب، بی دریغ روان است خون ما
[B][M1]باید ز عشق جلوهٔ برق کرشمه ای
[M2]از سوز سینه پخته نگردد جنون ما
[B][M1]مفت من است عشق، اگر رایگان بود
[M2]ای دل چه می کنی سخن از چند و چون ما؟
[B][M1]روز وصال یار، بود عید عاشقان
[M2]سال نو است و گرد تو گشتن، شگون ما
[B][M1]ای عشق تیشه بر سر افسردگان مزن
[M2]خوابیده چون شرر، به دل سنگ خون ما
[B][M1]بودیم دوش، گوش بر آواز دل حزین
[M2]دارد نوای یا صنمی، ارغنون ما
[A]
[B][M1]از خار جفای بت پیمان شکن ما
[M2]یک سینهٔ چاک است چو گل، پیرهن ما
[B][M1]در هجر تو، هر پارهٔ دل محشر داغی ست
[M2]یک غنچهٔ نشکفته ندارد چمن ما
[B][M1]گویا لب لعل تو دمیده ست فسونی
[M2]در گوش نی خامهٔ شیرین سخن ما
[B][M1]در پیش تو هر لحظه به صد رنگ برآرد
[M2]بی ساختگی های تو را ساختن ما
[B][M1]کو جذبهٔ معشوق که یکباره کند گم
[M2]از صفحهٔ هستی، رقم ما و من ما؟
[B][M1]دام نوی از حلقهٔ خط، حسن فرو چید
[M2]زنار دگر داد به ما برهمن ما
[B][M1]در خلوت و کثرت ز تو گفتیم و شنودیم
[M2]خالی نبود از تو دمی، انجمن ما
[B][M1]از جوش خط سبز، حزین آن لب میگون
[M2]خار عجبی ریخته در پیرهن ما
[A]
[B][M1]برق بگریخت نفس سوخته، از کشور ما
[M2]شعله گردی ست که برخاست ز خاکستر ما
[B][M1]کیست کز شعلهٔ خورشید، برآرد شبنم؟
[M2]دل به افسانه، جدا کی شود از دلبر ما؟
[B][M1]لب اگر باز کنی، چهره اگر بنمایی
[M2]گل کند جنّت ما، موج زند کوثر ما
[B][M1]این که در دامن صحرای جنون می بینی
[M2]لاله نبود، که گل انداخته، چشم تر ما
[B][M1]زندگی بخش بود مرده دلان را چون صبح
[M2]مگذر از فیض صفای دم جان پرور ما
[B][M1]گریه ساکن نکند آتش ما را در عشق
[M2]شعله یک نیزه گذشته ست چو شمع از سر ما
[B][M1]باده از پردهٔ شب، ساقی ما صاف کند
[M2]شفق صبح بود دُرد تَهِ ساغر ما
[B][M1]این سیاهی به سر ما، نه ز داغ است حزین
[M2]پرتو انداخته بر تارک ما، اختر ما
[A]
[B][M1]به هند، گشته زمین گیر، ناتوانی ما
[M2]رسیده است به شب، روز زندگانی ما
[B][M1]به ما قفس وطنان، نوبهار می خندد
[M2]خزان رسید و نشد فصلگل فشانی ما
[B][M1]کنار و جیب دو عالم به دست چاک افتد
[M2]اگر ز پرده برآید غم نهانی ما
[B][M1]خزان چهرهٔ ما رشک لاله زار شود
[M2]اگر بهار کند، اشک ارغوانی ما
[B][M1]کجاست طایر قدس آشیانه ای که زند
[M2]ز شاخ سدره صفیری به همزبانی ما؟
[B][M1]سفر به سایه آن سرو پایدار کنیم
[M2]اگر کمی نکند، عمر جاودانی ما
[B][M1]هزار نشتر الماس در جگر داریم
[M2]سزد که عشق بنازد به سخت جانی ما
[B][M1]غم اسیری خود می خوریم، کازاد است
[M2]ز طوق فاختگان، سرو بوستانی ما
[B][M1]نشاط باغ به ما تلخ شیونان نرسد
[M2]رمیده طایر عیش از هم آشیانی ما
[B][M1]اگر چه رخصت گفتن نداشتیم حزین
[M2]هزار نکته فرو خواند، بی زبانی ما
[A]
[B][M1]دهقان نبرد حاصلی از بوم و بر ما
[M2]سرویم و بود عقده خاطر ثمر ما
[B][M1]از ناز، کله گوشه به خورشید شکستیم
[M2]افکنده جنون، سایهٔ داغی به سر ما
[B][M1]دیگر لبش از شادی دل غنچه نگردید
[M2]هر زخم که خندید، به روی جگر ما
[B][M1]خوب آمدی ای شور نمکدان قیامت
[M2]می جست تو را داغ پریشان نظر ما
[B][M1]از قطره زدن باز فتد گام نخستین
[M2]گر ابر شود همنفس چشم تر ما
[B][M1]ما چون ز خرابات جهان پاک برآییم؟
[M2]آلوده برون رفت ز جنت، پدر ما
[B][M1]دستی که می ام داد، تو را بست به خشکی
[M2]زاهد چه زنی طعنه به دامان تر ما؟
[B][M1]خواهیم حزین ، آنقدر از خویش رمیدن
[M2]کاوازه به جایی نرساند خبر ما
[A]
[B][M1]زان لب شکّرفشان شوری به جان داریم ما
[M2]یک نیستان ناله در هر استخوان داریم ما
[B][M1]در بغل چون صبح، چاک بی رفویی بیش نیست
[M2]گر لباس هستی دامن فشان داریم ما
[B][M1]نیست ممکن نغمهٔ شوقی به کام دل زدن
[M2]در قفس تا خار خار آشیان داریم ما
[B][M1]تار وپود مخمل هستی بساط غفلتیست
[M2]از سر هر مو، رگ خواب گران داریم ما
[B][M1]چهره، ای خورشیدسیما لمحه ای از ما مپوش
[M2]شبنم آسا یک نگاه ناتوان داریم ما
[B][M1]تا نفس باقیست از مهر و وفا خواهیم گفت
[M2]این نصیحت را ز یار مهربان داریم ما
[B][M1]دامن آلودهٔ ما را حزین از کف مده
[M2]خرقه از پیر خرابات مغان داریم ما
[A]
[B][M1]هرگز نرسد رشحهٔ کامی به لب ما
[M2]گردون کر و لال است زبان طلب ما
[B][M1]ما همره بختیم و تو همسایه خورشید
[M2]ساکن نتوان کرد به کافور، تب ما
[B][M1]با عشق چه سازد خنکیهای تو زاهد؟
[M2]ای زلف، مزن بیهده پهلو به شب ما
[B][M1]ای عقل فرومایه، به اندازه قدم نه
[M2]ما بندهٔ عشقیم، نگهدار ادب ما
[B][M1]خورشید حزین آینه در ابر نهان کرد
[M2]از خیرگی دیدهٔ حیرت نسب ما
[A]
[B][M1]بر فرازد چو علم، آه سحرگاهی ما
[M2]دو جهان پر شود از کوکبه شاهی ما
[B][M1]در حقیقت بر ما، بت شکنی خودشکنی ست
[M2]صیت اسلام بود، بانگ انا اللّهی ما
[B][M1]بس که بار غم هجر تو، گران افتاده ست
[M2]سایه، از ضعف ندارد سر همراهی ما
[B][M1]چون دل عرش جناب، آینه داری داریم
[M2]کو سکندر که زند کوس فلک جاهی ما؟
[B][M1]صف مژگان تو گر سایه به دریا فکند
[M2]خار قلاب شود در بدن ماهی ما
[B][M1]پیش چشم تو، ز غم گر بگدازیم چو شمع
[M2]بر تو روشن نشود محنت جانکاهی ما
[B][M1]حیرت عالم آب، آینه ماست حزین
[M2]ساغر باده بود صیقل آگاهی ما
[A]
[B][M1]شور دلها بود ترانه ما
[M2]نمک دیده ها فسانه ی ما
[B][M1]دست پروردگان صیادیم
[M2]قفس ماست، آشیانه ما
[B][M1]سر رفعت به عرش می ساید
[M2]علم آه عاشقانهٔ ما
[B][M1]خرد افتاده بود صبح ازل
[M2]بی خود از باده شبانه ما
[B][M1]یادگار هزار رنگ گل است
[M2]خس و خاشاک آشیانه ما
[B][M1]کرده سودای عشق خانه خراب
[M2]چین زلفی، نگار خانهٔ ما!؟
[B][M1]در محبت دراز باد حزین
[M2]عمر غمهای جاودانه ما
[A]
[B][M1]طی می شود از مصرع آهی گلهٔ ما
[M2]طالع به وصال تو نویسد صلهٔ ما
[B][M1]یاران سبک سیر، رسیدند به منزل
[M2]چون نقش قدم، مانده به جا قافلهٔ ما
[B][M1]شایستهٔ برق است به صحرای ملامت
[M2]خاری که به خون تر نشد از آبلهٔ ما
[B][M1]پیرانه سر، آزادگی از عثثت نداربم
[M2]رگها شده درگردن ما، سلسلهٔ ما
[B][M1]ای بی خبران پای طلب رنجه مسازید
[M2]نزدیکتر از ماست به ما، مرحلهٔ ما
[B][M1]گر موج زند بر لب ما، تلخی عالم
[M2]هرگز نزند چین به جبین حوصلهٔ ما
[B][M1]دستان زن مستیم حزین ، تا نفسی هست
[M2]از عشق، نکونام بود سلسلهٔ ما
[A]
[B][M1]چند به غمزه خون کنی خاطر ناشکیب را
[M2]بر رگ جانم افکنی، طرّهٔ دلفریب را؟
[B][M1]این ستم دگر بود، کز تف خوی گرم تو
[M2]گریه به کام دل نشد، عاشق بی نصیب را
[B][M1]ناله به زیر لب گره، چند کنم که می زند
[M2]باد بهار دامنی، آتش عندلیب را
[B][M1]از اثر تبسّم غنچهٔ ناشکفته اش
[M2]بلبل گلستان کند، نوگل من ادیب را
[B][M1]خنده په زخم من چرا، شور لبت نمی زند؟
[M2]از نمک کرشمه ات، نیست خبر، رقیب را
[B][M1]نیست اگر پسند تو، شیوهٔ بی گنه کشی
[M2]از گنهم حساب کن، شکوهٔ بی حسیب را
[B][M1]گر مددی کند حزین ، فیض دم مسیح ما
[M2]نیم شبی قضا کنم، نالهٔ عندلیب را
[A]
[B][M1]تا شفقی کرده ای رخ نمکین را
[M2]گل عرق آلود شرم کرده جبین را
[B][M1]وحشت دلهای آرمیده عجب نیست
[M2]غمزهٔ صید افکنت گشاده کمین را
[B][M1]کرده خرابات، چشم باده پرستت
[M2]خاطر پاک هزار گوشه نشین را
[B][M1]عرش برین شد زمین،که رفعت کویت
[M2]قاعده بر هم زد، آسمان و زمین را
[B][M1]من چه حریفم که ازتطاول زلفت
[M2]متقیان باختند ملت و دین را
[B][M1]دل نشود چون ز تاب رشک گزیده؟
[M2]مور خط افتاده آن لب شکرین را
[B][M1]در صف بزم تو نیست حاجت مطرب
[M2]زمزمه گرم است ناله های حزین را
[A]
[B][M1]گل داغی ز عشق او، بیاراید جهانی را
[M2]که یک خورشید بس باشد زمین و آسمانی را
[B][M1]خراب طاقتم در عاشقی، کز دل تپیدنها
[M2]پیاپی می دهم جام تغافل، سرگرانی را
[B][M1]جهانی را چو مجنون، حسن لیلی کرده صحرایی
[M2]بیابان گرد دارد یوسف ما، کاروانی را
[B][M1]به خاطر ره مده ساقی، دم افسردهٔ زاهد
[M2]چمن پیرا مکن ای شاخ گل، باد خزانی را
[B][M1]به امّیدی که گاهی گستراند سایه بر خاکم
[M2]به خون دل، به بار آوردهام سرو روانی را
[B][M1]تو کز ابر کف، آبی تشنه کامان را نبخشایی
[M2]چرا چون باد، دامن می زنی آتش به جانی را؟
[B][M1]حزین را نیست در دل، فکر سامان پر و بالی
[M2]قفس پرورده کرد آخر، غمت عرش آشیانی را
[A]
[B][M1]چراغان کرده ام از داغ دل، ویرانهٔ خود را
[M2]که چون پروانه، در رقص آورم دیوانهٔ خود را
[B][M1]فروغ شمع من، خاصیت بال هما دارد
[M2]مرصع پوش، در محفل کند، پروانهٔ خود را
[B][M1]به جرم اینکه دایم از سبو چشم طمع دارد
[M2]فکندم چون گل اشک از نظر، پیمانهٔ خود را
[B][M1]اساس شهر و کو، از اشک پرشورم خطر دارد
[M2]به هامون می فشانم، گریهٔ مستانهٔ خود را
[B][M1]ندارد حاصلی جز سوختن، تخم امید من
[M2]سپندآسا در آتش می فشانم، دانهٔ خود را
[B][M1]بَرِ آن تندخو، شرح غم دیرینه می سنجم
[M2]به آتش می نمایم، گرمی افسانهٔ خود را
[B][M1]حزین از عشق می گوبم به عقل بی خبر، رمزی
[M2]به زاهد می دهم مردآزما، پیمانه خود را
[A]
[B][M1]بیابان مرگ حسرت کرده ای مشت غبارم را
[M2]به باد دامنی روشن نما، شمع مزارم را
[B][M1]نمی آید به لب افسانهٔ بخت سیاه من
[M2]نگاه سرمه سایی، تیره دارد روزگارم را
[B][M1]نگاهی کن که فارغ گردم از درد سر هستی
[M2]بیا ساقی به یک پیمانه می بشکن خمارم را
[B][M1]درین بستان سرا از سرد مهری، چون گل رعنا
[M2]خزان رنگ زردی در میان دارد بهارم را
[B][M1]حزین از اضطراب دل به کوی یار می ترسم
[M2]تپیدنها به باد آخر دهد، مشت غبارم را
[A]
[B][M1]سواد هند، خاطرخواه باشد بی کمالان را
[M2]نماید خانهٔ تاریک، روشن چشم عریان را
[B][M1]درین محفل، سپندم بر دل بی تاب می لرزد
[M2]مباد از غنچهٔ لب بشکفاند، راز پنهان را
[B][M1]همین تنها نه من در خاک و خون غلتیدهٔ اویم
[M2]نهاد آن زلف مشکین بر زمین، ناف غزالان را
[B][M1]به محفل از می گلگون، چراغ شیشه روشن شد
[M2]بشارت باد از ما، زاهد گم کرده ایمان را
[B][M1]سر زلفی به چنگ خود، شبی چون شانه می دیدم
[M2]نمی دانم چه تعبیریست، این خواب یریشان را
[B][M1]ز فیض خط، بهار حسن گردد از خزان ایمن
[M2]ز صرصر نیست پروایی، چراغ زیر دامان را
[B][M1]حزین آب زلال جویبار کلک جان بخشت
[M2]به تاریکی نهان دارد، ز خجلت آب حیوان را
[A]
[B][M1]خداوندا تسلی کن، دل امّیدواران را
[M2]به الفت آشتی ده، آن قرار بی قراران را
[B][M1]غم دیرینه دارد الفتی با چشم گریانم
[M2]شراب کهنه مشتاق است، ابر نو بهاران را
[B][M1]نمک پروردهٔ عشقیم اوا داربم از لبت شوری
[M2]به مرهم آشنایی نیست، داغ دلفگاران را
[B][M1]سلوکم در طریق عشق با یاران به آن ماند
[M2]که مور لنگ همراهی کند، چابک سواران را
[B][M1]گریبان چاک باشد دلق ما تردامنان تا کی؟
[M2]به می آلوده گردان، خرقهٔ پرهیزگاران را
[B][M1]دل عاجز، حریف ترک چشمت کی تواند شد؟
[M2]به خون غلتانده مژگانت، صف خنجرگذاران را
[B][M1]حزین آسودگی صورت نبندد با سخن سنجی
[M2]کمند از ییچ و تاب خود بود، معنی شکاران را
[A]
[B][M1]بلا شد گوشهٔ چشم ترحم بی گناهان را
[M2]نگه٬ تیغ سیه تاب است٬ این مژگان سیاهان را
[B][M1]ز چشم مست دارد یاد، ساقی باده پیمایی
[M2]درٻن مجلسکه ساض داد، یارب خرشنگاهال را؟
[B][M1]سر تسلیم می سایم، به خاک عجز و می ‎کنم
[M2]شکست دل مبارک باد، خیل کج کلاهان را
[B][M1]ندارد بت پرستی عیب و عار خود پرستیدن
[M2]خدا توفیق کیش کفر بخشد، دین پناهان را
[B][M1]به هر خاری به دشت آتش زدم از گرم رفتاری
[M2]چراغی داشتم در پیش پا، گم کرده راهان را
[B][M1]توان این نکته فهمید از ادای چشم قربانی
[M2]که هستی در تماشا محو شد، حیرت نگاهان را
[B][M1]حزین از دیده می پالم نگاه حسرت آلودی
[M2]که از آغوش مژگان داده ام، خاک صفاهان را
[A]
[B][M1]مشکل افتاد عجب کار من حیران را
[M2]دل مگر یاد دهد، مهر و وفا جانان را
[B][M1]اوّل از چشم تو، خونریز نگاهی دیدم
[M2]می توان یافت ز آغاز وفا، پایان را
[B][M1]دو جهان، بسمل مژگان شکار افکن توست
[M2]پی صید که، دگر بر زده ای دامان را؟
[B][M1]پاس دلهای اسیران وفا، رسم خوشیست
[M2]سرو من، شانه مکش طرهٔ مشک افشان را
[B][M1]چه شود کز تو دمی خاطرم آسوده شود؟
[M2]مکش از سینهٔ من یک دو نفس پیکان را
[B][M1]ترک چشمت دگر از دل چه توقّع دارد؟
[M2]باج هرگز نبود، مملکت ویران را
[B][M1]در بهار خط آن ساقی گلچهره، حزین
[M2]زاهد آیا به چه رو، طعنه زند مستان را؟
[A]
[B][M1]گر در رَهِ عشق تو به کار است دل ما
[M2]دریاب که بس زار و نزار است دل ما
[B][M1]نگشود مرا غنچه، سرانگشت نسیمی
[M2]گویا که فراموش بهار است دل ما
[B][M1]در خاک تپان، غرقه به خون، چاک به دامن
[M2]از غمزهٔ آن شیر شکار است، دل ما
[B][M1]دل بردن ما باعث مغروری او شد
[M2]آیینهٔ خودبینی یار است دل ما
[B][M1]دیرینه بود، الفت دیوانه به زنجیر
[M2]با سلسله زلف تو، یار است دل ما
[B][M1]گر صبر بود، درد به درمان رسد آخر
[M2]فریاد که بی صبر و قرار است دل ما
[B][M1]ای گل تو اگر عهد و وفا سست گرفتی
[M2]هم بر سر آن عهد و قرار است دل ما
[B][M1]ای شاخ گل، از آرزوی طوف حریمت
[M2]سرگشته تر از باد بهار است دل ما
[B][M1]زین جرم،که شد پرده دَرِ راز محبت
[M2]منصور صفت، بر سر دار است دل ما
[B][M1]آن مرد نبردیم که در معرکه عشق
[M2]بر مرکب توفیق سوار است دل ما
[B][M1]داریم حزین این غزل از فیض فغانی
[M2]هر جا که رود، همره یار است دل ما
[A]
[B][M1]از ساده رخان در تب و تاب است دل ما
[M2]زبن آتش بی دود کباب است دل ما
[B][M1]جا در صدف حوصلهٔ کون و مکان نیست
[M2]آن گنج گهر را که خراب است دل ما
[B][M1]یک جذبه ز خورشید جهانگیر تو باید
[M2]چون شبنم گل، پا به رکاب است دل ما
[B][M1]ما جزوه کش عقل سیه نامه نگردیم
[M2]پیغمبر عشقیم و کتاب است دل ما
[B][M1]پیداست که در کان گهر نرخ خزف چیست
[M2]با داغ غمت، در چه حساب است دل ما؟
[B][M1]آیینه صفت، گرچه بود، صبح تجلی
[M2]چون درنگری، پردهٔ خواب است دل ما
[B][M1]ما بی خبران بادیه پیمای خیالیم
[M2]دریا کش یک دشت سراب است دل ما
[B][M1]بگشا به شکر خندهٔ رنگین، لب میگون
[M2]کز لعل تو در آتش و آب است دل ما
[B][M1]یوسف صفتان چاره ز آیینه ندارند
[M2]بستان که به بازار تو باب است دل ما
[B][M1]زین شعله صفیران که قفس زادهٔ عشقند
[M2]از آه حزین تو، کباب است دل ما
[A]
[B][M1]ای سلسلهٔ زلف تو بر پای دل ما
[M2]سودایی خال تو، سویدای دل ما
[B][M1]دارد به گریبان تمنا، گل امّید
[M2]از خار رهت، آبلهٔ پای دل ما
[B][M1]چون برگ خزان دیده به هم ربط نگیرد
[M2]از بس که ز هم ریخته اجزای دل ما
[B][M1]خونین جگر لالهٔ صحرای تو لیلی
[M2]داغ تو، سیه خانهٔ صحرای دل ما
[B][M1]بگشود ز گردن رگ جان و نگشاید
[M2]زنّار سر زلف تو، ترسای دل ما
[B][M1]بگشای حزین ، پرده ازین ساز که سازد
[M2]از ناله، نیِ کلک تو احیای دل ما
[A]
[B][M1]زد حلقه عشق، بر در دولتسرای ما
[M2]نقش مراد شد، شکن بوریای ما
[B][M1]از غمزهٔ تو رفت ز خونم فسردگی
[M2]جوش نشاط زد، می مرد آزمای ما
[B][M1]سیل عنان گسسته به دنبال می تپد
[M2]در وادیی که شوق بود، رهنمای ما
[B][M1]چون موج پی گسسته زند موجِ اضطراب
[M2]خاک از تپیدن دل بی دست و پای ما
[B][M1]خوابت شد از فسانهٔ زاهد گران، حزین
[M2]بشنو نوایی از دل درد آشنای ما
[A]
[B][M1]از فیض ریزش مژه، تر شد دماغ ما
[M2]افتاد سایهٔ رگ ابری به باغ ما
[B][M1]خودکامیی ز تلخی دشنام داشتیم
[M2]شیرین تبسّمی نمکی زد به داغ ما
[B][M1]ما گر فسرده ایم صبا را چه می شود؟
[M2]ره گم نکرده بوی گلی، تا دماغ ما
[B][M1]دستش به داغ عشق، همان دور از آتش است
[M2]پروانه ای که خویش نزد بر چراغ ما
[B][M1]داغ دلم چو لاله پر از خون بود حزین
[M2]یا رب مباد خالی ازین می ایاغ ما
[A]
[B][M1]کشم آهی ز دل کامشب برد از دیده خوابش را
[M2]گذارد نعل بر آتش، سمند پرشتابش را
[B][M1]دلی در دست بی پروا نگار غافلی دارم
[M2]که در آتش ز خاطر می برد مستی، کبابش را
[B][M1]گران جان تر ز شبنم نیست، جسم ناتوان من
[M2]اگر می بود با من روی گرمی آفتابش را
[B][M1]به خاک راهش از نقش قدم افتاده تر بودم
[M2]چنان برداشت از خاکم که بوسیدم رکابش را
[B][M1]حزین جان داد و نشنید آیتی از لعل خاموشت
[M2]نپرسیدی چرا دیر آشنا، حال خرابش را؟
[A]
[B][M1]بیا مستانه چاک پیرهن پیش صبا بگشا
[M2]در فیضی به روی دیده های آشنا بگشا
[B][M1]ز ترک التفاتت، کام زهر آلوده ای دارم
[M2]به دلجویی زبان غمزهٔ شیرین ادا، بگشا
[B][M1]هوا تا عطسه در مغز غزالان ختن ریزد
[M2]به دامان نسیم صبح، زلف مشکسا بگشا
[B][M1]سوالی کن ز من تا در برت راه سخن یابم
[M2]گره از غنچهٔ منقار مرغ خوش نوا بگشا
[B][M1]مکن بیگانگی ساقی، حدیث آشنا سر کن
[M2]زلال زندگی گر نیست، لعل جانفزا بگشا
[B][M1]چرا تیر تغافل ترک چشمت در کمان دارد؟
[M2]به دلهای اسیران، شست مژگان رسا بگشا
[B][M1]خطر بسیار می دارد حزین ، سر در هوا بودن
[M2]رَهِ هموار می خواهی، نظر در پیش پا بگشا
[A]
[B][M1]درین دریای بی پایان، درین طوفان شورافزا
[M2]دل افکندیم، بسم الله مجریها و مرسیها
[B][M1]مگر این بحر بی پایان، حریف درد دل گردد
[M2]که دارد در جگر دریای آتش، حرص استسقا
[B][M1]ز راه فیض، نتوان دیدهٔ امّید پوشیدن
[M2]که باشد کاروان مصر، بوی پیرهن کالا
[B][M1]نکونامان، سر شوریده ای دارم به ننگ اندر
[M2]غم آشامان، دل دریاکشی دارم نهنگ آسا
[B][M1]نیاسودم به سر مستی، نیاشفتم به مخموری
[M2]به یک حالت سرآوردم، چه در سرّا، چه در ضرّا
[B][M1]تهی دستیم، از سود و زیان ما چه می پرسی؟
[M2]درین بازار قلّابی، نه دین داریم و نی دنیا
[B][M1]ز دنیا نفرتی دارم، ز عقبا وحشتی دارم
[M2]به این سامان، منم سلطان دارالملک استغنا
[B][M1]تراشد از دل سنگین من بتخانه را آزر
[M2]فروزد از شرار من، چراغ دیر را ترسا
[B][M1]به تهمت بوالهوس بر خویش می بندد، نمی داند
[M2]که داغ عشق باشد بر جگر چون لاله، مادر زا
[B][M1]سرم از خشک مغزی های زهد آسوده می گردد
[M2]به مستی گر دهد ساقی به دستم گردن مینا
[B][M1]به افسونِ لبی، چون نی حزین از خود تهی گشتم
[M2]تو آگاهی ز حال بیخودان، یا عالم النّجوا
[A]
[B][M1]زهی از خار خارت شعله در جان، گلستانها را
[M2]ز لعلت، مهر خاموشی به لب، سوسن زبانها را
[B][M1]بهار عارضت هر گوشه، صد بی خانمان دارد
[M2]زدند آتش ز شوقت، عندلیبان آشیانها را
[B][M1]نه در کنعان نه در بازار مصرت می توان دیدن
[M2]بیابان گرد حیرت کرده شوقت، کاروانها را
[B][M1]ندارد مطربی حاجت، سماع ما سبکباران
[M2]به شور آرد نسیم آشنایی، نیستان ها را
[B][M1]اگر داری دل سختی، محبت نرم می سازد
[M2]نهنگ عشق دردم می‌گدازد استخوان ها را 
[B][M1]به کویت جذبهٔ شوق مرا، رهبر نمی باید
[M2]برافکن پرده از عارض، یقین گردان گمان ها را
[B][M1]نهنگ عشق، دردم می گدازد استخوانها را
[M2]شتابم در فلاخن می نهد، سنگ نشانها را
[A]
[B][M1]صبا از منزل سلمی، سلام آورد مستان را
[M2]ز زلفش نامهٔ مشکین ختام آورد مستان را
[B][M1]نسیم نو بهار آید، پریشان طرّه، چون سنبل
[M2]صبوحی نرگس مخمور جام آورد مستان را
[B][M1]دریدن های جیب غنچه از باد سحرگاهی
[M2]برون از خرقهٔ ناموس و نام آورد مستان را
[B][M1]دو عالم خلوت یار است، مطرب پرده ای سر کن
[M2]سروش خاص او در بزم عام آورد مستان را
[B][M1]سحر در پای خم بودیم، سرمست جبین سایی
[M2]خیال قامت او، در قیام آورد مستان را
[B][M1]لب ساقی خیال صلح شیخ و برهمن دارد
[M2]شراب کفر و دین سوزی، به جام آورد مستان را
[B][M1]حزین از عارف رومی، صلای عشرت آورده
[M2]که ساقی هر چه دریابد، تمام آورد مستان را
[A]
[B][M1]گران افتاده لنگر، کوه درد سینه فرسا را
[M2]خدا صبری دهد دلهای از جا رفتهٔ ما را
[B][M1]به مجنون تنگ شد دشت جنون، از شور سودایم
[M2]به هم پیچد سر شوریده ام، دامان صحرا را
[B][M1]تب گرمی چو شمع داغ آتش طلعتی دارم
[M2]پر پروانه سازد نبض من، دست مسیحا را
[B][M1]به کنعان، چشم پاکی در سراغ خویشتن دارد
[M2]نمی ماند به کف پیراهن یوسف، زلیخا را
[B][M1]دلم را بی قراری در بغل، آرام می گردد
[M2]گران لنگر کند تمکین من، موج سبکپا را
[B][M1]به این شوخی نسوزد هیچکس را اختر طالع
[M2]که بختم نیل چشم زخم شد، زلف شب آسا را
[B][M1]عبث ناصح مرا دست تسلّی می نهد بر دل
[M2]نیندازد کف از بی طاقتی، شوریده دریا را
[B][M1]حزین ، از خامه ات خیزد، سروش وادی ایمن
[M2]تجلی طور می سازد، نی آتش نواها را!
[A]
[B][M1]مپسند تشنه لب، دل اندوه پیشه را
[M2]یارب ز سنگ فتنه نگهدار شیشه را
[B][M1]ظاهر شدی به عالمیان، عجز کوهکن
[M2]گر می فتاد با دل ماکار، تیشه را
[B][M1]عشق است چاره هوس خام و پخته ام
[M2]آتش بود حریف، تر و خشک بیشه را
[B][M1]نتوانم از غم تو بریدن که در دلم
[M2]محکم نموده، تازه نهال تو ریشه را
[B][M1]گر نبودت خبر ز شهیدان، ببین حزین
[M2]رنگین به خون ما نگه جور پیشه را
[A]
[B][M1]لازم بود مکان طربناک، شیشه را
[M2]کردم نهفته، در بغل تاک، شیشه را
[B][M1]حکم خرد به میکده جاری نمی شود
[M2]اینجا ز محتسب نبود باک، شیشه را
[B][M1]از غم چو ناتوانی این خسته حال دید
[M2]برداشت پیر میکده چالاک، شیشه را
[B][M1]دردت اگر شکافت دلم را شگفت نیست
[M2]از زور باده، سینه شود چاک شیشه را
[B][M1]چشمت دلم به گوشهُ ابرو نهاده است
[M2]غافل منه به طاق خطرناک شیشه را
[B][M1]دامن ز بزم باده کشیدی و موج می
[M2]در جیب پیرهن شده خاشاک شیشه را
[B][M1]فرقی میانه ی دل و یادت پدید نیست
[M2]از می نکرد مستیم ادراک، شیشه را
[B][M1]بهر شراب، بدرقه دل برده ای ز من
[M2]زلف تو بسته است به فتراک، شیشه را
[B][M1]هشیار دیده است چو ما را، ستیزه خوست
[M2]باید کنون نمود به افلاک شیشه را
[B][M1]می بایدم چو منزل بی آب را برید
[M2]همراه می برم، به دل خاک شیشه را
[B][M1]ساقی، چنین به صرفه چرا باده می دهی؟
[M2]سازی مباد، شهره به امساک شیشه را
[B][M1]دیدم به بزم باده، سرافکنده زاهدی
[M2]محراب دیده، ساخته ناپاک شیشه را
[B][M1]دزدی ست دست بسته، مبادا نهان کند
[M2]در آستین خرقهُ ناپاک شیشه را
[B][M1]از بزم، تا نهفته رخ، آن دلربا، حزین
[M2]افتاده است دیده به کاواک شیشه را
[A]
[B][M1]سخن از من کشیدی، شعله ورکردی جهانی را
[M2]چرا انگشت بر لب می زنی آتش بیانی را؟
[B][M1]کمی نبود خراش سینه ام را ای هلال ابرو
[M2]به داغ دل چه ناخن می زنی آزرده جانی را؟
[B][M1]مبادا پرده از دل، آه خون آغشته بر دارد
[M2]به روی کار مفکن بخیهٔ زخم نهانی را
[B][M1]ز داغ لاله پیکر در غبار خاطر تنگم
[M2]چمن پیرای عشقت ریخت، طرح گلستانی را
[B][M1]عجب نبود حزین ، از عشق اگر عمر ابد یابم
[M2]که پیوند رگ جان کرده ام، نازک میانی را
[A]
[B][M1]تا سرمه کشد چشم ملامتگر ما را
[M2]غیرت سرپا زد کف خاکستر ما را
[B][M1]خوش دردسری می کشم از درد، ندانم
[M2]بالین ز دَمِ تیغ که باشد، سر ما را؟
[B][M1]این خامه که چون شمع ز آتش نفسان است
[M2]رشک پر پروانه کند، دفتر ما را
[B][M1]بی منّت زلفی، رَوَد از خویش حواسم
[M2]حاجت به سیاهی نبود لشکر ما را
[B][M1]شوری که حزین ، در دل از آن پسته دهان است
[M2]آرد به سخن، کلک زبان آور ما را
[A]
[B][M1]چو لاله با چمن حسن و عشق، خوست مرا
[M2]می مجاز و حقیقت به یک سبوست مرا
[B][M1]ز نکهت نفسم می دمد بهار، که دل
[M2]ز داغ عشق تو چون نافه مشکبوست مرا
[B][M1]به گرد بام و درم دیر و کعبه می گردد
[M2]از آن زمان که به درگاه عشق، روست مرا
[B][M1]ز خود تهی شده ام چون نی و ز ناله پرم
[M2]خروش درد تو پیچیده درگلوست مرا
[B][M1]عقیق صبر، زبانم به کام حسرت سوخت
[M2]مکیدن لب لعل تو، آرزوست مرا
[B][M1]گدای عشقم و ناید فرو به مهر سرم
[M2]می چو آتش سوزنده در سبوست مرا
[B][M1]به راه صبح ندارم چراغ دیده، حزین
[M2]که داغ بر جگر و سینه بی رفوست مرا
[A]
[B][M1]وفاپیشگان، دوستداران خدا را
[M2]بگویید آن یار دیر آشنا را
[B][M1]که بیگانگی تا کی و چند، ظالم؟
[M2]چه شد مهربانی، چه آمد وفا را؟
[B][M1]شگفته ست رنگین بهار سرشکم
[M2]ببین در برم، اشک گلگون قبا را
[B][M1]قدم رنجه فرما و بنشین به چشمم
[M2]گره باز کن ابروی دلگشا را
[B][M1]به صید دل ناتوان آشنا کن
[M2]ستمکاره مژگان تیغ آزما را
[B][M1]میان باز کن، با دل جمع بنشین
[M2]پریشان مکن سنبل مشکسا را
[B][M1]توان گاهی از پرسشی یاد کردن
[M2]اسیران زندان مهر و وفا را
[B][M1]حدیثی سوال از من بی زبان کن
[M2]سخن یاد ده، بلبل بی نوا را
[B][M1]لَئن کَلَّ عن کشف سرّی لسانی
[M2]ینادی بذکراک قلبی جها را
[B][M1]و ان اعتدت زلّتی لا ابالی
[M2]عسی الله فی الحبِّ یعفوا العثا را
[B][M1]ایالائمی کفّ عنّی و وجدی
[M2]و دعنی فقد طار عقلی وحا را
[B][M1]و لم ادرنی موقفی حین یبدو
[M2]اسبعین ام سبع ارمی الجما را
[B][M1]دل آسودگان قدر نعمت ندانند
[M2]غم عشق ما را، سلامت شما را
[B][M1]چنین داد پاسخ: که در بزم گیتی
[M2]کسی گرم، هرگز نکرده ست جا را
[B][M1]سخن کردم از خامشی، بلبلی گفت:
[M2]که نتوان نهفت آه درد آشنا را
[B][M1]نفس گرم می آید از پردهٔ دل
[M2]حزین ، آتشی هست در سینه ما را
[A]
[B][M1]از نالهٔ عاشق چه خبر بوالهوسی را
[M2]آری خبر از درد کسی نیست کسی را
[B][M1]هر خیره سری چاشنی درد نداند
[M2]از مائدهٔ عشق، چه قسمت مگسی را
[B][M1]زخم دل نالان مرا، چاره محال است
[M2]مرهم چه نهی سینهٔ چاک جرسی را؟
[B][M1]شرمندهٔ یک بوسه نیم زان لب جان بخش
[M2]هرگز نپذیرفت ز ما، ملتمسی را
[B][M1]گلگشت چمن گر به زغن گشت مسلّم
[M2]در بسته به ما داد محبت قفسی را
[B][M1]رفتند چو باد سحری، خرده شناسان
[M2]چون گل به دعا می طلبم، همنفسی را
[B][M1]با پردهٔ گوشی، نشود ساز خروشم
[M2]در خاک برم حسرت فریاد رسی را
[B][M1]با سفله، سری همّت آزاده ندارد
[M2]هرگز گل دستار نسازیم خسی را
[B][M1]رفته ست حزین از گرهت تا زده ای دم
[M2]حیف است غنیمت نشماری نفسی را
[A]
[B][M1]ز داغ عشق چون خورشید، دارم چتر شاهی را
[M2]سر ژولیدهام برد از میان، صاحب کلاهی را
[B][M1]به دنیا از فلک سایی، سرم هرگز فرو ناید
[M2]گدایی می شمارد همّت من، پادشاهی را
[B][M1]به زیر تیغ او چشم از رخش پوشیده می دارم
[M2]که ترسم حیرت از یادم برد، عاجز نگاهی را
[B][M1]حبابش می شود از شوخ چشمی، چهره با داغم
[M2]اگر در بحر شوید، دامن بختم، سیاهی را
[B][M1]حزین ، از مهر نبود ذرّه ام را پرتو منّت
[M2]ز فیض عشق دارم کیمیای رنگ کاهی را
[A]
[B][M1]گناهی نیست عالم سوزی آن آتشین رو را
[M2]عنان داری نیارد کرد آتش، گرمی خو را
[B][M1]ز بوی پیرهن، دیدار بیند پیر کنعانی
[M2]به هر کسوت شناسد عشق، حسن آشنا رو را
[B][M1]محال است، آب تیغ تند خویی، بر لب خشکی
[M2]که داند جوهر شمشیر ناز، آن چین ابرو را
[B][M1]به دور حلقه های زلف او از دفتر خوبی
[M2]قلم پرداز قدرت حلقه گیرد، چشم آهو را
[B][M1]من و پیشانی تسلیم و خاک رهگذار او
[M2]جبین از صندل بتخانه، گر شاد است هندو را
[B][M1]نجوید دل، تغافل شیوه مژگانش به ایمایی
[M2]گران افتاده لنگر، تیغ بازان جفا جو را
[B][M1]نزاع کفر و دین برخاست تا برقع برافکندی
[M2]کند شیخ و برهمن، سجده، آن محراب ابرو را
[B][M1]نباشد در خور هر بینوایی گنج باد آورد
[M2]به دامان صبا مگشای آن مشکینه گیسو را
[B][M1]به هر آشفته مغزی، بر میفشان عنبرین کاکل
[M2]دماغ بو شناسان می شناسد نکهت مو را
[B][M1]می گلگون بخواه از ساقی سنبل بناگوشی
[M2]بهار از سبزه خط، کرده زنگاری، لب جو را
[B][M1]حزین از لاف دارد با نی من، همسری بلبل
[M2]خدا اجری دهد ما را و انصافی دهد او را
[A]
[B][M1]ساقی قدحی در ده، از خود بستان ما را
[M2]مستانه بگو رمزی، بگشای معمّا را
[B][M1]ظلمتکدهٔ عاشق، زان چهره منوّر کن
[M2]تا چند به روز آرم تاریکی شبها را 
[B][M1]از غنچهٔ لب بگشای، با مرده دلان حرفی
[M2]یک ره به دم احیاکن اعجاز مسیحا را
[B][M1]خورشید نهان گردد، در دود کباب دل
[M2]از رخ چو برافشانی، آن زلف سمن سا را
[B][M1]پنهان ز نظر گیری، از شیخ و برهمن دل
[M2]در پرده چو بنمایی، آن حسن دلارا را
[B][M1]گفتی غم ما خواهی، دل بند و ز جان بگسل
[M2]اینک دل و جان بستان، بیعانهٔ سودا را
[B][M1]در ساغر هشیاران، این نشئه نمی گنجد
[M2]حیرت زدگان دانند، آن عارض زیبا را
[B][M1]چون سایه به خاک افتد، تب لرزه بر اندامش
[M2]گر سرو چمن بیند، آن قامت رعنا را
[B][M1]جایی که به رقص آید، طور از ارنی گفتن
[M2]مستان لقا دانند، بیهوشی موسا را
[B][M1]از خود چو نظر بندی، دلدار نماید رو
[M2]بیدار دلان دانند، فیض شب اسرا را
[B][M1]ای قاضی اگر خواهی، گردد ز تو حق راضی
[M2]روآتش می در زن، این دفتر فتوا را
[B][M1]تا خود نکند فانی، صوفی نشود صافی
[M2]اثبات به خود کردم، از نفی خود الّا را
[B][M1]شد عین همه عالم، آن دلبر پنهانی
[M2]فرقی نتوان کردن،از اسم مسمّا را
[B][M1]خواهم که نفرسایی، جان از غم هجرانم
[M2]اغفرلی و ارحمنی نادیتُکَ غفّا را
[B][M1]با مغبچگان بستی، پیوند حزین آخر
[M2]تا در سر می کردی، سجّادهٔ تقوا را
[A]
[B][M1]آموخت چو اشکم روش ره سپری را
[M2]بستم به میان توشهٔ خونین جگری را
[B][M1]درکوچهٔ دنیا گذر افتاده گذشتم
[M2]پروای نشستن نبود رهگذری را
[B][M1]در محکمهٔ شرع بصیرت، به گدایی
[M2]دعوی نرسد سلطنت در به دری را
[B][M1]حیرتکده، آیینهٔ آشوب ندارد
[M2]جمعیت خاصی ست پریشان نظری را
[B][M1]بی واسطه نتوان در آسوده دلی زد
[M2]از کف ندهی رابطهٔ بی خبری را
[B][M1]صوفی اگر از خرقه برآرد دل روشن
[M2]پوشد به نمد، آینه روشن نگری را
[B][M1]بگشای زبان، گوش سخن کش چو بیابی
[M2]مهر لب خاموش، علاج است، کری را
[B][M1]بر دوده کلکم نشود شیفته، جاهل
[M2]با سرمه صفایی نبود، بی بصری را
[B][M1]آرایش گلزار نکرد ابر بهاری
[M2]از اشک من آموخت چمن غازه گری را
[B][M1]وامانده ام از راهنوردان سبک سیر
[M2]تن بار گرانی شده جان سفری را
[B][M1]دل حوصله ورزید و نم اشک فرو خورد
[M2]تا سیر نمک ساخت، کباب جگری را
[B][M1]ممنون سپهرم که شکنج قفس او
[M2]نگذاشت به دل حسرت بی بال و پری را
[B][M1]در دودهٔ آدم نبود مردمی امروز
[M2]بر باد دهد ناخلف، ارث پدری را
[B][M1]شمشاد چه تابیده عبث طرّهٔ دعوی
[M2]زلف تو شکسته ست پر و بال پری را
[B][M1]از حیرت این طرز خرامی که تو داری
[M2]رفتار فراموش شود کبک دری را
[B][M1]بر لب نفسی بیش حزین تو ندارد
[M2]هنگام وداع است، چراغ سحری را
[A]
[B][M1]ستم، از ملک دل بیرون کند فرمانروایان را
[M2]ستمگر دشمن بیگانه سازد، آشنایان را
[B][M1]نماید دور بر کاهل قدم، نزدیکی منزل
[M2]ره خوابیده ای در پیش باشد، خفته پایان را
[B][M1]نمی گردد به مردم قدر مرد و مردمی روشن
[M2]به نامردان بیفتد کار اگر، مرد آزمایان را
[B][M1]کلید از چاره سازی، بستگی هرگز نمی بیند
[M2]نمی افتد گره در کار خود، مشکل گشایان را
[B][M1]به پای نخل حرص خود، چو منعم ارّه نگذارد
[M2]چو سوهان می زند، از چین پیشانی گدایان را
[B][M1]زیان، دنیا طلب از پهلوی پویندگی بیند
[M2]که رفتن دور می سازد، ره رو بر قفایان را
[B][M1]حسودان را سکوت ما، دهان یاوه گو بندد
[M2]ز خاموشی توان زد بخیه، این زخم نمایان را
[B][M1]نوای مختلف، چندانکه از تار جهات آید
[M2]بلند آوازه سازد، پردهٔ وحدت سرایان را
[B][M1]اگر حرفی از آن زلف مسلسل در میان آید
[M2]شب افسانه ام، هرگز نخواهد دید پایان را
[B][M1]به شرع زهد، حقّ خدمت شایسته ای دارم
[M2]که رهن باده کردم خرقه های پارسایان را
[B][M1]اگر می داشتم چون خار در سرپنجه، گیرایی
[M2]نمی دادم ز کف، دامان این گلگون قبایان را
[B][M1]ندارد لذّت شوربدگی در پی پشیمانی
[M2]جنون دندان نیفشارد به لب، زنجیر خایان را
[B][M1]حزین ، از لطف عشق سر فراز امّید آن دارم
[M2]که دور از آستان خود، نسازد جبهه سایان را
[A]
[B][M1]محبّت خون گرمی بخشد این گلبن مثالان را
[M2]به فرقم گستراند، سایهٔ نازک نهالان را
[B][M1]در این محفل که ربط آشنایی نسبتی خواهد
[M2]به آن موی میان، الفت بود نازک خیالان را
[B][M1]سرت گردم، میفشان کاکل و رحمی به دلها کن
[M2]مزن بر هم به بازی، حلقهٔ آشفته حالان را
[B][M1]به گلزاری که بلبل را نوایی آشنا دادی
[M2]رسایی ده زبان عجز نالیهای نالان را
[B][M1]به آن دستی که می در ساغر جمشید می ریزی
[M2]به وصل قطره ای خوش کن، دل ساغر سفالان را
[B][M1]زیان ناز خواهد شد نگاه سرمه آلودی
[M2]تسلّی گر نمایی، خاطر دلهای نالان را؟
[B][M1]درین گلشن حزین ، از خجلت فکر رسای تو
[M2]رسایی بید مجنون شد، سرا پا انفعالان را
[A]
[B][M1]دل دریا گهر، سرمایه بخشید ابر مژگان را
[M2]نماند حسرتی در یاد، مهمان کریمان را
[B][M1]نسیم آشنا کو، تا ز گل بی پرده تر گردم؟
[M2]نهم چون غنچه تا کی در بغل چاک گریبان را؟
[B][M1]نمک پروردهٔ عشق است، آه سینه پردازم
[M2]فغان من، دو بالا می کند، شور بیابان را
[B][M1]فریب وعدهٔ وصلی که نقصان لبش گردد
[M2]چه از سرمایه کم سازد، دل حسرت فراوان را
[B][M1]می نازی که چشم از ساغر دیدار او می زد
[M2]خمارش می کشد خمیازه بر آغوش، مژگان را
[B][M1]ز شادی بسته می گردد، زبان شکوه آلودم
[M2]تبسّم گر به زخمم بشکند مُهر نمکدان را
[B][M1]حزین از محرمان بی ادب غیر از سر زلفش
[M2]که می گوید به او حال منِ خاطر پریشان را؟
[B][M1]حزین از محرمان بی ادب غیر از سر زلفش
[M2]که می گوید به او حال منِ خاطر پریشان را؟
[A]
[B][M1]دیدم صنمی، های صلا، کعبه نشینها
[M2]بیعانه ببازید به یادش دل و دینها
[B][M1]در عشق، دل از کوثر و رضوان نگشاید
[M2]از دوست تسلی نتوان گشت، به اینها
[B][M1]صید دلم افتاد به صحرای رمیدن
[M2]صیّاد نگاهان! بگشایید کمینها
[B][M1]شد خاک، سر سجده بران در قدم تو
[M2]بخرام که فرش است به راه تو جبینها
[B][M1]آن کیست که در جلوه گهت رخش بتازد؟
[M2]کرده ست تهی، غمزهٔ بی باک تو زینها
[B][M1]در کیش محبت هدف ناوک نازند
[M2]ابروی کمان دار تو را چله نشین ها
[B][M1]زیر قلم توست حزین کشور معنی
[M2]این نقش ندارند خدیوان به نگینها
[A]
[B][M1]داغند، ز رخسار تو ای رشک چمنها
[M2]چون لاله، شهیدان به سمن زار کفنها
[B][M1]از شرم، صدف را به دهان مهر خموشی ست
[M2]تا شد صدف گوهر نام تو، دهنها
[B][M1]خون در جگر نافهٔ دل چون نشود خشک؟
[M2]در هر شکن زلف تو افتاده ختنها
[B][M1]با چاشنی لذت زندان غمت رفت
[M2]از خاطر یوسف صفتان، یاد وطنها
[B][M1]نگذاشت به جا آتش عشق تو سپندی
[M2]من مانده ام از سوخته جان ها تن تنها
[B][M1]دارد لب خاموش، هم آغوشی معنی
[M2]بر چهرهٔ اندیشه نقاب است سخنها
[B][M1]در خاک، حزین یاد عقیق لب او برد
[M2]گرد سر این خاک شود، خون یمنها
[A]
[B][M1]رنگینی دکّان شود آن چشم سیه را
[M2]از خونم اگر غازه دهد، تیغ نگه را
[B][M1]آن غالیه گون خال، ندانم به چه تقصیر
[M2]در نیل کشد اختر این بخت سیه را؟
[B][M1]یک تشنه جگر را به زنخدان تو ره نیست
[M2]خضر خط سبز است که دارد سر چه را
[B][M1]امروز زمین، زیر پی لشکر حسن است
[M2]بر طرف بناگوش ببین گرد سپه را
[B][M1]پای طلبم، آبله فرسود نگردد
[M2]نزدیک کند لغزش اگر، دوری ره را
[B][M1]از چشمهٔ خورشید لبی تر نتوان کرد
[M2]منّت، کلف اندود نماید رخ مه را
[B][M1]خوش دوزخ نقدی ست حزین ، آتش خجلت
[M2]گیرم که به روی تو نیارند گنه را
[A]
[B][M1]نوشیده چمن دردی جام طربش را
[M2]با دامن گل پاک نموده ست، لبش را
[B][M1]خوش کرده ام ای دیده به پیوند دل خویش
[M2]از سلسله ها، طرّه ٔ عالی نسبش را
[B][M1]در رهگذر پیرهن ار دیده سفید است
[M2]نگذاشته ام دست ز دامان، طلبش را
[B][M1]غمگین نیم احوالم اگر یار نپرسد
[M2]از شمع نپرسیده کسی، تاب و تبش را
[B][M1]بیرون ز سویدای دل ما نتوان کرد
[M2]سودای سیه خانهٔ خال عربش را
[B][M1]فریاد، که کردند جدا، تلخ دهانم
[M2]از سایهٔ نخلی که نچیدم رطبش را
[B][M1]بگرفت کنار از برم آن ماه سمن بر
[M2]کز پردهٔ دل بافته بودم قصبش را
[B][M1]از کوتهی بخت نباشد ز چه باشد؟
[M2]رنجیده ز ما یار و ندانم سببش را
[B][M1]در دوزخ عشقیم، اگر عشق گناه است
[M2]انصاف چه شد شعله فروز غضبش را؟
[B][M1]کاری به تماشای گل و لاله نداریم
[M2]خوش کرده ام از باغ، شراب عنبش را
[B][M1]شد تیره دل، از تیرگی روز فراقت
[M2]بی رحم بگو چون به سر آریم شبش را؟
[B][M1]شوریده سر انداخت به صحرای قیامت
[M2]دیوانهٔ صحرای تو، شور و شغبش را
[B][M1]بی اصل و نسب، بوالبشر ایجاد از آن شد
[M2]تا از گهر خویش طرازد حسبش را
[B][M1]شوق تو حزین ، ازکشش کعبهٔ گل نیست
[M2]دل کعبهٔ عشق است، نگهدار ادبش را
[A]
[B][M1]به آب از آتش می داده ام خاک مصلّا را
[M2]به باد، از نالهٔ نی دادهام، ناموس تقوا را
[B][M1]جبین را سجده فرسای در پیر مغان کردم
[M2]به بام کعبهٔ دل می زنم، ناقوس ترسا را
[B][M1]برهمن زادهٔ زنّاربندی برده ایمانم
[M2]که سودا می کنم باکفر زلفش دبن و دنیا را
[B][M1]نه ماضی هست پیش من نه مستقبل، خوشا حالم
[M2]یکی از قطع خواهش کرده ام، امروز و فردا را
[B][M1]ز رنج و راحت گیتیگل مقصود می چینم
[M2]برون آورده ام از پای دل، خار تمنّا را
[B][M1]مصفا می کند آیینهٔ دل را نظر بستن
[M2]تماشاهاست در هر پرده ای، ترک تماشا را
[B][M1]محبّت بر سر هر سنگ فرهاد دگر دارد
[M2]چها در عالم امر است، عشق کارفرما را؟
[B][M1]به لیلی می رساند نسبت آخر، تربت مجنون
[M2]به خاک کشتگان عشق، بی پروا منه پا را
[B][M1]به گوش اهل صورت کی رسد آوازهٔ معنی؟
[M2]نوای بلبل دیبا، سزد گلهای دیبا را
[B][M1]حیات آن را شمارم، کز خودی بستاندم ساقی
[M2]به جام می فروشم، شربت خضر و مسیحا را
[B][M1]حزین، چون موی آتش دیده می گردد رگ خوابم
[M2]به مخمل گر شبی سودا کنم، بالین دیبا را
[A]
[B][M1]در بغل آرزو کند، تیغ تو تندخوی را
[M2]عرضه کنم اگر به گل، زخم شکفته روی را
[B][M1]مشک به کوی بیزدت، طرّه به باد اگر دهی
[M2]دل به کنار ریزدت، شانه کنی چو موی را
[B][M1]رشک ریاض خلد شد، دیده ز فیض عارضت
[M2]یاد قد تو کردام، سرو کنار جوی را
[B][M1]پرده چه پوشیم که من، در غم دل به عالمی
[M2]صبح صفت نموده ام، سینهٔ بی رفوی را؟
[B][M1]هست نقاب دلبران، شرم و حجاب و خال و خط
[M2]تیغ برهنه گفته ام، حسن برهنه روی را
[B][M1]دور رسید چون به ما، صاف شراب رفته بود
[M2]چرخ کند به ساغرم، درد ته سبوی را
[B][M1]وقت صبوح شد حزین، از می غم به لب چکان
[M2]زهر چش ترنّمی، کلک ترانه گوی را
[A]
[B][M1]نگارین جلوهٔ من، تا به کی هر جا نهی پا را؟
[M2]چه خواهد شد اگر بر چشم خون پالا نهی پا را؟
[B][M1]رکاب از مقدمت جایی که گردیده ست نورانی
[M2]چرا بر چشم مشتاقان، به استغنا نهی پا را؟
[B][M1]همان از شوق پابوس تو آتش در سرم سوزد
[M2]اگر بر تربتم ای شمع بزم آرا، نهی پا را
[B][M1]به راهت لخت دل افشانده ام تا رشک نگذارد
[M2]که بر خاک از غرور حسن، بی پروا نهی پا را
[B][M1]چه نقصان می رسد دامان نازت را اگر باری
[M2]چو بوی پیرهن، بر چشم نابینا نهی پا را؟
[B][M1]تواند شدکه فرقم افسر نقش قدم یابد
[M2]اگر گامی فرود از اوج استغنا نهی پا را
[B][M1]بکش پا را ز بزم غیر، اینک چشم و دل حاضر
[M2]نمی زیبد سرت گردم، که نازیبا نهی پا را
[B][M1]جبین رفتگان خاک است، بی پروا چه می تازی؟
[M2]سبک تر نه که بر آیینهٔ سیما نهی پا را
[B][M1]ز طوق عرشیان خلخال بندد ناقهٔ شوقت
[M2]اگر مردانه چون ما، بر سر دنیا نهی پا را
[B][M1]نسازد گر به ساحل تخته بندت خشکی مشرب
[M2]چو موج خوش عنان، سرمست بر دریا نهی پا را
[B][M1]اگر نعلین جسم تیره را از پا برون آری
[M2]به چشم روشنان عالم بالا نهی پا را
[B][M1]ز آب و گل توانی چون مسیحا گر برون آمد
[M2]ازین کاخ دنی، بر طارم اعلا نهی پا را
[B][M1]رمیدن هر کجا پیمایدت، جام سبک روحی
[M2]زمین رطل گران گیرد، چو بر خارا نهی پا را
[B][M1]اگر پای شرف در دامن غیرت کشیدستی
[M2]دریغستت اگر بر دامن دارا نهی پا را
[B][M1]به فرش بوریا، گر چیده ای گل از شکر خوابی
[M2]خلد خارت، اگر بر بستر دیبا نهی پا را
[B][M1]توانی تکیه زد پاینده بر تخت سلیمانی
[M2]چو بیرون از طلسم جسم جان فرسا نهی پا را
[B][M1]قدم گر در رَهِ دیر مغان سنجیده بگذاری
[M2]شود محراب طاعات جبین، هر جا نهی پا را
[B][M1]حزین از رهروان رفته، این مصرع بود یادم
[M2]سبک رو آنچنان کامروز، بر فردا نهی پا را
[A]
[B][M1]ز لوح حکمت اندیشان بگو خونین درونان را
[M2]که صدره شسته طفل اشک من چون مشق یونان را؟
[B][M1]غبار از تربتم چون بید مجنون می کشد بالا
[M2]سرافرازی بود افتادگی، طالع نگونان را
[B][M1]چه باید کرد مشت خون خود را؟ مضطرب حالم
[M2]سرافرازان نمی خواهند پامال زبونان را
[B][M1]به بند غیر تا باشد، بود دیوانگی ناقص
[M2]ز موی سر بود زنجیر پا، کامل جنونان را
[B][M1]نکویان را به خون زاهد و عاشق بود دستی
[M2]شراب مذهب و مشرب، حلال این ذوفنونان را
[B][M1]بخار از ارض، با جذب طبیعی بر نمی خیزد
[M2]چنین کز خاک ره برداشت چرخ سفله دونان را
[B][M1]حزین ، از معجز لعل که تعلیم سخن داری؟
[M2]خروشت، مهر بر لب می زند جادوفسونان را
[A]
[B][M1]گذشته است ز گردون لوای رفعت ما
[M2]گرفته روی زمین، آفتاب شهرت ما
[B][M1]شکسته رنگی تن، کرده بر جهان روشن
[M2]که خاک زر شود از کیمیای صحبت ما
[B][M1]فلک فکنده سپر در مصاف نالهٔ من
[M2]بلند کردهٔ دست دل است، رایت ما
[B][M1]ز قیل و قال، مرا وقت جمع تر گردد
[M2]بود ز حلقهٔ مجلس، کمند وحدت ما
[B][M1]اگر چه در تَهِ خاکم ز گرد کلفت دل
[M2]همان چو آینه باز است چشم حیرت ما
[B][M1]به راه مهر تو هر رخنه ای ست آغوشی
[M2]ز چاک سینه دمیده ست، صبح دولت ما
[B][M1]خرد به مشهد ما می رود ز هوش، حزین
[M2]مگر ز لای شراب است خاک تربت ما
[A]
[B][M1]به سر گسترده دارد ظلّ عالی، خیل نازش را
[M2]مخلّد باد یا رب سایه، مژگان درازش را
[B][M1]فسون عاشقیّ ماست با خال و خم زلفش
[M2]که بازی می تواند برد، مار مهره بازش را؟
[B][M1]قبول سجده را لازم بود، محراب ابرویی
[M2]به کیش من قضا باید کند زاهد نمازش را
[B][M1]هنوز آن شمع بی پروا، نبودش محفل افروزی
[M2]که از دل داشتم پروانهٔ سوز و گدازش را
[B][M1]برد عشّاق را فریاد من تا کعبهٔ کویش
[M2]حدی شد ناله ام، صحرا نوردان حجازش را
[B][M1]من و نقش قدم، درکوی او زادیم، هم طالع
[M2]سرا پا یک جبین سجده ام، خاک نیازش را
[B][M1]به دلتنگی خوشم کز پرده بر ناید غم عشقش
[M2]چو بو، در پرده پنهان کرده ام از رشک، رازش را
[B][M1]مرصع کار، از لخت دل شورنده سر دارم
[M2]شکن های پریشان طرّهٔ سنبل طرازش را
[B][M1]ندارم شکوه در راه محبّت از سر خاری
[M2]به پای بی خبر طی کرده ام شیب و فرازش را
[B][M1]هوس دارد که سازد تار جان پیوند هر مویش
[M2]اگر محمود می برّد سر زلف ایازش را
[B][M1]حزین از ناله خامش گشت و تحسینی نفرمودی
[M2]به این جادودمی ها، خامه افسانه سازش را
[A]
[B][M1]نبرد جلوهٔ گل جانب گلزار مرا
[M2]می برد نالهٔ مرغان گرفتار مرا
[B][M1]بس که در پای گلی شب همه شب نالیدم
[M2]خون دل می چکد از غنچهٔ منقار مرا
[B][M1]برده دل را و سر غارت ایمان دارد
[M2]نگه شوخ تو آورده به زنهار مرا
[B][M1]بود آیا که شبی باز به خوابش بینم؟
[M2]شمع بالین شود، این دولت بیدار مرا
[B][M1]سر هم بزمی خورشید ندارم چو مسیح
[M2]بگذارید در این سایهٔ دیوار مرا
[B][M1]ابر هرگز نکند دامن دریا خالی
[M2]دل کجا می شود از گریه سبکبار مرا؟
[B][M1]بس که ابنای زمان جمله دنی طبعانند
[M2]از بها می فکند، جوش خریدار مرا
[B][M1]افعی نرم نما، دشمن جان است حزین
[M2]حذر افزون بود از مردم هموار مرا
[A]
[B][M1]سفید کرد غمت دیده های تار مرا
[M2]بود سیاهی زلف تو روزگار مرا
[B][M1]چو شمع، سوز دل خود مرا تمام کند
[M2]به دیگری نگذارد غم تو کار مرا
[B][M1]ز رستخیز نخیزد ز جا مگر که دگر
[M2]هوای گرد تو گشتن بود، غبار مرا
[B][M1]ز چشم مست توام یک نظر بس است ولی
[M2]هزار میکده می، نشکند خمار مرا
[B][M1]دغل مباز که هرگز خراب نتوان کرد
[M2]ز فیل مست ستم، عهد استوار مرا
[B][M1]چو زلف، رشتهٔ گلدستهٔ میان تو شد
[M2]وفا پر از گل حسرت کند کنار مرا
[B][M1]همیشه ریشهٔ نخلم ز گریه بود در آب
[M2]سموم هجر فرو ریخت، برگ و بار مرا
[B][M1]ز تندباد نلرزد، چو شاخ سنگین شد
[M2]دواست رطل گران، دست رعشه دار مرا
[B][M1]به شمع وادی ایمن گشود دیده کلیم
[M2]ندیده بود مگر آتشین عذار مرا؟
[B][M1]کند شکوفه ی بادام، خار مژگانم
[M2]به چشم من گذر افتد اگر، بهار مرا
[B][M1]خمار در سر و چون چشم یار بیمارم
[M2]خبر دهید ز من، مست هوشیار مرا
[B][M1]خوشم که ناوک آن غمزه، خسته است حزین
[M2]دل فگار مرا، جان بی قرار مرا
[A]
[B][M1]خامه فروهشته بود، آیت تنزیل را
[M2]باز دمیدن گرفت، صور سرافیل را
[B][M1]حجت ناطق منم، کوری دعوی گران
[M2]تیغ زبانم گرفت، خطه تخییل را
[B][M1]چون عرق افشان شود، کلک گهر ریز من
[M2]با خوی خجلت بشو، حاصل تحصیل را
[B][M1]کودک تی تی کنی! قافیه سنجی بهل
[M2]چون به سخن بنگری، صاحب انجیل را؟
[B][M1]جوهریانت مباد، سخرهٔ گیتی کنند
[M2]در صف گوهر مکش، مهرهٔ سجیل را
[B][M1]محفل طور است این، شمع مزار تو چیست؟
[M2]جانب ایمن مبر، بیهده قندیل را
[B][M1]شوق چو سیمرغ را، بال گشاید بر اوج
[M2]در بر خفاش نه، بال ابابیل را
[B][M1]صعوه مسکین کجا، قله ی قاف ازکجا؟
[M2]پشّه چه پهلو زند، طنطنهٔ پیل را
[B][M1]ذره چه شوخی کند، با علم آفتاب؟
[M2]قطره هماورد نیست، بارقهٔ نیل را
[B][M1]چون لب داوود دل، لحن زبور آورد
[M2]بر لب زنبور زن، طعنهٔ تنکیل را
[B][M1]پیش حزین از سخن، عرض تجمّل مکن
[M2]تحفه به خاقان مبر، موزه و زنبیل را
[A]
[B][M1]بس که چون صبح زند دم ز صفا سینه ما
[M2]صورت کین، همه مهر است در آیینه ما
[B][M1]دو حریصیم که تا محشرمان سیری نیست
[M2]ما ز مهر تو، دل سخت تو ازکینهٔ ما
[B][M1]می نهد شیر محبت به فراغت پهلو
[M2]نیستانی شده از تیر جفا، سینه ما
[B][M1]پرده از کار ریا، عشق نگیرد ز کرم
[M2]مصلحت هاست درین خرقهٔ پشمینهٔ ما
[B][M1]داد بر باد، تف عشق تو خاکستر دل
[M2]همچنان شعله زند خاطرت ازکینه ما
[B][M1]به هوای گل رخسار تو در رقص بود
[M2]شعلهٔ عشق در آتشکدهٔ سینهٔ ما
[B][M1]ذره آسا به هوای تو، سراپا مهریم
[M2]در دل رشک، گره چون نشودکینه ما؟
[B][M1]بندهٔ جام شرابیم حزین ، زانکه برد
[M2]لوث آلودگی، از خرقه پشمینه ما
[A]
[B][M1]به گلشن غنچه، یاد از نوشخندان می دهد ما را
[M2]نشانی سرو، از بالا بلندان می دهد ما را
[B][M1]نکرد آن غنچه لب در مستیم هر چند کوتاهی
[M2]خیال نرگسش، مستی دو چندان می دهد ما را
[B][M1]کنم قالب تهی، چون نقش پا بینم به راه او
[M2]خبر از حال زار مستمندان می دهد ما را
[B][M1]اسیر پیچ و تاب موج اشک آلوده مژگانم
[M2]فریب سنبل گیسو بلندان می دهد ما را
[B][M1]زبانش آشنا هرگز نشد با حرف بی مغزی
[M2]قلم، پیغامی از مشکل پسندان می دهد ما را
[B][M1]به دشت از جلوه های لاله، داغم تازه می گردد
[M2]که یاد از سینه های دردمندان می دهد ما را
[B][M1]حزین ، نظارهٔ گل نوبهاران در گلستان ها
[M2]تسلی با خیال ارجمندان می دهد ما را
[A]
[B][M1]هنوز آغاز رعنایی ست عشق سرکش ما را
[M2]فروزان تر کند دامان محشر آتش ما را
[B][M1]جگر خون از خمار بوسهٔ آن لعل میگونم
[M2]ازین سر جوش جامی ده، لب دردی کش ما را
[B][M1]تمناها شهید، از فیض آه بی اثر دارم
[M2]فراوان است بسمل، تیر روی ترکش ما را
[B][M1]خجل شد در امیدش سینه ی چاک و ندانستم
[M2]که حسرت، هاله آغوش باشد مهوش ما را
[B][M1]حزین ، از گریه ام چون شمع کاری برنمی آید
[M2]که آب دیده نتواند نشاند آتش ما را
[A]
[B][M1]ز مژگان ساختم گلگون، چنان روی بیابان را
[M2]که داغ لاله کردم، مردم چشم غزالان را
[B][M1]نه آنم کز جفای عشق، آسان دست بردارم
[M2]به دامان قیامت می برم، چاک گریبان را
[B][M1]سواد دیدهٔ من، صورت نقش نگین دارد
[M2]ز بس افشرده ام بر چشم خون آلود، مژگان را
[B][M1]عبیر آلوده بویی، مغز گل را عطسه زن ، دارد
[M2]مگر دست صبا زد شانه، آن زلف پریشان را
[B][M1]نگاهت نارسا می افتد از دل های مشتاقان
[M2]به کوتاهی مبادا شهره سازی، مَدِّ احسان را
[B][M1]سراسر صرف شبهای جدایی می شود عمرم
[M2]برای سوختن چون شمع، دارم رشتهٔ جان را
[B][M1]گذشت آن هم که دل را از شهادت شاد می کردم
[M2]کشید از سینه ام بی رحمی صیّاد پیکان را
[B][M1]خدنگ ناز بی پروا، نگاه عجز نامحرم
[M2]که دیگر بر سر رحم آورد، آن نامسلمان را؟
[B][M1]حزین ، سر سبز دارد دانه ام را پرتو لطفش
[M2]نگهدارد خدا از چشم بد، آن برق جولان را
[A]
[B][M1]چه گیرایی ست یارب جلوه گیسوکمندان را؟
[M2]که بگسست از صنم، پیوند جان زناربندان را
[B][M1]قیامت پیش ازین می ریخت بر دل طرح آشوبی
[M2]کنون چون سایه در خاک است، این بالابلندان را؟
[B][M1]شود تخت روان، هر جا رمیدن بستر اندازد
[M2]سر زانو بود بالین راحت، دردمندان را
[B][M1]مرا در عشق او، دل گر فغان برداشت معذورم
[M2]در آتش ناله ای ناچار، می باشد سپندان را
[B][M1]تبسم ریز شد گلبرک یار و شرم رسوایی
[M2]لب از دندان شبنم می گزد، گل های خندان را
[B][M1]بود هم نسبتان را عقد جمعیت به هم، فطری
[M2]نباشد رشته ای درکار، گوهرهای دندان را
[B][M1]بهشت نقد در بر، حسن آن سیمین بدن دارد
[M2]که بینم سیر چشم نعمتش، مشکل پسندان را
[B][M1]حزین ، افتاد دل را در بغل گنجینه داغی
[M2]که دولت خود به خود رو آورد اقبال مندان را
[A]
[B][M1]به فردا وعده داد امروز جان ناشکیبا را
[M2]که شادی مرگ سازد، وعده فردای او ما را
[B][M1]غبار خاطر از آه فلک پیما به شور آمد
[M2]به رقص آرد سماع گردبادم، کوه و صحرا را
[B][M1]صبا می کرد قسمت، گردی ازکوی نو درگلشن
[M2]گل از من بیشتر وا کرد، آغوش تمنا را
[B][M1]رخت بی پرده نتوان دید و شوق یک نظر دارم
[M2]کجا بردی سرت گردم، نقاب روی زیبا را؟
[B][M1]حزین ، از ناله های دلخراشم درد می بارد
[M2]سپارندم به منّت، عندلیبان قفس جا را
[A]
[B][M1]تراوشهای موج خون، کند غمخواری ما را
[M2]که شوید مرهم از رخساره، زخم کاری ما را
[B][M1]محبت گر نبودی، زندگانی مشکل افتادی
[M2]غم عشق تو آسان می کند دشواری ما را
[B][M1]به این عشرت دهان زخم دل خندان نمی بودی
[M2]اگر غیرت نمی بستی لب زنهاری ما را
[B][M1]طمع رسم عیادت کی کند دل؟ کز پس مردن
[M2]مگر آن بی مروت بشنود، بیماری ما را
[B][M1]ز کف بربوده ایمان حزین را زلف او، زاهد
[M2]مگو از سجده دیگر، کافر زنّاری ما را
[A]
[B][M1]عنان ریز است از هرسو، سپاه عشق بر دلها
[M2]نپرسد سیل بی زنهار، هرگز راه منزلها
[B][M1]فروغ شعلهٔ رخسار شمع آشنارویی
[M2]مرا پروانهٔ سرگشته دارد گرد محفل ها
[B][M1]چو شق شد پردهٔ پندار، دل با یار پیوندد
[M2]خودی چون محو شد، از پیش پا برخاست حایلها
[B][M1]نیم آزرده جان، هر چند چون دل عقده ای دارم
[M2]بود آسان به چنگ عشق آتش دست، مشکلها
[B][M1]حزین این ره قدم از دیده بیدار می باید
[M2]کجا از پای خواب آلوده آید طی منزلها؟
[A]
[B][M1]افتاده دو عالم ز نظر، دیدهٔ ما را
[M2]نادیده مبین چشم جهان دیدهٔ ما را
[B][M1]با سینهٔ اخگر چه کند، سوز شراری؟
[M2]از داغ چه پروا دل تفسیدهٔ ما را؟
[B][M1]چند ای فلک دون، ز در صلح درآیی؟
[M2]بگذار به ما، خاطر رنجیدهٔ ما را
[B][M1]شیرازه ز بی مهری ایّام بریدند
[M2]چون برگ خزان، دفتر پاشیدهٔ ما را
[B][M1]آزاده حزین از سر کونین گذشتیم
[M2]از خار چه غم، دامن برچیده ما را؟
[A]
[B][M1]چون گرد باد حیرت، از خود رهاند ما را
[M2]سرگشتگی به جایی، آخر رساند ما را
[B][M1]خار ترم که بارم، بر دوش باغ و گلبن
[M2]دهقان بی مروت، بیجا دماند ما را
[B][M1]آسایشی که دیدم، از چشم خون فشان بود
[M2]مژگان تر به بالین، گل می فشاند ما را
[B][M1]شد طفل مکتب ما، دوشیزگان معنی
[M2]تا عشق سالخورده، فرزند خواند ما را
[B][M1]ترک مراد بخشید، کامی که دل هوس داشت
[M2]در خاطر از دو عالم، حسرت نماند ما را
[B][M1]بر فرش سنبل و گل، بودم حزین خرامان
[M2]چون داغ لاله در خون، هجران نشاند ما را
[A]
[B][M1]ساقی دوباره پر کن، از باده گوی ما را
[M2]وآن گاه غم نباشد، بشکن سبوی ما را
[B][M1]مجنون ما ندارد، پروای خار این دشت
[M2]چنگال شیر عمری، زد شانه موی ما را
[B][M1]یارای شکوه ام کو؟ امّا محبت این نیست
[M2]خشک ار چنین گذارد، تیغت گلوی ما را
[B][M1]عمری به شهر گیتی، بیگانه وار گشتیم
[M2]تن رفته رفته آخر، بگرفت خوی ما را
[B][M1]نم بر نداشت هرگز، از آب زندگانی
[M2]این کاسه سرنگونی، زیبد کدوی ما را
[B][M1]عمری نیاز بردیم بر دیر وکعبه کاخر
[M2]آیینه وار حیرت، بگرفت روی ما را
[B][M1]انوار مرشد روم، شد راهبر حزین را
[M2]جانا قبول گردان، این جستجوی ما را
[A]
[B][M1]درین فکرم، که تعلیم جبین سازم سجودش را
[M2]به داغ دل دهم یاد عذار مشک سودش را
[B][M1]به من در خامشی و گرم سوزی نسبتی بودش
[M2]توانستی اگر پروانه، پنهان کرد دودش را
[B][M1]خلیدی خار خار هجر،کی در دیدهٔ بلبل؟
[M2]به گل پیوند اگر می کرد، خاشاک وجودش را
[B][M1]شدی چون من اگر گرد کسادی سرمهٔ چشمش
[M2]متاع یوسفی دیدی، زیان خویش سودش را
[B][M1]به مشکین طره ی او کی تواند همسری کردن؟
[M2]عبث سنبل به دعوی شانه زد، زلف کبودش را
[B][M1]قفس پروردهٔ عشق است گلبانگ دل افگاران
[M2]چه می سنجد به ما مرغ چمن پرور، سرودش را
[B][M1]حزین ، آه مرا با نالهٔ زاهد مکن نسبت
[M2]اگر صد بار سوزد، بوی دردی نیست عودش را
[A]
[B][M1]در کوچهٔ آن زلف مده راه صبا را
[M2]آشفته مکن مشت غبار دل ما را
[B][M1]محروم گلستان نبود مرغ اسیرم
[M2]تا سوی قفس راه نبسته ست صبا را
[B][M1]جز ناز تو کز لطف دهد تن به نیازم
[M2]با شاهکه دیدهست هم آغوش گدا را؟
[B][M1]مغروری شمع تو به حدّیست که در بزم
[M2]پروانهٔ سوزش ندهد بال هما را
[B][M1]گشتند ز حسن تو تسلّی به تجلّی
[M2]کوته نظران مهر گرفتند، سها را
[B][M1]خوبان، چه گروهید که با دعوی انصاف
[M2]در شهر شما، کس نخرد جنس وفا را
[B][M1]ظالم برسان مژده، گر افتاد گذارت
[M2]از کوی کسی کش سر ما نیست، خدا را
[B][M1]پیچیده حزین غلغله در گنبد گردون
[M2]از بس که رسا زد نی کلک تو نوا را
[A]
[B][M1]اگر بیند ز قدّت مصرع برجسته مضمون را
[M2]چمن پیرا، کند از باغ بیرون سرو موزون را
[B][M1]نمکدانی بود چون داغ من چشم غزالانش
[M2]به شور آورد تا صحرانورد ناله، هامون را
[B][M1]از آن، گل سینه چاک انداخت خود را در گریبانش
[M2]که سازد پرده پوش عیب خود آن جامه گلگون را
[B][M1]به صحرا هم بود، در شهر بند جلوهٔ لیلی
[M2]سواد چشم آهو، تازه سازد داغ مجنون را
[B][M1]در آغوشی سهی سرو است، خاکسترنشین قمری
[M2]بدل کردن نباشد جامه هرگز، بخت وارون را
[B][M1]سرشک از دیده ام پیوسته، سیل گریه می شوید
[M2]به خون ناشسته هرگز هیچکس جز اشک من، خون را
[B][M1]حزین از لب اگر بردارد آهت مهر خاموشی
[M2]به آسانی توان از پیش دل برداشت گردون را
[A]
[B][M1]اگر زردشت، دیدی یک نظر برق عتابش را
[M2]پرستشگاه می کردی، نگاه شعله تابش را
[B][M1]کجا نازش سر پیمانهٔ خون دلم دارد؟
[M2]تغافل باده پیما گشت، چشم نیم خوابش را
[B][M1]گذشت آتش عنان از دیده و، ملک دل و دینم
[M2]چو گرد از رهگذر برخاست، سیلاب شتابش را
[B][M1]خمار آلودم و دندان حسرت بر جگر دارم
[M2]لب پیمانه بوسیده ست لعل کامیابش را
[B][M1]پریشانم خم جعد مغنی دلبری دارد
[M2]مگر شیرازهٔ خاطر کنم تار ربابش را
[B][M1]خیالی دیده ام می بست با خاک کف پایی
[M2]ز بخت خفته، آنهم سرمه شد چشم رکابش را
[B][M1]چوبسمل می تپم از رشک، در کوی جفا جویی
[M2]به کوثر می کند زاهد غلط تیغ پرآبش را
[B][M1]به افغان دل آزرده دارد باده پیمایی
[M2]شکست شیشه رامشگر بود بزم شرابش را
[B][M1]توانستی دمی سامان صد طور تجلی شد
[M2]اگر گردآوری می کرد، دامان نقابش را
[B][M1]دلی در مجمر غم دارم و روزن فرو بندم
[M2]دماغ آسوده ای تا نشنود بوی کبابش را
[B][M1]حدیث عشق آتشناک می باشد، مپرس ازمن
[M2]تو نازک دل، نداری تاب آه سینه تابش را
[B][M1]ز وحشت می شود هنگامه آرایی فراموشش
[M2]به محشر گر نماید سینه، داغ بی حسابش را
[B][M1]خمارآگین دلم، خرم شود ساقی، زلای خم
[M2]به این یک مشت گل تعمیرکن حال خرابش را
[B][M1]محیطی محشر آشوب، از دل آتش جگر دارم
[M2]که دستی می نهد برسینه، موج اضطرابش را؟
[B][M1]حزین ، از شعر اگر طبعم فریبی خورده جا دارد
[M2]زلال چشمهٔ حیوان بود دشت سرابش را
[A]
[B][M1]رهی ندارم بغیرکویت، الیک رجعی، لدیک زلفا
[M2]فلا تکلنی الی سواکا، الستُ شیب و لست شابا
[B][M1]منم فتاده، به دست اقران،چو پیر کنعان به شام هجران
[M2]ذهاب حزنی، جلاء عینی، صباح وصلک، اذا تجلی
[B][M1]عبث مسوزان به نارحرمان ، گذشت نتوان ز جان جانان
[M2]نقاب بگشا، جمال بنما، که سوخت جانم، درین تمنا
[B][M1]اگر چه صد سال ز بی خودی ها، به خاک راهت فتاده باشم
[M2]چو بازپرسی حدیث منزل، ز شوق گویم، لبثت یوما
[B][M1]خوشا محبت که فارغم کرد، زقید هستی،ز خود پرستی
[M2]نه ذوق کاری، نه زیر باری، نه رنج امروز، نه بیم فردا
[B][M1]فسانه واعظ به من چه خوانی؟ مرا به رندی فسانه کردند
[M2]مده فریبم به کیش زاهد، مدم به گوشم حدیث تقوا
[B][M1]دلا ندارد جهان وفایی، مگر بیابی رهی به جایی
[M2]به ملک معنی، اگر درآیی قدمت حیاً و لست تبلا
[B][M1]حدیث جور تو با که گویم، علاج درد دل از که جویم؟
[M2]به ما ندارد خدنگ نازت، دل ترحم، سر مدارا
[B][M1]حزین نباشد غم نهانی، سمر نمودن ز نکته دانی
[M2]که یار جانی چنان که دانی، بکل شیءٍ احاط علما
[A]
[B][M1]چه حسن است این که مجنون می کند عقل فسونگر را؟
[M2]چه رنگ است این که در خون می کشد، دامان محشر را؟
[B][M1]صفایی کز دم صبح بنا گوش تو می بینم
[M2]به خون رشک خواهد غوطه دادن، مهر خاور را
[B][M1]به چشم کم ندیدی ناز خونریز اسیرانش
[M2]اگر می بود پروای نگاه، آن چشم کافر را
[B][M1]چه استغناست کز چشم سیه مست تو می بینم؟
[M2]به خونم تشنه کرد آن تیغ مژگان ستمگر را
[B][M1]حزین رسوا بود هر چند داغ سینه، می پوشم
[M2]چه سان پنهان توانم درگریبان کرد اختر را؟
[A]
[B][M1]مکش چون دورگردون بر رخم داغ جدایی را
[M2]چو من پروانه ای باید چراغ آشنایی را
[B][M1]تهیدستیم ساقی، همّتی در کار می باید
[M2]ز برق باده روشن ساز، شام بی نوایی را
[B][M1]خطر اندیشه باریک بینان درکمین دارد
[M2]خطا هرگز نمی تابد عنان، تیر هوایی را
[B][M1]رسانم حرمت میخانه تا جاییکه تعظیمش
[M2]به خاک پای خم مالد، جبین پارسایی را
[B][M1]به یاد قامت او گر چنین بالد حزین آهم
[M2]فرامش می کند شمشاد، رسم خودنمایی را
[A]
[B][M1]نگاه ناز او فهمید، راز سینه جوشی را
[M2]رساند آخر به جایی، عشق فریاد خموشی را
[B][M1]چه پروا گر در میخانه ها را محتسب گل زد؟
[M2]نبندد نرگس مستش، دکان می فروشی را
[B][M1]قیامت هم سر از خواب پریشان بر نمی دارم
[M2]که دارم یادگار طره آشفته هوشی را
[B][M1]تغافل شیوهٔ من، گر به فریادم دهد گوشی
[M2]کنم نازکتر ازگل، پرده بلبل سروشی را
[B][M1]گر از سر بگذرد گلزار را خون دل تنگم
[M2]لبش چون غنچه نگذارد ز کف، پیمانه نوشی را
[B][M1]خدا داده ست درکیش طریقت شیوه فقرم
[M2]من از کتم عدم چون نافه دارم خرقه پوشی را
[B][M1]حزبن افسانه سنج شمع کلک شعله آشوبم
[M2]نیم درآستین می پرورد، آتش خروشی را
[A]
[B][M1]سر خط تعلیم شد، شیوه استاد را
[M2]کلک کهن مشق من، تیشهٔ فرهاد را
[B][M1]هر سر موی من است، اینکه به میدان عشق
[M2]سینه به نشتر دهد، دشنه فولاد را
[B][M1]بر رخ گلرنگ تو، منت پیمانه نیست
[M2]غازه چه حاجت بود، حسن خداداد را؟
[B][M1]در چمن دلبری رشک بر و دوش تو
[M2]داده به آشفتگی، طرهٔ شمشاد را
[B][M1]ناله به خونم تپید، دیده به حالم گریست
[M2]تا تو گشادی کمین، غمزهٔ صیاد را
[B][M1]حسن تو حیرت فزا، ناز تو پیمان گسل
[M2]از چه تسلی کنم، خاطر ناشاد را
[B][M1]داد دهی بر طرف، رخصت فریاد نه
[M2]آه چه سازد کسی این همه بیداد را؟!
[B][M1]کرد مسخر تو را، دقت افکار من
[M2]رشته چه سان زد گره، بال پریزاد را؟
[B][M1]باز به آن کو رسد، مشت غبارم حزین
[M2]هست به هم الفتی، خاک من و باد را
[A]
[B][M1]تو اگر به شعله شویی خط سرنوشت، ما را
[M2]نشود سترده هرگز غمت از سرشت، ما را
[B][M1]چه کنم اگر نه چون نی، همه راه ناله پویم؟
[M2]که جهان به شادمانی نفسی نهشت، ما را
[B][M1]زده در شکنج مجمر به سپند طعن خامی
[M2]تف سینه دانه دل، چقدر برشت، ما را
[B][M1]به هزار داغ حسرت چه کنم چرا نسوزم؟
[M2]که پی فتیله گردون، رگ و ریشه رشت، ما را
[B][M1]چه کرم، کدام منت ز خرابه جهانم؟
[M2]که به زیر سر شبی هم، نگذاشت خشت، ما را
[B][M1]پی وحشی رمیده نتوان نمود محکم
[M2]ز فراغ دل نمانده سرکار و کشت، ما را
[B][M1]به ره از دل پر آتش همه شب چراغ دارم
[M2]که دهد نسیم کویت، خبر از بهشت ما را
[B][M1]به در دگر چه پویم؟ سر و خاک بی نیازی
[M2]چو مراد دل برآمد، ز در کنشت، ما را
[B][M1]نظر از جمال دنیا نه به زهد بسته دارم
[M2]که به دیده می نماید، رخ قحبه زشت، ما را
[B][M1]نه به نخل طور دارم نه به سدره، التفاتی
[M2]که ازین میانه دهقان به کنار کشت، ما را
[B][M1]نبود حزین از آنم به زلال خضر ذوقی
[M2]که برات عمر باقی، به قدح نوشت ما را
[A]
[B][M1]به آب خضر مفروش آبروی پارسایی را
[M2]مغانی باده باید کاسه کشکول گدایی را
[B][M1]شکست قدرم از سنجیدگی هموار می گردد
[M2]ز مغز خویش دارد استخوانم مومیایی را
[B][M1]ز هجران دیده ام کاری، که کافر از اجل بیند
[M2]خدا کوتاه سازد عمر ایام جدایی را
[B][M1]به طفلی بسته ام دل،کز دبستانش سبق گیرد
[M2]بهاران سست عهدی، شاهد گل بی وفایی را
[B][M1]نگردد کم سیه روزی عاشق ز التفات او
[M2]به چشم بختم آموزد نگاهش سرمه سایی را
[B][M1]به محفل تا صفای ساعد او پرتوافکن شد
[M2]زخجلت شمع می خاید، سرانگشت حنایی را
[B][M1]ز خورشید رخش محروم نبود دیدهٔ داغم
[M2]بود با چشم روزن، ارتباطی روشنایی را
[B][M1]گسستن، باب ثبت دفتر بیگانگان باشد
[M2]نباشد در میان فصلی، کتاب آشنایی را
[B][M1]اگر آن غنچه لب می داشت بر افسانه ام گوشی
[M2]به بلبل می چشاندم لذت دستان سرایی را
[B][M1]نی کلکم چو شمع طور، دارد محفل افروزی
[M2]زبان شعله آموزد ز من آتش نوایی را
[B][M1]حزین ، از ملک نظمم می رمد بیگانه معنی
[M2]سواد شهر زندان است، طبع روستایی را
[A]
[B][M1]آتش زده آن لعل قبا، خانه زین را
[M2]بر خرمن ما برق گشاده ست کمین را
[B][M1]همچون کف خاکی که برد سبزه ز جایش
[M2]کردند به ما، سبز خطان تنگ زمین را
[B][M1]چون مهره بازیچه، دهد طرح به طفلان
[M2]کفر سر زلف تو، دل باخته دین را
[B][M1]آن روز نشیند به جهان نقش مرادم
[M2]کز بوسه کنم نقش لب لعل نگین را
[B][M1]فریادکه اندیشه موی کمر توست
[M2]زنار میان، زاهد سجاده نشین را
[B][M1]گویا خط پیشانیت ای زهره جبین است
[M2]بیرون نتوان برد زابروی تو چین را
[B][M1]در پردهٔ عشّاق نواسنجی بلبل
[M2]کی می برد از یاد تو، گلبانک حزین را؟
[A]
[B][M1]گلرنگ اگر خواهی، این چهره زرین را
[M2]امروز دو بالا کن، پیمانه دوشین را
[B][M1]آویخته دل هر دم در زلف تو با تاری
[M2]بیمار همی خواهد، گرداندن بالین را
[B][M1]بی باکتر از تیغت، مژگان بلای تو
[M2]خون ریز چه آموزی، این رخنه گر دین را؟
[B][M1]از تیرگی عالم، تیره نشود عارف
[M2]زنگار نمی باشد، آیینه حق بین را
[B][M1]چون گرد بیفشاند، از دامن آزادی
[M2]شوریدگی مغزم، بوی گل و نسرین را
[B][M1]سازد کف خون خود در عشق حلال او
[M2]شاخ گل اگر بیند، آن دست نگارین را
[B][M1]با عارف رومی شد، هم نغمه حزین کلکم
[M2]ای ساقی جان پر کن، آن ساغر نوشین را
[A]
[B][M1]شایدکه دهد آگهی از بوی تو ما را
[M2]دیشب سر ره تنگ گرفتیم صبا را
[B][M1]با سینهٔ افروخته آغوش گشادیم
[M2]کای دیده به راهت دو جهان بی سر و پا را
[B][M1]دیری ست که از دوری خاک سرکویی
[M2]در دیده و دل ریخته ام خار جفا را
[B][M1]ظالم برسان مژده، گر افتاد گذارت
[M2]ازکوی کسی کش سر ما نیست، خدا را
[B][M1]این نغمه به لب، بی خبر از خویش فتادم
[M2]کز خاک رهت غالیه ای بود صبا را
[B][M1]چون باز به خویش آمدم از عالم مستی
[M2]گفتم که بگو آن صنم هوش ربا را
[B][M1]کز دوریت آتش به جهان زد، دل گرمم
[M2]بیدادگرا، دل شکنا، طرفه نگارا
[B][M1]سوزد شب و آسوده بود روز، خوشا شمع
[M2]قد احرقنی هجرک لیلا و نهاراً
[B][M1]مپسند سیه روز و پریشان، دل جمعی
[M2]یکباره مکش ازکف ما، زلف دو تا را
[B][M1]القصه، مرا بی تو دگر تاب نمانده ست
[M2]لن اقدر فی هجرک صبراً و قرارا
[B][M1]احوال حزین دل و دین باخته این است
[M2]یک ره چه شود تازه کنی عهد وفا را؟
[A]
[B][M1]در دل تنگ بود جلوهٔ جانان ما را
[M2]یوسفی هست درین گوشهٔ زندان ما را
[B][M1]صبح رسوایی ما دامن محشر دارد
[M2]ندهد تن به رفو، چاک گریبان ما را
[B][M1]جلوهٔ حسن تو چون می به رگ و ریشه دوید
[M2]آتش این برق بلا، زد به نیستان ما را
[B][M1]زلف مشکین و شب بخت به هم ساخته اند
[M2]تا نشانند به این روز پریشان ما را
[B][M1]نشود باز، که زندانی آباد شویم
[M2]به کجا می بری ای خضر بیابان ما را؟
[B][M1]بس که رنجیده دل، از مردمِ مردم مانند
[M2]وحشت از سایه خود کرده گریزان ما را
[B][M1]سرفرازیم ز بخل فلک سفله حزین
[M2]زنده در گور کند، منت احسان ما را
[A]
[B][M1]مزار فیض بخش ماست گلگشت چمن ما را
[M2]رگ ابر بهاران است هر تار کفن ما را
[B][M1]به خاک آستانی آشنا گردید پیشانی
[M2]اگر غربت جدا افکند از خاک وطن ما را
[B][M1]مپرس از دل، کباب در نمک خوابانده ای دارم
[M2]جگر خون گشتگان بینند در شور سخن ما را
[B][M1]به انس شاهدان غیب، حاصل شد دل آسایی
[M2]چو وحشت برد بیرون زین پریشانی انجمن ما را
[B][M1]حزین امّید می باشد به این عجزی که می بینی
[M2]نگاهی از سیه چشمان صحرای ختن ما را
[A]
[B][M1]پخته به حکمتی کنم، بادهٔ نارسای را
[M2]بر سر خم نهاده ام، خشت کلیسیای را
[B][M1]گر بودت به عاشقی، لخت دلی نیازکن
[M2]توشه ببند بر میان، نالهٔ ره گرای را
[B][M1]محمل لیلی از نظر رفت اوا نشان پی گم است
[M2]گوش به راه حیرتم، زمزمهٔ درای را
[B][M1]برهمنی کمینه ام، سجده بر صنمکده
[M2]چین بگشا ز ابروان، قبله من، خدای را
[B][M1]جام صبوح کش چو گل، تا که به جلوه آورد
[M2]مشرق چاک پیرهن، سینه دلگشای را
[B][M1]فصل بهار روی تو، کلک زبان بریده ام
[M2]نغمه شکسته در گلو، بلبل خوش نوای را
[B][M1]جلوه نو خطان حزین ، ازرخ ساده خوشتراست
[M2]غالیه ساز صفحه کن، خامهٔ مشک سای را
[A]
[B][M1]شنیدم در قفس از شاخساران شور بلبل را
[M2]به سیل گریه دادم خانهٔ صبر و تحمّل را
[B][M1]مدام از دوربینی مرغ زیرک در بلا باشد
[M2]شکنج دام می بیند، خم گیسوی سنبل را
[B][M1]نه از دردی خبر دارد، نه فریادی اثر دارد
[M2]خدا صبری دهد خواری کشان کوی آن گل را
[B][M1]سرت گردم، تهی مگذار جیب داغ ناسورم
[M2]به دامان نسیمی باز کن مشکینه کاکل را
[B][M1]دماغ جان مخمور حزین را بویِ مِی باید
[M2]چو گل بر تربتش بگذار ساقی، ساغر مل را
[A]
[B][M1]شوری به سر افتاده، رسوای محبت را
[M2]ساکن نتوان کردن، غوغای محبت را
[B][M1]هنگامهٔ محشر را، برهم زند از مستی
[M2]آن دم که به حشر آرند، شیدای محبّت را
[B][M1]درد دل عاشق را عیسی نکند چاره
[M2]درمان ندهد سودی، سودای محبت را
[B][M1]گردی ز نمکدان لعل لب او باشد
[M2]شوری که به جوش آرد، دریای محبّت را
[B][M1]از نام چه اندیشد، از ننگ چه پرهیزد
[M2]پروای جهان نبود، رسوای محبت را
[B][M1]از همّت سرمستان، بردار حزین خضری
[M2]تنها نتوان رفتن، صحرای محبت را
[A]
[B][M1]شهیدان تو را ای نونهال سرگرانیها
[M2]نمی آید قیامت بر سر، از نامهربانیها
[B][M1]که خودداری کند با جلوهٔ شمشاد نوخیزت؟
[M2]ز رفتارت خجالت می کشد سرو از روانیها
[B][M1]نهال عیش ما را گر به تاراج خزان دادی
[M2]بهارگریهام در پیش دارد، گل فشانیها
[B][M1]ندارم قوّت رفتن ز کویت، عجز را نازم
[M2]به فریادم رسید فتادگیها، ناتوانیها
[B][M1]عبث عمریست با دل ناخن غم کاوشی دارد
[M2]به سعی تیشه نتوان کندکوه سخت جانیها
[B][M1]ز طفلی تلخ دارد کام جان را شورش عشقی
[M2]نمک در دیده ما شد شکر خواب جوانیها
[B][M1]به هر نکهت نپردازد دماغ پیر کنعانی
[M2]نیسم پیرهن در آستین دارد نشایها
[B][M1]نمی فهمد کسی افسانهٔ ما را درین محفل
[M2]من و شمعیم داغ، از دولت آتش زبانیها
[B][M1]حزین از خارخار دل درین حسرت قفس گاهی
[M2]صفیری می زنم در یادِ گلبن آشیانیها
[A]
[B][M1]پس از ما تیره روزان روزگاری می شود پیدا
[M2]قفای هر خزان، آخر بهاری می شود پیدا
[B][M1]مکش ای طور با افسرده حالان گردن دعوی
[M2]که در خاکستر ما هم شراری می شود پیدا
[B][M1]سرت گردم، دل آشفته ما را چه می کاوی؟
[M2]درین گنجینه، داغ بی شماری می شود پیدا
[B][M1]پس از فرهاد باید قدر این جان سخت دانستن
[M2]که بعد از روزگاری، مرد کاری می شود پیدا
[B][M1]ز هر تن پروری جانبازی ما بر نمی آید
[M2]به عمری از حریفان، خون قماری می شود پیدا
[B][M1]چنین گر، گریهٔ مستانه را خواهم فرو خوردن
[M2]مرا از هر بُن مو، چشمه ساری می شود پیدا
[B][M1]من خونین جگر از بس که با خود داغ او بردم
[M2]کنی هر جا به خاکم، لاله زاری می شود پیدا
[B][M1]به استغنا چنین مگذر ز من ای برق سنگین دل
[M2]مرا در آشیان هم مشت خاری می شود پیدا
[B][M1]به هر بزمی که از صهبای غم ساغر به کف گیرم
[M2]ز مژگان ترم سرمایه داری می شود پیدا
[B][M1]فراموشم نخواهد کرد آن سرو روان امّا
[M2]بهار رفته بعد از انتظاری می شود پیدا
[B][M1]حزین ار خویشتن را از میانکم گشته انگاری
[M2]درین دریای بی پایان، کناری می شود پیدا
[A]
[B][M1]مکن دشوار از تن پروری آزادی جان را
[M2]چه محکم می کنی چون ابلهان دیوار زندان را؟
[B][M1]دیار عشق را نازم که طفلان هوسناکش
[M2]چو پستان می مکند از ذوق، خون آلوده پیکان را
[B][M1]گریبانی چو صبحم نیست تا از شرم رسوایی
[M2]ز بی دردان بپوشد سینه ام، زخم نمایان را
[B][M1]ز دل بیش است با معشوق ربط دیده عاشق
[M2]که چشم آگاه کرد از بوی یوسف، پیر کنعان را
[B][M1]پی جولانگه خورشید، پهنای فلک باید
[M2]نسازد عشق مسکن، سینه های تنگ میدان را
[B][M1]تو در بتخانه اندیشه دینی، نمی دانی
[M2]که عارف کعبه می داند، دل گبر و مسلمان را
[B][M1]حزین ، از جویبار تیغ او تا حشر ممنونم
[M2]به خون آلوده چون گل، دامن پاک شهیدان را
[A]
[B][M1]در فتح باب میکده باشد گشاد ما
[M2]صرف سبو شود، همه خاک مراد ما
[B][M1]دل روشناس مصحف حسن بتان نبود
[M2]شد روشن از غبار خط او سواد ما
[B][M1]پنداشتم که مهر تو با جان سرشته است
[M2]جان از میانه رفت و نرفتی ز یاد ما
[B][M1]از مبدا فراق تو در عین برزخیم
[M2]باز آمدن به کوی تو باشد معاد ما
[B][M1]افراسیاب غم چو هجوم آورد حزین
[M2]جمشید، جام باده و خم کیقباد ما
[A]
[B][M1]نخواهد برد از ما صرفهای خصم عنید ما
[M2]جبین از خون قاتل سرخ می سازد شهید ما
[B][M1]به گوش نغمه سنجان چمن بیگانه می آید
[M2]برون از پرده دل چون فتد گفت و شنید ما
[B][M1]ثمر در عالم انصاف ازین بهتر نمی باشد
[M2]تن آزادگان می پرورد در سایه، بید ما
[B][M1]مغانی باده ریزد، خانقاهی می به دور آرد
[M2]اگر پیر خرابات مغان گردد مرید ما
[B][M1]سیه روزی ما را اعتباری نیست چندانی
[M2]به بازی جامه را در نیل زد، بخت سفید ما
[B][M1]بیاگر مرد ساز و سوز عشقی نالهای بشنو
[M2]که آتش می زند در خشک و تر، طرز نشید ما
[B][M1]گشاد کار خود را دیده ام در عشق و رسوایی
[M2]حزین ، از سینهٔ چاک است درگاه امید ما
[A]
[B][M1]جنون را کارها باقی ست با مشت غبار ما
[M2]که بان بکاه طفلان می شود خاک مزار ما
[A]
[B][M1]۱۲۸ غزل جا مانده اینجا از حزین دلفگار ما
[M2]۱۲۸ غزل جا مانده اینجا از حزین دلفگار ما
[A]
[B][M1]۱۲۹ غزل جا مانده اینجا از حزین دلفگار ما
[M2]۱۲۹ غزل جا مانده اینجا از حزین دلفگار ما
[A]
[B][M1]۱۳۰ غزل جا مانده اینجا از حزین دلفگار ما
[M2]۱۳۰ غزل جا مانده اینجا از حزین دلفگار ما
[A]
[B][M1]۱۳۱ غزل جا مانده اینجا از حزین دلفگار ما
[M2]۱۳۱ غزل جا مانده اینجا از حزین دلفگار ما
[A]
[B][M1]نیست هوای بوستان، کنج قفس خزیده را
[M2]لاله ستان خود کنم، سینهٔ داغدیده را
[B][M1]قاصد اگر شنیده ای، از لب یار وعده ای
[M2]رخصت بازگشت ده، جان به لب رسیده را
[B][M1]چشم رقیب گفتمش، محرم روی خود مکن
[M2]کرد نگار دیدهام، مصلحت شنیده را
[B][M1]داغ جنون نمی کشد، دست حمایت از سرم
[M2]خواجه به ناز پرورد، بندهٔ زرخریده را
[B][M1]خضر خجسته روی ما، راه دیار یارکو؟
[M2]عمر سفر دراز شد، رنگ رخ پریده را
[B][M1]پشت هلال شد دوتا، از خم ابروان تو
[M2]قامت خم گواه بس، بار ستم کشیده را
[B][M1]از دم مولوی حزین آذر من بهار شد
[M2]در مگشا و کم نما، گلشن نو رسیده را
[A]
[B][M1]از زلف تو داریم پریشانی خود را
[M2]وز آینه ی روی تو حیرانی خود را
[B][M1]دیگر چومن امروز به شیرین سخنی نیست
[M2]از لعل تو دارم گهر افشانی خود را
[B][M1]جایی که اثر نیست، فغان هرزه دراییست
[M2]دل باکه سراید غم پنهانی خود را؟
[B][M1]تنها بگدازیم من و شمع وگر نه
[M2]دارد همه کس، فکر تن آسانی خود را
[B][M1]بزمی که حزین تو در آن گرم سخن شد
[M2]ظاهر نکند شمع، زبان دانی خود را
[A]
[B][M1]فکندم چاکها در جیب جان بی تابی خود را
[M2]کشیدم شانه ای زلف پریشان خوابی خود را
[B][M1]ز کشتن نیست باکم، لیک می ترسم که تیغ تو
[M2]کند ضایع ز خون گرم من، سیرابی خود را
[B][M1]غم عشق تو شد سرمایهٔ عزّ و قبول من
[M2]به این اکسیر زر کردم، دل سیمابی خود را
[B][M1]خورد از دست ساحل، سیلی تأدیب رخسارش
[M2]به مژگانم فروشد موج اگر شادابی خود را
[B][M1]حزین ، در سایهٔ گلشن به کف جام جمت باید
[M2]شکوفه کج نهد چون افسر دارابی خود را
[A]
[B][M1]ز خورشید قیامت گر کنم بالین سر خود را
[M2]نسازد مستی من خشک، دامان تر خود را
[B][M1]اگر آیینهٔ تیغم، برون از زنگ می آمد
[M2]به این گردن فرازان، می نمودم جوهر خود را
[B][M1]فروغ من در این ظلمت سرا روشن نمی گردد
[M2]که در خاکستر افلاک، دارم اخگر خود را
[B][M1]زلال غیرت از سرچشمهٔ حیوان بود خوش تر
[M2]ز خون گرم خود سیراب کردم خنجر خود را
[B][M1]تن سختی کشم پهلوی راحت برنمی دارد
[M2]شرارآسا اگر از سنگ سازم بستر خود را
[B][M1]دمی گر آستین از دیده پرشور بردارم
[M2]ز اشکم کشتی افلاک بازد لنگر خود را
[B][M1]کتاب هفت ملت بود بر طاق فراموشی
[M2]من آن روزیکه رهن باده کردم دفتر خود را
[B][M1]دل شوریده از سیر گلستان تنگتر گردد
[M2]خوشا بلبل که ریزد در قفس بال و پرخود را
[B][M1]دل ازگرد کدورت صاف کن با صیقل آهی
[M2]که این آیینه دارد در بغل، روشنگر خود را
[B][M1]حزین افتاده ام از عشق در دریای خونخواری
[M2]که با چنگال شیر مست می خارم سرخود را
[A]
[B][M1]نمی گوید کسی امروز چرخ بی مروت را
[M2]که تا کی می خوری چون آب، خون اهل غیرت را
[B][M1]صف برگشته مژگانی که من سرگشتهٔ اویم
[M2]چو مجنون برده از چشم غزالان خواب راحت را
[B][M1]بود هرگوشه برپا محشر داغ نمک سودی
[M2]ببین در سینه من شور صحرای قیامت را
[B][M1]فلک را فارغ از تدبیر کار رزق خود کردم
[M2]گزیدم شمع سان از بس که انگشت ندامت را
[B][M1]به عادت اینکه در هر لمحه مژگان می زنی برهم
[M2]کف افسوس باشد چشم خواب آلود غفلت را
[B][M1]حزین گر می کنی، پیش از رقیبان جان نثارش را
[M2]مکن چون غافلان از کف رها دامان فرصت را
[A]
[B][M1]ز بیگانه پرداخت بوم و برم را
[M2]سواری که بر قلب زد لشکرم را
[B][M1]به دشتی که می پرورد شور عشقم
[M2]مگر ناخن شیر، خارد سرم را
[B][M1]زمین بس که می بیند از صدمه، نیلی
[M2]به گردون غلط می کند پیکرم را
[A]
[B][M1]۱۳۸غزل جا مانده اینجا از حزین دلفگار ما[M2]۱۳۸غزل جا مانده اینجا از حزین دلفگار ما
[A]
[B][M1]۱۳۹غزل جا مانده اینجا از حزین دلفگار ما[M2]۱۳۹غزل جا مانده اینجا از حزین دلفگار ما
[A]
[B][M1]۱۴۰غزل جا مانده اینجا از حزین دلفگار ما[M2]۱۴۰غزل جا مانده اینجا از حزین دلفگار ما
[A]
[B][M1]تمنا چون نسوزد در ضمیر من؟ که می باشد
[M2]تف صحرای محشر، سینه های دل فگاران را
[B][M1]نیم کوته نظر کز نارساییهای خود سنجم
[M2]به آن زلف مسلسل، امتداد روزگاران را
[B][M1]تهی کف رفتن بی قسمتان از من بدان ماند
[M2]که باز آرند از میخانه خالی، هوشیاران را
[B][M1]گل خرم دلی بی نکهت او نشکفد جایی
[M2]بهار عهد جمشید است جام می گساران را
[B][M1]سراید یک نیستان ناله را هر استخوان من
[M2]در آن وادی که چون مورند شیران، نی سواران را
[B][M1]شکوهی عاشقان راعشق بخشیده ست کز وحشت
[M2]پلنگ آهو شود نخجیرگاه داغداران را
[B][M1]زمین سینه ام از آب پیکان تو گلشن شد
[M2]نخواهد خاک این آماجگه، جز تیر باران را
[B][M1]گریبان چاک باشد دلق ما تردامنان تا کی؟
[M2]به می آلوده گردان خرقهٔ پرهیزگاران را
[B][M1]حزین ، از خامه مشکین سوادم چون رقم ریزد
[M2]ورق ماند به دستم، عارض نوخط عذران را
[A]
[B][M1]هلاک جلوه ام قد قیامت دستگاهان را
[M2]خراب شیوه ام شمشاد این محشر پناهان را
[B][M1]فدای نازپرور تیغ مژگانی که از شوخی
[M2]به خاک بی نیازی ریخت، خون بی گناهان را
[B][M1]تسلی چون تواند شد، دل غلتیده در خونم
[M2]نگه در قبضهٔ ناز است، این مژگان سیاهان را
[B][M1]نمی گردد به موزونی، طرف با خال مشکینت
[M2]اگر در سرمه خوابانند چشم خوش نگاهان را
[B][M1]سرت گردم بر اوج سروری طرف کله بشکن
[M2]شکست آن پُرشکن کاکل، سپاه کج کلاهان را
[B][M1]بود شور اسیران خانه زاد ناز محبوبان
[M2]تغافل کارفرما شد خروش دادخواهان را
[B][M1]حزین افتاده ام در حلقه روشن سوادانش
[M2]به چشم من چه منتها بود خاک صفاهان را
[A]
[B][M1]کشم خط از سواد خامه زلف عنبرافشان را
[M2]به داغ رشک سوزد خامهام ناف غزالان را
[B][M1]ز چاک سینه چون خورشید محشر بشکفد داغم
[M2]گر آن گل پیرهن چون صبح بگشاید گریبان را
[B][M1]به اشک خود از آن کان ملاحت کام می گیرم
[M2]گلو شیرین کند شوراب زمزم، کعبه جویان را
[B][M1]به چشم کم مبین ای کج نظر زخم نمایانم
[M2]گلستان کرده آب خنجر او، این خیابان را
[B][M1]بلند است از تپیدنهای دل گلبانگ ناقوسم
[M2]گذار افتد به این بتخانه کاش، آن نامسلمان را
[B][M1]پریشان دل، به شام تیره بختی الفتی دارد
[M2]خیال زلف لیلی می کند، خواب پریشان را
[B][M1]خروش سینه، کام زخم دل در لذت اندازد
[M2]نمک چش داغ مجنون است شور این بیابان را
[B][M1]شفق پرورده اشک است، رنگ زعفران زارم
[M2]ز رشک سرخ رویی داغ کردم لاله زاران را
[B][M1]دو دستم زیر سنگ سرگرانی مانده از عمری
[M2]مگرگیرد نیازم دامن ناز خرامان را
[B][M1]ز غمخواری فتد در لجّه خون سینه چاکم
[M2]که طوفان است موج بخیه، این زخم نمایان را
[B][M1]نه آنم کز جفای عشق آسان دست بردارم
[M2]به دامان قیامت میبرم چاک گریبان را
[B][M1]دل و جان از خموشی سوخت، باید شمع محفل شد
[M2]شکستن درگلو زین بیش نتوان آه سوزان را
[B][M1]ز شادی بسته می گردد زبان شکوه آلودم
[M2]تبسم گر به زخمم بشکند مهر نمکدان را
[B][M1]شکستی راه در غربت نیابد نونهال من
[M2]پی قتل که دیگر بر شکستی طرف دامان را؟
[B][M1]ستم در دور چشمت میر دیوان مروّت شد
[M2]به خون بیگناهان آب دادی تیغ مژگان را
[B][M1]بفرما شمع من پروانه گرد سرت گردم
[M2]به دل مپسند داغ حسرت رنگ پرافشان را
[B][M1]شب حسرت نصیبیهای بخت من سحر گردد
[M2]کنی گر جادهٔ نظاره ام، صبح گریبان را
[B][M1]حزین از خود شدم در حیرت سنبل بناگوشی
[M2]ز بوی گل بود افسانه، خواب نوبهاران را
[A]
[B][M1]ای جنت نقد از رخ زیبای تو ما را
[M2]شد دیده بهشتی ز تماشای تو ما را
[B][M1]مست آمدی و تیغ به کف سر طلبیدی
[M2]آسایش جان گشت تقاضای تو ما را
[B][M1]هر داغ که از هجر تو اندوخته بودیم
[M2]خورشید شد، از طلعت غرای تو ما را
[B][M1]درعشق تو صیقل گری آه سحرخیز
[M2]کرد آینهٔ حسن دلارای تو ما را
[B][M1]بی سرو، تذروی نشود زمزمه پرداز
[M2]شد ناله رسا از قد رعنای تو ما را
[B][M1]پیداست سرافرازی سرو تو ز آهم
[M2]این شعله بلند است ز بالای تو ما را
[B][M1]دانیم ازین شورش عشقی که به دل ریخت
[M2]بر باد رود گرد، به صحرای تو ما را
[A]
[B][M1]۱۴۵ غزل جا مانده اینجا از حزین دلفگار ما
[M2]۱۴۵ غزل جا مانده اینجا از حزین دلفگار ما
[A]
[B][M1]۱۴۶ غزل جا مانده اینجا از حزین دلفگار ما
[M2]۱۴۶ غزل جا مانده اینجا از حزین دلفگار ما
[A]
[B][M1]۱۴۷ غزل جا مانده اینجا از حزین دلفگار ما
[M2]۱۴۷ غزل جا مانده اینجا از حزین دلفگار ما
[A]
[B][M1]دیده ها واله نظارهٔ مژگان خوشی ست
[M2]آن سنان مژهٔ حلقه ربا را دریاب
[B][M1]چین پیشانی آن زهره جبین را بنگر
[M2]موج رحمت دریای بقا را دریاب
[B][M1]می شنیدم که سر بی سر و پایان داری
[M2]اول ای دوست من بی سر و پا را دریاب
[B][M1]طاق ابروی بتی قبلهٔ دل ساز حزین
[M2]فیض پیشانی محراب دعا را دریاب
[A]
[B][M1]سنگ و سفال میکده گوهر کند شراب
[M2]رنگ شکسته را گل احمر کند شراب
[B][M1]جانم ز جام ساقی گلچهره مست بود
[M2]زان پیشتر که لاله به ساغر کند شراب
[B][M1]صوفی پیاله گیر که دل از جهان گرفت
[M2]تا آشنا به عالم دیگر کند شراب
[B][M1]آبی به تخم سوخته داغ می دهد
[M2]صحرای سینه، دامن محشر کند شراب
[B][M1]دارد حزین مست ندانم چها به سر
[M2]کامشب به کاسهٔ سر قیصر کند شراب؟
[A]
[B][M1]عاشق مهجور، وصل دلستان بیند به خواب
[M2]دیدهٔ محتاج، گنج شایگان بیند به خواب
[B][M1]بعد این چشم من آن سرو روان بیند به خواب
[M2]دیدهٔ عاشق مگر بخت جوان بیند به خواب
[B][M1]دل کجا و طرهٔ نازک نهالان از کجا؟
[M2]مرغ بی بال و پر ما، آشیان بیند به خواب
[B][M1]مرگ عاشق گفتم او را مهربان سازد نشد
[M2]قمری ما سرو او را سرگران بیند به خواب
[B][M1]دولت بیدار را در دیده ریزم خاک خشک
[M2]گرجبینم سجدهٔ آن آستان بیند به خواب
[B][M1]مرگ هر کس در حقیقت نقش حال زندگی ست
[M2]هر چه کس بیند به بیداری، همان بیند به خواب
[B][M1]صبح محشر سرگران برخیزد از خواب لحد
[M2]گر شبی زاهد، خرابات مغان بیند به خواب
[B][M1]وصا ازکف رفته را دیگرکجا یابی حزین ؟
[M2]در خزان بلبل بهار بی خزان بیند به خواب
[A]
[B][M1]کامم چشید هر چه نگاهش عتاب داشت
[M2]زخمم مکید تا دم شمشیر آب داشت
[B][M1]یک رخنه نیست بی گل داغی به سینه ام
[M2]در خانه چشم روزن من آفتاب داشت
[B][M1]میزد قدم به وادی وصف رخت، مگر
[M2]کامشب به کوچه، خامهٔ ما ماهتاب داشت؟
[B][M1]زان پیشترکه چهره به می ارغوان کنی
[M2]داغت چو برگ لاله دلم را کباب داشت
[B][M1]غمگین نیم که لب نگشودی به پرسشم
[M2]این بی زبان کجا سر و برگ جواب داشت؟
[B][M1]حیرت هم از تحمّل دیدار عاجز است
[M2]از عارض تو، آینه چشم پر آب داشت
[B][M1]جان را پی نثار رخت شمع دیده ور
[M2]در آستین گریهٔ پا در رکاب داشت
[B][M1]تا بود فکر خال و خطی در خیال من
[M2]هر نقطه ام چو نافهٔ چین مشک ناب داشت
[B][M1]شد موج زن به قلزم اندیشه مطلعی
[M2]از بس که نبض خامهٔ من اضطراب داشت
[B][M1]در میکشی نگار من از بس حجاب داشت
[M2]پیمانه در کفش عرق آفتاب داشت
[B][M1]دیشب به کوی او شدم از رشک بدگمان
[M2]رنگ شکستهٔ عجبی ماهتاب داشت
[B][M1]زلفش به قتلم این همه بی رحم دل نبود
[M2]تا تیغ آه، جوهری از پیچ و تاب داشت
[B][M1]زان پیشتر که طرح شود نقش آب و گل
[M2]معمار عشق، خانهٔ ما را خراب داشت
[B][M1]روزی که نقش دولتم از بوریا نشست
[M2]مخمل به چشم دولت بیدار خواب داشت
[B][M1]مخفی نماندی از نظر نکتهسنج من
[M2]دیوان عمر اگر ورق انتخاب داشت
[B][M1]سردی رسیده می کند آتش طلب، حزین
[M2]سرمای زهد خشک، مرا بر شراب داشت
[A]
[B][M1]از سوز ناله ام، دل جانان خبر نداشت
[M2]آن شاخ گل، ز مرغ خوش الحان خبر نداشت
[B][M1]بیهوده سینه بر در و بام قفس زدیم
[M2]صیاد ما ز حال اسیران خبر نداشت
[B][M1]بر لب گذشت اگر چه به مستی حدیث زهد
[M2]امّا، دل ز توبه پشیمان، خبر نداشت
[B][M1]آیینه وار اگر نتپیدم، غریب نیست
[M2]از جلوهٔ تو دیدهٔ حیران خبر نداشت
[B][M1]شوریده را به زیر قدم خار و گل یکی ست
[M2]سیل از بلند و پست بیابان خبر نداشت
[A]
[B][M1]۱۵۳ غزل جا مانده اینجا از حزین دلفگار ما
[M2]۱۵۳ غزل جا مانده اینجا از حزین دلفگار ما
[A]
[B][M1]۱۵۴ غزل جا مانده اینجا از حزین دلفگار ما
[M2]۱۵۴ غزل جا مانده اینجا از حزین دلفگار ما
[A]
[B][M1]۱۵۵ غزل جا مانده اینجا از حزین دلفگار ما
[M2]۱۵۵ غزل جا مانده اینجا از حزین دلفگار ما
[A]
[B][M1]فتنهٔ روز جزا در قدم جلوهٔ اوست
[M2]با قیامت قد او دست و گریبان برخاست
[B][M1]چون برد شمع، سرخود به سلامت بیرون؟
[M2]صبح از بزم تو، با زخم نمایان برخاست
[B][M1]چقدر حوصله ساز است دل آب شده
[M2]شبنم از کوی تو با دیدهٔ حیران برخاست
[B][M1]ای خرد، عمر تو کم، در غم دنیا بنشین
[M2]ای جنون وقت تو خوش، بوی بهاران برخاست
[B][M1]این غزل گوشزد واله دانادل کن
[M2]آنکه از مهد، مسیحای سخندان برخاست
[B][M1]به صریر قلم پرده گشای تو حزین
[M2]شوری از حلقه مرغان خوش الحان برخاست
[A]
[B][M1]ساقی از ورع کیشان، مطرب از خموشان است
[M2]بی صفاتر از مسجد، بزم دردنوشان است
[B][M1]چاک پیرهن بگشا، قبلهٔ نیاز من
[M2]کعبه در سر کویت، از پلاس پوشان است
[B][M1]چنگ عاشقان ساز است، نغمهٔ عبث چه زنی؟
[M2]بس کن این خراشیدن، سینه ام خروشان است
[B][M1]منزلت دربن کشور، فرع لاف بی معنیست
[M2]آدم از بها افتاد، مفت خود فروشان است
[B][M1]چین جبهه واکردی، عیش عاشقان خوش باد
[M2]خنده از لبت گل کرد، عید باده نوشان است
[B][M1]مطرب نفس مشکین، پرده پست تر بردار
[M2]مفتی صلاح آیین، از درازگوشان است
[B][M1]خرقه دوش را بار است، رهن باده کن زاهد
[M2]غنچه در گلستان ها، از سبو به دوشان است
[B][M1]پیر خانقاه من، مست و پای کوبانی
[M2]سر بده قدح بستان، کوی می فروشان است
[B][M1]جوش می خروش نی، گر مکرّرت باشد
[M2]نالهء حزین بشنو، دل ز خوش سروشان است
[A]
[B][M1]در مجلس ما خون دل است اینکه به جام است
[M2]هر قطره که از دل نتراویده حرام است
[B][M1]با جلوهء او در چه حساب است وجودم؟
[M2]چون صبح دمد، شمع سحرگاه، تمام است
[B][M1]تا ز آتش می، چهرهٔ زاهد نشود سرخ
[M2]با او نتوان راز دلی گفت، که خام است
[B][M1]تلقین لب لعلی جان پرور ساقیست
[M2]گر ذکر دوام است و گر شرب مدام است
[B][M1]نامم به بدی در همه آفاق علم باد
[M2]رسوا شدهٔ عشق تو را ننگ ز نام است
[B][M1]یک جلوه ات، از هر دو جهان گرد برآورد
[M2]سرها همه خاک قدمت، این چه خرام است؟
[B][M1]جان را نبود غیرقبول تو کمالی
[M2]قربان شده ی تیغ تو را کار تمام است
[B][M1]یک نقش مراد است که دل باختهٔ اوست
[M2]ای کج نظران، غیر در این عرصه کدام است؟
[B][M1]پیش دل سرگشتهٔ گرداب محبت
[M2]عالم همه گر کام نهنگ است، به کام است
[B][M1]یک گام به فرق تن خاکی کن و برخیز
[M2]از کوی تو، تا کعبهٔ مقصود، دو گام است
[B][M1]هر پارهٔ سنگی به نظر طور تجلّی ست
[M2]ای بی بصران، کعبه و بتخانه کدام است؟
[B][M1]موقوف به یک جلوه ی آن عارض زیباست
[M2]رنگ رخ من پرتو مِهر لب بام است
[B][M1]دام خط هندوی تو را، مهر اسیر است
[M2]شمع قد دلجوی تو را، ماه غلام است
[B][M1]شد مشک فشان، دود کباب دل ریشم
[M2]با باد صبا بوی خط غالیه فام است
[B][M1]خاصان تو از راحت کونین خلاصند
[M2]آسودگی عشق نصیب دل عام است
[B][M1]در باغ حزین کس نکند فهم، صفیرت
[M2]این زمزمه آن مرغ شناسد که به دام است
[A]
[B][M1]تا تشنه به خون، نرگس مستانه ی یار است
[M2]اندیشهٔ شیرینی جان، خواب و خمار است
[B][M1]در عشق حلال است مرا چاشنی شور
[M2]زخمم نمکستان شکر خندهٔ یار است
[B][M1]از قحط سخن سنج به لب مهر خموشی است
[M2]زین مرده دلان خامه ی امنا شمع مزار است
[B][M1]بر هم نزنم چشم به شبهای جدایی
[M2]صد شیشه ز پرگالهٔ دل بر مژه بار است
[B][M1]گل می کند از شرم، نهان دست نگاربن
[M2]تا پنجه ی مژگان تو در خون شکار است
[B][M1]غمخانهٔ دل بی تو چرا تیره نباشد؟
[M2]کارش همه، با روزنه ی دیده ی تار است
[B][M1]شمعی چو تو در انجمن عشق، حزین نیست
[M2]هر چشم زدن اشک تو با آه دچار است
[A]
[B][M1]حرف غم عشق از لب خندان که جسته ست؟
[M2]این شور قیامت، ز نمکدان که جسته ست؟
[B][M1]از قلب سپاه دو جهان صاف گذر کرد
[M2]این ناوک شوخ، از صف مژگان که جسته ست؟
[B][M1]زد درگل و خار این شرر شوخ، ندانم
[M2]ز آتشکده ی سینه ی سوزان که جسته ست؟
[B][M1]نگذاشت به جا دامن پاکی که نزد چاک
[M2]این یوسف بی باک، ز زندان که جسته ست؟
[B][M1]از هم گسلد سلسلهء عقل و جنون را
[M2]دیوانه ام از زلف پریشان که جسته ست؟
[B][M1]گاهی دل خون گشته و گه دانهٔ اشک است
[M2]این قطره، ندانم ز رگ جان که جسته ست؟
[B][M1]می گردد اوا از گردش خویشش خبری نیست
[M2]گوی فلک از صولت چوگان که جسته ست؟
[B][M1]نشمرده، کند در گره غنچه، بهارش
[M2]این مشت زر، از لطمهٔ احسان که جسته ست؟
[B][M1]از چشم غزالان حرم دود برآورد
[M2]این برق بلا، ز آتش پیکان که جسته ست؟
[B][M1]سر تا به قدم شعلهٔ آهی ست حزین ت
[M2]یا رب ز نهاد دل سوزان که جسته ست؟
[A]
[B][M1]دمیدن از سمنش مشک ناب نزدیک است
[M2]به شب نهان شدن آفتاب نزدیک است
[B][M1]دلم ز وعده بر آتش فکندی و رفتی
[M2]بیا که سوختن این کباب نزدیک است
[B][M1]نفس شمرده زدنهای صبح روشندل
[M2]کنایتی ست که روز حساب نزدیک است
[B][M1]خوش است ساقی اگر مستیی گذاره کنم
[M2]گذشتن گل پا در رکاب نزدیک است
[B][M1]به عمر با تک و تاز نفس مباش ایمن
[M2]که راه دور، به پای شتاب نزدیک است
[B][M1]فسانه ای ز هوس های نفس دون کافی ست
[M2]دل فسردهٔ جاهل، به خواب نزدیک است
[B][M1]دل از شکنجهٔ هستی غمین مدار حزین
[M2]گشادِ عقدهٔ کار حباب نزدیک است
[A]
[B][M1]عهد پیرانه سری، عشق جوان افتاده ست
[M2]جوش ایّام بهارم، به خزان افتاده ست
[B][M1]در فضایی که زند موج طلب، حیرت ما
[M2]کعبه، سرگشته تر از ریگ روان افتاده ست
[B][M1]عشق می گویم و چون شمع، لبم می سوزد
[M2]راز پنهان من امشب، به زبان افتادهست
[B][M1]از سر کوی تو نَبوَد رَهِ بیرون شدنم
[M2]بس که بر روی هم اینجا، دل و جان افتاده ست
[B][M1]به ادایی دو جهان دین و دل آرد به کمند
[M2]پیچ و تابی که در آن موی میان افتاده ست
[B][M1]نگه شوخ تو، در خار و خس هستی ما
[M2]گرمتر از نفس سوختگان افتادهست
[B][M1]مد احسان رسا، قامت یار است حزین
[M2]همه جا سایهٔ آن سرو روان افتاده ست
[A]
[B][M1]در پی دلشدگان غمزه ی طنازی هست
[M2]با خرابی زدگان، خانه براندازی هست
[B][M1]گرچه ما سبزهٔ خوابیدهٔ این گلزاریم
[M2]سر ما در قدم سرو سرافرازی هست
[B][M1]هرگز از خویش نکردیم سخن ساز، چو نی
[M2]لب خاموشی ما، گوش بر آوازی هست
[B][M1]چیده از دام و قفس، طرفه بساطی هر سو
[M2]عشق پنداشته ما را پر پروازی هست
[B][M1]گر بنازم به غمش، لنگر تمکین چه کنم؟
[M2]در گریبان خسی برق سبک تازی هست
[B][M1]در و دیوار جهان گوش بر آواز دل اند
[M2]مگشا پرده ی این راز، که غمّازی هست
[B][M1]از طلسم تن خاکی، رخ امّید متاب
[M2]که در این مشت غبار آینه پردازی هست
[B][M1]می تراود ز لبم زمزمه بی خواست، حزین
[M2]می توان یافت، درین پرده، سخن سازی هست
[A]
[B][M1]دارد سر ما شورش سودایی اگر هست
[M2]باشد دل ما، عاشق شیدایی اگر هست
[B][M1]در دایرهٔ عشق پریشان نظر اوست
[M2]آیینه صفت چشم تماشایی اگر هست
[B][M1]در سینه ی تنگ است که جولانگه لیلی ست
[M2]مجنون مرا دامن صحرایی اگر هست
[B][M1]در عشق به غیر از دل آوارهٔ من نیست
[M2]سودا زدهٔ بادیه پیمایی اگر هست
[B][M1]ای دل بزن امروز مرا بر سر مژگان
[M2]از لخت جگر، لاله حمرایی اگر هست
[B][M1]از عالم حیرت نرود آینه بیرون
[M2]محو تو بود دیده بینایی اگر هست
[B][M1]ما طاقت نظارهٔ دیدار نداریم
[M2]برقع بگشا، جان شکیبایی اگر هست
[B][M1]یک شام رسد پایه آغاز به انجام
[M2]چون شمع به سر آتش سودایی اگر هست
[B][M1]جز دیدهٔ پوشیده ما قسمت کس نیست
[M2]در دایره چرخ تماشایی اگر هست
[B][M1]در راه طلب آبله فرسود نسازی
[M2]بگذار به فرق دو جهان پایی اگر هست
[B][M1]طراح خزان کیست درین باغ ببینید؟
[M2]در جوش بهاران چمن آرایی اگر هست
[B][M1]در دعوی اقبال، سر از ناز برافراز
[M2]رخسار نیازت، به کف پایی اگر هست
[B][M1]از جدول تیغ است که جان تشنه لب اوست
[M2]در مشرب ما آب گوارایی اگر هست
[B][M1]برکف دل و جان، معرکه آرای شکستیم
[M2]با شیشهٔ ما کینهٔ خارایی اگر هست
[B][M1]در گور بدن، چند کنی خاک نشینی؟
[M2]از خویش برآ، همّت والایی اگر هست
[B][M1]حاجت رود از خویش به درگاه کریمان
[M2]از طبع لئیم است، تقاضایی اگر هست
[B][M1]باشد به کف آوردن دامان خیالت
[M2]در خلوت اندیشه، تمنایی اگر هست
[B][M1]گردید حزین ، از نفست، زنده جهانی
[M2]باشد دم پاک تو، مسیحایی اگر هست
[A]
[B][M1]آوازه ام از رتبه گفتار بلند است
[M2]نامم چو نی، از کلک شکربار بلند است
[B][M1]با جلوهٔ او در چه حساب است وجودم؟
[M2]از خار و خسم، شعلهٔ دیدار بلند است
[B][M1]برخیز که خود را برسانیم به دامی
[M2]تا نالهٔ مرغان گرفتار بلند است
[B][M1]کوتاه شد افسانهٔ نی با همه دعوی
[M2]ما را شکرین نغمه، ز منقار بلند است
[B][M1]دیری ست که منصور پریده ست ازین شاخ
[M2]هم بانگ اناالحق زدن، از دار بلند است
[B][M1]یک رشته که بی گوهر ذکر تو بود، نیست
[M2]تسبیح تو، از سبحه و زنّار بلند است
[B][M1]کوته شمرم مدّ حیات ابدی را
[M2]زلف سیه یار و شب تار بلند است
[B][M1]نبود به ره مصر حزین ، چشم امیدم
[M2]بوی خوش یار از در و دیوار بلند است
[A]
[B][M1]از بس که تو را خوی، به عشاق گران است
[M2]بی قدر متاع سر بازار تو جان است
[B][M1]ته جرعه ای از ناز به گلزار فشاندی
[M2]زان روز، لب غنچه ز خونابه کشان است
[B][M1]جان رفت و نکردی گذری بر سر خاکم
[M2]دل خون شد و مغروری ناز تو همان است
[B][M1]زبن پیش چنین در نظرت خار نبودم
[M2]هم بزم رقیبان شده ای، این گل آن است
[B][M1]گر پشت دو تا شد، سر سرو تو سلامت
[M2]غم نیست اگر پیر شدم، عشق جوان است
[B][M1]گلگونه دولت نبود در خور مردان
[M2]این غازه گری، لایق رخسار زنان است
[B][M1]ز افسانهٔ گرم تو حزین ، جان و دلم سوخت
[M2]فریادکه این نالهٔ آتش نفسان است
[A]
[B][M1]به باغ راه خزان و بهار نتوان بست
[M2]به روی بخت، در روزگار نتوان بست
[B][M1]کنار کشت چه خوش می سرود دهقانی
[M2]که سیل حادثه را، رهگذار نتوان بست
[B][M1]مگر کسی دهن شیشه وا کند ور نه
[M2]دهان شکوهٔ ما در خمار نتوان بست
[B][M1]شکوفه رفت و قلندروش این کنایت گفت
[M2]که برگ تا نفشانند، بار نتوان بست
[B][M1]دمی ست نوبت ما بی بضاعتان ساقی
[M2]که عقد دختر رز در بهار نتوان بست
[B][M1]نمی توان به شب آتش نهفته داشت، حزین
[M2]نهان به زلف، دل داغدار نتوان بست
[A]
[B][M1]بر سر خود دهدم جا، خم پاکیزه سرشت
[M2]خاکم آن روزکه درمیکده خواهد شد خشت
[B][M1]بار دیگر کندش کاتب اقبال، رقم
[M2]هر چه بر صفحهٔ ما، خامهٔ تقدیر نوشت
[B][M1]همّتی بدرقه، ای پیر خراباتکه باز
[M2]برد از کعبه ام آن زلف چلیپا به کنشت
[B][M1]تنگی خاطر و افسردگی، از یادم برد
[M2]سایهٔ بید و طرب خیزی دشت و لب کشت
[B][M1]از کجا آب خورد سبزه خط لب یار؟
[M2]این طراوت نتوان یافت ز ریحان بهشت
[B][M1]دل به خار و خس مژگان، نم خونی می داد
[M2]آخر از سینه تفسیده ام این دانه برشت
[B][M1]دهر خنثی صفت افتاده، نه مرد، است نه زن
[M2]کار بس بوالعجب افتاده، نه زببا و نه زشت
[B][M1]التفاتم نبود با سخن خویش حزین
[M2]کو دماغی که کنم بو، گل گلزار بهشت؟
[A]
[B][M1]آب حیات در رقم مشک فام ماست
[M2]از خضر خامه، زندهٔ جاوید نام ماست
[B][M1]با لذت است کام جگرهای سوخته
[M2]از شور عشق تا نمکی درکلام ماست
[B][M1]هر نقطهای چو خال لب یار، مشکبوست
[M2]این نافه ز آهوی قلم خوش خرام ماست
[B][M1]از باده کهن سخن تازه خوشتر است
[M2]پیمانه لفظ و معنی رنگین مدام ماست
[B][M1]تا پیر جام جرعه به ما می دهد حزین
[M2]سرجوش فیض بادهٔ معنی به جام ماست
[A]
[B][M1]هزار رنگ گل داغ در کنار من است
[M2]جنون کجاست که جوش سیه بهار من است؟
[B][M1]ز خاک سوختهٔ خویش، دامن افشانی
[M2]کمینه سرکشی سرو پایدار من است
[B][M1]ز رشحهٔ قلمم زنده می شود دل و جان
[M2]زلال چشمه حیوان به جویبار من است
[B][M1]به خصم، عرصهٔ دعوی نمی دهد سخنم
[M2]که خامه در کف اندیشه، ذوالفقار من است
[B][M1]ز جا نخاسته بیجا، غبار هستی من
[M2]به جلوه در دل این گرد، شهسوار من است
[B][M1]ز خال کنج لبی رفته صبر و آرامم
[M2]سپند آتش غم جان بی قرار من است
[B][M1]حزین اگر به درازی کشد سخن چه کنم؟
[M2]سیاه مستی کلک سخن گزار من است
[A]
[B][M1]چه دولتی است که دردت نصیب جان من است!
[M2]همای تیر تو را، طعمه استخوان من است
[B][M1]تو خود به پرسش من لعل جانفزا بگشا
[M2]که قفل خامشی عشق، بر زبان من است
[B][M1]چه شدکه دسترس سیرگلبشانم نیست؟
[M2]بهار در قدم چشم خونفشان من است
[B][M1]عنان گسسته تر از شوق لامکان سیرم
[M2]سپهر بی سر و پا، گرد کاروان من است
[B][M1]رواست لاله اگر کاسه داشت پیش کفم
[M2]گلیست داغ،که مخصوص گلستان من است
[B][M1]حزبن ، ز خانه به دوشان این گلستانم
[M2]همیشه مشت پر خویش آشیان من است
[A]
[B][M1]لعلت حیات بخش دل و جان عاشق است
[M2]آبش زلال چشمه حیوان عاشق است
[B][M1]شوریدگی برون نرود از دماغ ما
[M2]زنجیر زلف، سلسله جنبان عاشق است
[B][M1]مژگان به هم نمی زنم از شور رستخیز
[M2]غوغای حشر، خواب پریشان عاشق است
[B][M1]باغ و بهار عشرت ما در کنار ماست
[M2]دامن ز اشک سرخ، گلستان عاشق است
[B][M1]حبل المتین زلف تو را نیست کوتهی
[M2]زنّار کفر و سبحهٔ ایمان عاشق است
[B][M1]افتاده برق خرمن پندار کفر و دین
[M2]این آتشی که در دل سوزان عاشق است
[B][M1]گر شور پسته تو نمکدان به داغ ریخت
[M2]شیرین تبسمت شکرستان عاشق است
[B][M1]برخاست دور خطّ تو شور از دل حزین
[M2]ایام نغمه سنجی دستان عاشق است
[A]
[B][M1]از شرم، زبانم به گلستان تو بسته ست
[M2]صد نکته به یک خندهٔ پنهان تو بسته ست
[B][M1]ما در چه شماریم که گردون سبک سیر
[M2]خود را به صف آبله پایان تو بسته ست؟
[B][M1]بشکاف دلم را که لبالب شده از خون
[M2]این عقده به یک جنبش مژگان تو بسته ست
[B][M1]جزکیش تو، از ملت دیگرخبرم نیست
[M2]ایمان من ای عشق، به ایمان تو بسته ست
[B][M1]حاصل نکند طوطی مست از شکرستان
[M2]طرفی که خط از پستهٔ خندان تو بسته ست
[B][M1]جمعیت عالم همه آشفته نسازی
[M2]دلها به سر زلف پریشان تو بسته ست
[B][M1]از لوح دلش محو نگردد چو سویدا
[M2]نقشی که حزین از خط ریحان تو بسته ست
[A]
[B][M1]یاری که غمی می برد از یاد، شراب است
[M2]خون گرمی اگر هست درین بزم، کباب است
[B][M1]ناصح مدم افسون، که خراباتی عشقیم
[M2]این گوش، پر از زمزمهٔ چنگ و رباب است
[B][M1]هر جا که دلی بود به معمورهٔ امکان
[M2]در عهد تو ای خانه برانداز، خراب است
[B][M1]خاکستر دلها، همه بر باد فنا رفت
[M2]برق نگهت باز چرا گرم عتاب است؟
[B][M1]دیدار طلب باش که در دیدهٔ مردان
[M2]آسودگی هر دو جهان یک مژه خواب است
[B][M1]در راه تو، چون گرد فشاندیم ز دامن
[M2]بی تابی و صبری که درنگ است و شتاب است
[B][M1]گاهی شرر از دیده فرو ریزد و گه اشک
[M2]کز لعل می آلود تو، در آتش و آب است
[B][M1]هنگامهٔ معشوق بود گرم ز عاشق
[M2]از آتش دلهاست که آن طرّه به تاب است
[B][M1]از دلق می آلود مپرسید حزین را
[M2]کایام گل و جوش مل و عهد شباب است
[A]
[B][M1]به گرد عارض او خط عنبرین پیداست
[M2]چو سبزه ای که بر اطراف یاسمین پیداست
[B][M1]ز نام تقوی من، بلکه سرگران شده ای؟
[M2]که از جبین تو چون موج باده، چین پیداست
[B][M1]محبتم به دلت کرده گوییا اثری
[M2]ز التفات نهان تو، این چنین پیداست
[B][M1]ترحمی، که مرا استخوان ز کاهش غم
[M2]به رنگ پنبهٔ داغم، ز آستین پیداست
[B][M1]گرفتم آنکه، نهفتی ز خلق خون مرا
[M2]خدنگ غمزه خونریزت از کمین پیداست
[B][M1]به خلق خوش، شده ای شهرهٔ جهان لیکن
[M2]کم التفاتیت، از خاطر حزین پیداست
[A]
[B][M1]عالم تمام از رخ جانانه روشن است
[M2]از یک چراغ، کعبه و بتخانه روشن است
[B][M1]چون آفتاب، نور می آفاق را گرفت
[M2]گر کور نیستی ره میخانه روشن است
[B][M1]دارد رواق چشم ز خون دلم چراغ
[M2]تا باده هست، دیدهٔ پیمانه روشن است
[B][M1]امروز نیست بادهٔ دوشینه ات نهان
[M2]بر عالمی ز دیدن مستانه روشن است
[B][M1]از شمع آفتاب مثال سخن حزین
[M2]کلک سیاه روز تو را، خانه روشن است
[A]
[B][M1]احساس مبدل شد و محسوس همان است
[M2]صد شمع فزون سوخته، فانوس همان است
[B][M1]دل کافر دیر است، ز لبیک چه حاصل؟
[M2]گر زمزمه دیگر شده، ناقوس همان است
[B][M1]لب بر لب او دارم و حسرت کش عشقم
[M2]دلبر به کنار و هوس بوس همان است
[B][M1]با رب چه علاج است، پریشانی دل را؟
[M2]زلفش به کف و خاطر مأیوس همان است
[B][M1]از دوست به کونین نگردیم تسلی
[M2]این هر دو به دست و کف افسوس همان است
[B][M1]خیزد ز دری هر نفس، آوازه ی دولت
[M2]کاووس شد و زمزمه ی کوس همان است
[B][M1]زاهد چوکند جامه ز مصحف، مفریبید
[M2]ای ساده دلان خرقهٔ سالوس همان است
[B][M1]در بارگه پادشه عشق حزین را
[M2]سر خاک شد وذوق زمین بوس همان است
[A]
[B][M1]صبح را لمعهٔ نور از ید بیضای دل است
[M2]آتش طور، فروغ رخ موسای دل است
[B][M1]چهره، حوران بهشتی عبث آراسته اند
[M2]چشم صاحب نظران محو تماشای دل است
[B][M1]پای هشیار نه، ای پیک خیال رخ دوست
[M2]سینه تا دیده، پر از باده ی مینای دل است
[B][M1]قطرهٔ اشک مرا ای گل تر خوار مبین
[M2]این گرانمایه گهر، زاده ی دریای دل است
[B][M1]چه عجب گر شنوی بوی کباب از سخنم
[M2]نفسم سوختهٔ آتش سودای دل است
[B][M1]در خرابات خم بادهٔ پر زور یکیست
[M2]مستی نه فلک از ساغر صهبای دل است
[B][M1]غیر مجمر نکند جای دگر، گرم سپند
[M2]سینه ی سوختگان، منزل و مأوای دل است
[B][M1]خبر از لیلی سرگشته ی خود باز نیافت
[M2]سالها شدکه جنون بادیه پیمای دل است
[B][M1]زاب حیوان غمت ، زندهٔ جاوید شدیم
[M2]کمترین معجزهٔ عشق تو احیای دل است
[B][M1]می شناسد همه کس طرز نوای تو حزین
[M2]دم جان بخش زدن کار مسیحای دل است
[A]
[B][M1]ای وقف شهیدان تو صحرای قیامت
[M2]آوازه ای از کوی تو غوغای قیامت
[B][M1]ای سلسلهٔ زلف تو بر پای قیامت
[M2]سودایی خال تو، سویدای قیامت
[B][M1]بی داغ تمنّای تو یک سینه ندیدم
[M2]هر چند که گشتم به سراپای قیامت
[B][M1]از جلوه قیامت به جهان افکن و مگذار
[M2]در خاک برد خاک، تمنای قیامت
[B][M1]بر تربت من جلوه کن از نازکه خواهم
[M2]سرمست نهم رو به تماشای قیامت
[B][M1]هم چشم توبرهم زن هنگامه ی محشر
[M2]هم قد تو سرفتنهء غوغای قیامت
[B][M1]از میکدهٔ چشم تو هر کس که خورد می
[M2]هشیار نگردد، به تقاضای قیامت
[B][M1]زان وعده به فردا دهی امروزکه باشد
[M2]فردای تو را، وعدهٔ فردای قیامت
[B][M1]چون چشم تو، مستانه سر از خواب برآرد
[M2]بیخود شده ی عشق تو فردای قیامت
[B][M1]اندیشه ای از حشر نداربم که سهل است
[M2]با آتش هجران تو گرمای قیامت
[B][M1]درکار حزین کن نگهی گرم، که فردا
[M2]بی هوش بود بادیه پیمای قیامت
[A]
[B][M1]تلقین حجت از لب جانانم آرزوست
[M2]من کافر محبتم، ایمانم آرزوست
[B][M1]کمتر نیم ز شبنم حیران درین چمن
[M2]یک چشم، دیدن رخ جانانم آرزوست
[B][M1]چون بهله خاطر از کف بی حاصلم گرفت
[M2]دستی حریف چاک گریبانم آرزوست
[B][M1]ای ابر فیض بر من آتش جگر ببار
[M2]بیش ازگیاه سوخته، بارانم آرزوست
[B][M1]دل را ز مهر تازه جوانان بریده ام
[M2]با پیر دیر، بستن پیمانم آرزوست
[B][M1]ناید سرم به سدره و طوبی فرو، حزین
[M2]ظلّ لوای شاه خراسانم آرزوست
[A]
[B][M1]زان پیشتر که باده به پیمانه آشناست
[M2]چشم ترم به گریهٔ مستانه آشناست
[B][M1]چون مردمک، نمی رود از دیده خال تو
[M2]مرغ نگاه من، به همین دانه آشناست
[B][M1]روی نیاز، چون گل رعنا دو رنگ نیست
[M2]یکسان دلم به کعبه و بتخانه آشناست
[B][M1]عادت به سخت رویی ایام کرده ایم
[M2]با سنگ کودکان، سر دیوانه آشناست
[B][M1]بیگانه است در نظرم دور آسمان
[M2]چشمم همین به گردش پیمانه آشناست
[B][M1]در آتشم ز نسبت شمشاد با قدت
[M2]در غیرتم که زلف تو با شانه آشناست
[B][M1]گرد خط از رخت ننشیند به آب تیغ
[M2]این بوستان، به سبزهٔ بیگانه آشناست
[B][M1]چون شمع، زنده ایم حزین از حدیث عشق
[M2]ما را زبان به گرمی افسانه آشناست
[A]
[B][M1]دیده تا بر هم زدم سامان باغ از دست رفت
[M2]ذوق مستی داشتم چون گل، ایاغ از دست رفت
[B][M1]پای در دامان کشیدم شد گریبانگیر، عشق
[M2]رفتم از دنبال دل، کنج فراغ از دست رفت
[B][M1]رنگ مطلب ریختن خاکسترم بر باد داد
[M2]بویی از گلزار می جستم، دماغ از دست رفت
[B][M1]تا سرآمد کوچه راه عمر، پا ازکار ماند
[M2]بس که سودم کف به هم ز افسوس، داغ از دست رفت
[B][M1]عزم کویش داشتم، دانش به حیرانی کشید
[M2]کوچه راهی طی نکردیم و سراغ از دست رفت
[B][M1]زیر گردون بود ازمی بزم ما روشن حزین
[M2]در شبستانی به این ظلمت، چراغ از دست رفت
[A]
[B][M1]قدح تا گرفتم بهاری به سر رفت
[M2]بهاری مگو، روزگاری به سر رفت
[B][M1]دراز است چون زلف، مدّ حیاتی
[M2]که در سایه گلعذاری به سر رفت
[B][M1]سر آمد مرا شمع سان زندگانی
[M2]به پا شعله آمد، شراری به سر رفت
[B][M1]کسی رفته معراج افتادگی را
[M2]که چون سایه در رهگذاری به سر رفت
[B][M1]اگر عمر هر کس به کاری به سر رفت
[M2]مرا عمر در پای یاری به سر رفت
[B][M1]نیاسودم امروز از بیم فردا
[M2]که مستی به فکر خماری به سر رفت
[B][M1]سواد جهان چیست در چشم عارف؟
[M2]سواری در آمد، غباری به سر رفت
[B][M1]نبودم حزین ، در میان نکهت آسا
[M2]مرا فصل گل در کناری به سر رفت
[A]
[B][M1]تیغت به سرم خمار نگذاشت
[M2]حسرت به دل فگار نگذاشت
[B][M1]ابر مژه در گهر نثاری
[M2]ما را ز تو شرمسار نگذاشت
[B][M1]شادیم که گریه های مستی
[M2]بر خاطر ما غبار نگذاشت
[B][M1]آن سبزهٔ خط و آن بناگوش
[M2]ناموس گل و بهار نگذاشت
[B][M1]داغ دل خسته را به مرهم
[M2]آن طرهٔ مشک بار نگذاشت
[B][M1]بر دوش و برم ردای تقوی
[M2]آن نرگس میگسار نگذاشت
[B][M1]بر لوح دلم ز غیر نقشی
[M2]یاد تو به یادگار نگذاشت
[B][M1]بیداد تغافلت مرا کشت
[M2]با خنجر غمزه، کار نگذاشت
[B][M1]جان نذر وصال کرده بودم
[M2]هجران ستیزه کار نگذاشت
[B][M1]سر بر قدمت نهاده بودم
[M2]افسوس که روزگار نگذاشت
[B][M1]یادت دل و دیدهٔ حزین را
[M2]شرمندهٔ انتظار نگذاشت
[A]
[B][M1]نه تنها گل گریبان چاک بازار است از دستت[M2]که در جیب چمن صد پیرهن خار است از دستت
[B][M1]ز تاراج بهاران مست و رنگین جلوه می آیی[M2]حنا نبود، که جوشان خون گلزار است از دستت
[B][M1]ید بیضا که می زد پنجه با خورشید در دعوی[M2]به رنگ آستین امروز، بیکار است از دستت
[B][M1]فرو برده ست بیدادت به نوعی پنجه در خونم[M2]که هر مو بر تنم انگشت زنهار است از دستت
[B][M1]حزین را گر تسلّی نامه ات ننواخت معذوری[M2]ز حیرت خامه را کی پای رفتار است از دستت؟
[A]
[B][M1]پیغام غنچه با دم مشکل گشای کیست؟
[M2]بوی گل گسسته عنان در هوای کیست؟
[B][M1]بر گرد اوست کعبه و بتخانه در طواف
[M2]دولتسرای دل حرم کبریای کیست؟
[B][M1]سنبل به بر، بنفشه در آغوش می کشد
[M2]این نکهت از بهار خط مشکسای کیست؟
[B][M1]ز افغان شکیب نیست در آتش سپند را
[M2]مهر زبان دل، نگه سرمه سای کیست؟
[B][M1]از دور، سیل حادثه بوسد زمین عجز
[M2]محکم اساس عشق، ندانم بنای کیست؟
[B][M1]هر دل که هست، لاله صفت داغدار اوست
[M2]بیگانه خوی ما به جهان، آشنای کیست؟
[B][M1]انگشت شاخه ها به شهادت بلند شد
[M2]گل سایه پرور کف معجزنمای کیست؟
[B][M1]ما تشنه لب، ز آتش حسرت فسرده جان
[M2]یاقوت جانفزای تو آب بقای کیست؟
[B][M1]خون در دلم ز جلوهٔ گل جوش می زند
[M2]باغ و بهار آینه دار لقای کیست؟
[B][M1]کام حزین خسته به یک نوشخند داد
[M2]این مرحمت ز غنچهٔ رنگین ادای کیست؟
[A]
[B][M1]یا رب این غنچه دهن مست ز میخانهٔ کیست؟
[M2]عهد و پیمان لبش با لب پیمانهٔ کیست؟
[B][M1]دست بی باک که با سنبل او گستاخ است
[M2]طرّه ی خم به خمش در شکن شانهٔ کیست؟
[B][M1]بادهٔ ناب، چنین هوش نمی پردازد
[M2]دلم از خود شده جلوه مستانه کیست؟
[B][M1]ناله ای هست ز پی قافلهٔ ناز تو را
[M2]این جرس نیست، ندانم دل دیوانه کیست؟
[B][M1]جلوه، زد جوش حزین ، از دل نازک ما را
[M2]آخر این شیشه ببینید پریخانهٔ کیست؟
[A]
[B][M1]گرمی مهر، به وبرانه و آباد یکی ست
[M2]حسن اگر تیغ کشد، بنده و آزاد یکی ست
[B][M1]جور کش می طلبد، غنچهٔ شیرین کارت
[M2]ور نه در چنگ غمت خسرو و فرهاد یکی ست
[B][M1]چه کنم آه، که گلبرگ بناگوش تو را
[M2]نگه گرم من و سیلی استاد یکی ست
[B][M1]تنگی سینه دلم را به فغان می آرد
[M2]ور نه با ناز تو، خاموشی و فریاد یکی ست
[B][M1]آتش آه مرا قوّت تأثیر کجاست؟
[M2]دل سنگین تو و بیضه فولاد یکی ست
[B][M1]دل چو تسلیم شود جور و جفا، مهر و وفاست
[M2]عشق اگر یار شود، طینت اضداد یکیست
[B][M1]رخنه در جوشن جانی که نکرده ست کجاست؟
[M2]تیغ مژگان تو و خنجر فولاد یکیست
[B][M1]دل چو با خویش نباشد، چه گلستان، چه قفس
[M2]بوستان پیش من وکنج غم آباد یکیست
[B][M1]عکس یار است که دارد همه جا جلوه، حزین
[M2]چهره پرداز، در آیینهٔ ایجاد یکی ست
[A]
[B][M1]حق را بطلب مسجد و میخانه کدام است؟
[M2]از باده بگو، شیشه و پیمانه کدام است؟
[B][M1]محراب دل آن جلوهٔ آغوش فریب است
[M2]نشناختهام کعبه و بتخانه کدام است؟
[B][M1]بند از مژه برداشت خیال رخ ساقی
[M2]ای ابر ببین، گریهٔ مستانه کدام است؟
[B][M1]از صحبت صوفی منشان سوخت دماغم
[M2]ای باده پرستان، ره میخانه کدام است؟
[B][M1]سرتا سر این دشت، پر از جلوهٔ لیلی ست
[M2]امّا نتوان گفت که جانانه کدام است؟
[B][M1]با هر سر خاری کششی هست، ندانم
[M2]کآشوب فزای دل دیوانه کدام است؟
[B][M1]در بزم، حریفان همگی واقف رازند
[M2]از یار ندانیم که بیگانه کدام است؟
[B][M1]آن جلوه برد ره به سوای دل ما
[M2]با برق مگویید سیه خانه کدام است؟
[B][M1]چون شمع حزین ، از مژه ات دود برآید
[M2]بنمایم اگر گرمی افسانه کدام است؟
[A]
[B][M1]شمع سان با تو شبم رفت و تمنا مانده ست
[M2]همه تن صرف نظر گشت و تماشا مانده ست
[B][M1]به امیدی که فتد در دل برقی رحمی
[M2]خرمن ما گره خاطر صحرا مانده ست
[B][M1]صبح محشر شد و افسانهٔ زلفش باقی ست
[M2]شب درین قصه به سر رفت و سخنها مانده ست
[B][M1]در ره عشق هنوزم سر سودا باقی ست
[M2]دستم ار گشته تهی، آبلهٔ پا مانده ست
[B][M1]نشئهٔ باده دهد، ذکر مدامی که مراست
[M2]رشتهٔ سبحه ام از پنبهٔ مینا مانده ست
[B][M1]دامن حسن، ملامت کش آلایش نیست
[M2]یوسف آزاده و تهمت به زلیخا مانده ست
[B][M1]دل بی طاقتی از عشق به جا مانده حزین
[M2]خاطر نازکی از باده به مینا مانده ست
[A]
[B][M1]به تن ز بادهٔ عشق تو رنگ و بو کافی ست
[M2]همین قدر که نمی هست در سبو، کافی ست
[B][M1]چه باک ساقی، اگر دور می به ما نرسد
[M2]ز جرعهٔ تو، لبم مست آرزو کافی ست
[B][M1]به رنگ شمع به سر نیست فکر سامانم
[M2]که آه در جگر و گریه در گلو کافی ست
[B][M1]درین نیم که رسد تن به وصل یا نرسد
[M2]همین که عمر شود صرف جستجو کافی ست
[B][M1]سبق چو آینه حیرانیم نمی خواهد
[M2]همین قدر که شوم با تو روبرو کافی ست
[B][M1]اگر ز تصفیه مطلب صفاست صوفی را
[M2]همین که خرقه به می داد شستشو کافی ست
[B][M1]هوای سنبل و ریحان بس است بلبل را
[M2]مرا شمیمی از آن جعد مشک بو کافی ست
[B][M1]مرا به دوزخ هجر، ای صنم عذاب مکن
[M2]برای سوختنم، عشق شعله خو کافی ست
[B][M1]دهان شکوهٔ زخمی که در دل است مرا
[M2]اگر به تار نگاهی کنی رفو، کافی ست
[B][M1]شراب اگر نبود، آتشم به ساغر کن
[M2]گدای میکده را شعله در کدو کافی ست
[B][M1]برای جلوهٔ یار است شیشه خانهٔ دل
[M2]ز گرد هستی اگر یافت رفت و رو کافی ست
[B][M1]گر جواب نیامد غمین مباش حزین
[M2]به طور عشق تو را ذوق های و هو کافی ست
[A]
[B][M1]زان شراری که نهان در دل خارا می سوخت
[M2]شمع در انجمن و لاله به صحرا می سوخت
[B][M1]بود از ساقی ما دوش، ز بس مجلس گرم
[M2]رنگ در ساغر گل، باده به مینا می سوخت
[B][M1]رخ ز می با که برافروخته بودی که ز رشک
[M2]طرفه آتشکده ای، در دل شیدا می سوخت؟
[B][M1]مست من کاش ز میخانه برون می آمد
[M2]مفتی مدرسه را، دفتر فتوا می سوخت
[B][M1]سینهٔ چاک ز بس آتش سودای تو داشت
[M2]آب در آبلهٔ بادیه پیما می سوخت
[B][M1]کفر دین را نگهت، برق به خرمن زده است
[M2]شیخ در صومعه، ترسا به کلیسا می سوخت
[B][M1]شمع سان روی تو در چشم ترم آتش زد
[M2]خس و خار مژه ام، در دل دریا می سوخت
[B][M1]عشق در سینهٔ من نقش تعلّق نگذاشت
[M2]دل گرمم، خس و خاشاک تمنّا می سوخت
[B][M1]ز آتش جلوهٔ من، شهر کباب است حزین
[M2]آه ازین برق که در خرمن دلها می سوخت
[A]
[B][M1]فروغ آن گل رخسار بی نقابم سوخت
[M2]گیاه تشنه جگر بودم، آفتابم سوخت
[B][M1]چو برق مدّ حیات است شاهراه فنا
[M2]سبک عنانی این عمر پر شتابم سوخت
[B][M1]نه دست بر دل من می نهی نه پای به چشم
[M2]بیا که رشک عنان، غیرت رکابم سوخت
[B][M1]شب فراق تو از بس که شعله در جان ریخت
[M2]چو شمع، گریهٔ آتش عنان، در آبم سوخت
[B][M1]چه آتشی ست، حزین این که در جگر داری؟
[M2]فسانهٔ تو شنیدم، به دیده خوابم سوخت
[A]
[B][M1]نگاه گوشهٔ آن چشم میگسارم سوخت
[M2]ز نارسایی ساقی، دل فگارم سوخت
[B][M1]هنوز بلبل و پروانه در عدم بودند
[M2]که عشق روی تو گل کرد و خارخارم سوخت
[B][M1]به جام غنچهٔ نشکفته زهرخندی ریز
[M2]که ساقی لب لعل تو، در خمارم سوخت
[B][M1]چو شمع، یاد تو می ریخت آتش از چشمم
[M2]شب فراق تو، مژگان اشکبارم سوخت
[B][M1]حزین به تربت من یار سایه ای نفکند
[M2]چو تخم سوخته در خاک، انتظارم سوخت
[A]
[B][M1]آمد آن شمع شبی بر سر و، سامانم سوخت
[M2]جستم از جای چنان گرم، که دامانم سوخت
[B][M1]غنچهای غارت ایام به گلشن نگذاشت
[M2]غم تنهایی مرغان گلستانم سوخت
[B][M1]مدتی شد که ز دشت آبله پایی نگذشت
[M2]جگر از تشنگی خار بیابانم سوخت
[B][M1]من که در صومعه سرحلقهٔ دین دارانم
[M2]نگه کافر آن مغبچه ایمانم سوخت
[B][M1]نفس سوخته، در سینه نگهدار حزین
[M2]این چه افسانهٔ گرم است که مژگانم سوخت
[A]
[B][M1]اشکم نمک به یاد لبت در ایاغ ریخت
[M2]غم لاله لاله خون دل از چشم داغ ریخت
[B][M1]از خار خار هجر تو پای تلاش من
[M2]خون هزار آبله را در سراغ ریخت
[B][M1]عشق تو داد مغز سرم را به خرج داغ
[M2]این بود روغنی که مرا در چراغ ریخت
[B][M1]ای باد مشک بیز ز زلف که می رسی؟
[M2]شور قیامت از تو مرا در دماغ ریخت
[B][M1]آمد صبا ز جلوه گهت آستین فشان
[M2]تب لرزه ای به تازه نهالان باغ ریخت
[B][M1]آسودگی بلاست اسیران عشق را
[M2]بال و پر دلم به شکنج فراغ ریخت
[B][M1]آمد ز خاک کوی تو دامن کشان صبا
[M2]گلهای رنگ و بو به گریبان باغ ریخت
[B][M1]باشدگلی ز غنچه دلیهای من حزین
[M2]اشکم که لاله لاله، به دامان باغ ریخت
[A]
[B][M1]در دل چو به یاد رخ او نور فرو ریخت
[M2]چون طور، بنای دل مهجور فروریخت
[B][M1]دردی رگ جان داشت، چنان مجلسیان را
[M2]کاغشته به خون، نغمه ز طنبور فرو ریخت
[B][M1]از یاد لب او نمک آرید، که مرهم
[M2]خون گشت وز زخم دل ناسور فرو ریخت
[B][M1]هرشکوه، که چون گریه به دل بی تو گره بود
[M2]سیلی شد و از دیدهٔ مهجور فرو ریخت
[B][M1]هر ابر که برخاست ز دریای سرشکم
[M2]باران تجلی شد و در طور فرو ریخت
[B][M1]سر در رهت آرایش دار است حزین را
[M2]لعلت به لبش، بادهٔ منصور فرو ریخت
[A]
[B][M1]مجنون مرا شور تو بی پا و سر انداخت
[M2]کوه غم عشق تو مرا از کمر انداخت
[B][M1]مشکل که به کویت رسد این رنگ پریده
[M2]سیمرغ درین راه خطرناک، پرانداخت
[B][M1]تا چشم سیه مست تو عاشق کشی آموخت
[M2]از هر دو جهان، قاعدهٔ داد برانداخت
[B][M1]بر خاک درت پارهٔ دل ریخت سرشکم
[M2]در کوی تو این قافله، بار سفر انداخت
[B][M1]همچون جرس افسانه فروش است خروشم
[M2]بیتابی دل آه مرا از اثر انداخت
[B][M1]از زخم شود جوهر شمشیر، نمایان
[M2]دانست تو را هر که به حالم نظر انداخت
[B][M1]تا بوسهٔ آن حسن گلوسوز چه باشد
[M2]نام لب تو، کام مرا در شکر انداخت
[B][M1]نشناخته بودیم دری غیر در دل
[M2]ما را به چه تقصیر، فلک در به در انداخت؟
[B][M1]در عشق ندانم که وفا چون و جفا چیست
[M2]این درد گرانمایه، مرا بی خبر انداخت
[B][M1]ای خلوتیان الحذر از عشق فسونگر
[M2]ما را به زبان همه کس چون خبر انداخت
[B][M1]عشق است حزین ، فاش بگویم که بدانند
[M2]این شعله، که در خرمن جانم شرر انداخت
[A]
[B][M1]هر زهر که چشمت به ایاغ دل ما ریخت
[M2]الماس شد، از دیدهٔ داغ دل ما ریخت
[B][M1]زلفت به مددکاری آن لب، نمکی چند
[M2]با مشک به هم کرد و به داغ دل ما ریخت
[B][M1]دم سردی ایّام چها کرد به حالم
[M2]زین باد، شبیخون به چراغ دل ما ریخت
[B][M1]جز در خم زلف تو کجا بود که امشب
[M2]خون از مژهٔ غم به سراغ دل ما ریخت؟
[B][M1]نخلی شد و بارش همه پیکان بلا گشت
[M2]هر تخم، که ناز تو به باغ دل ما ریخت
[B][M1]این شعله حزین ، کز دو جهان دود برآورد
[M2]سودای که یارب، به دماغ دل ما ریخت؟
[A]
[B][M1]زانرو که زد به بلبل پرشور، پشت دست
[M2]تا حشر می گزد، گل مغرور، پشت دست
[B][M1]در کوی عشق، پا به ادب بر زمین گذار
[M2]این بیشه، شیر می خورد از مور پشت دست
[B][M1]دیشب به زور جام ادب سوز عاشقی
[M2]زد مستیم، به ساغر منصور پشت دست
[B][M1]از فیض فقر، می زند امروز مدتی ست
[M2]کشکول ما، به کاسهٔ فغفور، پشت دست
[B][M1]چشم تو در بهشت ز مژگان پر غرور
[M2]مستانه می زند به صف حور، پشت دست
[B][M1]طالع نگر که نیست به دست نگاه من
[M2]مستانه دیدنی ز تو مستور، پشت دست
[B][M1]موسی کشد خجل، ید بیضا در آستین
[M2]بیند ز شمع من، اگر از دور پشت دست
[B][M1]یا رب به کیش کیست بت ما که می زند
[M2]بر مست پشت پا و به مخمور پشت دست؟
[B][M1]از پایداری مژهٔ خون فشان حزین
[M2]زد قطره ام به قلزم پرشور پشت دست
[A]
[B][M1]از داغ او سرم به گریبان آتش است
[M2]رگ در تنم چو شمع، رگ جان آتش است
[B][M1]پرورده در حمایت خود، شمع طور را
[M2]داغ دلم که چتر سلیمان آتش است
[B][M1]آویزهء کنار و بر طفل اشک باد
[M2]لخت دلم، که لعل بدخشان آتش است
[B][M1]خوش باش ای سپند ولی می توان گشود
[M2]داربم سینه ای که بیابان آتش است
[B][M1]در عشق نیست غیر دل بی قرار من
[M2]پروانه ای که دست وگریبان آتش است
[B][M1]گرد یتیمیش نبود جز غار دل
[M2]شکمکه گوهر جگرکان آتش است
[B][M1]در دست، صفحه را پر پروانه کن حزین
[M2]چون شمع، خامه ام گهرافشان آتش است
[A]
[B][M1]کام، آشنا به ماحضر روزگار نیست
[M2]جز زهر غصه در شکر روزگار نیست
[B][M1]داندکسی که محنت هستی کشیده است
[M2]دردی بتر، ز دردسر روزگار نیست
[B][M1]آسوده اند از غم ایام، بیخودان
[M2]در ملک وحشتم، خبر روزگار نیست
[B][M1]نعلم چو آفتاب ز جایی در آتش است
[M2]سودی امیدم، از سفر روزگار نیست
[B][M1]درباب، فیض صبح بناگوش یار را
[M2]تاثیر فیض، با سحر روزگار نیست
[B][M1]زلفش حوالهٔ دل شوریدگان کند
[M2]هر فتنه ای که زیر سر روزگار نیست
[B][M1]از خود جدا نشسته و آسوده خاطرم
[M2]کاری مرا به شور و شر روزگار نیست
[B][M1]داری طمع ز دیدهٔ شوخ ستارگان
[M2]آب حیا، که در گهر روزگار نیست
[B][M1]حشم بد زمانه بود درکمین ما
[M2]خرم کسی که، در نظر روزگار نیست
[B][M1]دارد حزین ، اگر چه ره عشق خارها
[M2]امّا، چو راه پر خطر روزگار نیست
[A]
[B][M1]بی شمع می، به بزم دل و دیده نور نیست
[M2]از بادهٔ شبانه گذشتن، شعور نیست
[B][M1]اکنون که، ساقی از پی هم جام می دهد
[M2]بستان، مگر خدای تو زاهد، غفور نیست؟
[B][M1]یک ره اگر به پرسشم آیی چه می شود؟
[M2]کوی تو را به کلبه ما راه، دور نیست
[B][M1]آرام دل جدا ز تو، ممکن نمی شود
[M2]تا رفته ای تو، مجلسیان را حضور نیست
[B][M1]از حد مبر تغافل و بی مهری و جفا
[M2]این شیوه ها سزای دل ناصبور نیست
[B][M1]یک قطره خون دل چقدر طاقت آورد؟
[M2]یاد رخت به سینه،کم از برق طور نیست
[B][M1]تا می توان حزین ، بسرا حرف عشق را
[M2]زاهد اگر کنایه نفهمد، قصور نیست
[A]
[B][M1]در خاطر خدنگ قضا هر نهان که هست
[M2]کرد آن چنان نگاه تو خاطرنشان که هست
[B][M1]یا رب چه آفتی تو که دارد به صد زبان
[M2]داد از دل تو، هر دل نامهربان که هست
[B][M1]جان رفت و سرگرانی نازت چنان که بود
[M2]دل خون شد و غرور نگاهم همانکه هست
[B][M1]انجام کار عشق ز آغاز به نشد
[M2]بود این چنین به ما نگهت سرگران که هست
[B][M1]دستانسرای خامهٔ جان پرورت حزین
[M2]سنجد حدیث شوق به هر داستان که هست
[A]
[B][M1]خورشید و ماه آینهٔ حسن یار نیست
[M2]عینک حجاب گردد، اگر دیده تار نیست
[B][M1]دشتی که شوق آبله پا قطره می زند
[M2]یک خار، زیر منّت ابر بهار نیست
[B][M1]موسی صفت ز آتش غیرت نمی روم
[M2]در سایهٔ نهالی، اگر شعله بار نیست
[B][M1]مانع نمی شود کف بی مایه، سیل را
[M2]دامن حریف گریهٔ بی اختیار نیست
[B][M1]سوده است خاطر، اگر درد بی دواست
[M2]طوفان غم خوش است، اگر غمگسار نیست
[B][M1]ناصح ز ناله منع دلم چون جرس مکن
[M2]آسوده خاطرت که دمی بیقرار نیست
[B][M1]مست تغافلی به حزین نیازمند
[M2]هرگز تو را غم دل امّیدوار نیست
[A]
[B][M1]لب از خون تر کنم گر ساغری نیست
[M2]خوشم با ناله گر رامشگری نیست
[B][M1]چه شد کافتاده ام دور از بر تو؟
[M2]تپیدن هست اگر بال و پری نیست
[B][M1]دماغ آشفته عشق است عالم
[M2]تهی از شور این سودا سری نیست
[B][M1]محیط موج خیز کبریا را
[M2]به غیر از دل، گرامی گوهری نیست
[B][M1]دل افسردهام در سینه خون شد
[M2]غم آشامانچه سازم؟ دلبری نیست
[B][M1]اگر پروانهٔ شمعم وگر گل
[M2]تویی مقصود جانم، دیگری نیست
[B][M1]بنای دین و دل شد دیر بنیاد
[M2]سپاه غمزهٔ غارتگری نیست
[B][M1]اگر داری ترحم بر اسیران
[M2]به دست دل ز من عاجزتری نیست
[B][M1]قدم مگذار بی پروا به خاکم
[M2]کف خاکسترم، بی اخگری نیست
[B][M1]سلامت طعنه بر اسلام دارد
[M2]به خون ریزی نگاه کافری نیست
[B][M1]به خوبان جهان ورزیده ام عشق
[M2]وفا آموز عاشق پروری نیست
[B][M1]حزین از کعبهٔ اسلام باز آی
[M2]حرمگاه صنم را آزری نیست
[A]
[B][M1]تا دل از خود نرود، حال پریشانی هست
[M2]ذوق وصلی به کمال و شب هجرانی هست
[B][M1]چون سر از پیرهن عشق برآرد عاشق؟
[M2]نه رقیبی و نه مصری و نه کنعانی هست
[B][M1]سر به سر شکر و شکایت همه از یاد رود
[M2]نه لب زخمی و نه چاک گریبانی هست
[B][M1]منم آن موسی سرگرم که در طور وجود
[M2]هر طرف می نگرم، آتش سوزانی هست
[B][M1]کشور حسن تو را باغ و بهار عجبیست
[M2]هر طرف مستی و هر گوشه غزلخوانی هست
[B][M1]از در لطف درآ، چین جبین را بگشای
[M2]ذوق خاطر به شکر خندهٔ پنهانی هست
[B][M1]آنقدرها نبود بانگ جرس سینه خراش
[M2]پی این قافله گویا دل نالانی هست
[B][M1]دام اگر مرغ چمن را گل فارغبالی است
[M2]بهر جمعیّت ما زلف پریشانی هست
[B][M1]رانده است از همه در، غیرت عشقت، زاهد
[M2]ور نه در دیر و حرم، دشمن ایمانی هست
[B][M1]آستین پرده در، از دیدهٔ خونبار من است
[M2]تا مرا در رگ جان، کاوش مژگانی هست
[B][M1]بوی دل از نفس گرم تو پیداست حزین
[M2]می توان یافت، تو را آتش پنهانی هست
[A]
[B][M1]دل گواه است که در پرده دلارایی هست
[M2]هستی قطره دلیل است که دریایی هست
[B][M1]گر غرورت نکشد کلفت هم صحبتیم
[M2]نگه عجز مرا عرض تمنّاّّیی هست
[B][M1]نبود لایق حسن این همه بی پروایی
[M2]داد دل گر نتوان داد، مدارایی هست
[B][M1]نم خونی به دلم مانده، خماری بشکن
[M2]از شراب کهن اینجا ته مینایی هست
[B][M1]حسن بی پرده، ز غمّازی عشق است حزین
[M2]شور مجنون همه جاگفته که لیلایی هست
[A]
[B][M1]درین زمانه نه یاری نه غمگساری هست
[M2]غریب کشور خویشیم روزگاری هست
[B][M1]شکسته خار کهن آشیان گلزارم
[M2]همین شنیدهام از بلبلان، بهاری هست
[B][M1]ز شوخ چشمی طناز طفل بدخویی
[M2]به دامن مژه ام، اشک بی قراری هست
[B][M1]ز ابر دست تو منت نمی کشم ساقی
[M2]تو گر قدح ندهی، چشم می گساری هست
[B][M1]شب وصال شکایت ز بخت داشت حزین
[M2]خبر نداشت دلم، درد انتظاری هست
[A]
[B][M1]دل خوردن عشاق تو کار دگران نیست
[M2]این لقمه، به اندازه هر کام و دهان نیست
[B][M1]دل بیهده بستیم به نیرنگ بهاران
[M2]آن رنگ کدام است که در برگ خزان نیست؟
[B][M1]در دایره گردش افلاک ندیدیم
[M2]چشمی که به دنبال نگاهت نگران نیست
[B][M1]سرگرم سراغش، عبث اندیشه خورد تاب
[M2]آن موی کمر چون رگ جانم به میان نیست
[B][M1]عنقا نگرفته ست چو من گوشه عزلت
[M2]در وادی آوارگیم، نام و نشان نیست
[B][M1]گر کم سخن است آن دهن تنگ، معاف است
[M2]راه سخنی هیچ به آن غنچه دهان نیست
[B][M1]بسیار به دام و قفس افتاده گذارم
[M2]صیاد، به بی رحمیت ای دشمن جان نیست
[B][M1]مردم نه همین از اثر چشم تو مستند
[M2]آن شیوه کدام است که آشوب جهان نیست؟
[B][M1]شیرین من، از تلخ عتاب تو به شکرم
[M2]با لعل تو دل را شکرابی به میان نیست
[B][M1]یک رنگیت ای شوخ، چها کرد به جانم
[M2]این شیوه، کم از صحبت مهتاب و کتان نیست
[B][M1]با راست روان صحبت گردون نشود راست
[M2]بیش از نفسی، تیر در آغوش کمان نیست
[B][M1]سلطان که بود در پی آزار رعیّت
[M2]گرگی ست در افتاده درین گلّه، شبان نیست
[B][M1]در سینه حزین ، آه من سوخته پیداست
[M2]چون شمع که در پردهٔ فانوس نهان نیست
[A]
[B][M1]عاشق حریف حملهٔ شیر دلیر نیست
[M2]در سینه اش اگر جگری همچو شیر نیست
[B][M1]از تیغ بازی نگهت می توان شناخت
[M2]کز خون هنوز نرگس مست تو سیر نیست
[B][M1]در کار عشق، حوصله باید حریف را
[M2]منصور، مرد معرکهٔ دار و گیر نیست
[B][M1]کودک، مشیمه را نشمارد به خویش تنگ
[M2]دنیا به چشم مردم دنیا حقیر نیست
[B][M1]لب بسته ام که با دل سنگین روزگار
[M2]تأثیر، کار نالهٔ گردون مسیر نیست
[B][M1]دارم کف از خمار، به میخانه رعشه دار
[M2]پیر مغان مگر به کسی دستگیر نیست؟
[B][M1]بیگانه نیست محرم آواز آشنا
[M2]مرغ چمن به خامهٔ من هم صفیر نیست
[B][M1]داری سری چو بلبل اگر مست بوی گل
[M2]فرقی میان بستر خار و حریر نیست
[B][M1]ای نوجوان کناره مکن از حزین زار
[M2]عاشق اگر چه پیر بود، عشق پیر نیست
[A]
[B][M1]در راه محبت، سر اگر شد قدمی هست
[M2]گرچشم وفا نیست، امید ستمی هست
[B][M1]شد روشنم ازگوشهٔ خود، سرّ دو عالم
[M2]آیینهٔ زانوست، اگر جام جمی هست
[B][M1]می خواست رقیب از سخنم رنجه کند دل
[M2]دیوانه گمان داشت، به مجنون قلمی هست
[B][M1]با من نتواند غم ایام برآید
[M2]از داغ تو صحرای دلم را حشمی هست
[B][M1]از یار حزین دل و دین داده چه پرسی؟
[M2]پیداست که هر بتکده ای را صنمی هست
[A]
[B][M1]نخلم از گریه در آب است و ثمر پیدا نیست
[M2]تا فلک آتش آه است و اثر پیدا نیست
[B][M1]وعده دل را به دعاهای سحر می دادم
[M2]وه چه سازم که شب هجر، سحر پیدا نیست
[B][M1]خط اگر بود، دلم پی به دهانش می برد
[M2]خضر راه من تفسیده جگر پیدا نیست
[B][M1]مو شکافان جهان در تب و تابند تمام
[M2]در خم زلف تو آن موی کمر پیدا نیست
[B][M1]دل و دین رفت در اوّل نگه از دست حزین
[M2]به کجا تا بکشدکار نظر، پیدا نیست
[A]
[B][M1]چشم صاحب نظران در پی دنیاست که نیست
[M2]سر خط ساده دلان نقش تمناست که نیست
[B][M1]جلوهٔ حسن کجا، حوصلهٔ عشق کجا؟
[M2]درکف نه صدف آن گوهر یکتاست که نیست
[B][M1]شور آشفتگی و شیوهٔ سرگردانی
[M2]درکدامین سر از آن زلف چلیپاست که نیست؟
[B][M1]حاصل عیش دو عالم به وصالت جمع است
[M2]در شب وصل تو ما را غم فرداست که نیست
[B][M1]داری از هرگل شبنم زده ی باغ خبر
[M2]خبرت ز آبله بادیه پیماست که نیست
[B][M1]نگه عجز ز چشم تو ترحم می خواست
[M2]از کمین غمزهٔ بی باک تو برخاست که نیست
[B][M1]گفتم اکنون نگهت برسرصلح است به دل
[M2]ترک چشم تو ز مژگان سپه آراست که نیست
[B][M1]ناصح آگه نیی از عشق خوشا حال دلت
[M2]غم پنهانی ما پیش تو پیداست که نیست
[B][M1]در بساط نظر کور سوادان جهان
[M2]خط آزادگی و دیدهٔ بیناست که نیست
[B][M1]سیل اگر دُرد کند در قدحش، صاف شود
[M2]تنگی حوصله با مشرب دریاست که نیست
[B][M1]شور رقص الجمل، آرد به طرب بادیه را
[M2]زاهد از جا چو برآید ، چه تماشاست که نیست
[B][M1]در سواد نظرگرسنه چشمان جهان
[M2]عزت دست تهی، گر ید بیضاست که نیست
[B][M1]سرکونین ز یک خال سویدا پیداست
[M2]درکتاب الله دل نقطهٔ بیجاست که نیست
[B][M1]بحر خون، شور قیامت، نفس شعله فشان
[M2]درکدامین دل ازین لعل شکرخاست که نیست؟
[B][M1]زآستین، گرد رخ بوالهوسان پاک کند
[M2]سر پرسیدن این خستهٔ تنهاست که نیست
[B][M1]نبود رسم دو رنگی به میان من وتو
[M2]درگلستان محبت،گل رعناست که نیست
[B][M1]دیدهای سیر و دلی شاد و سری خوش دارند
[M2]بی نیازان تو را، حسرت دنیاست که نیست
[B][M1]هرچه باید همه در عشق مهیّاست ولی
[M2]بیقراران تو را جان شکیباست که نیست
[B][M1]نکهت پیرهنت، چشم جهان بینا کرد
[M2]گر تو بی پرده درآیی، چه تماشاست که نیست
[B][M1]سرو ناز تو ندارد سر کوته بالان
[M2]سایهٔ مرحمتت شهپر عنقاست که نیست
[B][M1]در حریم حرمت بوالهوسان محترمند
[M2]در خیال تو همین عاشق شیداست که نیست
[B][M1]خار خاری دل گل از غم بلبل دارد
[M2]رحم در یاد تو ای آفت دلهاست که نیست
[B][M1]جان فدای صنمی باد،که می گفت حزین
[M2]گفته ای نیست وفا پیش بتان، راست که نیست
[A]
[B][M1]با مستی غمت به شراب احتیاج نیست
[M2]با این دل برشته کباب احتیاج نیست
[B][M1]کو دیده ای که تاب جمال تو آورد؟
[M2]خورشید حشر را به نقاب احتیاج نیست
[B][M1]تیغ برهنه، ناز نگهبان نمی کشد
[M2]حسن غیور را به حجاب احتیاج نیست
[B][M1]مگذار مصحف دل صد پاره در بغل
[M2]تعلیم عشق را به کتاب احتیاج نیست
[B][M1]صوفی چه طرح بندد از احسان میفروش؟
[M2]در خشکسال زهد ، به آب احتیاج نیست
[B][M1]از جوشش عرق شود افسرده برگ گل
[M2]رخسارهٔ تو را به گلاب احتیاج نیست
[B][M1]کارم به یک تغافل دزدیده کن تمام
[M2]درکشتنم، به تیغ عتاب احتیاج نیست
[B][M1]نااهل را به رشحهٔ کلکم حزین چه کار؟
[M2]این شوره خاک را، به سحاب احتیاج نیست
[A]
[B][M1]می عشق است که عالم همه میخانهٔ اوست
[M2]خرد پیر، خراباتی دیوانهٔ اوست
[B][M1]همه جا جلوه گه لیلی صحرایی ماست
[M2]هر کجا چشم غزالیست سیه خانهٔ اوست
[B][M1]یارب آن لعل شکرخا همه جا نوشش باد
[M2]خون ما بی گنهانی که به پیمانهٔ اوست
[B][M1]حیرت افزا صنمی،کز دل ما برده قرار
[M2]کعبه هم سنگ نشان ره بتخانهٔ اوست
[B][M1]از من بی سر و پا، چشم مدارید شکیب
[M2]دل خراب نگه نرگس مستانهٔ اوست
[B][M1]این چه نوریست که از طور تجلَیست بلند؟
[M2]شمع جانهای مقدَس، همه پروانهٔ اوست
[B][M1]جز حدیث سر زلفش نکند یاد، حزین
[M2]شب نشینان همه را گوش بر افسانهٔ اوست
[A]
[B][M1]دل در حریم وصل تو، پا را نگه نداشت
[M2]داغم ازین سپند که جا را نگه نداشت
[B][M1]روشن نشد چراغ دل و دیده اش چو شمع
[M2]هر سر که زیر تیغ تو پا را نگه نداشت
[B][M1]پنهان نگشت در دل صد چاک، راز عشق
[M2]این خانهٔ شکسته، هوا را نگه نداشت
[B][M1]دریوزهٔ نگاهی از آن شاه داشتم
[M2]بگذشت سرگران و گدا را نگه نداشت
[B][M1]لب تشنه تر ز غیرت عشقم به خون اشک
[M2]در دیده خاک آن کف پا را، نگه نداشت
[B][M1]فرسود از اشتیاق سگت استخوان من
[M2]افسوس ازو،که حق وفا را نگه نداشت
[B][M1]کلکت نشد خموش حزین ، در بهار و دی
[M2]این عندلیب مست، نوا را نگه نداشت
[A]
[B][M1]گرتو را روی زمین خواهش ماوای خوشی ست
[M2]خانه در گوشهٔ دل کن که عجب جای خوشی ست
[B][M1]ای که بیماری آسودگیت سنگین است
[M2]درد عشقی به کف آور که مسیحای خوشی ست
[B][M1]جان به بیعانهٔ پیغام جفا می خواهد
[M2]یار را با من دلسوخته سودای خوشیست
[B][M1]با دل ابنای زمان دست و گریبان شده اند
[M2]شور دیوانه و اطفال، تماشای خوشی ست
[B][M1]یک ره از لطف به این غمکده، مستانه درآ
[M2]که دل و دیدهٔ ما ساغر و مینای خوشیست
[B][M1]دل به خوناب جگر شرح غمت کرده رقم
[M2]نامه، ناخوانده مکن پاره که انشای خوشی ست
[B][M1]جوش داغ است به گلگشت تماشا بخرام
[M2]لاله زار دل ما دامن صحرای خوشی ست
[B][M1]بخت مردان جهان خفته و حیزان مستند
[M2]چشم عبرت بگشاییدکه دنیای خوشیست
[B][M1]هر قدم ز آبله اش، باغ و بهار است حزبن
[M2]دل دیوانهٔ من بادیه پیمای خوشی ست
[A]
[B][M1]ای تازه به دیدار تو ایمان خرابات
[M2]رخساره و خطّت گل و ریحان خرابات
[B][M1]از زمزمه معذورم اگر مست و خرابم
[M2]دل می رود از دست به دستان خرابات
[B][M1]شمع و گل و می بر سر هم ریخته هرسو
[M2]جایی نتوان یافت به سامان خرابات
[B][M1]دود دل ما سنبل و ریحان مطراست
[M2]زخم جگر ما،گل خندان خرابات
[B][M1]در بهمن و دی آفت تاراج خزان نیست
[M2]عمری گذراندم به گلستان خرابات
[B][M1]مینای میش شب عوض شمع گذارند
[M2]از توبه مزاریست به میدان خرابات
[B][M1]داریم حزین ، این غزل از عارف رومی
[M2]او کافر خویش است و مسلمان خرابات
[A]
[B][M1]ای یوسف مصر از تو گرفتار محبت
[M2]عیسی به تمنای تو، بیمار محبت
[B][M1]در راه غمت هست به کف جان جهانی
[M2]گرم است به سودای تو، بازار محبت
[B][M1]تاریکتر از شب بود از هجر تو روزم
[M2]ای روشنی دیده بیدار محبت
[B][M1]کفرم بود آرایش رخسارهٔ ایمان
[M2]بستهست دل از زلف تو، زنار محبت
[B][M1]دریاب دلم را به تَهِ جرعه نگاهی
[M2]ای ساقی پیمانهٔ سرشار محبت
[B][M1]در وادی آسودگیم وانگذاری
[M2]رحمی به من ای قافله سالار محبت
[B][M1]از سر نرود شمع صفت افسر داغم
[M2]بر سر زده ام لالهٔ گلزار محبّت
[B][M1]تا سر نشود خاک سر کوی تو ما را
[M2]آسان نشود عقده دشوار محبت
[B][M1]افغان اسیران نبرد راه به جایی
[M2]این نغمه تراود ز رگ تار محبت
[B][M1]شیرازهٔ اوراق دو عالم بود از عشق
[M2]پشت دو جهان است به دیوار محبت
[B][M1]نگرفت حزین کس به جوی، دین و دلت را
[M2]ای مایه کساد سر بازار محبّت
[A]
[B][M1]بلبل و پروانه را عشق گریبان گرفت
[M2]این ره بزم، آن یکی، راه گلستان گرفت
[B][M1]تیره شبستان دهر، جای نشستن نبود
[M2]دامن جان مرا، صحبت جانان گرفت
[B][M1]جور جهان می شود، قسمت خونین دلان
[M2]خار، مکافات برق، ز آبله پایان گرفت
[B][M1]خونی صد خانه است، اشک جهان گرد من
[M2]شکرکه این سیل خون، راه بیابان گرفت
[B][M1]آن دل نامهربان سوخت به مرگ حزین
[M2]ماتم پروانه را، شمع به سامان گرفت
[A]
[B][M1]ز لنگر دل دیوانه، عشق بند گسست
[M2]گرانی غم من جذبه را کمند گسست
[B][M1]در آتش تو برآمد نهیب ناله من
[M2]رگ فغان به دل نازک سپند گسست
[B][M1]حدیث آن لب نوشین در انجمن کردم
[M2]مگس کمند هوس، از وصال قند گسست
[B][M1]کدام صبح نفس، گرم ناله پردازی ست
[M2]که رشتهٔ نفس شمع مستمند گسست؟
[B][M1]ز قصر رفعت دل دست کوته است حزین
[M2]کمند همّت ازین کنگر بلند گسست
[A]
[B][M1]در طینتم از بس که رگ و ریشه، وفا داشت
[M2]خاکم چه بهاران و چه دی، مهر گیا داشت
[B][M1]در مرگ من آن زلف چرا موی نژولید؟
[M2]یک دلشده از سلسلهٔ اهل وفا داشت
[B][M1]غیر از دل ما کز سر کونین گذشته ست
[M2]هر درد که دیدیم سر کوی دوا داشت
[B][M1]روی سخن اینجا به حریفی ست که فهمد
[M2]با هر که نگه عربده ای داشت، به ما داشت
[B][M1]عشق تو رسیده ست به فریاد وگر نه
[M2]این حوصله را صبر تنک ظرف، کجا داشت؟
[B][M1]هرگز نبود جز به هدف دیدهٔ ناوک
[M2]با ما نگهت هر ستمی داشت به جا داشت
[B][M1]یک بوالعجبی دیده ام و جای شگفت است
[M2]تلخابهٔ این چرخ سیه کاسه، گدا داشت
[B][M1]تا آمده ز ایام نخورده ست فریبی
[M2]دل تجربه ای داشت، ندانم ز کجا داشت؟
[B][M1]از کوی غم آواز حزینی که شنیدی
[M2]نالیدن دل بود، ندانم چه بلا داشت؟
[A]
[B][M1]صد جان به حسرت سوختی، آهی ز جایی برنخاست
[M2]از دل شکستن های ما، هرگز صدایی برنخاست
[B][M1]نخلت کز اشک و آه من، نشو و نما آموخته
[M2]مانند این شمشادبن، ز آب و هوایی برنخاست
[B][M1]در گلشنت باد صبا،کی می کند یادی ز ما؟
[M2]دیری ست کز راه وفا، آواز پایی بر نخاست
[B][M1]از آمد و رفت نفس، آگه نمی گردد کسی
[M2]زین کاروان بی خبر، بانک درایی برنخاست
[B][M1]تمکینم از حرف سبک، لنگر نمی بازد حزین
[M2]کوهم ولی ز آواز کس، از من صدایی برنخاست
[A]
[B][M1]دور از در تو روضه ی رضوان به ما نساخت
[M2]بوی گل و نسیم گلستان به ما نساخت
[B][M1]پروانه را در آتش سوزان چه زندگی ست؟
[M2]وصل تو چون مصیبت هجران به ما نساخت
[B][M1]در هیچ شهر و هیچ دیارم قرار نیست
[M2]صبح وطن، چو شام غریبان به ما نساخت
[B][M1]تنگ است جلوه گاه دو عالم به وحشتم
[M2]آرام شهر و شور بیابان به ما نساخت
[B][M1]عیسی نشسته است به بالین من خجل
[M2]آب و هوای کشور امکان به ما نساخت
[B][M1]ساکن، درای قافله ی ما نشد حزبن
[M2]در هجر و وصل، این دل نالان به ما نساخت
[A]
[B][M1]گل خزان زده ام، زندگی ملال من است
[M2]شکسته رنگی من ترجمان حال من است
[B][M1]اگر به کعبه وگر دیر می گذارم گوش
[M2]حدیث حسن تو و عشق بی زوال من است
[B][M1]بود که در رمضان هر دمی دو عید کنم
[M2]خیال گوشه ی ابروی او هلال من است
[B][M1]به چشم دام تو ای عشق، ناتوان مرغم
[M2]اگر چه بیضه ی گردون به زبر بال من است
[B][M1]حزین ، نمی رود از مجلسم سخن بیرون
[M2]که روی صحبت من با زبان لال من است
[A]
[B][M1]گرچه پیمانه ی می مشرق نور دگر است
[M2]باده را در گل رخسار، ظهور دگر است
[B][M1]دل مشتاق و زبانِ اَرَنی گوی کجاست؟
[M2]ور نه هر سنگ درین بادیه طور دگر است
[B][M1]هرکه را کشور دل ملک سلیمانی شد
[M2]در نظر هر دو جهان، دیدهٔ مور دگر است
[B][M1]چه عجب گر رود از نالهٔ من کوه ز جا
[M2]بر لبم زمزمه ی عشق، زبور دگر است
[B][M1]نمک عشق به داغ تو حلال است حزین
[M2]که نمکدان سخن را ز تو شور دگر است
[A]
[B][M1]مستان، شب غم رفت و سحرگاه فتوح است
[M2]پیمانه بیارید که هنگام صبوح است
[B][M1]پیمانه مگو، چشمه ی جان پرور خضر است
[M2]در بحر پُر آشوب جهان کشتی نوح است
[B][M1]ما مفتی عشقیم بکش باده، حلال است
[M2]ما ناصح اوییم، اگر توبه نصوح است
[B][M1]افسرده دلان های، دماغی برسانید
[M2]تا بلبله هم نغمه مرغان صبوح است
[B][M1]از کلک حزین زمزمه ی عشق بیاموز
[M2]مطرب بزن این پرده که رامشگر روح است
[A]
[B][M1]رخسار تو را تازگی از چشم تر کیست؟
[M2]این خرّمی از فیض بهار نظر کیست؟
[B][M1]حاشا چه کند، ترک نگاه تو ز قتلم
[M2]این دشنه ی آلوده به خون، در کمر کیست؟
[B][M1]لب می مکم از مائده ی درد خدا را
[M2]زهر این همه شیرین به امید شکر کیست؟
[B][M1]خون گرمی اش آتش زده در جیب مشامم
[M2]در مغز جنون، بوی کباب جگرکیست؟
[B][M1]نور افق تیرهٔ بختم شده داغی
[M2]این اختر فرخنده چراغ سحر کیست؟
[B][M1]خاکستر طور است بیابانی رشکش
[M2]در دامن بال و پر پروانه سر کیست
[B][M1]حسرت شکند در رگ ما گرسنه چشمان
[M2]بر سفرهٔ غم خون جگر ما حضر کیست؟
[B][M1]در عربده با مهر بود، خوی غیورم
[M2]با سوخته ام دست و گریبان شرر کیست؟
[B][M1]من هوش ندارم که به لب گوش بدارم
[M2]با زمزمه ی قاصد آهم خبر کیست؟
[B][M1]پیچیده به آغوش سحر طره ی آهم
[M2]این زلف، پریشان شده ی دوش و بر کیست؟
[B][M1]ای بی خبر از جلوهٔ این برق سواران
[M2]گرد نفس گرم من از رهگذر کیست؟
[B][M1]رسوایی ما رفته به دامان قیامت
[M2]این چاک به اندازهٔ جیب جگر کیست؟
[B][M1]جز سوخته پروانه ی شمعت که حزین است
[M2]صد دام و قفس در شکن بال و پر کیست؟
[A]
[B][M1]برخاست دل ز سینه و پیکان فرو نشست
[M2]تا پر خدنگ ناز تو در جان فرو نشست
[B][M1]بود از نوای من همه جا شعله ها بلند
[M2]خامش نشستم، آتش سوزان فرو نشست
[B][M1]اشکم کمر به کینهٔ افلاک بسته بود
[M2]مژگان ز گریه بستم و طوفان فرو نشست
[B][M1]برخاست موج شِکوه ولی دل ز تاب رشک
[M2]دم در کشید و شورش عمّان فرو نشست
[B][M1]افسرده شد جهان، چو حزین از میانه رفت
[M2]مجنون گذشت و شور بیابان فرو نشست
[A]
[B][M1]ما را تن ضعیف به زندان عالم است
[M2]این هم که زنده ایم ز دستان عالم است
[B][M1]از شورش جهان سر زلف حواس من
[M2]آشفته تر ز حال پریشان عالم است
[B][M1]کامش به غیر دانهٔ دل آشنا نشد
[M2]مور قناعتم، که سلیمان عالم است
[B][M1]ناموس روزگار به گردن گرفته است
[M2]سلطان غیرتم، که نگهبان عالم است
[B][M1]سودای عشق از سر ما کم نمی شود
[M2]زنجیر زلف، سلسله جنبان عالم است
[B][M1]از فیض خطّ و خال تو ای نازنین غزال
[M2]کلکم یکی ز مشک فروشان عالم است
[B][M1]هرگز مبند دل به فریب جهان حزین
[M2]دنیای سفله، دشمن مردان عالم است
[A]
[B][M1]حیرانی من محرم آن روی چو ماه است
[M2]این دیده چراغی ست که بی دود سیاه است
[B][M1]رونق ده حسن است فراوانی عاشق
[M2]آرایش رخساره ی شه، گرد سپاه است
[B][M1]دل خانه تهی کرده ز خود، تا تو درآیی
[M2]چون حلقه ی در، دیده ی ما چشم به راه است
[B][M1]شاید که اثر شانه زند، زلف اجابت
[M2]تا پارهٔ دل در شکن طرهٔ آه است
[B][M1]تهمت به اجل بسته عبث مفتی ملت
[M2]بر محضر جانبازی ما عشق گواه است
[B][M1]صیاد مرا دیده ی من حلقه ی دامی ست
[M2]مژگان تماشا نگهان، مهر گیاه است
[B][M1]جایی که دهد پیر مغان جام صبوحی
[M2]عذریست تو را توبه، که بدتر ز گناه است
[B][M1]در دامن عزلت بشکن پای طلب را
[M2]غربال صفت عرصه ی گیتی همه چاه است
[B][M1]غم بار گشاید چو به سر وقت من آید
[M2]در ره گذرد هر که، دلم قافله گاه است
[B][M1]تلخی کش پیمانه ی مرد افکن عمرم
[M2]هر مو به تن خستهٔ من مار سیاه است
[B][M1]چون شمع دل و دیده کدام است حزین را
[M2]چشم و دل عاشق همه اشک و همه آه است
[A]
[B][M1]در کوی تو نقش قدمم، حالتم این است
[M2]برخاستنم نیست ز جا، طاقتم این است
[B][M1]با عشق تو زادم من و با درد تو بودم
[M2]با مهر تو در خاک روم، ملّتم این است
[B][M1]از غیرت شوق است که چون رنگ پریده
[M2]خود نامه و خود نامه برم، عادتم این است
[B][M1]هم دل شنود پرده سراییدن دل را
[M2]می گویم و خود می شنوم، صحبتم این است
[B][M1]پرورده ز بس ذائقه را عشق به تلخی
[M2]شربت نهم و زهر کشم، لذّتم این است
[B][M1]جایی که شود بستر راحت، دم شمشیر
[M2]میدان به تپیدن ندهم، فرصتم این است
[B][M1]بیزارم از آن کفر که آموختنی شد
[M2]بت، برهمنان را چه کند؟ غیرتم این است
[B][M1]صد پیرهن صبر قبا گشت و ز ناموس
[M2]دستی به گریبان نزدم، حسرتم این است
[B][M1]از انجمن کثرت خود نیست گزیری
[M2]گاهی مگر از خویش روم خلوتم این است
[B][M1]شطرنجی ایّامم و در ششدر گیتی
[M2]دانگی ز حریفان نبرم، خصلتم این است
[B][M1]از شور شکر خنده ی آن خون وفا نوش
[M2]کردم لب زخمی نمکین، عشرتم این است
[B][M1]صعب است حزین گر نکشم سر به گریبان
[M2]از هر دو جهان زاویهٔ عزلتم این است
[A]
[B][M1]از آن، سرم به هوای تو مایل افتاده ست
[M2]که آرزوی تو چون شعله در دل افتاده ست
[B][M1]چو نور در بصر و روح در دلی و هنوز
[M2]میان ما و تو صد پرده حایل افتاده ست
[B][M1]شهید کوی محبت شوم که هر گامی
[M2]هزار خضر در او، نیم بسمل افتاده ست
[B][M1]کسی که سجده به بیت الحرام عشق نکرد
[M2]ز قدر کعبه ی دیدار، غافل افتاده ست
[B][M1]ز یاد زلف تو، صد آرزو به دل گره است
[M2]که را به عشق چنین کار مشکل افتاده ست؟
[B][M1]حزین ، امید شفاعت زکس به حشر مدار
[M2]که عذر ما همه در گردن دل افتاده ست؟
[A]
[B][M1]روزی که حجت از خلق، خواهند در قیامت
[M2]روی تو حجّت ماست، ای قبله گاه حاجت
[B][M1]بر گرد خویش سالک، پیوسته می کند سِیر
[M2]کز نقطهٔ بدایت، سر بر زند نهایت
[B][M1]عاشق چو از خرابات بر بست رخت هستی
[M2]اوّل قدم درین ره، شد منزل اقامت
[B][M1]نتوان به تیغ، دل را از مهر او بریدن
[M2]لایقطع المحبّون من جرحهٔ الملامت
[B][M1]در کوی او کشیدیم، چون کوه پا به دامن
[M2]گر تیغ بارد اینجا، ما و سر اطاعت
[B][M1]جور و جفا ببینیم، مهر و وفا ندانیم
[M2]غرقیم در محبت، نه شکر و نی شکایت
[B][M1]در کوی نیکنامان، رسوای خاص و عامیم
[M2]زاهد بهل ملامت، صوفی برو سلامت
[B][M1]کی می شود به دوران، مه در محاق ماند
[M2]محروم کی گذارند، از پرتو عنایت؟
[B][M1]تیغ برهنه باشد، تن در کفن حزین را
[M2]چون بگذری ز خاکش، مگذر به رسم عادت
[A]
[B][M1]زاهد از ساغر شراب گریخت
[M2]شب پر، از نور آفتاب گریخت
[B][M1]مرد میدان عشق، عقل نشد
[M2]صعوه از صولت عقاب گریخت
[B][M1]تاب قید جنون نداشت، خرد
[M2]نامقیّد ز احتساب گریخت
[B][M1]وحشت آرد سرای ویرانه
[M2]دلم از سینهٔ خراب گریخت
[B][M1]شمع نبود حریف خلوت ما
[M2]زین شب تیره ماهتاب گریخت
[B][M1]از دل و دیدهٔ خراب مپرس
[M2]بی تو آرام رفت و خواب گریخت
[B][M1]شب هجران رسید چون به سرم
[M2]به شتاب از سرم، شباب گریخت
[B][M1]صبر تاب نگاه تلخ نداشت
[M2]ناجوانمرد، از عتاب گریخت
[B][M1]آتشین روی من نقاب گشود
[M2]صدف دیده ام در آب گریخت
[B][M1]بوالهوس دور خط کرانه گرفت
[M2]عامل دزد از حساب گریخت
[B][M1]خامه دمساز ساز عشق نشد
[M2]زخمه از تار این رباب گریخت
[B][M1]دود آهم علم حزین افراشت
[M2]آفتاب سبک رکاب گریخت
[A]
[B][M1]کون و مکان به زیر نگین قناعت است
[M2]مور مرا به ملک سلیمان چه حاجت است
[B][M1]جوش گل است و شارع میخانه بسته نیست
[M2]صوفی، به خانقاه نشستن حماقت است
[B][M1]در پای خم سجود سحرگاهم آرزوست
[M2]برخیز ای حریف که هنگام طاعت است
[B][M1]زاهد، به آب تیغ گلو تر کن و ببین
[M2]کوثر کجا به لذت شهد شهادت است
[B][M1]گلشن کسی به گوشه گلخن نمی دهد
[M2]رفتن به جنت از سرکویت شناعت است
[B][M1]با خلق روزگار به شفقت مدار کرد
[M2]آری حزین خسته سزای ملامت است
[A]
[B][M1]لطف و قهرت به من سوخته جان هر دو یکی ست
[M2]دانه چون سوخت، بهاران و خزان هر دو یکی ست
[B][M1]تا تو مهجوری من خواسته ای، در کامم
[M2]تلخی دوری و شیرینی جان هر دو یکی ست
[B][M1]دل خراشانه لبم ناله عبث می سنجد
[M2]پلّه ی ناز تو و کوه گران هر دو یکی ست
[B][M1]با جگر تشنگی تیغ شکار اندازت
[M2]خون صید حرم و آب روان هر دو یکی ست
[B][M1]اشک گلگون نکند گر چمن آرایی من
[M2]چهره ی زرد من و برگ خزان هر دو یکی است
[B][M1]پیش شمشیر جفایی که سر تسلیمم
[M2]سختی جان من و سنگ فسان هر دو یکی ست
[B][M1]عمر اگر باخته ام نیست حزین افسوسم
[M2]در دیاری که منم سود و زیان هر دو یکی ست
[A]
[B][M1]هیچ معلوم نشد، دیده تماشایی کیست؟
[M2]نگه حیرت آیینه به زیبایی کیست؟
[B][M1]دل دیوانهٔ ما را که به صحرا سر داد؟
[M2]نفس سوخته، در بادیه پیمایی کیست؟
[B][M1]کس نمی پرسد از این جلوه پرستان امروز
[M2]که قد صبح، علم گشته ی رعنایی کیست؟
[B][M1]صف مژگان بتان را همه بر هم زده ایم
[M2]دلم افشردهٔ سر پنجهٔ گیرایی کیست؟
[B][M1]شمعها دامن جان را به میان بر زده اند
[M2]در شبستان جهان، انجمن آرایی کیست؟
[B][M1]خانه بی خانه خداوند نگردد معمور
[M2]زیب دیر و حرم از جلوهٔ هر جایی کیست؟
[B][M1]گر فشارد دل ما در قدح بوالهوسان
[M2]سخن از چون و چرا زَهره ی گویایی کیست؟
[B][M1]می پرد دیده ی صاحب نظران چون اختر
[M2]تا غبار ره او سرمهٔ بینایی کیست؟
[B][M1]سرفرازان همه این داعیه در سر دارند
[M2]خم چوگان تو تا با سر سودایی کیست؟
[B][M1]کس نپرسید حزین از نی آتش نفست
[M2]که گلو سوز نوای تو ز گویایی کیست؟
[A]
[B][M1]مژگان سرکشت، رگ جان ها گرفته است
[M2]بنگر که دست فتنه چه بالا گرفته است
[B][M1]گاهی کشم سری به گریبان خویشتن
[M2]از بس دلم ز تنگی دنیا گرفته است
[B][M1]آشوب محشریست، دلش نام کردهام
[M2]این قطره ای که شورش دریا گرفته است
[B][M1]نامی ست بی نشان که به آن فخر می کنند
[M2]این هستیی که شهرت عنقا گرفته است
[B][M1]تنگ است اگر به غمکدهٔ شهر جا، حزین
[M2]از دست ما، که دامن صحرا گرفته است؟
[A]
[B][M1]تو را چه غم که به درد تو مبتلایی هست؟
[M2]مراست غم که ندانسته ای وفایی هست
[B][M1]به آفتاب چرا تیغ مطلعم نکشد
[M2]مرا که در نظر، ابروی دلگشایی هست
[B][M1]چه بسته ای ره پیغام، محرمان چو شدند
[M2]کبوتر حرمی، قاصد صبایی هست
[B][M1]به دیده، از مژه گلگون تر است هر خارش
[M2]به راه کوی تو، رند برهنه پایی هست
[B][M1]سماع خاطر شوریدگان به مطرب نیست
[M2]به وادی ای که منم، ناله ی درایی هست
[B][M1]خراب می کند آخر ز سیل گریه مرا
[M2]میانه ی من و دل، طرفه ماجرایی هست
[B][M1]حزین به خاطر خود یاد خیر، ره ندهی
[M2]درون خلوت دل یار آشنایی هست
[A]
[B][M1]از کوی تو تا کلبه ی ما فاصله ای نیست
[M2]محتاج به رنج قدم و راحله ای نیست
[B][M1]بشاب اگر می روی ای لخت دل از جای
[M2]امروز به از اشک روان قافله ای نیست
[B][M1]ماییم که از چرخ ننالیم وگر نه
[M2]این جام به اندازهٔ هر حوصله ای نیست
[B][M1]کی سر زند از جیب بیابان محبت
[M2]بر تارک خاری که گل آبله ای نیست؟
[B][M1]از دودهٔ ارباب کرم فیض رسانی
[M2]جز تاک درین کهنه سرا سلسله ای نیست
[B][M1]قدر گهر و سنگ به میزان تمیز است
[M2]گر خوار شدستم، ز عزیزان گله ای نیست
[B][M1]خود گوش کن امروز حزین آنچه سرایی
[M2]جز فهم سخن سنج، سخن را صله ای نیست
[A]
[B][M1]اشک چشم من و شراب یکیست
[M2]دل گرم من و کباب یکی ست
[B][M1]بحر، بحر است و موج در تکرار
[M2]ذرّه بسیار و آفتاب یکی ست
[B][M1]نقش موهوم کارگاه وجود
[M2]صد هزار است و در حساب یکی ست
[B][M1]کفر و دین را چه فرق، با دوری
[M2]نور و ظلمت چو شد حجاب یکی ست
[B][M1]بشکن از بوسه ای خمار حزین
[M2]لب لعل تو و شراب یکی ست
[A]
[B][M1]چون صبح به بر، دیدهٔ من پیرهنی داشت
[M2]در پرده مگر حسرت نازک بدنی داشت
[B][M1]آن فیض کجا رفت کز افشاندن زلفش
[M2]هر نافهٔ داغم، به گریبان ختنی داشت؟
[B][M1]نگذاشت به کار دل صدپاره، درستی
[M2]آن عهد که با طرهٔ پیمان شکنی داشت
[B][M1]هر تار به راهی رود از زلف حواسم
[M2]جمعیت احباب، پریشان شدنی داشت
[B][M1]در جیب گریبان، گل چاکی نفشاندم
[M2]تا سینه ام از غنچهٔ پیکان چمنی داشت
[B][M1]چشم از غم محرومی دیدار چه می کرد
[M2]گر فرصت یک ره، مژه بر هم زدنی داشت؟
[B][M1]از ضعف رسا، خانه نشینیم وگر نه
[M2]دیوانهٔ ما هر گذری، انجمنی داشت
[B][M1]بودش سخن از حسرت آب دم تیغت
[M2]در پیش تو آن روزکه زخمم دهنی داشت
[B][M1]از شوق تو دل خانه به دوش است وگر نه
[M2]درکوی غم، آواره ما هم وطنی داشت
[B][M1]بیکار نیارست کند دست مرا مرگ
[M2]بستد ز گریبان و به چاک کفنی داشت
[B][M1]عمریست حزین از نظرت رفت ونگفتی
[M2]درگاه صنم خانهٔ ما، برهمنی داشت
[A]
[B][M1]یک دل به دیاری که وفا صاحب تاج است
[M2]بی سکهٔ داغت نبود، آنچه رواج است
[B][M1]شاهنشهیم باج ز افتاده نگیرد
[M2]هر سرکه بلند است، مرا زیر خراج است
[B][M1]من کودک یونان کدهٔ صاف دلانم
[M2]لوح سبقم ساده تر از صفحهٔ عاج است
[B][M1]بیماری عشق است، چه آید ز مسیحا؟
[M2]بی فایده جان می کنم و مرگ علاج است
[B][M1]هر لحظه فلک لعبتی از پرده برآرد
[M2]این پیر خرف، بین چقدر طفل مزاج است
[B][M1]ای دولت از این عرصه که ماییم کران گیر
[M2]از ما سر پا خورده، به هر جا سر و تاج است
[B][M1]گم شد ره بیرون شد، از آن زلف حزین را
[M2]ای دل بفروز آتش آهی، شب داج است
[A]
[B][M1]کی دیده تنها چو دل آغشته به خون است؟
[M2]سر تا قدم ما چو دل آغشته به خون است
[B][M1]ما و حرم عشق، که از گریهٔ احباب
[M2]دیوار و در آنجا، چو دل آغشته به خون است
[B][M1]بازآ که مرا دیده جدا ز آن گل عارض
[M2]از خار تمنّا، چو دل آغشته به خون است
[B][M1]از جوش غمت حوصله بر درد، کمی کرد
[M2]اینجاست که دریا چو دل آغشته به خون است
[B][M1]ز آن رخنه که افتاده به جیب مه کنعان
[M2]دامان زلیخا چو دل آغشته به خون است
[B][M1]این رحم، که آموخت شکار افکن ما را؟
[M2]سرتاسر صحرا چو دل آغشته به خون است
[B][M1]خاموش حزین ، کز نفس سینه خراشت
[M2]مجموعهٔ انشا، چو دل آغشته به خون است
[A]
[B][M1]بتی دارم که دل دیوانهٔ اوست
[M2]خراب جلوهٔ مستانهٔ اوست
[B][M1]کند سوسن به شکرش، تر زبانی
[M2]لب هر غنچه در افسانهٔ اوست
[B][M1]سر و کارم بود با شعله خویی
[M2]دل گرم من آتشخانهٔ اوست
[B][M1]نمی دانم به محفل این چه شمعیست
[M2]که جان قدسیان پروانهٔ اوست
[B][M1]نشان ز آن یار هر جایی چه جویی؟
[M2]دل هر ذره ای کاشانهٔ اوست
[B][M1]اگر میخوارهای از عشق مگسل
[M2]محبت ساقی پیمانهٔ اوست
[B][M1]حیات من بود در دست ساقی
[M2]شراب خضر، در پیمانهٔ اوست
[B][M1]حزین ازکوی معماران گل نیست
[M2]خرابات محبّت خانهٔ اوست
[A]
[B][M1]گنجی ست راز عشق، که دل ها خراب اوست
[M2]پیمانه لفظ و معنی رنگین، شراب اوست
[B][M1]دنبال شوخ چشم غزالی فتاده ام
[M2]چون آهوی رمیده، دلم در شتاب اوست
[B][M1]دستم اگر به طرف عنانش نمی رسد
[M2]خوناب اشک حسرت من، تا رکاب اوست
[B][M1]نوش از حدیث تلخ لبش جوش می زند
[M2]خون در دلم ز غنچهٔ رنگین عتاب اوست
[B][M1]آتش طبیعتی رگ جانم گرفته است
[M2]چون شمع، سوزم، از نگه شعله تاب اوست
[B][M1]کام حزین خسته به یک نوشخند داد
[M2]جان مست بادهٔ لب حاضر جواب اوست
[A]
[B][M1]گل داغ است که صحرای دلم خرّم ازوست
[M2]خون گرم است که ناسور مرا مرهم ازوست
[B][M1]هر چه از دوست رسد ناخوش و خوش، خوش باشد
[M2]شربت وصل ازو، تلخی هجران هم ازوست
[B][M1]حلقهٔ بندگی عشق به ما ارزانی
[M2]که در انگشت سلیمانی ما خاتم ازوست
[B][M1]به که تا وعدهٔ دیدار، وفا سازد یار
[M2]نگران چشم دل محرم و نامحرم ازوست
[B][M1]منّت ابر بهار از رگ مژگان داریم
[M2]کشت امید جگر تشنهٔ ما را نم ازوست
[B][M1]عشق کو شد به سرانجام دل آب شده
[M2]قفل گنجینهٔ گل، در گره شبنم ازوست
[B][M1]بهتر آن است که سازم به پریشانی دل
[M2]سر آن زلف بنازم که جهان درهم ازوست
[B][M1]نه صدف گشت پی گوهر عرفان پیدا
[M2]احترام ملک و منزلت آدم ازوست
[B][M1]طاق ابروی تو، تا قبلهٔ عشّاق شده ست
[M2]پشت افلاک به تعظیم دل ما خم ازوست
[B][M1]سر سودا زدگان زلف تو را نیست چرا؟
[M2]مگر آشفتگی خاطر دلها کم ازوست
[B][M1]این جواب غزل دلکش سعدی ست حزین
[M2]که نی خامهٔ آتش نفسم را دم ازوست
[A]
[B][M1]اسرار تو با زاهد و ملّا نتوان گفت
[M2]با کوردلان، نور تجلّا نتوان گفت
[B][M1]چون آینه، کز جلوهٔ دیدار شود گم
[M2]ما را به تماشای تو پیدا نتوان گفت
[B][M1]از آمدن پیک صبا می رود از هوش
[M2]پیغام تو با عاشق شیدا نتوان گفت
[B][M1]امروز، ازین مرحله سامان سفر کن
[M2]در مذهب ما امشب و فردا نتوان گفت
[B][M1]سرمستی آن طرّه به حدّی ست که با وی
[M2]احوال پریشانی دلها نتوان گفت
[B][M1]بیماری من از اثر مستی چشمی ست
[M2]درد دل من پیش مسیحا نتوان گفت
[B][M1]این آن غزل قاسم انوار که فرمود
[M2]با عشق زتسبیح مصلا نتوان گفت
[A]
[B][M1]تا شمع من ز دیدهٔ شب زنده دار رفت
[M2]دود از سرم برآمد و اشک از کنار رفت
[B][M1]در پیچ و تاب حلقه آن زلف خم به خم
[M2]کاری که کرد، دست و دل من ز کار رفت
[B][M1]افسانه کم کنید که جوشید گریه ام
[M2]خوابم کنون ز دیده اختر شمار رفت
[B][M1]آشفته است حلقهٔ شوریدگان، مگر
[M2]حرفی از آن دو سلسلهٔ تابدار رفت؟
[B][M1]آتش ز ناله ام به خس آشیان فتاد
[M2]خاری که بود از چمنم یادگار، رفت
[B][M1]دیگر مگر میم چو سبو، در گلو کنید
[M2]دست من از کرشمهٔ ساقی ز کار رفت
[B][M1]ای ساده دل، وفای حریفان نظاره کن
[M2]گل ناکشیده ساغر خود را، بهار رفت
[B][M1]یک ره، گذر به خاک نشینان نمی کنی
[M2]عمرم چو نقش پا به ره انتظار رفت
[B][M1]زین جان بی نفس چه نوا خیزدت حزین
[M2]از ساز نغمهای نتراود، چو تار رفت
[A]
[B][M1]در شب شیب، گرانتر شده خوابی که مراست
[M2]شد جوان، غفلت ایام شبابی که مراست
[B][M1]ناصح، افسانه چه سازد به تن آسانی من
[M2]نشتر افگار شود، از رگ خوابی که مراست
[B][M1]زهر ناکامی جاوید چکاند به لبم
[M2]با لب شهدفروشان شکرابی که مراست
[B][M1]عذر تقصیر همان به که کنم خاموشی
[M2]حجت آرای سوال است جوابی که مراست
[B][M1]چون شرر سختی ایام مرا کرده اسیر
[M2]در ته سنگ بود، پای شتابی که مراست
[B][M1]کوثر و دوزخ نسیه ست مرا نقد چو شمع
[M2]از دل و دیده بود، آتش و آبی که مراست
[B][M1]خون روان است حزین از رگ تار نفسم
[M2]دارد از پارهٔ دل رخنه، ربابی که مراست
[B][M1]عیش شیرین من از دیدهٔ اختر شور است
[M2]اشک تلخ است، درین بزم شرابی که مراست
[B][M1]ایمن از کاوش دهرم که چه خواهد کردن
[M2]تیشه بایستی دیوار خرابی که مراست
[B][M1]به هوس گردن تسلیم نتابم از عشق
[M2]نکشیده ست سر از بحر، حبابی که مراست
[B][M1]گر چه لاغر بدنم، شیر نیستان من است
[M2]از تف عشق، دل پر تب و تابی که مراست
[B][M1]گردنم کج به تمنای می از تاک نشد
[M2]جز تراویدهٔ دل نیست، شرابی که مراست
[B][M1]به طراوت ز لب خشک تراود سخنم
[M2]تشنه سیراب برآید ز سرابی که مراست
[B][M1]معنی از لفظ تنک مایه نگردد راضی
[M2]تا نجنبد قلم راست حسابی که مراست
[B][M1]پنبهٔ عقل گر از گوش برآری شنوی
[M2]شور مجنون ز دل خانه خرابی که مراست
[B][M1]رقصد افلاک به بانگ دل سی پارهٔ من
[M2]ناسخ حکم زبور است کتابی که مراست
[B][M1]فکرت آنجا که سوار است، پیاده ست سپهر
[M2]نرسد دست مه نو به رکابی که مراست
[B][M1]حرز آسودگی از شور جنون دارد عقل
[M2]شهر آباد شد از حال خرابی که مراست
[B][M1]عیب من گر نبود سوختگی، می باید
[M2]لب می نوش تو را لخت کبابی که مراست
[B][M1]خون روان است حزین از رگ تار نفسم
[M2]دارد از پارهٔ دل رخنه، ربابی که مراست
[A]
[B][M1]می به بزم ما امشب، از رمیده هوشان است
[M2]نی ز بی نواییها، کوچه خموشان است
[B][M1]رگ چو شمع می سوزد، در تنم ز تشنه لبی
[M2]آب سرد تیغی کو، خون گرم جوشان است
[B][M1]چشم مست اگر باشد، زهد پارسایی کیست؟
[M2]کفر زلف اگر خواهد، دل ز دین فروشان است
[B][M1]تار اگر برید از چنگ، محتسب زیانی نیست
[M2]گوش پرده سنجان را هر رگی خروشان است
[B][M1]رایگان حزین ندهی، عهد نوبهاران را
[M2]در چمن قدح بستان، گل ز باده نوشان است
[A]
[B][M1]دل در هوس نرگس مستانه اسیر است
[M2]مرغ حرم امروز به بتخانه اسیر است
[B][M1]چون آبله ام بود دلی در کف و اکنون
[M2]در دست تو بد مست چو پیمانه اسیر است
[B][M1]مرغی نفتد بی طمع دانه به دامی
[M2]عنقای دل ماست که بی دانه اسیر است
[B][M1]فریاد که این مرغ دل بال شکسته
[M2]در دام سر زلف تو چون شانه اسیر است
[B][M1]شوریده دلم بازگرفتار جنون شد
[M2]زنجیر بیارید که دیوانه اسیر است
[B][M1]مرگش مگر آزاد کند ورنه حزین را
[M2]خاطر به غم فرقت جانانه اسیر است
[A]
[B][M1]تا شمع دل، افروخته بزم حضور است
[M2]داغ غم عشق و سر من آتش طور است
[B][M1]غم بر کمر مور، نهد کوه گران را
[M2]در کشور لاغربدنان کار به زور است
[B][M1]ترسم که شوی خرج ره ای عقل گران جان
[M2]پا در سفر عشق سبک دار، که دور است
[B][M1]ترک دو جهان گوی، اگر مرد فنایی
[M2]سامان سبکباری این راه، ضرور است
[B][M1]آن ملک که در زیر نگین داشت سلیمان
[M2]در حلقهٔ صاحب نظران دیدهٔ مور است
[B][M1]جز مرگ که شیرینی جان خاک ره اوست
[M2]هر آب چشیدیم درین بادیه شور است
[B][M1]عاشق نشود شیفته عشق مجازی
[M2]از شهد هوس ذائقه عشق نفور است
[B][M1]کی می زند از نشئه می موج پریزاد
[M2]بی مغز کدویی که پر از باد غرور است
[B][M1]در دوزخ هجران ز خیال تو حزین را
[M2]اندیشه بهشتی ست که جولانگه حور است
[A]
[B][M1]برهمن مذهبان زنار بندانند از مویت
[M2]مغان آتش پرستی می کنند از دیدن رویت
[B][M1]ز دیر و کعبه فارغ ساخت ما را طاعت عشقت
[M2]سجود بندگی کردیم، در محراب ابرویت
[B][M1]نمی آساید از گلگشت جنّت خاطر عاشق
[M2]بهشت نقد روزی باد ما را از سر کویت
[B][M1]به گلشن می خرامی با رخی از باده چون آتش
[M2]به این نازک مزاجان تا چه آرد گرمی خویت
[B][M1]دماغ آشفته ساز عقل سودایی حزینت را
[M2]سمن زار بناگوش است و زلف یاسمین بویت
[A]
[B][M1]الهی به قربان سرگشتگانت
[M2]سرم خاک پای خراباتیانت
[B][M1]دل غچه تنگ از لب لاله رنگت
[M2]گل، آتش به جان ا ازا رخ ارغوانت
[B][M1]قضا تیغی از غمزهٔ جان شکارت
[M2]قدر تیری از ابروی شخ کمانت
[B][M1]جبین جهان بر زمین نیازت
[M2]سر سروران خاک سرو روانت
[B][M1]به هم بر زدم بی تو دیر و حرم را
[M2]ندانم کجایی که جویم نشانت
[B][M1]ز سرگشتگانت، زمین نقش پایی
[M2]فلک گرد واماندهٔ کاروانت
[B][M1]شب قدر باشد دل عاشقان را
[M2]سواد سر زلف عنبر فشانت
[B][M1]خروش از نهاد هزاران برآرد
[M2]خروشی که خیزد ز زاغ کمانت
[B][M1]اگر باده نبود، بده شعله ساقی
[M2]چرا نیست پروای لب تشنگانت؟
[B][M1]به برگ گلی، شادگردان دلم را
[M2]منم عندلیب کهن آشیانت
[B][M1]به راز فقیران شب زنده دارت
[M2]به سوز وگداز دل عاشقانت
[B][M1]به جان حبیبت، به سرّ خلیلت
[M2]به جاه شعیبت، به عز شبانت
[B][M1]به زنّار بندان، به تسبیح خوانان
[M2]به آیین رهبان، به دیر مغانت
[B][M1]که بر لب چشانی حزین را به مستی
[M2]یکی رشحه از جام دردی کشانت
[A]
[B][M1]عشق است به دل شور بیابان قیامت
[M2]بر داغ نگون کرده نمکدان قیامت
[B][M1]ناصح، تو به رسوایی ما پرده مپوشان
[M2]این چاک گذشته ست ز دامان قیامت
[B][M1]در سنگ چه مقدار بود جلوه شرر را
[M2]تنگ است به مجنون تو میدان قیامت
[B][M1]امروز برد شورش دل رونق فردا
[M2]برچیده شد از عشق تو دکان قیامت
[B][M1]چون غنچه کشیده ست حزین ، سر به گریبان
[M2]از خجلت دیوان تو، دیوان قیامت
[A]
[B][M1]هر زخم که از ناوک آن تازه نهال است
[M2]بر پیکر من شوختر از چشم غزال است
[B][M1]حالی شده سرمست مرا، بس که تغافل
[M2]یک بار نپرسید ز حالم که چه حال است
[B][M1]هجران،گل حرمان حجاب نظر توست
[M2]گر دیده گشایی همه جا بزم وصال است
[B][M1]در دام خیالت شده ام، شکل خیالی
[M2]یک ره به خیالت نرسد کاین چه خیال است
[B][M1]آیینه آن صنع بود ناقص وکامل
[M2]این قصه چرا طول دهم، عرض کمال است
[B][M1]دردی کش میخانهٔ ما شو که نیابی
[M2]در جام جم این باده که ما را به سفال است
[B][M1]پرواز حزین از پی آرام اسیری ست
[M2]بر معتکف دام و قفس بال وبال است
[A]
[B][M1]آزادی ما از غم کونین کران داشت
[M2]مستی ز سبکباری ما رطل گران داشت
[B][M1]رسوای ازل در غم عشق تو چو صبحم
[M2]این چاک به صد بخیه نیاریم، نهان داشت
[B][M1]در پرده به تیر نگهم خستی و پیداست
[M2]هر پارهٔ این دل، ز خدنگ تو نشان داشت
[B][M1]زاهد تو چه دانی؟ ز حریفان مغان پرس
[M2]فیضی که شب جمعه و روز رمضان داشت
[B][M1]زین گوشه زندان به چه تدبیر برآییم؟
[M2]دل شد به دیار خود و ما را به ضمان داشت
[B][M1]از جام جم، افسانه مسنجید که ما را
[M2]هرکاسه که غم داد، شرابی به از آن داشت
[B][M1]افسرده حزین ، از چه کشی پای به دامن
[M2]در راه خرابات چه دیدی که زیان داشت؟
[A]
[B][M1]رسوا شدهٔ عشق تو را چاره نکو نیست
[M2]چاک جگر صبح سزاوار رفو نیست
[B][M1]الوان نعم مائدهٔ عشق کشیده ست
[M2]آن زهر کدام است که ما را به گلو نیست؟
[B][M1]در بیعت پیران خرابات فتوح است
[M2]خالی بود آن دست که در دست سبو نیست
[B][M1]از برگ و بر عاریت آزرده دماغم
[M2]گر رنگ بود با گل این باغچه، بو نیست
[B][M1]از گرد و غبار هوس، اندام فرو شوی
[M2]فرداست که این آب سبک سیر به جو نیست
[B][M1]این بادهٔ پر زور که پیمانهٔ دل راست
[M2]در حوصله طاقت هر جام و سبو نیست
[B][M1]ای خضر بیا جرعه ای از جام حزین کش
[M2]این شیرهٔ جان است به هر چشمه و جو نیست
[A]
[B][M1]گل بی تو مرا به دیده خار است
[M2]هر سبزه چو تیغ آب دار است
[B][M1]از نقش قدم بسی فزونتر
[M2]در راه تو چشم انتظار است
[B][M1]چون لاله ز داغ دوری تو
[M2]خون دل و دیده درکنار است
[B][M1]درمان هزار دردمند است
[M2]دردت که به جان بی قرار است
[B][M1]دریاب به پرسشی حزین را
[M2]کز لعل لب تو در خمار است
[A]
[B][M1]فرسوده ز نعمت شده دندان به دهانت
[M2]لیک ازگله یک روز نیاسود، زبانت
[B][M1]فرصت، که به دست تو متاع سره ای بود
[M2]تیریست که جستهست ز آغوش کمانت
[B][M1]در باغ هوس، نخل تمنّا چه نشانی؟
[M2]برخاست ز جا از همه سو، باد خزانت
[B][M1]از ریگ روان بیش بود چاه در این راه
[M2]سرکش مشو ای نفس، که دادند عنانت
[B][M1]بیغوله دنیا نبود جای نشستن
[M2]شد سدّ ره ای سست قدم، سنگ نشانت
[B][M1]صوفی ، ز سلوک تو چه حاصل که نگردید
[M2]تقوا بلد راه خرابات مغانت
[B][M1]رنجت شود آسودگی دولت جاوید
[M2]گر عشق ستاند، ز غم سود و زیانت
[B][M1]ای سرو چمان، سایه ز من باز نگیری
[M2]پرورده ام از ناز میان دل و جانت
[B][M1]پیمان محبت مگسل زآنکه قدیم است
[M2]پیوند رگ جان من و موی میانت
[B][M1]بخرام فروهشته به بر طره پرچین
[M2]ای چشم تماشای دو عالم نگرانت
[B][M1]خم شد قدم از بار دل خود نه ز پیری
[M2]یارب نکشد بار دل پیر و جوانت
[B][M1]ترسم که رسایی نکند پایه بختم
[M2]ای مایهٔ اقبال، بلند است مکانت
[B][M1]زان جام نگه کی رسدم باده گساری؟
[M2]جایی که سپهر است ز خونابه کشانت
[B][M1]از داغ دل من چه خبر داشته باشی؟
[M2]ای آنکه به دامن ز شراب است نشانت
[B][M1]ما را هوس بوسه دهد، لب به گزیدن
[M2]شیرین دهنانند ز خمیازه کشانت
[B][M1]آتش نفسی، داغ دلی، چون تو حزین نیست
[M2]تأثیر کند در جگر سنگ فغانت
[A]
[B][M1]بی کس تر ازین عاشق دل خسته کسی نیست
[M2]عمری ست که بیمارم و عیسی نفسی نیست
[B][M1]شورافکن مرغان اسیر است خروشم
[M2]دلگیرتر از سینهٔ چاکم قفسی نیست
[B][M1]تا چند توان داد، نفس بیهده بر باد؟
[M2]چون نی همه فریادم و فریادرسی نیست
[B][M1]گوشی به خروش من و دل دار، که فرداست
[M2]زین قافله رفته، صدای جرسی نیست
[B][M1]همراه رقیبان مگذر از سر خاکم
[M2]ما را ز وفای تو جز این ملتمسی نیست
[B][M1]خجلت زده برق درین دشت سرابم
[M2]در مزرع بی حاصل من خار و خسی نیست
[B][M1]در محفل این مرده دلان شمع مزارم
[M2]می سوزم و از سوز من آگاه کسی نیست
[B][M1]عیب و هنر از لوح جهان هر دو ستردند
[M2]عاشق چه عجب گر نبود، بوالهوسی نیست
[B][M1]پوشیده حزین از شب ما، صبح رخ خویش
[M2]دل با که نفس راست کند؟ همنفسی نیست
[A]
[B][M1]برآ از خویش زاهد، وقت شبگیر خرابات است
[M2]علاج زهد خشکت، ساغر پیر خرابات است
[B][M1]ز دام عنکبوت سبحه و سجاده دل برکن
[M2]بیا صید بط میکن که نخجیر خرابات است
[B][M1]خراب گردش ساغر، فدای جلوهٔ ساقی
[M2]مرا تلقین این ذکر خوش ازپیر خرابات است
[B][M1]مرنج ای شیخ از من گر سخن بی پرده می گویم
[M2]که این بی پرده گفتنها ز تاثیر خرابات است
[B][M1]حزین درد نوش مست را چون خود نپنداری
[M2]تو زاهد گربهٔ محراب و او شیر خرابات است
[A]
[B][M1]بار ستم یار، گران است و گران نیست
[M2]جانبازی عشاق، زیان است و زیان نیست
[B][M1]یارب چه شنیده ست ز اغیارکه امروز
[M2]با ما نگه یار همان است و همان نیست؟
[B][M1]حرفی ز دهانش به زبان است دهان کو؟
[M2]رازی ز میانش به زبان است و زبان نیست
[B][M1]بویی نه و رنگی ست به رخساره جهان را
[M2]درگلشن تصویر خزان است و خزان نیست
[B][M1]گردد به گلو بس که گره، سوخت نفس را
[M2]ما را سبق گریه روان است و روان نیست
[B][M1]سرگشته کوی تو شدند آبله پایان
[M2]این راه پر از سنگ نشان است و نشان نیست
[B][M1]پیداست حزین از نفست بوی محبت
[M2]در جیب تو این مشک نهان است و نهان نیست
[A]
[B][M1]عشق اگر یار شود، سود و زیان این همه نیست
[M2]سر جانانه سلامت، غم جان اینهمه نیست
[B][M1]بی محبّت به جوی خرمن ما نستانند
[M2]حاصل علم و عمل در دو جهان این همه نیست
[B][M1]ای که مستغرق اندیشهٔ بحری و سراب
[M2]یکدم از خویش برآ، کون و مکان اینهمه نیست
[B][M1]چه شد از توبه اگر دامن خشکی دارم
[M2]پیش ابرکرم پیر مغان اینهمه نیست
[B][M1]منّت است این که شکسته ست کمر مردان را
[M2]ورنه برداشتن کوه گران اینهمه نیست
[B][M1]به یکی جرعهٔ می تاج و نگین می بخشم
[M2]پیش بی پا و سران نام و نشان اینهمه نیست
[B][M1]جلوهٔ کاغذ آتش زده دارد جگرم
[M2]داغ حسرت به دل لاله ستان این همه نیست
[B][M1]رشتهٔ الفت ما و تو بود زود گسل
[M2]فرصت صحبت مهتاب و کتان این همه نیست
[B][M1]حسرت از دیدهٔ حیرت زدهٔ خود دارم
[M2]چشم آیینه به رویت نگران اینهمه نیست
[B][M1]تا کی از اشک کنم گونهٔ کاهی گلرنگ
[M2]باده در ساغر خونین جگران این همه نیست
[B][M1]ساقیا پا به رکاب است چمن، باده بیار
[M2]تکیه بر عهد جهان گذران این همه نیست
[B][M1]آفرین بر قلم فیض رسان تو حزین
[M2]رگ ابری به چمن ژاله فشان اینهمه نیست
[A]
[B][M1]به گل ترانهٔ مرغان بی نوا عبث است
[M2]فسون دوستیم با تو بی وفا عبث است
[B][M1]دلم به سینه کنون کز تغافلت خون شد
[M2]تسلّیم به نگه های آشنا عبث است
[B][M1]به هرزه، داد به دیوان آسمان نبری
[M2]که پیش مدّعیان عرض مدّعا عبث است
[B][M1]چنان که گشته تو را شیوه، پاس بوالهوسان
[M2]شکایتم به تو بیگانه آشنا، عبث است
[B][M1]بد از رفاقت نیکان نکو نخواهد شد
[M2]سموم را سر همراهی صبا عبث است
[B][M1]زبان تیغ به نرمی نمی شود کوتاه
[M2]ملایمت به حریفان بی حیا عبث است
[B][M1]تلاش دولت اکسیر رنگ زرد حزین
[M2]نگشته تا مس قلب تو کیمیا عبث است
[A]
[B][M1]داغی که ز شورابهٔ اشکم نمکین است
[M2]صد محشر شوریدگیش زیر نگین است
[B][M1]این لخت جگر از ته دندان نگذارم
[M2]چون قسمتم از مائدهٔ عشق همین است
[B][M1]لوح هنر خویش خون مژه شستیم
[M2]دیگر فلک سفله چرا بر سر کین است؟
[B][M1]آن دل که به تقوا و ورع شیخ حرم بود
[M2]در دور نگاه تو، صنم خانه نشین است
[B][M1]ای غالیه سا طرّه، کجا یاد منت هست؟
[M2]از دلشدگان تو یکی نافهٔ چین است
[B][M1]چون نقش قدم شد دو جهان خاک نشینش
[M2]آن گوهر یکدانه که در خانهٔ زین است
[B][M1]عمرم به فسون رفته و آن آهوی وحشی
[M2]آسان نشود رام کسی مشکلم این است
[B][M1]بر شمع محبت شده صرصر، دم سردش
[M2]آن واعظ افسرده نفس دشمن دین است
[B][M1]فردا چه بود حال چو کارت به خود افتد؟
[M2]بار تو دو روزی ست که بر دوش زمین است
[B][M1]دلها چو صدف بسته میان دایگیش را
[M2]ابر قلمم حاملهٔ درّ ثمین است
[B][M1]ای دل به فسون ساز نگاهش مرو از جای
[M2]چون غمزهٔ خونخوار بلایی به کمین است
[B][M1]در باغ نه بلبل به خروش است و نه قمری
[M2]گوش همه امروز به فریاد حزین است
[A]
[B][M1]تا نقش خط آن آینه رخسار کشیده ست
[M2]آیینه به رخ پردهٔ زنگار کشیده ست
[B][M1]از بس شب افسانهٔ آن زلف دراز است
[M2]شمع سحر، انگشت به زنهار کشیده ست
[B][M1]دارد به رهت در نظرم عزّت مژگان
[M2]خاری که سر از دیدهٔ خونبار کشیده ست
[B][M1]باری به گران سنگی عشق تو ندیدم
[M2]عمری ست که دوش دلم این بار کشیده ست
[B][M1]طرّار سر زلف سیاه تو عجب نیست
[M2]گر حلقه به گوش مه رخسار کشیده ست
[B][M1]کافر نکشد ز آتش سوزندهٔ دوزخ
[M2]جوری که دل از هجر ستمکار کشیده ست
[B][M1]با آنکه دلم از نظر افتادهٔ یار است
[M2]پیمانه ازین میکده بسیار کشیده ست
[B][M1]از زهد چهل ساله نشد خشک دماغم
[M2]از دست که این ساغر سرشار کشیده ست؟
[B][M1]بی چشمهٔ نوشی نشود ناله گلوسوز
[M2]شیرین سخنی نی ز لب یار کشیده ست
[B][M1]صد میکده خون بیش کشیده ست لب من
[M2]تا کار به رنگینی گفتار کشیده ست
[B][M1]زان روز که سر بر خط تسلیم نهادم
[M2]آسودگیم دست ز کردار کشیده ست
[B][M1]از دور به نظّارهٔ رسوایی عشقم
[M2]منصور سراسیمه سر از دار کشیده ست
[B][M1]از پهلوی لاغر بدنی، محرم یارم
[M2]آن گوهر یک دانه برین تار کشیده ست
[B][M1]بی چاک گریبان، نرسد دل به گشادی
[M2]بی درد چرا دست ازین کار کشیده ست؟
[B][M1]حسرت کش دیداری و همخانهٔ یاری
[M2]تعمیر بدن پیش تو دیوار کشیده ست
[B][M1]دادی به کف نفس و هوا بس که عنان را
[M2]برگرد تو گردون، خط پرگار کشیده ست
[B][M1]ساقی ز دیار خودیم خیمه برون زن
[M2]تا ابر سراپرده به گلزار کشیده ست
[B][M1]محروم ز باغ است حزین ، بلبل مستم
[M2]بوی گلی از رخنهٔ دیوار کشیده ست
[A]
[B][M1]غبار کلفت ایام، آشنا نگذاشت
[M2]میان آینه و عکس من صفا نگذاشت
[B][M1]خیال جلوه نازش، بهانه می طلبید
[M2]به سینه شیشهٔ دل را شکست و پا نگذاشت
[B][M1]تو آمدی و من از خویش منفعل ماندم
[M2]نثار راه تو جان داشتم، حیا نگذاشت
[B][M1]هلاک گوشهٔ دامان بی نیازی تو
[M2]به شمع کشتهٔ من منت صبا نگذاشت
[B][M1]کرشمه نیم نگه کرده بود با مردم
[M2]مروّت دل بیگانه آشنا نگذاشت
[B][M1]شبانه شکر تو را داشت زیر لب نفسم
[M2]به حیرتم که چرا چشم سرمه سا نگذاشت
[B][M1]حزین از آن سگ کو، تا به حشر ممنونم
[M2]که استخوان مرا زلّهٔ هما نگذاشت
[A]
[B][M1]کار دل و خراش، به هم عشق واگذاشت
[M2]این عقده را به ناخن مشکل گشا گذاشت
[B][M1]پنداشت چون سپند،که میدان آتش است
[M2]هرجا به سینه، شعلهٔ داغ تو، پا گذاشت
[B][M1]صرف لب تو کرد قضا، صاف رنگ و بو
[M2]دردی که ماند در قدح غنچه وا گذاشت
[B][M1]در زیر سنگ، سبزه سبک بارتر از اوست
[M2]هرکس به دوش، منّت نشو و نما گذاشت
[B][M1]گام نخست وحشت مجنون به گرد رفت
[M2]راهی که شور عشق، مرا پیش پا گذاشت
[B][M1]ناید برون چو فاخته از طوق بندگی
[M2]زلفت ز حلقه ای که به گوش صبا گذاشت
[B][M1]نبود حزین ، کم از رگ ابر گهر نثار
[M2]هر خامه ای که مصرع رنگین به جا گذاشت
[A]
[B][M1]خوش آنکه، دلم در شکن زلف تو جا داشت
[M2]بخت سیهم، خاصیت بال هما داشت
[B][M1]گر عشق ندادی به غمش نقد دو عالم
[M2]در مصر وفا، یوسف ما را که بها داشت؟
[B][M1]می ربخت به بر، طرّهء آهم، همه سنبل
[M2]دل بس که هوای سر آن زلف دو تا داشت
[B][M1]از رنگ تو صحرا ورق لاله به خون شست
[M2]وز بوی تو،گل خرقهٔ صدپاره قبا داشت
[B][M1]جز گوهر مهر تو درین هفت صدف نیست
[M2]مه را خم ابروی تو انگشت نما داشت
[B][M1]در جیب چمن سنبل و در دشت ختن مشک
[M2]در هر طرفی زلف تو صد غالیهسا داشت
[B][M1]سِحر از نگه، از غمزه فسون، عشوه ز نیرنگ
[M2]چشم تو چه گوییم که در پرده چها داشت؟
[B][M1]خجلت نگهم سوخت که بی پرده درآمد
[M2]حسنی که نقابش دو جهان روی نما داشت
[B][M1]تا سوخت مرا یار، شد افسرده بساطش
[M2]آتشکدهٔ شمع، به پروانه صفا داشت
[B][M1]می رفت چو شمعش، ز گریبان به سر آتش
[M2]تیرت مگر امشب سر دلجویی ما داشت
[B][M1]از خانهٔ زنجیر نمی خاست صدایی
[M2]این سلسله را شور حزین تو به پا داشت
[A]
[B][M1]نسرین به چمن برندمد گر بدن این است
[M2]از غنچه صبا دم نزند گر دهن این است
[B][M1]یک دیده جلا یافته از نکهت یوسف
[M2]صد دیده کند روشن، اگر پیرهن این است
[B][M1]خال از خم آن زلف نمودی و نهفتی
[M2]بنما که جگر خون کن مشک ختن این است
[B][M1]گرد سر آن طره، چمن سیر تذروی
[M2]پر میزد و می گفت: غریبان، وطن این است
[B][M1]بی باده حزین از می گفتار تو مستیم
[M2]پیمانه بپیما که شراب کهن این است
[A]
[B][M1]تو را نمودم و گفتم به دل، که یار این است
[M2]به خون خود زده ای دست، اگر نگار این است
[B][M1]کف بریدهٔ بی نسبت پرستاران
[M2]به بستر تو گل افشانده، خار خار این است
[B][M1]میانهٔ تو و آیینه شد صفای خوشی
[M2]میانهٔ من و دل، هر نفس غبار این است
[B][M1]مگر به آن لب شیرین رسد پیام دلم
[M2]چو نی حلاوتم از ناله های زار این است
[B][M1]ستم رسیدهٔ اوییم و فارغ است دلش
[M2]یکی ز جمله ستم های بی شمار این است
[B][M1]به هر چه دیده گشودیم رفت و داغ بجاست
[M2]چمن فروزی گل های اعتبار این است
[B][M1]ز هر که ذائقه گیرد، عوض دهد نعمت
[M2]یکی ز بی مزگی های روزگار این است
[B][M1]حزین به صفحهٔ گیتی به یاد دیده وران
[M2]نوشتم این دو سه مصرع که یادگار این است
[A]
[B][M1]تن سختی کشم نزار دل است
[M2]کمر کوه زیر بار دل است
[B][M1]دل از آن طرّه در پریشانی است
[M2]سر این فتنه در کنار دل است
[B][M1]نکند ناوک دعا اثری
[M2]گره مدّعا، به کار دل است
[B][M1]چشم تا کار می کند ما را
[M2]گل اشک است و نوبهار دل است
[B][M1]چمن عشق را خزانی نیست
[M2]گل پاینده، خار خار دل است
[B][M1]عرق شرم ابر، از دریاست
[M2]دیده تا هست شرمسار دل است
[B][M1]صف دشمن، زبان بسته شکست
[M2]لب خاموش ذوالفقار دل است
[B][M1]می گدازد چو رشتهٔ گوهر
[M2]ناتوانی که زیر بار دل است
[B][M1]ز دم، آیینه پاس دار حزین
[M2]نفس پاک هم غبار دل است
[A]
[B][M1]خورشید به حسن یار من نیست
[M2]مه را نمک نگار من نیست
[B][M1]محروم بود همیشه عاشق
[M2]این است که در کنار من نیست
[B][M1]نومیدی عاشقان قدیم است
[M2]مخصوص به روزگار من نیست
[B][M1]جز لخت دل به غم سرشته
[M2]در دیدهٔ اشکبار من نیست
[B][M1]خاصیت عشق خاکساریست
[M2]زان پیش تو اعتبار من نیست
[B][M1]هر چند ز عشق خاکسارم
[M2]کس نیست که خاکسار من نیست
[B][M1]زلف تو بود به سجدهٔ شکر
[M2]که آشفته چو روزگار من نیست
[B][M1]منعم چه کنی ز عشق ناصح؟
[M2]غم دارم و غمگسار من نیست
[A]
[B][M1]هر چه بستیم و گشودیم عبث
[M2]هر چه گفتیم و شنودیم عبث
[B][M1]راه مقصود به جایی نرسید
[M2]پای پر آبله سودیم عبث
[B][M1]غفلت از حادثهٔ دهر بلاست
[M2]در ره سیل غنودیم عبث
[B][M1]عرصهٔ هر دو جهان تنگ فضاست
[M2]بال پرواز گشودیم عبث
[B][M1]عالمی چهره به ما گشته حزین
[M2]عبث آیینه زدودیم، عبث
[A]
[B][M1]با رنگ لعلی تو، به صهبا چه احتیاج؟
[M2]با نرگست، به ساغر و مینا چه احتیاج؟
[B][M1]قامت نهال و چهره گل و طره یاسمین
[M2]گلشن تویی، تو را به تماشا چه احتیاج؟
[B][M1]خون هزار دل ز لبت موج می زند
[M2]لعل تو را به بادهٔ حمرا چه احتیاج؟
[B][M1]از جان گذشتگان به جهان ناز می کنند
[M2]عشاق خسته را به مسیحا چه احتیاج؟
[B][M1]لعلت مرا به بوسه تواند غنی کند
[M2]بذل کریم را به تمنا چه احتیاج؟
[B][M1]سرمایه ی دوکون به هرگوشه باخته ست
[M2]با خواجه، رند بی سر و پا را چه احتیاج؟
[B][M1]بیرون منه ز دایره ی خود قدم حزین
[M2]داری دل گشاده، به صحرا چه احتیاج؟
[A]
[B][M1]ای در نظر ناز تو، سلطان و گدا هیچ
[M2]آیا خبرت هست ز حال دل ما هیچ؟
[B][M1]از منتم آزاد، به عشق تو که دارم
[M2]دردی که نیفتد سر و کارش به دوا هیچ
[B][M1]نه کفر پذیرد سر زلف تو نه اسلام
[M2]در بندگی عشق تو شد طاعت ما هیچ
[B][M1]انصاف کساد است به بازار محبت
[M2]جانهای گرانمایه نیاید به بها هیچ
[B][M1]عاشق برد از بخت به دیوان که فریاد؟
[M2]بگسستن دل مشکل و امّید وفا هیچ
[B][M1]پیمانهٔ تسلیم شکسته ست خمارش
[M2]رندیکه ندارد خبر از درد و صفا هیچ
[B][M1]غوغای حزین است ز فریاد نظیری
[M2]بانگی که نباشد نکند کوه صدا هیچ
[A]
[B][M1]نبود خطری در ره بی پا و سران هیچ
[M2]رهزن نزند قافلهٔ ریگ روان هیچ
[B][M1]حشمان تو مست می نازند، مبادا
[M2]قسمت نرسانند به خونین جگران هیچ
[B][M1]بر هم زن دلها نشود موی میانت
[M2]پا گر نگذارد سر زلفت به میان هیچ
[B][M1]درماندهٔ سامان تهی دستی خویشم
[M2]دردا که نگیرند ز عاشق دل و جان هیچ
[B][M1]گر جوهر خوی تو فتادهست ستمگر
[M2]با ما ز چه رو جور و جفا با دگران هیچ؟
[B][M1]نه رسم سلامی نه کلامی، نه پیامی
[M2]دل را خبری نیست از آن غنچه دهان هیچ
[B][M1]ناکامی وکام تو حزین ، نقش بر آب است
[M2]امید نبندی به جهان گذران هیچ
[A]
[B][M1]ماییم و همین آرزوی یار و دگر هیچ
[M2]قاصد برسان مژدهٔ دیدار و دگر هیچ
[B][M1]هر مشکلی از دولت عشقت شده آسان
[M2]دل مانده، همین عقدهٔ دشوار و دگر هیچ
[B][M1]ما از طمع وصل تو در عشق گذشتیم
[M2]بگذر ز هم آغوشی اغیار و دگر هیچ
[B][M1]طرفی که من از عشق بتان بسته ام این است
[M2]در خاک برم حسرت دیدار و دگر هیچ
[B][M1]سهل است اگر چرخ نگردد به مرادم
[M2]محروم نگردد کسی از یار و دگر هیچ
[B][M1]مستی ست،که درمان دل سوختهٔ ماست
[M2]ساقی برسان ساغر سرشار و دگر هیچ
[B][M1]برتاب حزین ، از دو جهان دیدهٔ دل را
[M2]عشق است درین دایره، درکار و دگر هیچ
[A]
[B][M1]صور قیامت دمید، نالهء مرغان صبح
[M2]پردهٔ دل ها درید، چاک گریبان صبح
[B][M1]عاشق بیدار یافت دولت دیدار را
[M2]دیدهٔ بیدار برد، فیض گلستان صبح
[B][M1]چون دم عیسی دهد، مرده دلان را حیات
[M2]مطلع صبح آیتی ست، آمده در شأن صبح
[B][M1]ظلمت شبها بلاست، عاشق مهجور را
[M2]زنگ ز دلها برد، چهرهٔ تابان صبح
[B][M1]درد جدایی بلاست، گر همه یک ساعت است
[M2]شمع شبستان گداخت از تف هجران صبح
[B][M1]زیب جبین ساخته، طرّهٔ شب رنگ را
[M2]ریخته آن مه لقا، مشک به دامان صبح
[B][M1]با دل چاک حزین ، صبح چها می کند؟!
[M2]شور قیامت بود چاشنی خوان صبح
[A]
[B][M1]ای نگاه تو پی غارت دلها گستاخ
[M2]غمزهٔ شوخ تو، با مومن و ترسا گستاخ
[B][M1]شرم حسن تو به حدّی ست که با اینهمه شوق
[M2]نگشوده ست کسی چشم تماشا گستاخ
[B][M1]شیشه های دل ارباب وفا ریخته است
[M2]به سر کوی محبت، ننهی پا گستاخ
[B][M1]شمع را بال و پر مرغ نظر سوخته است
[M2]نتوان دید در آن چهرهٔ زیبا گستاخ
[B][M1]نقد یوسف صفتان، قلب زبونیست حزین
[M2]من کیم تا کنم اندیشهٔ سودا گستاخ؟
[A]
[B][M1]آسان نه به پیمانهٔ سرشار شود سرخ
[M2]رخسار به خون خوردن بسیار شود سرخ
[B][M1]حرف حق منصور به من سبز شد امروز
[M2]وقت است ز خونم علم دار شود سرخ
[B][M1]گردون نکند چارهٔ رخسارهٔ زردم
[M2]آن گونه، به یک جرعه چه مقدار شود سرخ؟
[B][M1]مجنون من آراسته صحرای جنون را
[M2]از فیض گل آبله ام خار شود سرخ
[B][M1]بزمی که تو از می، چو گل از پرده درآیی
[M2]از جام وصالت در و دیوار شود سرخ
[B][M1]ریزی به صنم خانه اگر رنگ تجلی
[M2]از خون برهمن رگ زنّار شود سرخ
[B][M1]گردد می لعلی عرق از چهرهٔ آلت
[M2]از عکس تو در آینه زنگار شود سرخ
[B][M1]آید به نظر چون رگ گل، تیر نگاهت
[M2]دل شد چو هدف، تا لب سوفار شود سرخ
[B][M1]کاود قلمم کان بدخشان جگر را
[M2]از گوهر من روی خریدار شود سرخ
[B][M1]زین باده که من کرده ام از پردهٔ دل صاف
[M2]بینید خدا را، رخ اغیار شود سرخ
[B][M1]چون تیغ حزین ، بس که چکد از قلمت خون
[M2]روی ورق ساده چو گلزار، شود سرخ
[A]
[B][M1]بهل آهنگ سلطانی درین کاخ
[M2]سرآور با پریشانی درین کاخ
[B][M1]اگر شیری،که از موری زبونی
[M2]مزن طبل سلیمانی درین کاخ
[B][M1]درخشان می شود مانند خورشید
[M2]جبین، از سجده افشانی درین کاخ
[B][M1]بهار غنچه ای کش بی خزان نیست
[M2]بود سر درگریبانی درین کاخ
[B][M1]نیفشانی حزین تخم امیدی
[M2]که بار آرد پشیمانی درین کاخ
[A]
[B][M1]زان شمع گلعذاران، هرجا سخن برآید
[M2]پروانه از چراغان، مرغ از چمن برآید
[B][M1]گر طره برفشاند، آن عنبرین سلاسل
[M2]شوریده سر به بویش، مشک از ختن برآید
[B][M1]در هر زمین که گردد، میراب عشق، دهقان
[M2]گر خار و خس فشانی سرو و سمن برآید
[B][M1]همچون صدف به سینه، هر نکته را بپرور
[M2]گوهر نگشته حیف است، حرف از دهن برآید
[B][M1]دارم ز داغ حسرت، روشن مزار خود را
[M2]مانند شمع فانوس، آه از کفن برآید
[B][M1]چون برگ گل که آید، با آب جو ز گلشن
[M2]با اشک، پارهٔ دل، از چشم من برآید
[B][M1]احسان عشق با من افزون حزین از آنست
[M2]کز عهدهٔ بیانش، کام و دهن برآید
[A]
[B][M1]اشکم از دیده به دنبال کسی می آید
[M2]ناله بر لب، پی فریادرسی می آید
[B][M1]آتشم گر زده ای، شمع صفت خندانم
[M2]شکر جور تو کنم، تا نفسی می آید
[B][M1]محمل ناز که در سینهٔ ما صحرایی ست؟
[M2]کز دل چاک صدای جرسی می آید
[B][M1]تهمت آلود، شود دامنش از غیرت عشق
[M2]هر کجا حسن، به دام هوسی می آید
[B][M1]سینهٔ چاک چه سازد به شکوه دل ما
[M2]فر سیمرغ کجا در قفسی می آید؟
[B][M1]خستگی مانع بیداد ستمکاران نیست
[M2]فتنه ز آن نرگس بیمار بسی می آید
[B][M1]تازه کردی روش حافظ شیراز، حزین
[M2]که ز انفاس خوشش بوی کسی می آید
[A]
[B][M1]چون نخل تو از ناز گرانبار برآید
[M2]شمشاد ز جا، سرو ز رفتار برآید
[B][M1]دل می رود از سینه و پیکان تو باقی ست
[M2]رحم است بر آن یار که از یار برآید
[B][M1]شرمندهٔ عشقیم که بی چاره و تدبیر
[M2]آسان کند آن کار که دشوار برآید
[B][M1]از ناخن عشقم رگ جان زمزمه ساز است
[M2]بی زخمه صدا کی شود، از تار برآید؟
[B][M1]بگذار حزین از کف خود بادهٔ پندار
[M2]تا ساغرت از میکده سرشار برآید
[A]
[B][M1]دمی که حرف وداعت به گوش می آید
[M2]دلم به رنگ جرس در خروش می آید
[B][M1]نگاه مستِ که دارد سر خرابی ما
[M2]که اشک از مژه، طوفان به دوش می آید
[B][M1]زتاب می مگر آن چهره ارغوانی شد؟
[M2]که خون مشرب طاقت به جوش می آید
[B][M1]عبث، چه زخمه فلک می زند به تار تنم؟
[M2]مرا که از سر هر مو خروش می آید
[B][M1]دلم چو ساغر سیماب می تپد یا رب
[M2]کدام رند ز مستی به هوش می آید؟
[B][M1]نسیم مصر وصال آنقدرگلوسوز است
[M2]که بوی پیرهنش، شعله پوش می آید
[B][M1]دو روز با فلک سنگدل بساز حزین
[M2]که عاقبت به در می فروش می آید
[A]
[B][M1]به آیینی که ترسا زاده از بتخانه می آید
[M2]نگاه از گوشهٔ آن نرگس مستانه می آید
[B][M1]مگر افکنده لعل آبدارش از نظر می را
[M2]که اشک حسرتی از دیدهٔ پیمانه می آید
[B][M1]به یاد لعل میگون تو، در خاک لحد ما را
[M2]همان از دیده سیل گریهٔ مستانه می آید
[B][M1]تجلّی زار می بینم، سر خاک شهیدان را
[M2]مگر شمعی به طوف مشهد پروانه می آید
[B][M1]حزین آراستند از نو، خرابات محبّت را
[M2]مگر داغی به سر وقت دل دیوانه می آید
[A]
[B][M1]طرب ای دل که یار می آید
[M2]گل عشرت به بار می آید
[B][M1]چو گل آشفته کن گریبان را
[M2]که نسیم بهار می آید
[B][M1]هیچ دانسته ای که بیکاری
[M2]چقدرها به کار می آید؟
[B][M1]هر کجا ذلّتی ست در عالم
[M2]بر سر اعتبار می آید
[B][M1]عشق، معراج سربلندی هاست
[M2]سر عاشق به دار می آید
[B][M1]گل عزت بود، عزیزش دار
[M2]به نظر هر چه خوار می آید
[B][M1]وصل جانانت آرزوست حزین
[M2]برو از خود که یار می آید
[A]
[B][M1]صبا را گرد سر گردم، که از کوی تو می آید
[M2]سمن را جان برافشانم، کزو بوی تو می آید
[B][M1]زبان نکته سنجان در دهان انگشت حیرت شد
[M2]تکلّم الحق از چشم سخن گوی تو می آید
[B][M1]اگر خواهی که باز آید دل، ای آرام جان بازآ
[M2]علاج وحشت از رم خورده آهوی تو می آید
[B][M1]گشاد تیره بختان از خم زلف تو می خیزد
[M2]شب ما روز کردن، از بر روی تو می آید
[B][M1]حزین ، دیر و حرم را مست دارد ذکر توحیدت
[M2]به هر جا گوش دادم، بانگ یا هوی تو می آید
[A]
[B][M1]سیه چشمی دلم را از پی تسخیر می آید
[M2]غزالی در هوای صید این نخجیر می آید
[B][M1]جنونم آنقدرها شور دارد در ره شوقش
[M2]که از موج نگاهم، نالهٔ زنجیر می آید
[B][M1]عیار عشق چون زد بر محک اندیشه، دانستم
[M2]که خون کوهکن آخر ز جوی شیر می آید
[B][M1]خضر را چشمه سار زندگانی باد ارزانی
[M2]مرا آب حیات از جدول شمشیر می آید
[B][M1]سرت گردم شکیبا نیست،از ضعف است می دانی
[M2]اگر جان بر لبم در انتظارت دیر می آید
[B][M1]شکار دامن دشت تمنا خاک خواهد شد
[M2]حزین از سینه آهم بس که بی تأثیر می آید
[A]
[B][M1]از مزرع آمال چه امّید برآید
[M2]نخلی که در آن ریشه کند، بید برآید
[B][M1]نه جلوهٔ برقی، نه هواداری ابری
[M2]بی برگ گیاهم به چه امّید برآید
[B][M1]بی فیض تر از میکدهٔ ماه صیامم
[M2]تا از افق جام، مه عید برآید
[B][M1]گر جام کند جلوه گری در کف ساقی
[M2]بانگ طرب از دخمهٔ جمشید برآید
[B][M1]دارد سخنی درگره گوشهٔ ابرو
[M2]مقصود از این بیت به تعقید برآید
[B][M1]ساغر چو زند، شیشهٔ گردون شکند می
[M2]ساقی چو شود، جام به جمشید برآید
[B][M1]ما راست حزین ، سرو ریاض دل حیران
[M2]آزاده جوانی که به تجرید برآید
[A]
[B][M1]به خاطر چون خیال لعل آن رنگین عتاب آید
[M2]چو مستان از دهان خامه ام بوی شراب آید
[B][M1]دلی دارم که رنگ از پرتو مهتاب می بازد
[M2]چه خواهم کرد، اگر آن آتشین رو بی نقاب آید
[B][M1]حجاب عشق می بندد نظر، مجنون مسکین را
[M2]اگر لیلی، برون از پردهٔ شرم و حجاب آید
[B][M1]نمی گردد دل سرگشته ظرف کبریای تو
[M2]شکوه بحر،کی در خلوت تنگ حباب آید؟
[B][M1]ز شوخی لیلی ناز آفرین را می کند مجنون
[M2]اگر طرز نگاهت، چشم آهو را به خواب آید
[B][M1]ز جیبم صد بیابان خار خار بی خودی جوشد
[M2]به خوابم گر شبی آن شاخ گل مست و خراب آید
[B][M1]سمند ناز را یک لحظه ننمایی عنان داری
[M2]تو را گر موج خون بی گناهان تا رکاب آید
[B][M1]سیاهی می برد از نامه های ما گنهکاران
[M2]نمی آید ز دریا آنچه از چشم پرآب آید
[B][M1]درون لبریز داغ عشق آتش پاره ای دارم
[M2]حزین از دل اگر آهی کشم بوی کباب آید
[A]
[B][M1]سحر ز هاتف میخانه ام سروش آمد
[M2]که بایدت به در پیر می فروش آمد
[B][M1]به جان چو خدمت میخانه راکمر بستم
[M2]سرم ز مستی آسودگی به هوش آمد
[B][M1]چو ره به گشت گلستان وحدتم دادند
[M2]نوای بلبل و زاغم، یکی به گوش آمد
[B][M1]به پای مغبچه گر جان دهم غریب مدان
[M2]که خون مشرب یک رنگیم به جوش آمد
[B][M1]برآور از قفس ای بلبل خزان زده سر
[M2]که فصل گل شد و ایام عیش و نوش آمد
[B][M1]دگر خموش نشستن به خانه، بی دردیست
[M2]که قمری از سر هر شاخ در خروش آمد
[B][M1]سرم به قیصر و خاقان فرو نمی آید
[M2]از آن زمان که سبوی میم به دوش آمد
[B][M1]کسی زبان نتواند به راز غیب گشود
[M2]جرس به قافلهٔ اهل دل خموش آمد
[B][M1]به دست پیر خرابات توبه کرده حزین
[M2]که مست از در میخانه خرقه پوش آمد
[A]
[B][M1]شب زلف تو در خیالم آمد
[M2]از بخت خود انفعالم آمد
[B][M1]بی رحم تر است غمزه، امروز
[M2]گویا رحمش به حالم آمد
[B][M1]یاد قد اوست قسمت من
[M2]شادم که، الف به فالم آمد
[B][M1]از حرمت خون دل شناسی
[M2]پیمانه کشی، حلالم آمد
[B][M1]آبی ای زخم تشنه بردار
[M2]اشک دریا نوالم آمد
[B][M1]گفتی نظر از جهان فروبند
[M2]کاینک رخ بی مثالم آمد
[B][M1]از هر مژه، زین اشارت، انگشت
[M2]بر دیده امتثالم آمد
[B][M1]خورشید رخ تو شد مقابل
[M2]جانی به تن هلالم آمد
[B][M1]چون آینه وصل بی حجابی
[M2]از حیرت آن جمالم آمد
[B][M1]افسرده دمان، حذر که چون شمع
[M2]حرفی به زبان لالم آمد
[B][M1]از دیده و دل کناره گیرید
[M2]وحشی نگهان، غزالم آمد
[B][M1]عشرتکده عدم، کجایی؟
[M2]از هستی خود ملالم آمد
[B][M1]اوراق دل حزین گشودم
[M2]عشق تو به وصف حالم آمد
[A]
[B][M1]یک ره به سر تربتم از ناز نیامد
[M2]این جان ز تن رفته، دگر باز نیامد
[B][M1]پیغام دروغی که فریبد دل ما را
[M2]افسوس کزان لعل فسون ساز نیامد
[B][M1]خونین جگری بی تو نهفتیم ولیکن
[M2]از گریه، نگه داشتن راز نیامد
[B][M1]رفتم که نویسم من سودا زده حرفی
[M2]از مطلب گم گشته خبر باز نیامد
[B][M1]روزی که به دل ناله گره بود حزین را
[M2]ناقوس صنم خانه به آواز نیامد
[A]
[B][M1]شبی ز هجر تو ما را به سر نمی آید
[M2]که پارهٔ جگر از چشم تر نمی آید
[B][M1]به رنگ مو، ز سرم خار پا برون آمد
[M2]چها که در ره عشقت به سر نمی آید
[B][M1]نکوست هر چه کند با من فلک زده دوست
[M2]که بد، به دیدهٔ صاحب نظر نمی آید
[B][M1]مگر به رنگ سبو، می به کام ما ریزند
[M2]ز دست بستهٔ ما کار بر نمی آید
[B][M1]حزین بی خبر از خود، ز خود خبردار است
[M2]تو را که با خودی، از خود خبر نمی آید
[A]
[B][M1]عشق سرکش، به فغان، زین دل ناشاد آمد
[M2]این سپندی ست کزو شعله به فریاد آمد
[B][M1]تهمت آلودهٔ عیشیم، که گلشن زادیم
[M2]پر و بالی نگشودیم که صیاد آمد
[B][M1]طفل خامیم و ستمکاری ایام ،به ما
[M2]ادب آموزتر از سیلی استاد آمد
[B][M1]خواستم عقد طرب با می گلگون بندم
[M2]با دلم الفت دیرینهٔ غم یاد آمد
[B][M1]غم بود قسمت دل های فراغت طلبان
[M2]هر که شد بندهٔ عشقت، ز غم آزاد آمد
[B][M1]درگه پیر مغان خاک مراد است حزین
[M2]هر که غمگین به در میکده شد شاد آمد
[A]
[B][M1]کند بر تخت عزت جا، چو از تن جان برون آید
[M2]به شاهی می رسد یوسف، چو از زندان برون آید
[B][M1]ز بس از درد هجران زندگانی گشته دشوارم
[M2]رگ جان بی تو چون تار نفس آسان برون آید
[B][M1]ز تیر غمزهٔ او بس که دارد دل جراحت ها
[M2]نفس از سینه خون آلود، چون پیکان برون آید
[B][M1]سپر گر مانع تیر قضا گردد، تواند شد
[M2]که دل از عهدهٔ آن کاوش مژگان برون آید
[B][M1]به پای خُم من مخمور، لب بر خاک می مالم
[M2]سبوی قسمتم خشک از دل عمّان برون آید
[B][M1]ز کودک مشربی ها می خورد زاهد غم روزی
[M2]که از کام حریصش لقمه چون دندان برون آید
[B][M1]حزین احسانی از مژگان تر در کار دریا کن
[M2]که تا کام صدف از منّت احسان برون آید
[A]
[B][M1]نقاب از چهره بگشا تا ز غربت جان برون آید
[M2]برافشان زلف را تا زاهد از ایمان برون آید
[B][M1]دهد گر لعل سیرابت منادی، جانگدازان را
[M2]خضر لب تشنه از سرچشمهٔ حیوان برون آید
[B][M1]فرو خوردم ز بیم خویت از بس اشک خونین را
[M2]ز چشمم جای مژگان، پنجهٔ مرجان برون آید
[B][M1]قدم از وادی شوقت کشیدن، نیست مقدورم
[M2]مرا گر خار پا از دیده چون مژگان برون آید
[B][M1]سپند من ندارد تاب روی گرم، چون شبنم
[M2]چه خواهم کرد اگر آن آتشین جولان برون آید؟
[B][M1]عبیرآمیز می آید ز کویَت قاصد آهم
[M2]صبا آلوده بوی گل از بستان برون آید
[B][M1]به زندان غریبی بایدش خون جگر خوردن
[M2]نمی بایست یوسف از چه کنعان برون آید
[B][M1]به محشر کشتهٔ شمشیر ناز لاله رخساران
[M2]چو گل خونین کفن از عرصهٔ میدان برون آید
[B][M1]زند چون خار خار عشق سرکش شعله در جانی
[M2]خلیل آسا سلامت ز آتش سوزان برون آید
[B][M1]نباشد پیش روشندل فروغی اهل دعوی را
[M2]فتد شمع از زبان، چون مهر نورافشان برون آید
[B][M1]چه عنوان از نیام آید برون تیغ سیه تابش؟
[M2]نگه خون ریزتر، زان نرگس فتان برون آید
[B][M1]حزین ، از جلوهٔ مستانهٔ ساقی بگو رمزی
[M2]که شیخ خانقاه از پاکی دامان برون آید
[A]
[B][M1]از ناز نقش پایت، بر خاک مشکل آید
[M2]هر جا قدم گذاری، بر پارهٔ دل آید
[B][M1]کو قاصدی که آرد، سویت دگر پیامم
[M2]آواز دل به گوشت، از ضعف مشکل آید
[B][M1]از آب دیده شویم، گر باشدش نشانی
[M2]در حشر اگر به دستم، دامان قاتل آید
[B][M1]از ناله های شبگیر، دل یافت وصل مقصود
[M2]چون باد شرطه خیزد، کشتی به ساحل آید
[B][M1]زین دانه های اشکم، کز سوز دل فشانم
[M2]جز داغ های حسرت، دیگر چه حاصل آید؟
[B][M1]ز آیینهٔ سکندر و ز جام جم خلاصم
[M2]تا دیده می گشایم، دل در مقابل آید
[B][M1]با حسن بی حد دل چشمی که آشنا شد
[M2]خورشید در حسابش، یک فرد باطل آید
[B][M1]دلدار رخ نماید، چشم از جهان چو بستی
[M2]لیلی برون ز محمل، در پردهٔ دل آید
[B][M1]جان می کشد کدورت ز آمیزش تن ما
[M2]باشد ز خاک وادی، سیلاب چون گل آید
[B][M1]تن را به هر چه دادی، انجام کارت آن است
[M2]دیوار افتد آخر هر سو که مایل آید
[B][M1]غافل، به سینه گم شد در عاشقی حزین را
[M2]آن دل که بوی داغش در شمع محفل آید
[A]
[B][M1]غرور ناز با کوه تحمّل برنمی آید
[M2]به خودداری من سیل تغافل برنمی آید
[B][M1]نه آن مرغ است دل، کآسان گذارد آشیان خود
[M2]به افسون از خم آشفته کاکل برنمی آید
[B][M1]بود هر چند گوش نغمه سنجان چمن سنگین
[M2]صفیر زاغ با گلبانگ بلبل برنمی آید
[B][M1]به صحرا گر نمایی چهره، رو پنهان کند لاله
[M2]به گلشن گر گشایی زلف، سنبل برنمی آید
[B][M1]نمی گردد به مستی آشنا چون پاس مستوری
[M2]تغافل پیشهٔ من، با تجمّل برنمی آید
[B][M1]قد خم دیده ام، پر دیده طوفان حوادث را
[M2]کند هر قدر طغیان، سیل با پل برنمی آید
[B][M1]حزین از خامه ات گل کرده سامان سیه بختی
[M2]ز خجلت بلبا مخمور آمل برنمی آید
[A]
[B][M1]تاکی ز جوی هر مژه ام اشک و خون رود
[M2]یک ره ز در درآ،که غم از دل برون رود
[B][M1]در پیش چشم من نگهت با رقیب بود
[M2]این داغ حسرت از دل آزرده چون رود؟
[B][M1]خون می رود ز دیدهٔ ما دل شکستگان
[M2]از شیشهٔ شکسته، می لاله گون رود
[B][M1]عطار زلف او چه کند با دماغ من؟
[M2]نشنیده ام ز فکر پریشان جنون رود
[B][M1]هرکس به عالم آمد و بشکست پای سعی
[M2]با دست خالی از در دنیای دون رود
[B][M1]گر طعنه زد، مرنج حزین از امام شهر
[M2]بسیار ازین میانهٔ عقل و جنون رود
[A]
[B][M1]ای وای بر اسیری، کز یاد رفته باشد
[M2]در دام مانده باشد، صیاد رفته باشد
[B][M1]از آه دردناکی سازم خبر دلت را
[M2]روزی که کوه صبرم، بر باد رفته باشد
[B][M1]رحم است بر اسیری، کز گرد دام زلفت
[M2]با صد امیدواری، ناشاد رفته باشد
[B][M1]شادم که از رقیبان دامن کشان گذشتی
[M2]گو مشت خاک ما هم، بر باد رفته باشد
[B][M1]آه از دمی که تنها با داغ او چو لاله
[M2]در خون نشسته باشم، چون باد رفته باشد
[B][M1]خونش به تیغ حسرت یارب حلال بادا
[M2]صیدی که از کمندت، آزاد رفته باشد
[B][M1]پرشور از حزین است امروز کوه و صحرا
[M2]مجنون گذشته باشد، فرهاد رفته باشد
[A]
[B][M1]نالم به اثر گر غم او یار نباشد
[M2]گریم به نمک، دیده چو خونبار نباشد
[B][M1]بخرام به بالین من ای آینه سیما
[M2]دارم نفسی کآینه را بار نباشد
[B][M1]لب می مکم از چاشنی درد، ببینید
[M2]خون در دلم از لعل لب یار نباشد
[B][M1]از وادی غم می شنوم آه ضعیفی
[M2]ای اشک سراغی، دل بیمار نباشد؟
[B][M1]آن نخل وفا از بر من می رود امّا
[M2]روزی که مرا طاقت رفتار نباشد
[B][M1]خودداری یار از دل صدپارهٔ ما چیست؟
[M2]زخمی شدن از تیغ جفا عار نباشد
[B][M1]هر پاره حزین ، از جگرت درکف دردیست
[M2]بی درد، به حال تو گرفتار نباشد
[A]
[B][M1]خوش آنکه دلم آینه سیمای تو باشد
[M2]در خلوت اندیشه، همین جای تو باشد
[B][M1]فردوس برد رشک برآن سینهٔ گرمی
[M2]کآتشکدهٔ حسن دلارای تو باشد
[B][M1]جنت قفس تنگ بود، مرغ دلی را
[M2]کآموختهٔ زلف چلیپای تو باشد
[B][M1]از دیدن خورشید خبردار نگردد
[M2]آن دیده که حیران تماشای تو باشد
[B][M1]آن شهد، که از کام برد تلخی هجران
[M2]پیغام لب لعل شکرخای تو باشد
[B][M1]بر هم زدن معرکهٔ گرم قیامت
[M2]در قبضه مژگان صف آرای تو باشد
[B][M1]اشکم اثر از لعل می آلود تو دارد
[M2]آهم علم از قامت رعنای تو باشد
[B][M1]کو بزم وصالی که دل سادهٔ من باز
[M2]آیینه صفت، محو سراپای تو باشد؟
[B][M1]سرهای سران، ناصیهٔ لاله عذاران
[M2]خاک قدمی، کآبله فرسای تو باشد
[B][M1]از خاک شهیدان نگاه تو، توان یافت
[M2]آن نشئه،که در جام مصفای تو باشد
[B][M1]هر چند، شد از جور تو بر باد غبارم
[M2]در سینه همان نقش تمنای تو باشد
[B][M1]صد صبح برآید ز گریبان شب ما
[M2]گر نکهتی از زلف سمن سای تو باشد
[B][M1]با آنکه سر بی سر و پایان خودت نیست
[M2]خواهم که سرم خاک کف پای تو باشد
[B][M1]کوته شود افسانهٔ شبهای جدایی
[M2]گر نکته ای از لعل دلاسای تو باشد
[B][M1]پیغام صبا زندهٔ جاوید نسازد
[M2]این مرحمت از لعل مسیحای تو باشد
[B][M1]صبر دل عاشق کم و غمهای تو بسیار
[M2]رحم است بر آن خسته، که شیدای تو باشد
[B][M1]آزادی جان از قفس جسم حزین را
[M2]عمریست که دربند یک ایمای تو باشد
[A]
[B][M1]دل هر قطره ای دریای اسرار تو می باشد
[M2]حباب بی سر و پا هم هوادار تو می باشد
[B][M1]کجا پروای آه دلخراش بلبلان داری؟
[M2]گل خونین جگر هم، خاطر افگار تو می باشد
[B][M1]کجا مغروری حسن تو و سودای خام من؟
[M2]که یوسف هم متاع روز بازار تو می باشد
[B][M1]به این خواری کجا در خلوت آغوش ره یابم؟
[M2]که بوی گل پریشانگرد گلزار تو می باشد
[B][M1]خراب افتاده مردم در سواد خاک تا خواهی
[M2]بلای جان عالم، چشم بیمار تو می باشد
[B][M1]دم شمشیر نازت، یا رب از ما رو نگرداند
[M2]حیات جان، به آب تیغ خونخوار تو می باشد
[B][M1]حزین از ناله ات این رمز فهمیدم، مپوش از من
[M2]وفا، بیگانهٔ یار دل آزار تو می باشد
[A]
[B][M1]ز خاموشی دلم را پاس الفت مدعا باشد
[M2]دمی هرگز نمی خواهم دو لب از هم جدا باشد
[B][M1]نگه دارد چرا در سینه، سالک عقدهٔ دل را
[M2]در آن وادی که خارش، ناخن مشکل گشا باشد
[B][M1]فرو ریزد اگر ایوان گردون، نیست پروایی
[M2]خرابات ارم بنیاد ما، عالی بنا باشد
[B][M1]به جرم بت پرستی از نظر افکنده ای ما را
[M2]چرا کس ای صنم این گونه کافر ماجرا باشد؟
[B][M1]حزین خسته دل را کشتی از بی التفاتی ها
[M2]چرا با آشنا، کس اینقدر دیرآشنا باشد؟
[A]
[B][M1]مرا آزادگی شیرازهٔ آمال می باشد
[M2]گلستان زیر بال مرغ فارغ بال می باشد
[B][M1]کتاب هفت ملت، مانده در طاق فراموشی
[M2]مرا سی پارهٔ دل، بس که نیکو فال می باشد
[B][M1]سکندر گو نبیند، دولت غم دستگاهان را
[M2]سر زانو مرا آیینهٔ اقبال می باشد
[B][M1]نسیمی کرده گویا، آشیان بلبلی ویران
[M2]بهار آشفته سامان، گل پریشان حال می باشد
[B][M1]به هر وادی که ریزد رنگ وحشت، کلک پرشورم
[M2]رم آهوی صحراگرد، در دنبال می باشد
[B][M1]کند دریوزه، تا کامل نگردیده ست ماه نو
[M2]علاج تنگدستان جام مالامال می باشد
[B][M1]حزین ، آیینه را حرف شکایت نیست در خاطر
[M2]زبان جرأت حیرت نصیبان لال می باشد
[A]
[B][M1]گر رخ به ما نمایی، ای خوش لقا چه باشد؟
[M2]ما را ز ما ستانی، ای دلربا! چه باشد؟
[B][M1]از یار ناموافق، دوری ضرورت آمد
[M2]گر ساعتی نشینی از خود جدا، چه باشد؟
[B][M1]از وصل خود بریدی، گویی چه جور دیدی؟
[M2]خود فصل ماجرا کن، جور و جفا چه باشد؟
[B][M1]شمع جمال موسی، شد برق و طور را زد
[M2]نار کلیم آن بود، نور خدا چه باشد؟
[B][M1]انوار مرشد روم، شد راهبر حزین را
[M2]گر همّتی بخواهی از اولیا چه باشد؟
[A]
[B][M1]خوش آن عاشق که شیدای تو باشد
[M2]بیابان گرد سودای تو باشد
[B][M1]سواد سومنات اعظم دل
[M2]خراب چشم شهلای تو باشد
[B][M1]من این دستی که افشاندم به کونین
[M2]به دامان تمنای تو باشد
[B][M1]گریبانگیر زهد پارسایان
[M2]نگاه باده پیمای تو باشد
[B][M1]ندارد ناله در چیزی که تأثیر
[M2]دل چون سنگ خارای تو باشد
[B][M1]شود دوزخ، گلستان خلیلم
[M2]اگر در دل تمنای تو باشد
[B][M1]گذارد هر که پا بر جسم خاکی
[M2]به طور عشق، موسای تو باشد
[B][M1]نشیند کی، دلی در سینه ای تنگ؟
[M2]که تنها گرد صحرای تو باشد
[B][M1]شفابخش دل ما دردمندان
[M2]لب لعل مسیحای تو باشد
[B][M1]کمندانداز گردنهای شیران
[M2]سر زلف چلیپای تو باشد
[B][M1]شکست کفر و کین، خونریز اسلام
[M2]ز مژگان صف آرای تو باشد
[B][M1]سرا پا دیده شد، آیینهٔ دل
[M2]که حیران سرا پای تو باشد
[B][M1]حزین ، ارام بخش تلخ کامان
[M2]نی کلک شکرخای تو باشد
[A]
[B][M1]از غم، دل حیران چه خبر داشته باشد؟
[M2]محو تو، ز هجران چه خبر داشته باشد؟
[B][M1]آن سرو گل اندام که دلها چمن اوست
[M2]از خانه به دوشان چه خبر داشته باشد؟
[B][M1]از حال تذروان پر و بال شکسته
[M2]آن سرو خرامان چه خبر داشته باشد؟
[B][M1]آن شوخ که در خانهٔ آیینه کند سیر
[M2]از آبله پایان چه خبر داشته باشد؟
[B][M1]طفلی که ز مستی نشناسد سر و پا را
[M2]از بیسر و پایان چه خبر داشته باشد؟
[B][M1]هستی ست،که در عشق فراموش شد اول
[M2]مجنون تو از جان چه خبر داشته باشد؟
[B][M1]چون بهله کف از کار فتاده ست حزین را
[M2]از دامن جانان چه خبر داشته باشد؟
[A]
[B][M1]جانان ز من آیا خبری داشته باشد؟
[M2]آه دل سوزان اثری داشته باشد؟
[B][M1]خورشید چو دود دل ما، پرده نشین است
[M2]این تیره شب آیا سحری داشته باشد؟
[B][M1]ما شکوه، ز بی رحمی صیاد نداریم
[M2]کو در قفسی، مشت پری داشته باشد
[B][M1]بر سینهٔ کس دست رد، آسان نگذاری
[M2]شاید که گرامی گهری داشته باشد
[B][M1]عیش ابدی با رگ جانی ست که در عشق
[M2]پیوند به موی کمری داشته باشد
[B][M1]از خشکی زاهد دلم افسرد، حریفان
[M2]وقت است که دامان تری داشته باشد
[B][M1]با آتش ما شعله پرستان محبت
[M2]خوش باشد اگر شمع سری داشته باشد
[B][M1]رحم است به آن سوخته اقبال که چون شمع
[M2]آهی، به امید اثری داشته باشد
[B][M1]مژگان زبردست تو، بیکار مبادا
[M2]ناخن به خراش جگری داشته باشد
[B][M1]نبود گنهی گر ز شراب نگه تو
[M2]پیمانهٔ ما هم، قدری داشته باشد
[B][M1]از برق بپرسید سرانجام حزین را
[M2]شاید که ز حالش خبری داشته باشد
[A]
[B][M1]دل آزاده، باخدا باشد
[M2]ذکر، نسیان ماسوا باشد
[B][M1]دل چو خالی شد از خیال خودی
[M2]حرم خاص کبریا باشد
[B][M1]می رسد هر نفس نسیم وصال
[M2]خنک آن دل، که آشنا باشد
[B][M1]ای رخت قبله گاه مشتاقان
[M2]کس مباد از درت جدا باشد
[B][M1]عاشق از دست غمزه ات تا کی
[M2]کشته تیغ ابتلا باشد؟
[B][M1]جلوه تا چند در جهات کنی؟
[M2]از تو هر گوشه فتنه ها باشد
[B][M1]کفر زلف تو راهزن گردد
[M2]نور روی تو رهنما باشد
[B][M1]رخ برافروز تا فرو سوزد
[M2]ذره هایی که در هوا باشد
[B][M1]جلوه کن در لباس یکتایی
[M2]تا من و ما، تمام لا باشد
[B][M1]می توحید را به ساغرکن
[M2]خرقهٔ زهد،گو قبا باشد
[B][M1]هر چه عاشق کند، خدا کرده ست
[M2]نکته بر عاشقان خطا باشد
[B][M1]هرکه فانی شود ز خویش حزین
[M2]مَن رَانی فَقَد رَا باشد
[A]
[B][M1]خورشید، درین کلبه شب افروز نباشد
[M2]خورشید رخی، تا نبود روز نباشد
[B][M1]در جعبهٔ مژگان جفاکیش تو جانا
[M2]یک تیر ندیدیم که دلدوز نباشد
[B][M1]هرگز نزند بلبل شوریده نوایم
[M2]از سینه، صفیری که غم اندوز نباشد
[B][M1]چون من نتوان از سر کونین گذشتن
[M2]تا همّتی از طالع فیروز نباشد
[B][M1]چون صپح به پاس دم اگر حاضر وقتی
[M2]آن روز کدام است که نوروز نباشد؟
[B][M1]چون شمع درین بزم محال است برآرم
[M2]هرگز سر حرفی که زبان سوز نباشد
[B][M1]چون کلک خوش آهنگ تو، امروز حزین نیست
[M2]مضراب نوازی که نوآموز نباشد
[A]
[B][M1]ضمیر جمع روشن، بی صفا هرگز نمی باشد
[M2]کدورت در دل بی مدّعا هرگز نمی باشد
[B][M1]قیامت آمد و رفت و نیامد وعدهٔ زودش
[M2]وفا در یاد آن دیر آشنا هرگز نمی باشد
[B][M1]یکی از وصل می گوید، یکی از هجر می نالد
[M2]بساط عشق بازان بی نوا هرگز نمی باشد
[B][M1]ز خاطر، باده اول می زداید زنگ هستی را
[M2]نماز می گساران را، ریا هرگز نمی باشد
[B][M1]زخود رفتن سفر باشد، خراباتی نژادان را
[M2]به کوی می پرستان نقش پا هرگز نمی باشد
[B][M1]کند سرپنجهٔ افتادگی، صید زبردستان
[M2]سپاه خاکساران را، نوا هرگز نمی باشد
[B][M1]حزین ، احسان بود پیش از طلب، رسم جوانمردان
[M2]دَرِ ارباب همّت را، گدا هرگز نمی باشد
[A]
[B][M1]نشان وحشی من در دل بی کینه پیدا شد
[M2]پی غارتگرم، در خانهٔ آیینه پیدا شد
[B][M1]نهان درموج خود شد بحر و سر زد از حباب من
[M2]گهر در آب خود گم گشت و در گنجینه پیدا شد
[B][M1]برون از خود سراغ لیلی خود داشتم، غافل
[M2]به صحرا داده بودم دل ز کف، در سینه پیدا شد
[B][M1]نمد، پاس صفای جوهر آیینه می دارد
[M2]جمال فقر ما، در خرقهٔ پشمینه پیدا شد
[B][M1]بنا دیروز شد میخانه و امروز از مستی
[M2]سر هر خم گشودم، بادهٔ دیرینه پیدا شد
[B][M1]پس از عمری که شد با دختر رز عشرتم روزی
[M2]ندانم از کجا دیگر، شب آدینه پیدا شد؟
[B][M1]حزین ، از نعل وارون دل خود حیرتی دارم
[M2]به فکر خرمی رفتم، غم دیرینه پیدا شد
[A]
[B][M1]فروزان چهره چون شمع آمدی، دلها تسلّی شد
[M2]شب روشن سوادان از خطت صبح تجلّی شد
[B][M1]شنیدی شکوهام، از شرم طاقت آب گردیدم
[M2]به حرفم گوش دادی، بر زبانم لفظ، معنی شد
[B][M1]به سویم گرم دیدی، شبنم آسا از میان رفتم
[M2]به وصلم وعده دادی، خاطر از دوری تسلی شد
[B][M1]صبا می کرد ازگلشن به مرغان قفس نقلی
[M2]دماغ آشفتگان را عطر گیسویت تمنّی شد
[B][M1]نمودی حسن روزافزون، بهشت نقد را دیدم
[M2]به فرقم سایهٔ رحمت فکندی، رشک طوبی شد
[B][M1]دل دیوانه میزد با خیال نرگست نقشی
[M2]ز شوخیهای مژگان تو، داغ چشم لیلی شد
[B][M1]حزین کنج قفس بیهوده می باشد پرافشانی
[M2]به گیتی مایهٔ آسایشم کوتاه بالی شد
[A]
[B][M1]ای سیل مرگ، بی تو دل تشنه آب شد
[M2]دیر آمدی و خانهٔ طاقت خراب شد
[B][M1]تفسیده تابه ای، شده بستر ز تب مرا
[M2]پهلو به هر طرف که نهادم کباب شد
[B][M1]آورده است رشتهٔ جان رو به کوتهی
[M2]از بس که صرف، درگره پیچ و تاب شد
[B][M1]مستم درین مرض، که ز یاد نگاه او
[M2]نشتر دوید تا به رگ من، شراب شد
[B][M1]بودم ز تنگی دل خود در قفس حزین
[M2]آخر ز چاک سینه، مرا فتح باب شد
[A]
[B][M1]سر رشته صبری که ز دل رفت و نهان شد
[M2]ما را رگ جان گشت و تو را موی میان شد
[B][M1]اورنگ نشین بوده ام اقلیم بقا را
[M2]این جسم فرومایه مرا دشمن جان شد
[B][M1]در شام غریبی مطلب لقمه بی رنج
[M2]موسی چو برون از وطن افتاد شبان شد
[B][M1]مشکل به شط باده شود زاهد سگ، پاک
[M2]بیجا دو سه جامی می پاکیزه، زیان شد
[B][M1]گفتی سخن از هجر و گشودی لب زخمم
[M2]رفتی ز نظر، خون دل از دیده روان شد
[B][M1]گفتم شکنم توبه، خزان آمد و گل رفت
[M2]رفتم که به می روزه گشایم، رمضان شد
[B][M1]با طبع کهن چیست حزین ، این همه شوخی؟
[M2]در عشق عجب نیست، اگر پیر جوان شد
[A]
[B][M1]از سبزه سبز، پشت لب جویبار شد
[M2]باغ از بهار، شاهد گلگون عذار شد
[B][M1]دامن کشان ز هر طرفی ابر تر رسید
[M2]چون خانه ی حباب، هوا بی غبار شد
[B][M1]شاخ از شکوفه، صبح تجلّی فروز گشت
[M2]چون زلف یار، ظلمت شب تار ومار شد
[B][M1]طوفان چار موجه اشکم، جهان گرفت
[M2]رگ های ابر، چون مژه ام آبدار شد
[B][M1]گیسوی چنگ گشت پریشان به مرگ غم
[M2]مینا خراب گریه ی بی اختیار شد
[B][M1]چشم جهان چو شبنم گل در پریدن است
[M2]حسن بهار، فتنه گر روزگار شد
[B][M1]ازکاروان فیض نگردی جدا حزین
[M2]پوید صبا پیاده ره و گل، سوار شد
[A]
[B][M1]درکارگاه غیب چو طرح لباس شد
[M2]گل را حریر قسمت و ما را پلاس شد
[B][M1]حربا نکرد روی به محراب آفتاب
[M2]در خاک نقش پای تو تا روشناس شد
[B][M1]بر خاک حسرت، از دم شمشیر ناز تو
[M2]یک قطره خون چکید و دل بی هراس شد
[B][M1]ما جمله مظهریم جمال تو را ولی
[M2]آیینه در میانهٔ ما روشنانس شد
[B][M1]بخشید جان ز باده مرا پیر میفروش
[M2]دردش درین سبوی سفالین حواس شد
[B][M1]بخشد به کام جان، اثر آب زندگی
[M2]هر دانه ای که با کف افسوس، آس شد
[B][M1]یکسان به خاک گشته رواق خرد، حزین
[M2]بنیاد عشق بین که چه عالی اساس شد
[A]
[B][M1]افزود خواب غفلت جاهل چو پیر شد
[M2]موی سفید در رگ این طفل، شیر شد
[B][M1]روز فتادگی، شدم از سعی بی نیاز
[M2]پای ز کار رفته، مرا دستگیر شد
[B][M1]چشم تو، تا پیاله ز خون دلم گرفت
[M2]این نازنین غزال، چنین شیرگیر شد
[B][M1]دریا، چه پشت چشم کند نازک از حباب؟
[M2]نانم به آبروی چو گوهر، خمیر شد
[B][M1]دولت چو یافت بدگهر، از وی کناره کن
[M2]درّنده تر شود، چو سگ سفله سیر شد
[B][M1]تا داد سر به دشت جنونم شکوه عشق
[M2]داغم جگر شکافتر از چشم شیر شد
[B][M1]مشنو فسون زهد که در تیره خاک هند
[M2]هر کس نیافت دولت دنیا، فقیر شد
[B][M1]جان حزین تشنه جگر سوخت ز انتظار
[M2]فردای حشر و وعدهٔ وصل تو دیر شد
[A]
[B][M1]پری گر وا کنم، پروانهٔ شمع تو خواهم شد
[M2]سمندر ساز آتشخانهٔ شمع تو خواهم شد
[B][M1]شبی پروانه سان گرد سرت گشتم، چه دانستم
[M2]که برگرد جهان افسانهٔ شمع تو خواهم شد
[B][M1]سرم گرم عروج نشئهٔ داغ است، می دانم
[M2]که مست از آتشین پیمانهٔ شمع تو خواهم شد
[B][M1]سحر ته پیرهن دیدم تو را چون شمع فانوسی
[M2]گریبان می درم، دیوانهٔ شمع تو خواهم شد
[B][M1]به تار آشنایی بسته بودم دل، ندانستم
[M2]که از پاس ادب، بیگانهٔ شمع تو خواهم شد
[B][M1]ز اشک و آه بی تابانه ام روشن بود کامشب
[M2]فدای جلوهٔ مستانهٔ شمع تو خواهم شد
[B][M1]حزین تیره روز خوبش را یک شب نپرسیدی
[M2]شهید خوی بی باکانهٔ شمع تو خواهم شد
[A]
[B][M1]فقرم کجا ز جلوهٔ دنیا زبون شود؟
[M2]موج سراب، دام ره خضر چون شود؟
[B][M1]سودای زلف یار، به دیوانگی کشید
[M2]فکری که در دماغ بماند، جنون شود
[B][M1]در سینه شکسته دلان تو آه نیست
[M2]چون بشکند سپاه، علمها نگون شود
[B][M1]بی شفقت است ناخن خارا تراش عشق
[M2]نزدیک شد غبار دلم بیستون شود
[B][M1]در قلزمی که شورش عشق است، ناخدا
[M2]بالد به خویش قطره و دریای خون شود
[B][M1]خاکم به باد رفت وز یادم نمی روی
[M2]عشق آن خیال نیست که از دل برون شود
[B][M1]در نشئه، نیست عقل فلاطون کم از شراب
[M2]هر کس گزید خلوت خم، ذوفنون شود
[B][M1]هر برگ از بهار دگرگیرد آب ورنگ
[M2]از خون دیده، چهره مرا لاله گون شود
[B][M1]عمری که هست مایهٔ آزادگی حزین
[M2]حیف است صرف محنت دنیای دون شود
[A]
[B][M1]جگر تشنه ام از لعل تو سیراب شود
[M2]چه غم است اینکه به کام دل احباب شود
[B][M1]لاف عزلت زدن آن روز تمام است مرا
[M2]که خم ابروی او گوشهٔ محراب شود
[B][M1]شمع روشن ننماید شب ظلمانی را
[M2]ساقیا می به قدح ربزکه مهتاب شود
[B][M1]غفلت افزود تو را زاهد، از افسانهٔ عشق
[M2]نیشتر در دل افسرده، رگ خواب شود
[B][M1]خشکی زهد، ز ما گرد برآورد حزین
[M2]دامن خرقه بیفشار که سیلاب شود
[A]
[B][M1]خجل در برم، عقل نادان نشیند
[M2]چو زاهد که در بزم مستان نشیند
[B][M1]نشیند خیال تو در گوشهٔ دل
[M2]چو یوسف که در کنج زندان نشیند
[B][M1]همین بس که در فکر شبهای مجنون
[M2]سر زلف لیلی، پریشان نشیند
[B][M1]دل آزردهٔ شام هجر تو چون شمع
[M2]به هر جا نشیند، گدازان نشیند
[B][M1]حزین ، آنکه سامان وصل تو را سوخت
[M2]به خاکستر شام هجران نشیند
[A]
[B][M1]بفشه چون ز بناگوش یار برخیزد
[M2]خروش بلبل وبوی بهار برخیزد
[B][M1]چه دولت است که در پای خم چو بنشینم
[M2]به جلوه، ساقی مشکین عذار برخیزد؟
[B][M1]به این کرشمه که از خاک کشتگان گذری
[M2]هزار ناله ز سنگ مزار برخیزد
[B][M1]ز دامن مژهٔ چشم سرمه ای پوشش
[M2]به صید دل نگه جان شکار برخیزد
[B][M1]ز ریزش مژه کز فیض اشک سیراب است
[M2]هزار رنگ گلم، ازکنار برخیزد
[B][M1]درین چمن سرکلک تو سبز باد حزین
[M2]که شور بلبل ازین شاخسار برخیزد
[A]
[B][M1]فروزان کن ز رخ، کاشانهای چند
[M2]بسوزان شمع من، پروانه اى چند
[B][M1]فغانم گوش کن امشب که فردا
[M2]ز من خواهی شنید افسانه اى چند
[B][M1]دلم داند به پاس آشنایی
[M2]چها دید، از وفا بیگانه اى چند
[B][M1]گران خوابان غفلت را شکستم
[M2]خمار، از نعرهٔ مستانه ای چند
[B][M1]خماری نیست خون عاشقان را
[M2]سرت گردم، بکش پیمانه ای چند
[B][M1]به هر دفتر ز کلک آتش آلود
[M2]ز ما مانده ست آتشخانه ای چند
[B][M1]حزین از فوت فرصت با صد افسوس
[M2]کشیدیم آه بی تابانه ای چند
[A]
[B][M1]خوشا شمعی که سر تا پا بسوزد
[M2]بسازد با خود و تنها بسوزد
[B][M1]مرا پرورده عشق خانمان سوز
[M2]شرار من دل خارا بسوزد
[B][M1]دم گرمی که من دارم عجب نیست
[M2]که در پیمانه ام، صهبا بسوزد
[B][M1]منم موسی، دلم شمع تجلی
[M2]ز تاب سینه ام سینا بسوزد
[B][M1]دل گرمی نهان در سینه دارم
[M2]که گر آهی زنم دنیا بسوزد
[B][M1]امید این بود کان مه عاشقان را
[M2]زگرمیهای مهرافزا بسوزد
[B][M1]ندانستم که آتش پارهٔ من
[M2]سپندم را ز استغنا بسوزد
[B][M1]جنون بر آتشم زد طرف دامان
[M2]ز داغ لاله ام صحرا بسوزد
[B][M1]حزین آبی حریف آتشم نیست
[M2]در آغوش دلم دریا بسوزد
[A]
[B][M1]نگاه گرم، چو رخسار آتشین تو بوسد
[M2]عرق چو شبنم گستاخ، یاسمین تو بوسد
[B][M1]خدای را، نخرامی به گشت باغ، مبادا
[M2]دهان غنچه، کف پای نازنین تو بوسد
[B][M1]چگونه زهر غم از رشک بر لبم نزند جوش
[M2]که مور خط، به دل شاد انگبین تو بوسد
[B][M1]کند به ساغر هوش فرشته، داروی مستی
[M2]تبسمی که لب سحرآفرین تو بوسد
[B][M1]چه دولتی ست که چون گرد راه خاک نشینی
[M2]به سعی خیزد و دامان همنشین تو بوسد
[B][M1]بیا بتاب به بازوی حسن، دست تجلی
[M2]که معجز ید بیضا، سر آستین تو بوسد
[B][M1]غرور چشم تو نازم که نیست نیم نگاهش
[M2]به صد نیاز اگر آسمان زمین تو بوسد
[B][M1]تو قد به ناز برافراز تا ز پای در افتم
[M2]چو زلف سجده کنان، پای نازنین تو بوسد
[B][M1]حزین ازین غزلت تازه گشت طرز فغانی
[M2]سزد، ز سدره فرود آید و زمین تو بوسد
[A]
[B][M1]روی تو به خورشید فلک نور فروشد
[M2]زلف تو به بختم، شب دیجور فروشد
[B][M1]هر شب به خیال مژه ات چشم من از اشک
[M2]الماس به زخم دل ناسور فروشد
[B][M1]جنس ارنی مایهٔ آن شد که تجلّی
[M2]نازی به خریدار سر طور فروشد
[B][M1]یارب چه شود ساقی اگر زان لب جان بخش
[M2]یک قطره به کام دل رنجور فروشد؟
[B][M1]هر قطره که از خون حزین ریخت به میدان
[M2]عشق تو به نرخ می منصور فروشد
[A]
[B][M1]در دیدهٔ من غیر رخ یار نگنجد
[M2]در آینه جز پرتو دیدار نگنجد
[B][M1]او گرم عتاب است و مرا غم که مبادا
[M2]در حوصله ام این همه آزار نگنجد
[B][M1]فریاد که غمهای تو ز اندازه برون است
[M2]ترسم همه در سینه به یکبار نگنجد
[B][M1]از طرز سخن ساز نگاه تو، شنیدم
[M2]آن راز که در پردهٔ اظهار نگنجد
[B][M1]زان بیخود و مستیم که هرگز می توحید
[M2]در جام دل مردم هشیار نگنجد
[B][M1]ما چون خم می، رند خرابات نشینیم
[M2]در مجلس ما زاهد دیندار نگنجد
[B][M1]زاهد تو و فردوس، که سرمست محبّت
[M2]جز در صف رندان گنه کار نگنجد
[B][M1]سرمست حزین از می منصوری عشق است
[M2]شوریده سرش، جز به سردار نگنجد
[A]
[B][M1]نخست از عاشقان بی جرمی آن نامهربان رنجد
[M2]به این زودی چرا کس رنجد و از دوستان رنجد؟
[B][M1]نخواهم پاکشیدن از سر کویت به صد خواری
[M2]کجا دل خوش کند گر عندلیب از گلستان رنجد؟
[B][M1]ز منع اختلاط غیر گشتی سرگران، آری
[M2]غرور حسن بی پروا، ز عشق بدگمان رنجد
[B][M1]بنازم سرفرازیهای آن سرو سهی قد را
[M2]که گر سر را نهد بر پایش، از آب روان رنجد
[B][M1]نظر دزدیده روشن می کنم زان جلوه گه، گاهی
[M2]مباد از دیدهٔ من آن غبار آستان رنجد
[B][M1]زبان گر یک نفس خامش کنم، دل می کند یادت
[M2]گر از یادت دمی غافل شوم، از دل زبان رنجد
[B][M1]حزین ، آزرده دارد بی کمالان را نوای تو
[M2]دل زاغ و زِِغن از طوطی شیرین زبان رنجد
[A]
[B][M1]قاصدی کو که پیامی، بر دلدار برد؟
[M2]سوی گلشن، خبر مرغ گرفتار برد؟
[B][M1]یوسفی کو که به گلبانگ خریداری خویش
[M2]سینه چاکم، چو گل از خانه به بازار برد؟
[B][M1]قوّتی داده به فرهاد و به مجنون ضعفی
[M2]هرکه را عشق، ز راهی به سر کار برد
[B][M1]عکس خواهش ز بس از مردم دنیا دیدم
[M2]جوهر آینه ام، حسرت زنگار برد
[B][M1]بهر مشاطگی چهرهٔ گل باد صبا
[M2]بویی از پیرهنت، جانب گلزار برد
[B][M1]بس که چون نقش قدم محو سراپای توام
[M2]رشک بر حیرت من، صورت دیوار برد
[B][M1]کار دل رفت ز دست از غم ایّام حزین
[M2]جلوهٔ عشوه گری کو که دل از کار برد؟
[A]
[B][M1]با تیغ بازی مژه ات جان که می برد؟
[M2]از چنگ کفر زلف تو، ایمان که می برد؟
[B][M1]بر کف نهاده ام دل صد چاک خویش را
[M2]این شانه را به زلف پریشان که می برد؟
[B][M1]مشکل کشد دلش به سر کوی عاشقان
[M2]این شمع را به خاک شهیدان که می برد؟
[B][M1]ناز و کرشمه، غمزه، به خون جمله تشنه اند
[M2]جان از مصاف شیر شکاران که می برد؟
[B][M1]عشق آزمود قوّت بازوی خویش را
[M2]تا پنجه ای به پنجهٔ مژگان که می برد؟
[B][M1]در زیر سنگ مانده کفم از فسردگی
[M2]پیغام چاک را، به گریبان که می برد؟
[B][M1]جز من که در گره زده ام اشک و آه را
[M2]اخگر به جیب و شعله به دامان که می برد؟
[B][M1]بوسیده ایم ما لب جان بخش یار را
[M2]حسرت به خضر و چشمهٔ حیوان که می برد؟
[B][M1]گر بشکنیم زیر لب این خوش صفیر را
[M2]پیغامی از قفس به گلستان که می برد؟
[B][M1]شرمنده کرد گریه ام، ابر بهار را
[M2]شبنم به شطّ و قطره به عمّان که می برد؟
[B][M1]نبود تو را حریف، کسی در سخن حزین
[M2]با خامهٔ تو، گوی ز میدان که می برد؟
[A]
[B][M1]در صیدگاه ناز تو بسمل به خون تپد
[M2]در خون تپد ولیک نه چون دل به خون تپد
[B][M1]در شیشه خانهٔ دل هر کس، پری رخی ست
[M2]از عشقت ای فرشته شمایل، به خون تپد
[B][M1]در راه عشق کز دم تیغ است تیزتر
[M2]باید چنان تپید که منزل به خون تپد
[B][M1]دارند زیرکان به خیال تو زندگی
[M2]صیدی که شد ز یاد تو غافل، به خون تپد
[B][M1]ترسم ز گریهٔ من دیوانه، لاله سان
[M2]در موج خیز بادیه محمل به خون تپد
[B][M1]این جان که داده ای به حزین آنچنان مکن
[M2]کز آرزوی خنجر قاتل به خون تپد
[A]
[B][M1]دمی که از رخ ساقی خوی حجاب چکد
[M2]مرا ز هر بن مو، موج پیچ و تاب چکد
[B][M1]به یاد آن لب میگون چو ناله پردازم
[M2]به جای اشک ز مژگان من شراب چکد
[B][M1]اگر ز جور تو نالم به چرخ سنگین دل
[M2]سپهر خون شود از چشم آفتاب چکد
[B][M1]سپاه هوش جهان را دهد به موج فنا
[M2]کرشمه ای که از آن چشم نیم خواب چکد
[B][M1]به محفلی که زنی نشتری به ناله حزین
[M2]به جای نغمه شرار از رگ رباب چکد
[A]
[B][M1]بوی زلفی به گریبان صبا ریخته اند
[M2]طرفه شوری به دماغ دل ما ریخته اند
[B][M1]به سر کوی تو ای قبلهٔ ارباب نیاز
[M2]نقش پیشانی دل تا به سما ریخته اند
[B][M1]صفحهٔ خاطر افلاک ندارد ز انجم
[M2]اینقدر داغ که در سینه ما ریخته اند
[B][M1]کام بخشان جهان با کف فیّاض چو ابر
[M2]عرق شرم، به دامان گدا ریخته اند
[B][M1]در بیابان محبت عوض ربگ روان
[M2]پاره های دل ارباب وفا ربخته اند
[B][M1]راز کونین حزین ، از دل روشن پیداست
[M2]طرح این آینه را خوش به صفا ریخته اند
[A]
[B][M1]چو سنبل تو به طرف سمن فرو ریزد
[M2]دل شکسته اش از هر شکن فرو ریزد
[B][M1]به شیوه ای که ز گلبرگ تر چکد شبنم
[M2]نمک ز لعل تو شیرین سخن، فرو ربزد
[B][M1]نقاب زلف ز عارض اگر براندازی
[M2]صنم ز طاق دل برهمن فرو ریزد
[B][M1]خرام ناز تو ای شاخ گل، قیامت را
[M2]به خاک عاشق خونین کفن فرو ریزد
[B][M1]به سجده گاه تو، سر بر زمین چنان کوبم
[M2]که لرزه بر جگر اهرمن فرو ریزد
[B][M1]به کاوش مژه نازم که از جراحت دل
[M2]به خاک کوی تو خون یمن فرو ریزد
[B][M1]به بیستون قدم آهسته تر نهم، ترسم
[M2]که پاره های دل کوهکن فرو ریزد
[B][M1]نشاط بی تو همانا، حرام گشته به دل
[M2]که باده، خون شود از چشم من فرو ریزد
[B][M1]ز چین طره آن نازنین غزال، حزین
[M2]چه نافه هاکه به جیب ختن فروریزد
[A]
[B][M1]مبادا رو کسی زان قبلهٔ ابرو بگرداند
[M2]که کافر می شود، از قبله هرکس رو بگرداند؟
[B][M1]درین وادی به حسرت مردم و چشم از صبا دارم
[M2]که گردم را به گردکعبهٔ آن کو بگرداند
[B][M1]محبت روشناس شهر عشقم کرد و می خواهد
[M2]دل رسوا، مرا درکوچهٔ گیسو بگرداند
[B][M1]به رغم عاشقان تاکی کند با بوالهوس گرمی
[M2]الهی خوی او را عشق آتش خو بگرداند
[B][M1]سبوی غنچه را بر طاق نسیان می نهد بلبل
[M2]اگر جام نگاه، آن نرگس جادو بگرداند
[B][M1]منم عاشق، به غیری جلوه ضایع می کنی تاکی؟
[M2]عنان ناز را کاش آن قد دلجو بگرداند
[B][M1]حزین افسرده ای، آهنگ گلزار محبّت کن
[M2]مزاج شعله را، آب و هوای او بگرداند
[A]
[B][M1]درکشوری که مهر و وفا می فروختند
[M2]خوبان، متاع جور و جفا می فروختند
[B][M1]در بیعگاه خنجر ناز نگاه او
[M2]جان، قدسیان به نرخ گیا می فروختند
[B][M1]من زان ولایتم که به یک جو نمی خرید
[M2]شاهنشهی اگر به گدا می فروختند
[B][M1]ننگ آیدش وگر نه مکرر به التماس
[M2]دولت به رند بیسر وپا می فروختند
[B][M1]خواری کشان کوی خرابات از غرور
[M2]چین جبین به بال هما می فروختند
[B][M1]گل می دمید یکسر ازین دشت آتشین
[M2]خاری اگر به آبله پا می فروختند
[B][M1]دون همّتان سفله شعار جهان حزین
[M2]ما را چه می شدی که به ما می فروختند؟
[A]
[B][M1]شلایین نرگسش مست شراب آلوده را ماند
[M2]نگاه ناز او مژگان خواب آلوده را ماند
[B][M1]کدامین چشمه نوش است یارب تیغ ناز او؟
[M2]به زخمم بخیه، مور شهد ناب آلوده را ماند
[B][M1]گره از بسکه در دل، گریه طوفان نسب دارم
[M2]نفس در سینهام سیل شتاب آلوده را ماند
[B][M1]به خون، دل می تپد از سرگرانیهای ناز او
[M2]خم ابروی او تیغ عتاب آلوده را ماند
[B][M1]به مخموری لب خشک از زبان شرمگین دارم
[M2]خط پیمانه ام چشم حجاب آلوده را ماند
[B][M1]ز ابنای جهان ناید گشاد کار محتاجان
[M2]که دست این لئیمان، پای خواب آلوده را ماند
[B][M1]فرو خوردم ز بیم خویش از بس اشک میگون را
[M2]دل من اخگر خون کباب آلوده را ماند
[B][M1]کتان طاقتم را پرده داری می کند حسنش
[M2]رخش درشام خط، ماه سحاب آلوده را ماند
[B][M1]حزین امروز روشن باد چشم داغ ناسورت
[M2]که آن خال از عرق، مشک گلاب آلوده را ماند
[A]
[B][M1]کوته نظران زلف سیه کار ندانند
[M2]این مرده دلان فیض شب تار ندانند
[B][M1]جانسوز دیاریست محبت، که طبیبان
[M2]رسم است که حال دل بیمار ندانند
[B][M1]ما باخته دینان، ادب کفر ندانیم
[M2]نو برهمنان بستن زنار ندانند
[B][M1]مغروری حسن است که در جلوه گه او
[M2]جانبازی یاران وفادار ندانند
[B][M1]بی پرده تماشایی آن حسن لطیفند
[M2]بالغ نظران، پرده پندار ندانند
[B][M1]دارند حریفان هوس خاطر شادی
[M2]دل باختگان غیر غم یار ندانند
[B][M1]دستان زن دیرینه ی گلزار، حزین است
[M2]این نوسخنان شیوهٔ گفتار ندانند
[A]
[B][M1]خوبان به ره مهر و وفا پا نگذارند
[M2]تا حسرت عالم به دل ما نگذارند
[B][M1]این رسم، غریب است که در خلوت دیدار
[M2]بی پرده درآیند و تماشا نگذارند
[B][M1]هرگز نکند گل، چمن بی سر و پایان
[M2]تا بر سر خار، آبله ی پا نگذارند
[B][M1]الفت هوسم نیست به دلهای چمن سیر
[M2]ترسم که مرا با غم خود وا نگذارند
[B][M1]مستان چه خرابند که خوناب دلم را
[M2]در جام نریزند و به مینا نگذارند
[B][M1]هرگز نزند خیمه برون، آه من از دل
[M2]وسعت طلبان دامن صحرا نگذارند
[B][M1]از قافلهٔ اشک سبک خیزتری نیست
[M2]این گرم روان، بار به دلها نگذارند
[B][M1]از پای دل خویش بکش خار علایق
[M2]راهی ست که سوزن به مسیحا نگذارند
[B][M1]دوری ست که خون با دل کس گرم نجوشد
[M2]شهری ست که دیوانه به غوغا نگذارند
[B][M1]نگذاشت فلک در کف اخوان غیورش
[M2]تا دامن یوسف به زلیخا نگذارند
[B][M1]زاهد، کم خود گو، به حریفان چو نشستی
[M2]بگذار که با خویش تو را وا نگذارند
[B][M1]رفعت طلبان را نرسد دست به جایی
[M2]تا پا به سر دولت دنیا نگذارند
[B][M1]امّید حزین اینکه درین عهد، نکویان
[M2]کار دل امروز، به فردا نگذارند.
[A]
[B][M1]حریف عیش جهان بی دماغ می ماند
[M2]پیاله می رود از دست و داغ می ماند
[B][M1]چنین که عشق زند ره، فقیه و زاهد را
[M2]کدام مرد، به کنج فراغ می ماند
[B][M1]ز خوی آتش عشق غیور، بوالعجب است
[M2]که آشیانهٔ بلبل به باغ، می ماند
[B][M1]چنان ز زلف تو آشفته است خاطر من
[M2]که بوی نافه به موی دماغ می ماند
[B][M1]به سفله، عالم افسرده، باد ارزانی
[M2]خزان چو گشت، گلستان به زاغ می ماند
[B][M1]چو آمدی ز رخت باغ سرخ رو گردید
[M2]ز رفتنت به کف لاله، داغ می ماند
[B][M1]من از حریص شرابی، کفم تهی ست حزین
[M2]خوش آنکه درد مِی اش در ایاغ می ماند
[A]
[B][M1]رخ تو رونق صبح بهار می شکند
[M2]کرشمه تو، دل روزگار می شکند
[B][M1]غرور گریهٔ دریا مدار مستی ما
[M2]پیاله بر سر ابر بهار می شکند
[B][M1]هلاک غمزه آن ترک می پرست شوم
[M2]که دشنه در جگر روزگار می شکند
[B][M1]به بزم وصل تو، پیمانه را به سنگ زنم
[M2]که رنگ آل تو، پشت خمار می شکند
[B][M1]حزین شکستی اگر آیدت شگفت مدار
[M2]که آسمان، گهر آبدار می شکند
[A]
[B][M1]شوریده دلی دارم، دیوانه چنین باید
[M2]کز خون نشود خالی، پیمانه چنین باید
[B][M1]عمری ست که می گردم، برگرد سر شمعی
[M2]می سوزم و می سازم، پروانه چنین باید
[B][M1]خوب است جفا امّا، با من تو ز حد بردی
[M2]باید دلی آزردن، امّا نه چنین باید
[B][M1]خون از مژه می بارم، ای ابر تماشاکن
[M2]چشمی که شود گریان، مستانه چنین باید
[B][M1]من دانم و دل کز تو، در عشق چها دیدم
[M2]جانم به فدایت باد، جانانه چنین باید
[B][M1]غلتیده دلم در خون پیش صف مژگانی
[M2]گرکشته شوی باری، مردانه چنین باید
[B][M1]شوری ست حزین با توکز زمزمه ات امشب
[M2]در دیده نمک دارم، افسانه چنین باید
[A]
[B][M1]دلم که شاهد امّید، در کنار ندید
[M2]جبین صبح شب تار انتظار ندید
[B][M1]در آفتاب قیامت به سر چگونه برد
[M2]کسی که سایهٔ آن سرو پایدار ندید؟
[B][M1]دلم که بوی گلش بر دماغ بود گران
[M2]چه فتنه ها که در آن زلف تابدار ندید
[B][M1]شمرده زد نفس خو هرکه در عالم
[M2]چو صبح، آینهٔ خاطرش غبار ندید
[B][M1]حزین ، به بلبل آواره زآشیان رحم است
[M2]که در خزان ز چمن رفت و نوبهار ندید
[A]
[B][M1]اهل نظر، از آن در یکتا چه دیده اند
[M2]با دیدهٔ حباب ز دریا چه دیده اند؟
[B][M1]حسن بتان به ساده دلی ها نمی رسد
[M2]آیینه خاطران، ز تماشا چه دیده اند؟
[B][M1]حجّ قبول، کعبهٔ دیدار دیدن است
[M2]از پای سعی آبله فرسا چه دیده اند؟
[B][M1]شد چشم ما ز نعمت عمر دو روزه سیر
[M2]از روزگار، خضر و مسیحا چه دیده اند؟
[B][M1]از دل، سراغ لیلی صحرانشین شود
[M2]خواری کشان ز آبلی پا چه دیده اند؟
[B][M1]دارند هر طرف چو صفت جرگه در میان
[M2]صیاد پیشگان ز دل ما چه دیده اند؟
[B][M1]از خون دیده پرورش تاک می کنند
[M2]رندان میگسار ز صهبا چه دیده اند؟
[B][M1]ما نقش خود ز خال لب یار دیده ایم
[M2]تا اهل دل ز خال سویدا چه دیده اند؟
[B][M1]چون می توان ز ترک طلب، کام دل گرفت
[M2]دون همّتان، ز عرض تمنا چه دیده اند؟
[B][M1]شیدا دلان، ندانم از آن بی نشان حزین
[M2]پنهان کدام شیوه و پیدا چه دیده اند؟
[A]
[B][M1]از دلم برخاست دودی، آسمان آمد پدید
[M2]گردی از خاطر فشاندم، خاکدان آمد پدید
[B][M1]حرف عشق آمد به لب، شور قیامت ساز شد
[M2]داغ دل گل کرد، مهر خاوران آمد پدید
[B][M1]رخ نمودی، جنت موعود گردید آشکار
[M2]جلوه گر گشتی، حیات جاودان آمد پدید
[B][M1]خاک بی سرمایه، مجنون و خراب افتاده بود
[M2]برفشاندی دست و دل، دریا و کان آمد پدید
[B][M1]قد به ناز افراشتی غوغای محشر راست شد
[M2]حرفی از خود ساختی، شور جهان آمد پدید
[B][M1]جان رمید از الفت تن تا تو رفتی از میان
[M2]آمدی تا در کنار، آرام جان آمد پدید
[B][M1]یک تبسم کردی و شور جهان شد آشکار
[M2]یک اشارت کردی و صد داستان آمد پدید
[B][M1]برقع از رخ تا کشیدی جیب گلها چاک شد
[M2]سایه تا انداختی، سرو روان آمد پدید
[B][M1]درد هجران تو جان بی قراران داغ داشت
[M2]رخ نمودی، آتش صد خانمان آمد پدید
[B][M1]دیده میگون ساختی، میخانه ها در گرد شد
[M2]گرد مژگان ریختی، دیر مغان آمد پدید
[B][M1]ریخت دست غم حزین ، در دل مرا صد رنگ داغ
[M2]سینه ام را چاک زد، حشر نهان آمد پدید
[A]
[B][M1]جایی که از سپند نگردد فغان بلند
[M2]ما را بود چو شعلهٔ آتش، زبان بلند
[B][M1]بال و پری کجاست که با همّت رسا
[M2]پرواز گیرم از سر این خاکدان بلند؟
[B][M1]درگلشنی که بانگ صفیرم فکنده شور
[M2]بلبل ز خوی گل ننماید فغان بلند
[B][M1]با پستی سپهر نیامد فرو سرم
[M2]عنقا صفت فتاده مرا آشیان بلند
[B][M1]تا شد دلم به حلقهٔ گلدام زلف اسیر
[M2]شد شور محشر از قفس بلبلان بلند
[B][M1]رحم است بر درازی اندوه قمریان
[M2]پرواز پست و جلوهٔ سرو روان بلند
[B][M1]خوش می کشند دامن ناز این سهی قدان
[M2]دست ستمکشی نشود از میان بلند
[B][M1]خامش حبن که ناله به جایی نمی رسد
[M2]پست آفریده اند زمین، آسمان بلند
[A]
[B][M1]در دل غم آن لاله عذار است ببینید
[M2]این باده که بی رنج خمار است ببینید
[B][M1]شد چشم مرا نکهت پیراهن یوسف
[M2]گردی که از آن راهگذار است ببینید
[B][M1]جان تازه کند لفظ خوش و معنی رنگین
[M2]حسنی که در آن خط غبار است ببینید
[B][M1]آن یار که چاک است ازو جامهٔ جان ها
[M2]آسایش آغوش وکنار است ببینید
[B][M1]مستغرق وصلند درین بزم حریفان
[M2]دل آینه، یار آینه دار است ببینید
[B][M1]در آرزوی بلبل بی بال و پر ما
[M2]گلها همه آغوش و کنار است ببینید
[B][M1]در پردهء زلف است تجلّی گه رویش
[M2]شمعی که فروغ شب تار است ببینید
[B][M1]در راه وفا حال پریشان حزین را
[M2]کاشفته تر از طره یار است ببینید
[A]
[B][M1]بهار شد که چمن جام ارغوان گیرد
[M2]ز جوش سبزه زمین رنگ آسمان گیرد
[B][M1]به طرف باغ بساط زمردی فکنند
[M2]ز لاله برهمن خاک، طیلسان گیرد
[B][M1]به دوش نامیه دیبای بهمنی فکنند
[M2]ز غنچه تارک شاخ، افسر کیان گیرد
[B][M1]صبا ز جیب سمن بوی پیرهن آرد
[M2]نشان نکهت گل، گرد کاروان گیرد
[B][M1]چو آفتاب زند خیمه لاله در هامون
[M2]سحاب بر سر کهسار سایبان گیرد
[B][M1]مغنی، از دم گرمت ترانهای خواهم
[M2]که آتشم به نیستان استخوان گیرد
[B][M1]کجا رواست درین فصل غم زدا، دل را
[M2]غبار کلفت ایام در میان گیرد؟
[B][M1]مگر عنایت ساقی کند سبکدستی
[M2]پیاله، کین من از دور آسمان گیرد
[B][M1]سهی قدان چمن جلوه های ناز کنند
[M2]نهال رقص به گلبانگ بلبلان گیرد
[B][M1]شود به لخلخه سایی، نسیم نوروزی
[M2]مشام عالم افسرده بوی جان گیرد
[B][M1]به من ستیزهٔ چرخ کهن نه رسم نوی ست
[M2]که شاهباز فلک، صید ناتوان گیرد
[B][M1]نشاط، غاشیه دار سبک روی ست حزین
[M2]که چون نسیم صبا راه گلستان گیرد
[A]
[B][M1]از ما فلک دون چه به یغما بستاند؟
[M2]این سفله چه داده ست که از ما بستاند؟
[B][M1]کوثر جگر تشنه فرستد به سوالش
[M2]خاری که نم از آبله ی پا بستاند
[B][M1]گر نیست تبسم، سر دشنام سلامت
[M2]دل کام خود از لعل شکرخا بستاند
[B][M1]سودای کریمان همه سود است که نیسان
[M2]گوهر عوض قطره ز دریا بستاند
[B][M1]از گرسنه چشمان به حذر باش که ساغر
[M2]هر قطره که خم داد، ز مینا بستاند
[B][M1]این است حزین ، از کرم ساقی امیدم
[M2]ما را به یکی جرعه می، از ما بستاند
[A]
[B][M1]خواهم به دل آن نرگس مستانه در افتد
[M2]بد مست تماشاست، به دیوانه درافتد
[B][M1]سخت است تلاش دو زبردست، مبادا
[M2]می با نگه یار، حریفانه درافتد
[B][M1]چشمش، به نگاهی ننوازد دل ما را
[M2]کی لایق برق است که با دانه درافتد؟
[B][M1]در هر رگ ما مستی منصور کند، خون
[M2]گر عکس رخ یار به پیمانه درافتد
[B][M1]گو گردش پیمانه درین بزم ز غیرت
[M2]با چرخ تنک ظرف، حریفانه درافتد
[B][M1]حیف است زبردست زند با همه کس دست
[M2]آن زلف نبایست که با شانه درافتد
[B][M1]با چشم حزین این سخن از عشق بگویید
[M2]کی خواب به دام تو به افسانه درافتد؟
[A]
[B][M1]زهر غم هجر تو به جان کارگر افتاد
[M2]امّید وصال تو به عمر دگر افتاد
[B][M1]در قلزم دل نیست همانا، نم خونی
[M2]کز دیده به دامان همه لخت جگر افتاد
[B][M1]در دامن شب طره سیه مست، گشودی
[M2]بویى به دماغ آمد و شوری به سر افتاد
[B][M1]عشق تو زند راه خراباتی و زاهد
[M2]این شعله چه شوخ است که در خشک و تر افتاد؟
[B][M1]تا باکه رخ از باده برافروخته بودی
[M2]کآتش به دل عاشق خونین جگر افتاد
[B][M1]در هفت صدف گوهر غلتانی اگر هست
[M2]اشکی ست که از دامن مژگان تر افتاد
[B][M1]آتشکده عشق، دل سوختگان است
[M2]بیزارم از آن شعله که در بال و پر افتاد
[B][M1]ای آنکه کنی آتش دل تند به دامن
[M2]خوش باش که در خرمن جانم شرر افتاد
[B][M1]ماند به دل تنگ، نه آزاد و نه بسمل
[M2]هر صید که در دام تو بیدادگر افتاد
[B][M1]آمد به خیالش، به غلط نکهت زلفی
[M2]سنبل به بغل، باد صبا، بی خبر افتاد
[B][M1]آمد به میان قصهای از سلسله موبی
[M2]در حلقهٔ سودازدگان شور و شر افتاد
[B][M1]این آن غزل نغمه سرایان عراق است
[M2]کزکلک حزین تو، چه رنگین گهر افتاد
[A]
[B][M1]بی پا و سر ز قدر و شرف کام می برد
[M2]پیر مغان مرا به ادب نام می برد
[B][M1]جمشید را نگشته میسر ز جام خویش
[M2]کیفیتی، که خون دل آشام می برد
[B][M1]مشت غبار ما ندهد گر فلک به باد
[M2]از ما به کوی یار، که پیغام می برد؟
[B][M1]با مهر و ذرّه پرتو فیض ازل یکی ست
[M2]هر کس به قدر همّت خود کام می برد
[B][M1]یک قرص بیش در کف چرخ لئیم نیست
[M2]گر صبح می نهد به میان، شام می برد
[B][M1]دل را فکنده عشق به میدان امتحان
[M2]گوی از میانه، زلف دلارام می برد
[B][M1]تف باد بر دو رنگی دهر دنی حزین
[M2]کامی که داده است به ناکام می برد
[A]
[B][M1]از پرده چو خواهد، گل رخسار برآرد
[M2]پوشد به لباس گل و از خار برآرد
[B][M1]دل از خم زلفش چه خیال است برآرم؟
[M2]چون آینه کز سبزه ی زنگار برآرد
[B][M1]امروز مگر همّت مردانه ی ساقی
[M2]بنیاد غم از ساغر سرشار برآرد
[B][M1]افسرده دلی رفت ز حد، شور جنون کو؟
[M2]تا بی خودم از خانهٔ خمار برآرد
[B][M1]بوی سر زلف تو دهد طرح به سنبل
[M2]آهی که حزین از دل افگار برآرد
[A]
[B][M1]کشم چو آه، دل ناتوان بیاساید
[M2]خدنگ چون سفری شد کمان بیاساید
[B][M1]مجال دیده گشودن درین غبارکجاست؟
[M2]مگر که از تک و تاز آسمان بیاساید
[B][M1]چو موج قافلهٔ عمر را درنگی نیست
[M2]کسی چگونه درین کاروان بیاساید؟
[B][M1]بساط سبزه وگل را نچیده برچیدند
[M2]چگونه بلبل این بوستان بیاساید؟
[B][M1]فغان که در غم عشق، اضطراب دل نگذاشت
[M2]خدنگ غمزهٔ نامهربان بیاساید
[B][M1]به گوش، رشک برد دل، حدیثت ار شنوم
[M2]برم چو نام خوشت را زبان بیاساید
[B][M1]حزین از آن سگِ کو، تا برید پیوندم
[M2]چو نی نشد ز فغان استخوان بیاساید
[A]
[B][M1]اگر نسیم نباشد که زلف بگشاید؟
[M2]به عاشقان رخ معشوق را که بنماید؟
[B][M1]ز شمع، شب نشود روز، قدر وقت بدان
[M2]طلوع شعشعه ی آفتاب می باید
[B][M1]معاشران به نشاط بهار، خنده زنید
[M2]مجال نیست که گل ساغری بپیماید
[B][M1]به دست کوتهم آن طرّهٔ رسا نفتاد
[M2]چه شد که پرچم آهم به عرش می ساید
[B][M1]به بانگ بربط و می بادهٔ مغانه بکش
[M2]که واعظ نفس افسرده، ژاژ می خاید
[B][M1]رسد چو دور به زاهد، قدح برافشانید
[M2]پیاله گر نکشد، دامنی بیالاید
[B][M1]دلم ز غنچه پیکان او شکفت حزین
[M2]خوشا دلی که ز فیضش دلی بیاساید
[A]
[B][M1]صباحت کو که گل را بر سرم شور جنون سازد؟
[M2]ملاحت کو که بر داغم نمکدان را نگون سازد؟
[B][M1]نباشد اینقدر،گر تیغ مژگانش گران تمکین
[M2]دل سنگین ما را مرد می باید که خون سازد
[B][M1]لبش گر دل نپردازد به شیرین کاری حرفی
[M2]هجوم غم غبار خاطرم را بیستون سازد
[B][M1]بساط مهر و مه را وقت آن شد تا به هم پیچم
[M2]غرور طبع من تا چند با بخت زبون سازد
[B][M1]به وحدتخانه ای باشد حزین ذوق سماع ما
[M2]که مطرب سبحه و زنار، تار ارغنون سازد
[A]
[B][M1]در این دو هفته که با گل مدار می گذرد
[M2]پیاله گیر که ابر بهار می گذرد
[B][M1]به این خوشم که شب هجر، تیره روزان را
[M2]به یاد صبح بناگوش یار می گذرد
[B][M1]به حیرت از روش چشم می پرست توام
[M2]که دور مستی او در خمار می گذرد
[B][M1]از آن شبی که به زلف تو کرد شانه کشی
[M2]هنوز باد صبا مشکبار می گذرد
[B][M1]خجسته باد صباحی که میگساران را
[M2]به روی ساقی مشکین عذار می گذرد
[B][M1]حیات خواجهٔ دلمرده بین که روز و شبش
[M2]به فکر عالم ناپایدار می گذرد
[B][M1]ز دور چرخ چه اندیشم، از فلک چه کشم؟
[M2]مرا به گردش ساغر مدار می گذرد
[B][M1]چرا دراز نباشد شب فراق حزین ؟
[M2]سخن ز سلسلهٔ زلف یار می گذرد
[A]
[B][M1]گریبان چاکم و جانان مرا دیوانه پندارد
[M2]حکایتهای هجران مرا افسانه پندارد
[B][M1]سر و کار است با شوخی مرا، کز ساده لوحیها
[M2]به دستم داغ عشق خویش را پیمانه پندارد
[B][M1]سرا پا بس که لبریز ویم، خود را نمی یابم
[M2]هنوزم آن بت دیر آشنا بیگانه پندارد
[B][M1]ستم، خنجر به کینم می کشد، مستانه می آید
[M2]نگه ساغر ز خونم می زند، میخانه پندارد
[B][M1]حزین ویرانه ما را به طالع نیست تعمیری
[M2]دلم را یار از خود بی خبر بتخانه پندارد
[A]
[B][M1]هوای عشق برونم ز ننگ و نام کشید
[M2]به توبه نامهٔ من، یار خط جام کشید
[B][M1]خوشا حریف شرابی که فکر شام نداشت
[M2]نهاد لب به شط باده و تمام کشید
[B][M1]ز عشق پاک به هر شیوه تو مشتاقم
[M2]به خشم و کین نتوان از من انتقام کشید
[B][M1]هنوز از آن خط مشکین خبر نداشت دلم
[M2]هوای دانه خالت مرا به دام کشید
[B][M1]ز من حدیث وفا و جفای خویش مپرس
[M2]که پاس راز، زبان مرا ز کام کشید
[B][M1]ز کوی انجم و افلاک رخت خویش برآر
[M2]برای جا نتوان منت از لئام کشید
[B][M1]بهار عیش در آغوش غنچه خسبان است
[M2]نسیم صبح به گوش من این پیام کشید
[B][M1]متاع عنصر و افلاک واسپار حزین
[M2]که خوار شد، ز فرومایه هر که وام کشید
[A]
[B][M1]لب تشنهٔ تیغیم، ز کوثر چه گشاید؟
[M2]دریا کش زخمیم، ز ساغر چه گشاید؟
[B][M1]در سایهٔ داغیم، ز خورشید چه منّت؟
[M2]همسایهٔ بختیم، ز اختر چه گشاید؟
[B][M1]دارو ندهد سود به بیمار محبت
[M2]عمر ار گذرد تلخ ز شکر چه گشاید؟
[B][M1]تمکین رود از دست، دل آید چو به طوفان
[M2]دریا چو به هم خورد ز لنگر چه گشاید؟
[B][M1]ناصح چه دهد بیهده بر باد نفس را
[M2]دیوانهٔ عشقم، ز فسونگر چه گشاید؟
[B][M1]در طالع خود بیند اگر دولت وصلت
[M2]آیینه، نظر پیش سکندر چه گشاید؟
[B][M1]هر زخم به روی دل عاشق در فتحی ست
[M2]زین بیش ز تیغ تو ستمگر چه گشاید؟
[B][M1]تا یار شد از دیده، نهادم مژه بر هم
[M2]شهباز نظر دوخته ام پر چه گشاید؟
[B][M1]در بزم گشایند چو دیوان حزین را
[M2]خمّار، خم میکده را سر چه گشاید؟
[A]
[B][M1]ترسم از چشم خوشت غافل نگاهی سر زند
[M2]در دل بی طاقت من اشک و آهی سر زند
[B][M1]من به یک نظاره حیرانم چه گل چینم ز تو؟
[M2]حسن شوخت هر نفس، از جلوه گاهی سر زند
[B][M1]عمر صرف دوستی کردم، بری حاصل نداد
[M2]زین چمن می خواستم مردم گیاهی سر زند
[B][M1]گر شود آن برق جولان، گرم خودداری چنین
[M2]شعله ای ترسم ز هر مشت گیاهی سر زند
[B][M1]از تغافل های گرم یار می ترسم حزین
[M2]آه بی تابانه ای از دادخواهی سر زند
[A]
[B][M1]ساغر نزنم تا بتوان خون جگر زد
[M2]بر سر نزنم گل، چو توان دست به سر زد
[B][M1]گویا به چمن تند وزیده ست نسیمی
[M2]این مرغ گرفتار صفیری به اثر زد
[B][M1]پرداخته بودم ز سواد دو جهان چشم
[M2]آن طره ی طرار ، مرا راه نظر زد
[B][M1]بازوی شکارافکن آن غمزه بنازم
[M2]تیرش اگر از سینه خطا شد به جگر زد
[B][M1]بنواخت مرا آن لب شیرین به پیامی
[M2]صد غوطه فزون تلخی جانم به شکر زد
[B][M1]جانا به نظر خرد مبین دانهٔ اشکم
[M2]آتش به جهانی شود از نیم شرر زد
[B][M1]می سوخت حزین را، مژه در راه تو چون شمع
[M2]آتش شب هجران تو در دیدهٔ تر زد
[A]
[B][M1]به خاموشی صفیر آشنایی می توانم زد
[M2]چو نی از داغهای خود نوایی می توانم زد
[B][M1]همین من مانده ام امروز تنها از دل افگاران
[M2]که پیش دوستان حرف وفایی می توانم زد
[B][M1]نوا سنج خموشی کیست غیر از من درین گلشن؟
[M2]که حرفی با نگاه سرمه سایی می توانم زد
[B][M1]اگر دستم بود کوتاه اما همّتی دارم
[M2]که بر نقد دو عالم پشت پایی می توانم زد
[B][M1]عبث خون جگر ضایع کنی ای چشم بی پروا
[M2]ازین می ساغر مردآزمایی می توانم زد
[B][M1]چنان عاجز نیم کز حال من غافل شود نازت
[M2]به خون خویش هم من دست و پایی می توانم زد
[B][M1]دلم با حلقهٔ ماتم نشینان الفتی دارد
[M2]هنوز ای گریه ناکان، های هایی می توانم زد
[B][M1]نیارم چون جرس برداشت از دوش کسی باری
[M2]همین گم کرده راهان را، صلایی می توانم زد
[B][M1]نیم بیگانه زان گل، خارخاری در جگر دارم
[M2]چو بلبل نالهٔ درد آشنایی می توانم زد
[B][M1]حزین از خودنمی گویم سخن، گوشی به حرفم کن
[M2]نیم من، از دم نایی نوایی می توانم زد
[A]
[B][M1]گر به شوخی شرری در پر پروانه زدند
[M2]آتش عشق مرا در دل دیوانه زدند
[B][M1]وقت مستان تو خوش باد که در دیر مغان
[M2]باده با محتسب شهر، حریفانه زدند
[B][M1]جگر خویش فشردند و به ساغر کردند
[M2]لاله سان، سوختگان تو چو پیمانه زدند
[B][M1]دل ارباب وفا بر سر هم ریخته است
[M2]در حریمی که سر زلف تو را شانه زدند
[B][M1]واعظ افسانه چه حاصل که صبوحی زدگان
[M2]در توفیق به یک نعرهٔ مستانه زدند
[B][M1]حسن در جلوه گری جان جهانی را سوخت
[M2]آتش از پرتو این شمع، به کاشانه زدند
[B][M1]آتشین چهره بتان را، نبود پروایی
[M2]صد دهن خنده، به جانبازی پروانه زدند
[B][M1]عاشقان را نبود از شجر طور کمی
[M2]شعله در جان و دل از جلوهٔ جانانه زدند
[B][M1]شوخ چشمان دل فارغ نگذارند حزین
[M2]ز آشنا عشوه نگاهی، ره بیگانه زدند
[A]
[B][M1]تهمت برق تجلی ست که بر طور زدند
[M2]آتش از جلوه مرا بر دل پرشور زدند
[B][M1]عشقی از نو به کف خاک من افکنده بساط
[M2]باز خرگاه سلیمان، به دل مور زدند
[B][M1]می شود از نفسم، زخم جگرها تازه
[M2]از نمکدان قیامت، به دلم شور زدند
[B][M1]بخت آن بی خبران شاد که در دار فنا
[M2]باده بیخودی از ساغر منصور زدند
[B][M1]می چکد خون دو صد شکوه ز تار نفسم
[M2]نشتر زخمه مرا بر رگ طنبور زدند
[B][M1]باده خونابه و بتخانه بود ساغر عشق
[M2]طرفه آتشکده ای بر لب مخمور زدند
[B][M1]بزم عشق است حزین ، از که خبر می جویی؟
[M2]جام بیهوشی از آن نرگس مخمور زدند
[A]
[B][M1]بیخودان بانگ اناالحق که درین دار زدند
[M2]آتشی بود که در خرمن پندار زدند
[B][M1]عاشقان را نرسد غیرگل داغ، چو شمع
[M2]آتشین لاله درین بزم به دستار زدند
[B][M1]حال جان سوختگان، سوخته جانان دانند
[M2]رهروان، زابله آبی به خس و خار زدند
[B][M1]عید دیدار مبارک به جگر سوختگان
[M2]که عجب نقشی از آن روی عرق بار زدند
[B][M1]شد چو پیراهن فانوس فروزان به نظر
[M2]آستینی که به مژگان شرر بار زدند
[B][M1]خال مشکین تو را زد چو رقم کلک قضا
[M2]داغ حسرت به دل نافهٔ تاتار زدند
[B][M1]داغ دل خوش، که صفیری به خراش جگرم
[M2]دوش در حلقهٔ مرغان گرفتار زدند
[B][M1]خوش بهشتی ست غم عشق که مرغان اسیر
[M2]در قفس قهقهٔ کبک به کهسار زدند
[B][M1]از طرب چون نخروشد رگ جان تو حزین ؟
[M2]کز دم تیغ ستم زخمه برین تار زدند
[A]
[B][M1]یاد وصلی که دل از هجر خبردار نبود
[M2]در میان این تن ویران شده دیوار نبود
[B][M1]حسن درپیرهن عشق تجلّی می کرد
[M2]پردهٔ دیده حجاب رخ دیدار نبود
[B][M1]داشت جا، فاخته در جامهٔ یکتایی سرو
[M2]طوق گردن به گلو، حلقهٔ زنّار نبود
[B][M1]لیلی پرده نشین این همه دیوانه نداشت
[M2]یوسف مصر سراسر رو بازار نبود
[B][M1]دیدهٔ احول ادراک نمی دید دویی
[M2]در میان من و یار، اسم من و یار نبود
[B][M1]شمع من پیرهنی جز پر پروانه نداشت
[M2]کار بر سوختگان اینهمه دشوار نبود
[B][M1]بلبل از غنچهٔ منقار، به دامن گل داشت
[M2]خار اندیشه به پیراهن گلزار نبود
[B][M1]شب که می زد رقم این تازه غزل، خامه حزین
[M2]مستیی بود رگش را، که خبردار نبود
[A]
[B][M1]شب که در خلوت اندیشه تمنّای تو بود
[M2]گل داغ دل من انجمن آرای تو بود
[B][M1]جلوه در آینه ام پرتو رخسار تو داشت
[M2]سینه آتشکدهٔ حسن دلارای تو بود
[B][M1]مژه بر هم نزدم آینه سان در همه عمر
[M2]بس که در دیدهٔ من ذوق تماشای تو بود
[B][M1]دل شیدا شده ام داغ تمنّای تو داشت
[M2]سر سودا زده ام خاک کف پای تو بود
[B][M1]صید آهونگهان، غمزهٔ غمّاز تو کرد
[M2]دام جادوصفتان، زلف چلیپای تو بود
[B][M1]عشق سرکش اثر از حسن گلوسوز تو داشت
[M2]داغ حسرت گلی از دامن صحرای تو بود
[B][M1]کفر و دین را به کسی فتنهٔ چشمت نگذاشت
[M2]در سواد حرم و بتکده غوغای تو بود
[B][M1]باده در ساغر دل نرگس مخمور تو ریخت
[M2]مستی ما همه از جام مصفّای تو بود
[B][M1]گل باغ نظرم غنچهٔ سیراب تو شد
[M2]سرو بستان دلم قامت رعنای تو بود
[B][M1]گوهر عاشق سرگشته و معشوق یکیست
[M2]در حقیقت من و ما، موجهٔ دریای تو بود
[B][M1]نشئه ها داشت حزین ، سجدهٔ مستانهٔ تو
[M2]دُرد میخانه مگر خاک مصلّای تو بود؟
[A]
[B][M1]بزم وصل است و غم هجر همان است که بود
[M2]دل پر از حسرت دیدار، چنان است که بود
[B][M1]نکهت وصل چه حاصل که چمن پیراشد؟
[M2]بر رخ کاهیم آن رنگ خزان است که بود
[B][M1]چه خماری ست که از خون دو عالم نشکست؟
[M2]چشم مخمور همان دشمن جان است که بود
[B][M1]سبحه در گردن من مصلحت وقت فکند
[M2]ور نه زنار من آن موی میان است که بود
[B][M1]آتش عشق همان است ولی از چه سبب
[M2]گرمی داغ تو با دل نه چنان است که بود؟
[B][M1]لب فرو بست نی از ناله، نفس سوخت سپند
[M2]دل بی تاب همان گرم فغان است که بود
[B][M1]لذّتی نیست به از رقصِ به خون غلتیدن
[M2]همچنان بسمل ما، بال فشان است که بود
[B][M1]عشق اگر زیب دهد تخت سلیمانی را
[M2]خاتم ملک به آن نام و نشان است که بود
[B][M1]لبت اکنون به فسون می برد از خویش مرا
[M2]ورنه این باده به کام دگران است که بود
[B][M1]حیرت از هجر تو نگذاشت خبردار شوم
[M2]همچنان دیده به رویت نگران است که بود
[B][M1]حرفی از سوز دل اول به لب آورده حزین
[M2]یک سخن شمع صفت ورد زبان است که بود
[A]
[B][M1]با چرخ سفله، همّت ما در نبرد بود
[M2]گر روزگار پشت نمی داد مرد بود
[B][M1]یک کس به غیر داغ به ما گرم برنخورد
[M2]تا بود همدمی به نفسهای سرد بود
[B][M1]چون زعفران، خزان من آمد بهار من
[M2]اکسیر شادمانی ما رنگ زرد بود
[B][M1]از یاد سرد مهریت افسرد در فراق
[M2]داغ دلم که انجمن افروز درد بود
[B][M1]ما آزموده ایم حزین ، کار روزگار
[M2]پاس وفا، تفاوت نامرد و مرد بود
[A]
[B][M1]محرومی وصال تو دل را نوید بود
[M2]صبح امید آینه، چشم سفید بود
[B][M1]در دیده می تپید چو بسمل به خون دل
[M2]کز تیغ دوری تو نگاهم شهید بود
[B][M1]شب داشتیم بزم خوشی با خیال تو
[M2]هوشم خراب بادهٔ گفت و شنید بود
[B][M1]بر ما گذشت و بگذرد امّا ز حق مرنج
[M2]کز شیوهٔ وفای تو دوری بعید بود
[B][M1]ساقی بیا که پیری و مخموریم بلاست
[M2]دل از تو شیر مست شراب امید بود
[B][M1]می داد می، به کشتی افلاک جبرئیل
[M2]جایی که پیر میکد هٔ ما مرید بود
[B][M1]یا رب که آب میکده از ما دریغ داشت؟
[M2]مفتی درین معامله گویا یزید بود
[B][M1]یعقوب اگر ز یوسف خود داشت آگهی
[M2]پیراهنش ز پردهٔ چشم سفید بود
[B][M1]دلها شکفته می شود از گفتگوی عشق
[M2]درهای بسته را نفس ما کلید بود
[B][M1]اشکم که داشت آینهٔ خسروی حزین
[M2]امّیدوار یک نظر اهل دید بود
[A]
[B][M1]یاد آن زمان که بادهٔ عشرت به کام بود
[M2]دوری که خوش گذشت به ما، دور جام بود
[B][M1]ساقی ز خود شدیم، شرابی به کار نیست
[M2]مستانه جلوه های تو ما را تمام بود
[B][M1]از بس گذشت بی تو به ما تیره، روزگار
[M2]روشن نشد که روز و شب ما کدام بود
[B][M1]دوشم نمود باغ نوی، رنگ آل تو
[M2]جستم ز خواب، بوی گلم در مشام بود
[B][M1]باشد به روز رفتهٔ عمرم امیدها
[M2]دیدم چو صبح دولت پروانه شام بود
[B][M1]حرف الف نبود همان در میان حزین
[M2]در دل خیال قامت آن خوش خرام بود
[A]
[B][M1]طاق میخانهٔ مستان خم ابروی تو بود
[M2]صاف پیمانهٔ عرفان، رخ نیکوی تو بود
[B][M1]خسرویها به هوایت دل مسکینم کرد
[M2]گنج بادآور من خاک سر کوی تو بود
[B][M1]صبح دیوانه ی آن چاک گریبان می گشت
[M2]شب سیه مست خیال خط هندوی تو بود
[B][M1]دلبران در خم زلف تو گرفتار شدند
[M2]آفت شیر شکاران، شکن موی تو بود
[B][M1]کار آشفته دلان، راست به ایمای تو شد
[M2]شب که محراب دعا قبلهٔ ابروی تو بود
[B][M1]نشئه در طینت می چشم فسون سازت ریخت
[M2]ساقی میکده ها نرگس جادوی تو بود
[B][M1]سرو قدّان همه در سایهٔ دیوار تُواند
[M2]چشم آهو نگهان محو سگ کوی تو بود
[B][M1]شیشه بودیم که صهبای تو بیرون زد رنگ
[M2]دیده بودیم که همراه صبا بوی تو بود
[B][M1]شب که در بتکده نالیدی از اخلاص حزین
[M2]حق پرستان همه را گوش به یاهوی تو بود
[A]
[B][M1]همّت ما مدد پیر و جوان خواهد بود
[M2]خاک ما خاک مراد دو جهان خواهد بود
[B][M1]گرد عصیان اگر از چهرهٔ جان افشانی
[M2]آستین کرمت را چه زیان خواهد بود؟
[B][M1]عکس بیرون نرود ز آینهٔ حیرت ما
[M2]دیده تا هست، به رویت نگران خواهد بود
[B][M1]لب لعلت به دل تنگ چه خونها که نکرد
[M2]غنچه تا هست ز خونابه کشان خواهد بود
[B][M1]نشود یک نفس از ذکر تو خاموش، حزین
[M2]همه دم نام خوشت ورد زبان خواهد بود
[A]
[B][M1]امشب که دل در آتش آن گلعذار بود
[M2]هر موی بر تنم رگ ابر بهار بود
[B][M1]غافل نمود چهره و دیدار، رو نداد
[M2]چشمی که داشتم به ره انتظار بود
[B][M1]محرومی وصال همین در فراق نیست
[M2]تا یار بود دیده به حیرت دچار بود
[B][M1]امروز طبع در پی فکر بلند نیست
[M2]شهباز ما همیشه همایون شکار بود
[B][M1]آن شاخ گل ز حال که پرسد درین چمن؟
[M2]چون من هزار عاشق بی اعتبار بود
[B][M1]ای گریه گرد غم ننشاندی چه فایده؟
[M2]بسیار خاطرم به تو امّیدوار بود
[B][M1]نبود به غیر سینهٔ خونین دلان حزین
[M2]دشتی که لاله اش جگر داغدار بود
[A]
[B][M1]در دیده مرا بی تو پریشان نظری بود
[M2]خونابهٔ آغشته به لخت جگری بود
[B][M1]در دام تو افشاندم و آزاد نشستم
[M2]اسباب گرفتاری ما مشت پری بود
[B][M1]چون شمع ز سرمایهٔ هستی به بساطم
[M2]سامان سبک خیزی آه سحری بود
[B][M1]جز گوشهٔ امن دل ارباب توکل
[M2]هر جا که گرفتیم خبر، شور و شری بود
[B][M1]جمعیّت خاطر نشد آماده حزین را
[M2]هر پاره دلش درکف بیدادگری بود
[A]
[B][M1]امشب که از فروغ رخش، لاله داغ بود
[M2]شبنم، سپند مجمر گلهای باغ بود
[B][M1]از بس نگاه از آن گل رو آب و تاب داشت
[M2]اشکی که ریختم گهر شبچراغ بود
[B][M1]رفت الفت وطن به خرابات از دلم
[M2]ساقی غریب پرور و می در ایاغ بود
[B][M1]شد خون گرم مرهم کافور زخم ما
[M2]در شور عشق پنبه نمکدان داغ بود
[B][M1]هرجا که بوی یوسفی از پیرهن دمید
[M2]چشم سفید گشتهٔ من در سراغ بود
[B][M1]مستی نگر، که ذوق صفیرم ز دل نرفت
[M2]در گلشنی که بلبل خوش نغمه زاغ بود
[B][M1]نگذاشت جوش ناله غبار غمی به دل
[M2]از فیض نغمه، مطرب ما تر دماغ بود
[B][M1]صیّاد عشق را سر دام و قفس کجاست؟
[M2]پروانه پرشکستهٔ پای چراغ بود
[B][M1]چون غنچه سر به جیب چو بردم به بوی تو
[M2]از جوش رنگ، دیده به گلگشت باغ بود
[B][M1]در بیضه عندلیب شود خوش نوا حزین
[M2]طفلان عشق را ز دبستان فراغ بود
[A]
[B][M1]ز حشر مستی ما را چه باک خواهد بود؟
[M2]چو نامه در کف ما برگ تاک خواهد بود
[B][M1]ز دستبرد نگاهت، چو صبح روشن شد
[M2]که تا به حشر، مرا سینه چاک خواهد بود
[B][M1]زبان شانه سر حرف کی به چنگ آرد؟
[M2]چنین که طرّه تو را، تابناک خواهد بود
[B][M1]چرا به سجدهٔ اهریمنان به خاک نهی
[M2]سری که در قدم دوست خاک خواهد بود؟
[B][M1]حزین اگر رخ ساقی عرق فشان گردد
[M2]تو را ز دل صدف سینه پاک خواهد بود
[A]
[B][M1]حاشا که دل به درد تو دادن نهان بود
[M2]جان را کسی به هر چه خرد، رایگان بود
[B][M1]حکم نگاه مست تو ای سیل عقل و دین
[M2]چون موج باده، در دل رگها روان بود
[B][M1]غافل - ز نشئهٔ عشق کهن اسان
[M2]چندانکه سالخورده شود، نوجوان بود
[B][M1]یا رب مباد در کف زال فلک اسیر
[M2]شهباز همّتی که بلند آشیان بود
[B][M1]مشکل حکایتی ست که فکر طبیب عشق
[M2]عاجز به چارهٔ دلِ نامهربان بود
[B][M1]آگه کسی چو من ز دل سخت چرخ نیست
[M2]آهم چو صبح، هم نفس آسمان بود
[B][M1]باشد به لفظ، الفت معنی حزین درست
[M2]تا این شکسته پا قلمت، در میان بود
[A]
[B][M1]به قامت شاخ گل را از دمیدن باز می دارد
[M2]به شوخی جاده را از آرمیدن باز می دارد
[B][M1]رهایی کی توان از پنجهٔ گیرای صیّادی؟
[M2]که تیغش خون ما را از چکیدن باز می دارد
[B][M1]گران افتاد از بس پلّهٔ تمکین، خرامش را
[M2]دل بی طاقتم را از تپیدن باز می دارد
[B][M1]من دیدار بین با دورباش غمزه چون سازم؟
[M2]نگه را از سر مژگان رسیدن باز می دارد
[B][M1]ز هر سو بس که رنگ جلوه ریزد جذبهٔ لیلی
[M2]دل وحشی صفت را از رمیدن باز می دارد
[B][M1]بنازم حیرت نظّارهٔ حسنی که اشکم را
[M2]چو آب تیغ از مژگان چکیدن باز می دارد
[B][M1]به یکبار از دو عالم قطع دندان طمع کردن
[M2]لب افسوسیان را ازگزیدن باز می دارد
[B][M1]لطافت بس که می جوشد ز پیکان خدنگ او
[M2]دهان زخم دل را از مکیدن باز می دارد
[B][M1]ز بس غیرت گره گردیده در خاطر سپندم را
[M2]نفس را از دل سوزان، کشیدن باز می دارد
[B][M1]حزین ، از غیرت عشقیم محو یوسفستانی
[M2]که حیرت تیغ را ازکف بریدن باز می دارد
[A]
[B][M1]خوش آنکه ساقی مجلس نقاب بردارد
[M2]غبار توبهام از دل، شراب بردارد
[B][M1]رهین منّت دریا نمی توان گشتن
[M2]بگو به ابر، ز چشم من آب بردارد
[B][M1]به رنگ نافه کند خون به دل اسیران را
[M2]چو عارضت اثر از مشک ناب بردارد
[B][M1]ز دل دگر چه توقع، نگاه گرم تو را؟
[M2]بگو خراج ز ملک خراب بردارد
[B][M1]چو چنگ، پشت حزین شد ز غم دوتا و هنوز
[M2]نشد که گوش ز چنگ و رباب بردارد
[A]
[B][M1]آن یار بی حقیقت، پاس وفا ندارد
[M2]پروای اشتیاقم، دیرآشنا ندارد
[B][M1]دیوار خلق سایه چون نقش پا ندارد
[M2]در دهر پست همّت، افتاده جا ندارد
[B][M1]کار سپند دل را انداختم به آتش
[M2]جز عشق، مشکل ما مشکل گشا ندارد
[B][M1]غوغای کفر و اسلام در دین عارفان نیست
[M2]خلوت سرای وحدت، ما و شما ندارد
[B][M1]خون مرا بحل کرد آن چشم نامسلمان
[M2]جوری چنین، فرنگی، هرگز روا ندارد
[B][M1]تا صبح سینه از ما، درپیرهن نهفتی
[M2]خاطر نمی گشاید، محفل صفا ندارد
[B][M1]دوش از برم چو رفتی، آگه نگشتم، آری
[M2]عمریّ و رفتن تو، آواز پا ندارد
[B][M1]ای من خراب طورت، تعمیر دل نکردی
[M2]کاخ محبّت تو هرگز بنا ندارد
[B][M1]یکتاست در رسایی، قامت قیامت من
[M2]شوخ است مصرع سرو، امّا ادا ندارد
[B][M1]ای دل درین سر کو، پاس ادب ضرور است
[M2]از ناله لب فرو بند اینجا هوا ندارد
[B][M1]تمثال زشت و زیبا یک خامه می شناسد
[M2]نقش کنشت و کعبه جز یک خدا ندارد
[B][M1]پایان نمی پذیرد، شور حزین سرمست
[M2]خسن ابتدا ندارد، عشق انتها ندارد
[A]
[B][M1]به غیر از گریه عاشق در جهان کاری نمی دارد
[M2]بلی ویرانه جز سیلاب معماری نمی دارد
[B][M1]به کف چیزی ندارم تا نثار مقدمت سازم
[M2]که در راهت دل و جان قدر و مقداری نمی دارد
[B][M1]حلاوت نیست در گفتار آن شکرشکن طوطی
[M2]که منظور نظر، آیینه رخساری نمی دارد
[B][M1]به هرکشور وفا را عمرها شد عرضه می دارم
[M2]متاع بی بهای ما خریداری نمی دارد
[B][M1]سرم را همچو خاتم غیر زانو نیست بالینی
[M2]گرفتار غم عشق تو غمخواری نمی دارد
[B][M1]به دست عشق می باشد، رگ جانهای معشوقان
[M2]کدامین شاخ گل در پای خود خاری نمی دارد
[B][M1]نبخشد دل فروغی تیره روزی های بختم را
[M2]سواد زلف او چون من شب تاری نمی دارد
[B][M1]سرم بادا حزین خاک در آن خانه پردازی
[M2]که بر دوش کسی زآزادگی باری نمی دارد
[A]
[B][M1]گلستان محبّت سرو آزادی نمی دارد
[M2]بهار عاشقی، مرغ چمن زادی نمی دارد
[B][M1]سحر می خواند بلبل در گلستان از کتاب گل
[M2]که علم عاشقی حاجت به استادی نمی دارد
[B][M1]اگر مرغ چمن سیر است و گر کبک بیابانی
[M2]که را از دست دل دیدی، که فریادی نمی دارد؟
[B][M1]درین صحرا به صیدی رحمم آید کز زبونیها
[M2]سری در حلقهٔ فتراک صیادی نمی دارد
[B][M1]نه تنها غارت ناز است در اسلام پردازی
[M2]دیار برهمن هم، دیر آبادی نمی دارد
[B][M1]کدامین فتنه دیدی در قیامتگاه بخت ما
[M2]که سر در دامن زلف پریزادی نمی دارد؟
[B][M1]حزین آن دل قرارش چون بود در سینه؟ حیرانم
[M2]که زخم از غمزهٔ مژگان جلادی نمی دارد
[A]
[B][M1]به غیر از بزم خاموشی که آوازی نمی دارد
[M2]کدامین راز را دیدی که غمّازی نمی دارد؟
[B][M1]بساط عشرت نازک مزاجان دارد آرامی
[M2]لب پرخندهٔ گل هرگز آوازی نمی دارد
[B][M1]هجوم سیل شوید گرد از پیشانی صحرا
[M2]به غیر از گریه، دل آیینه پردازی نمی دارد
[B][M1]تو نازکدل چرا ازگریهٔ من روی می تابی؟
[M2]کدامین شاخ گل، مرغ سخن سازی نمی دارد؟
[B][M1]نمی گردم اگر گرد سرت، خاطر نرجانی
[M2]که بال مرغ بسمل گشته پروازی نمی دارد
[B][M1]به خواری، شحنهٔ عشق افکند از سینه بیرونش
[M2]دل کبکی که زخم، از چنگل بازی نمی دارد
[B][M1]گلستان جهان را دیده ام با عندلیبانش
[M2]حزین ، امروز چون من نغمه پردازی نمی دارد
[A]
[B][M1]دلِ شاد، رند می آشام دارد
[M2]جم دور خوبش است تا جام دارد
[B][M1]چو گوهر، دل عارف از لنگر خویش
[M2]درین بحر پر شورش، آرام دارد
[B][M1]خلانند در دیده صد نیش خارش
[M2]ز یک چشم خوابی، که بادام دارد
[B][M1]در آیینهٔ طلعت یار پیداست
[M2]به ما، هر چه در پرده ایام دارد
[B][M1]نه از بخت دارم شکایت نه از چرخ
[M2]مرا یار بی رحم، ناکام دارد
[B][M1]به گرد عذارش خط کافر است این
[M2]که صبح امید مرا شام دارد
[B][M1]بود ننگ از نام رندی که در عشق
[M2]غم ننگ دارد، سر نام دارد
[B][M1]حزین ، از کران تا کران حرف عشق است
[M2]نه آغاز دارد، نه انجام دارد
[A]
[B][M1]دل بیگانه مشرب با نگاه آشنا دارد
[M2]همان گرمی که با هم در میان، برق و گیا دارد
[B][M1]ندارم فرصت آن کز سبو می در قدح ریزم
[M2]بهار از رنگ گل پنداری آتش زیر پا دارد
[B][M1]عجب نبود که جوهر حلقهٔ بیرون در گردد
[M2]چنین کآیینه را عکس تو لبریز صفا دارد
[B][M1]حباب از خویشتن چون بگذرد دریا کند خود را
[M2]شکستن کشتیم را غرقهٔ آب بقا دارد
[B][M1]ز اقبال جنون، فیض سعادت می توان بردن
[M2]به سر ژولیده مویم، سایهٔ بال هما دارد
[B][M1]نبینی ظلمت ار دامان سعی از دست نگذاری
[M2]شرر را گرم رفتاری چراغی پیش پا دارد
[B][M1]شوی گر یکنفس غافل، بیابان مرگ خواهی شد
[M2]محال است این که یکدم کاروان عمر وا دارد
[B][M1]به چنگ عشق آتش دست، باکم نیست از سختی
[M2]سپندم، عقده های مشکلم مشکل گشا دارد
[B][M1]حزین از حلقهٔ آزادگان چون سر برون آرم؟
[M2]زمین کلبه ام از نقش پهلو بوریا دارد
[A]
[B][M1]طرب یعقوب من در گوشهٔ بیت الحزن دارد
[M2]چمن در آستین چشمم، ز بوی پیرهن دارد
[B][M1]کسی کآشفته حال جلوه هر جایی او شد
[M2]نیاز بلبلان با نازنینان چمن دارد
[B][M1]صدف در پاس گوهر، بسته می دارد دهان خود
[M2]لب خاموش من حرفی از آن شیرین سخن دارد
[B][M1]توان دانست حال شب نشینان وصالش را
[M2]ز آه آتش آلودی که شمع انجمن دارد
[B][M1]به خواب مرگ هم از دست دل یک دم نیاسایم
[M2]کف بی طاقت من کار با جیب کفن دارد
[B][M1]غزال شیرگیر نرگس مستش به استغنا
[M2]نگاهی با سیه چشمان صحرای ختن دارد
[B][M1]به درمان دل پرخون من برآب زد نقشی
[M2]لب پیمانه پیغامی، به آن پیمان شکن دارد
[B][M1]سزدگر بیستون نازد به بازو، عشق ظالم را
[M2]کدامین لاله رنگین تر، ز خون کوهکن دارد؟
[B][M1]نمی آید حزین از دست من کار دل نازک
[M2]که این مینا می پر زوری از عشق کهن دارد
[A]
[B][M1]نیم ز افسردگی عاشق ولی دل یاد او دارد
[M2]شرابی نیست امّا این سفال کهنه، بو دارد
[B][M1]از آن ته جرعه ای کز ناز بر خاک ره افشاندی
[M2]هنوزم آرزو خوناب حسرت در گلو دارد
[B][M1]اشارت چیست؟ بسپارد به لب یا بشکند در دل؟
[M2]خروش دلخراشی بلبل ما درگلو دارد
[B][M1]ندارد طاقت هر شیشه دل، تاب فروغ او
[M2]شراب خام سوزی عشق در جام و سبو دارد
[B][M1]ببین صوفی وشم، دردی کش کوی خراباتم
[M2]ز می چون گل هنوز این خرقهٔ صد پاره بو دارد
[B][M1]سر انصاف اگر داری، بیا بنمایمت ناصح
[M2]که جیب دلق شیخ شهر ما صد جا رفو دارد
[B][M1]سر افسانه بگشا از نگاه آشنا رویی
[M2]لب خاموش عاشق با تو ذوق گفتگو دارد
[B][M1]دلم از عمر بی حاصل حزین افسرده خاطر شد
[M2]چراغ کلبهٔ ما، آستینی آرزو دارد
[A]
[B][M1]دلم در خم زلف او سودای دگر دارد
[M2]با سلسله دیوانه غوغای دگر دارد
[B][M1]با جذبهٔ مشتاقی، باشد دو جهان گامی
[M2]در دامن دل عاشق، صحرای دگر دارد
[B][M1]صحرای طلب دارد، در هر قدمی طوری
[M2]هر سنگ دربن وادی موسای دگر دارد
[B][M1]گر عشق نهان بازد با خود عجبی نبود
[M2]در پردهٔ دل مجنون، لیلای دگر دارد
[B][M1]افلاک نگهبان عشق تو نمی باشد
[M2]این بادهٔ زورآور مینای دگر دارد
[B][M1]در مجلس ما یک کس هشیار نمی گردد
[M2]در جام مگر ساقی صهبای دگر دارد؟
[B][M1]پیداست حزین ما از دلق می آلودش
[M2]کاین رند خراباتی، تقوای دگر دارد
[A]
[B][M1]حریفان هر که را دیدیم در دل کلفتی دارد
[M2]بنازم شیشهٔ می را که صافی طینتی دارد
[B][M1]عبث بر دوش آزادی کشیدم رخت هستی را
[M2]ندانستم که بار زندگانی منتی دارد
[B][M1]خیال نرگسش پیمانه پیما بود در خوابم
[M2]هنوز از بادهٔ دوشینه دل کیفیتی دارد
[B][M1]ملامت در قمار عشق نبود پاکبازان را
[M2]غم دنیا و دینش نیست هرکس همّتی دارد
[B][M1]بقایی نیست چون گل، نوبهار شادکامی را
[M2]چو عمر سست پیمان دشمن کم فرصتی دارد
[B][M1]اثر در انجمن نگذاشت حسنت از نظر بازان
[M2]همین آیینه بر دیوار، پشت حیرتی دارد
[B][M1]ز بزم اختلاط چرخ چون تیر از کمان جستم
[M2]بساط الفت بیگانه کیشان وحشتی دارد
[B][M1]حدیث ما شنو،گر قصهٔ عالی سند خواهی
[M2]غلط افسانه لیلی و مجنون شهرتی دارد
[B][M1]چو من بر خوان غم داند کسی کز سیر چشمان شد
[M2]که خون دل ز نعمتهای الوان لذتی دارد
[B][M1]سرت گردم چرا حالم نمی پرسی، نمی گویی؟
[M2]که زنار سر زلفم، برهمن سیرتی دارد
[B][M1]چو غمخواران کند از درد بی دردی سپرداری
[M2]همانا دودمان داغ، با دل نسبتی دارد
[B][M1]طرب خیز است هر تار رگم چون چنگ، پنداری
[M2]کف شوقم به دامان وصالش وصلتی دارد
[B][M1]ز گلزار محبت چون روم با کیسهٔ خالی؟
[M2]به جیب از گل عذاران، لاله داغ حسرتی دارد
[B][M1]دلم در حلقهٔ زلف تو جمع است از پریشانی
[M2]شبستان خیال زلف، خواب راحتی دارد
[B][M1]حزین آشوبگاه زهد و رندی را وداعی کن
[M2]همین دارالامان بیخودی، امنیتی دارد
[A]
[B][M1]مرغ اسیری که زخم خار ندارد
[M2]هیچ نشانی ز عشق یار ندارد
[B][M1]گر ز تو دل برکنم بگو به که بندم؟
[M2]هیچکس این چشم پر خمار ندارد
[B][M1]بحر چه داند که ابر، قطره کجا ریخت؟
[M2]دل خبر از چشم اشکبار ندارد
[B][M1]دل عبث افتاد در هوای تپیدن
[M2]قلزم عشق است این، کنار ندارد
[B][M1]بس که گریزان ز آشنایی خلقم
[M2]عکس در آیینهام گذار ندارد
[B][M1]مشهد پروانه است عالم بالا
[M2]کشتهٔ شمع قدت مزار ندارد
[B][M1]فتنهٔ دوران نمی رسد به نگاهت
[M2]چشم تو کاری به روزگار ندارد
[B][M1]طلعت ماه مرا به مهر چه نسبت؟
[M2]جلوهٔ سرو مرا بهار ندارد
[B][M1]جمع نسازی دل از ترحم دوران
[M2]دوستی دشمن اعتبار ندارد
[B][M1]در شکن برق، آشیان نگذاری
[M2]باغ جهان نخل پایدار ندارد
[B][M1]کینهٔ دشمن کجا حزین و دل من؟
[M2]سینه آیینه ام غبار ندارد
[A]
[B][M1]نکهت زلف تو را شمال ندارد
[M2]بوی تو را نافهٔ غزال ندارد
[B][M1]گر به مثل سنگ طور آینه گردد
[M2]طاقت آن حسن بی مثال ندارد
[B][M1]جان جهانی فدای آن لب میگون
[M2]خون مرا نوش کن، وبال ندارد
[B][M1]تخت سلیمان چو گرد، درکف باد است
[M2]دولت درویشی ام زوال ندارد
[B][M1]خلق جهان بندگان لذت نقدند
[M2]هیچ کس اندیشهٔ مآل ندارد
[B][M1]نیست به بزم زمانه عیش مصفا
[M2]شیشهٔ گردون می زلال ندارد
[B][M1]نکهت زلف تو کرد خار مرا، گل
[M2]فیض شبم صبح بر شکال ندارد
[B][M1]پوشش نعمت نه رسم شکرگزاریست
[M2]بلبل ما عیش زیر بال ندارد
[B][M1]ساخته ام از وصال او به خیالش
[M2]این صف اهل نظر، جدال ندارد
[B][M1]جلوهٔ دنیا کند چه کار به عارف؟
[M2]آینه آلایش از مثال ندارد
[B][M1]خندهٔ صبح است دایما ز ته دل
[M2]خاطر روشن دلان ملال ندارد
[B][M1]سیل حوادث مرا نمی برد از جا
[M2]کوه گران سنگ، انتقال ندارد
[B][M1]کنج قفس را نمی دهیم به گلشن
[M2]ذوق گلستان، شکسته بال ندارد
[B][M1]سرو چمان، این روش خرام ندیده ست
[M2]گل به چمن این عذار آل ندارد
[B][M1]کوه، حزین از ترانهٔ تو ز جا شد
[M2]زاهد بی درد، وجد و حال ندارد
[A]
[B][M1]دل بی جهت شکایتی از روزگار کرد
[M2]هر کار کرد، یار فراموشکار کرد
[B][M1]از وعدهٔ وصال، غم از دل نمی رود
[M2]نتوان به بوی باده علاج خمار کرد
[B][M1]گل گل شکفت داغ تو از دامن دلم
[M2]این دشت برق تاخته آخر بهار کرد
[B][M1]می کرد کاش چارهٔ بی تابی مرا
[M2]مشّاطه ای که زلف تو را تابدار کرد
[B][M1]از دل نمی رود به وصال ابد برون
[M2]خونی که در دلم ستم انتظار کرد
[B][M1]با بی قراری دل عاشق چه می کند؟
[M2]حسنی که آب آینه را موج دار کرد
[B][M1]در دیده بس که برق نگاه تو گرم بود
[M2]اشک مرا به دامن مژگان شرار کرد
[B][M1]یاد تو بس که می گذرد گرم از دلم
[M2]چون برگ لاله سینهٔ من داغدار کرد
[B][M1]هرگز خدنگ چرخ ز صیدی خطا نشد
[M2]این حلقهٔ کمان چقدرها شکار کرد
[B][M1]موج تبسّم خوش آن غنچه لب حزین
[M2]داغ دل مرا گل صبح بهار کرد
[A]
[B][M1]من شعله ام، به پیرهنم هر که خار کرد
[M2]در جیب من شکفته تر از گل، بهار کرد
[B][M1]هر خون که کرد چرخ چو مینا به کام من
[M2]بیرون ز دل به گریهٔ بی اختیار کرد
[B][M1]غافل زدیم آهی و از ما دلت گرفت
[M2]ز آیینه بی خبر نفس ما غبار کرد
[B][M1]در خون کشیم دامن رنگ شکسته را
[M2]راز درون پردهٔ دل آشکار کرد
[B][M1]گرد سر خیال تو گردم که از وفا
[M2]آسوده دیده و دلم از انتظار کرد
[B][M1]چون کبک مست، خنده به گلزار می زدم
[M2]افسرده ام فسردگی روزگار کرد
[B][M1]زین چشم تر حزین چمن آرای کیستی؟
[M2]ابر بهار را مژه ات شرمسار کرد
[A]
[B][M1]در دل سخت تو هر چند که جا نتوان کرد
[M2]دامن وصل تو از دست رها نتوان کرد
[B][M1]به همین جرم که از کوی تو دور افتادم
[M2]ترک عاشق کشی و منع جفا نتوان کرد
[B][M1]دم غنیمت شمر و جام صبوحی مگذار
[M2]طاعت پیر خرابات قضا نتوان کرد
[B][M1]سر قدم ساخته، از خویش رود سالک عشق
[M2]سفر کوی خرابات به پا نتوان کرد
[B][M1]گر کند عشوه گری مغبچهٔ باده فروش
[M2]دل و دین نیست متاعی که فدا نتوان کرد
[B][M1]دیده هر کس روش ناز تو را می داند
[M2]که ملامت به من بی سر و پا نتوان کرد
[B][M1]آب تیغ تو نشد قسمت ما تشنه لبان
[M2]جور ازین بیش به ارباب وفا نتوان کرد
[B][M1]گر گشایی گره از گوشهٔ ابرو چه شود؟
[M2]عقدهٔ خاطر ما نیست که وا نتوان کرد
[B][M1]زاهد از بزم حریفان به سلامت برخیز
[M2]عشق و جانبازی و رندی به ربا نتوان کرد
[B][M1]دوش می گفت طبیبی به سر بالینم
[M2]درد عشق است، دریغا که دوا نتوان کرد
[B][M1]سر مگر در ره تیغ تو بیفتد چون گوی
[M2]ورنه از گردنم این دین ادا نتوان کرد
[B][M1]غمت اندیشهٔ یاران همه از یادم برد
[M2]در بیابان طلب رو به قفا نتوان کرد
[B][M1]این حدیثی ست که هرگز نپذیرد پایان
[M2]عرض جور تو به دیوان جزا نتوان کرد
[B][M1]سر به سر دفتر افسانهٔ ما یک حرف است
[M2]سخن عشق ازبن بهتر ادا نتوان کرد
[B][M1]می برد مصرع حافظ دلم از دست حزین
[M2]تکیه بر عهد گل و باد صبا نتوان کرد
[A]
[B][M1]طرّهٔ ناز را دو تا کرد که کرد؟ یار کرد
[M2]دل به دو عالم آشنا کرد که کرد؟ یار کرد
[B][M1]قهر به لطف آشتی داد که داد؟ یار داد
[M2]عجز به ناز آشنا کرد که کرد؟ یار کرد
[B][M1]مهر به ما وفا به ما داشت که داشت؟ یار داشت
[M2]جور به ما جفا به ما کرد که کرد؟ یار کرد
[B][M1]خیل کرشمه از قفا غارت شاه و بی نوا
[M2]جان دو عالمش فدا کرد که کرد؟ یار کرد
[B][M1]برق به خرمن آشنا ابر به گلشن آشنا
[M2]اشک به دامن آشنا کرد که کرد؟ یار کرد
[B][M1]کعبه و دیر و میکده ساخت که ساخت؟ یار ساخت
[M2]کافر و رند و پارسا کرد که کرد؟ یار کرد
[B][M1]در دل شیخ و برهمن هست که هست؟ یار هست
[M2]جلوه به خویش و آشنا کرد که کرد؟ یار کرد
[B][M1]نایی نای عاشقان بود که بود؟ یار بود
[M2]ساز مرا به این نوا کرد که کرد؟ یار کرد
[B][M1]از نگهی که سر زد از گوشهٔ چشم پر فنش
[M2]طیّ هزار مدّعا کرد که کرد؟ یار کرد
[B][M1]رندی و عشق و میکشی در گل ما سرشته است
[M2]دیر مغان دل بنا کرد که کرد؟ یار کرد
[B][M1]جلوهٔ ناز قامتی کرد چنین قیامتی
[M2]این همه فتنه را به پا کرد که کرد؟ یار کرد
[B][M1]خلعت عشق بر قدم دوخت که دوخت؟ یار دوخت
[M2]خرقهٔ زهد را قبا کرد که کرد؟ یار کرد
[B][M1]عقل و شکیب و دین و دل برد که برد؟ یار برد
[M2]جان ز طلسم تن رها کرد که کرد؟ یار کرد
[B][M1]دل به کمند صد بلا بست که بست؟ یار بست
[M2]ناخن غم گره گشا کرد که کرد؟ یار کرد
[B][M1]بادهٔ عشق در گلم ریخت که ریخت؟ یار ریخت
[M2]جام جهان نما مرا کرد که کرد؟ یار کرد
[B][M1]نرد وفا به عاشقان باخت که باخت؟ یار باخت
[M2]دین وصال را ادا کرد که کرد؟ یار کرد
[B][M1]رفت حزین محو را هر چه ز دیده یار رفت
[M2]زار و فگار و مبتلا کرد که کرد؟ یار کرد
[A]
[B][M1]بلبل به گلستان سخن از روی تو می کرد
[M2]در جیب سمن باد صبا بوی تو می کرد
[B][M1]ازکاوش ایّام خبردار نبودیم
[M2]هرجور که می کرد به ما، خوی تو می کرد
[B][M1]می بود به بازار تو گر یوسف مصری
[M2]نقد دو جهان را به ترازوی تو می کرد
[B][M1]غیر از تو مرا شکوه ز دست دگری نیست
[M2]هرکس ستمی کرد به بازوی تو می کرد
[B][M1]کوکو زدنش بی طلب گمشده ای نیست
[M2]قمری هوس قامت دلجوی تو می کرد
[B][M1]گر عیسی سجّاده نشین روی تو می دید
[M2]محراب دعا را خم ابروی تو می کرد
[B][M1]فریاد حزین ، از دم گرمت، که خروشی
[M2]ناقوس صنم خانه به یاهوی تو می کرد
[A]
[B][M1]چند پرسی نگهش با دل افگار چه کرد
[M2]برق بی باک عیان است که با خار چه کرد
[B][M1]در بساطم اثری از دل و دین نیست به جا
[M2]به من ساده دل آن طرّهٔ طرّار چه کرد
[B][M1]گر بگویم، دل سنگین صدف گردد آب
[M2]که به روشن گهران چرخ جفاکار چه کرد
[B][M1]جلوه در خانهٔ آیینه به خود ننمایی
[M2]گر بدانی که به دل حسرت دیدار چه کرد
[B][M1]گر بگویم، رگ خوابت بگدازد چون شمع
[M2]که شب هجر تو با دیده بیدار چه کرد
[B][M1]زآنچه جز مذهب عشق است بپردازی دل
[M2]گر بدانی که به من سبحه و زنّار چه کرد
[B][M1]کرد داغم، نگه زاهد خاموش حزین
[M2]چه بگویم به من این صورت دیوار چه کرد؟
[A]
[B][M1]دلم از زمزمه عشق پریشان می کرد
[M2]مرغ بی بال و پری یاد گلستان می کرد
[B][M1]گر چه می داد لب تلخ عتابش، زهرم
[M2]دل تسلّی به شکرخندهٔ پنهان می کرد
[B][M1]رخنهٔ دام، به رویم در فیضی می بود
[M2]گر شکار افکن من، یاد اسیران می کرد
[B][M1]کرده بود ازسر نو مصر وفا را معمور
[M2]ماه کنعان من ار یاد عزیزان می کرد
[B][M1]در غبار خط مشکین، لب لعل تو همان
[M2]خون حسرت به دل چشمهٔ حیوان می کرد
[B][M1]دل همین داند و من، چشم تو هم آگه نیست
[M2]که چها کاوش مژگان تو با جان می کرد
[B][M1]شورش عشق و جنون فیض رسان بود حزین
[M2]سینهٔ چاک مرا، گل به گریبان می کرد
[A]
[B][M1]از وصل، دل بی سر و پا را که خبر کرد؟
[M2]در خلوت خورشید، سها را که خبر کرد؟
[B][M1]من بودم و او فارغ از اندیشهٔ غیری
[M2]اینجا ادب ناصیه سا را که خبر کرد؟
[B][M1]شاد است به جان دادنم از محنت هجران
[M2]از حال من آن شوخ بلا را که خبر کرد؟
[B][M1]شوری عجب افکنده به دلهای پریشان
[M2]در پردهٔ زلف تو صبا را که خبر کرد؟
[B][M1]کس نیست حزین ، پرسد از احوال غریبان
[M2]در ماتم ما، مهر و وفا را که خبر کرد؟
[A]
[B][M1]بار غم عشق تو مرا پشت دوتا کرد
[M2]در شهر چو ماه نوم انگشت نما کرد
[B][M1]مسکین چه کند طاقت دیدارش اگر نیست؟
[M2]زبن جرم، به عاشق نتوان منع جفا کرد
[B][M1]نفرین دگر در خور این جور ندارم
[M2]عاشق نشود هر که مرا از تو جدا کرد
[B][M1]بوی گل و سنبل خردآشوب نبوده ست
[M2]این غالیه را بوی تو در جیب صبا کرد
[B][M1]یک نکته بود گوشزد مخلص و منکر
[M2]در دیر و حرم عشق به یک صوت صلا کرد
[B][M1]چون صبح مصفا، دلم از ناله شبهاست
[M2]صیقل گری آه من، آیینه جلا کرد
[B][M1]ای گل بشنو، راز نی کلک حزین را
[M2]این بلبل مستی ست کزین شاخ نوا کرد
[A]
[B][M1]کف چون تهی ست جوهر انسان چه می کند؟
[M2]خاتم چو نیست، دست سلیمان چه می کند؟
[B][M1]آتش زدی ز جلوه به خاشاک هستیم
[M2]این برق را ببین به نیستان چه می کند؟
[B][M1]از پردهٔ حجاب برآ، آفتاب من
[M2]این دور باش حسن نگهبان چه می کند؟
[B][M1]بیهوده است بر سر کویت فغان ما
[M2]گلبانگ بلبلان به گلستان چه می کند؟
[B][M1]زاهد چه فیض می برد از شعر من حزین ؟
[M2]با این سفال، صحبت ربحان چه می کند؟
[A]
[B][M1]سر زلفی به عالم دام کردند
[M2]دل رم خوردگان را، رام کردند
[B][M1]چه جانها سوختند از داغ حسرت
[M2]که تیغ غمزه، خون آشام کردند
[B][M1]دلم را داد ساقی بادهٔ عشق
[M2]دربن بزم، آتشم در جام کردند
[B][M1]سحر خیزان صفای صبح محشر
[M2]از آن چاک گریبان وام کردند
[B][M1]کجا، پیش که یارب می توان گفت
[M2]که خود کامان مرا ناکام کردند؟
[B][M1]دلم را گلرخان، کشور پناهان
[M2]خرابات محبت، نام کردند
[B][M1]حزین یک رشحه از فیض عراقی ست
[M2]نخستین باده کاندر جام کردند
[A]
[B][M1]اشکم نمک به دامن ناسور می کند
[M2]دربا ز رشک حوصله ام شور می کند
[B][M1]بیداد ناوک مژه زهراب دادهای
[M2]هرجا دلی ست خانهٔ زنبور می کند
[B][M1]ما را تن ضعیف چه باشد؟ که کوه را
[M2]غم ناتوان تر از کمر مور می کند
[B][M1]نبود حریف رطل گران، عقل شیشه دل
[M2]بی جا ستیزه با می پر زور می کند
[B][M1]پیداست در میانه که سود و زیان کیست
[M2]خفّاش اگر چه عربده با نور می کند
[B][M1]تا همسری به دل نکند هر سبک سری
[M2]حسن امتحان حوصلهٔ طور می کند
[B][M1]پاس ادب بدار که طبع غیور عشق
[M2]بازی به خون ناحق منصور می کند
[B][M1]در زیر پای همّت ما پایمال بود
[M2]چرخ دنی به ماتم ما سور می کند
[B][M1]دارد گدای میکدهٔ ما شکوه جم
[M2]ساغر ز کاسهٔ سر فغفور می کند
[B][M1]سیرم ز جان که بی نمکی های روزگار
[M2]آب حیات را به لبم شور می کند
[B][M1]منّت پذیر عشقم اگر هجر و گر وصال
[M2]یادت تسلی دل مهجور می کند
[B][M1]مژگان به دور او نبود چون سیاه مست
[M2]چشم تو باده در رک مخمور می کند
[B][M1]بیند سواد کلک تو رضوان، اگر حزین
[M2]هر نقطه، خال کنج لب حور می کند
[A]
[B][M1]آنها که خاک راه تو را توتیا کنند
[M2]بی پرده گر به دیده درآیی چهاکنند
[B][M1]می بینم از تطاول سیمین تنان شهر
[M2]پیراهن صبوری ما را قبا کنند
[B][M1]گردی نمی شود ز نمکدان عشق کم
[M2]بر خوان او، اگر دو جهان را صلا کنند
[B][M1]رازی که پیر میکده با خلوتی نگفت
[M2]می ترسمش، به میکده ها برملا کنند
[B][M1]خاک سیه به کاسه کند، نافه را ز رشک
[M2]خونی که در دل از نگه آشنا کنند
[B][M1]در کیش ما چو سجدهٔ کافر قبول نیست
[M2]شکری که منکرانِ محبّت ادا کنند
[B][M1]دردی که در دل است ز خلق جهان مرا
[M2]باشد مگر به گوشهٔ عزلت دوا کنند
[B][M1]آنها که باختند به عشق تو نقد جان
[M2]یک جلوهٔ تو را دو جهان رونما کنند
[B][M1]جز حرف آشنای لب لعل یار نیست
[M2]درسی که کودکان محبّت هجا کنند
[B][M1]وقت است بشکنیم دکان، شیخ شهر را
[M2]بت قبله گان، به ما همگی اقتدا کنند
[B][M1]آنها که می پرد دلشان در هوای تو
[M2]جان را نثار مقدم باد صبا کنند
[B][M1]شکر صریر خامهٔ جان پرورت حزین
[M2]آیا بود که پرده شناسان ادا کنند؟
[A]
[B][M1]لبت به پیرهن تنگ غنچه خار کند
[M2]عبیر خطّ تو خون در دل بهار کند
[B][M1]خراب نرگس شوخت شدم که از نگهی
[M2]سراسر دو جهان را کرشمه زار کند
[B][M1]رود چو موج ز دستش، عنان خودداری
[M2]خرام ناز تو آن را که بی قرار کند
[B][M1]گسست در خم زلفت کمند تدبیرم
[M2]تو را به من کشش دل مگر دچار کند
[B][M1]گیاه خشک، بهار و خزان چه می داند؟
[M2]دگر چه با من افسرده، روزگار کند؟
[B][M1]هنوز کوتهی دست آرزو باقیست
[M2]ز خون کشته من، تیغش ار نگار کند
[B][M1]ز خار خارِ گلی آشیان من قفس است
[M2]زمانه با دل تنگم، دگر چکار کند؟
[B][M1]خوش آن خزان زده بلبل که در فراق چمن
[M2]ز چاک سینهٔ خود گشتِ لاله زار کند
[B][M1]سپهر با همه سامان ترکتاز، حزین
[M2]حذر ز ناوک آن طفل نی سوار کند
[A]
[B][M1]میگساران چو هوای گل و شمشاد کنید
[M2]لختی از خون جگر خوردن ما یاد کنید
[B][M1]خوش قدان، خسرو وقت اید به اقبال بلند
[M2]ملک دل زآن شما شد، ستم آباد کنید
[B][M1]به وفا خاطر عشّاق توان داشت نگاه
[M2]به جفا گر نتوانید دلی شاد کنید
[B][M1]من تنک ظرف ستم نیستم و غمزه بخیل
[M2]سینه ام را هدف ناوک بیداد کنید
[B][M1]عندلیبان چمن سیر، از آن باغ و بهار
[M2]به نسیمی من دلسوخته را یاد کنید
[B][M1]سر چه باشد که دل و جان بفشانید به ذوق
[M2]هر چه دارید نثار ره صیاد کنید
[B][M1]می زند جوش حزین از دل آزرده سخن
[M2]شیشه بر خاره زدم، صیدِ پریزاد کنید
[A]
[B][M1]شامی که مست صبح امیدش نمی کنند
[M2]بخت سیاه ماست، سفیدش نمی کنند
[B][M1]صیدی نمی کشند بتان در کمند عشق
[M2]تا سایه پرور گُل و بیدش نمی کنند
[B][M1]معجز نگر که کشتهٔ شمشیر عشق را
[M2]صد غمزه می زنند و شهیدش نمی کنند
[B][M1]نازم به رسم دیر که دربند غیر را
[M2]صد خرقه گر دریده مریدش نمی کنند
[B][M1]هر بسته دل که سینه به برق فنا نداد
[M2]حاصل نصیب کِشتِ امیدش نمی کنند
[B][M1]غمگین نمی رود کسی از خاک میکده
[M2]تا هم پیالهٔ مهِ عیدش نمی کنند
[B][M1]شرح غم من است حزین در حریم دوست
[M2]افسانه ای که گفت و شنیدش نمی کنند
[A]
[B][M1]لب لعلت به پیامی دل ما شاد نکرد
[M2]کلک مشکین تو از غمزدگان یاد نکرد
[B][M1]می کند آنچه جگرکاو نگاه تو به دل
[M2]به رگ جان کسی، نشتر فولاد نکرد
[B][M1]سرو ناز تو که عمر ابدی سایهٔ اوست
[M2]یک ره از لطف، خرابی چو من آباد نکرد
[B][M1]کافر بتکده جز مهر رخت قبله نداشت
[M2]صوفی صومعه جز ذکر تو اوراد نکرد
[B][M1]کاوش ناخن غم، با جگرم کرد حزین
[M2]آنچه در کوهکنی، تیشهٔ فرهاد نکرد
[A]
[B][M1]شیرین لبان چو بزم می لاله گون کنند
[M2]خون مرا به جرعه، برای شگون کنند
[B][M1]بیرون خرام در صف نازک نهالها
[M2]کز شرم جلوهٔ تو، علمها نگون کنند
[B][M1]بشتاب کآهوان حرم از هجوم رشک
[M2]نزدیک شد که بر سر تیغ تو خون کنند
[B][M1]جوش بهار خطّ تو، آفاق را گرفت
[M2]شیدا دلان چگونه علاج جنون کنند
[B][M1]روز مصاف عرض کرم، سرگذشتگان
[M2]الماس سوده در کف داغ درون کنند
[B][M1]آزادگان به شوق، سر آرند در کمند
[M2]زندانیان چو سلسله ها ارغنون کنند
[B][M1]شبها به شوق دولت وصل تو عاشقان
[M2]کان نمک به دیدهٔ بخت زبون کنند
[B][M1]همچون حزین خسته، هزارت اسیر هست
[M2]ظالم بگو، که در غم عشق تو چون کنند؟
[A]
[B][M1]ساقی بگو چکیدهٔ دل در سبو کنند
[M2]تا صاف مشربان به خرابات رو کنند
[B][M1]رو از هوس بتاب که مردان راه عشق
[M2]محراب طاعت از دل بی آرزو کنند
[B][M1]در کارگاه عشق حریفان سینه چاک
[M2]از تار ماهتاب، کتان را رفو کنند
[B][M1]دفع خمار نرگس خوبان نمی شود
[M2]خون مرا چو باده اگر در سبو کنند
[B][M1]سازند مشکبو دهن زخم را حزین
[M2]حسرت کشان اگر گل داغ تو بو کنند
[A]
[B][M1]کاش خضری به من بادیه پیما برسد
[M2]که سراغ حرمم تا در ترسا برسد
[B][M1]دل و دین را چه کنم عرضه به جولانگه تو؟
[M2]مشکل این جنس فرومایه به یغما برسد
[B][M1]ناله تا کی شکند، در جگر خویش سپند؟
[M2]آتشی کاش به فریاد دل ما برسد
[B][M1]از تو نومید نیم تا تپش دل باقیست
[M2]عاقبت سیل سفرکرده به دربا برسد
[B][M1]دوستان در صف هنگامه ی مرگم جمعند
[M2]کاش آن دشمن جان هم به تماشا برسد
[B][M1]تلخ کامم لب شیرین شکرخا بگشا
[M2]که به دادم دم جان بخش مسیحا برسد
[B][M1]دیده محروم ز خونابهٔ دل نیست حزین
[M2]باده از خم به دل آسایی مینا برسد
[A]
[B][M1]نبود عجب که دیده به دیدار می رسد
[M2]فیض چمن، به رخنه دیوار می رسد
[B][M1]گردد قبول عذرگریبان پاره ام
[M2]دستم اگر به دامن دلدار می رسد
[B][M1]عیبم مکن که حوصله سوز است مستیم
[M2]پیمانه نگاه تو، سرشار می رسد
[B][M1]آزادگی گزین که ازین دشت پر فریب
[M2]گر می رسد به جای، سبکبار می رسد
[B][M1]دلتنگی از فغان من ای غنچه لب چرا؟
[M2]یک ناله هم به مرغ گرفتار می رسد
[B][M1]دارد امیدوار مرا بخت سبز خویش
[M2]آخر به وصل آینه، زنگار می رسد
[B][M1]هرگز ندیده است ز دشمن کسی، حزین
[M2]آنها که بر من از ستم یار میرسد
[A]
[B][M1]به کف شاخ ز گل جام رسید
[M2]شاهد باغ، می آشام رسید
[B][M1]خاک را خلعت خضرا دادند
[M2]غنچه را حلهٔ گلفام رسید
[B][M1]ابر با چتر فریدون آمد
[M2]لاله را از کف جم، جام رسید
[B][M1]رعد هم کوس ز کاووس گرفت
[M2]برق با خنجر بهرام رسید
[B][M1]کج نهاد افسر داراب سخن
[M2]زلف سنبل به سرانجام رسید
[B][M1]موکب گل به صد آیین آمد
[M2]سرو هم با علم سام رسید
[B][M1]موج را درع نریمان دادند
[M2]سیل با دبدبهٔ عام رسید
[B][M1]ارغوان آتش زردشت افروخت
[M2]شحنهٔ بوالهوس خام رسید
[B][M1]باغبان تخت سلیمان آراست
[M2]خسرو گل به صد اکرام رسید
[B][M1]قسمت فیض بهاران می کرد
[M2]یک شکر خواب به بادام رسید
[B][M1]زهدا را خشکی اعصاب فشرد
[M2]توبه را علت سرسام رسید
[B][M1]نوبت بلبل رامشگر شد
[M2]دل بی تاب به آرام رسید
[B][M1]به دل شاد کشیدیم حزین
[M2]هر چه از ساقی ایّام رسید
[A]
[B][M1]خفته بودم به سرم دولت بیدار رسید
[M2]لله الحَمْد مرا دیده به دیدار رسید
[B][M1]بگریز ای خرد خام که عشق آمد مست
[M2]برو ای عربده جو، حیدر کرار رسید
[B][M1]یار پنهانی ما چشم جهان روشن ساخت
[M2]ماه کنعانی ما بر سر بازار رسید
[B][M1]راز مستی بسرایم پس ازین با دف و چنگ
[M2]محتسب رقص کنان از در خمّار رسید
[B][M1]نتوانم من بی تاب و توان شرح دهم
[M2]که چها بر دل از آن نرگس بیمار رسید
[B][M1]سر زد از طرف رخ یار، بهار خط سبز
[M2]می بیارید که دور گل و گلزار رسید
[B][M1]کند از وسوسهٔ عقل فراموش، حزین
[M2]هر که را ساغری از ساقی ابرار رسید
[A]
[B][M1]کار رسوایی ما حیف به پایان نرسید
[M2]نارسا طالع چاکی که به دامان نرسید
[B][M1]دل بر آن شبنم لب تشنه مرا می سوزد
[M2]که به سرچشمهٔ خورشید درخشان نرسید
[B][M1]تا به پای علم دار نیاوردش عشق
[M2]سر شوریدهٔ منصور به سامان نرسید
[B][M1]شمع بالین من خسته شد آن گاه رخش
[M2]کز ضعیفی نگهم تا سر مژگان نرسید
[B][M1]چشم دارم که رسد گریهٔ مستانه به داد
[M2]گر به سرمنزل ما سیل بهاران نرسید
[B][M1]دیده دیری ست که در راه غبار در توست
[M2]نکهت مصر سفر کرد و به کنعان نرسید
[B][M1]من گرفتم به قفس تن زنم از دوری گل
[M2]چون ننالم که فغانم به گلستان نرسید؟
[B][M1]نگه عجز عجب قوّت تقریری داشت
[M2]این ستم شد که به آن چشم سخندان نرسید
[B][M1]نفس صبح قیامت علم افراشت حزین
[M2]شب افسانهٔ ما خوش که به پایان نرسید
[A]
[B][M1]بود آیا که ره مهر و وفا بگشایند؟
[M2]در فیضی به دل، از مصر لقا بگشایند
[B][M1]ای خوش آن وقت که در دامن شب های دراز
[M2]شب نشینان گره از زلف دوتا بگشایند
[B][M1]دیدن حسن دل افروز تو را دیده کم است
[M2]دل به روی تو جدا، دیده جدا بگشایند
[B][M1]صرف شیرازهٔ اوراق پر و بال شود
[M2]گر اسیران تو را بند ز پا بگشایند
[B][M1]کفر و دین را ز میان نقش دویی برخیزد
[M2]گر نقاب از رخ آن ماه لقا بگشایند
[B][M1]لب گشا خود به ثنا ور نه سخن پردازان
[M2]نتوانند زبان را به سزا بگشایند
[B][M1]راز مستان تو از پرده نیفتد بیرون
[M2]لب چو پیمانهٔ پر، کی به صدا بگشایند؟
[B][M1]حلقه بیهوده مزن بر در دل، ای خودبین
[M2]در دل را مگر از بهر خدا بگشایند
[B][M1]رهروان گر سخن از دوری این راه کنند
[M2]جوی خون از جگر آبله ها بگشایند
[B][M1]می کساد آمده، محراب نشینان، ترسم
[M2]در دکّانچهٔ تزویر و ریا بگشایند
[B][M1]توتیا شد به ره خوش نگهان پیکر ما
[M2]بود آیا نظر لطف و عطا بگشایند؟
[B][M1]کعبه در میکده از مغ بچگان گر طلبی
[M2]بر رخ دل درِ این دورنما بگشایند
[B][M1]سرّ رازی که بُد از صومعه داران محجوب
[M2]در ته میکده مستان به ملا بگشایند
[B][M1]فیض همّت طلب از صحبت بی پا و سران
[M2]غنچه خسبان گره از کار صبا بگشایند
[B][M1]هرکجا ساز کنی زمزمهٔ عشق حزین
[M2]همه نازک بدنان بند قبا بگشایند
[A]
[B][M1]پای بستند و ره سعی نشانم دادند
[M2]دست و بازو بشکستند و کمانم دادند
[B][M1]جان سختم حذر از دوزخ جاوید نداشت
[M2]خانه در کوچهٔ آسوده دلانم دادند
[B][M1]العطش زاست درین وادی تفسیده دلم
[M2]جگری گرمتر از ریگ روانم دادند
[B][M1]بر رخ خرقه کشان هم در رحمت باز است
[M2]بار در انجمن باده کشانم دادند
[B][M1]شمعها برده ام از صدق به خاک شهدا
[M2]تا دل و دیدهٔ خونابه چکانم دادند
[B][M1]اجر صبری که به حرمان گلستان کردم
[M2]چمن آرایی آن سرو روانم دادند
[B][M1]همّت از ابر نمی گشت طلبکار حزین
[M2]رگ ابر قلم ژاله فشانم دادند
[A]
[B][M1]عذر این بنده پذیرای دل و هوشش باد
[M2]هر غباری ست ز آیینه فراموشش باد
[B][M1]دامن مرحمت دولت ساقیست فراخ
[M2]جرم من پردگی خلق خطاپوشش باد
[B][M1]یا رب آشفته مکن طرهاش از زاری دل
[M2]آه دوشینهٔ من خواب فراموشش باد
[B][M1]از سر زلف، دل خام طمع در تاب است
[M2]سر شوریده دلان محرم آغوشش باد
[B][M1]چشم دل پرده گشای گل مستورش شد
[M2]گوش جان نکته نیوش لب خاموشش باد
[B][M1]کشد از خونم اگر باده، حلالش باشد
[M2]زند از شیرهٔ جان ساغر اگر، نوشش باد
[B][M1]بلبل کلک حزین کز سخن آهنگان است
[M2]نغمه سنج سمن صبح بناگوشش باد
[A]
[B][M1]بیان روشنی چون شمع دارم خصم جان خود
[M2]من آتش نفس در زیر تیغم از زبان خود
[B][M1]شراب غم ندارد جلوه ای در تنگنای دل
[M2]خمارآلودم از کم ظرفی رطل گران خود
[B][M1]جنون تر دماغم ناز گلشن بر نمی تابد
[M2]بهاری در نظر دارم، ز چشم خون فشان خود
[B][M1]تپیدنهای دل در راه شوقم مضطرب دارد
[M2]بیابان مرگم، از بانگ درای کاروان خود
[B][M1]خیال دام می کردم شکنج زلف سنبل را
[M2]به دل فال اسیری می زدم در آشیان خود
[B][M1]مروت نیست کز زخم دلم پهلو کند خالی
[M2]چِه منّتها که از تیغ تو ننهادم به جان خود
[B][M1]چو شمع از ناب غیرت می گدازم مغزجان خود
[M2]همای من قناعت می کند با استخوان خود
[B][M1]حزین اسلام و کفر افتاد مدهوش از نوای دل
[M2]بنازم نالهٔ ناقوسیِ لبّیک خوان خود
[A]
[B][M1]شور سودای تو در کودکی، استادم بود
[M2]کوه و صحرا همه جا عرصهٔ فریادم بود
[B][M1]سختی هجر، نزد شیشهٔ ناموس به سنگ
[M2]قاف تا قاف جهان بزم پریزادم بود
[B][M1]رم آهوی ختن پیش دلم زانو زد
[M2]سینه تا جلوه گه شوخی صیّادم بود
[B][M1]ترک یادآوریش دفتر نسیانم داد
[M2]آه اگر عهد فراموشی او یادم بود
[B][M1]نعل وارون من از حلقهٔ گیسوی کسی ست
[M2]که سری با شکن طرّهٔ شمشادم بود
[B][M1]پیر شوریده سر صومعهٔ قدس منم
[M2]یاد آن سلسله مو، حلقهٔ اورادم بود
[B][M1]چشم بیدادگری، جرعه به خونم می زد
[M2]مژه در قبضهٔ او، خنجر فولادم بود
[B][M1]چارهٔ عقدهٔ خاطر نتوانستی کرد
[M2]چون جرس در کف اگر پنجهٔ فولادم بود
[B][M1]شب که این تازه غزل نقش، حزین ، می بستم
[M2]قلمی سوخته از خامهٔ بهزادم بود
[A]
[B][M1]من کشتهٔ زخمی که اجل را خجل آرد
[M2]جان بندهٔ آن تیغ که چاکی به دل آرد
[B][M1]زلف تو شبیخون به بتان چگل آرد
[M2]سیلی که رسد از سر کوی تو، دل آرد
[B][M1]بستیم ز خجلت ره قاصد که مبادا
[M2]پیغام وفایی ز تو پیمان گسل آرد
[B][M1]در محفلت از آتش دل غیرت شمعم
[M2]از بس که مرا ناله به لب متّصل آرد
[B][M1]خالیست کنارم ز گل، آن گریه کجا رفت؟
[M2]کز دیدهٔ آغشته به خون، لخت دل آرد
[B][M1]آلوده حزین ، از تن خاکی ست روانم
[M2]سیلی که به ویران فتدش راه،گل آرد
[A]
[B][M1]تن دیده اند از من و جانم ندیده اند
[M2]نامم شنیده اند و نشانم ندیده اند
[B][M1]آنها که آورند سبک در نظر مرا
[M2]بیچارگان، به کوی مغانم ندیده اند
[B][M1]قومی که سرکشند ز نخوت بر آسمان
[M2]بر آستان میکده شانم ندیده اند
[B][M1]ز آوارگان دهر شمارندم ابلهان
[M2]در لامکان قدس مکانم ندیده اند
[B][M1]جمعی که شک به شان سلیمانیم کنند
[M2]زیر نگین، زمین و زمانم ندیده اند
[B][M1]لب تشنگان بادیهٔ شوق سلسبیل
[M2]آب حیات شعر روانم ندیده اند
[B][M1]تنها زنند لاف به میدان گفتگو
[M2]آنان که ذوالفقار زبانم ندیده اند
[B][M1]گر مانده اند در صف دعوی، گران رکاب
[M2]چالاکیی ز دست و عنانم ندیده اند
[B][M1]پوشیده است دیدهٔ نادیدگان حزین
[M2]عنقای مغربم که نشانم ندیده اند
[A]
[B][M1]نگه، رنگین تر از گل می کند رویی که او دارد
[M2]ز دل صد پرده نازکتر بود خویی که او دارد
[B][M1]سیه روز و دماغ آشفته و خاطر پریشانم
[M2]چنین می پرورد بخت مرا مویی که او دارد
[B][M1]رم وحشی نگاه او به وحشت داده آرامم
[M2]غبارم را به شور آورده آهویی که او دارد
[B][M1]جبین کعبه و دیر است بر خاک نیاز او
[M2]چه محراب است یارب طاق ابرویی که او دارد
[B][M1]ندارد گر نظر بر ما، تغافل نیست کار افزا
[M2]نگه را می فریبد چشم جادویی که او دارد
[B][M1]نسیم پیرهن سر درگریبان دزدد از خجلت
[M2]به کنعان می فشاند آستین، بویی که او دارد
[B][M1]حزین آشفته حالم، آه از آن دامن فشانیها
[M2]به طوفان می دهد خاک مراکویی که او دارد
[A]
[B][M1]خدا در ماتم آسودگی شادم نگهدارد
[M2]ز قید هر دو عالم عشق آزادم نگهدارد
[B][M1]ز تاثیر محبت در قفس چشم اینقدر دارم
[M2]که از درد فراموشی صیادم نگهدارد
[B][M1]به اندک التفاتی زآن تغافل پیشه دلشادم
[M2]اگر می افکند از دیده، در یادم نگهدارد
[B][M1]غبار آشوب تعمیر است، دست رفته از کارم
[M2]جنون پیر خرابات است، آبادم نگهدارد
[B][M1]حزین آن کودک شوریده حالم این دبستان را
[M2]که با زنجیر هم نتواند استادم نگهدارد
[A]
[B][M1]دل در شکن زلفت، صبح طربی دارد
[M2]مهتاب بناگوشت فرخنده شبی دارد
[B][M1]در عربده می باشد چون ترک تقاضایی
[M2]مژگان تو پنداری از ما طلبی دارد
[B][M1]در میکده خاکم را پیمانه کنی یا رب
[M2]شاید دل حسرت کش لب را به لبی دارد
[B][M1]ای دل نشوی غافل از فیض بناگوشش
[M2]در پرده سواد خط صبح عجبی دارد
[B][M1]افسانه کند خوابش آشوب قیامت را
[M2]دل بیهده در کویش شور و شغبی دارد
[B][M1]بی رنج نشد حاصل، نه کفر نه ایمانم
[M2]از بتکده تا کعبه هر جا ادبی دارد
[B][M1]بگشای حزین چشمی کان مهر جهان آرا
[M2]در محمل هر ذرّه لیلی نسبی دارد
[A]
[B][M1]سرگرم فنا فکر دگر هیچ ندارد
[M2]شمع سحری برگ سفر هیچ ندارد
[B][M1]جز شورش آفاق به عالم خبری نیست
[M2]آسوده دل ما که خبر هیچ ندارد
[B][M1]بیهوده بود زبر فلک بال فشانی
[M2]این تنگ قفس روزن و در هیچ ندارد
[B][M1]بیرون نتوان کرد سر از جیب صلاحم
[M2]این خرقه به جز دامن تر هیچ ندارد
[B][M1]جایی که برآید ز کمین تیغ تغافل
[M2]جز داغ دل ریش، سپر هیچ ندارد
[B][M1]یک ذّرّه، تهیدست نرفت از در قسمت
[M2]نالیدن از آن نی،که شکر هیچ ندارد
[B][M1]آنجا که نظرباز بود دیده دلها
[M2]یعقوب غم هجر پسر هیچ ندارد
[B][M1]آسوده گر از سنگ شد، از ارّه جدا نیست
[M2]نخلی که درین باغ، ثمر هیچ ندارد
[B][M1]تا هست، دلم بی قفس و بند اسیر است
[M2]زندان وفا راه به در هیچ ندارد
[B][M1]آن لعل می آلود، کبابی نمکین تر
[M2]در آتش، ازین لخت جگر هیچ ندارد
[B][M1]ساقی به می ناب فکن کشتی ما را
[M2]این لجه پرشور، خطر هیچ ندارد
[B][M1]آن کیسه که بر مهر و وفا دوخته بودم
[M2]غیر از زر داغ تو دگر هیچ ندارد
[B][M1]در معرکهٔ عشق تو، پا پس نگذارم
[M2]مشتاق شهادت غم سر هیچ ندارد
[B][M1]تا ساحل پیمانه رسیدیم و نشستیم
[M2]این آب تنک مایه، گذر هیچ ندارد
[B][M1]محروم مهل چشم حزین نگران را
[M2]بی خاک رهت نور نظر هیچ ندارد
[A]
[B][M1]چشمت چرا حریف شرابم نمی کند؟
[M2]اریک دو جرعه مست و خرابم نمی کند؟
[B][M1]آن ماهیم که از تف عشق تو سینه ام
[M2]دریای آتش است و کبابم نمی کند
[B][M1]آسودهٔ فسانهٔ شوریده مغزیم
[M2]غوغای حشر چارهٔ خوابم نمی کند
[B][M1]مهرم، که باد را به چراغم گذار نیست
[M2]چرخم که سیل فتنه خرابم نمی کند
[B][M1]غافل چراست این همه ساقی ز کار من؟
[M2]افشرده است و باده ی نابم نمی کند
[B][M1]محرومتر مباد کس از من به عاشقی
[M2]رنجیده آن نگاه و عتابم نمی کند
[B][M1]نه خار رهگذار و نه خاک قدم حزین
[M2]آن سرگران به هیچ حسابم نمی کند
[A]
[B][M1]صباح وصل به بختم اثر چه خواهدکرد؟
[M2]به تیره روزی شامم سحر چه خواهد کرد؟
[B][M1]مرا که جام تغافل دهی به بزم وصال
[M2]فراق، کامم ازین تلختر چه خواهد کرد؟
[B][M1]شراب مهر نجوشد تو را ز زاری ما
[M2]به کام خشک لبان چشم تر چه خواهدکرد؟
[B][M1]اسیر عشق نخواهد سر فراغت خویش
[M2]به مرغ بسمل ما بال و پر چه خواهد کرد؟
[B][M1]ز مرگ، تفرقه نبود دل شکیبا را
[M2]به آرمیدگی ما سفر چه خواهد کرد؟
[B][M1]کسی به سرمهٔ تقلید خیره چشم مباد
[M2]بصیرتی چو نباشد بصر چه خواهد کرد؟
[B][M1]ز سنگ حادثهٔ دهر ایمنیم حزین
[M2]دل شکستهٔ ما را دگر چه خواهد کرد؟
[A]
[B][M1]مطرب ره مستی زد هشیار نباید شد
[M2]افسانه چو خوش باشد بیدار نباید شد
[B][M1]چون کوه تراشیدم بر فرق زنم تیشه
[M2]درکارگه صورت بیکار نباید شد
[B][M1]اندام درشتان را درکار بود سوهان
[M2]انگاره چو بد بینی هموار نباید شد
[B][M1]گر حق نتوانی شد یکباره مشو باطل
[M2]چون سبحه نگردیدی زنار نباید شد
[B][M1]بیکار خمش باشد از یاوه درا بهتر
[M2]کردار چو نتوانی گفتار نباید شد
[B][M1]از عجز و تن آسایی از دوش کسی باری
[M2]برداشت چو نتوانی خود بار نباید شد
[B][M1]سر مستی دولت را سخت است خمار آخر
[M2]زین ساغر مردافکن، سرشار نباید شد
[B][M1]با آبله نگذارد یک عقده ی نگشوده
[M2]در راه وفا کمتر از خار نباید شد
[B][M1]از میکده تا کعبه از کعبه به میخانه
[M2]آسان نتوان رفتن، دشوار نباید شد
[B][M1]موزون نیی و داری دعوای سخن سنجی
[M2]نا سخته عیاری تو، معیار نباید شد
[B][M1]آسایش منزل را دنباله روی دارد
[M2]چون راه نمی دانی، سالار نباید شد
[B][M1]ترسم به اجل میرد بی غمزهٔ او زاهد
[M2]قربانگه عشق است این، مردار نباید شد
[B][M1]چون مهر نیفزودی ای ناله مرنجانش
[M2]بی درد، میان ما دیوار نباید شد
[B][M1]گل می شنود خندان نالیدن بلبل را
[M2]از زاری ما جانان بیزار نباید شد
[B][M1]می گویم و می گریم، می گریم و می گویم
[M2]بی یار نباید شد، بی یار نباید شد
[B][M1]از هجر چو می ترسی باید نشوی عاشق
[M2]از مرگ هراسانی، بیمار نباید شد
[B][M1]از یاد حزین ندهی، مصراع سنایی را
[M2]از یار به هر زخمی، افگار نباید شد
[A]
[B][M1]از عشق، تن سوخته جانان گله دارد
[M2]زین شعلهٔ بی باک، نیستان گله دارد
[B][M1]زندان شده مجنون مرا دامن صحرا
[M2]در سینه دل از تنگی میدان گله دارد
[B][M1]افزود غم عشق ز غمخواری ناصح
[M2]دردیست دلم را که ز درمان گله دارد
[B][M1]بسمل شدنم جنبش تیغ مژه می خواست
[M2]دل ازکمی جور فراوان گله دارد
[B][M1]درشور محبت نبود غیرلب ما
[M2]زخمی که در آغوش نمکدان گله دارد
[B][M1]جیب کفنی چاک پس از مرگ نکردیم
[M2]از کوتهی دست، گریبان گله دارد
[B][M1]بر آتش حسرت نزد آبی که به جو داشت
[M2]زان تیغ، لب زخم نمایان گله دارد
[B][M1]آن خط بناگوش که محرم به لبش نیست
[M2]خضری ست که از چشمهٔ حیوان گله دارد
[B][M1]از زلف کجت راست نشد کار دل ما
[M2]این گوی سراسیمه ز چوگان گله دارد
[B][M1]نبود عجبی گر نکشد بار نگاهم
[M2]مژگان تو از سایهٔ مژگان گله دارد
[B][M1]در رهگذرت هستی ما جلوه پرستان
[M2]گردیست کز افشاندن دامان گله دارد
[B][M1]پیشت به سرافکندگی مهر و وفا کیست؟
[M2]عهد تو ز همدوشی نسیان گله دارد
[B][M1]بر جوش خط سبز، شد آن کنج دهن تنگ
[M2]این طوطی مست از شکرستان گله دارد
[B][M1]شد صرف غبار غم دل اشک روانم
[M2]سیل از عطش ریگ بیابان گله دارد
[B][M1]از جسم گران در دل سنگ است شرارم
[M2]شمع من ازین تیره شبستان گله دارد
[B][M1]رشح قلمم، ریخته بر گرد کسادی
[M2]از شور زمین، ابر بهاران گله دارد
[B][M1]از طعنهٔ دشمن، نشود رنجه دل ما
[M2]خاطر ز ستایشگر نادان گله دارد
[B][M1]این تیره شب از غفلت ما یافت درازی
[M2]از بالش پر، خواب پریشان گله دارد
[B][M1]اندام دهد سختی دوران به درشتان
[M2]انگارهٔ بدبین، که ز سوهان گله دارد
[B][M1]خودداری یوسف زند آتش به زلیخا
[M2]خاطر هوس از چیدن دامان گله دارد
[B][M1]بار ستم عشق نیارست کشیدن
[M2]از جان نفس باخته جانان گله دارد
[B][M1]آواره کند قافله، آرام جرس را
[M2]از همرهی ما دل نالان گله دارد
[B][M1]ساقی قدحی باده بپیمای حزین را
[M2]کز زهد، دل توبه پشیمان گله دارد
[A]
[B][M1]به عهد بی وفایان، آشتی رنجیدنی دارد
[M2]ز بوی گل، دماغم فکر دامن چیدنی دارد
[B][M1]ز هم چون بگذرد شیرازهٔ دفتر بهاران را
[M2]ورق گرداندن برگ خزان هم دیدنی دارد
[B][M1]به کار هستی بی اعتبارش حیرتی دارم
[M2]که صبح باد پیما فرصت خندیدنی دارد
[B][M1]دل تفسیدهای دارم ز مخموری، بیا ساقی
[M2]به کشت تشنگان، ابر قدح باریدنی دارد
[B][M1]هوا شبنم فشان شد از بهار و خاک تردامن
[M2]کنون در پیش پای توبه ها لغزیدنی دارد
[B][M1]کند قمری ز سرو و بلبل از گل قصه پردازی
[M2]دهان نغمه سنجان چمن بوسیدنی دارد
[B][M1]حزین افسانه کوته کن گران خوابان غفلت را
[M2]سخن چون پرده را نازک کند، سنجیدنی دارد
[A]
[B][M1]غم توگونه ی گلنار را کهربا سازد
[M2]به عشق هر چه مس آرند کیمیا سازد
[B][M1]دوباره زندگی حشر مرگ موعودیست
[M2]ز خاک کوی تو ما را اگر جدا سازد
[B][M1]غرور ناز تو دارد ز لطف مأیوسم
[M2]عجب که بوی تو با قاصد صبا سازد
[B][M1]چو گل به سینهٔ صد چاک من چه می خندی؟
[M2]غم تو پیرهن غنچه را قبا سازد
[B][M1]جدا به مرگ نگردم ز آشنا روبی
[M2]که از لبم به سخنهای آشنا سازد
[B][M1]حزین به سینه دلی فارغ از دوا دارم
[M2]که درد عشق به دلهای مبتلا سازد
[A]
[B][M1]به خون هر چند دستی غمرهٔ بیدادگر دارد
[M2]شهید خنجر مژگان شدن اجر دگر دارد
[B][M1]به دور آسمان افتادگان را نیست امّیدی
[M2]مگر ما را ز خاک آن حلقهٔ فتراک بردارد
[B][M1]نمی آرد برون هرگز سر از صبح قیامت هم
[M2]که می گوید شب حسرت نصیبی ها سحر دارد؟
[B][M1]به کوی عشق یک طرار می باشد، خبر دارم
[M2]به هر جا گم شود دل، طرهٔ شب زو خبر دارد
[B][M1]حزین نیم بسمل را به طالع نیست پروازی
[M2]که این بلبل قفسها در شکنج بال و پر دارد
[A]
[B][M1]عذار ساده اش خط غباری در نظر دارد
[M2]غزال چشم مست او خماری در نظر دارد
[B][M1]قفس پرورده ام امّا به بخت سبز می نازم
[M2]دلم از یاد او باغ و بهاری در نظر دارد
[B][M1]فرو شد از رگ مژگان، به کوثر موج استغنا
[M2]کسی کز رهگذار او غباری در نظر دارد
[B][M1]تسلی می کنم جان را به ابروی عرقناکی
[M2]گلوی تشنه، تیغ آبداری در نظر دارد
[B][M1]ز غفلت داده فارغبالیم، شغل نظربازی
[M2]نیاید خواب در چشمی که کاری در نظر دارد
[B][M1]گل افسرده حالی، صد چمن بر خویش می بالد
[M2]که آغوش و لبم بوس و کناری در نظر دارد
[B][M1]مهی در هالهٔ خط دیده ام از دور و می دانم
[M2]که چشمم گریهٔ بی اختیاری در نظر دارد
[B][M1]به آب زندگی فرهاد ندهد تشنه کامی را
[M2]که جانبازی به تیغ کوهساری در نظر دارد
[B][M1]نظر پوشد چه سان از بیستون فرهاد خونین دل؟
[M2]که از هر پاره سنگش، لاله زاری در نظر دارد
[B][M1]به همّت دستگاهان بر سر ناز است، پنداری
[M2]جهان سفله اوج اعتباری در نظر دارد
[B][M1]بود آن زنده دل، دل کنده از مُهر سلیمانی
[M2]که نقش عبرت از لوح مزاری در نظر دارد
[B][M1]کهن وبرانهٔ دنیا به جغدان باد ارزانی
[M2]همای همّت من شاخساری در نظر دارد
[B][M1]نظر بستم زصورت، صید معنی تا شود رامم
[M2]که باز بسته چشم من، شکاری در نظر دارد
[B][M1]خردمندی تواند شد جمال معنیش افزون
[M2]که از زانوی خود آیینه داری در نظر دارد
[B][M1]درین دار فنا سربازی منصور شیدا را
[M2]کسی داند که وصل پایداری در نظر دارد
[B][M1]نمی پوشد نظر، چشم حزین از صفحه پردازی
[M2]ز مژگان خامهٔ گوهر نگاری در نظر دارد
[A]
[B][M1]دهد ساقی اگر ساغر چنین، مخمور نگذارد
[M2]بود گر جلو هٔ مستانه این، مستور نگذارد
[B][M1]به افسونی طبیب عشق درمان کرد دردم را
[M2]محبّت را دم عیسی بود، رنجور نگذارد
[B][M1]در آن بزمی که من پیمانهٔ توحید پیمایم
[M2]خمارم قطره ای در ساغر منصور نگذارد
[B][M1]عمارت برنمی تابد کهن ویرانهٔ دنیا
[M2]چرا سازم؟ که سیلاب فنا معمور نگذارد
[B][M1]اگر نگذارد از کف، کاسه کشکول قناعت را
[M2]گدا از ناز پا را بر سر فغفور نگذارد
[B][M1]به صدق دل گر آید جانب میخانه، من ضامن
[M2]که ساقی عقدهای در خاطر انگور نگذارد
[B][M1]حزین در عشق از کف لنگر تسلیم نگذاری
[M2]مجال دست و پا این قلزم پرشور نگذارد
[A]
[B][M1]کجا پاس حجاب از زاهد بی پیر می آید؟
[M2]که تا میخانه هم با خرقهٔ تزویر می آید
[B][M1]مزن دم با من آتش نفس در شکر افشانی
[M2]تو را ای صبح خام، از کام بوی شیر می آید
[B][M1]دلا آسان نمی آید به کف سامان آزادی
[M2]اگر از عقل رستی، عشق دامنگیر می آید
[B][M1]نظربازی مرا گرم است با خورشید رخساری
[M2]که آب از دیدنش در دیدهٔ تصویر می آید
[B][M1]ندارم فرصت آن تا جواب نامه باز آید
[M2]رسد بر لب مرا جان زود و قاصد دیر می آید
[B][M1]اجل کی می زند مهر خموشی بر لب مردان؟
[M2]مزار ما نیستان گشت و بانگ شیر می آید
[B][M1]حزین آوازهٔ مجنون فرو ننشست و ننشیند
[M2]که از شور بیابان نالهٔ زنجیر می آید
[A]
[B][M1]نه تاب دوری و نه طاقت دیدار می باشد
[M2]به دل کار محبت زین سبب دشوار می باشد
[B][M1]دلی کو می پرد در حسرت خورشید رخساری
[M2]نصیبش شبنم آسا دیدهٔ بیدار می باشد
[B][M1]شد از خط عذارت روشن این معنی که در عالم
[M2]بود گر محرمی آیینه را، زنگار می باشد
[B][M1]عزیز من اگر یوسف بود، از خار خار تو
[M2]گریبان پاره چون گل بر سر بازار می باشد
[B][M1]حزین از ناله زحمت می دهی تاکی؟ نمی دانی
[M2]که بر نازک مزاجان نکهت گل بار می باشد؟
[A]
[B][M1]ز چابک دستی دل، در کفم خارا زبون افتد
[M2]ز برق تیشهٔ من، آتشی در بیستون افتد
[B][M1]عنان برتافتم از کین گردون نالهٔ خود را
[M2]نیالایم به خونش تیغ، چون دشمن زبون افتد
[B][M1]گره تا می توانی زد بزن ای چرخ بر کارم
[M2]مبادا گوهر من در کف دنیای دون افتد
[B][M1]نفس در سینهٔ من دست و پا گم کرده می گردد
[M2]چه باشد حال غواصی که در دریای خون افتد؟
[B][M1]حزین اندیشه در کار تو حیران است دانا را
[M2]نمی بایست دل، دست و گریبان جنون افتد
[A]
[B][M1]ساقی به حریفان خط جامی نفرستاد
[M2]دیری ست که مستانه پیامی نفرستاد
[B][M1]از بوسه به پیغام، تسلی شده بودیم
[M2]این شهد گلوسوز به کامی نفرستاد
[B][M1]چون سرمه به چشم من از آن طرف بناگوش
[M2]مشکین رقم غالیه فامی نفرستاد
[B][M1]فریاد که از بندگیم یاد نیاورد
[M2]تشریف قبولی، به غلامی نفرستاد
[B][M1]مرغ دل وحشی صفتم را به اسیری
[M2]بال از رگ جان بست و به دامی نفرستاد
[B][M1]بویی که کند خاطر از آن نافه گشایی
[M2]آن غالیه گیسو به مشامی نفرستاد
[B][M1]با باد صبا گر خبری هست بپرسید
[M2]از منزل سلمی که سلامی نفرستاد
[B][M1]یک جرعهٔ می بود حزین آفت زهدم
[M2]تا پخته شوم، آتش خامی نفرستاد
[A]
[B][M1]دیشب که چشم مست تو خاطر نواز بود
[M2]تا صبح بر رخم در میخانه باز بود
[B][M1]روزی که عشق، خاک دیار نیاز گشت
[M2]سرو تو خوشخرام، به گلگشت ناز بود
[B][M1]تا دلخراش بلبل من ذوق ناله داشت
[M2]گلبن به سرفرازی و گلشن به ساز بود
[B][M1]بینش نگر که آینه محرم گرفته است
[M2]رویی که از نگاه منش احتراز بود
[B][M1]طرفی نبسته ایم ازان آتشین عذار
[M2]واسوختن تلافی سوز و گداز بود
[B][M1]نزدیک شد که از نفس ناله بشکفد
[M2]مهر لبم که غنچهٔ بستان راز بود
[B][M1]یک موی در هلاک حزین کوتهی نکرد
[M2]زلفی که سایه پرور عمر دراز بود
[A]
[B][M1]زلف بی باک تو تا سلسله جنبانم بود
[M2]سر سودازدگان ریگ بیابانم بود
[B][M1]دستم از تنگی دل وقف گریبان شده است
[M2]یاد آن روز که در گردن جانانم بود
[B][M1]یاد باد آنکه به چنگ غم خورشید رخی
[M2]صبح محشر خجل از چاک گریبانم بود
[B][M1]جن و انس و پریم در خط فرمان بودند
[M2]داغ عشق تو به از مهر سلیمانم بود
[B][M1]یاد باد آنکه ز غمهای گرانمایه حزین
[M2]کوه و صحرا خجل از ریزش مژگانم بود
[A]
[B][M1]با خاطر افسرده دلان چند توان بود؟
[M2]با مرده به یک گور، چه سان بند توان بود؟
[B][M1]نه گریهٔ ابری، نه شکر خند صبوحی ست
[M2]امروز ندانم به چه خرسند توان بود؟
[B][M1]عقل است گران سنگ و جنون است سبک سیر
[M2]کو طاقت و صبری که خردمند توان بود؟
[B][M1]ساقی ندهی گر به کفم جام نشاطی
[M2]دلخوش کن عاشق، به غمی چند توان بود؟
[B][M1]چون زهر، گلوگیر بود گریهٔ تلخم
[M2]شیرین کن این می به شکرخند توان بود
[B][M1]دل بسته به پور دگران باش حزین ، چند
[M2]یعقوب صفت در غم فرزند توان بود؟
[A]
[B][M1]خالی دمی ز درد تو این ناتوان نبود
[M2]بی ناله های زار، نی استخوان نبود
[B][M1]گلزار حسن توست کز آدم دمیده است
[M2]هرگز مرا به مشت گلی این گمان نبود
[B][M1]زلف تو داشت جانب کوتاه دستیم
[M2]هرگز ز نارسایی خویشم زبان نبود
[B][M1]خود را چرا ز میکده بیرون برد کسی؟
[M2]تقصیر بیخودی ست که درکف عنان نبود
[B][M1]آخر حجاب حسن به بیگانگی کشید
[M2]یاد آن زمان که ما و تویی در میان نبود
[B][M1]داغ جهان فروز کنار دل من است
[M2]آن گوهری که در صدف بحر و کان نبود
[B][M1]کاش آن گل شکفته در آغوش خار و خس
[M2]می زد پیاله لیک به ما سرگران نبود
[B][M1]احوال ناتوانیم از چشم خود شنید
[M2]کار زبان نبود اگر ترجمان نبود
[B][M1]فارغ تویی و گرنه به کویت ز دیده ام
[M2]هرگز نشد که قاصد اشکی روان نبود
[B][M1]دردت نصیبهٔ دل اغیار هم رساند
[M2]هرگز متاع جور چنین رایگان نبود
[B][M1]سر تا به پای، محشر زخم تغافلم
[M2]تیری دگر به کیش تو ابرو کمان نبود
[B][M1]در زیر بال خود گذراندم بهار و دی
[M2]کاری مرا به خار و خس آشیان نبود
[B][M1]عمری حزین نشانهٔ آن غمزه بودهای
[M2]یاد زمانه ای که وفا بی نشان نبود
[A]
[B][M1]یاد روزی که تو را میل به اغیار نبود
[M2]غیر من با دگری عشق تو را کار نبود
[B][M1]دل سودازده روزیکه گرفتار تو شد
[M2]یوسف حسن تو را هیچ خریدار نبود
[B][M1]همچو شیر و شکر آمیخته با هم بودیم
[M2]غم هجری به میان، حسرت دیدار نبود
[B][M1]آشنا بود نگاهت به نگاه عجزم
[M2]هرچه می بود به دل حاجت اظهار نبود
[B][M1]داشت اندیشهء زلفت دل سودازده ام
[M2]عقدهٔ مشکلم این بود اوا به دل بار نبود
[B][M1]عندلیب دل آشفته چه بود احوالش
[M2]گر به دام سر زلف تو گرفتار نبود؟
[B][M1]رخ خورشید ز هر ذره عیان بود اگر
[M2]سبل دیدهٔ ما پردهٔ پندار نبود
[B][M1]چشم نادیدهٔ ما طاقت دیدار نداشت
[M2]ورنه محرومی از آن آینه رخسار نبود
[B][M1]هر چه آمد به سر، از پستی بخت است مرا
[M2]ورنه کوتاهی از آن یار وفادار نبود
[B][M1]اثر از شادی ایام نمی بود حزین
[M2]تهمت خنده اگر بر لب سوفار نبود
[A]
[B][M1]بزمی که مست ناز مرا جلوه گاه بود
[M2]بادام چشم، نقل شراب نگاه بود
[B][M1]مأوای حادثات، شبستان زندگی ست
[M2]فانوس شمع ما نفس صبحگاه بود
[B][M1]مفتی ناز، کرد جفا را چرا حلال؟
[M2]در ملّتی که شکوهٔ عاشق گناه بود
[B][M1]صحبت میان حسن و محبّت چنین خوش است
[M2]با ما نگاه گرم تو برق و گیاه بود
[B][M1]روشن نگشت چشم حزین از جمال تو
[M2]روزش تمام چون شب زلفت سیاه بود
[A]
[B][M1]مرا مجال سخن، بادهٔ زلال دهد
[M2]که شیشه ره به پریخانهٔ خیال دهد
[B][M1]فسرده از سخن سرد خود ستایانم
[M2]سرود مطرب کج نغمه، گوشمال دهد
[B][M1]به غیر جذبهٔ خاطر که خضر این وادی ست
[M2]به بحر، قطرهٔ ما را که اتصال دهد؟
[B][M1]به حشر نامهٔ اعمال مجرمی ست سفید
[M2]که شستشو به عرقهای انفعال دهد
[B][M1]صدف به ابر چرا تهمت سخا بندد؟
[M2]ز گوهری که به سعی کف سؤال دهد
[B][M1]شمیم عشق بود تا به حشر خاک مرا
[M2]که بوی باده دیرینه ی سفال دهد
[B][M1]حزین به دولت سودای خال و خط کسی ست
[M2]که عنبرین قلمت نافه ی غزال دهد
[A]
[B][M1]دور عذار تو، خط وجود ندارد
[M2]آتش سوزان برق، دود ندارد
[B][M1]بت ز فریبت گرفته کیش برهمن
[M2]کیست که پیشت سر سجود ندارد؟
[B][M1]نقش تعلّق ضمیر من نپذیرد
[M2]عکس در آیینهام، نمود ندارد
[B][M1]جلوه تلف می کنی به طور چه حاصل؟
[M2]جز دل ما طاقت شهود ندارد
[B][M1]حسن تو بست از بهار چشم حزین را
[M2]پیش جمال توِ گل نمود ندارد
[A]
[B][M1]خیالش گر چنین در خاطرم جاگیر می گردد
[M2]پس از مردن غبارم گرده ی تصویر می گردد
[B][M1]بود تا می جوان، با او به صد جان عشق می ورزم
[M2]مریدش می شوم از صدق دل چون پیر می گردد
[B][M1]حذرکن ای سپهر از تیغ آه گریه آلودم
[M2]نفس چون آب بردارد، دم شمشیر می گردد
[B][M1]رهین منّت عشقم که افزود اعتبارم را
[M2]شکست رنگ بر رخساره ام اکسیر می گردد
[B][M1]غبار خاطرم انبوه شد، لختی فرو گریم
[M2]بلی باران شود، چون ابر عالمگیر می گردد
[B][M1]به خوان روزگاران دست خواهش را نیالایم
[M2]که آخر کام نعمت خواره از جان سیر می گردد
[B][M1]شدم شوریده خاطر از خیال گردش چشمی
[M2]به هم این حلقه ها چون بسته شد زنجیر می گردد
[B][M1]فلک طفل دبستان است طبع نکته سنجان را
[M2]کبود از سیلی من، روی چرخِ پیر می گردد
[B][M1]حزین از فکر آن شیرین دهن دایم گدازانم
[M2]شود چون استخوانم آب، جوی شیر می گردد
[A]
[B][M1]شبی که سروِ تو شمع مزار من گردد
[M2]چو گردباد به گردت غبار من گردد
[B][M1]به رهگذار تو چندان رخ امید نهم
[M2]که وعده ات خجل از انتظار من گردد
[B][M1]به جیب پیرهن از رشک، گل نیفشانی
[M2]اگر دلت خبر از خار خار من گردد
[B][M1]شکوه عشق نگر کز ره فتادگیم
[M2]اجل کناره کند گر دچار من گردد
[B][M1]خدا کند که از آن تیغ آبدار حزین
[M2]شکفته روییِ زخمِ بهارِ من گردد
[A]
[B][M1]آماده است تا مژهٔ ما به هم خورد
[M2]سیلی کزو خرابهٔ دنیا به هم خورد
[B][M1]از دل تلاطم و ز تو دامن فشاندنی
[M2]از یک نسیم لنگر دریا به هم خورد
[B][M1]شد قیمتم شکسته ز انصاف طالبان
[M2]لب در همین دعاست که سودا به هم خورد
[B][M1]پاشد چنین اگر فلک، احباب را ز هم
[M2]نَبوَد عجب که عقد ثریّا به هم خورد
[B][M1]ای دل به عهد سست حیات اعتماد نیست
[M2]امروز گیرد الفت و فردا به هم خورد
[B][M1]از پهلوی سخن گسلد ربط همدمان
[M2]پیوسته الفتِ لبِ گویا به هم خورد
[B][M1]یک دست شیشه داری و دستی دل حزین
[M2]ساقی چنان مکن که دو مینا به هم خورد
[A]
[B][M1]تا کی توان ز عمر، فریب سراب خورد؟
[M2]باید نهاد لب به لب تیغ و آب خورد
[B][M1]پیمانهٔ نگاه تو از ما اثر نهشت
[M2]این طرفه مجلسی ست که ما را شراب خورد
[B][M1]کوته تر است از نگه نارسای ما
[M2]دور از تو بس که رشتهٔ جان پیج و تاب خورد
[B][M1]بر هر چه تافت نور محبّت صفا گرفت
[M2]پاک است هر زمین نجس، کآفتاب خورد
[B][M1]عشق از ازل بلای دل و جان بود حزین
[M2]آتش غریب نیست که خون کباب خورد
[A]
[B][M1]هرکس به خاک میکده مست و خراب مُرد
[M2]آسوده از ثواب و خلاص از عذاب مرد
[B][M1]چشمی به دور دهر سیه کاسه سیر نیست
[M2]اسکندرش به حسرت یک جرعه آب مُرد
[B][M1]اوضاع زشت عالم دون دیدنی نبود
[M2]آسوده آنکه در شب مستی به خواب مُرد
[B][M1]از جور بی حساب تو جاوبد زنده ایم
[M2]زاهد ز بیم پرسش روز حساب مُرد
[B][M1]خون بی بهاست عاشق حاضر جواب را
[M2]جان خواست از حزین لب او، در جواب مُرد
[A]
[B][M1]جلوه اش دامن نازی به دل ریش کشید
[M2]پادشه رخت به ویرانهٔ درویش کشید
[B][M1]سر به جیب دل آتشکده بردم گفتم
[M2]که چها ناوک آن شوخ جفاکیش کشید
[B][M1]فلک افتادهٔ من بود، به هندم انداخت
[M2]عاقبت کین ز من عافیت اندیش کشید
[B][M1]پس ازین روبهی دهر نخواهد دیدن
[M2]هرکجا کون خری بود فلک پیش کشید
[B][M1]صلح کل کرد حزین ، آنکه به عالم چون من
[M2]چه جفاها که ز بیگانه و از خویش کشید
[A]
[B][M1]چه شد یا رب که ابر نوبهاران برنمی خیزد؟
[M2]رگ موجی ز جام میگساران برنمی خیزد؟
[B][M1]مگر دارد نشانِ بوسه لعلِ آبدارِ او
[M2]که نقشی از نگین نامداران برنمی خیزد؟
[B][M1]ز چشم سرمه آلودش سیه شد روزگار ما
[M2]کدامین فتنه زین دنباله داران برنمی خیزد؟
[B][M1]تغافل پیشهٔ من نگذرد مستانه از راهی
[M2]که آهی از دل امّیدواران برنمی خیزد
[B][M1]به دوران طراوت بخشی لعل می آلودش
[M2]غبار خط ز روی گلعذاران برنمی خیزد
[B][M1]ز هر کنج خرابات مغان برخاست جمشیدی
[M2]کسی از حلقهٔ پرهیزگاران برنمی خیزد
[B][M1]دل نالان من تا خاک شد در راه جانبازی
[M2]نوایی از رکاب نی سواران برنمی خیزد
[B][M1]نمک بر داغ خورشید قیامت می زند شورم
[M2]چو من شوریده ای از دل فگاران برنمی خیزد
[B][M1]به این مستی که می خیزد صریر خون نوا کلکم
[M2]صفیر بلبلی از شاخساران برنمی خیزد
[B][M1]نباشد نوحه گر، مرگ من مردانه همّت را
[M2]صدایی از شکست برد باران برنمی خیزد
[B][M1]نمی گردد بلند از کاروان نقش پاگردی
[M2]غبار از رهگذار خاکساران برنمی خیزد
[B][M1]کدامین شمع را دیدی سپندآسا درین وادی
[M2]که بی تاب از مزار بیقراران برنمی خیزد؟
[B][M1]نباشد ناخنی چون تیشه، در سرپنجهٔ عاشق
[M2]که با دعوی به تیغ کوهساران برنمی خیزد
[B][M1]به این شوخی که می خیزد نگاه از دامن مژگان
[M2]خدنگ از شست این عاشق شکاران برنمی خیزد
[B][M1]به دل های تنک ظرفان، مده جام محبت را
[M2]که دریاکش نهنگ، از چشمه ساران برنمی خیزد
[B][M1]شط خون می رود از دیدهٔ من تا تو می آیی
[M2]به این تمکین، نهال از جویباران برنمی خیزد
[B][M1]لبِ پیمانه از لعلِ فروزان برنمی داری
[M2]که دود ازگلبن آتش عذاران برنمی خیزد
[B][M1]حزین ، تر شد دماغ خشک زاهد از نوای تو
[M2]چنین مستانه بویی از بهاران برنمی خیزد
[A]
[B][M1]تا سرو را هوای قدت سرفراز کرد
[M2]پا از گلیم ناز چو زلفت دراز کرد
[B][M1]پیچید بوی جان، به دماغ دلم ز دور
[M2]مشاطهٔ صبا سرِ زلفت چو باز کرد
[B][M1]کونین را چو مردم چشمم به خون نشاند
[M2]آه این چه نغمه بود که عشق تو ساز کرد؟
[B][M1]چشمت به یک کرشمه به روی دلم گشود
[M2]هر در که بخت بر رخ جانم فراز کرد
[B][M1]زاهد به ذوق سجدهٔ محراب ابروبت
[M2]در کعبه رو به قبلهٔ کویَت نماز کرد
[B][M1]محمود را چو قطع تعلّق شد از حیات
[M2]پیوند جان به رشتهٔ زلف ایاز کرد
[B][M1]با ابروی تو پشت به پشت است در جفا
[M2]چشمت که دست فتنه در آغوش ناز کرد
[B][M1]چون جان برد ز شست نگاهت دل حزین ؟
[M2]نتوان ز زخم تیر قضا احتراز کرد
[A]
[B][M1]ز آهم بیستون چرخ، آتش تاب می گردد
[M2]ز برق تیشهٔ من کوه آهن آب می گردد
[B][M1]ز بس در خود پی آن گوهر نایاب می گردم
[M2]گریبان من از سرگشتگی گرداب می گردد
[B][M1]به یاد روی آن گل پیرهن شب چون کشم آهی
[M2]کتان طاقتم را پرتو مهتاب می گردد
[B][M1]چه سازد با دل افسردگان شور و نوای من؟
[M2]نمک در دیدهٔ غافل نهادان خواب می گردد
[B][M1]حزین ازجوی خاطر سرو کلک جلوه زیب من
[M2]چه خون ها می خورد تا مصرعی سیراب می گردد
[A]
[B][M1]عشق تو که صد برهمن از کیش برآورد
[M2]آتش شد و دودم ز دل ریش برآورد
[B][M1]جا در دل تأثیر کند تا لب سوفار
[M2]هر ناوک آهی که دل از کیش برآورد
[B][M1]غم یار غریبی ست که دور از وطنان را
[M2]بُبرید ز بیگانه و از خویش برآورد
[B][M1]ممنون گرفتاری عشقیم که ما را
[M2]از ننگ دل عافیت اندیش برآورد
[B][M1]ز آلایش هستی شده ام پاک که عشقت
[M2]صد بار ز ننگ خودیم بیش برآورد
[B][M1]گر چشم تو بیمار بود وآن مژه فصّاد
[M2]پس خون دلم را ز چه با نیش برآورد؟
[B][M1]کی چارهٔ دردم شود از وصل که امروز
[M2]من پیرم و آن تازه جوان ریش برآورد؟
[B][M1]جام نگهی زد ره تقوای حزین را
[M2]مینای می از خرقهٔ درویش برآورد
[A]
[B][M1]عشق آمد و از سینهٔ من دود برآورد
[M2]گلزار خلیل، آتش نمرود برآورد
[B][M1]از آه سریع الاثر خویش چه گویم؟
[M2]جانی که به لب بود مرا زود برآورد
[B][M1]یاقوت صفت دود نبود آتش ما را
[M2]دود از دلم آن لعل خط آلود برآورد
[B][M1]پیغمبر حُسنیّ و کتاب الله خطّت
[M2]اسرار که در پرده نهان بود برآورد
[B][M1]تا رنجه حزین از ستم عشق نگردی
[M2]ایّام تو را حادثه فرسود، برآورد
[A]
[B][M1]از حرف سست توبه، لب را گزید باید
[M2]گر لب نمی کشد می، حسرت کشید باید
[B][M1]در عشق ناخوش و خوش شوریدگان بدانند
[M2]مطرب دم رسایی در نی دمید باید
[B][M1]شاید دهد دلش را با دوست آشنایی
[M2]در خانقاه صوفی، یک خم نبید باید
[B][M1]آشفته روزگارم، جایی قرار من نیست
[M2]بزمی که با حریفان، گفت و شنید باید
[B][M1]با آفتاب می زد، از یک پیاله شبنم
[M2]گر ذوق وصل داری، از خود برید باید
[B][M1]زلف سیه برافشان، شب را به مشک تر گیر
[M2]طرف نقاب بگشا،گر صبح عید باید
[B][M1]عشرت به کام خواهی، آیینه را به برگیر
[M2]عیش مدام خواهی، لب را مکید باید
[B][M1]این آن غزل که گفته پیش از حزین سنایی
[M2]این طرز گفتگو را از وی شنید باید
[A]
[B][M1]ز فیض روی تو خط کامیاب می باشد
[M2]چراغ گوشه نشین ماهتاب می باشد
[B][M1]چه می شود؟ گرو بوسه دل ز من بستان
[M2]متاع خانهٔ ملّا، کتاب می باشد
[B][M1]خیال زلف نهفتم به دل، ندانستم
[M2]که بوی، پرده دَرِ مشک ناب می باشد
[B][M1]گشاده روی بود، در دل است تا معنی
[M2]نفس به چهرهٔ مطلب نقاب می باشد
[B][M1]ز اشک تلخ من احوال دل توان فهمید
[M2]همیشه نکهت گل باگلاب می باشد
[B][M1]من از سکوت فلک، ترک مدّعا گفتم
[M2]لب خموش، به سائل جواب می باشد
[B][M1]عجب نباشد اگر دل شکسته ایم حزین
[M2]شکست با ورق انتخاب می باشد
[A]
[B][M1]ساقی چه شد که آتش موسی ز می کند؟
[M2]مطرب کجاست تا دم عیسی به نی کند؟
[B][M1]یک عیش و عشرت است ولی منزلش دوتاست
[M2]عاقل به قصر جنّت و مجنون به حی کند
[B][M1]بنگر به فال سعد در اوراق روزگار
[M2]تا آگهت ز قصّه کاوس کی کند
[B][M1]وقت عزیز خویش به اندیشه داده ای
[M2]غافل که روزنامهٔ عمر تو طی کند
[B][M1]از کاوش زمانه به آزادگی رهی ست
[M2]این نیش خدِّ ناقهٔ آمال پی کند؟!
[B][M1]دندان حرص کُند به ترشی نمی شود
[M2]چین جبین علاج طمع پیشه کی کند؟
[B][M1]شاهنشهی ست عشق و درفش قلم حزین
[M2]تسخیر ملک نظم به اقبال وی کند
[A]
[B][M1]اهل قلم فراغت دنیا نمی کنند
[M2]کاری که دست می کند اعضا نمی کنند
[B][M1]تیغ برهنه است کسی کز طمع برید
[M2]آزادگان به خلق مدارا نمی کنند
[B][M1]بی آرزو شود دل بی آرزو نصیب
[M2]این است دولتی که تمنّا نمی کنند
[B][M1]بر دامن رضاست سر خستگان عشق
[M2]افتاده اند و تکیه به دنیا نمی کنند
[B][M1]گل نشکفد ز گلبن افسرده خاطران
[M2]تا ابر دیده را چمن آرا نمی کنند
[B][M1]روی نگاه عجز ندارند عاشقان
[M2]سر زیر تیغ آن مژه بالا نمی کنند
[B][M1]نقد است قسمت همه دلها ز جور تو
[M2]ارباب جود وعده به فردا نمی کنند
[B][M1]خاک مراد دیده وران است گرد غم
[M2]این خاک را به کاسهٔ دنیا نمی کنند
[B][M1]بینا نمی شود دل شوریدگان حزین
[M2]تا دیده را نقاب تماشا نمی کنند
[A]
[B][M1]گر دل سر شکایت دیرینه واکند
[M2]بیگانگی چه ها به تو دیر آشنا کند
[B][M1]در راه انتظار تپد گر چنین دلم
[M2]نازت به وعده ای که ندادی وفا کند
[B][M1]نازم به دور باش نگاهت که روز وصل
[M2]نگذاشت بوالهوس، هوس مدّعا کند
[B][M1]این ناز و کبریا که ز خوی تو دیده ام
[M2]ترسم کمند آه مرا نارسا کند
[B][M1]رشکم چنان زند ره یک شهر بوالهوس
[M2]حکم غرور نازت اگر خودنما کند
[B][M1]گیرم که زیر لب شکنم بی تو ناله را
[M2]هر موی من به زخمهٔ غم صد نوا کند
[B][M1]خوش وقت عاشقی که فتد بی زبان حزین
[M2]با یار، مجلس از نگه آشنا کند
[A]
[B][M1]بهار اسباب شورم را به سامان کرده می آید
[M2]شلایین جلوه و سنبل پریشان کرده می آید
[B][M1]حلالم باد مستیها، مبارک سینه چاکیها
[M2]قدح پیموده و گل در گریبان کرده می آید
[B][M1]اثر نگذاشت از چشم و دل من گریهٔ مستی
[M2]نگارین خانه ها این سیل، ویران کرده می آید
[B][M1]شود حیران چو طوق قمریان چشم تماشایی
[M2]سهی بالای من، دل ها نگهبان کرده می آید
[B][M1]حزین امشب نگاه رهزن میخانه پردازش
[M2]ز مستی تکیه هر جانب، به مژگان کرده می آید
[A]
[B][M1]تابی به سر زلف زد و طرّه به خم داد
[M2]اسباب پریشانی ما دست به هم داد
[B][M1]ناقوس صنم خانهٔ دل ناله برآورد
[M2]چاک عجبی سر به گریبان حرم داد
[B][M1]حسرت شکن ذائقه اشکی ست گلوسوز
[M2]نو بادهٔ شیرین، مزهٔ نخل الم داد
[B][M1]فریاد که زاد سفر از خویش ندارم
[M2]مطرب ره دوری زد و ساقی می کم داد
[B][M1]عشق است گر افکنده به دل لنگر تمکین
[M2]گردون ز گران سنگی این بار، شکم داد
[B][M1]از زهرهٔ شیر آب خورد بیشهٔ معنی
[M2]آسان نتوان عرصه به یکران قلم داد
[B][M1]دارایی عشق است که از کلک و دواتم
[M2]درکشور پرشور سخن، طبل و علم داد
[B][M1]مژگان تو گرد از دو جهان خواست برآرد
[M2]دامان به میان برزد و فرمان به ستم داد
[B][M1]هرگه که به یاد دهنت غنچه نشستم
[M2]اندیشه مرا سر به بیابان عدم داد
[B][M1]چون شمع ز هجران تو در آتش و آبم
[M2]برقی به رگ و ریشه زد و دیده به نم داد
[B][M1]بر عشق در دیر و حرم هر دو گشوده ست
[M2]مشرب به زبانم صمد و دل به صنم داد
[B][M1]غفلت زده عالم آب است چو ماهی
[M2]آن را که غلط بخشی ایام، درم داد
[B][M1]پرگشت حزین ازگهرم جیب دو عالم
[M2]خجلت قلم من، به رگ ابر کرم داد
[A]
[B][M1]خوشا روزی که تیرت، پی به جان مستمند آرد
[M2]شبیخونی نگاهت برسربخت نژند آرد
[B][M1]شب بختم چو شمع ازداغ عشقت صبح محشرشد
[M2]چها تا برسرمن طالع فیروزمند آرد
[B][M1]به این آشفته حالیهای خود امّیدها دارم
[M2]پریشان طره ای شاید دلم را درکمند آرد
[B][M1]به فرمان عشق آتش دست را درگرمی بزمت
[M2]پی دفع گزند، از دانهٔ دلها سپند آرد
[B][M1]شب هجران سپاه درد را شور حزین تو
[M2]درفش کاویان از ناله ی مشکین پرند آرد
[A]
[B][M1]بر سر تربتم آن نوگل خندان آرید
[M2]سست پیمان مرا بر سر پیمان آرید
[B][M1]چاک این سینه به دامان قیامت رفته ست
[M2]تاری از زلفش و آن سوزش مژگان آرید
[B][M1]دل بود منتظر و شوق نمی آید باز
[M2]هدهد شهر سبا را به سلیمان آرید
[B][M1]زهد و تقوا به در آرید سر، از خرقهٔ من
[M2]کفر زلفی به کفم آمده، ایمان آرید
[B][M1]موقع شادی اصحاب و غم اغیار است
[M2]محرمان را به سراپردهٔ سلطان آرید
[B][M1]باده نوشان مغان، دیدهٔ انجم شور است
[M2]نور چشم قدح از کوری ایشان آرید
[B][M1]بادهٔ سرختر از خون سیاووش کجاست؟
[M2]که رخ زرد مرا رنگ به عنوان آرید
[B][M1]چه شود خاطر آشفتهٔ ما جمع شود؟
[M2]خبری از سر آن زلف پریشان آرید
[B][M1]خامه شکّرشکن از عارف روم است حزین
[M2]طوطیان را به صلا در شکرستان آرید
[A]
[B][M1]اگر دست مرا ساقی به یک رطل گران گیرد
[M2]الهی در جهان کام دل از بخت جوان گیرد
[B][M1]سعادتمند را باشد گوارا، سختی عالم
[M2]هما را در گلو هرگز ندیدم، استخوان گیرد
[B][M1]چه سان در سینه ام جا می تواند کرد، حیرانم
[M2]خدنگت را که دل از خانهء تنگ کمان گیرد؟
[B][M1]به پیش شمع رویت منصب پروانگی دارم
[M2]تو چون عارض برافروزی، مرا آتش به جان گیرد
[B][M1]کسی را هر قدر دل شهره باشد در جگر داری
[M2]سر ره چون به آن بیگانه خوی سرگران گیرد؟
[B][M1]گداز شرم یکسرژاله سازد نرگسستان را
[M2]نظر چون کام خاطر، زان جبین خوی فشان گیرد
[B][M1]حزین از پای ننشینم به راه انتظار او
[M2]چو مجنون بر سر شوریده گر مرغ آشیان گیرد
[A]
[B][M1]پیکان تو مشکل که به دل یار توان کرد
[M2]دیگر چه علاج دل بیمار توان کرد؟
[B][M1]من مردم و یک بار به خاکم نگذشتی
[M2]این کوه غمی نیست که هموار توان کرد
[B][M1]کس شغل محبّت نرسانده ست به پایان
[M2]دل چون رود از کف چقدر کار توان کرد؟
[B][M1]صرصر چه زند گرم به خاکستر من پای؟
[M2]بختم نه چنان خفته که بیدار توان کرد
[B][M1]صد عقده بود بر دلش از بار علایق
[M2]این سبحه به گرد سر زنّار توان کرد
[B][M1]بر دوش اگر بار سر خویش کشیدیم
[M2]شادیم که خاک قدم یار توان کرد
[B][M1]شور تو حزین از لب شیرین سخن کیست؟
[M2]مصر از نی این خامه شکر بار توان کرد
[A]
[B][M1]کی از ما چشم صورت بین مردم حال می بیند؟
[M2]چه دیگر دیدهٔ آیینه جز تمثال می بیند؟
[B][M1]از آن روزی که من در پای عشق از پای افتادم
[M2]غزال چشم شوخ یار در دنبال می بیند
[B][M1]خمار من ندارد دیده در راه می و ساقی
[M2]به کف داغ جنون را جام مالامال می بیند
[B][M1]مرا آیینهٔ گیتی نما خشت سر خم شد
[M2]ز جام خود اگر جم، صورت احوال می بیند
[B][M1]به چشم سفلگان دهر، ظالم را بود شانی
[M2]مگس زنبور را شهباز زرّین بال می بیند
[B][M1]لباسی یافتم، عرفان شیخ خانقاهی را
[M2]تصوّف را همین در خرقه های شال می بیند
[B][M1]حزین از جا دل دیوانه ام گر رفت جا دارد
[M2]که عالم را پر از بازیچهٔ اطفال می بیند
[A]
[B][M1]کی صرفه ز ما خصم سبک سر به دغا برد؟
[M2]خود باخت، دغل باز حریفی که ز ما برد
[B][M1]از هر دو جهان باز نیامد خبر از او
[M2]دل را کشش عشق ندانم به کجا برد؟
[B][M1]افسرده ز دم سردی ایّام نگردید
[M2]آتشکده آتش مگر از سینهٔ ما برد؟
[B][M1]از منّت پیری ست گرانباری دوشم
[M2]لب را به قدم بوس تو این پشت دوتا برد
[B][M1]یک جلوه خیال تو در اندیشهٔ ما کرد
[M2]دل لذت دیدار جدا، دیده جدا برد
[B][M1]خورشید نبردهست به چوگان سعادت
[M2]گویی که ز میدان شهادت سر ما برد
[B][M1]تردامنی مشرب رندانه حزین را
[M2]از توبه پشیمانی و از خرقه صفا برد
[A]
[B][M1]نبود عجب که از دل ما شور شد بلند
[M2]جایی که دود حوصلهٔ طور شد بلند
[B][M1]شد موج زن ز جلوهٔ او سیل فتنه ای
[M2]گرد خرابی از دل معمور شد بلند
[B][M1]هرگز نبود عمر فراق این قدر دراز
[M2]از یاد زلف او شب دیجور شد بلند
[B][M1]کوته کند فسانهٔ گلبانگ عندلیب
[M2]هر جا حدیث آن رخ مستور شد بلند
[B][M1]یک چند راز عشق ز خامان نهفته بود
[M2]باز این ترانه از لب منصور شد بلند
[B][M1]یا رب که دید سرو سهی پیکر تو را
[M2]کآوازه اش چو مصرع مشهور شد بلند؟
[B][M1]بانگ دراست قافله درد را حزین
[M2]هر ناله ای که از دل رنجور شد بلند
[A]
[B][M1]من از دل و دین باختگانم چه توان کرد؟
[M2]سودازده زلف بتانم چه توان کرد؟
[B][M1]دل بسته فتراک سر زلف سواری ست
[M2]از چنگ خرد رفته عنانم چه توان کرد؟
[B][M1]در صومعه از نعره زنانم چه توان گفت؟
[M2]در میکده از دُردکشانم چه توان کرد؟
[B][M1]در سلسلهٔ زلف تو ای رهزن دل ها
[M2]سرحلقهٔ سودا زدگانم چه توان کرد؟
[B][M1]گوشی به فغان دل ناشاد نکردی
[M2]پیشت همه تن گر چه زبانم چه توان کرد؟
[B][M1]فرمان تو را هر چه بود می کنم اما
[M2]من صبر به هجران نتوانم چه توان کرد؟
[B][M1]شد قطره به دریای فنا وصل حزین را
[M2]دی بودم و امروز نه آنم چه توان کرد؟
[A]
[B][M1]ننگ در عشق و جنون نام مرا عالی کرد
[M2]آمد ادبار درین کوچه و اقبالی کرد
[B][M1]نیست امروز عجب گر غمش از شادی ماست
[M2]آنکه دی از غم ما آن همه خوشحالی کرد
[B][M1]گر چه دریا نشود خشک به تردستی ابر
[M2]در غمت ریزش مژگان دل ما خالی کرد
[B][M1]سرشویده ی من باج ز مجنون گیرد
[M2]عشق در مملکت درد، مرا والی کرد
[B][M1]پیر ما را به جهان بخت جوان شد چو شراب
[M2]شوخی عهد صبا را به کهنسالی کرد
[B][M1]مرحبا عشق کزو قطرهٔ ما دریا شد
[M2]دل ما را صدف گوهر اجلالی کرد
[B][M1]مرغ گلشن ز تو شیون مگر آموخت حزین
[M2]که سحر ناله به طرزی که تو می نالی کرد
[A]
[B][M1]باد صبا فسانهٔ زلف تو ساز کرد
[M2]پیغام آشنا، شب ما را دراز کرد
[B][M1]گردید قسمتم ز ازل عشق شعله خو
[M2]ساقی مرا به جرعهٔ می جانگداز کرد
[B][M1]افزون شد از بهار خطت، شور عاشقان
[M2]نیرنگ باغ، نالهٔ مرغان دراز کرد
[B][M1]گویا لبالب از می عجز و نیاز بود
[M2]پیمانه ای که چشم تو را مست ناز کرد
[B][M1]مگشای لب به قصهٔ راز نهان حزین
[M2]نتوان حدیث شوق به عمر دراز کرد
[A]
[B][M1]آب و رنگی به چمن فیض گلستان تو داد
[M2]غنچه را جام شکفتن، لب خندان تو داد
[B][M1]بامدادان نکنم پاره گریبان، چه کنم؟
[M2]سینه ی صبح نشانی ز گریبان تو داد
[B][M1]عمرها در طلب چشمهٔ حیوان بودم
[M2]خضر شد خط و سراغم به زنخدان تو داد
[B][M1]خنده بر صبح زدی عشرت هر روزهٔ من
[M2]سر به جانم غم عالم، شب هجران تو داد
[B][M1]کرده سرمست زلالی می ریحانی تو
[M2]نم فیضی به سفالم خط ریحان تو داد
[B][M1]شور سودا به سرم زلف پریشان تو ریخت
[M2]پیچ و تابی به سرم ، طرّه پیچان تو داد
[B][M1]می دمد از قلمت صور سرافیل حزین
[M2]محشر، آشوب خود امروز به دیوان تو داد
[A]
[B][M1]سبزه دور از تو، مغیلان به نظر می آید
[M2]غنچه بی روی تو پیکان، به نظر می آید
[B][M1]شده رسوایی ما، پردهٔ عریانی ما
[M2]سینهٔ چاک، گریبان به نظر می آید
[B][M1]دل از آسایش دوران نشود جمع مرا
[M2]زلف ایام، پریشان به نظر می آید
[B][M1]پرده حسن شده بر رخ مقصود نقاب
[M2]این چو از دیده رود، آن به نظر می آید
[B][M1]نگذری سرسری از دفتر ایجاد حزین
[M2]مشکل آنجاست که آسان به نظر می آید
[A]
[B][M1]خرامد یار من مستانه هر راهی دچار آید
[M2]مگر یک بار هم از کوچه راه انتظار آید
[B][M1]گوارا نیست آب زندگانی، بی حریفانم
[M2]به حسرت می کشم پیمانه ای، تا گل به بار آید
[B][M1]شرابی چون ندارم با کباب خویش می سازم
[M2]دل خود می خورم در آشیان تا نوبهار آید
[B][M1]کهن اوراق ما جانا همایون فال می باشد
[M2]نگه دار این دل سی پاره را، گاهی به کار آید
[B][M1]حزین آشفته دارد خامه ام را خطّ مشکینی
[M2]نی من ناله هر جا سر کند، بوی بهار آید
[A]
[B][M1]خوشا دمی که مرا دیده از غبار برآید
[M2]ز گرد هستیم آن نازنین سوار برآید
[B][M1]همین بس است که خود چاک می زنم به گریبان
[M2]ز دست کوته ما بیش ازین چه کار برآید؟
[B][M1]ز سرگذشته، به راهت نشسته ایمکه تاکی
[M2]نگه به عربده، زان چشم میگسار برآید
[B][M1]بغیر از اینکه به سرگشتگی جهان به سر آری
[M2]دگر چه کام دل از دور روزگار برآید؟
[B][M1]چه آتشی ست حزین ، این که در جگر زده عشقت؟
[M2]به یک صفیر تو، دود از دل بهار برآید
[A]
[B][M1]نسیم حالت آور، پای کوبان، تردماغ آمد
[M2]به دل ها ذوق دست افشانی گل های باغ آمد
[B][M1]کدوی خشک زاهد را، دماغ از بوی می تر شد
[M2]بحمدالله که آب رفته، ما را در ایاغ آمد
[B][M1]رگ برق قدح، ره می زند خلوت گزینان را
[M2]بشارت، زاهد گم کرده ایمان را چراغ آمد
[B][M1]بیا صوفی ببین وجد گل و رقص درختان را
[M2]برآ از خرقهٔ سالوس زاهد، فصل باغ آمد
[B][M1]حزین ، از قطره ریزی تا نمانده ست ابر آذاری
[M2]مگر دردانهٔ دل را توانی در سراغ آمد
[A]
[B][M1]پیمانه، گرد کلفت صد ساله می برد
[M2]آلودگی، ثلاثهٔ غسّاله می برد
[B][M1]پیداست حال عشرت گلگشت روزگار
[M2]از داغ حسرتیکه به دل لاله می برد
[B][M1]یاری که باری از دل ما کم کند کجاست؟
[M2]گاهی غبار خاطر ما، ناله می برد
[B][M1]لخت جگر به بندر چشمم گشوده بار
[M2]اشک از کنار هر مژه پرگاله می برد
[B][M1]ضعف رسا، رسید به جایی که ناله ام
[M2]حسرت به حال شعلهٔ جوّاله می برد
[B][M1]جای شرر، سپهر مغان پیشه بعد ازین
[M2]زاتشکده فسردگیم، ژاله می برد
[B][M1]دردت مباد قسمت این تلخ کام، کو
[M2]فیض از شکر لب تو به تبخانه می برد
[B][M1]خواهد نمود چشم تو تاراج دین و دل
[M2]زین فوج فتنه ای که به دنباله می برد
[B][M1]خوی ستمگر تو در آغاز گیر و دار
[M2]کار از کف ملایک عمّاله می برد
[B][M1]بر تنگ شکّر تو ره افتاده مور را
[M2]دردا که دزد، حاصل بنگاله می برد
[B][M1]صورتگر، از رخت چه کشد غیر انفعال؟
[M2]کز کار دست قوت فعاله می برد
[B][M1]آخر خط از جمال بتان کامیاب شد
[M2]فیض از وصال ماه رخان هاله می برد
[B][M1]نفست ربوده مایهٔ شیطان نبرده را
[M2]دزد آنچه وا گذاشته، رمّاله می برد
[B][M1]گر زانکه ریش گاونیی، از چه سامری
[M2]هوش از سرت به نغمهٔ گوساله می برد؟
[B][M1]حاجت به وصف نیست کلام تو را حزین
[M2]کی حسن شوخ، منت دلاله می برد؟
[A]
[B][M1]بانگی به حریفان فرو رفته صبا زد
[M2]گلبن ز نو آراسته شد، مرغ نوا زد
[B][M1]دل شور برآورد ز آسوده مزاجان
[M2]زاشفته صفیری که در آن زلف دوتا زد
[B][M1]در مهد گران خواب عدم بود دو عالم
[M2]آن روز که ما را ستم عشق صلا زد
[B][M1]هر دل که به سیلاب جنون خانه نپرداخت
[M2]آلودگی ای داشت، در خوف و رجا زد
[B][M1]در شهر فنا، شحنه غیور است، حذر کن
[M2]هرکس که سرافراخت، به شمشیر فنا زد
[B][M1]جایی که غم عشق بود مهر پدر چیست؟
[M2]یعقوب خمش گشت و دلم وا اسفا زد
[B][M1]دست هوس از نعمت کونین کشیدیم
[M2]این همّت مردانه به عالم سرپا زد
[B][M1]در نکته حزین نقش حریفی چو تو ننشست
[M2]هرجا رقمی زد نی کلک تو، به جا زد
[A]
[B][M1]کدامین آتشین رخسار گرم خودنمایی شد؟
[M2]که اخلاص مغانی ملّتم، در جبهه سایی شد
[B][M1]به چشم از بس خیال آن کف پا نقش می بندم
[M2]بیاض دیده روشن سواد من حنایی شد
[B][M1]من شکّر سخن، پرورده ام با شیرهٔ جانش
[M2]که سروش مصرع برجستهٔ شیرین ادایی شد
[B][M1]شدم تا سر به صحرا دادهٔ وحشی نگاه او
[M2]غبارم سرمهٔ چشم غزالان ختایی شد
[B][M1]سیه روزم که از کف داده ام دامان زلفش را
[M2]ز بخت تیرهٔ من کوتهی شد، نارسایی شد
[B][M1]رواجی نقد ما را نیست در بازار حسن او
[M2]زر داغم به کف سرمایهٔ حسرت فزایی شد
[B][M1]در الفت میان جسم و جان با گل برآوردم
[M2]از آن روزی که دل را با محبّت آشنایی شد
[B][M1]به ذوق وصل موج شور محشر می زند خاکش
[M2]به خون غلتیده ای کو، زخمی تیغ جدایی شد
[B][M1]دل از دیرینه غمها برگرفتن نیست کار من
[M2]چرا باید عبث بدنام ننگ بی وفایی شد
[B][M1]به کف چون شمع ما را در شب هجران به کار آید
[M2]سر انگشتی که در گستاخی برقع گشایی شد
[B][M1]چو دریا شد حباب، از ننگ ناچیزی برون آید
[M2]گداز تن، شکست قدر ما را مومیایی شد
[B][M1]نبود اول درین میخانه قدری خرقه پوشان را
[M2]شراب آلوده دلقم، آبروی پارسایی شد
[B][M1]به دل، بتخانه های آرزو را کرده ام ویران
[M2]که چاک سینهٔ من قبلهٔ حاجت روایی شد
[B][M1]فراموشم مکن گر معنی بیگانه می فهمی
[M2]که عمرم صرف تفسیر کتاب آشنایی شد
[B][M1]رگ سنگش ز شوخی موجهٔ دریای خون گردد
[M2]به میدانی که مژگان تو در تیغ آزمایی شد
[B][M1]چو نی جز باد نبود در شکنج آستین من
[M2]نفس بیهوده صرف نغمه های بی نوایی شد
[B][M1]حزین ازگردش پیمانهٔ چشم سخن سازی
[M2]سیه مستانه کلکم بر سر دستان سرایی شد
[A]
[B][M1]به سنگ حادثه خونم چو پایمال شود
[M2]ز وحشتم رگ خارا، رم غزال شود
[B][M1]چو طور، بوم و بر من شود تجلی زار
[M2]رخت چو شمع پریخانهٔ خیال شود
[B][M1]نهفته ایم به حیرت ز رشک، نام تو را
[M2]میانهٔ لب و دل تا به کی جدال شود؟
[B][M1]روان ز دیدهٔ بلبل دپن چمن باید
[M2]هزار جدول خون، تا قدی نهال شود
[B][M1]به وعده نام وفا می بری و می ترسم
[M2]میانهٔ غم و دل، آشتی ملال شود
[B][M1]بود ز رخنهٔ لب، آفت قلمرو دل
[M2]گرفتنی ست دهانی که هرزه نال شود
[B][M1]شود کلید در خلد بی طلب فردا
[M2]به عرض حال زبان گسسته لال شود
[B][M1]به لب شراب سخن صاف اگر نمی آید
[M2]چو من به پرد هٔ دل ریز تا زلال شود
[B][M1]حزین ز سینه ی صد چاک دل برون افکن
[M2]قفس وبال به مرغ شکسته بال شود
[A]
[B][M1]ز نخجیر دلیرم غمزهٔ صیاد می لرزد
[M2]ز جان سخت من این دشنهٔ فولاد می لرزد
[B][M1]بَرَد از جا نهیب ناله ی من ، صبر مجنون را
[M2]ز سیل گریه ام بر خود شط بغداد می لرزد
[B][M1]شکوهی عشق بخشیده ست بازوی ضعیفان را
[M2]که تیغ کوهسار از تیشه ی فرهاد می لرزد
[B][M1]زگلبانگ صفیرم می تپد دل، عندلیبان را
[M2]ز کلک خوش صریرم خامه فولاد می لرزد
[B][M1]زبان عشق ترسان است از دم سردی واعظ
[M2]که شمع شعله ور در رهگذار باد می لرزد
[B][M1]نمی گردد به جایی پای ناقص فطرتان محکم
[M2]به حال این سبک مغزان، دل الحاد می لرزد
[B][M1]گدا و شاه را از خاکساران است آسایش
[M2]زمین چون می تپد ویرانه و آباد می لرزد
[B][M1]کند جایی که آن قامت قیامت، جلوه آرایی
[M2]ز باد دامن او رایت شمشاد می لرزد
[B][M1]حزین از سردسیر عقل بیرون ناله ای سر کن
[M2]که سرما خوردگان را درگلو فریاد می لرزد
[A]
[B][M1]نه هرکه طبل و علم ساخت سروری داند
[M2]نه هر که تاخت به لشکر سکندری داند
[B][M1]علوّ فطرت و طبع سخن خدا داد است
[M2]نه هرگیاه که روید صنوبری داند
[B][M1]نه هرکه یک دو سه مصرع به یکدگر بندد
[M2]رموز معنی و درد سخنوری داند
[B][M1]ز هر دهان و لبی نکته دلنشین نشود
[M2]نه هر که خطبه بخواند پیمبری داند
[B][M1]کمیت حوصله ام، فیض تنگ ظرفان را
[M2]نه هر چه قطرگی آموخت کوثری داند
[B][M1]ز خود گذشته کند درک واردات سلوک
[M2]گدای میکدهٔ ما قلندری داند
[B][M1]عیار دولت ما شد ز عشق سکه به زر
[M2]شکسته رنگی ما کیمیاگری داند
[B][M1]خیال سایه نشینان سرو یار جداست
[M2]وگر نه هر شجری سایه گستری داند
[B][M1]شکسته حالی دل ها ز دوست مخفی نیست
[M2]شه معامله رس، خوی لشکری داند
[B][M1]تمیز ظالم و مظلوم کار قاضی نیست
[M2]کسی که خستهٔ عشق است داوری داند
[B][M1]غبار لشکر غم صرفه ای نخواهد برد
[M2]که اشک سیل عنانم دلاوری داند
[B][M1]ستاره سوختگان را ز شام تیره چه غم؟
[M2]که داغ عشق، فروزنده اختری داند
[B][M1]مرا به سبزهٔ خط نرسته پیوندیست
[M2]وگر نه هر سر موی تو دلبری داند
[B][M1]به دیده ای که کشد عشق توتیای رضا
[M2]غبار حادثه را جلوهٔ پری داند
[B][M1]قبول خاص نگردد به حرف و صوت کسی
[M2]نه هرکه صحبت ما یافت بوذری داند
[B][M1]توکار هستی خود را به داغ عشق گذار
[M2]که خور به از همه کس ذره پروری داند
[B][M1]سپند انجمن عیش سوز و ساز خودم
[M2]دل من اخگری و سینه، مجمری داند
[B][M1]حزین تویی که سیاووش جان گدازانی
[M2]نه هرکه رفت در آتش سمندری داند
[A]
[B][M1]زاهد از حلقهٔ ما چون دگران برخیزد
[M2]کف زنان، جامه دران، رقص کنان برخیزد
[B][M1]پردهٔ دیده حجاب است میان من و دوست
[M2]خرّم آن روز که این هم ز میان برخیزد
[B][M1]خوار و پامال تر از سایهٔ افتاده منم
[M2]از کنارم اگر آن سرو روان برخیزد
[B][M1]سینه، دل را چه خیال است کند زندانی؟
[M2]زین قفس بلبل ما، بال فشان برخیزد
[B][M1]با تو در خلوت دل وصل تو را می خواهم
[M2]کز میان کلفت روزان و شبان برخیزد
[B][M1]هر جفایی که کنی راحت جان است ولی
[M2]رسم انصاف مبادا ز جهان برخیزد
[B][M1]برکش از دل نفس مولوی روم، حزین
[M2]تا ز گلزار سمن، رنج خزان برخیزد
[A]
[B][M1]بهار جلوه چون ره برگلستان تو اندازد
[M2]صبا زان طرّه، سنبل درگریبان تو اندازد
[B][M1]مکش زنهار، امروز از کف افتاده ای دامن
[M2]که کار خویش فردا هم به دامان تو اندازد
[B][M1]من خونین کفن صد پیرهن چون غنچه می بالم
[M2]به خاکم سایه گر سرو خرامان تو اندازد
[B][M1]لب زخمم خموش از شکوه خواهد گشتن آن روزی
[M2]که شکّر خنده، شوری در نمکدان تو اندازد
[B][M1]به یاد سبزهٔ سیراب خطّت عشرتی دارم
[M2]سفالم را در آب خضر، ریحان تو اندازد
[B][M1]تمنّا بشکفاند غچهٔ امّیدِ زخمم را
[M2]چو طرح آشتی با تیغ مژگان تو اندازد
[B][M1]به کام دل نیارد سوخت یک آتش به جان بی تو
[M2]خوشا شمعی که خود را در شبستان تو اندازد
[B][M1]ندارد تیره بختی با پریشان خاطران کاری
[M2]ز جمعیّت، سر زلف پریشان تو اندازد
[B][M1]هماناز تاب حسرت العطش خیزاستهر زخمش
[M2]به کوثر گر دلم را آب پیکان تو اندازد
[B][M1]سرم را جای دادی درکنار از مهر و می ترسم
[M2]سرشک گرم من آتش به دامان تو اندازد
[B][M1]سبک گردان عنان ناز تا چرخ گران تمکین
[M2]سر خورشید را در گوی چوگان تو اندازد
[B][M1]نگردد آتشین لعل تو، مانع سبزه خط را
[M2]چو طوطی خویش را در شکّرستان تو اندازد
[B][M1]حزین از شرم درتاب است زلف عنبرین مویان
[M2]به هر جا سایه، کلک عنبر افشان تو اندازد
[A]
[B][M1]شراب اشک تلخم، چاشنی از نقل تر گیرد
[M2]گر آن شیرین پسر، بادام چشمم در شکر گیرد
[B][M1]کف بی مایه نتواند، ره سیل خطر گیرد
[M2]همان بهتر که ناصح آستین زین چشم تر گیرد
[B][M1]اگر رفته ست اشک پی سپر تا دامن محشر
[M2]محال است از دل گم گشتهٔ عاشق خبر گیرد
[B][M1]سمندر از صفیرش می کند آتشگه آرایی
[M2]همای عشق مرغی را که زیر بال و پر گیرد
[B][M1]درین مکتب کشد خط برکتاب جزء و کل طفلی
[M2]که پیش از دفتر تعلیم، لوح عشق برگیرد
[B][M1]سهیل اشک من پرورده آن سیب زنخدان را
[M2]خورد خونها چمن پیرا، نهالی تا ثمرگیرد
[B][M1]دماغم چون قفس پروردگان تا چند از خامی
[M2]سراغ بوی آن گل از نسیم بی خبر گیرد؟
[B][M1]فریب صوت بلبل خورده ای ای گل، اگر خواهی
[M2]بگو تا بال و پر، نزدیک شمع شعله ور گیرد
[B][M1]غرور حسن کی بی جا زند راه نظر بازی؟
[M2]هوس دنباله ی این کاروان بی جگرگیرد
[B][M1]صداع از بوی گل خیزد سر آسوده مغزان را
[M2]خلاص از دردسر گردد کسی که ترک سر گیرد
[B][M1]لب خشک صدف سازد حزین با مهر خاموشی
[M2]رگ ابر قلم چون صفحه در آب گهر گیرد
[A]
[B][M1]معشوق اگر میل وفا داشته باشد
[M2]عاشق چه غم از جور و جفا داشته باشد.
[B][M1]برخاست ز چشمش پی خونریز، نگاهی
[M2]تا در نظر آن شوخ که را، داشته باشد
[B][M1]کم می رسد آواز دل از ضعف به گوشم
[M2]در پرده ندانم چه نوا داشته باشد
[B][M1]در مملکت حسن تو با شانه سری نیست
[M2]تا طرّه که را، نافه گشا داشته باشد
[B][M1]جان می طلبد از من شوریده خیالت
[M2]ویرانه ندیدیم گدا داشته باشد
[B][M1]کو تیغ که تا فرق فلک را بشکافیم؟
[M2]تا چند مرا از تو جدا داشته باشد؟
[B][M1]در سینهٔ دل سوختگان جای نفس نیست
[M2]دوزخ چه خیال است هوا داشته باشد؟
[B][M1]ما هم نفس آینه ی زانوی خویشیم
[M2]یک سینه ندیدیم صفا داشته باشد
[B][M1]کاش آن رخ افروخته گاهی به ترحّم
[M2]شمعی به مزار شهدا داشته باشد
[B][M1]کوتاهی اگر می کنم از ناله عجب نیست
[M2]یک دل چقدر آه رسا داشته باشد؟
[B][M1]با مهر تو شبنم صفت از خویش بریدیم
[M2]خود را چه کند آنکه تو را داشته باشد؟
[B][M1]در بتکده دل صنمی نیست حزین را
[M2]تا کعبه که را خانه خدا داشته باشد
[A]
[B][M1]سحاب خامه من جز در خوشاب ندارد
[M2]سفینهٔ غزلم موجهٔ سراب ندارد
[B][M1]ز بیقراری هجران رسد نوید وصالم
[M2]در امید بود دیده ای که خواب ندارد
[B][M1]ز پرده داری ابر نقاب شکوه ندارم
[M2]کتان طاقت من تاب ماهتاب ندارد
[B][M1]گشوده است به راه نگه چو آینه آغوش
[M2]گشاده رویی حسن تو آفتاب ندارد
[B][M1]کدام کار دل از برق جلوه تو برآید؟
[M2]چراغ عمرکسی اینقدر شتاب ندارد
[B][M1]عنان کشیده تر افغان کن ای جنون زده بلبل
[M2]کدام گل به چمن پای در رکاب ندارد؟
[B][M1]همین قدر ز تو باید که دیده ای به کف آری
[M2]کدام روزنه، راهی به آفتاب ندارد؟
[B][M1]بلند نشئه حزین ، ازکدام رطل گرانی؟
[M2]سیاه مستی کلک تو را شراب ندارد
[A]
[B][M1]از آن بر گرد دنیا چشم عشرت کیش می گردد
[M2]که دل را وحشت از مکروه دیدن بیش می ‎گردد
[B][M1]کم از کژدم نباشد، اختلاط تلخ گفتاران
[M2]گزیدن چون زبان عادت نماید، بیش می گردد
[B][M1]لباس عاریت گردید سلطان را دو گز دیبا
[M2]ازین پیرایه چون عریان شود درویش می گردد
[B][M1]درین محفل برای دیگران چون شمع می سوزم
[M2]به کار خود نیاید هرکه خیراندیش می گردد
[B][M1]حزین ، چون شمع محفل، فارغ از اندیشهٔ رزقم
[M2]چو روزی از دل خود گشت، بی تشویش می گردد
[A]
[B][M1]مباحث نظری مرد داد می خواهد
[M2]صفای فطرت و فهم مراد می خواهد
[B][M1]تو درک نکتهٔ عشق ار نمی کنی چه عجب؟
[M2]خط شکستهٔ حسنش سواد می خواهد
[B][M1]به خودسری نتوان کوچه گرد شد زاهد
[M2]رموز عشق و جنون، اوستاد می خواهد
[B][M1]تو را به خاک فرو برده است همّت پست
[M2]سفر نمی کنی از خود که زاد می خواهد
[B][M1]تهی کف از در پیر مغان حزین نروی
[M2]ازین در است که عالم مراد می خواهد
[A]
[B][M1]دارم از عشق و جنون سلسله جنبانی چند
[M2]در میان تاول آواره بیابانی چند
[B][M1]در ره شوق، من و سینه ی نالان جرس
[M2]عرضه کردیم به هم چاک گریبانی چند
[B][M1]من و مینای می و شمع، ز خونین جگری
[M2]می نماییم به هم دیدهٔ گریانی چند
[B][M1]می زند مشک، به داغ دل ما منتظران
[M2]شکن آموزی آن طرّه، به پیمانی چند
[B][M1]داستان غم دل را گل اگر گوش کند
[M2]من و بلبل بسراییم به دستانی چند
[B][M1]زخم بر پیکر صد پاره ام از گل بنشست
[M2]می فروشم به گلستان لب خندانی چند
[B][M1]چشم و دل زآینه و آب مرا پاکتر است
[M2]پرده پوشی مکن از ما دو سه عریانی چند
[B][M1]زان شهیدان که خدنگ تو به جان پروردند
[M2]کف خاکی به جهان مانده و پیکانی چند
[B][M1]توکه با طرّه آشفته نمی پردازی
[M2]خبرت کی بود از حال پریشانی چند؟
[B][M1]نیست داغت به دل از لاله عذاران، زاهد
[M2]خبری می شنوی ز آتش سوزانی چند
[B][M1]جیب پیراهن خود گل زده چاک و تو حزین
[M2]در ته خرقه ناموس به زندانی چند؟
[A]
[B][M1]زد آتش در دلم چون شمع، دیدار این چنین باید
[M2]نگه در دیدهٔ تر سوخت، رخسار این چنین باید
[B][M1]تپد دل در بر از طرز خرام تازه شمشادش
[M2]غبارم را به شور آورده، رفتار این چنین باید
[B][M1]خمارآلودهٔ منّت نیم از ساغر و مینا
[M2]شرابم خون، دلم پیمانه، خمّار این چنین باید
[B][M1]ز شمع کلبه ام باشد شرر در سنگ روشن تر
[M2]سیه روزان هجران را شب تار این چنین باید
[B][M1]حزین از دامن پاک نفس، صیقل زدی دل را
[M2]غبار از خاطر ما رفت، گفتار این چنین باید
[A]
[B][M1]موج حیات از آن گل رخساره نگسلد
[M2]فیض مدام از آن لب می خواره نگسلد
[B][M1]حیرت مرا چو آینه، وصل مدام داد
[M2]از روی یار، رشتهٔ نظاره نگسلد
[B][M1]بستند از ازل رگ جان را به تیغ او
[M2]پیوند دل ز غمزهٔ خونخواره نگسلد
[B][M1]شب برقع افکنی چو ز روی عرق فشان
[M2]تار نگاه ثابت و سیّاره نگسلد
[B][M1]زنّار و سبحه گو برود از کفم حزین
[M2]پیمان من ز زلف ستمکاره نگسلد
[A]
[B][M1]در خاره، خدنگ نگهت کار نماید
[M2]خود را به عبث، چشم تو بیمار نماید
[B][M1]آن دست که بالاتر از آن دست دگر نیست
[M2]دستی ست که جا درکمر یار نماید
[B][M1]تنها مرو ای بوی گل از طرف گلستان
[M2]یک لحظه،که این قافله هم بار نماید
[B][M1]در نرم زمین است بسی تعبیه دام
[M2]غافل مشو از راه چو هموار نماید
[B][M1]در دیدهٔ من غفلت از افسانهٔ دنیاست
[M2]خوابی که به از دولت بیدار نماید
[B][M1]احوال نهان از روش شخص عیان است
[M2]عیب قدم لنگ، به رفتار نماید
[B][M1]نبود اثر تیغ زبان بدگهران را
[M2]این خنجر چوبین چه قدر کار نماید؟
[B][M1]رندان، نظر از زاهد بی مغز بپوشید
[M2]تا چند به ما جبه و دستار نماید؟
[B][M1]بر غنچهٔ این دل که بود در بغل من
[M2]پیغام نسیم سحری نار نماید
[B][M1]برخاستن ازکوی غم قحبهٔ دنیا
[M2]با همّت نامرد تو دشوار نماید
[B][M1]این پست و بلندی که شهانند و گدایان
[M2]فرداست که با هم همه هموار نماید
[B][M1]وقت است که آن ساقی سرخوش ز خرابات
[M2]مستانه برون آید و دیدار نماید
[B][M1]عاجز، نفس از سینهٔ پرشور حزین است
[M2]غواص چه با قلزم خونخوار نماید؟
[A]
[B][M1]رهرو وادی عشق، آبله پا می باید
[M2]غم جدا، گریه جدا، ناله جدا می باید
[B][M1]ساده لوحانه کنی دل چه پر از نقش و نگار؟
[M2]زینت خانهٔ آیینه صفا می باید
[B][M1]صبح عید است در میکده ها بگشایید
[M2]همه را طاعت سی روزه قضا می باید
[B][M1]سنبلش عمردو بالاست کهن سالان را
[M2]قامت خم شده را زلف دوتا می باید
[B][M1]بزم عشرت نشود بی گل و گوینده به ساز
[M2]عیش این غمکده را برک و نوا می باید
[B][M1]نامه کی جمع کند مغز پریشان مرا؟
[M2]بوی زلفی به گریبان صبا می باید
[B][M1]بی تو از شکوه ندارد نفسم کوتاهی
[M2]چه شد ار دور شدم؟ ناله رسا می باید
[B][M1]بی خرد را نرسد عطرکلامم به مشام
[M2]سخنم نافه بود، نافه گشا می باید
[B][M1]عشق و عقل آنکه ندارد، می و افیونش ده
[M2]هر دو پا لنگ چو باشد دو عصا می باید
[B][M1]تو سبکسر چه توانیکه دهی رهن شراب؟
[M2]رطل میخانه گران است بها می باید
[B][M1]داغ آن عارض افروخته چون لاله حزین
[M2]درکنار دل خون گشتهٔ ما می باید
[A]
[B][M1]عیش ار به دل آبله ناکم گذرانند
[M2]خون مژه از دامن پاکم گذرانند
[B][M1]ناگفته بدانند که از دست غم کیست
[M2]از حشر چو با سینهٔ چاکم گذرانند
[B][M1]ارواح به خاکم همه سایند جبین را
[M2]از کوی تو گر بعد هلاکم گذرانند
[B][M1]هشیار به هنگامهٔ محشر نتوان رفت
[M2]ای کاش که از سایهٔ تاکم گذرانند
[B][M1]ریزم به رهش بار دگر جان حزین را
[M2]گر آن سگ کو، بر سر خاکم گذرانند
[A]
[B][M1]مردان نظر از نرگس فتّان تو یابند
[M2]فیض سحر از چاک گریبان تو یابند
[B][M1]عشّاق جگر سوخته، جمعیّت دل را
[M2]در سلسلهٔ زلف پریشان تو یابند
[B][M1]یوسف صفتان با همه بی باکی و شوخی
[M2]آسودگی ازگوشهٔ زندان تو یابند
[B][M1]بر خاک چو از نازکشی زلف گره گیر
[M2]سرها همه را در خم چوگان تو یابند
[B][M1]هر تازه نهالی که به جولانگه ناز است
[M2]خاک قدم سرو خرامان تو یابند
[B][M1]آن شهد گلوسوز، که دلهاست کبابش
[M2]شیرین دهنان ز شکرستان تو یابند
[B][M1]هر غنچه که در پیرهن باغ و بهار است
[M2]خمیازه کش چاک گریبان تو یابند
[B][M1]هر جا گذرد حرف، ز خورشید قیامت
[M2]صاحبنظران چهرهٔ تابان تو یابند
[B][M1]بخشید حیات تن اگر آب سکندر
[M2]دل زندگی از چشمهٔ حیوان تو یابند
[B][M1]هر ناوک دلدوز که درکیش قضا بود
[M2]خونین جگران در صف مژگان تو یابند
[B][M1]مدّ نگه حسرت و آه دل گرم است
[M2]شمعی که سر خاک شهیدان تو یابند
[B][M1]چون قفل حزین ، از لب افسانه گشایی
[M2]آشفته دلان حال پریشان تو یابند
[A]
[B][M1]من چشمم و عالم همه خار است ببینید
[M2]چشمی که به خارش سر و کار است ببینید
[B][M1]هرگز نشود پی نفس سوخته را گم
[M2]دل تا لب من آبله دار است ببینید
[B][M1]از نرگس او دیده وران مست و خرابند
[M2]این نشئه که در جام خمار است ببینید
[B][M1]گردیده زره، پوست براندام شهیدان
[M2]مژگان کسی دشنه گذار است ببینید
[B][M1]بخشیده خط سبز که، تشریف قبولش؟
[M2]این حله که بر دوش بهار است ببینید
[B][M1]هر برگ خزان، دفتر صد رنگ گشاده ست
[M2]طراح بهاران به چه کار است ببینید
[B][M1]حاجت به گواهی نبود قتل حزین را
[M2]دستی که ز خونش به نگار است ببینید
[A]
[B][M1]خمارین نرگسش، می در رگ خمّار نگذارد
[M2]نگاه مست او در انجمن هشیار نگذارد
[B][M1]اگر این است، در هر گوشه دست اندازی زلفش
[M2]به زاهد سبحه و با برهمن زنّار نگذارد
[B][M1]ز بس حیرت فزا افتاده نخل جلوه زیب او
[M2]روانی را به آب، آن سرو خوشرفتار نگذارد
[B][M1]چرا بار دل نازک کنم ناز طبیبان را؟
[M2]که آن لعل مسیحا دم مرا بیمار نگذارد
[B][M1]نمی گردد از آن ناوک فکن هرگز دلم راضی
[M2]به آن زخمی که لب را بر لب سوفار نگذارد
[B][M1]جهان از فیض رنگین جلوه او شد گلستانی
[M2]به گلشن خار بی گل، آن گل بی خار نگذارد
[B][M1]در آن محفل که بند از گریهٔ مستانه بردارم
[M2]به شمع انجمن مژگان آتشبار نگذارد
[B][M1]به این آشفته حالی هر کجا راه سخن یابم
[M2]دلم پیچیده مضمونی، به زلف یار نگذارد
[B][M1]درین وادی به سامان جنون چون بید می لرزم
[M2]مبادا گرم رفتاری به پایم خار نگذارد
[B][M1]کنار دایه سازد طفل شبنم دامن گل را
[M2]چنین کز خواب غفلت دیده بیدار نگذارد
[B][M1]شراب عشق را پیمانه گر داغ جنون باشد
[M2]سرم را در خمار این ساغر سرشار نگذارد
[B][M1]اگر کاه ضعیفم کوه طاقت در بغل دارم
[M2]ز سستی غیرت من، پشت بر دیوار نگذارد
[B][M1]به صحرای جنون هم، خوش نشین سایهٔ آهم
[M2]مرا در آفتاب، این ابر دامن دار نگذارد
[B][M1]گره وا می شود گر ناخن مشکل گشا باشد
[M2]به ما تیغ تو کار زندگی دشوار نگذارد
[B][M1]نمی نالم ز درد هجرت امّا این قدر گویم
[M2]که غم زین بیشتر بر ناتوانان بار نگذارد
[B][M1]حزین از آب حیوان سخن باقیست نام من
[M2]چو مرگ از زندگانی در جهان آثار نگذارد
[A]
[B][M1]سبک از جا رود، هر کس که با ما یار می گردد
[M2]نسیم گل چرا بر بی دماغان بار می گردد؟
[B][M1]برهمن زاده ای برده ست ایمانم که در عشقش
[M2]رگ جان، جسم را شیرازهٔ زنار می گردد
[B][M1]سرت گردم اشارت کن به مژگان، آشنا سازم
[M2]مرا حیران نگاهی، گرد دل بسیار می گردد
[B][M1]پریشان زلف و مژگان بی خبر، لب می چکان داری
[M2]به این آشفتگی کس بر سر بازار می گردد؟
[B][M1]حزین آهم رسایی می کند، ایّام کوتاهی
[M2]لب از بیچارگی شرمندهٔ اظهار می گردد
[A]
[B][M1]خوش آنکه یار، کله گوشهٔ وفا شکند
[M2]صف کرشمه، نگه های آشنا شکند
[B][M1]به دیر و کعبه نماند درست پیمانی
[M2]به دوش و بر اگر آن طرّهٔ دوتا شکند
[B][M1]شکسته رنگی عشقم رسیده تا جایی
[M2]که شرم چهرهٔ من، رنگ کهربا شکند
[B][M1]برآورد به تماشا، سر از دریچه مهر
[M2]چو من به دامن عزلت کسی که پا شکند
[B][M1]کمال دولتم از عشق گشته سکّه به زر
[M2]ز رنگ کاهی من، نرخ کیمیا شکند
[B][M1]به چاره عقدهٔ دل در میان منه ترسم
[M2]که مفت، ناخن فکر گره گشا شکند
[B][M1]فلک به دردکشان، سنگ فتنه می بارد
[M2]دنی چو مست شود کاسهٔ گدا شکند
[B][M1]چنین که می نگرم خون عالمیست هدر
[M2]رواج جور تو، بازار خون بها شکند
[B][M1]رخ فرنگ تو ایمان به رو نماگیرد
[M2]شراب رنگ تو ناموس پارسا شکند
[B][M1]خموشی تو از آن شکوه خوشتر است حزین
[M2]که زلف آه تو را بخت نارسا شکند
[A]
[B][M1]چون شمع ز خود گرم شتابم به دمی چند
[M2]از قافلهٔ اشک فراتر قدمی چند
[B][M1]حیف است تن و جان شود از وصل حجابت
[M2]تا کی به میان فاصله بینی عدمی چند؟
[B][M1]غم می دهد از هر طرفی عرض، سپاهی
[M2]کو پرچم آهی که طرازم علمی چند؟
[B][M1]تا وادی شیبم ز کجا سر به در آرد
[M2]طی کرده ام از کوچهٔ تن، پیچ و خمی چند
[B][M1]ناموس مسلمانیم ای یأس نگهدار
[M2]بر طاق دلم چیده تمنّا، صنمی چند
[B][M1]نو کیسه گمان کرده همانا مژه ما را
[M2]کز پارهٔ دل ریخت به دامان درمی چند
[B][M1]نوک قلمم کند شد از موی شکافی
[M2]بس شانه زدم زلف پریشان رقمی چند
[B][M1]در وادی گفتار، ز ما پیشتری نیست
[M2]این راه سپردیم به پای قلمی چند
[B][M1]محروم حزین ، از در دل کس نتوان کرد
[M2]در دامن دریوزه کنان ریز غمی چند
[A]
[B][M1]ز مرد کار، دل روزگار می لرزد
[M2]کمر چو راست کنم، کوهسار می لرزد
[B][M1]خروش بحر هماغوش اضطراب کف است
[M2]ز ناله ام فلک بی وقار می لرزد
[B][M1]به سرد مهری ایام تکیه نتوان کرد
[M2]برون ز سنگ چو آید شرار، می لرزد
[B][M1]شود چو ریگ روان کوه غم سبک تمکین
[M2]به سینه ای که دل بی قرار می لرزد
[B][M1]ز آمد آمد ساقی مرا نلرزد دل
[M2]به حالتی که سرم از خمار می لرزد
[B][M1]غرور و عجز من و یار روبرو شده اند
[M2]دل سپهر درین کارزار می لرزد
[B][M1]شود ز غیرت همکار، کارها مشکل
[M2]ز خامه ام کف گوهر نثار می لرزد
[B][M1]کسی مباد ز مهر و وفای خویش خجل
[M2]تو رفتی و دل امّیدوار می لرزد
[B][M1]به کوهکن ننمایی قیاس، کار مرا
[M2]ز بستن کمرم کوهسار می لرزد
[B][M1]مباد زلف رقم راکنی شکسته، حزین
[M2]تو را قلم به کف رعشه دار می لرزد
[A]
[B][M1]ازین دهشت که هجرانی مبادا در کمین باشد
[M2]ز حسرت هر نگاه من نگاه واپسین باشد
[B][M1]گره سازد زبان شعله شمع انجمن پیرا
[M2]به هر محفل که حرفی زان عذار آتشین باشد
[B][M1]شود در موج آب زندگانی سبزه اش غلتان
[M2]در آن گلشن که ابروی تو را از ناز چین باشد
[B][M1]ازین آشفته حالی سر نمی پیچم، سرت گردم
[M2]چنین خواهد اگرزلف پریشانت چنین باشد
[B][M1]فریب حرف و صوت خضرم از جا برنمی آرد
[M2]که آب زندگی لعل تو را پر نگین باشد
[B][M1]نمی افتد به دست مدّعی سرمایهٔ معنی
[M2]که این گنج گهر، کلک مرا در آستین باشد
[B][M1]دل خود می خورد مورش، حزین از تنگدستیها
[M2]در آن خرمن که برق بی مروت خوشه چین باشد
[A]
[B][M1]تبسم شرمگین ز آن غنچهٔ خودکام می بارد
[M2]عرق چون موج شبنم زان رخ گلفام می بارد
[B][M1]به قدر قابلیت میوه افشان است هر نخلی
[M2]از آن سرو سهی، زیبایی اندام می بارد
[B][M1]ز شهد التفاتش موج لذّت می زند کامم
[M2]دهان تنگ او را، بوسه از پیغام می بارد
[B][M1]حجاب سخت رویان کار سوهان می کند با دل
[M2]که از همواری وضع گدا، ابرام می بارد
[B][M1]اگر در چشم بینش روشنایی چون شرر داری
[M2]ببین کز نقطهٔ آغازها انجام می بارد
[B][M1]نفس پروردهٔ خون ساز، تا رنگین سخن گردی
[M2]ثمر از نخل های تشنه، اکثر خام می بارد
[B][M1]حزین از ریزش دستم، نماند دامن خشکی
[M2]چو باران ز ابر رحمت، باده ام از جام می بارد
[A]
[B][M1]فسانهٔ شب غم را چراغ می فهمد
[M2]زبان آه مرا گوش داغ می فهمد
[B][M1]به وصل در غم هجران نشسته بلبل ما
[M2]فریب عشوه فروشان باغ می فهمد
[B][M1]به بوی گل نکنم التباس بوی تو را
[M2]نسیم پیرهنت را دماغ می فهمد
[B][M1]ز دور، دل به تپیدن دهد چه حال است این
[M2]غریب، کوی تو را بی سراغ می فهمد
[B][M1]قدح به لب چو گرفتم، شراب سوخت حزین
[M2]حرارت جگرم را ایاغ می فهمد
[A]
[B][M1]خورشید بندهٔ توست، اقرار می نماید
[M2]داغت به جبهه دارد، رخسار می نماید
[B][M1]حربا، زند به عشقت از مهر نعل وارون
[M2]جوزا برهمن توست، زنار می نماید
[B][M1]تا رفتی از گلستان ای نوبهار خوبی
[M2]در چشم عندلیبان، گل خار می نماید
[B][M1]صافی دلان ندانند آیین پرده پوشی
[M2]آیینه زشت و زیبا، ناچار می نماید
[B][M1]مطرب مده به زاهد راه نفس کشیدن
[M2]اردی بهشتِ ما را آذار می نماید
[B][M1]خاکستریست غبرا، دودیست آسمانها
[M2]دنیاست گلخن امّا، گلزار می نماید
[B][M1]سرمایهٔ دو گیتی از اندک است کمتر
[M2]در چشم این لئیمان، بسیار می نماید
[B][M1]تا کی به افسر زر، نازی چو شمع سرکش؟
[M2]این آتش است آتش، زر تار می نماید
[B][M1]تاریخ اگر بسنجی، یک روز عمر دنیاست
[M2]در چشم کودکانش بسیار می نماید
[B][M1]آن ماه عید مستان وان عیش تنگدستان
[M2]گر دیده پاک باشد، دیدار می نماید
[B][M1]قطع نظر محال است از چشم ناتوانش
[M2]درمان ماست اما بیما می نماید
[B][M1]خاری که درگریبان باشد توان برآورد
[M2]خاری که در دل افتد آزار می نماید
[B][M1]یک حرف بیش نبود، تقطیع بحر ایجاد
[M2]چون موج هر چه گفتیم تکرار می نماید
[B][M1]اسرار عشق و مستی ست اشعار عارف روم
[M2]گفتار نیست لیکن گفتار می نماید
[B][M1]دارم حزین ارادت باکلک خوش کلامت
[M2]در کار خویش این مست، هشیار می نماید
[A]
[B][M1]از کارگاه نسبت، هرکس لباس پوشد
[M2]شاهد پرند و دیبا، زاهد پلاس پوشد
[B][M1]اول عطا که بخشد دل را، متاع هوش است
[M2]تشریف ارجمندی، طفل از حواس پوشد
[B][M1]بر قدّ پست قامت، کوتاه جامه زیباست
[M2]اندام ناقصان را، دولت لباس پوشد
[B][M1]آخر ز سفله گردد، بدگوهری هویدا
[M2]گر آب زر، دو روزی عیب نحاس پوشد
[B][M1]ابلیس وقت خویش است، در اجتهاد باطل
[M2]آن را که چشم حق بین رأی و قیاس پوشد
[B][M1]این حلّهٔ بلاغت، کامروز در بر ماست
[M2]صد گز زیاده ماند، گر بوفراس پوشد
[B][M1]سازد حزین سخنور، مستور نقص خود را
[M2]عیبی اگر زبان راست، شکر و سپاس، پوشد
[A]
[B][M1]نشد شبی که می خونم از سبو نچکد
[M2]فشردهٔ جگر از چشم تر به رو نچکد
[B][M1]که قطره ای به لبم می چکاند از یاری
[M2]اگر تراوش تبخاله در گلو نچکد؟
[B][M1]ز باده ای که دماغ امید تر سازم
[M2]اگر به ساغر من خون آرزو نچکد؟
[B][M1]به خون خویش ز بس تشنه کرده عشق مرا
[M2]به تیغ اگر کشدم خون من فرو نچکد
[B][M1]نمی توان گلی از باغِ دهر چید حزین
[M2]که قطره قطره به صد خواری آبرو نچکد
[A]
[B][M1]سپهر سفله پرور در شکستم راحتی یابد
[M2]همانا این هما از استخوانم لذّتی یابد
[B][M1]به قتلم چون کمربندی، مکن آگه ترحم را
[M2]مباد این خصم سنگین دل مجال فرصتی یابد
[B][M1]فرامش می کند ما را به وصلت چون رسد قاصد
[M2]شود بیگانه از یاران، دنی چون دولتی یابد
[B][M1]مرا دل کلفت آلود است، در کارش تأمّل کن
[M2]مباد از پهلوی من تیغ نازت کلفتی یابد
[B][M1]حزین ، ازگفتگو در زیر لب میخانه ای داری
[M2]دل از خود می رود چون با تو راه صحبتی یابد
[A]
[B][M1]بدآموز وفا کی قدر ناز یار می داند؟
[M2]دل من لذّت آن غمزهٔ خونخوار می داند
[B][M1]غم من می کند تکلیف چشمش باده پیمایی
[M2]غبار خاطرم را ابر دامندار می داند
[B][M1]به یک ساغر برافکن پرده شرم و حیا ساقی
[M2]حجاب عشق را دل در میان دیوار می داند
[B][M1]نباشم امّت مشرب، اگر کام امید من
[M2]شکرخند تو را از تلخی گفتار می داند
[B][M1]چه گل چینم من آزرده دل از روضهٔ رضوان؟
[M2]که دوش بی دماغان بوی گل را خار می داند
[B][M1]ز کف در عاشقی سر رشتهٔ دانش رها کردم
[M2]دل من، کافرم گر سبحه و زنّار می داند
[B][M1]حزین تایید دل دیدار بینم روشناس او
[M2]نگاه بی ادب را در میان بیکار می داند
[A]
[B][M1]دستان زن عشرتکده، فریاد نداند
[M2]نالیدن ما، مرغ چمن زاد نداند
[B][M1]ترسم که خراشیده شود آن دل نازک
[M2]آهسته بنالید که صیاد نداند
[B][M1]می خندد و از دیدهٔ گریان خبرش نیست
[M2]این نوگل خندان، دل ناشاد نداند
[B][M1]ناخن به خراش جگر خویش شکستیم
[M2]این کوه کنی تیشهٔ فرهاد نداند
[B][M1]مانند صدف غرقهٔ دریای شراب است
[M2]پیمانهٔ مستان خط بغداد نداند
[B][M1]چون سیل ز دیوانه و فرزانه گذشتی
[M2]تاراج تو ویرانه و آباد نداند
[B][M1]صد چشمه گشاده ست حزین از رگ دل ها
[M2]کار قلمت نشتر فولاد نداند
[A]
[B][M1]به سینه چون مژهٔ او سنان بجنباند
[M2]تپیدن دل من آسمان بجنباند
[B][M1]بس است خامشیم وقت آن رسید که دل
[M2]کلید ناله به قفل دهان بجنباند
[B][M1]به گوش پنبه گذارد، درای آهن دل
[M2]هجوم ناله مرا آشیان بجنباند
[B][M1]سماع زمزمه ی بیخودانه پای مرا
[M2]به هر زمین که بکوبد جهان بجنباند
[B][M1]به تربتم گذرد با رقیب از آنکه مرا
[M2]ز رشک در دل خاک، استخوان بجنباند
[B][M1]گرفتم اینکه به پایان رسد ز شکوه فراق
[M2]چگونه غیرت عاشق زبان بجنباند؟
[B][M1]تپیدن دل من می کنی خروش حزین
[M2]به کوی او چو جرس پاسبان بجنباند
[A]
[B][M1]خمش زخوی تو عاشق بود زبانش و لرزد
[M2]چو شمع شعله کشد مغز استخوانش و لرزد
[B][M1]ز دورباش تو دارم نگه به دامن مژگان
[M2]چو بلبلی که خورد صرصر آشیانش و لرزد
[B][M1]غبار دامن ناز تو را چو سرمه ز عزّت
[M2]صبا ز دیده برد آستین فشانش و لرزد
[B][M1]به گلشنی که به آن حسن لاله رنگ خرامی
[M2]خجل شود ز رخت شاخ ارغوانش و لرزد
[B][M1]خزان هجر فسرده ست در گلو نفسم را
[M2]زبان خامه کند شرح داستانش و لرزد
[B][M1]ز بیم نازکی خوی یار نوسفر من
[M2]جرس فروشکند در گلو فغانش و لرزد
[B][M1]به احترام، نماید عبیر، چاک گریبان
[M2]نسیم پیرهن از گرد کاروانش و لرزد
[B][M1]غرور ناز نکویان نداشته ست حریفی
[M2]به زور عجز گرفته ست دل عنانش و لرزد
[B][M1]چو مفلسی که فتد گنج شایگان به کف او
[M2]نهفته است دلم، داغ بیکرانش و لرزد
[A]
[B][M1]از یاد شکّر خنده اش، تلخی هجران شد لذیذ
[M2]زان لب به کام زخم ما، شور نمکدان شد لذیذ
[B][M1]شد خوشگوار از جلوه اش نقد دل و جان باختن
[M2]با ترک تاز غمزه اش، تاراج ایمان شد لذیذ
[B][M1]آن لعل عیسی دم مرا تا چاره جویی می کند
[M2]از دردمندی بیشتر، در عشق درمان شد لذیذ
[B][M1]خونم بحل کز دوریت این تشنهٔ دیدار را
[M2]آب دم شمشیر تو چون شیره جان شد لذیذ
[B][M1]بر سفرهٔ دهر دنی کز شکّرش زهر است به
[M2]خون دل و لخت جگر در کام مهمان شد لذیذ
[B][M1]با جشم مخمور تو شد، خون جگر خوردن حلال
[M2]از ناوک مژگان تو در سینه پیکان شد لذیذ
[B][M1]در کام من شهد سخن شیرین تر از جان شد حزین
[M2]طوطی طبعم را دهن زین شکّرستان شد لذیذ
[A]
[B][M1]اثر چون نیست در فریاد ما، پاس نفس بهتر
[M2]ازین بیهوده نالی صد ره، افغان جرس بهتر
[B][M1]ز هر بلبل نوایی برنخیزد، صید زاغ اولی
[M2]همایی کو نبخشد دولتی از وی مگس بهتر
[B][M1]ز جام التفات آن تغافل پیشه در تابم
[M2]شراب نارس ای دل از نگاه نیم رس بهتر
[B][M1]نمی خواهم که چرخ سفله باشد با منش مهری
[M2]ز داد آسمان فریاد بی فریاد رس بهتر
[B][M1]حزین ، از مردم دنیانیی، پایی به دامن کش
[M2]ز باغی کآشیان زاغ شد کنج قفس بهتر
[A]
[B][M1]در حضرت شاهان، دل گمراه نگهدار
[M2]پاس ادب خاطر آگاه نگهدار
[B][M1]مستند به یک جرعه حریفان صبوحی
[M2]ساقی قدحی نذر شبانگاه نگهدار
[B][M1]مرغی که شکستی پر و بالش به اسیری
[M2]خواه از قفس آزاد کنش، خواه نگهدار
[B][M1]بر جور بیفزا، مشکن قدر عزیزان
[M2]یوسف مفروش و به ته چاه نگهدار
[B][M1]پا می کشد از بزم تو، دریاب حزین را
[M2]دستی به سر شمع سحرگاه نگهدار
[A]
[B][M1]برکف، دل سی پارهٔ عشّاق نگهدار
[M2]حرز تن و جان، این کهن اوراق نگهدار
[B][M1]زان تیغ که آلوده به خون دگران است
[M2]ما را بکش و غیرت عشاق نگهدار
[B][M1]ترسم که رسد یار و من از خود شده باشم
[M2]ای صبر، عنان دل مشتاق نگهدار
[B][M1]در چشم عدو راست نشانتر ز خدنگند
[M2]خم گشته قدان را چو کمان، طاق نگهدار
[B][M1]کی چشم و دل بوالهوسان محرم عشق است؟
[M2]ناموس غم، ای خسرو آفاق نگهدار
[B][M1]در خلوت آیینه حزین ، جای نفس نیست
[M2]با صافدلان صحبت اشراق نگهدار
[A]
[B][M1]کام طمع ز لذت دنیا نگاه دار
[M2]امروز، پاس دولت فردا نگاه دار
[B][M1]هر گوشه جوش جلوهٔ یار است، دیده را
[M2]آیینه وار محو تماشا نگاه دار
[B][M1]هر عقده ای به عهده تدبیر ناخنی ست
[M2]خاری برای آبلهٔ پا نگاه دار
[B][M1]تا وجه بی قراری ما روشنت شود
[M2]آیینه پیش آن رخ زببا نگاه دار
[B][M1]ایجاد نور فیض، دل زنده می کند
[M2]این شمع را به پرده ی شب ها نگاه دار
[B][M1]خواهی چو داغ لاله بهار تو گل کند
[M2]دامان دل به رنگ سویدا نگاه دار
[B][M1]یک سر چو شمع جسم تو خواهی که جان شود
[M2]آیینه پیش آن رخ زیبا نگاه دار
[B][M1]داغ وفا مباد، ز دل پا کشد حزین
[M2]این لاله ی غریب، به صحرا نگاه دار
[A]
[B][M1]ای دل، به ناله از جگر خاره خون برآر
[M2]با می، دمار از خرد ذوفنون برآر
[B][M1]شیرین به کام خسرو و ناکام کوهکن
[M2]ای رشک، تیغی از کمر بیستون برآر
[B][M1]از نیشتر علاج رگ جان خویش کن
[M2]ز الماس، کام خاطر داغ درون برآر
[B][M1]در پای خم نشین و می لعل نوش کن
[M2]دست ستیزه با فلک نیلگون برآر
[B][M1]مپسند زیر دست فلک خویش را حزین
[M2]از آستین خرقه می لاله گون برآر
[A]
[B][M1]ای صبا نکته ای از لعل شکربار بیار
[M2]گهری تحفه ز گجینه ی اسرار بیار
[B][M1]در جبینش اثر مهری اگر هست بگوی
[M2]مژده ی پرتوی از عالم انوار بیار
[B][M1]دامن آلوده به بوی گل فردوس مکن
[M2]هر چه می آوری از خاک ره یار بیار
[B][M1]با اسیران وفاکیش چه سر داشت؟ بگوی
[M2]خبر دلکشی از ناوک دلدار بیار
[B][M1]سرنوشت غم جانسوز من و شمع یکی ست
[M2]جای گل آتشی، آرایش دستار بیار
[B][M1]گل باغم نکنی گر به گریبان باری
[M2]بوی جان بخشی از آن رخنه ی دیوار بیار
[B][M1]ای که از سیر چمن بال فشان می گذری
[M2]برگ سبزی سوی مرغان گرفتار بیار
[B][M1]لب مخمور مرا جرعه نبندد ساقی
[M2]چون رسد دور به من، میکده بردار بیار
[B][M1]چند بر دوش توان خرقه ی ناموس کشید؟
[M2]مست از صومعه ام تا سر بازار بیار
[B][M1]به هواداری از آن سیب زنخدان بویی
[M2]گر توانی به مشام من بیمار بیار
[B][M1]قول حافظ برد از دل غم دیرینه ی ما
[M2]ای صبا نکهتی از خاک ره یار بیار
[A]
[B][M1]ای دل همه لافی سخن حوصله بگذار
[M2]دیدی جگر عشق نداری گله بگذار
[B][M1]سرگشتگی ات راهبر کعبهٔ وصل است
[M2]گر مرد رهی نقش پی غافله بگذار
[B][M1]خواهی که ز دستت نرود دامن یوسف
[M2]دامان وصال هوس اایا ده دله بگذار
[B][M1]دل خنجر مژگان تو سیراب نسازد
[M2]یک قطرهٔ خون است درین آبله، بگذر
[B][M1]از حوصله بیش است حزین ، آرزوی تو
[M2]با لعل لب یار، حدیث گله بگذار
[A]
[B][M1]بی تو در پیرهن نامیه، خار است بهار
[M2]چشم مخمور تو را گرد و غبار است بهار
[B][M1]به تمنّای تو ای نسترن آرای بهشت
[M2]پای تا سر همه آغوش و کنار است بهار
[B][M1]بس که دنبال تو ای سرو خرامان گشتهست
[M2]پایش از شبنم گل آبله دار است بهار
[B][M1]رنگ ازو، بوی از او، حسن و لطافت همه او
[M2]بیخود از جلوه ی آن لاله عذار است بهار
[B][M1]تکیه بر بستر نسرین و سمن نتواند
[M2]بس که از دست غمت زار و نزار است بهار
[B][M1]آن قدر نیست که گل ساغر می را بکشد
[M2]حیف و صد حیف که بی صبر و قرار است بهار
[B][M1]سرو رعنای مرا حلّه طراز است چمن
[M2]ماه زببای مرا آینه دار است بهار
[B][M1]غنچه در پوست نگنجید ز تأثیر نسیم
[M2]زاهد از خرقه برون آی، بهار است بهار
[B][M1]شعله خوی تو حزین آفت گلزار نگشت
[M2]جگرش داغ از آن لاله عذار است بهار
[A]
[B][M1]سبز شد خط لبّ یار، بهار است بهار
[M2]ای جنون من سرشار، بهار است بهار
[B][M1]سینه گو چاک زند زاهد محراب نشین
[M2]سر ما و ره خمّار، بهار است بهار
[B][M1]دیده بحری ست پر آشوب، جنون است جنون
[M2]مژه ابریست گهربار، بهار است بهار
[B][M1]مطربا، ناله جانسوز، که شوری ست به سر
[M2]ساقیا، ساغر سرشار، بهار است بهار
[B][M1]سری از زیر پر خویش برون آر حزین
[M2]بگشا غنچه ی منقار، بهار است بهار
[A]
[B][M1]هر سو به جلوه بردی، صبر و قرار دیگر
[M2]هر گوشه ای فکندی، در خون شکار دیگر
[B][M1]نرگس اگر چه خود را مخمور می نماید
[M2]چشم سیاه مستت، دارد خمار دیگر
[B][M1]حسنت به کار عاشق یک مو نکرد تقصیر
[M2]ابرو به تیغ بازی، مژگان به کار دیگر
[B][M1]صد بار اگر بریزی با تیغ غمزه خونم
[M2]بازت به معرض آرم، جان فگار دیگر
[B][M1]تا چند سرگرانی، با بیدل حزینت؟
[M2]خونش توگر نریزی ، عاشق شکار دیگر
[A]
[B][M1]من خراباتیم ای شوخ، مرا یار مگیر
[M2]نیکنامی تو، ره خانه خمّار مگیر
[B][M1]عنبرین طره چه انداخته ای بر سر دوش
[M2]کافر عشق تو ماییم، تو زنار مگیر
[B][M1]شمع سان گر سرم از تیغ زنی زنده شوم
[M2]کار این سوخته را این همه دشوار مگیر
[B][M1]گل آدم کف تقدیر، چهل روز سرشت
[M2]باری از تربیتم دست به یکبار مگیر
[B][M1]من اگر نیکم اگر بد، به صفا آینه ام
[M2]که تو را گفت، مرا لایق دیدار مگیر؟
[B][M1]گر به گستاخیم از سینه صفیری زده سر
[M2]رحم فرما و به این مرغ گرفتار مگیر
[B][M1]صد سخن گفتم و نشنیده گرفتی و گذشت
[M2]یک سخن را به دل نازک خود بار مگیر
[B][M1]عشق نبود عجبی گر به رگ و ریشه دود
[M2]آتش است این، نتوان گفت که در خار مگیر
[B][M1]این جواب غزل مرشد روم است که گفت
[M2]من به بوی تو خوشم، نافه تاتار مگیر
[A]
[B][M1]می کند دل در خم زلف تو زاری بیشتر
[M2]شب چو شد، بیمار دارد بی قراری بیشتر
[B][M1]گر چه به می گردد از پرهیز، هر دردی که هست
[M2]درد دین را می کند پرهیزگاری بیشتر
[B][M1]ابر دریا دل کند گل در گریبان خار را
[M2]ای خوش آن چشمی که دارد ذوق زاری بیشتر
[B][M1]ناز را عاشق نوازی هاست در خورد نیاز
[M2]هرکه را عجز است بیش، امّیدواری بیشتر
[B][M1]نقش شیطان سیرتش را سر نمی آید فرود
[M2]می کشد عزّت طلب، هر چند خواری بیشتر
[B][M1]هرکجا پستی ست افزون کشتزار خاک را
[M2]می کند دهقان رحمت آبیاری بیشتر
[B][M1]دور خط مستی فزای حسن خوبان شد حزین
[M2]می شود در نوبهاران، میگساری بیشتر
[A]
[B][M1]ساقی به لبم بادهٔ پالیده فروبار
[M2]در پرده دلم خون کن و از دیده فروبار
[B][M1]مفتون نتوان بود به نیرنگ بهاران
[M2]برک و برت ای نخل خزان دیده فروبار
[B][M1]چون ابر سراپای خود از درد جدایی
[M2]سرمایهٔ اشکی کن و نالیده فرو بار
[B][M1]از فیض تو دریا شده دامانِ من اکنون
[M2]ای دیده، نمی بر دل تفسیده فروبار
[B][M1]مگذار حزین قاعد هٔ صفحه طرازی
[M2]از ابر قلم گوهر سنجیده فروبار
[A]
[B][M1]از کمال خویش نالم نی ز جور روزگار
[M2]زیر بار خود بود دستم، چو شاخ میوه دار
[B][M1]معصیت را خرد مشمر در دیار بندگی
[M2]عالمی را می توان آتش زدن از یک شرار
[B][M1]یاد منگر نگذرد از خاطر او دور نیست
[M2]آفتاب آن جا که باشد، سایه را نبود گذار
[B][M1]تهمت عیش از می گلرنگ، بیجا می کشم
[M2]گریهٔ خونین بود چون شیشه ما را درکنار
[B][M1]در هوای آنکه بنماید رخ، آن صبح امید
[M2]جان به کف دارد حزین ، چون شمع از بهر نثار
[A]
[B][M1]داریم به کف زلفی، محشر به کمین اندر
[M2]در هر شکن است آن را صد نافهٔ چین اندر
[B][M1]از سر چو قدم کردم در راه سرکویش
[M2]دوزخ به یسار افتاد، جنت به یمین اندر
[B][M1]پیمانهٔ لعلش را کوثر ز سیه مستان
[M2]میخانه چشمش را، صد کعبه دین اندر
[B][M1]بتخانهٔ مویش را صد باخته دین بنده
[M2]آتشگه رویش را صد شعله جبین اندر
[B][M1]ناخن مزن ای غیرت بر سینهٔ پرداغم
[M2]حسرتکده ها دارم، هر گوشه دفین اندر
[B][M1]بلیس شود خیره، آدم چو رخ افروزد
[M2]حیرتکده ها داری در یک کف طین اندر
[B][M1]آزاده روی سر کن بنیوش حزین از ما
[M2]عیسی به فلک بر شد، قارون به زمین اندر
[A]
[B][M1]مزد تردستی فرهاد رسید آخر کار
[M2]بازوی تیشه به فریاد رسید آخر کار
[B][M1]عشق درکشتن عشاق، مدارا می کرد
[M2]تیغ ناز تو به امداد رسید آخر کار
[B][M1]عاقبت کلبه ما جنت جاویدان شد
[M2]غم عشقت به دل شاد رسید آخر کار
[B][M1]جان به کف، وحشی ما داشت به ره چشم امید
[M2]تیغ بی رحمی صیّاد رسید آخر کار
[B][M1]ناله های من مخمور، اثر داشت حزین
[M2]غلغل شیشه به فریاد رسید آخر کار
[A]
[B][M1]عشق آشنا شد شمع من، طبع هوا خواهش نگر
[M2]دارد سری با سوختن، اشکش ببین آهش نگر
[B][M1]زلف کدامین مه جبین، دارد گرفتارش چنین؟
[M2]بی تابی شامش ببین، آه سحرگاهش نگر
[B][M1]ای از محبت بی خبر، تا کی کنی خون در جگر؟
[M2]دردن بکش داغش ببین غمهای جان کاهش نگر
[B][M1]دلها ز هجرت سوخت خوش، زین زهر جان فرسا بچش
[M2]ناز گران تمکین بکش، بنشین و بر راهش نگر
[B][M1]سرو صنوبر قامتان دارد ز رشک آب روان
[M2]با دیده انجم فشان، رخساره ماهش نگر
[B][M1]از پیچ و تاب هر رگی، دارد حزین ، یار آگهی
[M2]چشم گران خوابش ببین، مژگان آگاهش نگر
[A]
[B][M1]سحر ز بستر نسرین سبک عنان برخیز
[M2]به پای گل بنشین، مست و می کشان برخیز
[B][M1]کرشمه می برد از حد نهال و جلوه، سمن
[M2]نگار من، پی تاراج گلستان برخیز
[B][M1]به چین جبهه نیرزد چو گل دو روز حیات
[M2]شکفته با همه بنشین و مهربان برخیز
[B][M1]بیا به میکده بنشین به کام دل زاهد
[M2]شراب کهنه ما نوش کن ، جوان برخیز
[B][M1]بر آستان گدایان شبی سری بگذار
[M2]به مدعای دل خویش کامران برخیز
[B][M1]اساس عشق من و حسن یار محکم باد
[M2]بهار گو برو و مرغ از آشیان برخیز
[B][M1]بلاست رشک محبت بر اهل درد حزین
[M2]چو شد وصال میسر، خود از میان برخیز
[A]
[B][M1]صبح از اثر چغانه برخیز
[M2]سرمست می شبانه برخیز
[B][M1]عمری ست نشسته ام به راهت
[M2]با جلوه عاشقانه برخیز
[B][M1]جان راست هوای وصل جانان
[M2]ای تن، تو ازین میانه برخیز
[B][M1]دامی به زمین فکنده زلفش
[M2]ای بلبل از آشیانه برخیز
[B][M1]صد تیر ملامت از کمان جست
[M2]ای دل ز پی نشانه برخیز
[B][M1]تا پای خم آمدیم ساقی
[M2]با همّت خسروانه برخیز
[B][M1]باید برخاست از سر جان
[M2]بگذار حزین بهانه، برخیز
[A]
[B][M1]یا از سر روزگار برخیز
[M2]یا از غم ننگ و عار برخیز
[B][M1]در پرده ی خواب غفلتی چند
[M2]ای دیده اعتبار برخیز
[B][M1]دوران سر فتنه بازکرده ست
[M2]ای گردش چشم یار برخیز
[B][M1]یکسر شده نغمه ها مخالف
[M2]ای زخمهٔ کج، ز تار برخیز
[B][M1]تا صافی می کنم ردا را
[M2]ای پرده، ز روی کار برخیز
[B][M1]ای دل چه نشسته ای فسرده
[M2]برخیز به عشق یار برخیز
[B][M1]ساقی، کف ابر نوبهار است
[M2]ای رحمت کردگار، برخیز
[B][M1]پیمانه ات آب خضر دارد
[M2]مردیم ازین خمار، برخیز
[B][M1]برخیز به رقص، کف فشانان
[M2]ای سرو کرشمه بار، برخیز
[B][M1]ماسوخته سموم هجریم
[M2]ای رشک گل و بهار برخیز
[B][M1]از وعده به خون نشاند یارت
[M2]ای صبر، به زینهار برخیز
[B][M1]جانانه ره وفا نداند
[M2]ازکوچه انتظار برخیز
[B][M1]ای تن دل ما گرفته از تو
[M2]زین آینه چون غبار برخیز
[B][M1]باید رفتن به اضطرارت
[M2]برخیز به اختیار برخیز
[B][M1]گردون سر کارزار دارد
[M2]تا کار نگشته زار برخیز
[B][M1]گل بر سر خار می نشانند
[M2]زین مسند مستعار برخیز
[B][M1]انداخته سایه بر سرت یار
[M2]ای عاشق بیقرار برخیز
[B][M1]کی قدر تو را رقیب داند؟
[M2]ای گل ز کنار خار برخیز
[B][M1]افتاده حزین نیم بسمل
[M2]ای غمزهٔ جان شکار برخیز
[A]
[B][M1]حیرت زده را تاب رخ یار میاموز
[M2]این آینه را طاقت دیدار میاموز
[B][M1]ای کبک دری، پای به اندازه خودکش
[M2]طاووس مرا شیوه رفتار میاموز
[B][M1]طوطی، عجب از ساده دلی های تو دارم
[M2]گفتار به آن لعل گهربار میاموز
[B][M1]بد مست ز کس حاجت ارشاد ندارد
[M2]خونریز به آن چشم جگردار میاموز
[B][M1]ای رند تنک حوصله بگذار حزین را
[M2]می خوردن و آشفتن دستار میاموز
[A]
[B][M1]ای عشق، خون دیده مرا در ایاغ ریز
[M2]در جیب جان سوخته، یک مشت داغ ریز
[B][M1]اززهد خشک مهر و وفاگل نمی کند
[M2]خونش به خاک شوره زمین فراغ ریز
[B][M1]از غیب بشکفان لب لعلی به طالعم
[M2]شوری درین بهار مرا در دماغ ریز
[B][M1]مشکین عذار من، به چمن طرّه برفشان
[M2]بویی ازین بنفشه و سنبل به باغ ریز
[B][M1]هرگز به کویت آبله پایان نمی رسند
[M2]خاری به راه پی سپران سراغ ریز
[B][M1]ای دل درین بهار، نثار ره جنون
[M2]اشکی به رنگ لاله به دامان راغ ریز
[B][M1]شوری فتاده است حزین از نوای تو
[M2]مشتی ازین نمک به گریبان داغ ریز
[A]
[B][M1]با یار نیست دوری ما راکمی هنوز
[M2]در عشق محرمیم به نامحرمی هنوز
[B][M1]افشرده بود رنگ خزانم بهار را
[M2]خون می چکد ز ناصیه خرمی هنوز
[B][M1]با آن که گشته ام نمکستان خنده ات
[M2]نالد دهان زخم، ز بی مرهمی هنوز
[B][M1]از جلوه تو محفل سوز است سینه ام
[M2]در دیده می تپد نگه ماتمی هنوز
[B][M1]افغان من فسانه خواب تغافل است
[M2]دارد اثر، به نالهٔ من همدمی هنوز
[B][M1]با آنکه از خدنگ تو چاک است سینه ام
[M2]چونگل نبرده راه به دل بی غمی هنوز
[B][M1]نم درجگر نمانده و چشم ترم حزین
[M2]از ابر نوبهار ندارد کمی هنوز
[A]
[B][M1]ز ترکتازی آن نازنین سوار هنوز
[M2]مرا غبار بلند است از مزار هنوز
[B][M1]عجب که صبح قیامت ز خواب برخیزی
[M2]چنین که بسته تو را چشم اعتبار هنوز
[B][M1]از آن شبیکه به زلف توکرد شانه کشی
[M2]نمی رود دل و دستم به هیچ کار هنوز
[B][M1]اگر چه خط ز طراوت فکنده حسن تو را
[M2]کرشمه می چکد از چشم فتنه بار هنوز
[B][M1]نسیم سنبل زلفت وزید صبح ازل
[M2]که عطسه ریز بود مغز نوبهار هنوز
[B][M1]اگرچه حسن تو از خط شده ست پرده نشین
[M2]چه نقش ها که برآرد به روی کار هنوز
[B][M1]گذشته از دل گرم که یاد عارض او
[M2]که خوی فشان بود آن آتشین عذار هنوز؟
[B][M1]ز تیغ بازی چشمی، مرا ز خاک حزین
[M2]چو سبزه می دمد انگشت زینهار هنوز
[A]
[B][M1]به عجز من بنگر وز غرور یارمپرس
[M2]ز سرفرازی آن سرو پایدار مپرس
[B][M1]به غمزه های شکارافکن از کمین برخیز
[M2]ز خونبهای من ای نازنین سوار مپرس
[B][M1]گداخت زهر فراق تو جان شیرینم
[M2]ز تلخ کامی شبهای انتظار مپرس
[B][M1]تویی که چاره دلهای دردمندانی
[M2]ز دردمندی دلهای بیقرار مپرس
[B][M1]مقیم لنگر تسلیم عشق باش حزین
[M2]درین محیط پرآشوب از کنار مپرس
[A]
[B][M1]جز خون به بزم ما می نابی ندید کس
[M2]غیر از دل برشته کبابی ندید کس
[B][M1]آیا کدام شیوه، دل آشوب عاشق است؟
[M2]روی تو را ز طرف نقابی ندید کس
[B][M1]در دهر گوشه ای که توان زیستن کجاست؟
[M2]اینجا به کام جغد، خرابی ندید کس
[B][M1]در حیرتم که شادی و غم را مدار چیست؟
[M2]لطفی عیان نگشت و عتابی ندید کس
[B][M1]جز مهر اوکه در دل صدپارهٔ من است
[M2]در شیشهٔ شکسته، شرابی ندید کس
[B][M1]یک دل نشد ز چرخ سیه کاسه کامیاب
[M2]زین جام سرنگون دم آبی ندید کس
[B][M1]مژگان چو خار در قدم اشک گرم سوخت
[M2]آتش فشان چو دیده، سحابی ندید کس
[B][M1]باشد بهشت، صحبت دیوانگان حزین
[M2]کز پند عاقلانه عذابی ندید کس
[A]
[B][M1]دلها ز جلوه خون شد و یاری ندید کس
[M2]عالم به گرد رفت و سواری ندید کس
[B][M1]سرگشتگان چو موج بسی دست و پا زدند
[M2]زین بحر بیکرانه، کناری ندید کس
[B][M1]رخسار نانموده، دل از عشق سوختی
[M2]آتش زدی به شهر و شراری ندید کس
[B][M1]سرو و سمن ز ساغر شوق تو سرخوشند
[M2]در دور نرگس تو خماری ندیدکس
[B][M1]افسرده بود بس که بساط چمن حزین
[M2]ایام گل گذشت و بهاری ندید کس
[A]
[B][M1]بی مطرب و می چشم تری را چه کند کس؟
[M2]پیمانهٔ خونین جگری را چه کند کس؟
[B][M1]گر صرف نثار قدم یار نگردد
[M2]چون اشک گرامی گهری را چه کند کس؟
[B][M1]آشوب دل از سلسلهٔ زلف تو افزود
[M2]دیوانهٔ بی پا و سری را چه کند کس؟
[B][M1]گر شوخی حسنت نکند انجمن آرا
[M2]چون شمع فروغ نظری را چه کند کس؟
[B][M1]در آتش محرومی رخسار تو دل سوخت
[M2]پروانه بی بال و پری را چه کند کس؟
[B][M1]دل بردی و پروای نگهداشتنش نیست
[M2]چون چشم تو، بیدادگری را چه کند کس؟
[B][M1]در دل شکن این شکوه حزین ، از سر غیرت
[M2]بر لب نفس بی اثری را چه کند کس؟
[A]
[B][M1]جلوهٔ ناز تو ای سرو روان ما را بس
[M2]دولت وصل تو از هر دو جهان ما را بس
[B][M1]در اسیری شکن زلف تو ما را دلدار
[M2]درغریبی غم تو، مونس جان ما را بس
[B][M1]هوس بوسه ز لعل لب او بی شرمی ست
[M2]گل پیغامی از آن غنچه دهان ما را بس
[B][M1]نه دل سیر چمن، نه سر صحرا داریم
[M2]در جهان کنج خرابات مغان ما را بس
[B][M1]روح حافظ بود از کلک تو خشنود حزین
[M2]از تو این تازه غزل، ورد زبان ما را بس
[A]
[B][M1]شب سودازدگان زلف پریشان تو بس
[M2]صبح صادق نفسان چاک گریبان تو بس
[B][M1]زمزم از حاجی و سرچشمه حیوان از خضر
[M2]لب ما جرعه کش از چاه زنخدان تو بس
[B][M1]حسرتی در دلم از بال و پر افشانی نیست
[M2]بسملم را تپشی بر سر میدان تو بس
[B][M1]آشیان نیست به گلبن، هوس مرغ اسیر
[M2]دل ما در شکن طرّهٔ پیچان تو بس
[B][M1]سرم آموختهٔ زانوی، غمخواران نیست
[M2]کوی میدان وفا در خم چوگان تو بس
[B][M1]عشق را نیست خراجی، به خرابی زدگان
[M2]عذر دیوان جزا، خاطر ویران تو بس
[B][M1]شور محشر ز تو نقد آمده امروز حزین
[M2]داغ خورشید قیامت دل سوزان تو بس
[A]
[B][M1]ای طرّه برافشانده، خدا را ز گدا پرس
[M2]احوال پریشانی ما را ز صبا پرس
[B][M1]تا کی گذری از بر ما مست تغافل
[M2]یک بار ز حال دل شیدایی ما پرس
[B][M1]ای برق به خرمن زده، از خار میندیش
[M2]حال دل زار، از لب هر برگ گیا پرس
[B][M1]گر بی سر و سامانی صحرای جنون را
[M2]خواهی که بدانی، ز من آبله پا پرس
[B][M1]افتاد اها حزین در قدم محمل نازت
[M2]بی تابی حال دل او را ز درا پرس
[A]
[B][M1]تلخ از لبت، ای خسرو خوبان به گدا بس
[M2]از همچو تویی قسمت ما جور و جفا بس
[B][M1]پیش تو کند فاش، پریشانی عاشق
[M2]پیغام دلم با سر زلف تو، صبا بس
[B][M1]با عفو، گناهی بتر از ترک گنه نیست
[M2]چون دوست کریم است، مرا فعل خطا بس
[B][M1]با سایهٔ گل خوی کن و نالهٔ بلبل
[M2]درگلشن ایجاد همین برگ و نوا بس
[B][M1]بر سر گل باغ تو زیاد است حزین را
[M2]او را ز گلستان تو یک برگ گیا بس
[A]
[B][M1]ای ساقی صبوح نجات از خمار بخش
[M2]جامی به طاق ابروی صبح بهار بخش
[B][M1]تا کی به قید عالم صورت به سر بریم؟
[M2]آیینه را خلاصی ازین زنگبار بخش
[B][M1]آرام سوز، حوصله ای کن نصیب ما
[M2]یا بحر بیقراری ما را قرار بخش
[B][M1]تا هست می به شیشه، غم از عمر رفته نیست
[M2]این آب رفته باز، به این جویبار بخش
[B][M1]تا هست می به شیشه ، غم از عمر رفته نیست
[M2]میخانه را بیا به من میگسار بخش
[B][M1]مپسند خالی از می گلرنگ ساغرم
[M2]ته جرعه ای چو لاله به این داغدار بخش
[B][M1]باشد می دو آتشه را نشئه بیشتر
[M2]ته جرعه ای ز خود به حزین فگار بخش
[A]
[B][M1]گر نشد جان و دلم از رخ زیبای تو خوش
[M2]می کنم خاطر خود را به تمنّای تو خوش
[B][M1]وعده امروز، به فردای قیامت دادی
[M2]روزگار دل ما در غم فردای تو خوش
[B][M1]ناخن خار رهت عقده گشا افتادهست
[M2]خاطر آبلهٔ بادیه پیمای تو خوش
[B][M1]هر سر موی سمن بوی تو خوشتر ز همند
[M2]خط مشکین تو خوش، زلف چلیپای تو خوش
[B][M1]دل تنگم که تمنّای پیامی دارد
[M2]چه شود گر شود از لعل شکرخای تو خوش؟
[B][M1]ای سر زلف دلاویز شکستت مرساد
[M2]سر شوریده دلان است به سودای تو خوش
[B][M1]به چه تدبیر کنی خاطر خود شاد حزین
[M2]غم عشقی نکند، گر دل شیدای تو خوش؟
[A]
[B][M1]دارم ز ریزش مژه، جیب و کنار خوش
[M2]باشد چمن به سایهٔ ابر بهار خوش
[B][M1]چون شیشه‎ی شکسته، در افسرده انجمن
[M2]می آیدم ز گریهٔ بی اختیار خوش
[B][M1]هر جا معاشران تو باشند اهل دل
[M2]مستی خوش است و زهد خوش است و خمار خوش
[B][M1]از دیده ام قدم مکش ای نازنین نهال
[M2]سرو سهی بود به لب جویبار خوش
[B][M1]در گیر و دار ناخوش و خوش نیستم حزین
[M2]باشد دلم به خواستهٔ کردگار خوش
[A]
[B][M1]برقع طرف نگردد، با آتشین عذارش
[M2]چون شمع می توان دید، در پرده آشکارش
[B][M1]با صد جهان شکایت، زخم دلم دهان بست
[M2]یارب چه نکته سنجد، چشم کرشمه بارش؟
[B][M1]سامان طرفه ای داد، عشق تو چشم ما را
[M2]در کف عنان دریا، در آستین بهارش
[B][M1]شد از تپانچه نیلی رخسار یوسف ما
[M2]دیگر طمع چه باشد، ز اخوان روزگارش؟
[B][M1]گیرم که لب نبندم، پیش که می توان گفت
[M2]کآتش به سینه دارم، از لعل آبدارش؟
[B][M1]چشم گرسنه مستش، از خون نمی شود سیر
[M2]تیغ سیاه تا بست، مژگان سرمه دارش
[B][M1]عمریست بسمل ما در خاک و خون تپان است
[M2]باشدکه بر سر آید، آن نازنین سوارش
[B][M1]داغ تو را ز عزّت مانند لاله و گل
[M2]از دست هم ربایند دلهای بیقرارش
[B][M1]از سوز دل حزینت از بس گریست چون شمع
[M2]آتش به عالمی زد مژگان اشکبارش
[A]
[B][M1]پشتم چو تیغ خم شد، از بار جوهر خویش
[M2]جز پیش خود نیارم، هرگز فرو سر خویش
[B][M1]گر داغ سینهٔ خود خورشید را نمایم
[M2]گردون دون ننازد دیگر به اختر خویش
[B][M1]دهر آرمیدگان را از جای برنیارد
[M2]آب گهر بنازد بر موج لنگر خوبش
[B][M1]برده ست بو دماغم، از نشئه های داغم
[M2]هر کس کشیده ساغر از کاسهٔ سر خویش
[B][M1]از آمد آمدِ حسن، پوشید خط رخش را
[M2]گاهی نهان شود شاه، درگرد لشکر خوبش
[B][M1]صیاد من مگر خود آید به آشیانم
[M2]صد بار آزمودم کوتاهی پر خوبش
[B][M1]سیلاب گریهٔ من، زان کو نمی کشد پا
[M2]کرده ست سرخ رویم، اشک دلاور خویش
[B][M1]هرجا که پاگذاری، بر پارهٔ دل آید
[M2]از ناز اگر نمایی، گلگشت کشور خویش
[B][M1]رحمی به حال زارش، گر باشدت رفوکن
[M2]زخم دل حزین را با زخم خنجر خویش
[A]
[B][M1]دارم ز داغ دل چمنی در کنار خویش
[M2]در زیر بال می گذرانم بهار خویش
[B][M1]برق از زمین سوختهٔ ما چه می برد
[M2]چون نخل آه، فارغم از برگ و بار خویش
[B][M1]گر نیست در بغل شب بخت مرا سحر
[M2]صبح جهانم از نفس بی غبار خویش
[B][M1]با آنکه می مکم جگراز تشنگی چو شمع
[M2]ابر بهارم از مژهٔ اشکبار خویش
[B][M1]آزاده بار منّت احسان نمی کشد
[M2]می دزدم از نسیم صبا شاخسار خویش
[B][M1]پیرایهٔ بهار جنون است رنگ مست
[M2]بر سر زدم ز داغ،گل اعتبار خویش
[B][M1]جیبم حریف سوخته جانی نمی کشد
[M2]دارم نهفته، در دل خارا شرار خویش
[B][M1]از یار، نیم ناز نگاهی ندیده ام
[M2]شرمنده ام ز خاطر امّیدوار خویش
[B][M1]در برگ ریز دی سخنم تازه و تر است
[M2]چون خامه خرّمم زلب جوببار خویش
[B][M1]هرگز نیامد آیت نوری به روی کار
[M2]گردانده ام بسی ورق روزگار خویش
[B][M1]اشک روان و رنگ پرافشان بود حزین
[M2]بفرست نامه ای به فراموشکار خویش
[A]
[B][M1]باید از نالهء جانکاه عصا دارد پیش
[M2]بس که دشوار برآید، نفس از سینهٔ ریش
[B][M1]بلبل از آتش گل سوزد و پروانه ز شمع
[M2]همه سوزند ز بیگانه، من ازآتش خویش
[B][M1]آنگه ارباب نظر، دیده ورت می دانند
[M2]که به عبرت نگری هر چه تو را آید پیش
[B][M1]آمد آن شوخ به سیر چمن و نرگس مست
[M2]جلوهٔ قامت او دید و سرافکند به پیش
[B][M1]فکر آخر شدن دور قدح کشت مرا
[M2]ورنه از گردش افلاک ندارم تشویش
[B][M1]راز پوشیدهٔ دل ها همگی گردد فاش
[M2]کاو کاو مژه ات بس که نماید تفتیش
[B][M1]دل چه سان جمع کنم در غم دلدار حزین ؟
[M2]منکه در هر بن مو، می خلد از هجرم نیش
[A]
[B][M1]بی نشانی همه شان است به عنقا مفروش
[M2]کنج عزلت چو دهد دست، به دنیا مفروش
[B][M1]خونبها صید تو را حلقهٔ فتراک بس است
[M2]سر شوریده به آن زلف چلیپا مفروش
[B][M1]دیده ای مست، تو را از پی عبرت دادند
[M2]شوخ چشمانه به دنبال تماشا مفروش
[B][M1]پیش ما مرگ به از ناز طبیبانه بود
[M2]خلوت خاک به آغوش مسیحا مفروش
[B][M1]هر چه خواهی ببر ای ابر بهار از مژه ام
[M2]به عبث آب رخ خویش به دریا مفروش
[B][M1]مستی آسان نبود، حوصله ای می خواهد
[M2]توبه این شیشه دلی هوش به صهبا مفروش
[B][M1]چون گل هرزه درا، دفتر دل باد مده
[M2]خاطر جمع، به یک خندهٔ بیجا مفروش
[B][M1]طور دل نیست، کجا طاقت دیدار آرد؟
[M2]جلوه ای برق جهانسوز به خارا مفروش
[B][M1]به فسون سازی زاهد مرو از راه حزین
[M2]مذهب عشق به تسبیح و مصلّا مفروش
[A]
[B][M1]شادیم که شد جهان فراموش
[M2]جانان نشود ز جان فراموش
[B][M1]شیون نرود به وصلم از یاد
[M2]بلبل نکند فغان فراموش
[B][M1]در دور نگاه فتنه خیزت
[M2]آشوب کند جهان فراموش
[B][M1]ای دشمن جان که هرگزت نیست
[M2]ازکینهٔ دوستان فراموش
[B][M1]چون تیغ به عاشقان کشیدی
[M2]ما را مکن از میان فراموش
[B][M1]گر یاد کند شکنج زلفت
[M2]بلبل کند آشیان فراموش
[B][M1]گر نام حزین به خاطرت نیست
[M2]نامت نشد از زبان فراموش
[A]
[B][M1]چو شمع، انجمن افروز کفر و ایمان باش
[M2]به مدعای دل کافر و مسلمان باش
[B][M1]سری به جیب تفکر چو غنچه، گاه بکش
[M2]به دست غم نفسی زینت گریبان باش
[B][M1]میار همچو سپر، چین به ابروی مردی
[M2]به زیر تیغ بلا همچو زخم خندان باش
[B][M1]به رنگ چرخ گرت صد هزار دیده دهند
[M2]به روز خویش چو ابر بهار گریان باش
[B][M1]به تنگنای خرد پای بست نتوان بود
[M2]چو عشق، خانه برانداز کفر و ایمان باش
[B][M1]حزین به نرگس شهلا مکن نظر بازی
[M2]خراب شیوهٔ آن چشم نامسلمان باش
[A]
[B][M1]آمد شبی به خوابم، آن ماه پرنیان پوش
[M2]چون صبح پیرهن چاک، چون شمع طرّه بر دوش
[B][M1]از تاب باده چون گل، شبنم فشان ز عارض
[M2]و ز لعل ساده چون مل، سیلاب طاقت و هوش
[B][M1]گیسوی مشک فامش، پیوند با رگ جان
[M2]شمشاد خون خرامش، با شور حشر همدوش
[B][M1]طغرای خطّ سبزش، کان مصحفی ست ناطق
[M2]پیدا چو عکس طوطی زآیینهٔ بناگوش
[B][M1]افغان شب نشینان، افسانه سنج نازش
[M2]پیمانه ی صبوحی، از خون عاشقان نوش
[B][M1]از تاب جعد پر فن، دام بت و برهمن
[M2]خون وفا به گردن، زنّارکفر بر دوش
[B][M1]پروای دل نداری، خون شد ز بیقراری
[M2]دستی نمی گذاری بر سینه های پرجوش
[B][M1]گفتم فدای نامت، جان به لب رسیده
[M2]ای آهوی رمیده، غارتگر دل و هوش
[B][M1]خواهم ز یاری بخت، راهم فتد به کویت
[M2]تا وقت بازگشتن، دل را کنم فراموش
[B][M1]از تیر غمزهٔ او، بسمل جگر بر آذر
[M2]وز یاد جلوهٔ او بلبل چمن فراموش
[B][M1]گفتا حزین ندانی آیین جان فشانی
[M2]درکوی بی نشانی، بنشین و هرزه مخروش
[A]
[B][M1]آیا همای تیر تو جوید نشان خویش؟
[M2]ما می زنیم قرعه به مشت استخوان خویش
[B][M1]گردن بزن، بسوز، بکش، جسم و جان ز توست
[M2]چون شمع فارغیم ز سود و زیان خویش
[B][M1]صد ره به من کشد دلت امّا چه فایده؟
[M2]یکبار بشنو از دل نامهربان خویش
[B][M1]چون شمع بی اثر نبود سرگذشت من
[M2]حرفی بسنج از لب آتش زبان خویش
[B][M1]یکبار هم به دست صبا می توان فشاند
[M2]بوی گلی، به مرغ کهن آشیان خویش
[B][M1]با زلف، شانه را نکنی آشنا اگر
[M2]دانی چه می کشم ز دل بدگمان خویش
[B][M1]ساکن مشو حزین که به بالین توست شمع
[M2]هویی بزن به بال و پر ناتوان خویش
[A]
[B][M1]کرده ام خاک در میکده را بستر خویش
[M2]می گذارم چو سبو، دست به زیر سر خویش
[B][M1]ما سمندرصفتان بلبل گلخن زادیم
[M2]سبزه عیش ندیدیم زبوم وبرخوبش
[B][M1]در غمت صبر و ثباتم همه آشوب شده ست
[M2]بحر طوفان زده ام، باخته ام لنگر خویش
[B][M1]بیضه گر دیده قفس، مرغ گرفتار مرا
[M2]داد آزادیم از منت بال و پر خویش
[B][M1]دم شمشیر رگ خواب فراغت شودش
[M2]هرکه در دامن تسلیم گذارد سر خویش
[B][M1]عجبی نیست اگرکافر عشقیم تمام
[M2]دل و دین می بری از جلوه جان پرور خویش
[B][M1]سرکشان را فکند تیغ مکافات ز پای
[M2]شعله را زود نشانند به خاکستر خویش
[B][M1]چهره بی پرده نمودی، همه شیداگشتند
[M2]فارغم ساختی از طعن ملامتگر خویش
[B][M1]بیخود از نشئهٔ دیدار خودی می دانم
[M2]مست من، آینه را ساختهای ساغر خویش
[B][M1]حکم فرماندهی کشور دلهای خراب
[M2]داده ای باز به مژگان جفا گستر خویش
[B][M1]سینه اش روز جزا لطمه خور دست رد است
[M2]هرکه از داغ مزین نکند محضر خویش
[B][M1]دست فارغ نشد از چاک گریبان ما را
[M2]آستینی نکشیدیم به چشم ترخویش
[B][M1]غنچه آمادهٔ تاراج نسیم آمده است
[M2]هرزه، خاطر نکنی جمع به مشت زر خویش
[B][M1]کوه و صحرا همه از آتش عشقت داغند
[M2]لاله را سوخته ای، از رخ چون آذر خویش
[B][M1]هر طرف می نگرم تیغ جفایی ست بلند
[M2]شیوهٔ داد، برون کرده ای از کشور خویش
[B][M1]بلبل و گل همه دم، همنفسانند حزین
[M2]بی نوا من که جدا مانده ام از دلبر خویش
[A]
[B][M1]بستم کمر چو عنقا در بی نشانی خویش
[M2]بر جا گذاشتم نام، از ناتوانی خویش
[B][M1]چون من کسی مبادا، تنها ز یار و محرم
[M2]دل نیست، با که گویم، درد نهانی خویش؟
[B][M1]اشک سبک عنانم صحرانورد وحدت
[M2]از شهربند دلها، بردم گرانی خویش
[B][M1]بار گران هستی، از دوش خود فکندیم
[M2]جان را کجا توان برد بی یار جانی خویش؟
[B][M1]عهد بهار سست است ای بلبل چمن سیر
[M2]گلشن چه طرف بسته، از گل افشانی خویش
[B][M1]تا چند می توان گفت، خونین دلان میازار؟
[M2]آن مست، ناز دارد با سرگرانی خویش
[B][M1]شمعی حزین ، نزیبد خاموشیت به محفل
[M2]روشن به عالمی کن، آتش زبانی خویش
[A]
[B][M1]یک دم به مزد دیده شب زنده دار خویش
[M2]می خواستم چو اشک تو را در کنار خویش
[B][M1]رنگین نگشت تیغ نگاهت زخون ما
[M2]آخر شکسته رنگی ما کرد کار خویش
[B][M1]چون در امید وعدهٔ وصلت سفید شد
[M2]کردم ز چشم خویش چو عبهر، بهار خویش
[B][M1]دارم امید منزلتی از دلت هنوز
[M2]بر سنگ می زنم چو گهر اعتبار خویش
[B][M1]هرگز کمی نمی کشم از دشمن غیور
[M2]بر دیده سپهر نشانم غبار خوبش
[B][M1]ما غسل توبه را به شط باده می کنیم
[M2]از بس که تشنه ایم به خون خمار خویش
[B][M1]ای مست ناز، طعن اسیری مزن به ما
[M2]از خویش غافلی که نگشتی شکار خویش
[B][M1]ما و بهار، عالم افسرده را حزین
[M2]داریم تازه، از نفس مشکبار خویش
[A]
[B][M1]فکندم دل به کوثر از زلال لعل نوشینش
[M2]گرفتم در چمن نظّاره را از حسن رنگینش
[B][M1]نگاه ساده، دل را چون غزالان کرده صحرایی
[M2]سمن زار بناگوشش، بهار خط مشکینش
[B][M1]ز بی سرمایگی خجلت کشد مژگان رنگینم
[M2]اگر منت به چشم من نهد پای نگارینش
[B][M1]زکوشش ناله عاجز شد ز بس تیرش به سنگ آمد
[M2]چه سازد بی قراری های دل، با کوه تمکینش؟
[B][M1]به این حسرت نصیبی ها چه طرف از گلشنی بندم
[M2]که بیخود می رود ازکف، چو دل دامان گلچینش؟
[B][M1]چه ذوق از بزم هستی می پرستی را که می باشد
[M2]رگ تلخ شراب زندگانی، جان شیرینش؟
[B][M1]سراپا خوانده ام دیوان دل در مکتب عشقت
[M2]گل اشکی ست مضمون، مصرع آهی ست تضمینش
[B][M1]چرا در خون نخوابد از غم حرمان دیدارت
[M2]نگاه ناتوان من که مژگان است بالینش
[B][M1]به عشق آمیز تا بنمایدت جام جهان بین را
[M2]به شرط آنکه ننمایی به عقل مصلحت بینش
[B][M1]حزینی راکه ما دیدیم صد ره ننگ می آید
[M2]مسلمان را ز ایمانش، برهمن را ز آیینش
[A]
[B][M1]بود یارم غم دیرینهء خویش
[M2]پریزادم دل بی کینهٔ خویش
[B][M1]عنانم درکف طفلی ست خود رای
[M2]ندانم شنبه و آدینهٔ خویش
[B][M1]بود عمری که می سازد چو شیران
[M2]تن آزاده با پشمینهء خویش
[B][M1]به امّیدگشاد تیر نازی
[M2]هدف دارم به حسرت سینهٔ خویش
[B][M1]نیاراید بساطم را متاعی
[M2]چو داغم، گوهر گنجینهٔ خویش
[B][M1]نمی باشد خماری مستیم را
[M2]خرابم از می پارینهٔ خویش
[B][M1]حزین از هر دو عالم تافتم روی
[M2]ز دل کردم چو آب، آیینه خویش
[A]
[B][M1]قیامت شد به پا از جلوه نوخیز شمشادش
[M2]تماشا در بهشت افتاد، از حسن خدادادش
[B][M1]شمارد موج نقش جویباران، طوق قمری را
[M2]سر و برگ گرفتاران ندارد سرو آزادش
[B][M1]برآرد ناز شیرین شعله ها از خرمن خسرو
[M2]چو گیرد بیستون را زیر برق تیشه فرهادش
[B][M1]دمد بوی بهار عشق، افسون گرفتاری
[M2]قفس در زیر پر دارند، مرغان چمن زادش
[B][M1]دل شوریدهٔ من می خروشد با شب آهنگان
[M2]نمی داند گران خواب فراموشی ست صیادش
[B][M1]نه تاب ناله دارم نه تمنای وفا امّا
[M2]چه سازد دل، که عاشق شکوه افتاده ست بیدادش
[B][M1]حزین افکندی از کف خامهٔ شیرین نوا اما
[M2]چو بانگ تیشه در کوه و کمر پیچید فریادش
[A]
[B][M1]چو موج می جدا از باده نتوان کرد پیوستش
[M2]بود میخانه زیر دست مژگان سیه مستش
[B][M1]چو آن کافر که اسلام آورد از بی نواییها
[M2]ره دین می رود زاهد، که دنیا نیست در دستش
[B][M1]گذر کرد از گلویم ناوکش چون قطرهٔ آبی
[M2]چه منّتهاست برگردن مرا از صافی شستش
[B][M1]به امّید نگاهی دل به دنبالش فرستادم
[M2]به تیر غمزه نامهربان، آن بی وفا خستش
[B][M1]چه لذت بود از قاتل حزین نیم بسمل را
[M2]که در خون می تپید و آفرین می ‎گفت بر دستش؟
[A]
[B][M1]هرگل که پر از لخت جگر نیست کنارش
[M2]بر سر نتواند زدن از شرم، بهارش
[B][M1]از پرتو رخسار جهانسوز تو دارم
[M2]آن شعله به دل، کآتش طور است شرارش
[B][M1]در خورد زوالش نبود دولت دنیا
[M2]این باده نیرزد به غم و رنج خمارش
[B][M1]در سینهٔ من بس که شهید است تمنّا
[M2]دشتی ست که بر روی هم افتاده شکارش
[B][M1]از سرو تو این جلوهٔ نازی که حزین دید
[M2]پیداست که بر باد رود صبر و قرارش
[A]
[B][M1]گر تیر جفایی رسد از دوست، نشان باش
[M2]با خصم دم تیغ شو و پشت کمان باش
[B][M1]آگاهی از اوضاع جهان جمله ملال است
[M2]یک ساغر می درکش و از بی خبران باش
[B][M1]مفتون نتوان بود به نیرنگ بهاران
[M2]ای شاخ گل آماده پرواز خزان باش
[B][M1]گر یار تویی، باک ز اغیار ندارم
[M2]چون دوست تویی،گو همه کس دشمن جان باش
[B][M1]گر یار حزین وعدهٔ دیدار نماید
[M2]تا روز جزا با دل و چشم نگران باش
[A]
[B][M1]سالک، ز سراغ ره مقصود خمش باش
[M2]هر سنگ نشان، سنگ ره توست بهش باش
[B][M1]با ساقی قسمت نتوان عربده انگیخت
[M2]چون گل همه دم، کاسهٔ خون می کش و خوش باش
[B][M1]بر بند زبان، گوش سخندان چو نیابی
[M2]جایی که خرد پرده شنو نیست، خمش باش
[B][M1]در عهد تو خونی که بریزد، دیتش نیست
[M2]مجنون شده عشق تو گو عاقله کش باش
[B][M1]می نوش حزین وشکرین نکته فروربز
[M2]گو سرکه جبین زاهد، ازین شیوه ترش باش
[A]
[B][M1]از چشم خویش باشد، باغ و بهار درویش
[M2]صد رنگ گل برآرد، اشک از کنار درویش
[B][M1]گر سیل فتنه گیرد، روی زمین سراسر
[M2]از جای خود نجنبد، کوه وقار درویش
[B][M1]مهر، آیت جمالش، کین جلوه جلالش
[M2]هستند چرخ و انجم در اختیار درویش
[B][M1]ای منکر طریقت، بر جان خود ببخشای
[M2]تیغ برهنه باشد، جسم فگار درویش
[B][M1]گر باد فتنه عالم، بر یکدگر برآرد
[M2]حاشا شود پریشان، مشت غبار درویش
[B][M1]هم عاشق است و معشوق،هم شاهد است و مشهود
[M2]عقل آگهی ندارد، ازکار و بار درویش
[B][M1]جان حزین مسکین، از فقر زندگی یافت
[M2]آب حیات باشد، در جویبار درویش
[A]
[B][M1]سپندآسا در آتشخانه می رقص
[M2]به بال شعله، چون پروانه می رقص
[B][M1]بیفکن خرقه، هنگام سماع است
[M2]ز مستوری برآ، مستانه می رقص
[B][M1]سرودی نیست به از غلغل می
[M2]به پای شیشه چون پیمانه می رقص
[B][M1]اگر مست سماعی در ره شوق
[M2]به یاهوی دل دیوانه می رقص
[B][M1]نه ای کمتر حزین از ذره در عشق
[M2]مدام از جلوهٔ جانانه می رقص
[A]
[B][M1]هجران رسیده، کی برد از روزگار، فیض
[M2]شاخ بریده را نبود از بهار، فیض
[B][M1]می پرورد نگاه تو هر ذرّه را چو مهر
[M2]عام است دور چشم تو در روزگار فیض
[B][M1]اقلیم بیخودی همه فصلیش خوش هواست
[M2]دیوانه می برد ز خزان و بهار فیض
[B][M1]مستان اگر برند ز ابر بهار فیض
[M2]ما می بریم از مژه اشکبار فیض
[B][M1]بی زخم ناوکی چه خوشی صید عشق را
[M2]دل می برد ز غمزهٔ عاشق شکار فیض
[B][M1]ورزم به تیره بختی خود عشق، در نهان
[M2]تا برده ام ز ساقی مشکین عذار فیض
[B][M1]نبود حزین به روزنهٔ صبح، چشم ما
[M2]ایجاد می کند دل شب زنده دار فیض
[A]
[B][M1]ای تاب سنبلت زده بر مشک ناب خط
[M2]حسنت کشیده بر ورق آفتاب خط
[B][M1]رسم است موی را رسد از شعله پیچ و تاب
[M2]زانرو نمی شود، نخورد پیچ و تاب خط
[B][M1]محرومیم ز رحم تو بسیار دور بود
[M2]جایی که شد ز لعل لبت کامیاب خط
[B][M1]چشم آن عذار ساده نیارد ز شرم دید
[M2]شاید برآرد آن گل رو، از حجاب خط
[B][M1]تب پرده پوش شمع کجا می شود حزین ؟
[M2]آن حسن شوخ را نکند در نقاب خط
[A]
[B][M1]عشاق را ز سیر گل و ارغوان چه حظ؟
[M2]بی جلوه جمال تو از گلستان چه حظ؟
[B][M1]دور از وصال یار چه لذت ز روزگار؟
[M2]بی یوسف از مرافقت کاروان چه حظ؟
[B][M1]از سیرگل به دیده خلد خار بی رخت
[M2]دور از قدت ز جلوهٔ سرو روان چه حظ؟
[B][M1]ما لذتی ز خلوت و کثرت نمی بریم
[M2]از خود گذشته را ز کنار و میان چه حظ؟
[B][M1]عیش وطن چه کار کند با دل حزین ؟
[M2]مرغ شکسته بال مرا ز آشیان چه حظ؟
[A]
[B][M1]نی می سرود با دل پرشور در سماع
[M2]افسانه ای که آمد از آن طور در سماع
[B][M1]فتوا نویس شرع به خونش ترانه سنج
[M2]دل از طرب به سینهٔ منصور در سماع
[B][M1]افکنده آتشی به جهان های و هوی من
[M2]نزدیک، مست بیخودی و دور در سماع
[B][M1]مطرب بگو که هر سر مویی به تن مرا
[M2]آید به شور، چون رگ طنبور در سماع
[B][M1]خیزد صدا ز هرکف من چون زبان حزین
[M2]گردد چو گرم، این سر پرشور، در سماع
[A]
[B][M1]رخ برفروختی، زدی آتش به جان شمع
[M2]گل کرد در حضور تو، سوز نهان شمع
[B][M1]پروانه را به خلوت آغوش می کشد
[M2]نازم به گرمی دل نامهربان شمع
[B][M1]کی روشناس مجلس روحانیون شود
[M2]تا جسم تیره را، نگدازد روان شمع؟
[B][M1]عاشق ز بیم قتل، هراسان نمی شود
[M2]هرگز کسی نکرد به تیغ امتحان شمع
[B][M1]دارد نگاه حسرتی از چشم خونفشان
[M2]حاجت به عرض شوق ندارد زبان شمع
[B][M1]یک التفات گرم نمودی و سوختم
[M2]پروانه بیش از این نبود میهمان شمع
[B][M1]تا صبح مجلس از من و پروانه گرم بود
[M2]می سوخت از حکایت هجران زبان شمع
[B][M1]بی چاک شام زلف، که عمرش دراز باد
[M2]رحمی نکرده بر مژه خونفشان شمع
[B][M1]شرح حکایت شب هجران کند تمام
[M2]گر مهر خامشی نزنی بر زبان شمع
[B][M1]شیب و شباب ما نتوان یافتن حزین
[M2]یکسان گذشت فصل بهار و خزان شمع
[A]
[B][M1]ای نثار ره تیغ تو سرافشانی شمع
[M2]داغ سودای تو آرایش پیشانی شمع
[B][M1]تا سحر در حرم وصل تو پا بر جا بود
[M2]کس درین بزم ندیدم به گرانجانی شمع
[B][M1]آنقدر ضبط زبان کردکه در بزم تو سوخت
[M2]رشک می آیدم از طرز سخندانی شمع
[B][M1]خوش به آرام ازین مرحله در شبگیر است
[M2]سفر از خود نتوان کرد به آسانی شمع
[B][M1]عرق شرم فرو ریزدش از پیشانی
[M2]خجل از روی تو شد چهره نورانی شمع
[B][M1]سودی از سوختن خرمن پروانه نکرد
[M2]لب گزیدن بود آثار پشیمانی شمع
[B][M1]پرده پوشی نتوان کرد به رسوایی ما
[M2]که لباسی نشود جامه عریانی شمع
[B][M1]غم و شادی همه یک کاسه کند آتش عشق
[M2]گریه ناکی نتوان یافت به خندانی شمع
[B][M1]فکر آن است که در پای تو ریزد جان را
[M2]می توان یافتن، از سر به گریبانی شمع
[B][M1]شب چو سازد گل روی تو رقم پردازم
[M2]بر سر خامه زنم لالهٔ نعمانی شمع
[B][M1]ما و دلدار ز یک شعله کبابیم حزین
[M2]سوخت پروانهٔ ما را غم پنهانی شمع
[A]
[B][M1]کرده عشق شعله خو ب بشه درجانم چو شمع
[M2]از زبان آتشین خودگدازانم چو شمع
[B][M1]آستین نبود حریف دیده خونبار من
[M2]کز تف دل آتش آلود است مژگانم چو شمع
[B][M1]نیست غیر از تیغ، محرابی، سر تسلیم را
[M2]می خورم صد زخم جانفرسا و خندانم چو شمع
[B][M1]دارم از چشم تر خود منت ابر بهار
[M2]اشک گرمی می کند مژگان به دامانم چو شمع
[B][M1]همچو من بخت سیه را کس نمی پوشد حزین
[M2]با وجود تیره روزی ها فروزانم چو شمع
[A]
[B][M1]چون لاله شد از باغ رخت قسمت من داغ
[M2]بر سر زدهام جایگل، از سیر چمن داغ
[B][M1]چون شمع که در پردهٔ فانوس درآید
[M2]در عشق تو بردم به گریبان کفن داغ
[B][M1]از مشک سوادیست به دنباله چشمش
[M2]کز شرم کند نافهٔ آهوی ختن داغ
[B][M1]با شام غریبان سرزلف بجوشم
[M2]آن نوع که از رشک شود صبح وطن داغ
[B][M1]خالیست حزین ازگل مقصود کنارم
[M2]دارم به دل از حسرت آن عهد شکن داغ
[A]
[B][M1]دایم به تلخ کامی یاران خورم دریغ
[M2]بر خوان دهر سفله به مهمان خورم دریغ
[B][M1]مشت استخوان به کام و گلوی هما کنند
[M2]ز انعام چرخ؟ بر لب و دندان خورم دربغ
[B][M1]لیلی حرم نشین سیه خانهٔ دل است
[M2]بر سعی پوچ آبله پایان خورم دربغ
[B][M1]تا خورده ام پیاله، پشیمان نگشته ام
[M2]زیبد اگر به پاکی دامان خورم دربغ
[B][M1]چون نوح گریه می کنم امّا نه بر جهان
[M2]ز آلودگی دامن طوفان خورم دربغ
[B][M1]در عالمی که اهل تمیزند ابلهان
[M2]یکسان به حال زیرک و نادان خورم دربغ
[B][M1]رشک آیدش به نعمت من عالمی، حزین
[M2]در روزگار بس که به سامان خورم دریغ
[A]
[B][M1]زندگی در جمع سامان رفت، حیف
[M2]صبح در خواب پریشان رفت، حیف
[B][M1]دانه اشکی نیفشاندیم ما
[M2]عمر چون سیل بهاران رفت، حیف
[B][M1]نور جان در ظلمت آباد بدن
[M2]چون چراغ زیر دامان رفت، حیف
[B][M1]از بیابان رفت تا مجنون ما
[M2]شوخی از چشم غزالان رفت، حیف
[B][M1]می شدی بتخانه ها تعمیر کرد
[M2]مشت خاک ما به جولان رفت، حیف
[B][M1]شیشه ها شد از می روشن تهی
[M2]نور چشم می پرستان رفت، حیف
[B][M1]دل به امیدی درین وحشت سرا
[M2]از پی آهو نگاهان رفت، حیف
[B][M1]دیدهٔ عبرت نمالیدیم ما
[M2]عمر در غفلت به پایان رفت حیف
[B][M1]بوی عشق از جیب جانی برنخاست
[M2]زین سفال کهنه، ریحان رفت، حیف
[B][M1]ناله ی عاشق نمی آید به گوش
[M2]از حمن مرغ خوش الحان رفت، حیف
[B][M1]اول شب از گداز دل حزین
[M2]شمع بزم ما به پایان رفت، حیف
[A]
[B][M1]ای سر و سرور مغان، خیز و بیار چنگ و دف
[M2]جان مرا ز غم رهان، خیز و بیار چنگ و دف
[B][M1]مطرب عاشقان بزن راه حجاز، تا کنم
[M2]چهره ز اشک، ارغوان، خیز و بیار چنگ و دف
[B][M1]کرده سرود بلبلان، مست و خراب، گلستان
[M2]نرگس و لاله سرخوشان، خیز و بیار چنگ و دف
[B][M1]واعظ شهر اگر کند منع سماع صوفیان
[M2]نیست گنه به عاشقان، خیز و بیار، چنگ و دف
[B][M1]دیده به روی دلستان تا کنم آشنا، حزین
[M2]چند حجاب این و آن؟ خیز و بیار چنگ و دف
[A]
[B][M1]همه فیض است می پرستی عشق
[M2]بی خمار است ذوق مستی عشق
[B][M1]ما کجا دامن وصال کجا؟
[M2]دست ما و دراز دستی عشق
[B][M1]عاکفان صوامع قدسیم
[M2]طاعت ما، صنم پرستی عشق
[B][M1]صوفی آسا به رقص می آرد
[M2]توبه را، های و هوی مستی عشق
[B][M1]شرری پیش آفتاب، حزین
[M2]هستی ماست پیش هستی عشق
[A]
[B][M1]ای نمک حسن تو، شور نمکدان عشق
[M2]زلف خم اندر خمت، سلسه جنبان عشق
[B][M1]ناز تو یک سو فکند پرده ی انکار را
[M2]می چکد از دامنت خون شهیدان عشق
[B][M1]شورش محشر دمید از دل دیوانه ام
[M2]صبح قیامت بود، چاک گریبان عشق
[B][M1]ساز ز خود رفتگان، مختلف آهنگ نیست
[M2]امت یک ملتند، گبر و مسلمان عشق
[B][M1]در دل تفسیده ام آبله باشد خیال
[M2]گرمتر از اخگر است، ریگ بیابان عشق
[B][M1]رنگ پرافشان من، هدهد شهر سباست
[M2]ﺁﻩ ﻓﻠﮏ ﺳﯿﺮ ﻣﻦ، ﺗﺨﺖ ﺳﻠﯿﻤﺎﻥ عشق
[B][M1]عقل سیه نامه گو، اشک ندامت ببار
[M2]خنده به یونان زند، طفل دبستان عشق
[B][M1]هر نفس از گلبنی ست شور صفیرم بلند
[M2]نغمه پریشان زند، مرغ گلستان عشق
[B][M1]بلبل طبع مرا، بیهده گویا مکن
[M2]این من و دستان من، کیست زبان دان عشق؟
[B][M1]سدره نشینی کند، باز چو آید زوال
[M2]مرغ همایون دل، از پر و پیکان عشق
[B][M1]شکر چه گویم حزین دولت دیدار را؟
[M2]دیده گهر سنج حسن، لب شکر افشان عشق
[A]
[B][M1]نگردد غرق طوفان کشتی بی لنگر عاشق
[M2]بود دریا نمک پرورده ی چشم تر عاشق
[B][M1]به گوش جان صلای شهپر جبریل می آید
[M2]دمی کز شوق جانان می تپد دل در بر عاشق
[B][M1]تغافل تا به کی؟ دیر آشنا، بیرحم، بی پروا
[M2]چه می آرد ببین، آن تیغ ابرو بر سر عاشق
[B][M1]چه استغناست یارب نشئهٔ مهر و محبت را؟
[M2]چو ماه نو ز خود سرشار گردد ساغر عاشق
[B][M1]پریشان طره،گر دامن زنی سرگرمی دل را
[M2]رود بر باد پیش از سوختن خاکستر عاشق
[B][M1]دل افسرده ام را چشمهٔ خضر حقیقت کن
[M2]به حرفی، ای مسیحای لبت جان پرور عاشق
[B][M1]که تا آن طرف دامن می برد مشت غبارش را؟
[M2]نگردد گر تپیدنهای دل بال و پر عاشق
[B][M1]ملامت کی کند سرگرمی شوریدگان ساکن؟
[M2]نگردد سنگ طفلان صندل دردسر عاشق
[B][M1]حزین ، افسرده نتوان کرد آه آتشینت ر
[M2]نخیزد شمع سان جز شعله از بوم و بر عاشق
[A]
[B][M1]زلف پریشان نهد، سلسله بر پای عشق
[M2]بندد گر کوته است، از پر عنقای عشق
[B][M1]دایرهٔ آسمان، زاویهٔ خاکدان
[M2]تنگ تر از نقطه ای ست در بر پهنای عشق
[B][M1]چاکتر از جیب ماست سینهٔ سینای دل
[M2]پاکتر از چشم ماست، دامن صحرای عشق
[B][M1]هان تو که بر ساحلی پهن و فراغت نشین
[M2]کشتی ما خورده است، لطمهٔ دربای عشق
[B][M1]مغز تو در میکده، این همه مخمور چیست؟
[M2]هان که قدح می دهد، ساقی صهبای عشق
[B][M1]لوح سخن گستری از خط شیرین لبان
[M2]کرده به نامم رقم، کلک شکر خای عشق
[B][M1]خامه خمش کن حزین ، این غزل مولوی است
[M2]شادی جانهای پاک دیده دلهای عشق
[A]
[B][M1]یک مشت سفله مانده بجا از کرام خلق
[M2]ننگ است در زمانه زبان را ز نام خلق
[B][M1]چون زهر جانگزای، گلوگیر می شود
[M2]نتون زلال خضر کشیدن ز جام خلق
[B][M1]امروز در لباس کمالند ناقصان
[M2]پوشیده ناتمامی خود را، تمام خلق
[B][M1]تعظیم گاو و خرکه به مردم حرام بود
[M2]اکنون فریضه گشته به ما، احترام خلق
[B][M1]نزدیک من چو طعن سنان است جان گسل
[M2]زینسان که دور شد ز مسلمان سلام خلق
[B][M1]درگوش جزر و مد نظرها هزار پاست
[M2]آزرده است بس که صماخ از کلام خلق
[B][M1]عاقل گریزد از دهن اژدها حزین
[M2]هش دار تا که مفت نیفتی به دام خلق
[A]
[B][M1]چون وصل در نگنجد، هجران کجاست لایق؟
[M2]آری یکی ست اینجا معشوق و عشق و عاشق
[B][M1]از عارض نکویان حسن تو جلوه گر شد
[M2]کآمیخت عشق عذرا، با جسم و جان وامق
[B][M1]ندهد خداشناسی خود ناشناس را رو
[M2]ما را به خویش بنما، یا کاشف الحقایق
[B][M1]آیینه جمالت، کشاف سر عالم
[M2]راز دل از جبینت، روشن چو صبح صادق
[B][M1]آوازهٔ اناالحق، می آید از در و بام
[M2]این پردهٔ مخالف، در گوش دل موافق
[B][M1]از انجذاب ذاتی، در توست روی عالم
[M2]با آفتاب تابان، هر ذره ایست شایق
[B][M1]خواهی حزین نبینی، این خلق مختلف را
[M2]در گوشه ای سرآور، با دلبری موافق
[A]
[B][M1]تا شد سر غم گرم به طوفان من از اشک
[M2]شد حلقهٔ گرداب، گریبان من از اشک
[B][M1]تا رفته گرامی گهر من ز کنارم
[M2]چون دامن دریا شده دامان من از اشک
[B][M1]از بس که فرو ریخت ز مژگان من انجم
[M2]شد صبح قیامت، شب هجران من از اشک
[B][M1]گفتم مگر از گریه برم کینه ز یادش
[M2]ننشست غبار دل جانان من از اشک
[B][M1]آتش چو علم زد، دگر از آب چه خیزد؟
[M2]ساکن نشود سینهٔ سوزان من از اشک
[B][M1]خونابهٔ چشمم دهد از درد گواهی
[M2]رسوای جهان شد، غم پنهان من از اشک
[B][M1]ویرانه حزین ، در قدم سیل چه سان است؟
[M2]افتاده چنان، کلبهٔ ویران من از اشک
[A]
[B][M1]جاری چو به یاد رخ جانان شودم اشک
[M2]گلپوش تر از صحن گلستان شودم اشک
[B][M1]بی قدر شود رشته چو خالی ز گهر شد
[M2]کو عشق که آویزهٔ مژگان شودم اشک؟
[B][M1]از جلوهٔ مستانهٔ آن سرو قباپوش
[M2]چالاکتر از سیل بهاران شودم اشک
[B][M1]مستانه رگ ابر تری از مژه برخاست
[M2]تا صف شکن زهد فروشان شودم اشک
[B][M1]از حسرت نظارهٔ آن ناوک مژگان
[M2]در سینه گره گردد و پیکان شودم اشک
[B][M1]ویرانهٔ عالم شده محتاج به سیلی
[M2]بگذار حزین آفت دوران شودم اشک
[A]
[B][M1]هندوستان غربت بادا به ما مبارک
[M2]هان دوستان شما را مرگ وفا مبارک
[B][M1]بوی بهار برخاست، ما خود اسیر دامیم
[M2]مرغان گلستان را برگ و نوا مبارک
[B][M1]قربانیان نازیم، در خاک و خون تپیده
[M2]ای خیل نازنینان، عید شما مبارک
[B][M1]از دور روزگاران ما را سر است و سامان
[M2]بالین بیقراران، سنگ آسیا مبارک
[B][M1]گرم از نظر گذشتی، آه از دل حزینم
[M2]بیگانه طوری تو، با آشنا مبارک
[A]
[B][M1]بر سر زدیم لالهٔ داغی به جای گل
[M2]داریم گریه ای که بود خونبهای گل
[B][M1]ما و سرود ناله درد آشنای خوبش
[M2]تا کی رسد به خاطر دیر آشنای گل
[B][M1]الفت به ساده لوحی ما خنده می زند
[M2]ما تکیه کرده ایم به عهد و وفای گل
[B][M1]ته جرعهٔ شراب صبوحی کشیده است
[M2]از جام غنچهٔ تو، لب دلگشای گل
[B][M1]شرح حدیث ناز و نیاز من است و تو
[M2]بلبل ترانه ای که سراید برای گل
[B][M1]دوران به کام ماست که مرغان مست را
[M2]خوش دولتی ست سایهٔ بال همای گل
[B][M1]چون ابر نوبهار ز تاراج دی، حزین
[M2]گریم به های های که خالی ست جای گل
[A]
[B][M1]چو بر سر زند شاخ، مستانه گل
[M2]کند از لب توبه، پیمانه گل
[B][M1]گریزانده، دی را به کوه وکمر
[M2]دهد عرض لشکر، دلیرانه گل
[B][M1]سوار است بر اسب چوبین شاخ
[M2]بود گرم بازیّ طفلانه گل
[B][M1]چمن مجلس میگساران بود
[M2]صراحی بود غنچه، پیمانه گل
[B][M1]اگر بشکفد خاطرم دور نیست
[M2]شکفته ست چون روی جانانه گل
[B][M1]جنون چاک زد خرقهٔ خاک را
[M2]بهاران کند شور دیوانه گل
[B][M1]خم غنچه لبریز از شبنم است
[M2]گشوده ست دیوان میخانه گل
[B][M1]سر شمع را در بهار و خزان
[M2]نباشد به از بال پروانه گل
[B][M1]حزین چند سوسن زبانی کنی؟
[M2]ندارد سر و برگ افسانه گل
[A]
[B][M1]رنگین سخنی چون کند از خامهٔ ما گل
[M2]باغ از گره غنچه دهد روی نما گل
[B][M1]در انجمن صحبت ما باغ و بهاریست
[M2]خاموشی ما غنچه، سخن سازی ما گل
[B][M1]بردار نقاب از رخ و بخرام به گلزار
[M2]تا از دل صدپاره شود پرده گشا گل
[B][M1]شیرازه چو اوراق خزان دیده نگیرد
[M2]ازگوشهٔ دستار تو تاگشت جدا گل
[B][M1]حسرت نگهانیم به بزم تو عجب نیست
[M2]چون شمع کند از مژه، داغ دل ما گل
[B][M1]در عشق به بی طاقتیم خرده نگیری
[M2]از دست غمت جامه جان کرده قبا گل
[B][M1]دلگیر حزین از اثر گریه و آهیم
[M2]یک غنچه نگردید درین آب و هوا گل
[A]
[B][M1]خطّ تو، لوح صفحه طراز کتاب گل
[M2]خال تو نقطهٔ ورق انتخاب گل
[B][M1]بفکن عنان جلوه گلگون ناز را
[M2]تا موج سبزه می گذرد از رکاب گل
[B][M1]هرکس شکسته است به جامی خمار خویش
[M2]بلبل فتاده مست ز جام شراب گل
[B][M1]در حیرتم نسوخت چه سان از حجاب عشق؟
[M2]تا سوخت برق ناله بلبل نقاب گل
[B][M1]جوش بهار شیشهٔ طاقت به سنگ زد
[M2]شستم غبار توبهٔ دل را به آب گل
[B][M1]با حسن شرمگین چه کند چشم شوخ عشق؟
[M2]آتش به بلبلان زده، برق حجاب گل
[B][M1]هر بوته ای ز تاب شود، بوته ی گداز
[M2]آید اگر فسانه بلبل به خواب گل
[B][M1]شهری ست محو نالهٔ مستانه ات حزین
[M2]خلقی خراب بلبل و بلبل خراب گل
[A]
[B][M1]جهان ساده پر کار است از نقش و نگار دل
[M2]سر زانوی حیرانی بود، آیینه دار دل
[B][M1]شود نازک تر از دل پرده گوش گران گل
[M2]اگر بلبل نواسنجی کند در نوبهار دل
[B][M1]چو مجنون کرده لیلی دستگاهان را بیابانی
[M2]که را تا رام گردد آهوی وحشت شعار دل؟
[B][M1]چو آن شمعی که سازد پرتو خورشید ناچیزش
[M2]فروغ مهر تابان محو گردد در شرار دل
[B][M1]جمال غیب را بی پرده منظور نظر دارد
[M2]چراغ طور باشد دیدهٔ شب زنده دار دل
[B][M1]به خود پیچد ز شرم اندیشهٔ کوته کمند اینجا
[M2]سر رفعت به بام عرش می ساید حصار دل
[B][M1]سبک چون گرد برخیزد، دو عالم از سر راهش
[M2]به میدانی که گردد جلوه گر چابک سوار دل
[B][M1]حباب شوخ نتواند کشیدن جام دریا را
[M2]به دست دیده نگذاری عنان اختیار دل
[B][M1]غبار تن که می شد توتیای چشم آگاهی
[M2]چو خاک انباشتی غافل، به چشم اعتبار دل
[B][M1]چو تخمی سوخت، بی حاصل بود از ابر میزانی
[M2]مگر اشک ندامت بشکفاند نوبهار دل
[B][M1]فتد چون عقده مشکل، ناخن تدبیر خود گردد
[M2]غم دیرینه خواهدگشت آخر، غمگسار دل
[B][M1]صلا از من تهیدستان بازار محبت را
[M2]ز داغ عشق دارم پرگهر جیب و کنار دل
[B][M1]چو ابر از سیر گلشن گر صبوحی کرده بازآیی
[M2]به سیل جلوه خواهد رفت بنیاد خمار دل
[B][M1]کند سیل بلاگرکشتی افلاک طوفانی
[M2]نمی افتد تزلزل در بنای استوار دل
[B][M1]به رخ هرگز ز خاک خشک مغزش گرد ننشیند
[M2]خوشا سیلی که گردد غرق بحر بی کنار دل
[B][M1]به امّیدی که نخل عاشقی روزی به بار آید
[M2]به خون می پرورم نخل تو را در جویبار دل
[B][M1]حزین از ناله عاشق تسلی می شود عاشق
[M2]اسیران را صفیری می زنم، از شاخسار دل
[A]
[B][M1]عشق اگر یار شود از اثر زاری دل
[M2]سر زلفی به کف آرم به مددکاری دل
[B][M1]چه کنم آه که بر بستر گل خوابش نیست
[M2]عاجزم سخت حریفان، ز پرستاری دل
[B][M1]خویش را یک تنه بر قلب صف مژگان زد
[M2]کس درین معرکه نبود به جگرداری دل
[B][M1]تیغ خون ریز جفا از کمر ای عشق برآر
[M2]تا به خوبان بنماییم وفاداری دل
[B][M1]نشنوی نالهٔ زار دل صدچاک حزین
[M2]یاد آن روز که بودت سر غمخواری دل
[A]
[B][M1]زهی ز صبح بناگوشت آفتاب خجل
[M2]ز خط غالیه سای تو، مشک ناب خجل
[B][M1]به دل خیال تو آمد شبی و منفعلم
[M2]که میزبان شود از کلبهٔ خراب خجل
[B][M1]دلم ز وعده بر آتش فکندی و رفتی
[M2]نگشت آن لب میگون ازین کباب خجل
[B][M1]حیات یک دمه هم صرف پوچ شد چو حباب
[M2]کسی مباد ز عمر سبک رکاب خجل
[B][M1]به روی ساقی گلچهره چون نظر فکنم؟
[M2]مرا که توبه، نمود از رخ شراب خجل
[B][M1]ز پشت پا نظر از شرم بر نمی دارد
[M2]شده ست نرگس از آن چشم نیم خواب خجل
[B][M1]سحر به باغ چنان این غزل سرود حزین
[M2]که گشت بلبل گوینده در جواب خجل
[A]
[B][M1]ای از رخت مشاطه را، صد چشم حیران در بغل
[M2]مانند صبح آیینه را خورشید تابان در بغل
[B][M1]هندوی خالت را بود چین و ختن زیر نگین
[M2]زنّار زلفت را بود، صد کافرستان در بغل
[B][M1]لعل قدح نوش تو را، میخانهها در آستین
[M2]خطّ زره پوش تو را صد جوش طوفان در بغل
[B][M1]صبح بناگوش تو را خورشید تابان خوشه چین
[M2]داغ سیه پوش تو را صد شام هجران در بغل
[B][M1]چشمت عجب نبود اگر، دل را نگهداری کند
[M2]در می پرستی شیشه را دارند مستان در بغل
[B][M1]بوی محبت می شود پوشیده ما را در سخن
[M2]گر بوی گل پنهان کند باد بهاران در بغل
[B][M1]از دست جورت در چمن ای یوسف گل پیرهن
[M2]دارد دل صد پاره ای هر غنچه پنهان در بغل
[B][M1]چاک گریبان می کند چون لاله رسوا عشق را
[M2]چندان که می سازد دلم داغ تو پنهان در بغل
[B][M1]دیگر کجا عشق و جنون چون لاله پنهان می توان؟
[M2]داغم هم آغوش جگر، چاک گریبان در بغل
[B][M1]دارم دلی کز ناله اش نالد به صد شیون، حزین
[M2]اسلامیان کعبه را ناقوس رهبان در بغل
[A]
[B][M1]شدم ز توبهٔ بی صرفه در بهار خجل
[M2]مباد از رخ پیمانه میگسار خجل
[B][M1]ز مایه داری اشکم خوش است خاطر دوست
[M2]خدا کند، نکند دل مرا ز یار خجل
[B][M1]نکردمش گرو باده از گرانجانی
[M2]شدم ز خرقهٔ پشمینه در خمار خجل
[B][M1]فکنده مهره به ششدر مرا تهیدستی
[M2]نشسته ام ز حریفان بد قمار خجل
[B][M1]دل فسرده مرا کرده ز آب دیدهٔ خویش
[M2]چو تخم سوخته، از ابر نوبهار خجل
[B][M1]نه دست عقده گشایی نه ذوق تسلیمی
[M2]چو من مباد کس از جبر و اختیار خجل
[B][M1]به این دو قطره ی خون می کنم گل افشانی
[M2]اگر نگردم از آن نازنین سوار خجل
[B][M1]گلوی تشنه من موج خیز کوثر شد
[M2]چرا نباشم از آن تیغ آبدار خجل؟
[B][M1]خدای را لب پیمانه بر لبم دارید
[M2]گران خمارم و از دست رعشه دار خجل
[B][M1]چه شکرها که ندارم ز بی سرانجامی
[M2]چو دیگران نیم از روی روزگار خجل
[B][M1]به زیر تیغ تو از شرم ناشکیبایی
[M2]چو شمع می گزم انگشت زینهار خجل
[B][M1]نه دل به جا و نه دین، تا کنم نثار، حزین
[M2]نشسته ام به سر راه انتظار خجل
[A]
[B][M1]حاجت اگر بری، در دولتسراست دل
[M2]محرم اگر شوی، حرم کبریاست دل
[B][M1]فتح دل شکسته میسر شود تو را
[M2]در عرصهٔ دو کون، مظفر لواست دل
[B][M1]تا زخمهای سینه بدوزم، دماغ کو؟
[M2]تا داغ عشق را بشمارم کجاست دل؟
[B][M1]کو آن زبان که جور تو را آورد سپاس؟
[M2]آمد میسر از ستم ات هر چه خواست دل
[B][M1]برگ سمن حجاب ز شبنم نمی کند
[M2]ای گل، به پاک دیدگی ما گواست دل
[B][M1]سودای عشق مایه ی نقصان نمی دهد
[M2]افزود بر بضاعت اشک، آنچه کاست دل
[B][M1]مست سماع معنی بیگانه ام حزین
[M2]تا با زبان خامه مرا آشناست دل
[A]
[B][M1]هرگه به یادش از جگر افغان برآورم
[M2]آتش ز جان گبر و مسلمان برآورم
[B][M1]چون سر کنم فسانهٔ شب های هجر را
[M2]آه از نهاد مرغ سحرخوان برآورم
[B][M1]از آستین برآرم اگر شمع داغ را
[M2]صد محشر، از مزار شهیدان برآورم
[B][M1]گویم اگر زکعبه ی کوی اش حکایتی
[M2]از سومنات، پیر صنم خوان برآورم
[B][M1]خورشید را اگر نکند دیده خیرگی
[M2]داغ تو را ز پردهٔ پنهان بر آورم
[B][M1]آگه نه ای اگر تو ز حال درون من
[M2]دل را بگو، ز چاک گریبان برآورم
[B][M1]ساقی به همّت کف دریا نوال تو
[M2]از موج خیز هر مژه طوفان برآورم
[B][M1]از خامشی، گشوده نشد قفل دل مرا
[M2]شد وقت آنکه از جگر افغان بر آورم
[B][M1]چون سر کنم حدیث لب لعل یار را
[M2]گرد از نهاد چشمهٔ حیوان بر آورم
[B][M1]سر کن حزین ترانه، که صد عندلیب را
[M2]از تنگنای بیضه غزل خوان برآورم
[A]
[B][M1]چون طوطی اگر نام به گفتار بر آرم
[M2]کام دل از آن لعل شکربار برآرم
[B][M1]کارم به چمن وعدهٔ دیدار تو باشد
[M2]باشد مگر از پای گل این خار، برآرم
[B][M1]پرگالهٔ دل باشدش آویزهٔٔ دامان
[M2]آهی اگر از سینهٔ افگار، برآرم
[B][M1]ساقی به کفم لنگری از رطل گران ده
[M2]کاین عمر سبک سیر ز رفتار برآرم
[B][M1]دل را نکنم عرضه به هر بی سر و پایی
[M2]این آینه را در نظر یار برآرم
[B][M1]افتد اگر این بار به کف دامن وصلش
[M2]ای هجر، دمار از تو ستمکار بر آرم
[B][M1]نگذاشت سبک دستی ایام بهاران
[M2]تا بوی گل از رخنهٔ دیوار بر آرم
[B][M1]دل را به چه تدبیر، بگویید حریفان
[M2]تا ازکف آن طره طرار برآرم
[B][M1]در دام حزین گر کشم از سینه صفیری
[M2]مرغان همه را مست ز گلزار بر آرم
[A]
[B][M1]با یاد نرگست، چو می ناب می زدم
[M2]پیمانه را به گوشهٔ محراب می زدم
[B][M1]آن کبک مستم از می مشرب که عمرها
[M2]در چنگل عقاب، شکر خواب می زدم
[B][M1]آن بلبلم که از اثر رنگ و بوی عشق
[M2]در خشک سال، نغمهٔ شاداب می زدم
[B][M1]بر سر چو شمع، در غم آن حسن دلفروز
[M2]از داغ آتشین، گل سیراب می زدم
[B][M1]بی مایه طاقتم، سرِ دیدارِ یار داشت
[M2]دام کتان، کمینگه مهتاب می زدم
[B][M1]کو ذوق گریه ای؟ که ز هر تار موی خویش
[M2]طوفان دشنه در دل سیلاب می زدم
[B][M1]شبها خیال روی تو چون بردیم زهوش
[M2]از های های گریه، به رخ آب می زدم
[B][M1]نازم فسون عشق که از دفتر فراق
[M2]فال وصال با دل بی تاب می زدم
[B][M1]آن خوش ترنّمم که ز لخت جگر حزین
[M2]بر تار ناله، ناخن مضراب می زدم
[A]
[B][M1]چون شاخ گل از باد سحر، بار فشاندم
[M2]در دامن مطرب، سر و دستار فشاندم
[B][M1]بنیاد هوس ریخت، ز پا کوفتن دل
[M2]بر هر دو جهان دست به یکبار فشاندم
[B][M1]فیض کرم ابر سیه کاسه چه باشد؟
[M2]مژگان تر خویش به گلزار فشاندم
[B][M1]تا از مژه خالی نبود مائدهٔ خون
[M2]مشت نمکی بر دل افگار فشاندم
[B][M1]شرمندهٔ کس نیستم از کلک چو نیسان
[M2]یکسان گهر خود به گل و خار فشاندم
[B][M1]از فیض، تهی بود کنار گل و نسرین
[M2]دامان نقاب تو به گلزار فشاندم
[B][M1]از حوصلهٔ دل قدری بیشتر آمد
[M2]خونابه اشکی که به ناچار فشاندم
[B][M1]جبریل به این مرگ نمرده ست که جان را
[M2]پروانه صفت در قدم یار فشاندم
[B][M1]کردم به چمن یاد بهار خط سبزت
[M2]در بستر نسرین و سمن خار فشاندم
[B][M1]ازشکوه غرض مرحمت یار، حزین نیست
[M2]گردیست که از خاطر افگار فشاندم
[A]
[B][M1]از دیده ی دل پرده ی پندارگرفتیم
[M2]تا رخصت نظّارهٔ دیدار گرفتیم
[B][M1]بستیم چو از رد و قبول دگران چشم
[M2]تشریف قبول نظر یار گرفتیم
[B][M1]نشنیدکسی حرف زباد از دهن ما
[M2]گفتار به اندازهٔ کردار گرفتیم
[B][M1]خون دل ما بی گنهان حوصله سوز است
[M2]از چشم سیه مست تو اقرار گرفتیم
[B][M1]اوّل قدم از آرزوی خویش گذشتیم
[M2]تا ساغر وصل از کف دلدار گرفتیم
[B][M1]سرتاسر آفاق چو خورشید دویدیم
[M2]تا جای در آن سایهٔ دیوار گرفتیم
[B][M1]شد شارع کثرت بلد عالم وحدت
[M2]ما گوشهٔ خلوت سر بازار گرفتیم
[B][M1]چون شبنم افتاده به خورشید رسیدیم
[M2]از همّت خود قافله سالار گرفتیم
[B][M1]از تلخی دشنام حزین ، ذائقه مست است
[M2]ما کام خود آخر ز لب یار گرفتیم
[A]
[B][M1]راه از همه سو بر خبر خویش گرفتیم
[M2]در سنگ، فروغ شرر خویش گرفتیم
[B][M1]تا خیره ز نورش نظر مهر نگردد
[M2]در گرد یتیمی گهر خویش گرفتیم
[B][M1]هرگز نگرفته ست رگ ابر ز دریا
[M2]این بهره که از چشم تر خویش گرفتیم
[B][M1]همّت نکشد دردسر منّت صندل
[M2]این بود که ما ترک سر خویش گرفتیم
[B][M1]پرواز بلندی ست پر همّت ما را
[M2]گردون به ته بال و پر خویش گرفتیم
[B][M1]کالای کمال است که معیوب نظرهاست
[M2]عبرت به جهان از هنر خویش گرفتیم
[B][M1]ساغر نستانیم حزین از کف ساقی
[M2]پیمانه ز خون جگر خویش گرفتیم
[A]
[B][M1]غافل دمی از جذبهٔ صیّاد نگردیم
[M2]هر چند قفس بشکند آزاد نگردیم
[B][M1]تا رخت به دریا نکشد قافله ما
[M2]خاموش چو سیلاب ز فریاد نگردیم
[B][M1]کام دل ما بسته به کام دل یار است
[M2]آزرده دل از ناوک بیداد نگردیم
[B][M1]خون درتن ما بی خبر از مستی چشمی ست
[M2]آگه ز رگ نشتر فولاد نگردیم
[B][M1]سر را ننماییم دریغ از ره دشمن
[M2]گر شمع شویم از گذر باد نگردیم
[B][M1]داریم حزین از همه سو، جانب دشمن
[M2]هرگز به شکست دگری شاد نگردیم
[A]
[B][M1]عشاق تو را قافله سالار نگردیم
[M2]تا کشتهٔ مژگان سپهدار نگردیم
[B][M1]از نرگس مخمور تو ای شور قیامت
[M2]مستیم و چنان مست که هشیار نگردیم
[B][M1]جانا نظر پاک تر از آینه داریم
[M2]ظلم است که ما محرم دیدار نگردیم
[B][M1]در ناصیهٔ طالع ما نقش مرادی ست
[M2]آن نیستکه خاک قدم یار نگردیم
[B][M1]تا سر نشود خاک سر کوی تو ما را
[M2]در خیل شهیدان تو سردار نگردیم
[B][M1]تسلیم نماییم در اول نگهت جان
[M2]پروانه صفت گرد تو بسیار نگردیم
[B][M1]محو تو چنانیم که خون ریز نگاهت
[M2]گر بگذرد از سینه، خبردار نگردیم
[B][M1]ویرانهٔ عشق است حزین جان و دل ما
[M2]شرمنده ی غمهای وفادار نگردیم
[A]
[B][M1]به یک ایمای ابرو زندهٔ جاوید گردیدم
[M2]اشارت سوی من کردی هلال عید گردیدم
[B][M1]قدم گر رنجه می گردد، غباری مرحمت فرما
[M2]به راه انتظارت دیدهٔ امّید گردیدم
[B][M1]گلاب از خوی به می آمیختی خونم به جوش آمد
[M2]به خاکم درد جامی ریختی، جمشید گردیدم
[B][M1]بهار رنگ بستم دست پرورد خزان آمد
[M2]به هر رنگی که باید در جهان گردید، گردیدم
[B][M1]گلی از مزرع هستی نچیدم جز تهیدستی
[M2]سحاب رحمتت را آزمودم، بید گردیدم
[B][M1]بَرِ من رتبهٔ دیگر بود در عیب پوشی ها
[M2]بسی آیینه سان در عالم تجرید گردیدم
[B][M1]حزین ، افتادگی ها پایهٔ معراج رفعت شد
[M2]شدم تا خاک ره هر ذره را، خورشید گردیدم
[A]
[B][M1]دل تنگ از ستمت رشک گلستان کردم
[M2]لب زخمی ز دم تیغ تو خندان کردم
[B][M1]سر شوریده دلان در خم چوگان من است
[M2]بس که آشفتگی از زلف تو سامان کردم
[B][M1]کام جانی که به زهر ستم انباشته بود
[M2]به خیال لب نوشت شکرستان کردم
[B][M1]در بساط من دل دادهٔ دیدارپرست
[M2]دیده ای بود که بر روی تو حیران کردم
[B][M1]سفر وادی امّید به جایی نرسید
[M2]مدتی همرهی آبله پایان کردم
[B][M1]گبر دیرینهٔ عشقم چه شد ار قدرم نیست؟
[M2]عمرها خدمت آن آتش سوزان کردم
[B][M1]ذره در همّتم آویخت، به خورشید رسید
[M2]مور اگر رو به من آورد سلیمان کردم
[B][M1]از فغان دل شوریده، به منقار مرا
[M2]پرده ای بود که پیرایهٔ بستان کردم
[B][M1]خاطر پیر مغان شاد که از همّت او
[M2]کوری محتسبان باده فراوان کردم
[B][M1]هر چه گفتم چو نی، از دولت آن لب گفتم
[M2]هر چه کردم به هواداری جانان کردم
[B][M1]دل جمعی نگران سخنم بود حزین
[M2]سر زلف رقمی تازه، پریشان کردم
[A]
[B][M1]عشق تو ملک خسروی، داغ تو چتر شاهیم
[M2]در صف سروران رسد، دعوی کج کلاهیم
[B][M1]کوثر تیغت ار کند، رحم به حال مجرمان
[M2]دوزخ جاودان شود، خجلت بیگناهیم
[B][M1]گرنه خوش است خاطرت، با غم سینه کوب من
[M2]گوش نمی دهی چرا هیچ به داد خواهیم؟
[B][M1]از نگهی که نرگست کرد به کار عاشقان
[M2]صافی لای باده شد، خرقهٔ خانقاهیم
[B][M1]عشق تو حرز جان بود، این همه امتحان چرا؟
[M2]گاه در آتش افکنی گاه به کام ماهیم
[B][M1]آه چه چاره کز دلم گرد الم نمی برد
[M2]شورش اشک نیم شب، ناله صبحگاهیم؟
[B][M1]گرچه شکارلاغرم لیک به یمن دل حزین
[M2]کشته تیغ ناز آن عربده جو سپاهیم
[A]
[B][M1]برخیز سوی عالم بالا برون رویم
[M2]از خود به یاد آن قد رعنا برون رویم
[B][M1]مطرب رهی بسنج که از جا برون رویم
[M2]تا دست دل گرفته ز دنیا برون روبم
[B][M1]این خاکمال، قطرهٔ ما را سزا نبود
[M2]ما را که گفته بود ز دریا برون رویم؟
[B][M1]شهری تمام طالب سودای یوسفند
[M2]ما هم بیا به عزم تماشا برون رویم
[B][M1]در پرده بیش ازاین نتوان جام می زدن
[M2]ساغر زنان ز میکده، رسوا برون رویم
[B][M1]یوسف به وصل زال جهان تن نمی دهد
[M2]دامن کشان ز چنگ زلیخا برون رویم
[B][M1]در رقص شوق، خردهٔ جان از پی نثار
[M2]بر کف نهیم و چون شرر از جا برون رویم
[B][M1]عاشق به شهر بند خرد چون بود؟ بیا
[M2]دیوانه وار روی به صحرا برون رویم
[B][M1]اوراق رنگ و بوی به باد فنا دهیم
[M2]از زیر منّت چمن آرا برون رویم
[B][M1]مستانه جلوه های جنون راه می زند
[M2]از قید عقل ، سرخوش و شیدا برون رویم
[B][M1]شبنم صفت به ذیل وفایی زنیم چنگ
[M2]زمبن خاکدان به همّت والا برون رویم
[B][M1]ما را به رنگ غنچه دل از گلستان گرفت
[M2]چون لاله سینه چاک به صحرا برون رویم
[B][M1]این می حزین ، افاضهٔ مینای جامی است
[M2]بر کف گرفته جام مصفّا برون رویم
[A]
[B][M1]به وصل از خوی او نظاره دیدار نتوانم
[M2]نگاهی گرد دل می گردد و اظهار نتوانم
[B][M1]ز خجلت سر به پیش افکنده ام نه عجز و نه عذری
[M2]گناه من اگر عشق است، استغفار نتوانم
[B][M1]گریبان پاره می آیم به کویت هر سحر، ترسم
[M2]که مستم محتسب پندارد و انکار نتوانم
[B][M1]اگر ز آلایشم آزرده ای، اوّل قدح در ده
[M2]به مستی می توانم پاک شد، هشیار نتوانم
[B][M1]رقیبان از وفا در لاف و من خاموش کی شاید؟
[M2]درین دعوی تنزل کردن از اغیار نتوانم
[B][M1]تو را تا دیده ام گلشن به چشمم خار می آید
[M2]توانم دیده از گل بست، زان رخسار نتوانم
[B][M1]به راه او دل و دستم حزین از کار می ماند
[M2]درین مستی پریشان کردن دستار نتوانم
[A]
[B][M1]به صد جان غمزه ات مفت خریدار است می دانم
[M2]که اندک التفاتی از تو بسیار است می دانم
[B][M1]بحل کردم اگر خون من از بیگانگی ریزی
[M2]که پاس آشنایی بر تو دشوار است می دانم
[B][M1]نمی دانم زیان و سود سودای محبّت را
[M2]دل من ساده و آن غمزه پرکار است می دانم
[B][M1]سر پرسیدن کس نیست پنداری خیالش را
[M2]دلم در سینه عمری شدکه بیمار است می دانم
[B][M1]علاج پیچ و تابی کز غم افزاید رگ جان را
[M2]چو کاکل گرد سرگردیدن یار است می دانم
[B][M1]دلی در سینه پروردم به صد خون جگر عمری
[M2]نمی دانم چه شد آن طره، طرار است می دانم
[B][M1]نمی نالم حزین از دست آن بیدادگر جایی
[M2]که از پهلوی دل، عاشق در آزار است می دانم
[A]
[B][M1]سپاه فتنه با آن چشم جلاد است می دانم
[M2]نگاهش را تغافل، خواب صیاد است می دانم
[B][M1]ز تیر غمزه ی سندان شکاف او خطر دارد
[M2]به سختی گر دل آیینه فولاد است می دانم
[B][M1]نمی دانم کجا وحشی نگاهم می کند جولان ؟
[M2]دل رم دیدهٔ من وحشت آباد است می دانم
[B][M1]نمی دانم چه شد بانگ درای محمل لیلی؟
[M2]دل صد چاک من لبریز فریاد است می دانم
[B][M1]به خونم دامن پاک نگه را گر نیالودی
[M2]ز قتلم غمزهٔ نامهربان شاد است می دانم
[B][M1]نگاه بسملم، مضمون حیرت را تو می دانی
[M2]مرا مطلب فراموش و تو را یاد است می دانم
[B][M1]چه سود احوال دل چون شمع گفتن با تو بی پروا؟
[M2]که در گوشت حدیث سوختن باد است می دانم
[B][M1]کجا سرپنجهٔ من شانهٔ زلف تو خواهد شد؟
[M2]که این دولت نصیب بخت شمشاد است می دانم
[B][M1]رقم زد عشق شیرین کار، نقش بیستون از دل
[M2]خراش ناخنی سرمشق فرهاد است می دانم
[B][M1]کمال حسن بی باکی، گل عشق است سربازی
[M2]لبالب جوی شیر از خون فرهاد است می دانم
[B][M1]علاج تنگى دل، عشق آتش دست می داند
[M2]مزن بیهوده بال، این بیضه فولاد است می دانم
[B][M1]نمی ‎دانم که تعلیم ازکدام آتش نفس دارد
[M2]به هر فنیکه خواهی عشق استاد است می دانم
[B][M1]دو روزی شد که با دل بسته ای عهد وفا اما
[M2]بنای عشق و حسنت، دیر بنیاد است می دانم
[B][M1]حزین آسان گرفتم می شود ربط سخن حاصل
[M2]قبول خاطر دلها، خداداد است می دانم
[A]
[B][M1]نگاهش با اسیران بر سر ناز است می دانم
[M2]غرور مستی آن حسن طنّاز است، می دانم
[B][M1]چه حد دارم، که نام پنجهٔ مژگان او گیرم
[M2]تذرو دل، اسیر چنگل باز است می دانم
[B][M1]به شمع انجمن خاکستر پروانه می ‎گوید
[M2]که انجام محبّت رشک آغاز است می دانم
[B][M1]کنون زاهد که با رندان نشستی ترک تقوا کن
[M2]که تار سبحه ات ابریشم ساز است می دانم
[B][M1]نهان خال تو کی در سبزه خط می تواند شد؟
[M2]اگر صد پرده پوشی، نافه غمّاز است می دانم
[B][M1]نبخشد دود شمع خانقاه این روشنی با دل
[M2]که این نور از فروغ گوهر راز است می دانم
[B][M1]حزین را عقده های خاطر از یک پرسشت وا شد
[M2]فسون لعل جان بخش تو، اعجاز است می دانم
[A]
[B][M1]ز خود دور آن دلارا را نمی دانم نمی دانم
[M2]جدا از موج، دریا را نمی دانم نمی دانم
[B][M1]دمید از مشرق هر ذره ای، سر زد ز هر خاری
[M2]نهان آن نور پیدا را نمی دانم نمی دانم
[B][M1]لبالب از می دیدار بینم آسمانها را
[M2]حجاب باده، مینا را نمی دانم نمی دانم
[B][M1]به چشم جمله ذرات جهان هم سنگ می آید
[M2]عیار لعل و خارا را نمی دانم نمی دانم
[B][M1]فریب وعدهٔ امروز و فردا کار نگشاید
[M2]که من امروز و فردا را نمی دانم نمی دانم
[B][M1]سرت گردم زبان من شو و با من حکایت کن
[M2]بیان رمز و ایما را نمی دانم نمی دانم
[B][M1]نهانی تا به کی در پرده با دل نکته می سنجی
[M2]اشارتهای پیدا را نمی دانم نمی دانم
[B][M1]به هر جرمی مگیر، ارشاد کن، بیگانهٔ کیشم
[M2]هنوز آیین ترسا را نمی دانم نمی دانم
[B][M1]بیا و در عوض بپذیر از من شیوهء رندی
[M2]رسوم زهد و تقوا را نمی دانم نمی دانم
[B][M1]تو گر خواهی صمد ، خواهی صنم ، ره گم نمی گردد
[M2]ز اسما جز مسما را نمی دانم نمی دانم
[B][M1]حزین ، جایی که دارد در بغل هر ذرّه خورشیدی
[M2]نزاع شیخ و ملّا را نمی دانم نمی دانم
[A]
[B][M1]غم دنیا ندارم، در پی عقبا نمی مانم
[M2]به شغل دشمنان، از دوست هرگز وا نمی مانم
[B][M1]نمی گردد گره، مجنون صفت مشت غبار من
[M2]خراب وحشتم، زندانی صحرا نمی مانم
[B][M1]ز امشب مگذران، گر می کنی فکری به روز من
[M2]من آتش به جان، چون شمع تا فردا نمی مانم
[B][M1]گسستن نیست در پی کاروان بی قراران را
[M2]چو موج از خود به هر جانب روم تنها نمی مانم
[B][M1]به این ضعفی که نتوانم به سعی از خویشتن رفتن
[M2]چرا در خاطر آن یار بی پروا نمی مانم؟
[B][M1]چو طفل اشک، آغوشم به آسایش نمی سازد
[M2]گره در دامن مژگان خون پالا نمی مانم
[B][M1]گرامی گوهرم گرد یتیمی آرزو دارد
[M2]حزین از سیر چشمی در دل دریا نمی مانم
[A]
[B][M1]ای دوست به هر منزل، همخانه تو را یابم
[M2]در کشور جان و دل، جانانه تو را یابم
[B][M1]در دیدهٔ بیداران، در جلوه تو را بینم
[M2]در حلقه هشیاران، مستانه تو را یابم
[B][M1]خود باده و خود جامی، خود رند می آشامی
[M2]میخانه تو را دانم، پیمانه تو را یابم
[B][M1]چندان که زنم غوطه چون موج به هر دریا
[M2]در سینه هر قطره دردانه تو را یابم
[B][M1]در دیر و حرم جز تو دیّار نمی باشد
[M2]در کعبه تو را بینم، در خانه تو را یابم
[B][M1]در چشم حزین دایم، بی پرده تو پیدایی
[M2]ای چشم و چراغ دل پروانه تو را یابم
[A]
[B][M1]موسی صفت به داغ ظهور تو سوختیم
[M2]نزدیکی و ز آتش دور تو سوختیم
[B][M1]برخاست از میان تو و من حجاب تن
[M2]این خرقه را به نذر حضور تو سوختیم
[B][M1]وقت است اگر به جلوه شبم را سحر کنی
[M2]عمری، چراغ دیده، به طور تو سوختیم
[B][M1]ای روزگار، عیش و غمت را اثر یکیست
[M2]چون شمع، تن به ماتم و سور تو سوختیم
[B][M1]آبی بر آتش دل سوزان نمی زنی
[M2]ای ساقی بلا، ز غرور تو سوختیم
[B][M1]با خاکسار خود همه نازی و سرکشی
[M2]ای شعله خو، ز طبع غیور تو سوختیم
[B][M1]از من بگو به آن صنم سرگران حزین
[M2]خورشید من، ز آتش دور تو سوختیم
[A]
[B][M1]پیش از ظهور جلوهٔ جانانه سوختیم
[M2]آتش به سنگ بود که ما خانه سوختیم
[B][M1]لب ناچشیده از نفس آتشین خویش
[M2]چون داغ لاله، باده به پیمانه سوختیم
[B][M1]دل بوده است محفل شمع طراز ما
[M2]خود را عبث به کعبه وبتخانه سوختیم
[B][M1]یک شعله برق خرمن دلها بود ولی
[M2]ما گرمتر ز سوزش پروانه سوختیم
[B][M1]خوابم حزین ز مصرع وحدت به دیده سوخت
[M2]ما خود نفس ز گفتن افسانه سوختیم
[A]
[B][M1]شیر و شکر ز تلخی ایّام می کشم
[M2]از زهر چشم، روغن بادام می کشم
[B][M1]در بزم عیش دور به ما دیر می رسد
[M2]یکسال در میانه چو گل جام می کشم
[B][M1]در موج خیز عشق گران است لنگرم
[M2]باری که بر دل است به آرام می کشم
[B][M1]از طایر مراد کنارم نشد تهی
[M2]تا در غبار خاطر خود دام می کشم
[B][M1]ساقی، کجاست بادهٔ آتش مزاج تو؟
[M2]صد رنگ خواری از خرد خام می کشم
[B][M1]در چشم روزنم نخلیده ست پرتوی
[M2]منّت ز بخت تیره سرانجام می کشم
[B][M1]در عاشقی ندیده بهارم خزان، حزین
[M2]ساغر به یاد آن رخ گل فام می کشم
[A]
[B][M1]بود تا چند در دل حسرت آن خوش بر و دوشم
[M2]هلال آسا کشد خمیازهٔ خورشید آغوشم؟
[B][M1]به باد دامنی از خاک بردارد شهیدان را
[M2]قیامت جلوه افتاده ست آن سرو قبا پوشم
[B][M1]سراسر می رود مژگان شوخش در رگ دلها
[M2]خراب هوشمندی های آن چشم قدح نوشم
[B][M1]شب افسانهٔ زلفش، ندارد گرچه کوتاهی
[M2]به خواب بیخودی نگذارد آن صبح بناگوشم
[B][M1]کند جام نگاهش باده در جام هوسناکان
[M2]سیه مست تغافلهای آن عاشق فراموشم
[B][M1]حزین ، از درد و صاف کفر و دین از من چه می پرسی؟
[M2]درین میخانه، خون مشربم، با جمله می جوشم
[A]
[B][M1]سر تا قدم از خون جگر، غیرت باغم
[M2]گلرنگ تر از لاله بود پنبهٔ داغم
[B][M1]در میکدهٔ درد، چو من نیست حریفی
[M2]جوشد ز لب خویش چو تبخاله ایاغم
[B][M1]دارم دلی آزرده تر از خاطر مجنون
[M2]آشفته تر از طرهٔ لیلی ست دماغم
[B][M1]تا شور جنون داشت دلم، درد یکی بود
[M2]از عشق، پرآشوبتر افتاد فراغم
[B][M1]سرگشتگیم برد ز ره راهنما را
[M2]صد خضر درین بادیه گم شد به سراغم
[B][M1]منقار بریدند ز مرغان چمن سیر
[M2]خاطر چه گشاید ز نوا سنجی زاغم
[B][M1]افزود حزین آتشم افسانهٔ ناصح
[M2]چون لاله ازین باد برافروخت چراغم
[A]
[B][M1]ترسم که پریشان شود از ناله غبارم
[M2]در کوی تو خاموشی از آن است شعارم
[B][M1]این مژده ز من بال فشانان چمن را
[M2]کنج قفس امسال گذشته ست بهارم
[B][M1]نارس نگهی دیدم و آشفته ترم ساخت
[M2]ساقی می کم داد و فزون گشت خمارم
[B][M1]پیداست که خواهی به سر تربتم آمد
[M2]چون دل نتپد بی سببی سنگ مزارم
[B][M1]ای صبح بیا هم نفسم باش زمانی
[M2]شاید به صفا با تو دمی چند برآرم
[B][M1]محویم حزین از دل چون آینه خویش
[M2]افتاده به دیدار پرستی سر و کارم
[A]
[B][M1]معنی کناره گیرد اگر از میان روم
[M2]خالی شود جهان چو برون از جهان روم
[B][M1]درکاروان شوق کسی بی دلیل نیست
[M2]دنبال بوی گل سحر از گلستان روم
[B][M1]پیش ره مرا نتواندکسی گرفت
[M2]خون دلم که از مژه ی خون فشان روم
[B][M1]بسیار دیده گردش ایام، نخل ما
[M2]همراه گل نیامده ام تا خزان روم
[B][M1]مردم ز هجر و دولت وصل تو رو نداد
[M2]هستم ز بخت پیر و به حسرت جوان روم
[B][M1]از یاد غیر، آتش غیرت به ما زدی
[M2]قربان شیوه های تو نامهربان روم
[B][M1]آمد شد بهار بسی دیدهام حزین
[M2]من برگ گل نیم که به باد خزان روم
[A]
[B][M1]طعنه هرگز به دل آزاری خاری نزدم
[M2]خنده چون گل به وفاداری یاری نزدم
[B][M1]بحر را حوصله ام غرق خجالت دارد
[M2]موج بی طاقت خود را به کناری نزدم
[B][M1]به چه تقصیر فلک خاک به چشمم ریزد؟
[M2]هیچگه دامن مژگان به غباری نزدم
[B][M1]بر سرم فوج خزان از چه سبب می تازد؟
[M2]خیمه چون لاله به دامان بهاری نزدم
[B][M1]ناوک نالهٔ من خونی امیدی نیست
[M2]ترکش سینه تهی گشت و شکاری نزدم
[B][M1]چون به هم بزمی اغیار توانم تن داد؟
[M2]من که در حادثه هرگز در یاری نزدم
[B][M1]پاس من ناموس هنرمندی فرهادم بود
[M2]در ره عشق اگر دست به کاری نزدم
[B][M1]جرس قافله ام هرزه درا نیست حزین
[M2]حرف بی تابی دل را به دیاری نزدم
[A]
[B][M1]برق آهی ز جگر در شب تاری نزدیم
[M2]روز درماندگی دل، در یاری نزدیم
[B][M1]خرقهٔ زهد نشُستیم به آب تَهِ خم
[M2]آتش باده به ناموس خماری نزدیم
[B][M1]بلبل خوش نفس گلشن قدسیم افسوس
[M2]نغمه ای در شکن طرهٔ یاری نزدیم
[B][M1]شبنم آسا ز رخی آب ندادیم نظر
[M2]گل داغی به سر از باغ و بهاری نزدیم
[B][M1]شرمساربم ز مستان محبت که چرا
[M2]ساغری از نگه باده گساری نزدیم؟
[B][M1]گره از کار کسی باز نکردیم افسوس
[M2]نیش خاری به دل آبله زاری نزدیم
[B][M1]مدتی رفت که ما از لب پرشور حزین
[M2]نمکی بر جگر سینه فگاری نزدیم
[A]
[B][M1]به پای خم اگر یکبار طالع بار می دادم
[M2]به دست آسمان یک ساغر سرشار می دادم
[B][M1]اگر اسلام را می بود ربطی با سر زلفش
[M2]ز زاهد می گرفتم سبحه و زنّار می دادم
[B][M1]نهال طالعم روزی گل عشرت به سر میزد
[M2]که در خون ناوکت را غوطه تا سوفار می دادم
[B][M1]خوشا روزی که از بی باکی عشق تو چون جوهر
[M2]رگ جان را به تیغ غمزه خونخوار می دادم
[B][M1]حزین ، امشب نمی دانم تسلّی چون کنم دل را
[M2]اگر می کرد باور، وعدهٔ دیدار می دادم
[A]
[B][M1]چون مهرهٔ ششدر، شده رفتار ز یادم
[M2]از چار جهت بسته فلک راه گشادم
[B][M1]آب گهرم ساخته باگرد یتیمی
[M2]جنس هنرم، در همه بازار کسادم
[B][M1]ممنون نبود شمع من از دست حمایت
[M2]یاران وفا پیشه سپردند به بادم
[B][M1]سر رشته ی تدبیر من از دست برون است
[M2]باشد چو نفس در کف دل، بست و گشادم
[B][M1]اقبال بلندم، علم افراشت چو خورشید
[M2]روزی که به دنبال تو چون سایه فتادم
[B][M1]دارم به دل از لالهرخسار تو داغی
[M2]دور از تو نشسته ست به جا، نقش مرادم
[B][M1]نامم به زبان فلک سفله گران است
[M2]چون حرف وفا از دهن دهر فتادم
[B][M1]خوشتر چه ازین غم که دلم را غم عشق است؟
[M2]شادی چه ازین به که به اندوه تو شادم؟
[B][M1]سازد چو دم صبح حزین زنده جهان را
[M2]از دل چو برآید نفس پاک نژادم
[A]
[B][M1]خراباتی نژادم دلق شیادانهای دارم
[M2]صراحی در بغل، در آستین پیمانه ای دارم
[B][M1]به ناقص فطرتان بخشیده ام دنیا و عقبا را
[M2]گدای کوی عشقم همت مردانه ای دارم
[B][M1]ز جانان می گریزم، شور استغنا تماشا کن
[M2]به هجران می ستیزم خوی بی باکانه ای دارم
[B][M1]بود پیر خرابات از کرم دست مرا گیرد
[M2]اگر هشیارم اما لغزش مستانه ای دارم
[B][M1]درین دیماه بی برگی شوم همخانه با بلبل
[M2]که من هم انتظار بی وفا جانانه ای دارم
[B][M1]زیاد نشئه حسن دلارام خون آغوشی
[M2]چو چشم خوش نگاهان در بغل پیمانه ای دارم
[B][M1]حزین از سرگذشت دلکش خود پای کوبانم
[M2]زبان و گوش محو لذت افسانه ای دارم
[A]
[B][M1]پریشان خاطرم از همنشینان عزلتی دارم
[M2]خموشی صحبت خاصی ست، با خود خلوتی دارم
[B][M1]نمی آرد دل آزرده تاب نکهت زلفش
[M2]دماغ آشفته ام، از بوی سنبل وحشتی دارم
[B][M1]سر خجلت به پیش افکنده ام از کرده های خود
[M2]به بیکاری سر آرم عمر را تا فرصتی دارم
[B][M1]نه جان را وصل دلخواهی، نه دل را قوت آهی
[M2]من حسرت نصیب از زندگانی تهمتی دارم
[B][M1]نباشد بهتر از می در کف دریادلان چیزی
[M2]به زاهد جام خود را چون نبخشم؟ همّتی دارم
[B][M1]به تن دارم تب گرمی، به لب دارم دم سردی
[M2]مرا بیماری عشق است، بر جان منّتی دارم
[B][M1]نمی یابم سراغ لیلی رم خورده خود را
[M2]به یاد وحشتش، با چشم آهو الفتی دارم
[B][M1]کسی هرگز نبیند راه از خود رفتن ما را
[M2]حزین ، از حلقه مجلس، کمند وحدتی دارم
[A]
[B][M1]نیم صورت پرست، اینجا تماشای دگر دارم
[M2]درین آیینه ها آیینه سیمای دگر دارم
[B][M1]نمی گیردکمند الفتم وحشی غزالان را
[M2]که مجنونم ولی دامان صحرای دگر دارم
[B][M1]تو درآغوش سرو ای قمری کوته نظر بنشین
[M2]که طوق بندگی از سرو بالای دگر دارم
[B][M1]نیم پروانه تا از شمع گردد دیدهام روشن
[M2]نهان در پردهٔ دل محفل آرای دگر دارم
[B][M1]حرامم باد احرام ره فقر و فنا بستن
[M2]بجز ترک تمنا گر تمنای دگر دارم
[B][M1]نگیرد صورتی، احوالم از روی دل خوبان
[M2]من این حیرانی از آیینه سیمای دگر دارم
[B][M1]حزین چون موج از دستم عنان آستین رفته
[M2]که در هر دیده از خوناب، دپای دگر دارم
[A]
[B][M1]گرچه در سینه صد آتشکده آتش دارم
[M2]لله الحمد که با سوزش دل خوش دارم
[B][M1]بار عشقی اکه از آن چرخ به زنهارآمد
[M2]کوه دردی ست که بر جان بلاکش دارم
[B][M1]با سر زلف توگوبا شده گستاخ نسیم
[M2]بی سبب خاطر مجموع، مشوش دارم
[B][M1]نکند تیره، غبار - ایام مرا
[M2]مشربی صاف تر از بادهٔ بی غش دارم
[B][M1]نرود از سر سودا زده تا حشر برون
[M2]پیچ و تابی که از طره دلکش دارم
[B][M1]دلم از نغمهٔ حافظ به سماع است حزین
[M2]در نهان خانهٔ عشرت، صنمی خوش دارم
[A]
[B][M1]ز بس راز تو را پنهان ازین نامحرمان دارم
[M2]به جای مغز، مکتوب تو را در استخوان دارم
[B][M1]ره شوقم ندارد تا به منزل مانع دیگر
[M2]همین پست و بلندی اززمین وآسمان دارم
[B][M1]ز من چون لاله چاک سینه پوشیدن نمی آید
[M2]نمی گویی که داغ عشق را تا کی نهان دارم؟
[B][M1]نشوید غیر خون از خاطرم مشق شهادت را
[M2]بود عمری که با خود حرف تیغی در میان دارم
[B][M1]چراغ آگهی از چشم عبرت بین شود روشن
[M2]دل بیداری از تعبیر خواب غافلان دارم
[B][M1]ز پاس خود غبار خاطرم، آسوده دل دارد
[M2]من آن آیینه ام کز رنگ خود آیینه دان دارم
[B][M1]مگر دل را فرستم ورنه از قاصد نمی آید
[M2]شکایتهای هجرانی کزان نامهربان دارم
[B][M1]نیم بلبل که در دل خارخار منزلم باشد
[M2]نهال شعله ام کی بار خاطر آشیان دارم؟
[B][M1]به هر در سجده ای دارد سرم از جوش مستی ها
[M2]ز طوف کعبه می آیم، ره دیر مغان دارم
[B][M1]کجاگیرم سراغ یوسف گم کردهء خود را
[M2]دل بی طاقتی همچون جرس در کاروان دارم
[B][M1]حزین مقصودم از سودای جان، جانان بود دانی
[M2]نه سودی آرزو دارم، نه پروای زیان دارم
[A]
[B][M1]از خاک آستانت تا دیده دور دارم
[M2]جان بی قرار دارم، دل بی حضور دارم
[B][M1]افسانهٔ لب توست، رازی که می سرایم
[M2]پیغامی از زبانت، چون نخل طور دارم
[B][M1]تو مهر دل فروزی، من ماه جان گدازم
[M2]تا در مقابلی تو، در دیده نور دارم
[B][M1]چل سال شدکه پایم در خارزار گیتی ست
[M2]در دل غبار کلفت، زین راه دور دارم
[B][M1]افشاند ساقی عشق، ته جرعه ای به خاکم
[M2]دل غرق شوق دارم، سر، مست شور دارم
[B][M1]رفتی و در تب و تاب، انداختی حزین را
[M2]بازآ که در فراقت، دل ناصبور دارم
[A]
[B][M1]خرابی برنتابد محنت آبادی که من دارم
[M2]گران سنگ است صبر کوه بنیادی که من دارم
[B][M1]خروش من صفیر بلبل تصویر را ماند
[M2]نواپرداز خاموشی ست، فریادی که من دارم
[B][M1]مبادا هیچ صیدی بسته دام فراموشی
[M2]به حسرت می کشد بی رحم صیادی که من دارم
[B][M1]شکوه حسن بی پروا کجا و طاقت عاشق؟
[M2]گدازد شیشه دل را پریزادی که من دارم
[B][M1]به خاک کشتگان از جلوه افکنده ست آشوبی
[M2]قیامت می کند، نوخیز شمشادی که من دارم
[B][M1]خوشا قمری که آزاد است از قید گرفتاری
[M2]هزاران بنده دارد سرو آزادی که من دارم
[B][M1]به جای رشته دارد تار زنار برهمن را
[M2]در این بیت الصّنم تسبیح اورادی که من دارم
[B][M1]نمک پروردهٔ عشقم، حلاوت سنج رسوایی
[M2]گریبان می درد شور خدا دادی که من دارم
[B][M1]به حسرت می کند در کام من خونابهٔ دل را
[M2]چه می خواهد غمت از جان ناشادی که من دارم؟
[B][M1]حزین ، از لوح فطرت خوانده ام درس جوانمردی
[M2]بود پیر خرد شاگرد استادی که من دارم
[A]
[B][M1]جز ذکر تو ساقی، دگر اوراد ندارم
[M2]می ده که سر صحبت زهّاد ندارم
[B][M1]بی تابی دامم نه ز اندوه اسیری ست
[M2]من تاب فراموشی صیّاد ندارم
[B][M1]از قید محبت نتوان یافت رهایی
[M2]بیرون شد ازین بیضهٔ فولاد ندارم
[B][M1]ای شیشهٔ طاقت زده بر خاره کجایی؟
[M2]در سنگدلی چون تو دگر یاد ندارم
[B][M1]خاموشیم از ناله نه قانون شکیب است
[M2]آسوده نیم، قوّت فریاد ندارم
[B][M1]بیرون ننهم پا ز دل خود که خراب است
[M2]دیوانهٔ عشقم، سر آباد ندارم
[B][M1]سنگین دلی ناز تو غلتاند به خونم
[M2]حاجت به سبکدستی جلاد ندارم
[B][M1]ساقی دوسه ساغر به کدو ربز، گدا را
[M2]از پیر مغان جز طلب ارشاد ندارم
[B][M1]آخر نه حزین توام ای دوست وفا کو؟
[M2]دیری ست که خاطر ز غمت شاد ندارم
[A]
[B][M1]من صبر ز مژگان سیه تاب ندارم
[M2]لب تشنهٔ تیغم، به گلو آب ندارم
[B][M1]در، خانهٔ غارت زده را باز گذارند
[M2]تا روی تو رفت از نظرم خواب ندارم
[B][M1]آسوده ام ازکعبه و آزاده ام از دیر
[M2]جز قبلهٔ ابروی تو محراب ندارم
[B][M1]جایی که نگاه تو بود حاجت می نیست
[M2]پروای چراغ شب مهتاب ندارم
[B][M1]عشق آمد و من همسفر خانه به دوشان
[M2]ویران کده ای در خور سیلاب ندارم
[B][M1]گر رفت گل اشک، دل خون شده دریاست
[M2]این نیست که خار مژه شاداب ندارم
[B][M1]خشک است دماغ من و ذوق چمنم نیست
[M2]مخمورم و پروای می ناب ندارم
[B][M1]آرام حزین از دل من شور لبت برد
[M2]چشم نمک انباشته ام، خواب ندارم
[A]
[B][M1]به ره سربسته مکتوبی از آن مهرآشنا دارم
[M2]گل نشکفته ای در دامن باد صبا دارم
[B][M1]به تن مشت استخوانی توشهٔ راه فنا دارم
[M2]یک انبان آرد با خود زاد راه آسیا دارم
[B][M1]ثبات عهد گل، بر دور عیشم خنده ها دارد
[M2]به کف پیمانه ای، همطالع رنگ حنا دارم
[B][M1]به خاک تکیه گاه راحتم بستر نمی باید
[M2]رگ خوابی به هم پیچیده تر از بوریا دارم
[B][M1]چنان رسوای عالم گشتهام در عشقبازبها
[M2]که گر آیم به خاطر یار را، آواز پا دارم
[B][M1]ز اکسیر وفا داریم، سامانی سلیمانی
[M2]سرت گردم، کدامین را ندارم تا تو را دارم؟
[B][M1]به من تکلیف محراب تو زاهد، سرنمی گیرد
[M2]که نذر سجده ای، در قبله ی آن نقش پا دارم
[B][M1]ندارم شکوه ای، گردم سرت، گوشی به حرفم کن
[M2]گدای این درم، عرض دعایی مدعا دارم
[B][M1]حزین از حسرت آب حیات رفته در غفلت
[M2]به گردش ازکف افسوس خود، دست آسیا دارم
[A]
[B][M1]اگر من بیستون عشق را تعمیر می کردم
[M2]به آهی سنگ را چون سینه ناخن گیر می کردم
[B][M1]اگر همّت ز من می خواست دل های سحرخیزان
[M2]دم گرمی به کار آه بی تاثیر می کردم
[B][M1]دلی ز اندیشه فارغ داشتم در می پرستیها
[M2]به یک ساغر علاج عقل پرتزوبر می کردم
[B][M1]ندارد حسن لیلی چون من، از خود رفته مجنونی
[M2]سواد زلف او می گفتم و شبگیر می کردم
[B][M1]به یاد زلف مشکینش من شوریده سر، شبها
[M2]مسلسل قصه ای در حلقهٔ زنجیر می کردم
[B][M1]دل عاشق سخن، میشد اگر یک ره دچار من
[M2]حکایت ها از آن مژگان خوش تقریر می کردم
[B][M1]حزین گر می گشودم پرده از کار جم و جامش
[M2]دل دنیاپرستان را، ز عالم سیر می کردم
[A]
[B][M1]کام اگر حاصل از آن لعل می آشام کنیم
[M2]خاک درکاسه ی بی مهری ایام کنیم
[B][M1]ای خوش آن توبه که از پنبه ی مینای شراب
[M2]تار و پود کفن و جامه ی احرام کنیم
[B][M1]یار بی رحم و فغان بی اثر، اقبال زبون
[M2]به چه تدبیر تسلّی، دل ناکام کنیم؟
[B][M1]از شراب نگهت قسمت پیمانهٔ ما
[M2]آنقدر نیست که خون در دل ایام کنیم
[B][M1]عمررفت وسفر عشق به آخرنرسید
[M2]گریه آغاز، به ناکامی انجام کنیم
[B][M1]بس که سودیم در آزادی از افسوس به هم
[M2]نیست بالی که نثار قدم دام کنیم
[B][M1]پیش ما دلشدگان دولت جاوید حزین
[M2]صبح عمری ست که در عشق بتی شام کنیم
[A]
[B][M1]برخیز راه میکده ی عشق سرکنیم
[M2]سجّادهٔ ورع، به می ناب تر کنیم
[B][M1]آن سرو سرفراز کجا جلوه می کند؟
[M2]تا شکوه ای ز کوتهی بال و پر کنیم
[B][M1]خونابه از تحمّل ما می خورد فلک
[M2]زهر زمانه را به مدارا شکر کنیم
[B][M1]چون حلقه، چند در پس در میتوان نشست؟
[M2]درهای بسته باز، به آه سحر کنیم
[B][M1]از حد گذشت سختی ایّام و جور یار
[M2]آتش شویم و در دل خاری اثر کنیم
[B][M1]از دل غبار توبه، به افیون نمی رود
[M2]دلق ورع مگر به شط باده تر کنیم
[B][M1]دریا اگر چه هست در آغوش ما حزین
[M2]لب تر ز جوی خویش، چو آب گهر کنیم
[A]
[B][M1]خوش آنکه خرقهٔ ناموس و ننگ پاره کنم
[M2]به جان غلامی رند شراب خواره کنم
[B][M1]حصاریم غم دنیا و آخرت دارد
[M2]ازین میانه به مستی مگر کناره کنم
[B][M1]ز شیشه غیرت خورشید و ماه را ساقی
[M2]به جرعه ریز که خون در دل ستاره کنم
[B][M1]چه خوش بود که نشینی و گل برافشانی
[M2]پیاله نوشم و روی تورا نظاره کنم
[B][M1]گرفتم آنکه بود روز عدل و دادرسی
[M2]چگونه داغ جفای تو را شماره کنم؟
[B][M1]به حشر وعدهٔ دیدار اگر نصیب شود
[M2]رخ تو بینم و زنّار کفر پاره کنم
[B][M1]ز عشق من به عتابی، بنازم انصافت
[M2]به دست توست گریبان دل، چه چاره کنم؟
[B][M1]گذر به میکده ام گر فتد ز خود گذرم
[M2]به رغم مدعیان مستیی گذاره کنم
[B][M1]به چارهٔ دل سخت تو عاجزم ورنه
[M2]ز ناله رخنه به بنیاد سنگ خاره کنم
[B][M1]در انتظار وصال تو ساعتی صد بار
[M2]به مصحف دل سی پاره استخاره کنم
[B][M1]حزین اگر طلبد قبله دعا زاهد
[M2]به طاق ابروی خوبان شهر اشاره کنم
[A]
[B][M1]برخیز که دامان سحرگاه بگیریم
[M2]کام دو جهان از دل آگاه بگیریم
[B][M1]تا ساغر هر ذره پر از صاف تجلی ست
[M2]یک جرعه به نام خوش الله بگیریم
[B][M1]سلطان جهان می گذرد با حشم و خیل
[M2]برخیز فقیرانه سر راه بگیریم
[B][M1]در پای علم فتح و ظفر روی نماید
[M2]بشتاب که پای علم آه بگیریم
[B][M1]بگذار حزین دامن این عمر سبک پی
[M2]تاکی سر این رشته ی کوتاه بگیریم؟
[A]
[B][M1]دل را به نهانخانهٔ دیدار فرستیم
[M2]این نامهٔ سربسته به دلدار فرستیم
[B][M1]یک سجدهٔ مستانهٔ که سر جوش نیاز است
[M2]از دور به آن سایهٔ دیوار فرستیم
[B][M1]مشکل که سر از نافه دگر مشک برآرد
[M2]گر تاری از آن طرّه به تاتار فرستیم
[B][M1]واپس نفرستیم، تهیدست صبا را
[M2]ما بوی تو را تحفه به گلزار فرستیم
[B][M1]ناموس چه ارزد که به رندی ندهیمش؟
[M2]این خرقهٔ پشمینه به خمّار فرستیم
[B][M1]از ذروهٔ تقدیس، به طور تن خاکی
[M2]ما موسی جان را پی دیدار فرستیم
[B][M1]یک مسأله از مشرب بی رنگی عشق است
[M2]از سبحه پیامی که به زنّار فرستیم
[B][M1]جان را چه بقا گر نشود واصل جانان؟
[M2]این قطره به آن قلزم زخّار فرستیم
[B][M1]در عشق تو داغ خوشی افتاده به دستم
[M2]این لاله به آرایش دستار فرستیم
[B][M1]صد خسته گرفته ست سر تیر نگاهت
[M2]ما هم به امیدی دل افگار فرستیم
[B][M1]تا غوطه زند تلخی جان در شکرستان
[M2]پیغامی از آن لعل شکربار فرستیم
[B][M1]گر یار سخندان طلبد شعر حزین را
[M2]این خوش غزل از کلک گهربار فرستیم
[A]
[B][M1]طرفی که من ز پهلوی دلدار بسته ام
[M2]خونابه خورده ام، لب اظهار بسته ام
[B][M1]از بس مرا به مشرب پروانه الفت است
[M2]آتش به جای لاله به دستار بسته ام
[B][M1]شاید شبی شمیم گلی ره غلط کند
[M2]چشم طمع به رخنهٔ دیوار بسته ام
[B][M1]بی ناله از دلم نفسی سر نمی زند
[M2]پیوند درد، با دل افگار بسته ام
[B][M1]خود را به رایگان، همه جا عرضه می کنم
[M2]بر خویش راه گرمی بازار بسته ام
[B][M1]آن یار دلنواز در آغوش خاطر است
[M2]راه نظر به دیدهٔ بیدار بسته ام
[B][M1]بی می، لبم به خنده چو گل وا نمی شود
[M2]عقد طرب به ساغر سرشار بسته ام
[B][M1]شاید ز کفر عقدهٔ دل وا شود حزین
[M2]از دست سبحه داده و زنّار بسته ام
[A]
[B][M1]رفتیم و به آن قامت رعنا نرسیدیم
[M2]ما جلوه پرستان به تماشا نرسیدیم
[B][M1]چون موج سرابیم درین وادی خونخوار
[M2]هر چند تپیدیم به دریا نرسیدیم
[B][M1]از عقل بریدن به تمنّای جنون بود
[M2]از شهر گذشتیم و به صحرا نرسیدیم
[B][M1]اعجاز لبت بود علاج دل بیمار
[M2]ما درد نصیبان به مسیحا نرسیدیم
[B][M1]انگور نشد غورهٔ ما خام سرشتان
[M2]از تاک بریدیم و به مینا نرسیدیم
[B][M1]افسوس که ما در طلب گمشدهٔ خویش
[M2]بسیار دویدیم و به خود وا نرسیدیم
[B][M1]گشتیم بسی دامن صحرای جنون را
[M2]یک ره به دل بادیه پیما نرسیدیم
[B][M1]بستیم حزین از حرم و بتکده محمل
[M2]اما به در کعبهٔ دلها نرسیدیم
[A]
[B][M1]چو صنعان مشق سودا می رسانم
[M2]شراب عشق ترسا می رسانم
[B][M1]سراغی می دهم از حسن لیلی
[M2]که مجنون را به صحرا می رسانم
[B][M1]دربن ره دست دل را از غم عشق
[M2]به دامان تمنا می رسانم
[B][M1]منم نسّابهٔ دردانهٔ اشک
[M2]نژاد دل، به دریا می رسانم
[B][M1]چو شبنم قطرهٔ خود را ز پستی
[M2]به آن خورشید سیما می رسانم
[B][M1]برهمن زادهٔ حسن طلب را
[M2]به رهبان کلیسا می رسانم
[B][M1]نژاد کحل نورانی نسب را
[M2]به خاک آنکف پا می رسانم
[B][M1]نیفتدگر برون از پردهٔ دل
[M2]فغان تا عرش اعلا می رسانم
[B][M1]چو پیراهن، دماغ آشفتگان را
[M2]پیامی نکهت آسا می رسانم
[B][M1]شعار تقوی و آیین اسلام
[M2]به ناقوس و چلیپا می رسانم
[B][M1]حزین سر رشتهٔ این گفت وگو را
[M2]به انفاس مسیحا می رسانم
[A]
[B][M1]در هجر تو تا چند من زار بگریم
[M2]خونین جگر، از حسرت دیدار بگریم
[B][M1]چون شمع در آتش مژه ام خشک نگردد
[M2]فرض است که بر روز، شب تار بگریم
[B][M1]حکم غم عشق است که چون ابر بهاران
[M2]در آرزوی آن گل رخسار بگریم
[B][M1]تا چند پریشان به هوای سر زلفت
[M2]سودا زده، درکوچه و بازار بگریم؟
[B][M1]با لعل شکرخند درآ، از در یاری
[M2]مگذار به کام دل اغیار بگریم
[B][M1]شرط است که گر دست دهد دامن وصلت
[M2]لب بندم و در پیش تو بسیار بگریم
[B][M1]تیر از کمان به من اندازد
[M2]بگذارکه بر سبحه و زنار بگریم
[A]
[B][M1]به این بی طاقتی یارب به دنبالکه می گریم؟
[M2]چنین رنگین به یاد چهره آل که می گریم؟
[B][M1]درین بستان سرا در سایه سرو سرافرازی
[M2]به حسرت از غم کوتاهی بال که می گریم؟
[B][M1]سراپا گشته ام یک چشم تر چون ابر و حیرانم
[M2]به این طوفان نمی دانم بر احوال که می گریم؟
[B][M1]ندیدم شمع را بیش از شبی هرگز فرو گرید
[M2]من آتش جگر یارب، به اقبال که می گریم؟
[B][M1]حزین آماده شبگیر چون شمع سحرگاهی
[M2]درین محفل به حسرتزار آمال که می گریم؟
[A]
[B][M1]نخواهد از شکنج دام هرگز کرد آزادم
[M2]تغافل پیشه صیادی که خوش دارد به فریادم
[B][M1]به کونین التفاتم نیست ز اندک التفات تو
[M2]فراموش از دو عالم کرده ام تا کرده ای یادم
[B][M1]به اندک شیوه ای دل را تسلی می توان کردن
[M2]ترحم گر نخواهی کرد، گوشی کن به فریادم
[B][M1]اگر یک دم تهی از گرد کلفت دامنم می شد
[M2]سبک روحی، نسیم وصل را تعلیم می دادم
[B][M1]اقامت در بساط زندگی دور است از غیرت
[M2]کند گر ناله امدادی، غباری در ره بادم
[B][M1]گشاید بال و پر هر قدر می، مینا شکن باشد
[M2]شگون دارد شکست شیشهٔ دل را پریزادم
[B][M1]تمنّای جهان از تلخ کامان می شود حاصل
[M2]ز جان خوبش، کام تیشه شیرین کرد، فرهادم
[B][M1]فراموشم نمی سازد حزین از ناوک نازی
[M2]اسیر دلنوازیهای آن بی رحم صیادم
[A]
[B][M1]کی راست به میزان وجود و عدم آیم؟
[M2]من بیشتر از هستم و از نیست کم آیم
[B][M1]درکعبه گر از پرده در آید صنم ما
[M2]بی رخصت بتخانه به طوف حرم آیم
[B][M1]در عشق چه سازم، که نصیحت ندهد سود
[M2]تاکی به نبرد دل ثابت قدم آیم؟
[B][M1]گر پرده گشاید شبی افسانهٔ زلفش
[M2]از کعبه سیه مست، به بیت الصّنم آیم
[B][M1]از عهدهٔ شکر تو زبان کی بدر آید؟
[M2]یک ره به غلط گر به زبان قلم آیم
[B][M1]آموختهٔ داغ توام بس که چو لاله
[M2]آتشکده بر دوش، به باغ ارم آیم
[B][M1]خواهی که بسنجی به جهان قدر حزین را
[M2]از جمله جهان بیشم و از خویش کم آیم
[A]
[B][M1]دو جهان است درکنار خودم
[M2]خود خزان خود و بهار خودم
[B][M1]مایه ور تر، کنارم از دریاست
[M2]خجل از چشم اشکبار خودم
[B][M1]گاهگاهی دلم به خود سوزد
[M2]شمع آدینهٔ مزار خودم
[B][M1]بسمل افتاده ام ولیکن نیست
[M2]خبر از نازنین سوار خودم
[B][M1]نشئهٔ عمر، یک صبوحی بود
[M2]روزگاریست در خمار خودم
[B][M1]در اسیریست سرفرازی من
[M2]سخت در قید اعتبار خودم
[B][M1]صلح کل کرده ام به خلق جهان
[M2]مرد میدان کارزار خودم
[B][M1]نه به رندی خوشم نه با تقوا
[M2]همه درماندگی به کار خودم
[B][M1]رفتم از خویش، آمدی چون تو
[M2]چشم در راه انتظار خودم
[B][M1]مهره دل در آتش است سپند
[M2]گرم جانبازی قمار خودم
[B][M1]به ز صد نقش دلکش است حزین
[M2]رقم کلک مشکبار خودم
[A]
[B][M1]بیا که با همه تن چشم انتظار توایم
[M2]چو نقش پا به به ره شوق خاکسار توایم
[B][M1]اساس صبر ز جور تو پایدارتر است
[M2]اگر چه سر برود بر سر قرار توایم
[B][M1]به بوسه ای لب ما موج خیز کوثر کن
[M2]که شعله در جگر از لعل آبدار توایم
[B][M1]نثار خاک رهت شد سر و پشیمانم
[M2]درین معامله از بس که شرمسار توایم
[B][M1]به کف پیاله نگیریم، اگر فرشته دهد
[M2]دماغ ما نکشد می که در خمار توایم
[B][M1]چرا خموش نباشیم؟ دور نرگس توست
[M2]چه سان به هوش نشینیم؟ میگسار توایم
[B][M1]چه می کشی به فسون از حزین مست سخن؟
[M2]چرا خموش نباشیم؟ رازدار توایم
[A]
[B][M1]ما دامن وصل یار داربم
[M2]از هر دو جهان کنار داریم
[B][M1]ساقی، قدحی می صبوحی
[M2]از بادهٔ شب خمار داریم
[B][M1]شوریدگیی که در سر ماست
[M2]زان طرهٔ تابدار داریم
[B][M1]در سینه خدنگهای کاری
[M2]زان غمزه جان شکار داریم
[B][M1]این فتنه که روزگار ما راست
[M2]زان نرگس فتنه بار داریم
[B][M1]از جلوهٔ حسن نو خط یار
[M2]طوفان گل و بهار داریم
[B][M1]در خلوت خاک از تف دل
[M2]شمعی به سر مزار داریم
[B][M1]دادیم قرار عشق با خود
[M2]جان و دل بی قرار داریم
[B][M1]در راه تو بی وفا نشستیم
[M2]عمریست که انتظار داریم
[B][M1]از مهر غم تو را، به از دل
[M2]در سینهٔ داغدار داریم
[B][M1]جان گشته حزین اسیر غربت
[M2]ما آینه در غبار داریم
[A]
[B][M1]لعل تو مسیحا شد، بیمار چرا باشم؟
[M2]با نرگس مست تو هشیار چرا باشم؟
[B][M1]من کافر زنّاری، زلف تو به دلداری
[M2]سر رشته به دستم داد بیکار چرا باشم؟
[B][M1]آمیخته شمع وگل با بلبل و پروانه
[M2]تنها من دیوانه بی یار چرا باشم؟
[B][M1]مستانه خرامیدی، مستی ره هوشم زد
[M2]در خواب تو را دیدم، بیدار چرا باشم؟
[B][M1]عشق آمد و خونم ریخت، سرسبز نگردم چون؟
[M2]غم مرهم دلها شد افگار چرا باشم؟
[B][M1]زد جان حزین من، چون جام نگاهت را
[M2]تقوی به چه کار آید، هشیار چرا باشم؟
[A]
[B][M1]شمع سان شام غمت، منّت فردا نکشیم
[M2]از سر کوی تو گر سر برود، پا نکشیم
[B][M1]شعله ناچار بود آتش افروخته را
[M2]نتوانیم که آه از دل شیدا نکشیم
[B][M1]منّت از دست و دل خویش کشیدیم، بس است
[M2]دم آبی به لب تشنه ز دریا نکشیم
[B][M1]گر در خلد، به روی نگهم باز کنند
[M2]بی رُخت گردن مژگان به تماشا نکشیم
[B][M1]ساقی، از شرب یهودانه سالوس چه فیض؟
[M2]خون حسرت به از آن باده که رسوا نکشیم
[B][M1]گرچه دانیم که وصلت به تمنا ندهند
[M2]همچنان دست ز دامان تمنا نکشیم
[B][M1]زنده از فیض سموم ره عشقیم حزین
[M2]منتی از دم جان بخش مسیحا نکشیم
[A]
[B][M1]ای غاشیهٔ شوق تو بر دوش نگاهم
[M2]صد دجلهٔ خون بی تو، هماغوش نگاهم
[B][M1]زلفت ز تماشای دو عالم نظرم بست
[M2]ای حلقه ی فرمان تو درگوش نگاهم
[B][M1]محرومتر از من به وصال تو کسی نیست
[M2]از بادهٔ وصل تو رود هوش نگاهم
[B][M1]گرم از نظرم می گذری، برق نباشی؟
[M2]یک لحظه توان بود در آغوش نگاهم
[B][M1]دل داده پیامی که زبان محرم آن نیست
[M2]خواهد به تو گفتن، لب خاموش نگاهم
[B][M1]مشاطهٔ غم، شاهد نظاره ام آراست
[M2]هر دانهٔ اشکی ست، د ُر گوش نگاهم
[B][M1]مست است چنان کز می و ساقی خبرش نیست
[M2]از ساغر لعلت، لب می نوش نگاهم
[B][M1]از یک نگه گرم تو، مژگان ترم سوخت
[M2]آتش زده ای خانهٔ خس پوش نگاهم
[B][M1]نظاره حزین ، آب کند شرم تماشا
[M2]شبنم زده شد روی گل از جوش نگاهم
[A]
[B][M1]گلستان محبت را ز دیرین عندلیبانم
[M2]به گوش غنچه گستاخ است گلبانگ پریشانم
[B][M1]اثر در زلف لیلی می کند آشوب زنجیرم
[M2]نمک بر زخم مجنون می زند شور بیابانم
[B][M1]سفال چرخ را بخشد طراوت دود آه من
[M2]ز جوی شعله های سینه سیراب است ربحانم
[B][M1]ورق گردانی باد بهاران فیضها دارد
[M2]که هر دم با جنون تازه ای دست و گریبانم
[B][M1]جدایی دیده ام ای همنشین، حالم چه می پرسی؟
[M2]دماغ آشفته ام، خونین دلم، خاطر پریشانم
[B][M1]عجب نبود که مقبول مغان افتد نیاز من
[M2]درین دیر کهن دیری ست پیر یا صنم خوانم
[B][M1]لب شکرم که از فیض ستم دارم گل افشانی
[M2]گل زخمم که از سیرابی تیغ تو خندانم
[B][M1]نمک پروردهٔ زخم نمایان دل ریشم
[M2]به شور عشق افسون می دمد چاک گریبانم
[B][M1]حزین از نوش و نیش کفر و ایمانم چه می پرسی؟
[M2]به هر کیشی که فرماید محبّت بنده فرمانم
[A]
[B][M1]ز هند تیره دل چون شمع روشنگر برون رفتم
[M2]به پای خود به این شهر آمدم با سر برون رفتم
[B][M1]چو آن شبنم که گیرد جذبهٔ خورشید دامانش
[M2]سبکروحانه بی امداد بال و پر برون رفتم
[B][M1]به من نگذاشت دوران سبک سر، قوّت پایی
[M2]چو موج از سینه، زین دریای بی لنگر برون رفتم
[B][M1]نگشت آلودهٔ پستیِّ همّت دامن پاکم
[M2]ازین عالم چو خورشید بلند اختر برون رفتم
[B][M1]چو شمع بزم کوران تا به کی بیهوده بگدازم؟
[M2]حزین ، از کشور گردون دون پرور برون رفتم
[A]
[B][M1]به یاد جلوهٔ شوخی، سبک ز جا رفتم
[M2]چو بوی گل همه جا همره صبا رفتم
[B][M1]میانهٔ من و آن تیر غمزه عهدی بود
[M2]به این نشانه که از خاطر وفا رفتم
[B][M1]گدا سرشت وصالم، گرسنه چشم نگاه
[M2]ز کوی او همه جا، روی در قفا رفتم
[B][M1]ز محفل سر زلفش خبر نبود مرا
[M2]به رهنمونی دلهای مبتلا رفتم
[B][M1]روا مدار که بیگانگی به پیش آید
[M2]که من ز ره به نگه های آشنا رفتم
[B][M1]سر ارادت همّت به پای تسلیم است
[M2]ز دیر و صومعه بی عرض مدّعا رفتم
[B][M1]ز دیر چشم دلم فیض کعبه یافت حزین
[M2]که آمدم هوس آلود و پارسا رفتم
[A]
[B][M1]در آب دیده یا در سینهٔ پرآذر اندازم
[M2]دل بیمار خود را بر کدامین بستر اندازم؟
[B][M1]جهان افسرده شد از عشق خون آشام، اشارت کن
[M2]که این دل مردگان را در رگ جان نشتر اندازم
[B][M1]کف خاکستر تفسیده ام در کار محشر کن
[M2]که دوزخ در بهشت و العطش در کوثر اندازم
[B][M1]دل نامهربانت کینهٔ عاشق چرا دارد؟
[M2]اگر رسم وفا عیب است از عالم براندازم
[B][M1]قدح پیمای من، داری اگر ذوق کباب دل
[M2]بفرما تا به داغ دوستی بر اخگر اندازم
[B][M1]غبار دل بود، تا کی، کهن ویرانهٔ دنیا؟
[M2]بگو تا کار عالم را به مژگان تر اندازم
[B][M1]بساط عشق بازان گرمی هنگامه می خواهد
[M2]تو چوگان کن کمند زلف را تا من سراندازم
[B][M1]حزین از عشق دارم در رگ جان گرمی خونی
[M2]که در شمشیر قاتل پیچ و تاب جوهر اندازم
[A]
[B][M1]صبح آینهٔ طلعت نیکوی تو دیدیم
[M2]شب گردهٔ گیسوی سمن بوی تو دیدیم
[B][M1]نه سرو شناسیم درین باغ، نه شمشاد
[M2]ما جلوه پرستان قد دلجوی تو دیدیم
[B][M1]تا چشم کند کار سواد دو جهان را
[M2]یک گردشی از نرگس جادوی تو دیدیم
[B][M1]جان مطلع خورشید جمال تو نوشتیم
[M2]دل مشرق انوار مه روی تو دیدیم
[B][M1]آن روز که پا در حرم عشق نهادیم
[M2]سرها همه را خاک سر کوی تو دیدیم
[B][M1]آمد چو عیان، نیست دگر جای بیان را
[M2]بستیم زبان، چشم سخن گوی تو دیدیم
[B][M1]پروای جهت نیست دل یک جهتان را
[M2]در هر جهتی قبلهٔ ابروی تو دیدیم
[B][M1]زان پیش که در زلف تجلّی شکن افتد
[M2]دلها همه را درشکن موی تو دیدیم
[B][M1]در دیر و حرم قبلهٔ مقصود تویی تو
[M2]ذرّات جهان را همه رو سوی تو دیدیم
[B][M1]نی نی غلطم، ذرّه چه و مهر کدام است؟
[M2]ما غیر ندیدیم، عیان روی تو دیدیم
[B][M1]تنها نه حزین است درین باغ نواسنج
[M2]هر برگ به گلبانگ هیاهوی تو دیدیم
[A]
[B][M1]من آن غارتگر جان می پرستم
[M2]غم جان نیست، جانان می پرستم
[B][M1]ز دیر هستی من گرد برخاست
[M2]هنوز آن نامسلمان می پرستم
[B][M1]دمید از تربتم صبح قیامت
[M2]همان چاک گریبان می پرستم
[B][M1]زمین گیر فنا شد دانهٔ من
[M2]هنوز آن برق جولان می پرستم
[B][M1]جنون کرد استخوانم سرمهٔ ناز
[M2]همان چشم غزالان می پرستم
[B][M1]برهمن سرد شد زآتش پرستی
[M2]همان رخسار خوبان می پرستم
[B][M1]عبث زاهد میارا بزم تقوا
[M2]که طرز مِی پرستان می پرستم
[B][M1]چنانم واله آن شعلهٔ طور
[M2]که آتشگاه گبران می پرستم
[B][M1]برآمد گرچه از پروانه ام دود
[M2]هنوز آتش عذاران می پرستم
[B][M1]چنانم بیخود از شهد شهادت
[M2]که زهرآلوده پیکان می پرستم
[B][M1]سرم سودای جمعیّت ندارد
[M2]من آن کاکل پریشان می پرستم
[B][M1]به گلبانگ پریشان داده ام دل
[M2]خروش عندلیبان می پرستم
[B][M1]محبّت را من آن دیوانه پیرم
[M2]که بازیگاه طفلان می پرستم
[B][M1]کجا پروانه با گلبن کند خو؟
[M2]من این آتش عذاران می پرستم
[B][M1]مرا اندیشهٔ تعمیر دل نیست
[M2]که جغدم، ملک ویران می پرستم
[B][M1]نگردد دیده ام آلودهٔ خواب
[M2]که صبح پاکدامان می پرستم
[B][M1]درون جان ندارم غیر جانان
[M2]من آن جانم که جانان می پرستم
[B][M1]به راه انتظارش دیده شد خون
[M2]هنوز آن سست پیمان می پرستم
[B][M1]به چشمم در نمی آید صف حور
[M2]من آن صفهای مژگان می پرستم
[B][M1]خلد خارم به دل از مخمل گل
[M2]قماش گلعذاران می پرستم
[B][M1]ز خویش و آشنا بیگانه ای را
[M2]به رغم خودپرستان می پرستم
[B][M1]سخن از خاطرم یک عقده نگشود
[M2]اشارات خموشان می پرستم
[B][M1]حزین از کوری خفّاش طبعان
[M2]من آن خورشید تابان می پرستم
[A]
[B][M1]ما چاک به دامن زدهٔ تهمت عشقیم
[M2]واعظ سر خود گیر که ما امّت عشقیم
[B][M1]عاری بود از عکس خودی آینهٔ ما
[M2]آتش به دل و جان زدهٔ غیرت عشقیم
[B][M1]کس را نرسد درحق ما ردّ و قبولی
[M2]ما گر بد، اگر نیک، که از حضرت عشقیم
[B][M1]بیرون نتوانیم شد از کوی محبت
[M2]پروانه صفت سوختهٔ خلوت عشقیم
[B][M1]نبود خطر از برق فنا حاصل ما را
[M2]ما خود دل و دین باختهٔ همّت عشقیم
[B][M1]آسایش دل هاست حزین ، زمزمهٔ ما
[M2]ما نغمه طراز چمن عشرت عشقیم
[A]
[B][M1]از بس غبار حسرت دیدار داشتم
[M2]چشمی به رنگ رخنهٔ دیوار داشتم
[B][M1]آتش زدند مغبچگانش به میکده
[M2]یک خرقه وار، رشتهٔ زنّار داشتم
[B][M1]شاید غرور سبحه ام از دل برون رود
[M2]ساغر به دست، بر سر بازار داشتم
[B][M1]از حیرت جمال تو ای برق خانه سوز
[M2]آیینه وار، پشت به دیوار داشتم
[B][M1]هرگز برون ز چاه نمی آمدم حزین
[M2]گر من خبر ز ناز خریدار داشتم
[A]
[B][M1]چقدر حوصله باید که گداز آموزم
[M2]تا دو دل را روش راز و نیاز آموزم
[B][M1]لبم از ناله مپرسید که خاموش چراست
[M2]به دل تنگ نگه دری راز آموزم
[B][M1]به رخش راه نظر اشک روانم نگذاشت
[M2]چه گشاد از سبق گریه که باز آموزم؟
[B][M1]لحظه ای فرصت نازی به پریزاد خیال
[M2]طاقتی تا به دل آینه ساز آموزم
[B][M1]نزدم مهر خموشی به لب شکوه حزین
[M2]تا مگر رحم به آن بنده نواز آموزم
[A]
[B][M1]ساقیا رخ بنما تا همه از کار شویم
[M2]آنقدر می به قدح ریز که سرشار شویم
[B][M1]خبر از وضع جهان مرده دلی می آرد
[M2]مصلحت نیست درین مرحله هشیار شویم
[B][M1]ای خوش آن روز که دین در سر زلف تو کنیم
[M2]فارغ از کشمکش سبحه و زنّار شویم
[B][M1]نشکند بادهٔ گلرنگ خماری که مراست
[M2]ای خوش آن روز که مست از می دیدار شویم
[B][M1]دولت هر دو جهان خواب و خیال است حزین
[M2]دولت آن است که خاک قدم یار شویم
[A]
[B][M1]در زیر لب، آه از دل ناشاد برآرم
[M2]آن مایه نفس نیست که فریاد برآرم
[B][M1]چون ساکن جنّت شوم اندوه تو باقی ست
[M2]کی دل دهدم تا غمت از یاد برآرم؟
[B][M1]از یار به اغیار که برده ست شکایت؟
[M2]هم پیش تو از جور تو فریاد برآرم
[B][M1]گر با سر زلف تو فروزد رخ دعوی
[M2]دود از شکن طرّهٔ شمشاد برآرم
[B][M1]تا عرضهٔ تاراج متاعم شود از تو
[M2]از کلبه چراغی به ره باد برآرم
[B][M1]باشد که خرامان به تماشاگهم آیی
[M2]مجنون شوم و عربده بنیاد برآرم
[B][M1]از خامه حزین آزر بتخانهٔ عشقم
[M2]هر دم صنمی زین صنم آباد برآرم
[A]
[B][M1]عقل دور است از آن جهان که منم
[M2]عشق داند مرا چنان که منم
[B][M1]سره ام در قمار سربازی
[M2]حبّذا سود بی زیان که منم
[B][M1]چشم صورت حجاب اگر نشود
[M2]عین معنی شود عیان که منم
[B][M1]نوبهارم خزان نمی داند
[M2]خرّم این باغ و بوستان که منم
[B][M1]منم اینک، چه می تواند کرد
[M2]مرگ با جان جاودان که منم؟
[B][M1]بر سرم سایهٔ همایی هست
[M2]منگر این مشت استخوان که منم
[B][M1]چشم بر راه جلوه ای بودم
[M2]زد به دل حلقه ناگهان که منم
[B][M1]رمهٔ عقل و هوش حیران است
[M2]گر شعیبم و گر شبان که منم
[B][M1]طالع و طبع کیمیا دانم
[M2]بوالعجب شهرهٔ نهان که منم
[B][M1]غیر خضر قلم نساخته تر
[M2]لب ازین چشمهٔ روان که منم
[B][M1]خشکی مشرب سرای خودی
[M2]دور ازین بحر بی کران که منم
[B][M1]تهی از باده کس ندیده حزین
[M2]خسروانی خم مغان که منم
[A]
[B][M1]به امّیدی که لعل جرعه نوشی می زند خونم
[M2]چو می از آتش خود خام جوشی می زند خونم
[B][M1]می منصوریم پیموده پیغام هم آغوشی
[M2]نوای وحدت از فیض سروشی می زند خونم
[B][M1]به شکر تیغ او چون غنچه کامم صد زبان دارد
[M2]هزاران نکتهٔ رنگین به گوشی می زند خونم
[B][M1]نباشد شکوه در محشر، شهیدان تغافل را
[M2]نفس دزدیده از لعل خموشی می زند خونم
[B][M1]فغان کز ساده لوحی خرقه پوش شهر پندارد
[M2]که تهمت بر خط مشکینه پوشی می زند خونم
[B][M1]من آن صید ز جان سیرم، کمینگاه شهادت را
[M2]که موج اشتیاق کینه کوشی می زند خونم
[B][M1]حزین از من سبوی چرخ سنگین دل خطر دارد
[M2]به موج شور این میخانه جوشی می زند خونم
[A]
[B][M1]جزای دوستی از شعله رخساران غمی دارم
[M2]به رنگ لاله بر دل، داغ دشمن مرهمی دارم
[B][M1]عجب نبود اگر باشد ز جا جنبیدنم مشکل
[M2]که من بر دوش خود چون خاک، بار عالمی دارم
[B][M1]نگاه از بس شهید تیغ هجران است در چشمم
[M2]ز هر مژگان خون آغشته، نخل ماتمی دارم
[B][M1]نپرسید آن تغافل پیشه، احوال مرا گاهی
[M2]به خاطر حسرت بسیاری و صبر کمی دارم
[B][M1]به عاشق می شود از عشق، راز عالمی روشن
[M2]نهان در آستین از داغ او جام جمی دارم
[B][M1]تراوش می کند از خاک من کیفیت عشقی
[M2]سفال کهنه ام، از بادهٔ دیرین نمی دارم
[B][M1]حزین از مردم عالم، نمی بینم وفاداری
[M2]به عالم مردمی چشم از غبار مقدمی دارم
[A]
[B][M1]هست چو شبنم از خودی، ننگ حجاب بر سرم
[M2]تا رسد آفتاب من، گرم عتاب بر سرم
[B][M1]پیر مغان اشارتم کرد به غسل توبه ای
[M2]ریخت حریف میکده، جام شراب بر سرم
[B][M1]بارد اگر از آسمان برق بلا به راه تو
[M2]پا نکشم، که شد یکی آتش و آب بر سرم
[B][M1]ساقی سنگدل مرا چند بهانه می دهی؟
[M2]بادهٔ ناب در کفت، شور شراب بر سرم
[B][M1]وا رهد از کف اجل، جان فسردهٔ حزین
[M2]تیغ کرشمه ای رسد، گر به شتاب بر سرم
[A]
[B][M1]در غمت ترک گفتگو کردم
[M2]دهن زخم را رفو کردم
[B][M1]هر چه می گفت از غمت شد راست
[M2]با تو دل را چو روبه رو کردم
[B][M1]من گدای در خراباتم
[M2]هر چه دادند در کدو کردم
[B][M1]سیر چشمم ز نعمت دو جهان
[M2]خاک در چشم آرزو کردم
[B][M1]مغزم آشفته تر شد از دستار
[M2]دهن شیشه را چو بوکردم
[B][M1]مجلس باده شاهدی می خواست
[M2]دست درگردن سبوکردم
[B][M1]به می از لوث زهد خشک حزین
[M2]دلق آلوده شستشو کردم
[A]
[B][M1]ما شکوه از آن زلف پریشان چه نویسیم؟
[M2]این قصه دراز است به یاران چه نویسیم؟
[B][M1]حیرت زدهٔ نامهٔ سر در گم خویشیم
[M2]شد نام فراموش، به پایان چه نویسیم؟
[B][M1]مضمون چو بود شوخ، دل سنگ خراشد
[M2]ما شرح جگر کاوی مژگان چه نویسیم؟
[B][M1]صد نامه نوشتیم و نخواندیم جوابی
[M2]ای عهد فراموش، ز پیمان چه نویسیم؟
[B][M1]خواهیم به نامت نظر غیر نیفتد
[M2]از رشک ندانیم به عنوان چه نویسیم؟
[B][M1]ما مشق جنون کردهٔ این دامن دشتیم
[M2]از ابجد طفلانهٔ یونان چه نویسیم؟
[B][M1]سامان سخن کو، دل ویران حزین را؟
[M2]بغداد خراب است به سلطان چه نویسیم؟
[A]
[B][M1]به مستی مرده ام ساقی، مهل مخمور در خاکم
[M2]چو خم بسپار زیر طارم انگور در خاکم
[B][M1]اجل مستور اگر سازد مرا از دیده مردم
[M2]ولی چون گنج قارون همچنان مشهور در خاکم
[B][M1]تجلی، خانه زاد خلوت گور است عاشق را
[M2]فروزد عقل روشن دل چراغ طور در خاکم
[B][M1]هزاران باغ و بستان دانهٔ من در گره دارد
[M2]دو روزی هم چه خواهد شد اگر مستور در خاکم؟
[B][M1]شکستن نیست در طالع طلسم پیکر ما را
[M2]اگر عالم شود ویرانه، من معمور در خاکم
[B][M1]وفا و غیرت داغ محبت را تماشا کن
[M2]که دارد سرخ رو، خونابهٔ ناسور در خاکم
[B][M1]سیه بختم ولی چشم از غبارم می شود روشن
[M2]نهان چون در سواد سرمه، بینی نور در خاکم
[B][M1]وفاکردیکه شمع تربت پروانهات گشتی
[M2]نمی گردم اگر گرد سرت، معذور در خاکم
[B][M1]گداز عشق دارد شرمسار از بی نوایانم
[M2]ز ضعف تن نگردد سیر، چشم مور در خاکم
[B][M1]نماید گردباد وادی وحشت غبارم را
[M2]دمی آسوده نگذارد سر پرشور در خاکم
[B][M1]نمی گردد حزین ، از شیوهٔ دل تربتم خالی
[M2]که باشد ناله ای چون کاسه فغفور در خاکم
[A]
[B][M1]ز آواز خوش آن غنچه لب، تا دور شد گوشم
[M2]به خون آغشته تر از پنبه ناسور شد گوشم
[B][M1]چه سان با اختلاط این منافق پیشگان سازم؟
[M2]که از ساز مخالف کاسه طنبور شد گوشم
[B][M1]ندارم چاره چون با ابلهان جز مستمع بودن
[M2]چو صحرای قیامت، عرصه گاه شور شد گوشم
[B][M1]کم از کژدم نباشد اختلاط تلخ گفتاران
[M2]ز بس نیش زبان خورد از خسان، رنجور شد گوشم
[B][M1]چو با این مرده طبعان زنده درگورم درین محفل
[M2]عجب نبود اگر سوراخ مار و مور شدگوشم
[B][M1]ندارد صرفه جز شوریده مغزی فیض صحبتها
[M2]ز حرف ریزه خوانان خانهٔ زنبور شد گوشم
[B][M1]اسیر زمهریر صحبت گرم اختلاطانم
[M2]ز دم سردان عالم مخزن کافور شد گوشم
[B][M1]نمی افتد خلل در وقتم از آشفته گفتاران
[M2]ز بانگ دوست چون دارالحضور طور شد گوشم
[B][M1]حزین از بس که دادم درجهان داد سخن سنجی
[M2]به گوهرپروری ها چون صدف مشهور شد گوشم
[A]
[B][M1]به دل سخت تو حرفی ز دل تنگ زدم
[M2]حیف این گوهر یکدانه که بر سنگ زدم
[B][M1]سر این حوصله نازم که به یک عمر، چو گل
[M2]خون دل را به نشاط می گلرنگ زدم
[B][M1]کارم امروز به افسرده دلان افتادهست
[M2]ای خوش آن نغمه که با مرغ شب آهنگ زدم
[B][M1]نفس آشوب طلب با همه کس در همه حال
[M2]صلح کل کرد چو با خویش در جنگ زدم
[B][M1]بر نمی خاست صدایی ز دل زار حزین
[M2]زخمه از خامه خود بر رگ این چنگ زدم
[A]
[B][M1]آن نرگس میگسار دیدم
[M2]آسودگی از خمار دیدم
[B][M1]دل جز ز خط و رخ تو نشکفت
[M2]بسیار گل و بهار دیدم
[B][M1]چون شانه تمام، چاک شد دل
[M2]تا زلف تو در کنار دیدم
[B][M1]دل را به قرار عشقبازی
[M2]صد شکر که بی قرار دیدم
[B][M1]آتشکده های دین ودل سوز
[M2]در سینهٔ داغدار دیدم
[B][M1]در پیچ و خم شکنج زلفت
[M2]آسایش روزگار دیدم
[B][M1]پای دل خویش درگل اشک
[M2]درکوی تو استوار دیدم
[B][M1]افسانه عشق خود چو مجنون
[M2]افسانهٔ روزگار دیدم
[B][M1]مطرب ز نوای عارف روم
[M2]این پرده بزن که یار دیدم
[A]
[B][M1]اشک کبابم، از دل سوزان فروچکم
[M2]خون دلم، ز دیدهٔ گریان فروچکم
[B][M1]تا گوهرم طراز کلاه و کمر شود
[M2]از ابر تیغ بر سر میدان فروچکم
[B][M1]آن اشک حسرتم که ز صبرم گذشته کار
[M2]از دل برآیم و به گریبان فروچکم
[B][M1]سیر نزولیم، به هوس می زند صلا
[M2]از ابر دل به دامن مژگان فروچکم
[B][M1]نتوان گذاشت تشنه لبان را در انتظار
[M2]از بحر خیزم و به بیابان فروچکم
[B][M1]رنگین کرشمه ام ز نگاه ستمگران
[M2]مرهم بهای زخم شهیدان فروچکم
[B][M1]تا آبیاری گل و ریحان کنم حزین
[M2]چون نغمهٔ تر، از لب مرغان فروچکم
[A]
[B][M1]دو روزی کز قضا بایست با این کاروان باشم
[M2]مرا کم قیمتی نگذاشت بر طبعی گران باشم
[B][M1]به قید سخت رویانم، ملایم طینتی دارم
[M2]چو مغز از چرب و نرمی در شکنج استخوان باشم
[B][M1]در آب و گل نشاند از باغ جان، قدسی نهالم را
[M2]فلک می خواست چون گل دست فرسودِ خزان باشم
[B][M1]سر تسلیم و خاک عجز و آداب رضاجویی
[M2]اگر باید که دور از کوی آن آرام جان باشم
[B][M1]درین غربت به افسونهای مهر آشنارویان
[M2]اگر بندم دلی، از بی وفایان جهان باشم
[B][M1]نیندازم به فرش سنبل و گل، طرح آسایش
[M2]درین بستان سرا، هم مشرب آب روان باشم
[B][M1]نمی باشم زیان خواه کسی چون شمع در محفل
[M2]اگر باشم، زیان خویش و سود دیگران باشم
[B][M1]ز همراهان ندارم بار منّت یک سر سوزن
[M2]درین وادی چه افتاده ست،از خواری کشان باشم؟
[B][M1]دلم رنجد حزین ازگفتگوی صورت آرایان
[M2]اگر سنجد لب معنی، حدیثی ترجمان باشم
[A]
[B][M1]عشق عالی مقام را نازم
[M2]مایهٔ احتشام را نازم
[B][M1]می پزم با خود آرزوی وصال
[M2]سود سودای خام را نازم
[B][M1]نسخهُ مرهمم دل ریش است
[M2]آن خط مشک فام را نازم
[B][M1]گاه هوشم کندگهی مدهوش
[M2]نشئه های مدام را نازم
[B][M1]خاک را خواند و یا عبادی گفت
[M2]شیوهُ احترام را نازم
[B][M1]مسرفم خواند وگفت لاتَفنَط
[M2]رحمت و لطف عام را نازم
[B][M1]منطقت شد صفای سینه حزین
[M2]حکمت این کلام را نازم
[A]
[B][M1]جهان را رونق از شادابی گفتار می آرم
[M2]زکلک این صفحه را آبی به روی کار می آرم
[B][M1]به درد آورده ام پیمانهٔ مستانه گویی را
[M2]به رقص افلاک را زین ساغر سرشار می آرم
[B][M1]صفیر خون چکانم تازه دارد نوبهاران را
[M2]چمن را آب و رنگ، از غنچهٔ منقار می آرم
[B][M1]برون از گلشنم امّا دماغ حسرت آلودی
[M2]در آغوش شکنج رخنهٔ دیوار می آرم
[B][M1]نفس پرورده ام امّا نوایی می زنم گاهی
[M2]که مرغان چمن را بر سر گفتار می آرم
[B][M1]سراغی می دهم زان یار کنعانی که خوبان را
[M2]گریبان پاره چون گل بر سر بازار می آرم
[B][M1]تهیدستی مرا شرمنده دارد از چمن پیرا
[M2]نهال بید مجنونم، خجالت بار می آرم
[B][M1]سپند من ندارد برگ و ساز شکوه پردازی
[M2]مگر آهی که گاهی بر لب اظهار می آرم
[B][M1]به کینم جبهه های غمزه خالی گشت و خاموشم
[M2]اگر تیغ تغافل می کشی زنهار می آرم
[B][M1]حزین آزادی از بام فلک دارد سبک دوشم
[M2]غلام همتم، در بندگی اقرار می آرم
[A]
[B][M1]به دست آمد مرا تا زلف او، تدبیرها کردم
[M2]ز دوری تا به یادش آمدم شبگیرها کردم
[B][M1]به سنگ آمد خدنگ نالهٔ من از دل سختش
[M2]به خارا گر ز آه آتشین تأثیرها کردم
[B][M1]سواد خامهٔ من صرف این غافل نهادان شد
[M2]جواهر سرمه ای در چشم این تصویرها کردم
[B][M1]شکار زهد در فتراک سعی آسان نمی آید
[M2]کمند سبحه را در گردن تزویرها کردم
[B][M1]تن خارا نهادم، تیغ را داندانه می سازد
[M2]چها از سخت جانی با دم شمشیرها کردم
[B][M1]چو دیدم بر نمی تابد رخ من گرد درها را
[M2]غبار آستان خویش را اکسیرها کردم
[B][M1]حزین از مستی غفلت کشیدم جام هشیاری
[M2]پریشان خوابی اعمال را تعبیرها کردم
[A]
[B][M1]می شود دل چو گل از عیش پریشان چه کنم؟
[M2]غنچه سان گر نکشم سر به گریبان چه کنم؟
[B][M1]داده جمعیت دلهای اسیران بر باد
[M2]نکنم شکوه از آن زلف پریشان چه کنم؟
[B][M1]دل به آن چشم فسون ساز که چشمش مرساد
[M2]من گرفتم ندهم، با صف مژگان چه کنم؟
[B][M1]طعنه بر بی دل و دینان مزن ای زاهد شهر
[M2]دل و دین می برد آن نرگس فتان چه کنم؟
[B][M1]سر و سامان بود ارزانی ناقص خردان
[M2]من که دیوانهٔ عشقم سر و سامان چه کنم؟
[B][M1]چند گویی که به دل مهر بتان پنهان دار
[M2]بوی یوسف رود از مصر به کنعان چه کنم؟
[B][M1]من نه آنم که به دنبال دل از جا بروم
[M2]می کشد سوی خود آن سرو خرامان چه کنم؟
[B][M1]می زنم خویش به آن شعلهٔ بی باک حزین
[M2]بیش ازین نیست مرا طاقت هجران چه کنم؟
[A]
[B][M1]چشم خودم چو اشک ز مژگان فروچکم
[M2]خون خودم ز خنجر عریان فروچکم
[B][M1]آن اخگر گداخته ام کز شکوه دل
[M2]خارا به هم فشارم و آسان فروچکم
[B][M1]آن رشح رحمتم که ز فیض عمیم خویش
[M2]آیم برون ز چاه و به زندان فروچکم
[B][M1]آن سوز دیده ام که به جلباب پیرهن
[M2]از مصر رخت بسته به کنعان فروچکم
[B][M1]افتاده پنبه از سر مینای مستیم
[M2]باید به جام باده گساران فروچکم
[B][M1]دارد به خون من طمعی خاک تیره دل
[M2]از جویبار تیغ درخشان ، فروچکم
[B][M1]گر قطره ام به کام جگر تشنگان حزین
[M2]امّا به مایه داری طوفان فروچکم
[A]
[B][M1]ز مستی های صهبای ازل میخانهٔ خویشم
[M2]چو چشم خوش نگاهان سرخوش از پیمانهٔ خویشم
[B][M1]تجلی کرده در جانم جمال شعله رخساری
[M2]ز ایمانم چه پرسی؟ گبر آتش خانه خویشم
[B][M1]دلم چون شعله جواله با خود عشق می بازد
[M2]چراغ خلوت خاص خود و پروانه خویشم
[B][M1]به یک عکس است چشم، آیینهٔ تصویر را دایم
[M2]همین محو تماشای رخ جانانه خویشم
[B][M1]به امّید اسیری رفته ام از خود بیابانها
[M2]به ذوق آشنایی های او بیگانهٔ خویشم
[B][M1]برون از من نباشد جلوه گاهی حق و باطل را
[M2]خرابات دلم، هم کعبه هم بتخانهٔ خویشم
[B][M1]دل صد چاکم آراید حواس آشفتگیها را
[M2]که هم زلف پریشان خود و هم شانه خویشم
[B][M1]فسونی از نفس هر دم به گوشم می زند هستی
[M2]گران بالین خواب غفلت از افسانهٔ خویشم
[B][M1]شکستم قدر خود را در جهان از خوش عنانیها
[M2]من سرگشته، آب آسیای دانه خویشم
[B][M1]به آبا فخرکردن کار کودک مشربان باشد
[M2]فراموش است درس ابجد طفلانهٔ خویشم
[B][M1]خروش سینه چون سیلاب دارد پای کوبانم
[M2]طربناک از سماع نالهٔ مستانهٔ خویشم
[B][M1]به مطرب نیست حاجت چون جرس شوریده مغزان را
[M2]فغان خیز است دیوار و در کاشانهٔ خویشم
[B][M1]حزین از گوشهٔ دل پا برون ننهاده ام هرگز
[M2]اگر گنجم اگر دیوانه، در ویرانهٔ خویشم
[A]
[B][M1]چشم تو را ز جور، پشیمان نیافتم
[M2]این کافر فرنگ مسلمان نیافتم
[B][M1]با آنکه خون هر دو جهان را به خاک ریخت
[M2]تیغ کرشمهٔ تو پشیمان نیافتم
[B][M1]از هر طرف که دیده گشودم گشاده بود
[M2]جایی به فیض کلبهٔ ویران نیافتم
[B][M1]رفتم که از شکنجه گردون برون روم
[M2]راهی بغیر چاک گریبان نیافتم
[B][M1]مورم سری به غمکدهٔ خاک می کشد
[M2]آسایشی به ملک سلیمان نیافتم
[B][M1]چون لاله غیر داغ مرا درکنار نیست
[M2]هرگز گل امید به دامان نیافتم
[B][M1]شاید دری ز غیب گشاید جنون عشق
[M2]فیضی ز فضل حکمت یونان نیافتم
[B][M1]نبود عجب اگر نفکندم به راه تو
[M2]این سر سزای آن خم چوگان نیافتم
[B][M1]امشب که تیر آه حزین در جگر شکست
[M2]ناقوس دیر و بتکده نالان نیافتم
[A]
[B][M1]ز خوی سرکش او هر قدم پا مال می گردم
[M2]غزالی را که من چون سایه در دنبال می گردم
[B][M1]چو طفل بی جگر کو می رمد شبها ز تاربکی
[M2]هراسان از سواد نامهٔ اعمال می گردم
[B][M1]تو بی پروا و من شوریده احوالم، چه میپرسی؟
[M2]سخن ها گرد دل می گردد اما لال می گردم
[B][M1]چنین بر شیشهٔ صبرم زنی گر سنگ بی تابی
[M2]به اندک فرصتی بازیچهٔ اطفال می گردم
[B][M1]دل آزرده دارد یک بیابان خار، هر لختش
[M2]تو پنداری که درگلزار، فارغبال می گردم
[B][M1]طمع از چشم تنگان، دانه ام آب حیا دارد
[M2]من لب تشنه، گرد چشمه ی غربال می گردم
[B][M1]حزین ، اکنون به حاجی باد طوف کعبه ارزانی
[M2]که من بر گرد این دیوان فرخ فال می گردم
[A]
[B][M1]من روشن روان غافل به زندان بدن رفتم
[M2]کشیدم آتشین آهی، چو شمع از خویشتن رفتم
[B][M1]گران جان نیستم در گلستان چون سرو پا در گل
[M2]سبک روحانه چون باد بهاران از چمن رفتم
[B][M1]نشد بال و پر پروانه ام گرم از تف شمعی
[M2]بساط زندگی افسرده بود، از انجمن رفتم
[B][M1]کشند آزادگان وادی قدس انتظارم را
[M2]وداعی ای گران جانان آب و گل که من رفتم
[B][M1]به ناکامی نشستن هم حزین اندازه ای دارد
[M2]به صد حسرت ز کویت رفتم، ای پیمان شکن رفتم
[A]
[B][M1]می گریزم ز جهان بار چرا بردارم؟
[M2]سر درین معرکه اندازم و پا بردارم
[B][M1]بویگل نیستم از بارگران جانیها
[M2]تا پی قافلهٔ باد صبا بردارم
[B][M1]گره از خاطر اگر گریه کند باز چرا
[M2]منت بیهده از عقده گشا بردارم؟
[B][M1]غیرتم تکیه به دیوار که گیرد که هنوز
[M2]گر بود کوه به این پشت دو تا بردارم
[B][M1]ناتوانم ولی آن مایه نفس هست حزین
[M2]کآسمان را به یکی ناله ز جا بردارم
[A]
[B][M1]چه پروا توشهٔ واماندگی چون در کمر دارم
[M2]به جایی می رسم اکنون که سامان سفر دارم
[B][M1]خرد در عاشقی بر من عبث افسانه می خواند
[M2]درین مکتب کتاب هفت ملت را ز بر دارم
[B][M1]یتیمان محبت را وفایی دایه نگذارد
[M2]که با هر قطره اشک گرم خود لخت جگر دارم
[B][M1]عجب نبود اگر زرّین چو خورشید است مژگانم
[M2]خیال آتشین رخساره ای شمع نظر دارم
[B][M1]کهن ویرانهٔ عالم، حزین از من خطر دارد
[M2]که طوفانی نهان در آستین از چشم تر دارم
[A]
[B][M1]ز بستر تا به کی پهلو پی تسکین بگردانم
[M2]خوشا روزی کزین محنت سرا بالین بگردانم
[B][M1]ندارد حاصلی، دیدیم فصل زندگانی را
[M2]چوگل تا چند اوراق دل خونین بگردانم؟
[B][M1]در آتش افکنم از باده، کشکول گدایی را
[M2]به درها تا به کی این کاسهٔ چوبین بگردانم؟
[B][M1]ز مستوری پریشان خاطرم کو شور رسوایی
[M2]که دل در شهر بند طرّهٔ مشکین بگردانم؟
[B][M1]حزین در خرقهٔ سالوس آتش می زنم، تاکی
[M2]به امّید خریداران متاع دین بگردانم؟
[A]
[B][M1]دل آگه سر راهش ز پاس راز گرداندم
[M2]شکایت تا سر مژگان رسید و بازگرداندم
[B][M1]به دل نگذاشت پا را از غرور حسن و من دل را
[M2]بر آوردم به گرد آن سراپا ناز گرداندم
[B][M1]نهانی شب به کویش رفته بودم ناله ای سر زد
[M2]سگش نزدیک شد بشناسدم آواز گرداندم
[B][M1]رقیب ار محترم شد، خواری من عزتی دارد
[M2]کزو تیغ نگاه آن شکارانداز گرداندم
[B][M1]قلم فرسود و عمر آخر شد و ما را سخن باقی
[M2]بسی انجام این غمنامه را آغاز گرداندم
[B][M1]خمش کردم لب و از خامه ام می آید آوازی
[M2]به دل بسیار می زد، نغمهٔ این ساز گرداندم
[B][M1]حزین این بوستان را از خس و خار کهن خالی
[M2]به برق ناله های آشیان پرداز گرداندم
[A]
[B][M1]دست بر دل کی درین وحشت سرا می داشتم؟
[M2]برق می گشتم اگر نیروی پا می داشتم
[B][M1]درد را یاران به منّت بر دل ما می نهند
[M2]آه اگر زین سفلگان چشم دوا می داشتم
[B][M1]گر امید التفاتی بود از خاک رهش
[M2]دیده را در مقدم باد صبا می داشتم
[B][M1]گر به کار من نمی افتاد از منّت گره
[M2]دل به پیش ناخن مشکل گشا می داشتم
[B][M1]از دلش بیگانگی را محو می کردم حزین
[M2]راه حرفی گر به آن دیر آشنا می داشتم
[A]
[B][M1]ز سامان سفر با خود دل رنجیده ای دارم
[M2]به کف چیزی که دارم، دامن برچیده ای دارم
[B][M1]نظر پوشیدن از آفاق باشد عین بینایی
[M2]اگر انصاف داری، چشم دنیا دیده ای دارم
[B][M1]عجب نبود که بنماید جبین، محراب دیداری
[M2]که من از هر دو عالم روی برگردیده ای دارم
[B][M1]عبث بر لب مزن انگشت، بانگ دلخراشم را
[M2]که در نای دل، آواز سحر نالیده ای دارم
[B][M1]تو از نادیدگی دنبال هر موری تکاپو کن
[M2]من از شرمندگی باز نظر پوشیده ای دارم
[B][M1]نمی فهمی تو ای سرو روان، مشق روانی کن
[M2]که من از قامت خم مصرع پیچیده ای دارم
[B][M1]ز تیغش زخم سیرابی ست دل را، تشنه کی مانم؟
[M2]درین تفسیده صحرا گرگ باران دیده ای دارم
[B][M1]هم آواز هزارم نالهٔ شور افکنم بشنو
[M2]هم آغوش خزانم، دفتر پاشیده ای دارم
[B][M1]حزین آمد شد من اختیاری چون نفس نبود
[M2]به خواب بی خودی پای جهان گردیده ای دارم
[A]
[B][M1]ز حیلت سازی نفس صلاح اندیش می ترسم
[M2]نمی ترسم من از بیگانگان، از خویش می ترسم
[B][M1]نکردم هرگز از تیغ قضا پهلو تهی امّا
[M2]ز آه دردناک سینه های ریش می ترسم
[B][M1]به خود نسپرده ام در عاشقی هر چند ایمانی
[M2]ز دست اندازی آن زلف کافر کیش می ترسم
[B][M1]نگاه تلخ باشد گرچه دشمن، جان شیرین را
[M2]از آن مژگان زهرآلوده پیکان بیش می ترسم
[B][M1]برد بانگ دهل از دور، دل، آشفته حالان را
[M2]من از آوازه ی این عقل دوراندیش می ترسم
[B][M1]پر از زنبور باشد شهد دولت اهل دنیا را
[M2]نیالایم دهان خود به نوش و نیش، می ترسم
[B][M1]حزین از بیم حشر آسوده ام، از خود هراسانم
[M2]نمی ترسم ز حق، از کرده های خویش می ترسم
[A]
[B][M1]زاهد از پای خم باده چه سان برخیزم؟
[M2]من نیفتاده ام آن سان که توان برخیزم
[B][M1]صبح محشر که سر از خواب گران بردارم
[M2]هم به رخساره ی ساقی نگران برخیزم
[B][M1]دست افتاده کسی نیست که گیرد، جز می
[M2]اگر آید به کفم رطلل گران، برخیزم
[B][M1]نظری بر دل زارم فکن ای نور قدیم
[M2]رخ نما، تا ز ظلام حدثان برخیزم
[B][M1]مشکل این است که از کوی تو نتوانم خاست
[M2]ور نه آسان ز سر هر دو جهان برخیزم
[B][M1]من افتاده خدا را به خرابات برید
[M2]تا ز فیض نظر پیر مغان برخیزم
[B][M1]شدم از دست حزین ، دوش که حافظ می گفت
[M2]مژده وصل تو کو کز سر جان برخیزم؟
[A]
[B][M1]ز بس دارد غم آن گل عذار آشفته احوالم
[M2]گشاید جوی خون از دیدهٔ آیینه، تمثالم
[B][M1]ز تاثیر گرفتاری، تبی در استخوان دارم
[M2]که می سوزد در و بام قفس را سودن بالم
[B][M1]مگر آید ز فیض همّت آزادگان کاری
[M2]به دام افتادهٔ این رشته های سست آمالم
[B][M1]ز بی پروایی نازآفرین سرو سرافرازی
[M2]درین بستان سرا چون سبزهٔ خوابیده پا مالم
[B][M1]حزین از آشیان آواره ام شاید مگر ریزد
[M2]به بسمل گاه او گرد غریبی از پر و بالم
[A]
[B][M1]به خون خود چو گل آغشته دامن تا گریبانم
[M2]به چشم طفل طبعان گرچه از رنگین لباسانم
[B][M1]کسی جز شانه خار از پای من بیرون نمی آرد
[M2]درین وادی ز بی غمخوارگی از سینه چاکانم
[B][M1]ندامت هرگز از عصیان نشد نفس مرا حاصل
[M2]همین در زندگی از آشنایی ها پشیمانم
[B][M1]میان عاشق و معشوق قاصد محرمی باید
[M2]شکایت نامهٔ دل می برد رنگ پرافشانم
[B][M1]حزین افسانه ام آید به طبع زاهدان سنگین
[M2]به گوش کعبه جویان ناله ناقوس رهبانم
[A]
[B][M1]زمین و آسمان بیهوده می پیمود آوازم
[M2]شکستم نغمه را در سینه و آسود آوازم
[B][M1]نوآموز نواسازی نیم چون قمری و بلبل
[M2]زبور عشق می سنجید با داوود، آوازم
[B][M1]پریشان کرده مو، در ماتم خاموشیم مجنون
[M2]دماغ آشفتگان را همدم دل بود آوازم
[B][M1]نفس در سینه ام گر نیست، داد از دست دل دارم
[M2]که از بیهوده نالی های خود فرسود آوازم
[B][M1]به این افسرده حالی باد دامان زبانم بین
[M2]ز مغز دوزخ آشامان برآرد دود آوازم
[B][M1]نشانیده ست دل را غم، به خاک تیره بختی ها
[M2]چو میل سرمه می خیزد غبارآلود آوازم
[B][M1]پوشیده دارم ناله خود را ز ناسنجیدگان
[M2]گرت گوشی ست اینک زیر لب موجود آوازم
[B][M1]حجاب عشق دارد در شمار دور گردانم
[M2]وگرنه می رسد تا منزل مقصود آوازم
[B][M1]مرا از سینه می جوشد خروشی از دل دریا
[M2]کجا از بستن لب می شود مسدود آوازم
[B][M1]حزین از ناله ام هر چند بوی درد می آید
[M2]اسیران قفس را می کند خشنود آوازم
[A]
[B][M1]نگاهی کن به حالم، دل به یغما دادهٔ عشقم
[M2]نمی خیزد غبار من ز جا، افتاده ی عشقم
[B][M1]سر از احوال من عقل گران جان در نمی آرد
[M2]سراپای دو عالم گشتم و بر جاده ی عشقم
[B][M1]رموز معنی از من پرس، افلاطون چه می داند؟
[M2]نیم از روستای عقل، شهری زاده ی عشقم
[B][M1]به اوج سدره پرواز مرا کی سر فرود آید؟
[M2]قفس پرورده ی تن نیستم آزاده ی عشقم
[B][M1]ورق باشد به دستم از بیاض صبح روشن تر
[M2]که تعلیم سخن داده ست لوح سادهٔ عشقم
[B][M1]به چشم یار ماند مستی دنباله دار من
[M2]که خود ساقیّ و خود پیمانه و خود بادهٔ عشقم
[B][M1]حزین از دل چرا نومید باشم در طلبکاری
[M2]که خالی نیستم از جذبه ای، بیجادهٔ عشقم
[A]
[B][M1]عمارت برنمی تابم، ملامتخانه ی عشقم
[M2]نمی خواهد کسی آبادیم، ویرانهٔ عشقم
[B][M1]ز داغ سینه دارم لاله زاری در کنار خود
[M2]ز سوز دل سمندر ساز آتشخانه عشقم
[B][M1]پس از مرگ از زمین مرقدم مردم گیا روید
[M2]مرا هرگز نسازد خاک پنهان، دانهٔ عشقم
[B][M1]قدم گر می کشد اشک از برم، سیلاب می آید
[M2]خرابی می کند تعمیر من، کاشانهٔ عشقم
[B][M1]بدایت نیست سیرم را، نهایت نیست شوقم را
[M2]مپرس آغاز و انجام مرا افسانهٔ عشقم
[B][M1]گناه من چه باشد وز ثواب من چه می آید
[M2]قلم در کش بد و نیک مرا، دیوانه عشقم
[B][M1]حزین از نشئه سر جوش معنی نیستم خالی
[M2]تهی هرگز نمی گردم ز می، میخانه ی عشقم
[A]
[B][M1]فال فرخنده بیایید به دیدار زنیم
[M2]برقی از شمع تجلّی به شب تار زنیم
[B][M1]بر رخ غیر ببندیم در خلوت دل
[M2]کوری مدعیان بادهٔ اسرار زنیم
[B][M1]ور شود در سر مستی تهی از باده کدو
[M2]شیء اللّه به در خانهٔ خمّار زنیم
[B][M1]داغ عشق است که سرمایهٔ آرایش ماست
[M2]شمع سان زآتش دل لاله به دستار زنیم
[B][M1]ناخن از بهر خراشیدن دل در کف ماست
[M2]سینه تا هست چرا تیشه به کهسار زنیم؟
[B][M1]خامهٔ ما به رگ تار نفس مضراب است
[M2]دست تا کار کند زخمه برین تار زنیم
[B][M1]دل چو سرشار شود از غم بیهوده حزین
[M2]وقت آن است که پیمانهٔ سرشار زنیم
[A]
[B][M1]نشد فغان به اثر تا ره جنون نزدم
[M2]سخن به نشئه نشد تا نفس به خون نزدم
[B][M1]گرفته است سبوی مرا به سنگ چرا؟
[M2]گلی به شیشهٔ این چرخ آبگون نزدم
[B][M1]به نزد شعبده بازان پیاده فرزین است
[M2]منم که نقش دغل با سپهر دون نزدم
[B][M1]سبک سران پی کلکم روند و افسوس است
[M2]که نعل رخش سخن را چرا نگون نزدم؟
[B][M1]چو سلک نظم جگر پاره ها گسسته حزین
[M2]گره به رشته این اشک لاله گون نزدم
[A]
[B][M1]خشت خرد به روزنه قال می زنیم
[M2]در سومنات عشق، دم از حال می زنیم
[B][M1]کوتاهتر، ز تار نگاه تغافل است
[M2]از بس گره به رشتهٔ آمال می زنیم
[B][M1]از لب گذشته است چو گل موج خون دل
[M2]بازپچه خنده بر رخ اطفال می زنیم
[B][M1]جز داغ عشق، آیت دیگر نشان نداد
[M2]سی پارهٔ دلی که، ازو فال می زنیم
[B][M1]گلگون به چشم بوالهوسان جلوه می کند
[M2]از بس تپانچه بر رخ اقبال می زنیم
[B][M1]این سایهٔ بلند ز سرو ریاض کیست؟
[M2]عمری درین هواست پر و بال می زنیم
[B][M1]ریحان ماست خنجر و تیغ و سنان حزین
[M2]خود را به قلب غمزهٔ قتّال می زنیم
[A]
[B][M1]ما خضر دل به چشمه پیکان فروختیم
[M2]ارزان به تیغ غمزه رگ جان فروختیم
[B][M1]رنج تو بود راحت ما دل فتادگان
[M2]ای زهد، مژده باد که ایمان فروختیم
[B][M1]دادیم گرد هستی خود را به سیل اشک
[M2]ویرانه ای که بود به طوفان فروختیم
[B][M1]کالای زشت نیست پسند مبصّران
[M2]آگاهی ای که بود به نسیان فروختیم
[B][M1]چیزی که داشت سعی تهیدست در بساط
[M2]پای شکسته بود به دامان فروختیم
[B][M1]آبادی خرابه دنیا که می کند؟
[M2]این عشوه خانه را به بخیلان فروختیم
[B][M1]مرهم بهای مهر طبیبان که می دهد؟
[M2]ناسور داغ را به نمکدان فروختیم
[B][M1]بردیم نقد حسرت و دادیم دل به تو
[M2]خاطر گران مدار که ارزان فروختیم
[B][M1]غفلت علاج تفرقهٔ روزگار بود
[M2]مژگان اگر به خواب پریشان فروختیم
[B][M1]گرید به حال سینهٔ ناپخته، کار دل
[M2]ما این تنور سرد به طوفان فروختیم
[B][M1]کاسد شدهست در همه بازار جنس ناز
[M2]از بس که دین به گبر و مسلمان فروختیم
[B][M1]اندوه روزگار، سویدای دل گرفت
[M2]آخر به دیو خاتم فرمان فروختیم
[B][M1]عزت که بود موهبت کبریا حزین
[M2]مشکل به دست آمد و آسان فروختیم
[A]
[B][M1]بر آن سرم که غم تازه در کنار کشم
[M2]ز داغ عشق به دل طرح لاله زار کشم
[B][M1]بسی کشیدم از آسودگی خمار بس است
[M2]سری به آن مژه های جگر فشارکشم
[B][M1]ز کوی عشق توان خاک تا به لب مالید
[M2]چه منت ازکرم خلق روزگارکشم؟
[B][M1]به یس تن ندهد اشتیاق روزافزون
[M2]اگر به راه تو تا حشر انتظارکشم
[B][M1]ز دیده ای که پر از خون حسرت است حزین
[M2]پیاله بر رخ آن آتشین عذار کشم
[A]
[B][M1]از شام هجر منّت دیدار می کشم
[M2]از خواب ناز دولت بیدار می کشم
[B][M1]تا کی خورم ز عقل سیه کاسه خون دل؟
[M2]مستانه یک دو ساغر سرشار می کشم
[B][M1]یک چند می کنم گرو باده رخت خویش
[M2]تا چند بار جبّه و دستار می کشم؟
[B][M1]برده ست حسن ساده آزادگی دلم
[M2]بهر چه ناز سبحه و زنار می کشم
[B][M1]بر دوش از خمار سرم بار می شود
[M2]تا پا ز آستانهٔ خمّار می کشم
[B][M1]جایی به از چمن نبود میگسار را
[M2]دامان تر چو ابر به گلزار می کشم
[B][M1]صد زخم می خورد رگ جان چون قلم حزین
[M2]تا گوهری به رشته گفتار می کشم
[A]
[B][M1]چقدر ز کلک و نامه، خبر نهان فرستم
[M2]به تو ناله سنج، خواهم نی استخوان فرستم
[B][M1]گل سجده ای که زیبد سر عرش تکیه گاهش
[M2]ز نیاز جبهه سایان، به تو سر گران فرستم
[B][M1]نشود اگر به سینه، ره قاصد نفس گم
[M2]دو سه حرف خون چکانی به تو ارمغان فرستم
[B][M1]ز معاشران دیرین نکند وفا فراموش
[M2]قدحی به پارسایان، ز می مغان فرستم
[B][M1]به دو روز عشق بازی ز بلند همّتی ها
[M2]به ذخیره سازی دل، غم جاودان فرستم
[B][M1]نزنم به کین گیتی، سر زلف آه شانه
[M2]چه طرازم آتشی را که به نیستان فرستم؟
[B][M1]ادبم نمی گذارد پی عذر میگساری
[M2]که به خاکبوس توبه، لب می چکان فرستم
[B][M1]ندهم به جیب دل جا، رگ و ریشه هوس را
[M2]به عطیه خار خشکی چه به گلستان فرستم؟
[B][M1]غزل حزین شکفته ز بهار طبع رنگین
[M2]به مشام بو شناسان گل بی خزان فرستم
[A]
[B][M1]محیط گوهری از اشک طوفان زای خود دارم
[M2]رگ نیسانی از مژگان خون پالای خود دارم
[B][M1]غبار سینه ام بر شور محشر دامن افشاند
[M2]دل دیوانه ای در دامن صحرای خود دارم
[B][M1]بیار ای دیده، لعلی باده اشکی اگر داری
[M2]درین گلگشت مهتابی که از سیمای خود دارم
[B][M1]مرا آوارهٔ درها نکرد از گوشهٔ عزلت
[M2]چه، منّتها که بر سر در جهان از پای خود دارم
[B][M1]حزین از هر دو عالم فکر دل، بیگانه ام دارد
[M2]سر شوریده ای در دامن صحرای خود دارم
[A]
[B][M1]شد فاش ز گلبرگ لبت راز نهانم
[M2]من غیر نی ای نیستم، از توست فغانم
[B][M1]جز پرتو رخسار تو ای جان جهان نیست
[M2]در پردهٔ پنهانم و در عین عیانم
[B][M1]گاهی به حرم می کشیم گه به خرابات
[M2]ای تار سر زلف تو، درگردن جانم
[B][M1]جز روی تو منظور ندارم، همه بینم
[M2]چون غیر تو موجود ندانم، همه دانم
[B][M1]گر دوزخ حرمان بودم جای وگر خلد
[M2]در راه تو باشد دل و جان نگرانم
[B][M1]کارم همه شب آه و فغان بر سر کوی است
[M2]شاید که شبی گوش کنی آه و فغانم
[B][M1]درمیکده عشق حزین نقش دویی نیست
[M2]خود بادهٔ سر جوشم و خود پیر مغانم
[A]
[B][M1]از وضع زخود رفتگی یار خرابم
[M2]از حیرت آن آینه رخسار خرابم
[B][M1]فریادکه از هستی من گرد بر آمد
[M2]از شیوه آن قامت و رفتار خرابم
[B][M1]بلبل رود از دست ز بوی گل و سنبل
[M2]از نکهت آن طرّهء طرّار خرابم
[B][M1]باشد خبر از هر رگ جانی مژه اش را
[M2]از مستی آن نرگس هشیار خرابم
[B][M1]آن بی خبر از خود چه خبر باشدش از من؟
[M2]از نشئه آن ساغر سرشار خرابم
[B][M1]تا کی به من آن دلبر سازنده نسازد
[M2]فریاد که از ناز خریدار خرابم
[B][M1]هر زخمه که زد بر رگ جان و دلم آمد
[M2]ازکاوش آن غمزهء خونخوار خرابم
[B][M1]موسی به همین جرعه زخود رفت مکن عیب
[M2]گر من به تجلّی گه دیدار خرابم
[B][M1]من واله حسن تو، تو در حیرت خویشی
[M2]از حال تو ای آینه رخسار خرابم
[B][M1]از ملک وجودم اثری عشق تو نگذاشت
[M2]چون کشور سلطان ستمکار خرابم
[B][M1]با جلوهٔ حسن تو ندارم خبر از خویش
[M2]چون بلبل شوریده به گلزار خرابم
[B][M1]زلف تو کند کافر و لعل تو مسلمان
[M2]از کشمکش سبحه و زنّار خرابم
[B][M1]دیروز حزین از می وصلش دل و جان سوخت
[M2]امروز ز محرومی دیدار خرابم
[A]
[B][M1]در دهر حرامی زده شد سحر حلالم
[M2]سرمایهٔ دزدان جهان است خیالم
[B][M1]یک ذرّه نیارند بجا حقّ نمک را
[M2]این قوم فرومایه که هستند عیالم
[B][M1]کالا ز من و فخر و مباهات از ایشان
[M2]خردان چه بزرگی که نکردند به مالم!
[B][M1]از تیره نفسهای حربفان به کسوف است
[M2]هر مطلع زیبنده خورشید مثالم
[B][M1]بی رنج حزین از قلمم نکته نریزد
[M2]از پیچ و خم فکر، شکن هاست چو نالم
[A]
[B][M1]پر و بال تذروان محبت بسته دیوانم
[M2]که سروستان بود از مصرع برجسته دیوانم
[B][M1]کلام من چو خارا تیغ را دندانه می سازد
[M2]نسازد گزلک دخل حسودان خسته دیوانم
[B][M1]جداییهای صورت بگسلاند ربط معنی را
[M2]به دیوان قیامت می شود پیوسته دیوانم
[B][M1]چه غم دارد دماغ بو شناسان از پریشانی
[M2]چو از شیرازه بندد رشتهء گلدسته دیوانم
[B][M1]حزین از دفترم حکمت پژوهان را شگفت آید
[M2]طلسم اتحاد ربط و معنی بسته دیوانم
[A]
[B][M1]خرقه را در گرو ساغر لبریز کنیم
[M2]ما خراباتی و رندیم چه پرهیز کنیم؟
[B][M1]گر صبا بگذرد از تربت ما سوختگان
[M2]به هوای رخ زیبای تو گلبیز کنیم
[B][M1]ما که موریم مددگر رسد از خسرو عشق
[M2]تختهٔ مشق ستم، سینهٔ پروبزکنیم
[B][M1]گر رسد بر سر ما خسرو شیرین حرکات
[M2]سرچه باشد که غبار ره شبدیز کنیم؟
[B][M1]خون ما ریزد اگر ساقی گل چهره به خاک
[M2]نوحه بر خویش به بانگ طرب انگیز کنیم
[B][M1]فتنه می بارد از آن نرگس مستانه حزین
[M2]به که جا در شکن زلف دلاویز کنیم
[A]
[B][M1]ز چشمم آستین بردار تا سیل دمان ریزم
[M2]جگر پرگاله ها از دیده های خونفشان ریزم
[B][M1]همان از طبع همّت پیشه دارم شرمساری ها
[M2]اگر نقد بهاران را به دامان خزان ریزم
[B][M1]نیارم پای کم ، با ناتوانان از قوی دستان
[M2]ز غیرت مشت خاک خود به چشم آسمان ریزم
[B][M1]شود سرسبزی نخل وفا، روز وصال او
[M2]من این اشکی که در هجران آن نامهربان ریزم
[B][M1]به عمر جاودان پی برده ام از همّت ساقی
[M2]شراب خضر در جام سکندر، رایگان ریزم
[B][M1]حزین از باده ای مستم که رقصد هرکف خاکش
[M2]اگر ته جرعه ای، بر دخمهٔ کاووسیان ریزم
[A]
[B][M1]حساب از سختی آرام فرسا برنمی دارم
[M2]شرار آسا سر از بالین خارا برنمی دارم
[B][M1]مرا تکلیف معموری کند خضر و نمی داند
[M2]که آسان دست از دامان صحرا برنمی دارم
[B][M1]وداع آرزو کردم که راه بیخودی طی شد
[M2]تجرد مشربم بار تمنا برنمی دارم
[B][M1]ندارم آگهی از جلوه های آن سهی بالا
[M2]گران خوابم، به محشر هم سر از جا بر نمی دارم
[B][M1]کباب طاقتم کز همنشینان مانده ام تنها
[M2]سپند از بزم آتش رفت و من پا بر نمی دارم
[B][M1]به دستم در طریقت دامن مقصد نمی آید
[M2]اگر در آستین خرقه مینا بر نمی دارم
[B][M1]حزین آزادگی را، زاد ره، باید سبکباری
[M2]به غیر از عبرت از اسباب دنیا برنمی دارم
[A]
[B][M1]دل به آب خضر و عمر جاودان نسپرده ایم
[M2]جز به خاک آستانت نقد جان نسپرده ایم
[B][M1]حاش لله گل کند بوی شکایت از لبم
[M2]ما وفاداری به آن نامهربان نسپرده ایم
[B][M1]در حریم آشنایی جان و دل بیگانه اند
[M2]راز پنهان را به این نامحرمان نسپرده ایم
[B][M1]می خلد از نیشتر افزون رگ غفلت به دل
[M2]نبض آگاهی به این خواب گران نسپرده ایم
[B][M1]آرزوی جنت از کوی تو ما را ره نزد
[M2]درکف اندیشهٔ باطل، عنان، نسپرده ایم
[B][M1]دوری از حد رفت، رحمی بر دل زار حزین
[M2]اینقدرها، ما به خود تاب و توان نسپرده ایم
[A]
[B][M1]لب عرض شکوه خامش نه ز بیم غیر دارم
[M2]ز تو بی وفا ستمگر چه امید خیر دارم
[B][M1]من کعبه رانده را دل به کجا فروشد آیا؟
[M2]نه لیاقت برهمن نه سزای دیر دارم
[B][M1]همه جا روم ولیکن ننهم برون ز دل پای
[M2]قدمی چو نقطه بر جا قدمی به سیر دارم
[B][M1]دل من ز نور احمد به چراغ طور خندد
[M2]نه قفای طلحه گیرم نه سر زبیر دارم
[B][M1]سر سدره برفرازد ز حزین نیم بسمل
[M2]هله عرشیان که از دل پر و بال طیر دارم
[A]
[B][M1]نمی آید به راه شوخ طنازی که من دارم
[M2]به هم چون چشم عینک، دیدهٔ بازی که من دارم
[B][M1]چنین گر چشم لیلی پرده بردارد ز داغ دل
[M2]به صحرا می فتدگنجینهٔ رازی که من دارم
[B][M1]توانی پرده ای سنجید اگر راهی به دل داری
[M2]نمی آید به گوش از ضعف آوازی که من دارم
[B][M1]شرر بر هستی پا در رکابم خنده ها دارد
[M2]رود دست و بغل، انجام و آغازی که من دارم
[B][M1]حزین افسانه کرد آخر به هر محفل غم دل را
[M2]به خاموشی زبان شکوه پردازی که من دارم
[A]
[B][M1]سحر اشکم خروشان بود و آهم شیون افکن هم
[M2]دل شوریده می نالید و ناقوس برهمن هم
[B][M1]نه ای هم چشم من، ای شمع محفل گریه کمترکن
[M2]سرشک از دیده می بارید با من ابر بهمن هم
[B][M1]تماشای گل و سنبل فریبد کی نگاهم را؟
[M2]که چشمی می توانم آب داد از دود گلخن هم
[B][M1]شب و روز دگر می بایدم از زلف و رخسارش
[M2]شب تاریک در یادش گذشت و روز روشن هم
[B][M1]به محشر می برم سرمایه، زهرآلود پیکانی
[M2]که چشم التفاتی داشت تیرش با دل من هم
[B][M1]بن هر لخت سنگ از خوش نشینان می دهد یادی
[M2]پریشان سایه های بید در دامان گلشن هم
[B][M1]محال است اینکه از افسانه با خواب آشنا دارد
[M2]به راهت دیدهٔ حیرت نگاهان، چشم روزن هم
[B][M1]فراغت گوشه ها داریم، هر جا خوش کنی بنشین
[M2]دل خالی ز غیر و دیدهٔ پاکیزه دامن هم
[B][M1]غبار رهگذارت گشتم و از سرگرانیها
[M2]نیفشاندی کف خاک مرا در چشم دشمن هم
[B][M1]تو تا رفتی ز گلزار، ای بهار کام بخشیها
[M2]یریشان طره سنبل شد، گریبان پاره سوسن هم
[B][M1]حزین انصاف اگر باشد چرا گل واکند گوشی؟
[M2]نیم خاموش گشت و عندلیبان نوازن هم
[A]
[B][M1]تا دیده ام آن طرّهٔ طرّار، پریشان
[M2]خاطر شده آشفته و گفتار پریشان
[B][M1]دامن مکش ای نخل وفا از کف عاشق
[M2]گل را نکند همرهی خار پریشان
[B][M1]دور از قدت ای سرو سهی، خاطر جمعم
[M2]چون طرّهٔ بید است به گلزار پریشان
[B][M1]خوش صحبت خاصی ست میان دل و زلفت
[M2]بیمار پریشان و پرستار پریشان
[B][M1]جمع آمده امروز می و مطرب و ساقی
[M2]یا رب نشود ابر هوادار پریشان
[B][M1]دی بود مرا چون گره غنچه دلی تنگ
[M2]امروز پریشانم و بسیار پریشان
[B][M1]رفتیّ و دلم رفت، برو گرد تو گردم
[M2]کرده ست مرا آن قد و رفتار پریشان
[B][M1]جمع است به لطفت همه سامان محبّت
[M2]داریم همین خاطر افگار پریشان
[B][M1]در کوی تو افتاده حزین مست محبّت
[M2]سر در رهت آشفته و دستار پریشان
[A]
[B][M1]محبّت برتر آمد از چه و چون
[M2]تعالی العشق عن نعت یقولون
[B][M1]نیاز من بود در خورد نازت
[M2]که خواهد حسن لیلی، عشق مجنون
[B][M1]خجالت می دهد از نونهالان
[M2]مرا چون بید مجنون، بخت وارون
[B][M1]من و تو هر دو گریانیم ای ابر
[M2]چه در کوه و چه در دریا، چه هامون
[B][M1]ولیک از من بسی فرق است با تو
[M2]تو آب از دیده می باری و من خون
[B][M1]دوند از جوش غم، اشک من و یار
[M2]به هنگام وداع از دیده بیرون
[B][M1]ولیک از چهره اشکش گشت گلرنگ
[M2]مرا شد چهره سبز از اشک گلگون
[B][M1]حزین از تیره روزی در شب هجر
[M2]به شمع صبح زد آهم شبیخون
[A]
[B][M1]اگر خورشید را در زیر دامان می توان کردن
[M2]گلِ داغ تو را در سینه پنهان می توان کردن
[B][M1]نمی دارد سحر، هر چند می دانم شب هجران
[M2]درین غم طرّهٔ آهی پریشان می توان کردن
[B][M1]گرفتم صید مطلب نیست در دست کسی امّا
[M2]کمند ناله بی درد، پیچان می توان کردن
[B][M1]چمن هر چند دلگیر است بی آن گلعذار امّا
[M2]ترنّم گونه ای با عندلیبان می توان کردن
[B][M1]به حالم گر چه رحمت نیست امّا از دل آسایی
[M2]دُر اشکی، ز کنج دیده غلتان می توان کردن
[B][M1]تو را رسوا اگر خواهد حزین آن یار پنهانی
[M2]دو عالم چاک را نذر گریبان می توان کردن
[A]
[B][M1]چه خوش است با خیال تو نهفته رازکردن
[M2]به زبان بی زبانی سر شکوه بازکردن
[B][M1]سر راه جلوه ات را به صد آرزوگرفتن
[M2]نگه نیازمندی، به غرور و نازکردن
[B][M1]به ره سمند نازت دل و دین فشانی از ما
[M2]به دیار کفر و ایمان ز تو ترکتاز کردن
[B][M1]ز تو پرسشی و از من پی شُکر این نوازش
[M2]سر زخم دل گشودن، شط خون نیازکردن
[B][M1]دل و دین فدای طورت، به کدام مذهب است این
[M2]می مدعی کشیدن، ز من احتراز کردن؟
[B][M1]به تبسمی دلم ده، که به رغم بخت خواهم
[M2]گله از جفای هجران به تو دلنواز کردن
[B][M1]تو به شام تیرهٔ خط، رخ مهر تا نهفتی
[M2]شب و روز را نیارم، ز هم امتیازکردن
[B][M1]نمکین بود که صحبت به تو اتفاقم افتد
[M2]من و سوز عشق گفتن، تو و عشوه سازکردن
[B][M1]نبود بهار و دی را بر خار خشک فرقی
[M2]دم عیش را ندانم ز غم امتیاز کردن
[B][M1]همه فخر ماست لیکن، ز تو شهسوار حیف است
[M2]پی صید صعوهٔ دل، مژه شاهبازکردن
[B][M1]به جهان جز این تمنا نبود حزین ما را
[M2]غم او به برکشیدن، در دل فرازکردن
[A]
[B][M1]شمع را شعله، مسلسل ز دل آید بیرون
[M2]آه جان سوختگان متصل آید بیرون
[B][M1]در جهان چند به آیینه سکندر نازد؟
[M2]چه تماشاست که از پرده دل آید بیرون؟
[B][M1]چشم نظارگیان لایق دیدار تو نیست
[M2]به تماشای تو هر کس خجل آید بیرون
[B][M1]در چمن گر قد شمشاد به ناز افرازی
[M2]قمری از منّت سرو چگل آید بیرون
[B][M1]دل خون گشته شود گر به مثل رنگ حنا
[M2]مشکل از دست تو پیمان گسل آید بیرون
[B][M1]زلف مشکین تو هر جا که شود غالیه سا
[M2]نکهت از نافهٔ چین منفعل آید بیرون
[B][M1]این گهر نیست که نشمرده به خاک افشانم
[M2]اشک گلرنگ به صد خون دل آید بیرون
[B][M1]سینه صیقل گری از پاس دمش باید کرد
[M2]صبح را تا نفسی معتدل آید بیرون
[B][M1]تن خاکی به رهم طرفه طلسمی است حزین
[M2]خرم آن روز که پایم زگل آید بیرون
[A]
[B][M1]کار دل خام شد از سوزش بسیار چنین
[M2]عشق افکنده مرا از نظر یار چنین
[B][M1]یاد آن قامت موزون نرود از دل ما
[M2]مصرع سرو کند فاخته، تکرار چنین
[B][M1]پیش یوسف ندرد پرده زلیخا، چه کند؟
[M2]دل بی تاب چنان، ناز خریدار چنین
[B][M1]ای که زد بر رگ جان نشتر کاری نگهت
[M2]آه من می کند آخر به دلت کار چنین
[B][M1]سهل باشد اگرم قدر ندانی لیکن
[M2]عشق را خوار مکن ای گل بی خار چنین
[B][M1]به چه امّید قرار دل مهجور دهم
[M2]خصمی بخت چنان، دوستی یار چنین
[B][M1]نگهی سر زده از چشم توکآشوب دل است
[M2]هیچ مستی نرود از در خمّار چنین
[B][M1]گر وزدباد به زلف تو، دلم می لرزد
[M2]هیچ کافر نکشد غیرت زنّار چنین
[B][M1]دود آهم به سرکوی تو منزل دارد
[M2]ابر گستاخ نبوده ست به گلزار چنین
[B][M1]طرفه فیضی ست خط طرف بناگوش تو را
[M2]یاسمین جلوه ندارد به سمن زار چنین
[B][M1]این غزل ریخت حزین ، از مژهٔ خامه و گفت
[M2]قطره با ابر زند، کلک گهربار چنین
[A]
[B][M1]ساقی مده خمارم در انتظار چندین
[M2]گلشن وفا ندارد، گل اعتبار چندین
[B][M1]هر بوالهوس ز تیغت صد زخم کاریش هست
[M2]اخلاص جان سپاران نامد به کار چندین
[B][M1]پروای دل نداری کس در غمت چه سازد؟
[M2]زبن پیشتر نبودی ناسازگار چندین
[B][M1]گشت از شمیم خطت شیدا دماغ عقلم
[M2]شوریدگی نیارد بوی بهار چندین
[B][M1]یارب چه حالت است این کاول نبود در عشق
[M2]جان ناشکیب زینسان، دل بی قرار چندین
[B][M1]رفتی و بر دل از تو صد کوه غم به جا ماند
[M2]ظالم چه سان سر آرم بی غمگسار چندین؟
[B][M1]خاکم هوا گرفت و دارم به دل هوایت
[M2]بنیاد عشق نبود ناپایدار چندین
[B][M1]از وعده وصالی آزادکن حزین را
[M2]صید کمند غم را مپسند زار چندین
[A]
[B][M1]کوتاه ماند دست تمنّا در آستین
[M2]داریم گریه بی تو چو مینا در آستین
[B][M1]تا صبح حشر پرده نشین است همچنان
[M2]از شرم ساعدت، ید بیضا در آستین
[B][M1]ثابت نمی شود به تو خون شهید عشق
[M2]خنجر به دست داری و حاشا در آستین
[B][M1]منّت خدای را که درین خشک سال دهر
[M2]دارد کفم ز آبله، دریا در آستین
[B][M1]روشن چراغ مسجد و میخانه از من است
[M2]در دست سبحه دارم و مینا در آستین
[B][M1]تا داده اند خرقهٔ تقوا ز مشربم
[M2]بوده ست شیشه در بغلم یا در آستین
[B][M1]دارند عالمی چو حزین نیازمند
[M2]در راه تیغ ناز تو جانها در آستین
[A]
[B][M1]آیین عشق چیست؟ دلیرانه سوختن
[M2]چون شمع، گرم گریهٔ مستانه سوختن
[B][M1]پنهان کرشمهایست ز آه شررفشان
[M2]کونین را به همّت مردانه سوختن
[B][M1]گرمی نمانده در دل پروانه مشربان
[M2]باید چو شمع لاله، غریبانه سوختن
[B][M1]باید به شمع تقوی و کفرم زد آستین
[M2]تا کی میان کعبه و بتخانه سوختن؟
[B][M1]بی مهری است شیوه آن شمع آشنا
[M2]می بایدم به آتش بیگانه سوختن
[B][M1]زنّار بندگی به میان پیش زلف تو
[M2]باید ز رشک محرمی شانه سوختن
[B][M1]زد ساغر وصال تو آتش به هستیم
[M2]خوش دولتیست پیش تو مستانه سوختن
[B][M1]می خواهم از خدا گل آتش طبیعتی
[M2]تا کی ز رشک بلبل و پروانه سوختن؟
[B][M1]آتش زلال چشمهٔ حیوان عاشق است
[M2]پایندگی ست در غم جانانه سوختن
[B][M1]تأثیر طبع و خوی شراب محبّت است
[M2]از خون گرم شیشه و پیمانه سوختن
[B][M1]باشد حزین ادای دم آتشین تو
[M2]خواب مرا به گرمی افسانه سوختن
[A]
[B][M1]زهد ما با می گلفام چه خواهد بودن؟
[M2]آبروی خرد خام چه خواهد بودن؟
[B][M1]گر شود نیم نفس فرصت بال افشانی
[M2]انتقام قفس و دام چه خواهد بودن؟
[B][M1]ابر دامن کش و گلشن خوش و ساقی ست کریم
[M2]خارخار غم ایام چه خواهد بودن؟
[B][M1]در محیطی که زند موج عطا، گوهر فیض
[M2]آرزوی من ناکام چه خواهد بودن؟
[B][M1]وقت خود خوش گذران با می و معشوق حزین
[M2]کس چه داند که سرانجام چه خواهد بودن؟
[A]
[B][M1]خودی بردار از پیش نظر حسن دلارا بین
[M2]بکش بر چشم خواب آلود دست، آن چشم شهلا بین
[B][M1]نمی سوزد دلم بر حال دل، مستی تماشا کن
[M2]نمی سازد سرم با شور سودا، شور سودا بین
[B][M1]ز بیدادش نکردم شیوه ای، سیر تحمّل کن
[M2]ز هجرانش ندارم شکوه ای جان شکیبا بین
[B][M1]برآ یکشب ز منزل ماه مشتاقان تماشا کن
[M2]پریشان یک جهان شوریده و یک شهر شیدا بین
[B][M1]به دشت سینه ام گشتی بزن، دیر مغان بنگر
[M2]به فریاد دلم گوشی بکن، ناقوس ترسا بین
[B][M1]گذر بر سینه چاکم فکن گلگشت صحرا کن
[M2]قدم بگذار بر چشم ترم، آشوب دریا بین
[B][M1]به رنگین جلوه نازی طلسم هستیم بشکن
[M2]درین یک مشت گل چندین هزار آشوب و غوغا بین
[B][M1]نظر بر کشتگانش نیست چشم مست را بنگر
[M2]خبر از خستگانش نیست حسن بی محابا بین
[B][M1]غمش در هر سر کویی به خون غلتیده ای دارد
[M2]خبر از حسن بی پروا ندارد یار، پروا بین
[B][M1]اگر خواهی بدانی قدر کوی نیکنامی را
[M2]حزین را در خرابات محبت مست و رسوا بین
[A]
[B][M1]نیست دل را هوس دل شکنی بهتر ازین
[M2]صنمی را نبود برهمنی بهتر ازین
[B][M1]طرفه دستی ست غمت را به خراش جگرم
[M2]تیشه سعی نزد کوهکنی، بهتر ازین
[B][M1]جز حدیث لب لعلت به زبانم نگذشت
[M2]چه کنم یاد ندارم سخنی بهتر ازین
[B][M1]غوطه درخون خود از فرق زند تا به قدم
[M2]به شهید تو نزیبد کفنی بهتر ازین
[B][M1]دلم از خانهٔ آیینه صفا تاب تر است
[M2]یوسف حسن ندارد وطنی بهتر ازین
[B][M1]دل و یاد تو به هم الفت خاصی دارند
[M2]نیست در کوی وفا انجمنی بهتر ازین
[B][M1]سرو قد، سبزه خط و لاله رخ و غنچه دهن
[M2]کشور حسن ندارد چمنی بهتر ازین
[B][M1]به دعای تو مرا دست نیاز است بلند
[M2]چه برآید زکف همچو منی بهتر ازین؟
[A]
[B][M1]ز فیض آبرو سبز است، نخل مدعای من
[M2]به آب خویش می گردد، چو گرداب آسیای من
[B][M1]به معراجی رسانیده ست سروت سرفرازی را
[M2]که ترسم کوته افتد طره ی آه رسای من
[B][M1]نمی دانم به دام کیستم، لیک این قدر دانم
[M2]که در خون زد گلستان را صفیرآشنای من
[B][M1]به ازکثرت نمی باشد دلیلی راه وحدت را
[M2]نماید هر سر خاری، چراغی پیش پای من
[B][M1]گشاید شاهد مقصودم، آغوش اجابت را
[M2]حزین از سینهٔ چاک است محراب دعای من
[A]
[B][M1]ز خط گلعذاران است سودایی دماغ من
[M2]نمک پرورده ی شور بهاران است داغ من
[B][M1]دمی در گلشنم، ضبط زبان خود کن ای بلبل
[M2]که نازکتر بود از پرده های گل دماغ من
[B][M1]کند سر دو عالم را، ز مستی نقل محفلها
[M2]کنی در ساغر جمشید اگر دُردِ ایاغ من
[B][M1]من بی حاصل از بس دورگرد مقصد خویشم
[M2]نفس در سینه ی برق است سوزان، در سراغ من
[B][M1]چو شمع از جان گدازی می کنم محفل فروزیها
[M2]حزین تا من نمی سوزم، نمی سوزد چراغ من
[A]
[B][M1]ای درد تو یار جانی من
[M2]اندوه تو شادمانی من
[B][M1]پیرایه ی داغ توست چون شمع
[M2]سرمایه ی زندگانی من
[B][M1]بیماری من حلاوت آمیخت
[M2]با تلخی زندگانی من
[B][M1]آهن موم است از تب گرم
[M2]در پنجهٔ ناتوانی من
[B][M1]دشوار زمانه گشت آسان
[M2]از همّت سخت جانی من
[B][M1]عنقا که شنیده ای ز افواه
[M2]نامی ست ز بی نشانی من
[B][M1]گویند حزین به داستان ها
[M2]از نغمهٔ باستانی من
[A]
[B][M1]گلگونه ی بهار است خوناب دیده ی من
[M2]گل در خزان ندارد رنگ پریدهٔ من
[B][M1]حیرتگه نگاهم، آیینه دار لیلی ست
[M2]مجنون وادی اوست هوش رمیدهٔ من
[B][M1]عشق تو خرمی داد، گلگشت خاطرم را
[M2]سرو چمن طراز است، آه کشیدهٔ من
[B][M1]پرواز ناتوانی، غیر از تپیدنی نیست
[M2]دام و قفس نخواهد بال بریده ی من
[B][M1]تو در جفا حریصی، من در وفا تمامم
[M2]زیبد به دامن تو، خون چکیدهٔ من
[B][M1]نومیدی است پایان، شام غم حزین را
[M2]از دیدهٔ سفید است، صبح دمیدهٔ من
[A]
[B][M1]دیدی چهاکرد، غم با دل من؟
[M2]رسوا دل من، شیدا دل من
[B][M1]نور جمالت، شمع تجلی
[M2]تن کوه طور و موسی دل من
[B][M1]از خاطرم برد یاد تو تنگی
[M2]در خانه دارد، صحرا دل من
[B][M1]دارد تماشا خوش با تو سودا
[M2]خارا دل تو، مینا دل من
[B][M1]گرکافرم گفت زاهد، و گر مست
[M2]از کس ندارد پروا دل من
[B][M1]کرده ست جانان در جان تجلّی
[M2]در قطره دارد، دریا دل من
[B][M1]روز ازل سوخت داغت حزین را
[M2]آتش تو بودی، سینا دل من
[A]
[B][M1]این لاله نیست بر سر مشت غبار من
[M2]گل کرده است داغ کسی از مزار من
[B][M1]پیرانه سر ز کلک من آید نوای عشق
[M2]منقار بلبل است نی رعشه دار من
[B][M1]ای خفتگان خاک، بشارت که می دمد
[M2]صبح قیامت از نفس بی غبار من
[B][M1]مژگان ز گریه ریخت وگرنه درین بهار
[M2]می ریخت پارهٔ جگری در کنار من
[B][M1]روز حساب می رسد ای زلف کج حساب
[M2]آشفته تر ازین نکنی روزگار من
[B][M1]شکرت چه گویم ای مژه های دراز دست
[M2]نگذاشتی به دست کسی اختیار من
[B][M1]عمرم گذشت و یار نیامد به سر حزین
[M2]آه از تپیدن دل امّیدوار من
[A]
[B][M1]نمودی جلوه ای شیرین شمایل در خیال من
[M2]حنای پای گلگونت شود، خون حلال من
[B][M1]گرانی می کشد از تار کاکل، سرو ناز تو
[M2]نداری طاقت بار دلی، نازک نهال من
[B][M1]به این ضعفی که نتوانم نمودن راست، قامت را
[M2]کشیدی بر سرم تیغ جفا، ابرو هلال من
[B][M1]زتیغت بسمل من زخم دیگر آرزو دارد
[M2]هلاک خویت ای بیدادگر، رحمی به حال من
[B][M1]تنم دل شد، دل من جان، بنازم همّتت ساقی
[M2]به یک پیمانهٔ می، جام جم کردی سفال من
[B][M1]نمی یابد به جنت عاشق از قید غم آزادی
[M2]نمی گردد زگلشن شاد، مرغ بسته بال من
[B][M1]حزین چون غنچه برلب می زنم مهرخموشی را
[M2]مبادا در دلش رحم آورد عرض ملال من
[A]
[B][M1]بگشای زلف و طرهٔ سنبل به تابکن
[M2]در دامن نسیم صبا مشک ناب کن
[B][M1]تنها ز باده، رنج خمارت نمی رود
[M2]یک جرعه خون گرم مرا در شراب کن
[B][M1]مطرب کفت ز دامن مطلب جدا مباد
[M2]دستی به تار طرّهٔ چنگ و رباب کن
[B][M1]زان پیشتر که گردش دوران کند خراب
[M2]ساقی مرا به یک دو سه ساغر خراب کن
[B][M1]گر بگذرد تو را نفسی در هوای دوست
[M2]ای دل ز عمر خویش همان را حساب کن
[B][M1]نقشت اگر درست نشیند درین بساط
[M2]آن را خیال جلوه نقش برآب کن
[B][M1]خواهی اگر گشاد دل کار بستگان
[M2]اول گره گشایی بند نقاب کن
[B][M1]زاهد غرور تقویت از سر نمی رود
[M2]مغزت ز می تهیست، کدوی شراب کن
[B][M1]پا را بکش به دامن آزادگی حزین
[M2]این گوشه را ز هر دو جهان انتخاب کن
[A]
[B][M1]از اشک لاله رنگ گلی در کنار کن
[M2]شاخ خزان رسیدهٔ خود را بهار کن
[B][M1]مگذار رزق خاک شود مشت خون من
[M2]ای شوخ سرگران، کف پایی نگار کن
[B][M1]از ساغر کرام نصیبی ست خاک را
[M2]ته جرعه ای به کار من خاکسار کن
[B][M1]ازکار دل به عشق گره باز می شود
[M2]این دانهٔ سپند به آتش نثار کن
[B][M1]بی طاقتی کمال دهد کار عشق را
[M2]اوّل به غمزه غارت صبر و قرار کن
[B][M1]دیوانه را ز بند، شکوه دگر بود
[M2]دل را اسیر سلسله ی تابدار کن
[B][M1]همچون سبو به جرعه، می ام در گلو مریز
[M2]میخانه را به کام من میگسار کن
[B][M1]خالی کفت ز دامن مطلب حزین چراست؟
[M2]دستی چو شانه، در شکن زلف یارکن
[A]
[B][M1]تا هوا ابر است ساقی، باده ای در شیشه کن
[M2]قدر فرصت را بدان، از آسمان اندیشه کن
[B][M1]خون مشرب باش، یکسان جوش زن با خار و گل
[M2]نخل خوش پیوند شو، در هر زمینی ریشه کن
[B][M1]شاهدِ مِی می رسد آگاه گردان هوش را
[M2]نشتری از نغمه در کار رگ اندیشه کن
[B][M1]مشت گل باشد دل بی عشق زاهد در بغل
[M2]دل اگر می بایدت بی درد ! عاشق پیشه کن
[B][M1]دست زن در دامن مژگان بی باکی حزین
[M2]بیستونی چون دلت دادند، فکر تیشه کن
[A]
[B][M1]بالین نهاده ام به سر کوی خویشتن
[M2]دارم سری چو غنچه به زانوی خویشتن
[B][M1]آغوش دایه، بود مرا کام اژدها
[M2]در آتشم ز خیرگی خوی خویشتن
[B][M1]تنها ز دوستان نیم امروز شرمسار
[M2]دارد فلک مرا خجل از روی خویشتن
[B][M1]دستی ز همرهان نبود زیر بار ما
[M2]آورده ایم زور به بازوی خویشتن
[B][M1]در موج خیز دهر ز طوفان حادثات
[M2]چینی ندیده ایم در ابروی خویشتن
[B][M1]این جرعه های زهر که پیمود روزگار
[M2]شیرین نمودم از شکرین خوی خویشتن
[B][M1]دریوزه پیش بحر نصیب حباب باد
[M2]چون تیغ تر بود لبم از جوی خویشتن
[B][M1]نبود نظر به سرمهٔ مردم، سیه مرا
[M2]چشم من است و خاک سرکوی خویشتن
[B][M1]در پنجهٔ غمی که فشارد گلو، حزین
[M2]در حیرتم ز کلک سخن گوی خویشتن
[A]
[B][M1]چشمت از ناز نبستهست در راز به من
[M2]رسد از جنبش مژگان تو آواز به من
[B][M1]مهر را ذره ناچیز نمی گردد بار
[M2]چون خریدی مده ای شوخ، مرا باز به من
[B][M1]سرنوشت دلم از داغ سویدا پیداست
[M2]روشن انجام شد از نقطهٔ آغاز به من
[B][M1]شهد بی منّت کوثر نسب مرگ کجاست؟
[M2]تا به کی زندگی تلخ، کند ناز به من؟
[B][M1]نیست احسان کمی ای فلک تنگ فضا
[M2]این که نگذاشته ای حسرت پرواز به من
[B][M1]به ادای سخنم گوش نگهدار حزین
[M2]چشم جادو نگه، آموخته اعجاز به من
[A]
[B][M1]نقاب از چهره بگشا، شور محشر را تماشا کن
[M2]درآ در جلوه، آه شعله پیکر را تماشا کن
[B][M1]به جورم کوش و ظاهر کن عیار کامل صبرم
[M2]به رنگم بین و عشق سکه بر زر را تماشا کن
[B][M1]تکلّم شیوه شو، حسرت ده اعجاز مسیحا را
[M2]تبسّم آشنا شو، موج کوثر را تماشا کن
[B][M1]ز داغم پرده برگیر آتشی در جان دریا زن
[M2]ز چشمم آستین بردار و گوهر را تماشا کن
[B][M1]مبادا بلبلی چون من، سپند بزم بی تابی
[M2]قفس از نالهٔ من سوخت، مجمر را تماشا کن
[B][M1]به وجد آورده دل را شور آه آتش آلودم
[M2]به بال شعله می رقصد، سمندر را تماشا کن
[B][M1]حریف کاوش مژگان خون ریزش نیی زاهد
[M2]به دست آور رگ جانی و نشتر را تماشا کن
[B][M1]به چشم عاشقان رو در نقاب زلف می آید
[M2]به اوج طالع ما، سیر اختر را تماشا کن
[B][M1]نگسترد از کرم یک ره به فرقم سایه ی لطفی
[M2]وفای آفتاب ذرّه پرور را تماشا کن
[B][M1]سموم نالهٔ آتش نفس دارد پریشانم
[M2]غبارم را به شور آورده، صرصر را تماشا کن
[B][M1]به دام بوریا افتاده زاهد از زبونیها
[M2]به چشمی در نیامد، صید لاغر را تماشا کن
[B][M1]ز مرغان حرم در کام زاغان طعنه اندازد
[M2]مدار روزگار سفله پرور را تماشا کن
[B][M1]درین بزم از نوا سنجان چو مینا پنبه درگوشم
[M2]چو خر مطرب شود بنشین و عرعر را تماشا کن
[B][M1]حزین اعجاز کلکم را، هوس کرده ست نادانی
[M2]دم از اعجاز عیسی می زند، خر را تماشا کن
[A]
[B][M1]هان ای حریف میکده، می در ایاغ کن
[M2]شوریدهٔ غمیم علاج دماغ کن
[B][M1]داغ مرا ز یک نگه گرم برفروز
[M2]روغن ز خون شعله مرا درچراغ کن
[B][M1]شمع توام، مباد گل جنّتم کنند
[M2]آن جبهه کش نیاز تو کردیم داغ کن
[B][M1]یک برق جلوه زن به سیه خانهٔ دلم
[M2]در چشمم اشک راگهر شبچراغ کن
[B][M1]گلزار داغ خرم و زخمم شکفته روست
[M2]یک ره ز چاک سینه درآ، گشتِ باغ کن
[B][M1]واپس تر است هر که نهد پی شمرده تر
[M2]ای خضرِ راه،گم شدگان را سراغ کن
[B][M1]کیفیّتی ست نالهٔ زار تو را حزین
[M2]زین خون چکان سرود، مرا تر دِماغ کن
[A]
[B][M1]جانا میاموز، فارغ نشستن
[M2]باید دلی را از غمزه خستن
[B][M1]بگذار ربزد آزادی اش خون
[M2]صیدی که آموخت از دام جستن
[B][M1]در وادی عشق گام نخست است
[M2]از جان گذشتن، از جسم رستن
[B][M1]چون سبحه گیرم بر کف؟ که ننگ است
[M2]آلودگان را، زنار بستن
[B][M1]در راه عشقت کار حزین است
[M2]از خویش رفتن بیخود نشستن
[A]
[B][M1]ز خون دیده باشد مایه دار، اشک غم آشامان
[M2]به آب خویش گردد آسیای گوهر غلتان
[B][M1]به حال زار بیمار غم، ای تیغ ستم رحمی
[M2]سرم را بیش ازین مپسند بر زانوی غمخواران
[B][M1]بهار حسن را شرط است ابر دیدهء عاشق
[M2]مخند ای شاخ گل بر چشم گریان هواداران
[B][M1]اگر نبود تو را پروای مهجوران عجب نبود
[M2]نمی دانی دل رسوا، نمی فهمی غم پنهان
[B][M1]حزین دور از وطن زین صعب تر دردی نمی باشد
[M2]بلای الفت دونان، غم مهجوری یاران
[A]
[B][M1]چون شمع ما را هم زبان، گرم سخن خواهد شدن
[M2]امشب عجب هنگامه ای در انجمن خواهد شدن
[B][M1]گاهی در آن زلف دو تا، افتاده گه در دست و پا
[M2]یارب نمی دانم کجا، دل را وطن خواهد شدن
[B][M1]زینسان که هست از هرگذر، وحشی غزالم جلوه گر
[M2]دامان صحرای نظر، دشت ختن خواهد شدن
[B][M1]شمع رخ روشنگرم سوزد اگر بال و پرم
[M2]پروانه از خاکسترم، عطر کفن خواهد شدن
[B][M1]امشب حریر شعله را خواهد فتاد آتش به جان
[M2]از تاب می ﺁﻥ گل بدن، ته پیرهن خواهد شدن
[B][M1]آسوده باشد خاطرت، ای بوالهوس از خوى او
[M2]جوری اگر در کوی او باشد به من خواهد شدن
[B][M1]زینسان اگر آسان کند شور جنون دشوارها
[M2]هر خار این وادی مرا سرو و سمن خواهد شدن
[B][M1]با عاشقان جور و جفا، با ناکسان مهر و وفا
[M2]این رسم نو در دل مرا، داغ کهن خواهد شدن
[B][M1]گر عندلیب خامه ات، ترک نوا گوید حزین
[M2]گلشن به مرغان چمن، بیت الحزن خواهد شدن
[A]
[B][M1]گر چنین پر رخنه از سوز جگر خواهد شدن
[M2]نامه ى من، دام مرغ نامه بر خواهد شدن
[B][M1]دست بی صبری اگر از سینه ام فارغ شود
[M2]هر قدر چاکی ست، درکار جگر خواهد شدن
[B][M1]رنگ غمّاز است و دل نالان و مژگان خون فشان
[M2]عشقبازی های پنهانم سمر خواهد شدن
[B][M1]گر چنین ماند به دل اندوه آن نازک میان
[M2]رشته ی جان من آن موی کمر خواهد شدن
[B][M1]سرنوشت خود حزین از شمع محفل فهم کن
[M2]زندگانی صرف آه بی اثر خواهد شدن
[A]
[B][M1]ساقی دم صبوح است، خورشید جام گردان
[M2]دور زمانه یکدم، حسب المرام گردان
[B][M1]بی می زلال کوثر زهر است در روانها
[M2]تلخ است کام جانها عیشی به کام گردان
[B][M1]مهر جهان فروزی، فیضت کران ندارد
[M2]از می هلال ساغر، ماه تمام گردان
[B][M1]دردی جام لعلی بر خاک عاشقان ﺭﯾﺰ
[M2]رخسار بوالهوس را، بیجاده فام گردان
[B][M1]بی باده شهر هستی امن و امان ندارد
[M2]بغداد خطّهٔ جام، دارالسّلام گردان
[B][M1]در مشرب فتوت، می را حلال کردی
[M2]در مذهب مروّت غم را حرام گردان
[B][M1]یک جرعه می رساند از فرش تا به عرشم
[M2]خاکی نهاد خود را عالی مقام گردان
[B][M1]کلکم ز نغمه چون نی میراب رحمت توست
[M2]دل را به حرمت می بیت الحرام گردان
[B][M1]رندی و مستیم را، شاهد پرستیم را
[M2]مشهور خاص کردی، معلوم عام گردان
[B][M1]با جان سخت عاشق گر کارزار خواهی
[M2]تیغ جگر شکافی از غمزه وام گردان
[B][M1]در حلقهٔ ارادت، کشور گدای عشقیم
[M2]کیهان خدای حسنی، ما را غلام گردان
[B][M1]در عشق شوخ چشمان، رم خوردگان عقلیم
[M2]وحشی نگاه خود را یک لمحه رام گردان
[B][M1]شبهای تیره روزان زان رخ صباح کردی
[M2]تاریک روز ما را، زان طرّه شام گردان
[B][M1]کنعانیان به بویی از مصر حسن شادند
[M2]پیغمبر صبا را، فرّخ پیام گردان
[B][M1]خون حزین بسمل از غمزه ریز و او را
[M2]در محضر قیامت فرخنده نام گردان
[A]
[B][M1]بی تو چسان به سر برد جان امیدوار من؟
[M2]ای بت دلفریب من، صبر من و قرار من
[B][M1]گوهر شاهوار من، مایه افتخار من
[M2]باغ من و بهار من، راحت روزگار من
[B][M1]جان من و جهان من، امن من و امان من
[M2]عین من و عیان من، سرّ من، آشکار من
[B][M1]زهر غم تو در جهان نوش و نشاط خستگان
[M2]تلخ تو در مذاق جان باده ی خوشگوار من
[B][M1]دل ز خم و سبوی تو، مست به های و هوی تو
[M2]مقصد دیده روی تو عشق تو اختیار من
[B][M1]سرور سرفراز من، مایهٔ سوز و ساز من
[M2]دلبر و دلنواز من، مونس و غمگسار من
[B][M1]دلبر بی نظیر من، مهر تو در ضمیر من
[M2]لطف تو دستگیر من، خواریت اعتبار من
[B][M1]دل به هوای روی تو، رفته به جستجوی تو
[M2]مانده در آرزوی تو، دیدهٔ اشکبار من
[B][M1]دوش که شمع سان تنم مایهٔ اشک و آه بود
[M2]آمد وکرد پرسشم، هوش ربا نگار من
[B][M1]گفت چگونه ای بگو، در غم من حزین من؟
[M2]بیکس من غریب من، خستهٔ سوگوار من
[B][M1]گفتم اگر وفا کنی، هست در انتظار تو
[M2]سینهٔ داغدار من، خاطر بی قرار من
[A]
[B][M1]نگاه گرم آتشپاره ای برد اختیار من
[M2]بود در پنجه ی برق تجلّی، مشت خار من
[B][M1]شکوه بحر را در قطره گنجایی نمی باشد
[M2]نمی دانم چه سان گنجیده جانان در کنار من
[B][M1]جگرهای جراحت دیده را شور قیامت شد
[M2]سر زلفی به ناز افشانده گویی گلعذار من
[B][M1]به از جرم محبت نیست جرمی عشقبازان را
[M2]به خونم دست و تیغی سرخ کن، زیبا نگار من
[B][M1]به هر دل جلوه ای مستانه دارد سرو ناز تو
[M2]به هر سو یک جهان دیوانه داری، نوبهار من
[B][M1]نگاهت در کمین دارد کدامین زار خونین دل؟
[M2]کمان ناز را زه کرده ای، عاشق شکار من
[B][M1]حزین از روشنی با صبح محشر می زدی پهلو
[M2]اگر می بود زلفش را، غم شب های تار من
[A]
[B][M1]ز درویشی بقا دارد دل روشن ضمیر من
[M2]زند پهلو به آب زندگی، موج حصیر من
[B][M1]کهن تاریخی عشقم که با داوود مدّتها
[M2]زبور ناله می سنجید کلک خوش صفیر من
[B][M1]به خواب مرگ نگذارد هجوم لرزه خسرو را
[M2]زند بر بیستون گر تیشه بازوی دلیر من
[B][M1]شکوه عشق دیدم از جهان پوشید چشمم را
[M2]سلیمان را نیارد در نظر، مور حقیر من
[B][M1]زنم دامان مژگان بر غبار تیرهء دنیا
[M2]سیاه از سرمه ی خواهش، نگردد چشم سیر من
[B][M1]در آن روزی که کردند آبیاری خاک آدم را
[M2]نمک پروردهٔ شور محبّت شد خمیر من
[B][M1]نیفشانم ز غیرت از کفن کافور جنّت را
[M2]غباری بس بود از رهگذار او عبیر من
[B][M1]به هر دستی کجا سالک دهد دست ارادت را؟
[M2]سبوی باده ی کهنه ست، پیر دستگیر من
[B][M1]به آب دیده پروردم، گل و خار گلستان را
[M2]خراش ناله دارد یاد بلبل از صفیر من
[B][M1]نگه در دیده می دزدم، نظر دانسته می پوشم
[M2]به سنگ از سخت رویان آمد اینجا بس که تیر من
[B][M1]حزین از زندگی این بس مرا کز بعد مرگ من
[M2]کند خوش اهل معنی را کلام دلپذیر من
[A]
[B][M1]پیری به راه حرص نتابد عنان من
[M2]تن در نمی دهد به کشاکش کمان من
[B][M1]افسرده دل تر از دیم امّا توان نمود
[M2]سیر بهاری از مژهٔ خون فشان من
[B][M1]صرصر چه در خرابی من اضطراب داشت؟
[M2]بر شاخ گل نبود گران آشیان من
[B][M1]در ناشنیدن سخن خلق نشئه هاست
[M2]گوش گران من شده رطل گران من
[B][M1]آیینه عرض جوهر خود تا به کی دهد؟
[M2]چون تیغ از غلاف درآ، دلستان من
[B][M1]باشد بریدن از سگ کوی تو مشکلم
[M2]مغز وفاست در قلم استخوان من
[B][M1]غمّاز را چه آگهی از راز من حزین ؟
[M2]بر لب نمی رسد نفس ناتوان من
[A]
[B][M1]خارم که نیست گلشن صورت سرای من
[M2]دهرم نمی خرد که ندارد بهای من
[B][M1]گوی نه آسمان سرپا خوردهٔ من است
[M2]روی فلک کبود شد از پشت پای من
[B][M1]آوازهٔ مرا نکند بخت تیره پست
[M2]در سرمه چون نگاه نخوابد صدای من
[B][M1]سیّارگان پی سپر کاروان شوق
[M2]ره گم کنند اگر نخروشد درای من
[B][M1]خورشید عالمم ز دل گرم جوش خویش
[M2]از سردی زمانه نگردد هوای من
[B][M1]رفتم ز خود چو در دلم آمد خیال تو
[M2]تنها نشسته ای تو و خالی ست جای من
[B][M1]از چاره سازی دل خود عاجزم حزین
[M2]کار مرا به خود نگذارد خدای من
[A]
[B][M1]که خواهد رسانید پیغام من
[M2]به بیگانهٔ آشنا نام من؟
[B][M1]که چون با حریفان خوری باده ام
[M2]به سنگ جفا نشکنی جام من
[B][M1]به کار آیدت چون رگ تلخ می
[M2]به یاد آوری تلخی کام من
[B][M1]تو خوش زی که فرخنده مرغ مراد
[M2]پریده ست از گوشهٔ بام من
[B][M1]نه دل مانده بر جا نه لخت جگر
[M2]جگر پارهٔ من، دلارام من
[B][M1]به پیچ و خم روزگارم اسیر
[M2]رمیده ست آسایش از دام من
[B][M1]در آتش سپندی ست جان حزین
[M2]چه می پرسی از صبر و آرام من؟
[A]
[B][M1]با این تنک سرمایگی، زحمت مکش زاری مکن
[M2]همچشمی مژگان من، ای ابر آزاری مکن
[B][M1]شاید کزین خون بحل یاد آرد آن بی رحم دل
[M2]ای تیغ هجر جان گسل زخم مرا کاری مکن
[B][M1]در عشق خونها خورده ام، رنگی به رخ آورده ام
[M2]رخسار زرّین مرا ای گریه گلناری مکن
[B][M1]شاید به سر وقتت رسد لغزیدن مستانه ای
[M2]ای عقل عالی منزلت بی صرفه خودداری مکن
[B][M1]فرداست کافتد بخیه ات بر روی کار ای حق پرست
[M2]امروز شرک خویش را در خرقه ستّاری مکن
[B][M1]یک بار در جولان ببین آن قامت نازآفرین
[M2]ناز خرامش بر زمین ای کبک کُهساری مکن
[B][M1]بگذار با روشندلان آن صفحهٔ رخساره را
[M2]ای سبزهٔ خط بیش ازین آیینه زنگاری مکن
[B][M1]از اوّل این جور و جفا خود بر سر آوردی مرا
[M2]ای چشم کافر ماجرا، بیهوده خونباری مکن
[B][M1]شد درکمینگاهت فدا سامان رند و پارسا
[M2]از دل تهی شد شیشه ها ای طرّه طرّاری مکن
[B][M1]نتوان به گیتی متّصل بر کین عالم بست دل
[M2]ای غمزه خونریزی بهل، ای عشوه خونخواری مکن
[B][M1]گر تر نکردی خنجری، سعیی که تا مژگان رسی
[M2]ای قطرهٔ خون بیش از این بر دل گرانباری مکن
[B][M1]جایی که گردد در جهان کلک حزین عنبر فشان
[M2]ای نافهٔ مشکین نفس، شوریده گفتاری مکن
[A]
[B][M1]ز رخ چون آتش موسی نمودی، سینه سینا کن
[M2]لبت را چون دم عیسی ست، این دل مرده احیا کن
[B][M1]چو نگذاری به عقلم، رهنمون کن شور سودایی
[M2]ز شهر آواره ام چون می کنی، مجنون صحرا کن
[B][M1]فروزان چهره چون شمع آمدی، پروانه ات گردم
[M2]به بالینم دمی بنشین و جانبازی تماشا کن
[B][M1]گره در دیده ام گردید طوفان سرشک از غم
[M2]عنان گریه را بگذار و سیر موج دریا کن
[B][M1]حریف میگساران نیستی خشکی مکن زاهد
[M2]هماورد دل دریا نیی، ای خس مدارا کن
[B][M1]چو مرد دین نیی با نفس کافر برنمی آیی
[M2]سکندر نیستی اندیشه از نیروی دارا کن
[B][M1]حزین از خامه چون مشّاطهٔ حسن ادا گشتی
[M2]به کف تا شانه داری، عقده از زلف سخن وا کن
[A]
[B][M1]روی کِه جلوه کرده که حیرانم این چنین؟
[M2]زلف کِه دیده ام که پریشانم این چنین؟
[B][M1]دست غم کِه بر زده است آستین ناز؟
[M2]رسوا نبود چاک گریبانم این چنین
[B][M1]مژگان شوخ چشمِ کِه دل را فشرده است؟
[M2]رنگین نبوده دیدهٔ گریانم این چنین
[B][M1]احسان اشک و دولت مژگان زیاد باد
[M2]لخت جگر نبود به دامانم این چنین
[B][M1]بر لب رسید جان و نیامد به پرسشم
[M2]جان آنچنان، ترحّم جانانم این چنین
[B][M1]در دشت وحشت از غم آن شوخ کم نگاه
[M2]دنباله گرد چشم غزالانم این چنین
[B][M1]چون ابرگریه ناکم و چون قطره تنگدل
[M2]اشک عیان چنان، غم پنهانم این چنین
[B][M1]تار نفس کشیده به پرگالهٔ دل است
[M2]هرگز غمت نداشت به سامانم این چنین
[B][M1]بنگر سپند و مجمره تا روشنت شود
[M2]دل آن چنان و سینهٔ سوزانم این چنین
[B][M1]مصر جهان به یوسف من چاه محنت است
[M2]زندانی وفای عزیزانم این چنین
[B][M1]بی جام باده حاصل عمرم ندامت است
[M2]از توبهٔ شراب پشیمانم این چنین
[B][M1]از روی یار طوطی ما شد شکرشکن
[M2]آیینه کرده است سخندانم این چنین
[B][M1]دارد حزین ، جدایی آن نازنین غزال
[M2]مجنون صفت به کوه و بیابانم این چنین
[A]
[B][M1]نامه ات خواندم و می بایدم افشان کردن
[M2]قطره ای چند سرشک از مژه غلتان کردن
[B][M1]بعد ازین شکوه کنم پیشه که معلومم شد
[M2]در دلت کرده اثر، شکوهٔ هجران کردن
[B][M1]زده ای طعنه به حالم که چرا صبرت نیست؟
[M2]هجر را صبر نیارد به دل آسان کردن
[B][M1]گفته ای پیر شدی دل ز جوانان برگیر
[M2]کافر عشق محال است مسلمان کردن
[B][M1]داده ای بیم من از غمزه که خونت هدر است
[M2]نرخ جان کس نتواند چو من ارزان کردن
[B][M1]داده ای پند که باید ز کسان راز نهفت
[M2]غم دل را نتوانم ز تو پنهان کردن
[B][M1]گفته ای در غم ما ترک مراد خود کن
[M2]تو و بخشایش بی حد، من و عصیان کردن
[B][M1]کرده ای منع که دیدارپرستی کفر است
[M2]عاشق از عشق محال است پشیمان کردن
[B][M1]گفته ای وصل محال است، تمنا چه کنی؟
[M2]چه کنم؟ ترک تمنای تو نتوان کردن
[B][M1]کردهای امر که دامان ورع پاک بشوی
[M2]از جگر خون شدن و از مژه طوفان کردن
[B][M1]گفته بودی که چه خواهد دلت ای سرگردان؟
[M2]گرد سر گردمت، آن طره پریشان کردن
[B][M1]تو و آن جلو هٔ مستانهٔ نظاره فریب
[M2]من و جان در سر آن سرو خرامان کردن
[B][M1]من به خونین جگری جان و دل از کف دادن
[M2]تو به جادونگهی غارت ایمان کردن
[B][M1]این جواب غزل خواجه سنایی ست حزین
[M2]خواهد ین تازه غزل، ناز به دیوان کردن
[A]
[B][M1]ای طلعت سیمین بران آیینهٔ رخسار تو
[M2]صبح بناگوش بتان، یک پرتو از انوار تو
[B][M1]شد ملک دل ها سر به سر، از طرّه ات زیر و زبر
[M2]گبر و مسلمان خیره سر، در حلقهٔ زنّار تو
[B][M1]شبهای هجران شمه ای، از بخت ظلمت زای من
[M2]صبح قیامت لمعه ای، از پرتو دیدار تو
[B][M1]یا رب ندانم چون بود حال دل بیگانگان
[M2]باشد نسیم آشنا، سرگشته در گلزار تو
[B][M1]ای شمع بزم افروز من، جان مظهر زیباییت
[M2]ای مهر اختر سوز من، دل مشرق انوار تو
[B][M1]اشک دمادم ژاله ای از دامن صحرای من
[M2]برق تجلی لاله ای، از سینهٔ کهسار تو
[B][M1]با من تویی شب تا سحر، من مست خواب و بی خبر
[M2]خوش آنکه می آرد به سر با دولت بیدار تو
[B][M1]گر من مسلمان نیستم گبر دَرِ خویشم بخوان
[M2]عمری ست می بندم میان با رشت زنار تو
[B][M1]گلگشت کویت چون بود، یا رب که می آید مرا
[M2]خوشتر ز مژگان در نظر خار سر دیوار تو؟
[B][M1]نقد دل اهل وفا، آنجاست قلب ناروا
[M2]نوبت کجا افتد به ما در گرمی بازار تو؟
[B][M1]وصل تو ای آرام جان، باشد بهشت عاشقان
[M2]هرگز نباشد دوزخی، جز دوری از دیدار تو
[B][M1]دل عاشق و شیداکند، چون مذهبش حاشاکند
[M2]عاشق چه سان سودا کند، با طرهٔ طرار تو
[B][M1]دارد «حزین» خسته جان، نام خوشت ورد زبان
[M2]سنجد سحر با بلبلان، این نغمه درگلزار تو
[A]
[B][M1]دل در پریدن است چو شبنم ز روی تو
[M2]خون مشک می شود به رگ گل ز بوی تو
[B][M1]باید به سینه نیشتر ناله بشکنم
[M2]نازکتر است از دل عشاق خوی تو
[B][M1]یک صبح، سینه چاک گذشتی ز گلستان
[M2]گل پاره کرده است گریبان، به بوی تو
[B][M1]خواهد نشست خون من از جوش اضطراب
[M2]ساقی اگر چو باده کند در سبوی تو
[B][M1]خلقی به هم نشان مه عید می دهند
[M2]انگشت من چو قبله نما، مانده سوی تو
[B][M1]از چشم شور خود کندش مشک، روزگار
[M2]خونی که می کند به دل نافه، موی تو
[B][M1]تر شد ز ابر کلک تو مغز خرد، حزین
[M2]جان تازه میکند، رقم مشکبوی تو
[A]
[B][M1]ای آب خضر، سایهٔ سرو روان تو
[M2]آتش به جان، گل از رخ چون ارغوان تو
[B][M1]محو سبک عنان مژه کافرت شوم
[M2]رنگین نشد به خون دو عالم سنان تو
[B][M1]باشد به رنگ جوشش پروانه، گرد شمع
[M2]دلها به دام طرهٔ عنبرفشان تو
[B][M1]در عشق، تیر بال هما بود بر سرم
[M2]هرگز نداشتم غم جان را به جان تو
[B][M1]گرد خط تو برد قرار از دل حزین
[M2]این بود، جوش فتنهٔ آخر زمان تو
[A]
[B][M1]بنگر حه می کند مژه های دراز تو
[M2]آخر بگو، چه شد نگه دلنواز تو؟
[B][M1]در پرده حباب نگنجد شکوه بحر
[M2]افزون بود ز حوصله سینه، رازتو
[B][M1]غم نیست جان اگر برود در ره وفا
[M2]بادا دراز، عمر غم جانگداز تو
[B][M1]افسانه ساز نرگس مست که بوده ای
[M2]مطرب، کرشمه می چکد از تار ساز تو؟
[B][M1]از بس نگاه حسرت اندوختی حزین
[M2]در خاک هم بود نگران چشم باز تو
[A]
[B][M1]به طوطی نکته آموزد لب شیرین کلام تو
[M2]به طوبی می فروشد جلوه سرو خوش خرام تو
[B][M1]ز سر تا پا نیازم چون هلال از دولت نازت
[M2]جبینی کرده ام دیوزه از ماه تمام تو
[B][M1]نمی گنجد خیال دیگری در سینه تنگم
[M2]نگین دل ندارد جای نقشی غیر نام تو
[B][M1]بگو کز سعی ناخن برکنم بنیاد هستی را
[M2]گر از جان کندن فرهاد شیرین است کام تو
[B][M1]ندانستم به مهری با حزین یا برسر کینی
[M2]ز لذت می برد هوش مرا ذوق پیام تو
[A]
[B][M1]هدف سینه ز من، ناوک مژگان از تو
[M2]سخت جانی ز من و سستی پیمان ازتو
[B][M1]کرد روزی که قضا، شادی و غم را قسمت
[M2]چشم خونبار ز ما شد، لب خندان از تو
[B][M1]گبر دیرینهٔ عشقم به حرم کارم نیست
[M2]دارم آتشکدهای در دل سوزان از تو
[B][M1]سر و سامان نثار تو کدام است مرا؟
[M2]در کفم چیست بگو، جان ز تو ایمان از تو
[B][M1]بوبت از غنچه پنهان ندمیده ست ولی
[M2]شوری افتاده به مرغان گلستان از تو
[B][M1]تو و مستوری حسن و من و رسوایی عشق
[M2]سینهٔ چاک ز من، عشوهٔ پنهان از تو
[B][M1]دل ناقوس فغانت چه خروشید حزین ؟
[M2]که خراشید دل گبر و مسلمان از تو
[A]
[B][M1]من نه حریف وعده ام طاقت انتظار کو؟
[M2]تا به اجل سپارمش جان امیدوار کو؟
[B][M1]می رسی ای صبا اگر از سرکوی یار من
[M2]بویی از آن چمن چه شد، برگی از آن بهار کو؟
[B][M1]در صف منکران کنم دعوی عشق و زنده ام
[M2]تلخی حرف حق چه شد، آن همه گیر و دار کو؟
[B][M1]شکر که در حساب هم، فارغم از تلافیت
[M2]دعوی دل به یک طرف، داغ مرا شمار کو؟
[B][M1]ساقی سرگران من، کشت مرا تغافلت
[M2]تلخی عیش تا به کی، بادهٔ خوشگوار کو؟
[B][M1]خوش در توبه می زند ناصح بی خبر ولی
[M2]اشک ندامت ازکجا، تهمت اختیارکو؟
[B][M1]چارهٔ رنگ زرد من، باده نمی کند حزین
[M2]نیست دلی که خون کنم، دیدهٔ اشکبار کو؟
[A]
[B][M1]کام دلی به عالم ناپایدار کو؟
[M2]گیرم که زِه کنیم کمان را شکار کو؟
[B][M1]سودای عشق دست و دل از کار برده است
[M2]دستی که واکند گره از زلف یار کو
[B][M1]مست گذاره است درین بزم هر که هست
[M2]در دور چشم سرخوش ساقی خمار کو؟
[B][M1]ساقی کف زمانه پر است از عطای تو
[M2]ای ابر فیض، قسمت این خاکسار کو؟
[B][M1]عالم تمام مظهر آن حسن مطلق است
[M2]آیینه است عالمی، آیینه دار کو؟
[B][M1]از خواری جهان رخ اقبال تازه دار
[M2]بنگر ثبات رنگ گل اعتبار کو؟
[B][M1]یک نغمه‎ای که از دل عشاق غم برد
[M2]در پردهٔ مخالف لیل و نهار کو؟
[B][M1]یک گرم رو که شعله برین خار و خس زند
[M2]از دودمان عشق درین رهگذار کو؟
[B][M1]این بیستون هزار چو فرهاد دیده است
[M2]افتاده کار بر سر هم، مرد کار کو؟
[B][M1]یک سرگذشته ای ز خراباتیان عشق
[M2]تا پا زند به دولت ناپایدار کو؟
[B][M1]دریای عشق، چون نفس از دل کشد حزین
[M2]موجی که خوبش را نزند برکنارکو؟
[A]
[B][M1]ساقی می عارفانه ات کو؟
[M2]جان داروی جاودانه ات کو؟
[B][M1]گیرم که نیم سزای احسان
[M2]بخشایش بی بهانه ات کو؟
[B][M1]ما را سر تاج خسروی نیست
[M2]پای خم خسروانه ات کو؟
[B][M1]شب را به امید صبح کردیم
[M2]صبح است، می شبانه ات کو؟
[B][M1]شادیم به تشنه کامی امّا
[M2]ناموس شرابخانه ات کو؟
[B][M1]زاهد می عشق، خام سوز است
[M2]مسواک و عصا و شانه ات کو؟
[B][M1]در دیرخوش آتشی بلد است
[M2]دراعه صوفیانه ات کو؟
[B][M1]نی را اثر عصای موسی ست
[M2]سالوسی جاودانه ات کو؟
[B][M1]افسانهٔ واعظان دراز است
[M2]مطرب، چنگ و چغانه ات کو؟
[B][M1]افسردهٔ قیل و قال عقلم
[M2]نالیدن عاشقانه ات کو؟
[B][M1]تا چند زبون عقل باشیم؟
[M2]ای آتش دل زبانه ات کو؟
[B][M1]بی برگیها بهار کرده ست
[M2]ای مرغ قفس ترانه ات کو؟
[B][M1]تاراجگر خزان به گل زد
[M2]خار و خس آشیانه ات کو؟
[B][M1]دامی از ریش کرده ای پهن
[M2]تسبیح هزار دانه ات کو؟
[B][M1]می بازم به هیچ خود را
[M2]ای عشق قمارخانه ات کو؟
[B][M1]تا چند حزین به دشت گردی
[M2]ای خانه خراب، خانه ات کو؟
[A]
[B][M1]جان را سپند ساز و به آتش نثار شو
[M2]با دل قرار عشق ده و بی قرار شو
[B][M1]هر سو چو موج، قطرهٔ خود را عنان مده
[M2]سر را به جیب کش، گهر آبدار شو
[B][M1]خواهی ز سنگ حادثه نخل تو وارهد
[M2]در گلشن جهان تهی از برگ و بار شو
[B][M1]آسودگی ست پردهٔ غفلت در این سرا
[M2]ای دیده موج خون زن و ای دل فگار شو
[B][M1]از درد عشق چهره چو خورشید زرد ساز
[M2]زین کان کیمیا، زر کامل عیار شو
[B][M1]هرگز نگشته جمع به هم عشق و سرکشی
[M2]خواهی که بار عشق کشی، بردبار شو
[B][M1]سرّ سواد، نقطه دل کرده ای حزین
[M2]بنشین و قطب دایرهٔ روزگار شو
[A]
[B][M1]دارد ستاره ریز، مرا آفتاب تو
[M2]عالم خراب چشمم و چشمم خراب تو
[B][M1]هشیاریم غنوده بالین بیخودی ست
[M2]هوش از سرم برد نگهِ نیم خواب تو
[B][M1]چون آمدی به کلبهٔ ما، روز کن شبی
[M2]اینک دلم کباب تو، خونم شراب تو
[B][M1]کردی ورق ورق دل صد پارهٔ مرا
[M2]آیا کدام شد ورق انتخاب تو؟
[B][M1]مشکین خطی به ساغر لعلی فکنده ای
[M2]آیا چه بود در قدح این مشک ناب تو؟
[B][M1]لبریز غم بود دل و این طرفه معجزی ست
[M2]کز شیشه شکسته نریزد شراب تو
[B][M1]آتش به جان و دل زدهٔ کیستی حزین
[M2]دوزخ گریزد از نفس سینه تاب تو
[A]
[B][M1]زند بر خرمن شادیّ و غم برق جمال تو
[M2]نباشد عشق را کاری، به هجران و وصال تو
[B][M1]قدح پیمای دیدارم، نه خون است اینکه می بارم
[M2]می آلود است جام دیده ام از رنگ آل تو
[B][M1]چه فیض است این تعالی الله که در دربای می گم شد
[M2]سبوی شبنم از خورشید حسن بی زوال تو؟
[B][M1]ز چشمم دیدهٔ خورشید محشر خیره می گردد
[M2]چو خوابم شد شبیخون خورده خیل خیال تو
[B][M1]حزین از باده نتوانم شکیبا شد، تو خود دانی
[M2]شکستم توبه را، برگردن زاهد وبال تو
[A]
[B][M1]هله من جان جهانم، تنه ناها یاهو
[M2]مظهر آیت شانم تنه ناها یاهو
[B][M1]سرو دلجوی تو تا دیده ام ای نخل مراد
[M2]همه در رقص روانم تنه ناها یاهو
[B][M1]چون تو را می نگرم، جمله تو را می نگرم
[M2]همه بینم، همه دانم تنه ناها یاهو
[B][M1]مست سودای تو جانم، تنه ناها تنه نا
[M2]محو نام تو زبانم، تنه ناها یاهو
[B][M1]پرتو روی تو ای مهر جهانتاب گرفت
[M2]جمله پیدا و نهانم تنه ناها یاهو
[B][M1]ساغر میکده عشق خرد پرداز است
[M2]مست و دیوانه از آنم تنه ناها یاهو
[B][M1]من که از خود خبرم نیست، چه دوزخ چه بهشت
[M2]فارغ از سود و زیانم تنه ناها یاهو
[B][M1]نرگس عشوه گر مغبچه ای ساغر داد
[M2]در خرابات مغانم تنه ناها یاهو
[B][M1]هر کجا می نگرم، جانب هر کس بینم
[M2]به جمالش نگرانم تنه ناها یاهو
[B][M1]هر طرف می کشدم جلوه مستانه او
[M2]رفته از دست عنانم، تنه ناها یاهو
[B][M1]بهتر آن است که ساغر سر بازار زنم
[M2]من که رسوای جهانم تنه ناها یاهو
[B][M1]مست در آینهٔ خویش نظر می کردم
[M2]رخ او گشت عیانم تنه ناها یاهو
[B][M1]آنچنان مست لقا گشته ام امروز، حزین
[M2]که خود از یار ندانم تنه ناها یاهو
[A]
[B][M1]کسی داند که هر بیتش به دیوان می زند پهلو
[M2]که این مطلع به آن حسن بسامان می زند پهلو
[B][M1]شب هجران سفید ازگریه شدگر دیده، خندانم
[M2]که چشم من به صبح پاک دامان می زند پهلو
[B][M1]خسک در دیده از محرومی شاخ گلی دارم
[M2]که خار رهگذار او به مژگان می زند پهلو
[B][M1]به شهد آمیخت زهرآغشته کام من ز دشنامش
[M2]عتاب تلخ او بر شکّرستان می زند پهلو
[B][M1]به خون غلتیده شمشیر شوخیهای مژگانم
[M2]کف خاکم به بازیهای طفلان می زند پهلو
[B][M1]کسی کز ذوق، دندان بر جگر افشرده می داند
[M2]که لخت دل به نعمتهای الوان می زند پهلو
[B][M1]قیامت خاست چون بند قبای ناز وا کردی
[M2]به صبح محشر آن چاک گریبان می زند پهلو
[B][M1]بهار عشق مجنون حسن لیلی در بغل دارد
[M2]به گیسوی تو آه سنبل افشان می زند پهلو
[B][M1]حزین ، از آن عقیق کم سخن دارم لب خشکی
[M2]دهان او به عیش تنگ دستان می زند پهلو
[A]
[B][M1]در ملک جسم روشنی جان به نیم جو
[M2]آیینه در ولایت کوران به نیمجو
[B][M1]عالم به دستگاه قناعت نمی رسد
[M2]در چشم مور، ملک سلیمان به نیم جو
[B][M1]در دیده ای که جلوه کند کبریای عشق
[M2]این طمطراق عالم امکان به نیمجو
[B][M1]جسم فسرده را بر جانان چه اعتبار؟
[M2]دلق گدا به حضرت شاهان به نیمجو
[B][M1]چبود سراب دهر؟ که بگذشتن از دو کون
[M2]در پیش پای همّت مردان به نیم جو
[B][M1]در کشوری که حکم به زور شکستگی ست
[M2]گرز گران و رستم دوران به نیم جو
[B][M1]زاهد، زیاده جلوه مده زهد خشک را
[M2]اینها به پیش باده پرستان به نیم جو
[B][M1]یک روز یوسفم غم کنعانیان نداشت
[M2]در مصر حسن، جان عزیزان به نیم جو
[B][M1]گر رفت در رهت، به فدای سر تو باد
[M2]در کیش عاشقان، سر و سامان به نیم جو
[B][M1]ما را متاع لایق بازار عشق نیست
[M2]آنجا دل دو نیم اسیران به نیم جو
[B][M1]پیش تو غرق خجلت جانبازی خودم
[M2]سر در قمارخانه رندان به نیم جو
[B][M1]زاهد اگر به عشق ندارد سری چه باک؟
[M2]خورشید پیش شب پره طبعان به نیم جو
[B][M1]دارم حزین به زیر نگین ملک فقر را
[M2]ایران به نیم حبه و توران به نیم جو
[A]
[B][M1]من در میان نبودم، دل بود و یار هر دو
[M2]از بیخودی به شکرم وز روزگار هر دو
[B][M1]گر پرده سنج عشقی، بگشای گوش و بشنو
[M2]گویند یک اناالحق، منصور و دار هر دو
[B][M1]جرم نکرده ما، تا کی عتاب دارد؟
[M2]یکسو کنیم اکنون، ماییم و یار هر دو
[B][M1]از سرکشی نکردی، یکبار رنجه ما را
[M2]تا شد سفید چشمم در انتظار هر دو
[B][M1]آمد ز طرف کوبت، صبح ازل نسیمی
[M2]بوی تو را گرفتیم، ما و بهار هر دو
[B][M1]کشتی شکستگانیم در ورطه ای که دارد
[M2]طوفان بی قراری، بحر و کنار هر دو
[B][M1]زینسان که از تغافل گوش گل است سنگین
[M2]یک پرده می سراید زاغ و هزار هر دو
[B][M1]از زلف یار دیگر،کی عقده می گشاید؟
[M2]دست و دلی که رفته، ما را ز کار هر دو
[B][M1]آگه حزین بیدل از حال حسن و عشق است
[M2]دارند بلبل و گل، یک خارخار هر دو
[A]
[B][M1]مطلوب در لباس طلبکار آمده
[M2]خود را به صد نیاز پرستار آمده
[B][M1]مستور بود چهره ی زیبا نگار ما
[M2]مستانه باز بر سر اظهار آمده
[B][M1]جز یار هیچکس سر بازار عشق نیست
[M2]یوسف به شیوه های خریدار آمده
[B][M1]از چشم خویش تا نگرد روی خویش را
[M2]گردیده، دیده، طالب دیدار آمده
[B][M1]گاهی به شمع تقوی و زهد آستین فشان
[M2]مست و خراب از در خمّار آمده
[B][M1]گاهی دریده خرقهٔ ناموس و ننگ را
[M2]فارغ ز قید سبحه و زنار آمده
[B][M1]گاهی نموده شیوه اقرار را شعار
[M2]گاهی به طنز بر سر انکار آمده
[B][M1]گه آتش چمن شده گه شمع انجمن
[M2]هم خانه سوز و خانه نگهدار آمده
[B][M1]ای دیده احولی بگذار و غلط مبین
[M2]آن یار بین به کسوت اغیار آمده
[B][M1]ای دل، ز دیده پردهٔ پندار دور دار
[M2]گوهر فروز دیدهٔ بیدار آمده
[B][M1]یار است یار،کز لب همچون زلال خویش
[M2]درکام تشنه، قلزم زخار آمده
[B][M1]یار است یار کز لب مسکین نواز خویش
[M2]در دامن صدف در شهوار آمده
[B][M1]یار است یار،کز نگه دلفریب خویش
[M2]آشوب شهر و فتنه بازار آمده
[B][M1]یک پرتو است، کرده جهانی پر از ظلال
[M2]یک جلوه است، مختلف آثار آمده
[B][M1]عالم سواد نافهٔ آن خال مشکبوست
[M2]یک نفخه زان شمیم به تاتار آمده
[B][M1]سنبل به تاب و لاله سیه مست و گل به ناز
[M2]یک جلوه ز آن جمال به گلزار آمده
[B][M1]در گوش دل، گدای خرابات عشق را
[M2]انی اَنَااللّه از در و دیوار آمده
[B][M1]آن جلوه ای که کوه نیاورد تاب او
[M2]در طور عشق سالک اطوار آمده
[B][M1]عنقای مغربی که زمین زیر بال اوست
[M2]از بوالحسن به حضرت عطار آمده
[B][M1]گاهی فتاده مست به پای بت مغان
[M2]گاهی به صدر مصطبه هشیار آمده
[B][M1]از فیض اوست کاین دل شوریدهٔ حزین
[M2]بحر محیط و مخزن اسرار آمده
[A]
[B][M1]تا رفته از نظر، ز تنم جان برآمده
[M2]شرمندهام که در غمش آسان برآمده
[B][M1]از پیچ وتاب عشق ندارم شکایتی
[M2]دل در شکنج طره پیچان برآمده
[B][M1]یوسف صفت غمم ز جفای زمانه نیست
[M2]گلگونه ام به سیلی اخوان برآمده
[B][M1]از تیغ او مرا تن صدپاره خوش نماست
[M2]چون گل تنم به زخم نمایان برآمده
[B][M1]نگذاشته ست در جگرم داغ عشق نم
[M2]خونابه ای به کاوش مژگان برآمده
[B][M1]در تنگنای شهر چه سان وا شوم حزین ؟
[M2]دیوانهام به کوه و بیابان برآمده
[A]
[B][M1]دل، سیه مست به سودای تو از جا رفته
[M2]از نگاه تو چها بر سر تقوا رفته
[B][M1]هرکس از لعل توکام دل ناشادگرفت
[M2]چارهٔ ماست که از یاد مسیحا رفته
[B][M1]نتواند که رود از دل فرهاد برون
[M2]نقش شیرین اگر از صفحه خارا رفته
[B][M1]گرد راهش بود از نکهت گل مشکینتر
[M2]هرکه از جلوه رخسار تو از جا رفته
[B][M1]کشش اوست که ما را برد از خویش حزین
[M2]شبنم از جذبه خورشید به بالا رفته
[A]
[B][M1]تیغت از فرق مبتلا رفته
[M2]از سرم سایه هما رفته
[B][M1]بس که بیگانه مشربان دیدم
[M2]از لبم حرف آشنا رفته
[B][M1]رفته بر پیکرم ز گردش چرخ
[M2]آنچه بر دانه ز آسیا رفته
[B][M1]از میان رفته ایم تا من و دل
[M2]جم و جام جهان نما رفته
[B][M1]طاق ابروی اوست کعبه ما
[M2]دل به آن قبلهٔ دعا رفته
[B][M1]نگهم تا به خاک درگه او
[M2]به تکاپوی توتیا رفته
[B][M1]مستی افزاست نغمهٔ تو حزین
[M2]دل ازین طرز آشنا رفته
[A]
[B][M1]نسرین بری گلگون قبا، از جلوه جانم سوخته
[M2]سودای مشکین طرّه اش سود و زیانم سوخته
[B][M1]برگ سفر روی وطن، دیگر ندارم هیچ یک
[M2]پرواز بالم ریخته، برق آشیانم سوخته
[B][M1]چون شمع سودای کسی، می سوزد آتش در سرم
[M2]نام محبت برده ام، کام و زبانم سوخته
[B][M1]اشک دمادم از نظر، بارم، به خون ز آن غرقه ام
[M2]دریای آتش در جگر دارم، از آنم سوخته
[B][M1]نقص عیار من حزین نبود اگر افغان کنم
[M2]در بوتهٔ هجران او تاب و توانم سوخته
[A]
[B][M1]از ما نهان ز فرط ظهوری، چه فایده؟
[M2]دایم میان جانی و دوری، چه فایده؟
[B][M1]کام و لبی کجاست که نوشد شراب تو؟
[M2]خود مست و خود شراب طهوری چه فایده؟
[B][M1]کس چون حریف جلوهٔ هر جایی تو نیست
[M2]گه نوری و گه آتش طوری چه فایده
[B][M1]گیرم کنند چارهٔ شوریدگان تو
[M2]ای نوبهار، مایه شوری چه فایده؟
[B][M1]جانسوز ناله های حزین بی اثر نبود
[M2]از جام حسن مست غروری چه فایده؟
[A]
[B][M1]روضه خلد خدایا به نکوکاران ده
[M2]دولت وصل، جزای دل مشتاقان ده
[B][M1]تو که از مهر طبیب دل رنجورانی
[M2]درد مهجوری ما را به کرم درمان ده
[B][M1]به عصای خرد این راه نشاید طی کرد
[M2]گردن شیشه به دست من سرگردان ده
[B][M1]بنشین شب همه شب، گوش بر افسانهٔ من
[M2]یا حدیث دل مشتاقان مرا پایان ده
[B][M1]نرگس مست تو را میکده خالی نشود
[M2]ساقی اندیشه مکن، جرعه به میخواران ده
[B][M1]بوی زلفش سر تاراج گلستان دارد
[M2]ای صبا، مژده به سرو و سمن و ریحان ده
[B][M1]این جواب غزل قاسم انوار که گفت
[M2]می به مستان بده و توبه به هشیاران ده
[A]
[B][M1]عشق تو بانگ زد به زمین و زمان همه
[M2]جستیم از این خروش ز خوب گران همه
[B][M1]از قول کن به ساغر دل باده ریختی
[M2]ای عالم از شراب لبت کامران همه
[B][M1]آیینه دار مهر تو، هر جا که ذره ایست
[M2]ای پرتو رخ تو به عالم عیان همه
[B][M1]در پیش سرو ناز تو، نازک نهالها
[M2]بستند دامن از دل و جان بر میان همه
[B][M1]در آرزوی جلوهٔ سرو بلند تو
[M2]پر می زند تَذَرو دل قدسیان همه
[B][M1]کثرت حجاب دیدهٔ عارف نمی شود
[M2]دارند بوی یوسف ما کاروان همه
[B][M1]بشنو چه خوش سرود حزین ، اوحدی ما
[M2]ای روشن از رخ تو زمین و زمان همه
[A]
[B][M1]سوی محراب شدم با می ناب آلوده
[M2]در بغل مصحف و دامن به شراب آلوده
[B][M1]دل سیه مست و خراب از اثر بادهٔ دوش
[M2]بی صفا می شود آیینهٔ آب آلوده
[B][M1]مجلس موعظه ام گرم نگردیده رسید
[M2]از پیم ساقی سرمست شتاب آلوده
[B][M1]رخ برافروخته از غیرت بی باکی من
[M2]عرق شرم، گلش را به گلاب آلوده
[B][M1]سنبل آشفته، دل آزرده، نگه، تشنه به خون
[M2]ابروی تلخ ز کینم به عتاب آلوده
[B][M1]گفت شرمت ز خرابات نشینان ناید؟
[M2]که در او دامن شیخ است چو شاب، آلوده
[B][M1]رند میخانه کجا مسجد و محراب کجا؟
[M2]نکنی نامه اعمال، ثواب آلوده
[B][M1]با چنین حال گشودم سر طامات و حدیث
[M2]همه بیهوده، چو افسانهٔ خواب آلوده
[B][M1]بی حجابانه زدم لعل لبش بوسه، حزین
[M2]بازگشتم به خرابات حجاب آلوده
[A]
[B][M1]لعل لب او تا به لب جام رسیده
[M2]جان بر لبم از رشک به ناکام رسیده
[B][M1]خجلت به گلاب ار دهد اشکش عجبی نیست
[M2]چشمی که به آن عارض گلفام رسیده
[B][M1]حیرت کند از قطره آبی که گهر راست
[M2]هر کس به غلط بخشی ایام، رسیده
[B][M1]زد چاک ز باد سحری جامه جان را
[M2]از غنچه بپرسید، چه پیغام رسیده؟
[B][M1]آتش نَفَسان شمعِ نهانخانهٔ خاکند
[M2]نوبت به من تیره سرانجام رسیده
[B][M1]گر شیوه پرواز ندانم عجبی نیست
[M2]بال و پر من درشکن دام رسیده
[B][M1]هر راهروی می رسد انجام به منزل
[M2]دل بس که تپیده ست به آرام رسیده
[B][M1]کو صبح نشاطی که دمی شاد برآرم؟
[M2]چون شمع سحر روز مرا شام رسیده
[B][M1]مانده ست نشانی که ز من رنگ پریده ست
[M2]خورشید حیاتم به لب بام رسیده
[B][M1]جز سوختنم شمع صفت کار دگر نیست
[M2]شادم که مرا کار به انجام رسیده
[B][M1]چیزی که به یادش نرسد دوری خویش است
[M2]هر کس به وصال تو دلارام رسیده
[B][M1]پیداست حزین از سخنت گرمی شوقی
[M2]جوشیده بسی تا که می خام رسیده
[A]
[B][M1]گل را ورقم رونق بازار شکسته
[M2]این خامه کله گوشه به گلزار شکسته
[B][M1]صد جا شکن طره آشفته دلیهاست
[M2]آهی که مرا بر لب اظهار شکسته
[B][M1]شادیم که زندان غم آباد جهان را
[M2]سیلاب حوادث در و دیوار شکسته
[B][M1]صیاد مرا حاجت دام و قفسی نیست
[M2]بال و پر مرغان گرفتار شکسته
[B][M1]رسوای خماریم درین کهنه خرابات
[M2]پیمانهٔ ما بر سر بازار شکسته
[B][M1]این گریه ز اندازه برون است همانا
[M2]دل در بغل دیدهٔ خونبار شکسته
[B][M1]سودای رخ و زلف تو در بتکده دل
[M2]قدر صنم و قیمت زنار شکسته
[B][M1]با عاشق و معشوق نگاه تو حریف است
[M2]نشتر به رگ جان گل و خار شکسته
[B][M1]خون دل صدپاره حزین ، از نفست ریخت
[M2]غم زخمهٔ کاری به رگ تار شکسته
[A]
[B][M1]سحر آمد ندا ز میخانه
[M2]کای خرابات گرد دیوانه
[B][M1]کنج مسجد گرفته ای تا کی؟
[M2]چه زیان داشت طور رندانه؟
[B][M1]سبحه در کف نشسته ای تا چند
[M2]خیز و پیمان نما به پیمانه
[B][M1]زین ندا جستم آنچنان از جا
[M2]که ز آتش چنان جهد دانه
[B][M1]چون نهادم درون میکده پا
[M2]سرم آمد به چرخ، مستانه
[B][M1]نگه گرم آشنا رویان
[M2]کرد ما را ز خویش بیگانه
[B][M1]دل و دین را زدند مغبچگان
[M2]دو سه ساغر زدیم رندانه
[B][M1]همه بر گرد یکدگر گشتیم
[M2]شمع جان را شدیم پروانه
[B][M1]در و دیوار جمله مست و خراب
[M2]همه از جلوه های جانانه
[B][M1]از صراحی گرفته تا خم می
[M2]همه در های و هوی مستانه
[B][M1]بود چون نخل طور شب همه شب
[M2]در انا الله شمع کاشانه
[B][M1]حرم کعبه را ز یاد نبرد
[M2]طوف بیت الحرام بتخانه
[B][M1]باده ها جمله صاف مشربها
[M2]شیشه ها جملگی پریخانه
[B][M1]در سراپردهٔ وجود حزین
[M2]همه عشق است، باقی افسانه
[A]
[B][M1]صبوحی از چمن مستانه پیراهن قبا کرده
[M2]چو بوی گل گذشتی تکیه بر دوش صبا کرده
[B][M1]به مغز نوبهار از عطر گیسو عطسه افکنده
[M2]دماغ غنچه را از بوی سنبل مشکسا کرده
[B][M1]غزالان حرم را سر به صحرا داده از وحشت
[M2]نگاه سرمه سا را آهوی دشت ختا کرده
[B][M1]ز خط عنبرین خورشید را درمشک تر بسته
[M2]ز زلف پر شکن صد عقده در کار صبا کرده
[B][M1]دهن را در لطافت موج گرداب بقا گفته
[M2]کمر را معنی باریک دیوان ادا کرده
[B][M1]کباب دل ز شور گفتگویت در نمک خفته
[M2]تبسم را چو موج نکهت می نشئه زاکرده
[B][M1]به کف تیغ تغافل، طرف دامن بر میان بسته
[M2]ز خون بی گناهان کوی خود را کربلا کرده
[B][M1]ز ابرو زخمها بر تارک تیغ قدر رانده
[M2]به مژگان رخنه ها در سینهٔ تیر قضا کرده
[B][M1]حرامم باد بی لعل تو ذوق میگساریها
[M2]به جای باده خون در ساغرم ساقی به جا کرده
[B][M1]زموج می تبسم در لبت رشک شفق گشته
[M2]صبوحی زن به رنگ صبح ییراهن قبا کرده
[B][M1]گریبان چاک و سرخوش همچو نرگس جام می در کف
[M2]چو گل ته پیرهن، بند قبای ناز وا کرده
[B][M1]کمند ناز درگردن، ز کاکل مست رعنایی
[M2]به تقریب نگه، چشم سیه را فتنه زا کرده
[B][M1]حزین از هر سر مویی روان دارد شط خونی
[M2]نمی دانی که مژگان تو با جانش چها کرده
[A]
[B][M1]خوش تلخ عتاب آمده ای حرف به جا چه؟
[M2]نوشین لبت اغیار مکیدند به ما چه؟
[B][M1]منت چه گذاری تو به ما پیش حریفان؟
[M2]شمع دگرانی، به مزار شهدا چه؟
[B][M1]خونم به تو ثابت شده حاشا چه نمایی؟
[M2]چشم تو نزد تیغ گرفتم، مژه ها چه؟
[B][M1]ازشکوه و شکرم به میان فتنه گری چیست؟
[M2]من دانم و دلدار، رقیبان به شما چه؟
[B][M1]زان شبرو طرارگرفتم خبر دل
[M2]پیچید به خود زلفش و می گفت کجا؟ چه؟
[B][M1]من بر سر راه خودم از ناله سرایی
[M2]گر قافله را راه شود گم به درا چه؟
[B][M1]از عزت ناقص نرسد نقص به کامل
[M2]بت گر بپرستید جهانی به خدا چه؟
[B][M1]در خانهٔ همسایه چه ماتم چه عروسی
[M2]گر مات شود شه، شده باشد، به گدا چه؟
[B][M1]از ساقی و می ای دل افسرده چه نالی؟
[M2]کار اجل است این، به طبیب و به دوا چه؟
[B][M1]طرف از رقم خویش نبندند قلمها
[M2]از نافهٔ مشکین به غزالان ختا چه؟
[B][M1]آسوده حزین است که رهزن سر یغما
[M2]با قافله دارد، به من بی سر و پا چه؟
[A]
[B][M1]دوشین چو شفق بودم، خون جگر آلوده
[M2]کان ماه به شهر آمد، گرد سفر آلوده
[B][M1]از خیل تماشایی، گردش حشری پویان
[M2]آیینهٔ رخسارش، نور نظر آلوده
[B][M1]گرد خط مشکینش، چون کحل سلیمانی
[M2]خال لب نوشینش، مور شکر آلوده
[B][M1]گلرنگ ز تاب می، رخسار سمن فامش
[M2]وز رشح گلاب خوی، دامان و بر آلوده
[B][M1]در خون غم آشامان، دامن چوگل آغشته
[M2]وز صاف می لعلی، یاقوت تر آلوده
[B][M1]در نافهٔ هر جعدش، چین و ختنی پنهان
[M2]در غالیهٔ گیسو، سر تا کمر آلوده
[B][M1]بودم ز تب هجران، افتاده به راه او
[M2]داغم جگر افشرده، اشکم شرر آلوده
[B][M1]افراشت به بالینم، شمشاد خرامان را
[M2]ناگه ز دلم سر زد آهی اثر آلوده
[B][M1]بنشست وگرفت آن مه، از مهر در آغوشم
[M2]چون نقش قدم بودم، خاک گذر آلوده
[B][M1]از اشک فرو شستم، اندام غبار آگین
[M2]کز من نشود ناگه، آن دوش و برآلوده
[B][M1]دید از شب هجر خود، چون گریه ی تلخم را
[M2]بگشود به دلداری، لعل شکر آلوده
[B][M1]گفتا که نظر بگشا، بر زلف و بناگوشم
[M2]گر زانکه ندیدستی، شام سحر آلوده
[B][M1]از شکر جفای ما، کام ار نکنی شیرین
[M2]از شکوه مکن باری، لب را دگر آلوده
[B][M1]گفتم که غمین مپسند امروز حزینت را
[M2]فرداست که از خونش دیوار و در آلوده
[A]
[B][M1]مژگان نگر چو عربده جویان برآمده
[M2]خنجر به دست، بر زده دامان برآمده
[B][M1]شمشیرکین به کف، نگه کافر از فرنگ
[M2]آیا پی کدام مسلمان برآمده؟
[B][M1]زان آب تیغ، لاله هر زخم پیکرم
[M2]شاداب تر ز لعل بدخشان برآمده
[B][M1]زاهد بیاض گردن او بین و می بنوش
[M2]صبحی عجب ز چاک گریبان برآمده
[B][M1]سرتا به پا سرشتهٔ فیض است قامتش
[M2]این شاخ گل به کام بهاران برآمده
[B][M1]رو، شبچراغ دیده آشفته خاطران
[M2]در سر شراب، طره پریشان برآمده
[B][M1]می سوزد از حلاوت دشنام کام من
[M2]تلخ از دهان او شکر افشان برآمده
[B][M1]ریزم من اشک حسرت و بالد نهال او
[M2]سروش به آب دیده گریان برآمده
[B][M1]در نوبهار خط، لب او شد نگه فریب
[M2]ریحان به گرد چشمه ی حیوان برآمده
[B][M1]دارم به عشق خردهء جانی که چون شرار
[M2]از تاب و تب در آتش سوزان برآمده
[B][M1]در بر زره ز زلف و ز ابرو کشیده تیغ
[M2]در کشتنم ببین به چه سامان برآمده
[B][M1]اول بساط خویش به او عرضه کرده ام
[M2]هر جانبی به غارت ایمان برآمده
[B][M1]جوشید سیل گریه ات از دل اگر حزین
[M2]باز از تنور گرم تو طوفان برآمده
[A]
[B][M1]نمی بینم کسی از آشنارویان به جا مانده
[M2]در این غربت همین آیینهٔ زانو به ما مانده
[B][M1]جدا از نعمت دیدار آن شیرین دهان، چشمم
[M2]تهی چون کاسهٔ دریوزه در دست گدا مانده
[B][M1]به حسرت تا کشید از سینه ام صیاد پیکان را
[M2]دلم ماند به آن یاری که از یاری جدا مانده
[B][M1]ز دامان وصال او بهاری در نظر دارم
[M2]که رنگی بر کف مژگان از آن گلگون قبا مانده
[B][M1]نمی گردد دل سختش تهی از کینه عاشق
[M2]ز ما تا مشت خاکی درکف باد صبا مانده
[B][M1]برآ از خرقه، ای فقر همایون، سرفرازی کن
[M2]که دولت زبر بار منت بال هما مانده
[B][M1]پرافشانی کن ای مرغ دل آزاده در گلشن
[M2]که زاهد از ردا و سبحه در دام ریا مانده
[B][M1]ز کار بسته دل چون جرس پیوسته نالانم
[M2]خجل در عقدهٔ من ناخن مشکل گشا مانده
[B][M1]حزین خسته دل را ای محبت خوار نگذاری
[M2]که این مرغ پریشان نغمه، از گلزارها مانده
[A]
[B][M1]گر غمزه اش به یغما، دل را ز ما گرفته
[M2]پیکان او به از دل، در سینه جا گرفته
[B][M1]در مکتب محبت، روشن سواد حسنم
[M2]تا از غبار خطش، چشمم جلا گرفته
[B][M1]نتوان به سر رسانید بی عشق زندگی را
[M2]از یاد قامت او، پیری عصا گرفته
[B][M1]افتاده در سر من شور از ملاحت او
[M2]در دیده ام نمک جا، چون توتیا گرفته
[B][M1]از شوق ما فتاده ست، در دام عشق عالم
[M2]امروز خون خلقی، دامان ما گرفته
[B][M1]گر کوس خسروانی دل می زند عجب نیست
[M2]آه من آسمان را زیر لوا گرفته
[B][M1]شوق از کفم ربوده چون بوی گل، عنان را
[M2]آمیزش غریبی، دل با صبا گرفته
[B][M1]تا ریشه هست در آب، بیم از خزان نباشد
[M2]در اشک، نخل آهم، نشو و نما گرفته
[B][M1]خاطر ز دور گردون آلودهٔ غبار است
[M2]آیینه گرد کلفت، زین آسیا گرفته
[B][M1]دل تنگیم نداند، جز سینه پاره کردن
[M2]عریان تنی گریبان، از دست ما گرفته
[B][M1]خاریست گشته گلگون از خون رهنوردان
[M2]شمعی که عشق ما را در پیش پا گرفته
[B][M1]از سینه تا که رفته، بازش خیال من نیست
[M2]بیگانگی دلم یاد، از آشنا گرفته
[B][M1]از نسخه چمن زد، حسن تو انتخابی
[M2]از خار تندخویی، ازگل وفا گرفته
[B][M1]انجام خط فزودی بر خاکمال دل ها
[M2]حسنت ستمگری را از ابتدا گرفته
[B][M1]از دیده ام به گلشن، نگذاشت پای بیرون
[M2]نظاره ز اشک گلگون، پا در حنا گرفته
[B][M1]آهم حزین نماید، ابر شفق نگاری
[M2]کز برق جلوهٔ او، رنگم هوا گرفته
[A]
[B][M1]دل داغ تو را به جان گرفته
[M2]جان درد تو جاودان گرفته
[B][M1]حال دل ناتوان چه پرسی؟
[M2]حیرت زده را زبان گرفته
[B][M1]بر من شده تنگ کوه و صحرا
[M2]سودای توام عنان گرفته
[B][M1]بر شیشه دل صبا بود سنگ
[M2]دل بی توام از جهان گرفته
[B][M1]فریاد که دور چرخ ما را
[M2]چون دایره در میان گرفته
[B][M1]یک غنچه صبا نمی گشاید
[M2]گویا دل باغبان گرفته
[B][M1]آتش از داغ لاله رویی
[M2]ای مجلسیان به جان گرفته
[B][M1]بر تن چه زنی گلاب و کافور
[M2]این شعله در استخوان گرفته
[B][M1]بی بال و پرت حزین مسکین
[M2]در کنج غم آشیان گرفته
[A]
[B][M1]در دیده نگاه تو که از جوش فتاده
[M2]مستی ست که در میکده خاموش فتاده
[B][M1]مشکیست که دارد جگر نافه پر از خون
[M2]خالی که بر آن عارض گلپوش فتاده
[B][M1]غارتگر جمعیت دلهاست ببینید
[M2]زلفی که پریشان به بر و دوش فتاده
[B][M1]مایوس مکن چشم به راهان چمن را
[M2]از شوق تو گل یک چمن آغوش فتاده
[B][M1]کو صاحب هوشی که کند فهم، سروشم
[M2]کار سخنم با لب خاموش فتاده
[B][M1]هر جرعه این غمکده را باده به رنگی ست
[M2]ته شیشه عشق است که سر جوش فتاده
[B][M1]با دولت بیدار، هماغوش کند خواب
[M2]چشمی که بر آن صبح بناگوش فتاده
[B][M1]کو عشق که از داغ چراغی بفروزم؟
[M2]بختم چو شب هجر سیه پوش فتاده
[B][M1]فکر تو خموشی ست حزین از سخن عشق
[M2]این کهنه شرابی ست که از جوش فتاده
[A]
[B][M1]رسید از عرق آن شاخ گل گلاب زده
[M2]چو لاله عارض گلبرگش آفتاب زده
[B][M1]روان ز هر رگ مویش می مغانهٔ ما
[M2]سر از چغانه خوش و طره مشک ناب زده
[B][M1]نهال سرشکن سرو قامتان چمن
[M2]خرام، سیل صفت راه صد خراب زده
[B][M1]شکرشکن به سخن، درد دل شنو به وفا
[M2]نمک ز خنده به دلهای شیخ و شاب زده
[B][M1]فکنده طره مشکین فروتر از سر دوش
[M2]لبش کرشمه فروش و نگه شراب زده
[B][M1]به جلوه آتش دلها چو شعله در شب تار
[M2]ز حلقه حلقهٔ آن زلف پیچ و تاب زده
[B][M1]گشود لب به سخن با من دل افتاده
[M2]نگه گشاده کمین، ابروان عتاب زده
[B][M1]من از شکیب، تهی کیسه وضع و او می گفت
[M2]که ای وصال طلب، عاشق شتاب زده
[B][M1]نمی توان ز بتان عاشقانه کام گرفت
[M2]به خون دیده و دل جوش اضطراب زده
[B][M1]ازبن مکالمه طومار شکوه پیچیدم
[M2]قلم به حرف ستم های بی حساب زده
[B][M1]میان شکر و شکایت به خود فرو رفتم
[M2]نهفته دست نهادم به دل، حجاب زده
[B][M1]ز دیده و دل پر خون برون مباد حزین
[M2]خیال او که شبیخون به خیل خواب زده
[A]
[B][M1]رگ در تنم ز شورش سودا گسیخته
[M2]پیوند من ز جان شکیبا گسیخته
[B][M1]یارای عقل نیست عنان داریم دگر
[M2]زنجیر من بهار به صحرا گسیخته
[B][M1]الفت کم و غرور فراوان و عهد سست
[M2]سررشتهٔ امید ز صد جا گسیخته
[B][M1]اشک روان به بوم و برم تا چها کند
[M2]سیلی چنین عنان مدارا گسیخته
[B][M1]تا چند ساز ناله به کوه و کمر کنم
[M2]از زخمه ناخنم رگ خارا گسیخته
[B][M1]طالع نگر گه با همه صدق و صفای دل
[M2]الفت میانهٔ من و مینا گسیخته
[B][M1]در خاکمال عرصهٔ دنیا، دلم حزین
[M2]ماند به قطره ای که ز دریا گسیخته
[A]
[B][M1]به جلوه های رسا سرفراز می آیی
[M2]مگر ز غارت عمر دراز می آیی
[B][M1]ز خون مهر و وفا تیغ ناز غمّاز است
[M2]که از کمینگه خیل نیاز می آیی
[B][M1]به عجز شمع تجلی به خاک می غلتد
[M2]تو چون به این رخ طاقت گداز می آیی
[B][M1]گهر به خلوت خاص صدف نمی آید
[M2]چنین که در دل اهل نیاز می آیی
[B][M1]چو بوی گل همه ساز رهم، قدم بردار
[M2]اگر به پرسشم ای چاره ساز می آیی
[B][M1]شراب شوق ز خود برده صد بیابانم
[M2]تو تا به خلوتم ای مست ناز می آیی
[B][M1]کمند گردن عمر گذشته جلوهٔ توست
[M2]به شیوه های خوش ای دلنواز می آیی
[B][M1]گهی به صورت معنی گهی به پرده لفظ
[M2]نهان به گوش دل اهل راز می آیی
[B][M1]حزین از آن بت هر جایی آرزو داری
[M2]چنین که می روی از خویش و باز می آیی
[A]
[B][M1]سر چه باشد که تو در راه وفا نگذاری
[M2]همه جا ریزه ی دل ریخته پا نگذاری
[B][M1]می کند جلوه بی بود حباب آگاهت
[M2]تا درین آب وهوا طرح بنا نگذاری
[B][M1]چون کمان شد قدت، از تیر سبکروتر باش
[M2]قامت خم شده بر دوش عصا نگذاری
[B][M1]دیده ات خواب فراغت نتواند دیدن
[M2]تا سر خویش به بالین رضا نگذاری
[B][M1]می دهد آمدنت مژدهٔ از خود رفتن
[M2]آنقدر باش که ما را تو به ما نگذاری
[B][M1]غم عشق آنچه بد از سینهٔ ما بیرون کرد
[M2]تهمت دل به من بی سر و پا نگذاری
[B][M1]نشود محرم خاک قدم پیر مغان
[M2]سر،که بر خشت در میکده ها نگذاری
[B][M1]طاقت سینهٔ گرم تو نداریم حزین
[M2]دعوی خویش به دیوان جزا نگذاری
[A]
[B][M1]ای آنکه غم هجرکشیدن نتوانی
[M2]ترسم که رخش بینی و دیدن نتوانی
[B][M1]سخت است گرفتاری و آوارگی ای دل
[M2]وحشت نگذاری و رمیدن نتونی
[B][M1]بسمل شدی از هجر و به جایی نرسیدی
[M2]از ضعف چنانی که تپیدن نتوانی
[B][M1]در دام غم ای مرغ پر و بال شکسته
[M2]آرام نداری و پریدن نتوانی
[B][M1]بی پرده گرفتم ز درت یار در آمد
[M2]ای دیدهٔ حیرت زده دیدن نتوانی
[B][M1]محروم نیی گرچه حزین از می وصلش
[M2]لب بر لب جامی و چشیدن نتوانی
[A]
[B][M1]گاهی به نگاهی دل ما شاد نکردی
[M2]حیف از تو که ویرانه ای آباد نکردی
[B][M1]صد بار ز گلزار خزان رفت و گل آمد
[M2]وین مرغ اسیر از قفس آزاد نکردی
[B][M1]ای خسرو شیرین دهنان این نه وفا بود
[M2]یک ره گذری جانب فرهاد نکردی
[B][M1]بر خویش مبال ای شجر وادی ایمن
[M2]یک جلوه چو آن حسن خداداد نکردی
[B][M1]کی بیهده دل در بغل خویش توان داشت
[M2]گر جلوه در این شیشه پریزاد نکردی؟
[B][M1]داغم که چرا خون مرا ریخت تغافل
[M2]مردم که چرا آن مژه جلّاد نکردی
[B][M1]از سیر چه فیض ار نبود راه خطرناک؟
[M2]ای شمع شبی رو به رَهِ باد نکردی
[B][M1]باید ز تو آموخت حزین رشک محبت
[M2]لبریز فغان بودی و فریاد نکردی
[A]
[B][M1]ای عهد شکن، با تو اگر کار نبودی
[M2]کار دل ما این همه دشوار نبودی
[B][M1]نگذاشتمی آینه ی روی تو از دست
[M2]گر باعث حیرانی دیدار نبودی
[B][M1]گر کفر نمی خواست ز ما پیر خرابات
[M2]بر گردن جان زلف تو زنّار نبودی
[B][M1]در خواب توانستی اگر روی تو دیدن
[M2]در هر دو جهان دیده ی بیدار نبودی
[B][M1]سرگشته نمی دید کسی خلوتیان را
[M2]گر یوسف ما بر سر بازار نبودی
[B][M1]مجنون مرا راه کجا بود به محمل؟
[M2]گر جلوهٔ او قافله سالار نبودی
[B][M1]گر غالیه سا خال و خط یار نمی گشت
[M2]سنبل به بغل، مشک به خروار نبودی
[B][M1]بردندی اگر از می دوشینه ی ما بوی
[M2]یک کس به در میکده هشیار نبودی
[B][M1]از تیه کجا بود ره وادی طورم؟
[M2]گر نور رخش شمع شب تار نبودی
[B][M1]می سوخت قفس را اثر نالهٔ بلبل
[M2]گر پیک صبا قاصد گلزار نبودی
[B][M1]می داد اگر دل به حرم راه حزین را
[M2]فارغ ز جهان، ساکن خمّار نبودی
[A]
[B][M1]سیمین بدنا! شمع شبستان که بودی؟
[M2]من سوختم، آرایش ایوان که بودی؟
[B][M1]نگذاشته ای دین به خرابات نشینان
[M2]در صومعه، غارتگر ایمان که بودی؟
[B][M1]خار عجبی بود به چشم از ره خوابم
[M2]دوشینه گل جیب و گریبان که بودی؟
[B][M1]آشفته شد ای باد صبا از تو دماغم
[M2]در سلسلهٔ زلف پریشان که بودی؟
[B][M1]هر زخم تو لب می مکد از جوش حلاوت
[M2]ای دل هدف ناوک مژگان که بودی؟
[B][M1]شب با که نشستی، سر زلفت که به کف داشت؟
[M2]جانان من، آرام دل و جان که بودی؟
[B][M1]پیدا بود از لعل تو پیمانه کشیها
[M2]ای عهد شکن بر سر پیمان که بودی؟
[B][M1]بی لعل تو الماس بود روزی داغم
[M2]ای شور قیامت نمک خوان که بودی؟
[B][M1]آرام نگردید درین دشت نصیبت
[M2]ای سیل، خروشان کهِ جوشان که بودی؟
[B][M1]جان مست حزین می شود از طرز صفیرت
[M2]دستان زنِ خوش لهجهٔ بستان که بودی؟
[A]
[B][M1]به قید جسم ز جان جهان چه می دانی؟
[M2]تو دل نداده ای، از دلستان چه می دانی؟
[B][M1]نگشته در رهِ یوسف، سفید دیده تو را
[M2]غبار رهگذر کاروان چه می دانی؟
[B][M1]چو طفل، در طلب مدّعا فشانی اشک
[M2]بهای این گهر رایگان چه می دانی؟
[B][M1]ز جا نرفته ای از جلوهٔ پریزادان
[M2]خرام آن نگهِ سرگران چه می دانی؟
[B][M1]مدام لعل لب خویش در دهن داری
[M2]حرارت جگر تشنگان چه می دانی؟
[B][M1]تو را که صیرفی عشق بر محک نزده ست
[M2]عیار چهرهٔ زرد خزان چه می دانی؟
[B][M1]حدیث زاهد دم سرد بسته گوشت را
[M2]ترانهٔ من آتش زبان چه می دانی؟
[B][M1]گرفته روزن گوشت به قیل و قال جدل
[M2]سخن سرایی این بی زبان چه می دانی؟
[B][M1]به چار موجهٔ اجزای خویش دربندی
[M2]حزین گوشه نشین را نشان چه می دانی؟
[A]
[B][M1]لوح دل را اگر از نقش دوبی ساده کنی
[M2]خاطر از خانقه و میکده آزاده کنی
[B][M1]هر سر خار بیابان شجر طور بود
[M2]دیده گر آینه حسن خداداده کنی
[B][M1]در خرابات به یک ساغر می نستانند
[M2]تکیه تا چند به این خرقه و سجاده کنی؟
[B][M1]چون صراحی همه مقبول مغان می گردد
[M2]سجده ای چند که در پای خم باده کنی
[B][M1]ای که خنگ فلکت زیر رکاب شرف است
[M2]چه شود گر نظری جانب افتاده کنی؟
[B][M1]تو به این حوصله، با عشق ستیزی هیهات
[M2]دل مگر درخور خیل غمش آماده کنی
[B][M1]چه کم از قدر تو ای خسرو خوبان گردد
[M2]گر نگاهی به حزین دل و دین داده کنی؟
[A]
[B][M1]در پرده خط، خال به صد ناز گرفتی
[M2]از مرغ دلم دانه چرا بازگرفتی
[B][M1]کردی ز شکنج قفس امروز برونم
[M2]کز بال و پرم قوّت پرواز گرفتی
[B][M1]دست تو به تعمیر دل ای عشق مبارک
[M2]هر رخنه که بود از گهر راز گرفتی
[B][M1]پیداست که ریزد پر و بال طلب ما
[M2]زین اوج که در جلوه گه ناز گرفتی
[B][M1]شد نغمهٔ کلک تو حزین آفت هوشم
[M2]زین شعبده، کار از کف اعجاز گرفتی
[A]
[B][M1]تنگی از دل نرود تا تو میان نگشایی
[M2]مشکل آسان نشود تا تو زبان نگشایی
[B][M1]بی خم زلف مکن مرغ نوآموز مرا
[M2]رشته از پای دل بال فشان نگشایی
[B][M1]چاک از آن تیغ نگه تا نکنی سینهٔ ما
[M2]در امّید به روی دل و جان نگشایی
[B][M1]دل به اسباب پریشان جهان جمع مکن
[M2]فال جمعیت از اوراق خزان نگشایی
[B][M1]بی نیازانه حزین از دو جهان دیده ببند
[M2]چشم خواهش به رخ باغ جهان نگشایی
[A]
[B][M1]یک نفس نیست که خون در دل شیدا نکنی
[M2]آتش آه مرا بادیه پیما نکنی
[B][M1]می توانی به نگه پاسخ صد مسأله داد
[M2]که حوالت به لب لعل شکرخا نکنی
[B][M1]تا ز دل زمزمهٔ یاصنمی می آید
[M2]گوش بر نغمهٔ ناقوس کلیسا نکنی
[B][M1]جان فدای تو، نه از تنگی دل می نالم
[M2]غم این می کشدم زار که مأوا نکنی
[B][M1]می کند در سر کویت عجب آشوبی دل
[M2]سر تمکین تو گردم که تماشا نکنی
[B][M1]عاقل انگشت چرا در دهن مار کند؟
[M2]دست در حلقهٔ آن زلف چلیپا نکنی
[B][M1]گفته ای دست نگارین کنی از خون حزین
[M2]همه امّید دل این است، مبادا نکنی
[A]
[B][M1]بر هر زمین که جلوه کنی آسمان کنی
[M2]می زیبدت که ناز به کون و مکان کنی
[B][M1]این لطف جلوه ای که ز سرو تو دیده ام
[M2]بر خاک اگر گذر فکنی پرنیان کنی
[B][M1]هر جا گشایی از پی دل زلف پرشکن
[M2]مرغان سدره را همه بی آشیان کنی
[B][M1]مشکین شود غزال نگاهت به یک نظر
[M2]ای کاش جیب بخت مرا سرمه دان کنی
[B][M1]ای عندلیب با تو مرا حقّ صحبت است
[M2]خواهم که خاک تربت ما گل فشان کنی
[B][M1]دزدد به کام خویش زبان، شمع انجمن
[M2]هر جا که شرح قصّهٔ سوز نهان کنی
[B][M1]گردد طراز دامن دشت جنون حزین
[M2]خونابه ای که از رگ مژگان روان کنی
[A]
[B][M1]تو و زهد خشک زاهد، من و عشق و می پرستی
[M2]تو و عیش و هوشیاری، من و گریه های مستی
[B][M1]سر برهمن ندارد، دل بی وفاش نازم
[M2]صنمی که برد از دل هوس خداپرستی
[B][M1]به ره وفا برآید چه ز بخت کوته ما؟
[M2]مژهٔ تو گر به دلها نکند درازدستی
[B][M1]ز حیات آنقدر غم بودم که گر بخواهد
[M2]در نیستی برآرد دلم از غبار هستی
[B][M1]سر همّت تو گردم به حزین خسته جان ریز
[M2]ته جرعهٔ نگاهی به زکات می پرستی
[A]
[B][M1]کشیدی تیغ و ساغر، گشتی آتش، گفتیم چونی
[M2]سرت گردم چه سانم؟ زندگی را تشنهٔ خونی
[B][M1]اگر خواهی بگو تا آستین از پیش بردارم
[M2]که در هر دیده دارم از فراقت رود جیحونی
[B][M1]به جیب قاصد اشکی، به صد حسرت روان کردم
[M2]به کویت نامهٔ لخت دلی، از شکوه مشحونی
[B][M1]مزار عاشقان را ماتم افروزی نمی باشد
[M2]مگر گیسو پریشان کرده باشد بید مجنونی
[B][M1]نه مستم محتسب بگذار از خود بی خبر باشم
[M2]که من غافل نگاهی دیده ام از چشم میگونی
[B][M1]به راهت هر قدم چشمی گرو، گوشی رهین دارم
[M2]اگر بانگ درایی نیست ظالم، گرد هامونی
[B][M1]نه کار چشم پرکار است، از هر شیوه می آید
[M2]نمی خواهد شکار وحشی دل، سحر و افسونی
[B][M1]بیا ساقی چو خشت خم برافکن سقف مینا را
[M2]که دل می ریزد از خاکستر خود طرح گردونی
[B][M1]بلای دل نه قامت، جلوهٔ ناز است عاشق را
[M2]تذروی می سرود این نغمه را با سرو موزونی
[B][M1]به کام دل به امّید جفا چشم وفا دارم
[M2]ازآن برگشته مژگان ای دریغا بخت وارونی
[B][M1]کجا گردد نهنگ بحر پیما قطره میدانش
[M2]دل دیونه ام را، سینه باید برّ مجنونی
[B][M1]خط سبزی ست دارد لعل جانان زیر لب پنهان
[M2]ندارد بی سخن، رنگین تر از وی حسن، مضمونی
[B][M1]دل میخانه گرد من حزین از قهوه نگشاید
[M2]چه کیفیّت دهد دریاکشان را حب افیونی؟
[A]
[B][M1]چو چشم آینه حیرانم از جمال کسی
[M2]پری به شیشهٔ دل دارم از خیال کسی
[B][M1]درین چمن به گل و لاله نازها دارم
[M2]که خون من چو حنا، گشته پایمال کسی
[B][M1]نمی شود نکند جلوه، حسن بی پروا
[M2]چه شد که آینه آب است از انفعال کسی
[B][M1]جهانیان پی رسوایی همند تمام
[M2]خدا کند که نپرسد کسی ز حال کسی
[B][M1]به ساغر دل آتش مزاج می ریزد
[M2]شراب شعلهٔ حل کرده، رنگ آل کسی
[B][M1]فلک ز حلقه به گوشان امر ما گردد
[M2]به یک کرشمهٔ ابروی چون هلال کسی
[B][M1]چه جلوه است که چون سایه کاینات حزین
[M2]فتاده در قدم نازنین نهال کسی؟
[A]
[B][M1]من رند خراباتم،سر مست و خراب اولی
[M2]وین عقل نصیحت گر، مغلوب شراب اولی
[B][M1]در خرقه نمی گنجم، با سبحه نمی سازم
[M2]ایام بهار آمد، ساقی می ناب اولی
[B][M1]بی عشق چه فیض آخر، از عمر توان بردن
[M2]هر جاکه دلی باشد، زان طره به تاب اولی
[B][M1]از برق جلال آمد، گلگونه جمالش را
[M2]نظارهٔ حسن او، در عین عتاب اولی
[B][M1]رندان قلندروش، از بزم برون رفتند
[M2]محفل چو شود خالی، خاموشی و خواب اولی
[B][M1]تا عمر بود بستان، از ساقی ما جامی
[M2]فرصت چو رود از دست، ای دوست شتاب اولی
[B][M1]این دل که حزین دارد، از خیل وفاکیشان
[M2]از آتش عشق او، در سینه کباب اولی
[A]
[B][M1]زان نور دیده، شد مژهٔ خون فشان تهی
[M2]از طایر مراد مباد آشیان تهی
[B][M1]رشک محبتم نگذارد نفس کشم
[M2]دل از حدیث شوق پر است و زبان تهی
[B][M1]ترسم رَوَد زِ یاد تو یکباره نام ما
[M2]ازکین ما مکن دل نامهربان تهی
[B][M1]خوش ظاهرند زاهد بی مغز و جوزِ پوچ
[M2]بیرون پر از فریب، ولیکن میان تهی
[B][M1]ساقی بیا به یک دو سبو دست ما بگیر
[M2]داریم ساغری، چو کف عاشقان تهی
[B][M1]نی را نوا نماند و جرس را صدا گرفت
[M2]ما را نشد ز ناله حزین ، استخوان تهی
[A]
[B][M1]که گفتت گرد سر آن طرهٔ عنبرفشان بندی؟
[M2]ز ابر خط به خورشید قیامت سایه بان بندی
[B][M1]نمی آموزمت منع نگاه از دشمنان کردن
[M2]خدا ناکرده میترسم که چشم از دوستان بندی
[B][M1]کلید فتح مطلبها لب خاموش می باشد
[M2]در اقبال بگشاید، اگر قفل زبان بندی
[B][M1]به خون خواهد نشاندن، تیغ بی باک مکافاتش
[M2]چرا باید به کین خصم سنگین دل میان بندی؟
[B][M1]صباح شادمانی تحفه آرد، شکر و شیرت
[M2]اگر از خوردن غم های بی حاصل دهان بندی
[B][M1]حجاب از راه برخیزد، نقاب آن ماه بگشاید
[M2]اگر یک دم در دل را، به روی این و آن بندی
[B][M1]حزین ازگوشهٔ بیت الحزن بیرون منه پا را
[M2]تو با این بسته بالیها، چه طرف از بوستان بندی؟
[A]
[B][M1]سرت گردم، نمی پرسی تو هم دیوانه ای داری؟
[M2]نه آخر ای چراغ چشم من، پروانه ای داری؟
[B][M1]نشد از یک نهانی دیدنی، برداری از خاکم
[M2]چه بی پروا نگاه آشنا بیگانه ای داری
[B][M1]نمک در ساغر حسنت، نریزد شور محشر هم
[M2]که از خون شهیدان، هر طرف میخانهای داری
[B][M1]نیم غمگین در میخانه را گر محتسب گِل زد
[M2]که در گردش ز چشم مست خود میخانه ای داری
[B][M1]تو شمع بزم اغیاری و دل می سوزد از حسرت
[M2]نه آخر ای خرابت من، تو هم پروانه ای داری؟
[B][M1]اگر درکشور جانها، وگر درکعبه دلها
[M2]به هر جا هستی ای زیبا صنم، بتخانه ای داری
[B][M1]بنازم ای خدنگ ناز، زور دست و بازو را
[M2]عجب در خاک و خون غلتاندن مردانه ای داری
[B][M1]سپندآسا به رقص آورده ای ذرات عالم را
[M2]بنازم عشق، هی، خوش گرمی افسانه ای داری
[B][M1]حزین دست کدامین بی مروّت داده ا ی دل را؟
[M2]که آه دردناک و نالهٔ مستانه ای داری
[A]
[B][M1]خوش آنکه بزم حریفان کنون بیارایی
[M2]ز عکس چهره می لاله گون بیارایی
[B][M1]برون ز پرده گر آیی، جهان بیاساید
[M2]به خاطری که درآیی، درون بیارایی
[B][M1]همین قدر ز تو نامهربان طمع دارم
[M2]که خاک تربت ما را به خون بیارایی
[B][M1]تو را فتاده غم جان کوهکن ورنه
[M2]به کاوش مژه ای، بیستون بیارایی
[B][M1]امیدم این بود ای چشم خون فشان از تو
[M2]ز لاله دامن دشت جنون بیارایی
[B][M1]دلم خراب رخ بی تکلفانهٔ توست
[M2]به حیرتم چه شود، چهره چون بیارایی؟
[B][M1]سرود مجلس دیر مغان ز توست حزین
[M2]به نغمه ای چه شود، ارغنون بیارایی؟
[A]
[B][M1]ای روی تو را موج عرق آینه سازی
[M2]آیینه ز عکس تو پریخانهٔ نازی
[B][M1]در چنگل مژگان تو گردون قویدست
[M2]گنجشک ضعیفی ست به سر پنجه بازی
[B][M1]ای گلشن نظاره، ز رخ پرده برانداز
[M2]تا شبنم این باغ کنم اشک نیازی
[B][M1]چون باد مرو سرسری از سیر گلستان
[M2]در هر گره غنچه ببین، گلشن رازی
[B][M1]پروانه، بیا گرم و ز من طرز بیاموز
[M2]آتش زده در خانهٔ من، شمع طرازی
[B][M1]ای زاهد افسرده، تو را زنده نگویم
[M2]بی درد چه حال است؟ نه سوزی، نه گدازی
[B][M1]خاموش حزین از غم ایّام خزانم
[M2]دل نغمه سراید، به چه برگی؟ به چه سازی؟
[A]
[B][M1]افشاند نسیم سحری زلف نگاری
[M2]می خواست دماغ دل ما، بوی بهاری
[B][M1]تا بخت نصیب نظر پاک که سازد
[M2]برداشت صبا از سر کوی تو غباری
[B][M1]بی فایده رفت، آن همه اشکی که فشاندم
[M2]سیراب نکردم گل باغی، سر خاری
[B][M1]در مملکت طالع ما، صبح نخندد
[M2]ماییم و سواد سر زلف و شب تاری
[B][M1]بیم است که بی پرده کنم فاش غمت را
[M2]هجران تو نگذاشت به دل صبر و قراری
[B][M1]یار از نظر انداخت، دل زار حزین را
[M2]ای نالهٔ بی درد، نیامد ز تو کاری
[A]
[B][M1]ای سوختهٔ عشق چرا کم ز سپندی؟
[M2]از خویش برون آی به یاهوی بلندی
[B][M1]بر خویش نبالیم به درویشی و شاهی
[M2]بر دوش نداریم پلاسی و پرندی
[B][M1]با سوخته جانان چه کند آتش دوزخ
[M2]من ساخته ام با تب هجران تو چندی
[B][M1]مردی بود از نفس خطرناک گذشتن
[M2]زبن خندق آتش، بجهانیم سمندی
[B][M1]گفتی که حزین در غم ما، حال دلت چیست؟
[M2]آتش به دل سوخته ام باز فکندی
[A]
[B][M1]بر دیده کشم سرمه ز خاک کف پایی
[M2]شاید که دهد اشک مرا رنگ حنایی
[B][M1]می در قدح و باد صبا بر سر لطف است
[M2]دارد چمن امروز عجب آب و هوایی
[B][M1]دولت طلبی، دامن دل را مده از دست
[M2]شاید که برون آید ازین بیضه همایی
[B][M1]نالیدن بلبل ز نو آموزی عشق است
[M2]هرگز نشنیدیم ز پروانه صدایی
[B][M1]کرده ست بهار عجبی خار بیابان
[M2]از دشت گذشته ست مگر آبله پایی
[B][M1]داده ست غمت، رخصت شبگیر به آهم
[M2]شاید رسد این قاصد بی درد به جایی
[B][M1]خود را برسانید به یاران سبک پی
[M2]می آید ازین قافله آواز درایی
[B][M1]گلشن به نسیمی شکند عهد هزاران
[M2]در کشور خوبان نبود رسم وفایی
[B][M1]دور از گل رویت نفسی نیست حزین را
[M2]مانده ست به جا، بلبل بی برگ و نوایی
[A]
[B][M1]ای کعبهٔ جان از تو کلیسای فرنگی
[M2]بی یاد تو دل را دو جهان سینهٔ تنگی
[B][M1]جان دیده از آن نرگس عیار فریبی
[M2]دل خورده از آن غمزهٔ خونخوار خدنگی
[B][M1]دیری ست که شرمنده ام از سبحه، چه سازم؟
[M2]زنّار به چنگی بود، آن طرّه به چنگی
[B][M1]یک زمزمه در پرده گشایی ست ولیکن
[M2]دل نغمه به رنگی زد وناقوس به رنگی
[B][M1]گوهر به دو کف می دهم و ناخن آن نیست
[M2]کز سینهٔ معدن بخراشم رگ سنگی
[B][M1]از عشق پرآشوب محال است نجاتم
[M2]هر قطره درین بحر بود کام نهنگی
[B][M1]رسوایی جاوید حزین ار طلبد عشق
[M2]صد نام نکو باد به گرد سر ننگی
[A]
[B][M1]اگر از دیده ابنای زمان مستوری
[M2]خوش بیاسای که از جمله بلاها دوری
[B][M1]در شبستان فنا شمع تجلیت کجاست؟
[M2]تو هم ای بی سر و پا، موسی جان را طوری
[B][M1]نشکنی تا بُت هستی، ظفری نیست تو را
[M2]گر برآیی به سر دار فنا منصوری
[B][M1]چون سلیمان اگر امّید سلامت داری
[M2]پای آهسته نه اینجا که نرنجد موری
[B][M1]یکروش نیست جهان گذران ای غافل
[M2]خاک ره گردی، اگر تاج سر فغفوری
[B][M1]دم گرمم به تو افسرده درون در نگرفت
[M2]زاهد از حق مگذر، سردتر از کافوری
[B][M1]نتوان بی می و مطرب ز جهان کام گرفت
[M2]خویش در میکده انداز اگر مخموری
[B][M1]خرقه زهد به مسجد نه و مستانه برآ
[M2]در پس پرده پندار چرا مستوری؟
[B][M1]دم عیساست نوای دم جان بخش حزین
[M2]خوش طبیبی ست درین کوچه، اگر رنجوری
[A]
[B][M1]کمند جذبه اش نگذاشت مجنونی به صحرایی
[M2]سواد شهر بند حلقهٔ زلف دلارایی
[B][M1]درین بستان سرا غیر از تو بی پروا نمی بینم
[M2]به رنگ و بوی گل در پرده ای بی پرده پیدایی
[B][M1]نمی دانم کجا سودا کنم نقد دل و دین را؟
[M2]تجلی کرده در هر ذره ای حسن دلارایی
[B][M1]نمی باشد رهایی قسمت مرغ نگاه من
[M2]بود هر حلقهٔ زلف تو را دام تماشایی
[B][M1]حزین از مردم بی غم دل افسرده ای دارم
[M2]به قربان سری گردم که دارد شور سودایی
[A]
[B][M1]ز کاوش مژه ى شوخ آتشین خویی
[M2]به سینه هر گل داغی ست چشم آهویی
[B][M1]پیاله می کشم امشب به طاق ابرویی
[M2]سبو کشان خرابات عشق را هویی
[B][M1]ز خون دیده دهم آب کوه و صحرا را
[M2]به یاد لالهٔ رخسار آشنا رویی
[B][M1]به شام هجر مرا ذوق اشک و آه بس است
[M2]چو شمع، شب نگذارم به خاک پهلویی
[B][M1]اجل به داد ز جان سیرگشتگان نرسید
[M2]مگر بلند کند عشق دست و بازویی
[B][M1]به این خوشیم که فارغ ز ننگ سامان است
[M2]سری که در غم عشق است وقفِ زانویی
[B][M1]از آن به تیرگی بخت خویش می نازم
[M2]که نسبتی بودش با سواد گیسویی
[B][M1]ز هوش برد جهان را فسانهٔ تو حزین
[M2]شبت دراز به سودای زلف جادویی
[A]
[B][M1]مرا دور از تو، گل در پیرهن خار است پنداری
[M2]رگ جان بی توام، پیوند زنّار است پنداری
[B][M1]ز مضراب غم نامهربان شوخی، فغان سازم
[M2]به شیون هر سر مویم، رگ تار است پنداری
[B][M1]کمند جذبهٔ هر ذرّه ام تسخیر می سازد
[M2]جهان یک سر، تجلّی گاه دیدار است پنداری
[B][M1]مرا نور نظر تا دامن مژگان نمی آید
[M2]نگاه عجزم از حسرت گرانبار است پنداری
[B][M1]حزین ، آماده کن بهر نثار مقدمش، جان را
[M2]دل از خود رفت، آمد آمدِ یار است پنداری
[A]
[B][M1]دل آشفته و دیده خونبار داری
[M2]مگر با محبت سر و کار داری؟
[B][M1]که نشتر فرو برده، در مغز و جانت
[M2]که رگهای مژگان گهربار داری؟
[B][M1]وصالت نصیب است، یا آنکه چون من
[M2]دلی حسرت آگین دیدار داری؟
[B][M1]گل ناز پرورد من، بی قراری
[M2]همانا که در پیرهن خار داری
[B][M1]بگو، عاشقان رازداران عشقند
[M2]چو خود بی وفا یا وفادار داری؟
[B][M1]وفا پیشه یاری ست، یا آنکه چون خود
[M2]ستمگر، جفاجو، دل آزار داری؟
[B][M1]دل فارغ خویش را، نامسلمان
[M2]ز زلف که در قید زنار داری؟
[B][M1]شکسته ست خاری به دل چون حزینت
[M2]که بلبل صفت، نالهٔ زار داری
[A]
[B][M1]منت نکشد همّتم از دست دعایی
[M2]زد غیرت من هر دو جهان را سرپایی
[B][M1]غم پرده در و صبر ز ما گوشه گرفته ست
[M2]ای مطرب کوته نفس آواز رسایی
[B][M1]گر زیر فلک تنگ شود دامن دل هست
[M2]از دل نفسی تا بکشم نیست فضایی
[B][M1]با عشق چه پاید خس و خاشاک وجودم؟
[M2]این شعله مبادا که کند نشو و نمایی
[B][M1]خوش خرقه ی سالوس به ما تنگ گرفته ست
[M2]ای چاک گریبان دل، امروز کجایی؟
[B][M1]در کوی تو چون شعله که از طور کشد سر
[M2]از نالهٔ عشّاق بلند است نوایی
[B][M1]داده ست غمت رخصت شبگیر به آهم
[M2]شاید رسد این قاصد بی درد به جایی
[B][M1]خود کیست حزین تا که ازو رنجه کنی دل؟
[M2]دریوزه پرست نگهی، عشوه گدایی
[A]
[B][M1]نگذاشت نی به هوشم، از نالهٔ رسایی
[M2]بیگانه ام ز خود کرد، آواز آشنایی
[B][M1]در باغ می سراید، هر مرغ با نوایی
[M2]دارد دم بهاران، پیغام آشنایی
[B][M1]گویند کیست در شهر، غارتگر شکیبت
[M2]سروی ست سرفرازی، شوخی ست خوش ادایی
[B][M1]گرگان یوسف جان، ابنای روزگارند
[M2]مردیم از غریبی، ای بی کسی کجایی؟
[B][M1]بازوی زال دنیا، چند افکند به خاکت؟
[M2]بی درد، پشت دستی، نامرد، پشت پایی
[B][M1]دامن کشان گذر کرد، یار از سر مزارم
[M2]ای ناله های و هویی، ای گریه های هایی
[B][M1]تا آب رفتهٔ جان بازآوری به جویم
[M2]قاصد بگو حدیثی، از لعل جانفزایی
[B][M1]از خون دیده در عشق، ساقی پر است جامم
[M2]یا حبّذا نعیمی، فی جنهٔ الولایی
[B][M1]گفتی حزین بیدل، با دوریم بسازد
[M2]الصّبرُ منک صعب یا منتهی منایی
[A]
[B][M1]تو گر ابر نقاب از روی آتشناک برداری
[M2]چو شبنم، عالم افسرده را از خاک برداری
[B][M1]چه کم خواهد شد از گیرایی مژگان چالاکت
[M2]زکات چشم، اگر افتاده ای از خاک برداری؟
[B][M1]صف محشر به هم خواهد زد آسان چون صف مژگان
[M2]اگر دست از عنان غمزهٔ بی باک برداری
[B][M1]صفای وقت، بر روی تو بگشاید در جنت
[M2]غبار جسم اگر، ز آیینهٔ ادراک برداری
[B][M1]میفشان تخم سعی از حرص، در دنیای بی حاصل
[M2]که ترسم دانه ی دل ریزی و خاشاک برداری
[B][M1]سلامت کی توانی در گریبان کفن بردن
[M2]سر تسلیم اگر، زان حلقه ی فتراک برداری
[B][M1]زمین در سینهٔ افلاک، می گردد تپان چون دل
[M2]مبادا سایه ی سنگین خویش از خاک برداری
[B][M1]حمایل سازمت، دست دعای می پرستان را
[M2]به بدمستی اگر خواهی، سری چون تاک برداری
[B][M1]بیا در سایهٔ داغ جنون و سرفرازی کن
[M2]چرا باید به گردن، منت افلاک برداری؟
[B][M1]نوای عشق را، در پرده سنجیدن اثر دارد
[M2]مبادا چون جرس، دست از دل صد چاک برداری
[B][M1]حزین ، از گریه ات صد کوچه خالی می کند طوفان
[M2]دمی گر آستین از دیدهٔ نمناک برداری
[A]
[B][M1]چرا ازشام زلف آن صبح تابان بر نمی آری؟
[M2]دمار از روزگار کفر و ایمان برنمی آری؟
[B][M1]نمی سازی چرا آزاد، از قید خودی ما را؟
[M2]دل از امّید و بیم وصل و هجران برنمی آری
[B][M1]ز چشمت، موج بی پروا نگاهی، برنمی خیزد
[M2]چه دیدی کز نیام این تیغ عریان برنمی آری؟
[B][M1]نمی سوزی به خاک نامرادی، تخم امّیدی
[M2]که دود از خرمنم، ای برق جولان، برنمی آری
[B][M1]به شکر خنده، نگشایی لب زخم اسیران را
[M2]که شور محشر از خاک شهیدان برنمی آری
[B][M1]دو روزی مانده باقی ساقی، ایام بهاران را
[M2]ز قید توبه ام تاکی، پشیمان برنمی آری؟
[B][M1]شب وصل است ای دل، از جمالش دیده روشن کن
[M2]سری چون شمع، تا کی از گریبان بر نمی آری؟
[B][M1]نمی بخشی گشاد، از شست بی باکی، نگاهی را
[M2]که آهی از دل گبر و مسلمان برنمی آری
[B][M1]حزین از کهنه دیر جسم، جان را، خیمه بیرون زن
[M2]چرا این کعبه را از کافرستان برنمی آری؟
[A]
[B][M1]به حسرت گفت با صیاد خون آغشته نخجیری
[M2]به این تفسیده صحرا، آمد آخر آب شمشیری
[B][M1]به عالم هر شبی دیدیم، صبحی در بغل دارد
[M2]خروشی سرکن ای مرغ سحر، تا کی نفس گیری؟
[B][M1]چو قمری، روزگاری شد، که طوق بندگی دارم
[M2]نمی سازد چرا آزاد سروت، بندهٔ پیری؟
[B][M1]مزن ای آسمان، سنگ ملامت بر سبوی ما
[M2]تو هم چون خم درین میخانه، تا هستی، زمین گیری
[B][M1]بگردان شمع من، بر گرد سر پروانهٔ خود را
[M2]که دارد کام جانم، ذوق بال افشانی از دیری
[B][M1]به رنگ شمع، بود از رشتهٔ جان تار افغانم
[M2]شب عمرم سحر گردید، با آه گلوگیری
[B][M1]بیا ساقی، خمارم می کشد، جامی تصدّق کن
[M2]سرت گردم، روا نبود به کار خیر تأخیری
[B][M1]دل آشفته تا بستم به او، از خویشتن رفتم
[M2]رَهِ خوابیدهٔ آن زلف را، بایست شبگیری
[B][M1]نباشد احتیاج لاله و گل، برّ مجنون را
[M2]ز هر سو می دمد، داغ پلنگی، پنجهٔ شیری
[B][M1]به شورانگیز فریادی، حکیمان را به وجد آرد
[M2]دل دیوانه ام در حلقه های زلف زنجیری
[B][M1]حزین از گوشهٔ بیت الحزن افسانه ای سر کن
[M2]نوای عندلیبان چمن را، نیست تأثیری
[A]
[B][M1]خصم آسودگیم، ای غم جانان مددی
[M2]داغ جمعیتم، ای زلف پریشان مددی
[B][M1]عقده ها، پیش ره، از آبلهٔ پا دارم
[M2]دستم و دامنت، ای خار بیابان مددی
[B][M1]رنگ زردی، به شراب از رخ من نتوان برد
[M2]چه کنم گر نکند سیلی اخوان مددی؟
[B][M1]خارخاری ست شب هجر تو در پیرهنم
[M2]به تغافل مزن، ای شعلهٔ عریان مددی
[B][M1]جلوه ای گر نبود، کوشش موسی چه کند؟
[M2]سخت سرگشته ام، ای آتش سوزان مددی
[B][M1]دل به ظلمتکدهٔ هند، غریب افتاده ست
[M2]چه شود گر رسد، از شاه غریبان مددی؟
[B][M1]تا به کی خون به دلم، هند جگرخوار کند؟
[M2]جرعه نوش توام، ای ساقی مستان مددی
[B][M1]هست دل را سر مستانه به خون غلتیدن
[M2]چشم دارم که کند، عشوهٔ پنهان مددی
[B][M1]چون زنان حجلهٔ تن، چند نشیمن سازم؟
[M2]سخت درمانده ام، ای همّت مردان، مددی
[B][M1]چند در شام زند غوطه، صفای صبحم؟
[M2]دم یاری بود، ای گردش دوران مددی
[B][M1]سخت از پردهٔ ناموس به تنگ است حزین
[M2]گل رسواییم، ای چاک گریبان مددی
[A]
[B][M1]ز دام طره، شکنهای دلربا بنمای
[M2]نوازشی به من محنت آزما بنمای
[B][M1]حدیث نرگس مست تو می کنم، عمریست
[M2]ز یک نگه، گل صد گونه مرحبا، بنمای
[B][M1]هزار عقده فزون است، در رگ جانم
[M2]ز چین زلف، نسیم گره گشا، بنمای
[B][M1]ز زهد خشک، به تنگ است خاطرم، ساقی
[M2]هلال ابروی جام جهان نما، بنمای
[B][M1]به دور نرگس او، محتسب، مرنج از من
[M2]جهانیان همه مستند، پارسا بنمای
[B][M1]علاج درد من از پرسشی توان کردن
[M2]فسونی از لب لعل کرشمه زا بنمای
[B][M1]حزین ، چو غنچه، چرا مهر بر دهان زده ای؟
[M2]ترنمی به هزاران خوشنوا، بنمای
[A]
[B][M1]تا شکن از دور روزگار نیابی
[M2]بار، در آن زلف تابدار نیابی
[B][M1]تا نظر از کاینات، بازنگیری
[M2]نشئهٔ آن چشم پرخمار نیابی
[B][M1]تا ندهی سینه را به داغ محبّت
[M2]روی دلی زان سمن عذار نیابی
[B][M1]گلبن عیشت، شکفتگی نپذیرد
[M2]تا به دل از عشق، خارخار نیابی
[B][M1]تا دلت از تیغ غمزه، چاک نگردد
[M2]بویی از آن زلف تابدار نیابی
[B][M1]تا نبرد شور عشق، تاب و شکیبت
[M2]راحت دلهای بی قرار نیابی
[B][M1]گر نکنی صرف می پرستی و شادی
[M2]نشئهٔ این عمر مستعار نیابی
[B][M1]صرصر غم گر به هم زند دو جهان را
[M2]در دل آزادگان، غبار نیابی
[B][M1]تا نفشانی به خاک، جام هوس را
[M2]ساغر عشق از کف نگار نیابی
[B][M1]تا قدم از سر چو آفتاب نسازی
[M2]سایهٔ آن سرو پایدار، نیابی
[B][M1]تا نکشی صد هزار ساغر خون را
[M2]چاشنی لعل میگسار نیابی
[B][M1]تا نکنی خویش، از میانه به یک سو
[M2]شاهد مقصود، در کنار نیابی
[B][M1]تا نخوری زخم تیغ ناز نکویان
[M2]لذت جان و دل فگار نیابی
[B][M1]گر کند آن شوخ، یک کرشمه به کارت
[M2]دست و دل خویش را به کار نیابی
[B][M1]گر نکشی خویش را به عالم مستی
[M2]مهلتی از دهر بی مدار نیابی
[B][M1]در خم چوگان فکنده، شحنهٔ عشقش
[M2]گر سر منصور را به دار نیابی
[B][M1]ای که طلبکار کعبه ای، به حقیقت
[M2]جز دل درویش حق شعار نیابی
[B][M1]ای که زدی راه خستگان محبت
[M2]دارم امیدی، که وصل یار نیابی
[B][M1]رفته حزین و ازو به صفحهٔ دوران
[M2]جز سخن عشق، یادگار نیابی
[A]
[B][M1]بکش خون دلم تا مستی بی دردسر یابی
[M2]گل داغ مرا بو کن، که بوی عشق دریابی
[B][M1]عیار حسن را آیینهٔ حیران، کند کامل
[M2]مگردان از نگاهم رو، که اکسیر نظر یابی
[B][M1]نهان زخم دلم را در نمکزار تبسّم کن
[M2]که از تیمار حسرت پروران اجر دگر یابی
[B][M1]بیا در دیده تا بینی، رساییهای ضعفم را
[M2]سر نظّاره را، در دامن مژگان تر یابی
[B][M1]در آن وادی که من افشرده ام، پای تحمّل را
[M2]دل آواره، از ریگ بیابان بیشتر یابی
[B][M1]ره دور و دراز بیخودی، منزل نمی دارد
[M2]نشان را پی سپر بینی، خبر را بی خبر یابی
[B][M1]خیال زلف و رویی را، خلیل آتش دل کن
[M2]که نسرین تا گریبان، موج سنبل تا کمر یابی
[B][M1]رگ افسرده را با یاد مژگانی حوالت کن
[M2]که آب زندگی، از جویبار نیشتر یابی
[B][M1]اگر ای ابر، داری در نظر همراهی چشمم
[M2]بهارگریه ام را، در سمن زار سحر یابی
[B][M1]به مستی بی گزک منشین، بکن دستی به مژگانم
[M2]که در هر قطره اشک شور من، لخت جگر یابی
[B][M1]حزین از خود بیفشان دامنی، سیر دو عالم کن
[M2]سبکباری اگر چون بوی گل فیض سفر یابی
[A]
[B][M1]خواست شاهد می پرستم، یللی
[M2]آنچه او می خواست هستم، یللی
[B][M1]دست رقصم آستینی بیش نیست
[M2]دست یار افشاند دستم، یللی
[B][M1]چون حباب از آه کارم شد درست
[M2]بحر گشتم، تا شکستم یلّلی
[B][M1]توبهٔ نشکسته نگذارم درست
[M2]عهد با پیمانه بستم یللی
[B][M1]سوز من سازد دماغ چرخ، ساز
[M2]عود این نه مجمرستم یللی
[B][M1]خضر می باید که تعمیرم کند
[M2]من همان دیوار پستم یللی
[B][M1]نغمهٔ مطرب چواز خویشم برد
[M2]آید آواز الستم، یللی
[B][M1]چشم ساقی می پیاپی می دهد
[M2]مست مست مست مستم یللی
[B][M1]این غزل از فیض مولانا، حزین
[M2]در گشاد بال بستم یلّلی
[A]
[B][M1]دوشینه دلم داشت به یاد تو سرودی
[M2]کز دیدهٔ مرغان حرم خواب ربودی
[B][M1]هر چشم زدن، دیدهٔ دریا نسبم را
[M2]غمهای تو از گریه سبکبار نمودی
[B][M1]غافل ز تو یک دم دل مشتاق نگردد
[M2]اذ لیس سوی وجهک فی عین شهودی
[B][M1]وقت است که خورشید رخت جلوه گر آید
[M2]قد قام من لبین، ظلامات وجودی
[B][M1]بار غم کونین، حزین افکند از دوش
[M2]در پای خم باده، کند هر که سجودی
[A]
[B][M1]ز دل غافلی یار جانی نباشی!
[M2]نداری وفا، زندگانی نباشی!
[B][M1]به من هوش نگذاشت، دشنام تلخت
[M2]به لب، بادهٔ ارغوانی نباشی!
[B][M1]به دیدارت، از عیش دنیا گذشتم
[M2]به رخ جنت جاودانی نباشی!
[B][M1]به بیگانگیها، که از من مپوشان
[M2]به چشم آشنایی، فلانی نباشی!
[B][M1]زگل بی بقاتر بود عهد سستت
[M2]نشاط بهار جوانی نباشی!
[B][M1]نشاندی به خون از نگاهی حزین را
[M2]تو ای بی وفا، یار جانی نباشی!
[A]
[B][M1]ای خستهٔ بی قرار چونی؟
[M2]بی مونس و غمگسار چونی؟
[B][M1]یاران چه شدند و دوستداران؟
[M2]بی یار، درین دیار چونی؟
[B][M1]درگریه نمک نمانده دیگر
[M2]ای سینهٔ داغدار، چونی؟
[B][M1]گردی نرسید از ره یار
[M2]ای دیدهٔ انتظار، چونی؟
[B][M1]ای مرغ قفس ترانه ات کو؟
[M2]بی برگ، درین بهار چونی؟
[B][M1]رفت آنکه طبیب خستگان بود
[M2]با درد دل فگار چونی؟
[B][M1]چون شمع، حزین در آتش دل
[M2]با دیدهٔ اشکبار، چونی؟
[A]
[B][M1]به قید آب وگل ای جان ناتوان چونی؟
[M2]دپن کهن قفس ای سدره آشیان، چونی؟
[B][M1]تو شمع محفل انسی به تیره وحشتگاه
[M2]تو زبب ىسند قدسی، بر آستان چونی؟
[B][M1]عنان گسسته، تو را بحر جود میجوید
[M2]به ریگ بادیه، ای ماهی تپان چونی؟
[B][M1]زلال خضر، تو را، سینه چاک می طلبد
[M2]نفس گداخته، دنبال کاروان چونی؟
[B][M1]به جلوه بود، مدار تو شوخ چشم شرار
[M2]نشسته در دل سنگ، ای سبک عنان چونی؟
[B][M1]تو رشک یوسف مصری، فتاده در چه تن
[M2]تو بازکنگر عرشی، به خاکدان چونی؟
[B][M1]فروغ حسن تو را آفت زوال نبود
[M2]به عقده ذنب ای مهر خاوران چونی؟
[B][M1]هلاک شیوه شوخی شوم که گفت، حزین
[M2]جدا ز وصل من ای زار خسته جان چونی؟
[A]
[B][M1]حین طفت حول الحی اذ مررت بالجانی
[M2]رهزن دل و دین شد، چشم نامسلمانی
[B][M1]آفت مسلمانی، زلف دین براندازش
[M2]زیر هر شکنجش دل، دیر و پیر رهبانی
[B][M1]دیده ام به خونریزی، غمزه و نگاهش را
[M2]ترک سخت بازویی، شوخ سست پیمانی
[B][M1]شب که با هزار افغان، در فراق یوسف خویش
[M2]داشتم به سینه دلی، رشک پیرکنعانی
[B][M1]غیرتم صلا زد و گفت، دامنی بزن به میان
[M2]تا به کى فرومانده، در طلسم حیرانی؟
[B][M1]فکر زاد راه طلب، رسم ره نوردان نیست
[M2]بس بود شکسته دلی، با درست پیمانی
[B][M1]زین سروش فرخنده، هوش در سماع آمد
[M2]تن ز شوق جانان شد، پای تا به سر جانی
[B][M1]از ادب به جای قدم، دیده قطره زن کردم
[M2]ناگهان به پیش آمد، سهمگین بیابانی
[B][M1]خورد هرکف خاکش، مغز شرزه شیران را
[M2]جادهٔ خطرناکش، اژدهای پیچانی
[B][M1]حالتی غریب افتاد، حیرتی عجب، رو داد
[M2]کشتی تحمّل شد، لطمه سنج طوفانی
[B][M1]در تف تب و تابم، درد دوری، افکنده
[M2]نه رهی نه همراهی، نه دلی نه درمانی
[B][M1]موج خیز وحشت را، بی کرانه می دیدم
[M2]پهن دشت حیرت را، نه سری نه پایانی
[B][M1]داشتم در آن حیرت، برگ و ساز جمعیت
[M2]حسرت فراوانی، خاطر پریشانی
[B][M1]گشته شمع بالینم، تیره شام دیجوری
[M2]کرده اشک پروینم، پیش پا چراغانی
[B][M1]لاله داغ دیرینم، سینه سوزی آیینش
[M2]گل، کنار خونینم، غنچه اشک غلتانی
[B][M1]خانه سوز هستی شد، آه آتش آلودم
[M2]انما الحشی ذابت، من لهیب نیرانی
[B][M1]عاشقانه نالیدم، عاجزانه می گفتم
[M2]این جمع اصحابی، وین ربع خلّانی
[B][M1]خضر پی خجستهٔ من، وقت دستگیری هاست
[M2]هر طرف دد و دامی، هر قدم مغیلانی
[B][M1]ساکنی ربا نجد، این رکب ربعکم
[M2]کان شوق حضرتکم، سائقاً لأضعانی
[B][M1]دوری اختیاری نیست، عشق و دل گواه منند
[M2]ما طویت کشح القلب، عنکم بسلوانی
[B][M1]پر در عدن چشمم، کرده بود وادی را
[M2]اذ بدت خیام الحی، من اهیل عدنانی
[B][M1]بیخودی ز خاطر داشت، لوح وصل و هجران را
[M2]در سرم هوا نگذاشت، ذوق کفر و ایمانی
[B][M1]کاروان مصر آمد، بوی پیرهن کالا
[M2]قال لی لک البشری، یا بکیت احزانی
[B][M1]رایگان برافشانند، خسروان عطایا را
[M2]نقّلوا مطایاکم، یا کرامَ جیرانی
[B][M1]شب حزین لایعقل، شیخ و برهمن را گفت
[M2]اینما تولیتم، ثم وجه عرفانی
[A]
[B][M1]برده ست غمت، دست و دل ازکار، کجایی؟
[M2]ای مونس دلهای گرفتار کجایی؟
[B][M1]هر غنچه ز بویت به شکرخند بهار است
[M2]ای چشم و چراغ دل بیدارکجایی؟
[B][M1]تا چند سرآریم به تاریکی هجران
[M2]ای شمع فروزان شب تار، کجایی؟
[B][M1]نی بی من ونه با منی ازناز، چه حال است
[M2]ای عهدشکن یار وفادار کجایی؟
[B][M1]گل های گلستان، همه پروردهٔ خارند
[M2]عارض بنما، ای گل بی خار کجایی؟
[B][M1]از قدّ و رخت، بلبل و قمری به سرودند
[M2]ای جلوه طراز گل و گلزار کجایی؟
[B][M1]با آنکه بود جلوه گهت، کوچه و بازار
[M2]ای یار نه در کوچه و بازار، کجایی؟
[B][M1]بر هم زده ام خانه ی دل را به سراغت
[M2]چون نیست کسی غیر تو در دار، کجایی؟
[B][M1]بگشا گره از کار فروبستهٔ دل ها
[M2]ای عقده گشایندهٔ هر کار کجایی؟
[B][M1]ای نور یقین، چشم جهان بین دو عالم
[M2]ای جان حزین ، ای دل و دلدار کجایی؟
[A]
[B][M1]در قید غمم، خاطر آزاد کجایی؟
[M2]تنگ است دلم، قوت فریاد کجایی؟
[B][M1]دیری ست که دارم سر راه نگهی را
[M2]صیدی سر تیر آمده، صیّاد کجایی؟
[B][M1]بیرون وجود، امن و امان عجبی بود
[M2]هستی رهِ ما زد، عدم آباد کجایی؟
[B][M1]کو همنفسی، تا نفسی شاد برآرم؟
[M2]مجنون تو کجا رفتی و فرهاد کجایی؟
[B][M1]دیری ست که رفتیّ و ندارم خبر از تو
[M2]بازآ، دل آواره، خوشت باد، کجایی؟
[B][M1]ای ناوک تأثیر که کردی سفر از دل
[M2]می خواست تو را ناله به امداد کجایی؟
[B][M1]با آنکه نیاوردی، یک بار ز ما یاد
[M2]ای آنکه نرفتی دمی از یاد کجایی؟
[B][M1]رسوای جهان می کندم، هند جگرخوار
[M2]غم پرده در افتاده، دل شاد، کجایی؟
[B][M1]می خواستی آزرده ببینی دل ما را
[M2]اکنون که غمت داد ستم داد، کجایی؟
[B][M1]هم دوشی آن سروقد، اندیشهٔ دوری ست
[M2]شرمی بکن، ای جلوهٔ شمشاد کجایی؟
[B][M1]در عشق به یک جلوه، حزین کار تمام است
[M2]من برق به خرمن زدم، ای باد کجایی؟
[A]
[B][M1]خرابم از ادای شیوهٔ مستانهٔ چشمی
[M2]خمارآلوده ام، از گردش پیمانهٔ چشمی
[B][M1]شراب شوق هر کس جلوه در پیمانه ای دارد
[M2]که مجنون محو لیلی بود و من دیوانهٔ چشمی
[B][M1]چه کیفیّت بود در ساغر، این چشم سخن گو را؟
[M2]به خواب بیخودی، دل رفته از افسانهٔ چشمی
[B][M1]نگاه گرم ترسا زاده ای سرگشته ام دارد
[M2]که می آید سیه مستانه، از میخانه چشمی
[B][M1]حزین ، نبود چو من مستی، خرابات محبّت را
[M2]پیاپی می زنم پیمانه، از میخانهٔ چشمی
[A]
[B][M1]طبیب من، حرا از خسته جان خود نمی پرسی؟
[M2]توان پرسیدنی، وز ناتوان خود نمی پرسی
[B][M1]قلم کی محرم و قاصد کجا درد سخن دارد
[M2]چرا احوال ما را، از زبان خود نمی پرسی؟
[B][M1]مگر آگه نیی از سوختن ای شمع بی پروا
[M2]که از پروانهٔ آتش به جان خود نمی پرسی؟
[B][M1]نسیم آشفته می گوید، سراغ نافهٔ چین را
[M2]چرا از طرّهٔ عنبرفشان خود نمی پرسی؟
[B][M1]اگر باور نداری شرح جور از من، چرا باری
[M2]حدیثی از دل نامهربان خود نمی پرسی؟
[B][M1]شکار خسته می داند، عیار سختی بازو
[M2]چرا از زخم دل، زور کمان خود نمی پرسی؟
[B][M1]سرت گردم، چه دیدی کز حزین گردانده ای دل را
[M2]ز دستان سنج دیرین، داستان خود نمی پرسی؟
[A]
[B][M1]به دستم داده دستی، برده در خونم فرو، دستی
[M2]به چاک سینه دارد غمزه دستی، در رفو دستی
[B][M1]خوشا عهدی که با کوتاه دستان، لطفها بودش
[M2]حمایل داشتم در گردن آن تندخو دستی
[B][M1]کدامین دست، خالی داشتم تا سبحه گردانم؟
[M2]که دستی رهن ساغر بود و در دست سبو دستی
[B][M1]دل مجروح را، شور قیامت در گریبان کن
[M2]سرت گردم، بکش گاهی، به زلف مشکبو دستی
[B][M1]سراپا ناز من، از تربتم دامنکشان مگذر
[M2]مبادا غافل از خاکم، برآرد آرزو دستی
[B][M1]زکم ظرفی به یک ساغر، خمارم نشکند چون گل
[M2]بود در خم مرا پیوسته دستی، در کدو دستی
[B][M1]کفم را در دعا، وصل تمنّا مدعا نبود
[M2]حزین از شرم عصیان، می گذارم پیش رو دستی
[A]
[B][M1]بود می خانه ها، در چشم شهلای تو ای ساقی
[M2]هلال جام می گردد، به ایمان تو ای ساقی
[B][M1]ز رنگت آتشین شد گل، ز لعلت ارغوانی، مل
[M2]نگه را می کشد در خون، تماشای تو ای ساقی
[B][M1]شکر بفکن، قدح بشکن، به شیرین خنده لب بگشا
[M2]می و نقل است، با لعل شکرخای تو ای ساقی
[B][M1]تو چون در جلوه آیی، لنگر تمکین نمی ماند
[M2]دلم را می برد از جا، تماشای تو ای ساقی
[B][M1]بود آیین عشقت می کشی و کوچه گردیها
[M2]خرد را، سر به صحرا داده، سودای تو ای ساقی
[B][M1]نسیم پیرهن، صد پیرهن می بالد از بویت
[M2]قبای ناز میزیبد به بالای تو ای ساقی
[B][M1]حزین راگر به کف نامد، ز بخت نارسا، زلفت
[M2]نداد از دست، دامان تمنّای تو ای ساقی
[A]
[B][M1]ابرکفت بنازم، فیضی ببار ساقی
[M2]گرد سرت بگردم، جامی بیار، ساقی
[B][M1]برخیز و جلوه سرکن، بگشای جعد مشکین
[M2]باد از دم بهاران، شد مشکبار، ساقی
[B][M1]ساغر بده که آید، آبی به روی کارم
[M2]از زهد خشک دارم، بر دل غبار، ساقی
[B][M1]از شیوهٔ نگاهت، وز جلوهٔ جمالت
[M2]می در پیاله دارم، گل در کنار ساقی
[B][M1]اوراق زهد و تقوا، بر باد ده حزین را
[M2]از خون توبهٔ ما، بشکن خمار، ساقی
[A]
[B][M1]ابر، تر دامن و سرد است هوا ای ساقی
[M2]خوش بود بادهٔ خورشید لقا، ای ساقی
[B][M1]دردسر می کشی از نالهٔ مخمور، چرا؟
[M2]می توان بست به جامی، لب ما ای ساقی
[B][M1]به در میکده، از خشکی زهد آمده ایم
[M2]نشود تر نشود دامن ما ای ساقی
[B][M1]باطن پاک بزرگان همه جا یارت باد
[M2]به خم باده سپردیم تو را ای ساقی
[B][M1]ابر احسان تو دریا دل و ما سوخته جان
[M2]شرم بادت ز لب تشنهٔ ما، ای ساقی
[B][M1]گر چه با ابر کفت، دم زدن ما بیجاست
[M2]جام اگر می دهیم، هست به جا ای ساقی
[B][M1]عمرها شد که ز خونین جگران است حزین
[M2]به اسیران وفا، چند جفا ای ساقی؟
[A]
[B][M1]بساط سرو گل، افسرده شد در گلشن ای قمری
[M2]خروشی ساز کن، با بلبل دستان زن ای قمری
[B][M1]به طوق بندگی، مخصوصی، از خیل گرفتاران
[M2]چه منّتهاست از جانان، تو را برگردن ای قمری
[B][M1]تو در آغوش سرو خویش و من، خالیست آغوشم
[M2]ببین مشکل بود کار تو، یا کار من ای قمری
[B][M1]چه می فهمی گریبان چاکی حسرت نصیبان را؟
[M2]که با معشوق داری جا، به یک پیراهن ای قمری
[B][M1]به چشمم هرکجا با سرو خود، همدوش می آیی
[M2]جگر پرگاله ها می ریزدم در دامن ای قمری
[B][M1]صبوحی بوی گل زد بر مشامم، نالهٔ گرمت
[M2]من شوریده را آتش زدی در خرمن ای قمری
[B][M1]مباد از ناله ات، مهر از لب فریاد بردارم
[M2]گریبان می درد صبر مرا این شیون ای قمری
[B][M1]جراحت دیده دلهای کباب سینه ریشان را
[M2]به وجد آورده ای، از نالهٔ شورافکن ای قمری
[B][M1]میان ما اسیران، این سبکباری غنیمت دان
[M2]که برگردن نداری، بار طوق آهن ای قمری
[B][M1]هوای ابر، خواهد نغمهٔ تر، ناله ای سرکن
[M2]نسیم آسا سبک سیر است، ابر بهمن ای قمری
[B][M1]حزین تا بلبل باغ است، رنگین ناله سامان کن
[M2]نه هرگوشی تواند نغمه را سنجیدن ای قمری
[A]
[B][M1]خموشی گزین در دبستان معنی
[M2]که لفظ است، خارگریبان معنی
[B][M1]ندارند ربطی به هم، آتش و نی
[M2]قلم کی بود، مرد میدان معنی؟
[B][M1]بریدیم پیوند لفظ آشنایان
[M2]کشیدیم سر در گریبان معنی
[B][M1]وفا نیست در گلشن حسن صورت
[M2]به صد چشم، گشتیم حیران معنی
[B][M1]نباشم چرا سرخوش و پای کوبان؟
[M2]به دست است، زلف پریشان معنی
[B][M1]اگر حسن را باشد آیینه داری
[M2]بود چشم شاهدپرستان معنی
[B][M1]شود ظلمت لفظ، چون سایه باطل
[M2]برآید چو خورشید تابان معنی
[B][M1]فلک کیست تا رخش دعوی بتازد
[M2]به میدان چابک سواران معنی؟
[B][M1]سراب است لفظی که جان در تنش نیست
[M2]لبی تر کن از آب حیوان معنی
[B][M1]حزین از دل روشنت غرق نوریم
[M2]چراغیست در زیر دامان معنی
[A]
[B][M1]من صیدم و دام، زندگانی
[M2]زندان مدام، زندگانی
[B][M1]باشد به مذاق پخته مغزان
[M2]اندیشِهٔ خام، زندگانی
[B][M1]کام از لب یار برنیامد
[M2]کردم ناکام، زندگانی
[B][M1]جمشید منم، اگر برآید
[M2]با ساقی و جام، زندگانی
[B][M1]بی شهد لب شکر فروشت
[M2]زهر است به کام، زندگانی
[B][M1]خاصان تو، از حیات سیرند
[M2]ارزانی عام، زندگانی
[B][M1]دارد اجل از حیات من ننگ
[M2]نازم به کدام زندگانی؟
[B][M1]صبح نفسم به صد کدورت
[M2]آورده به شام زندگانی
[B][M1]جز من که ز عشق در حیاتم
[M2]نابوده به وام زندگانی
[B][M1]در یک شب هجر یار چون شمع
[M2]کردیم تمام، زندگانی
[B][M1]گرداب بلا بود حزین را
[M2]بی گردش جام، زندگانی
[A]
[B][M1]توکز رخ شمع طور و چشم جان، نور نظر باشی
[M2]چه خواهد شد سرت گردم، شب ما را سحر باشی؟
[B][M1]دو عالم از فروغ روی او، یک چشم بینا شد
[M2]نبینی روی هجران را، اگر صاحب نظر باشی
[B][M1]سروش مقدم جانان رسید، از بال پروازت
[M2]مرا ای هدهد جان زنده کردی، خوش خبر باش
[B][M1]برآ از خود، فضای بیخودی را هم تماشا کن
[M2]چرا چون برق، درقید حیات مختصر باشی؟
[B][M1]سَرِ پایی بزن مستانه، سامان دو عالم را
[M2]چرا از فکر صندل، در خمار دردسر باشی؟
[B][M1]پریشانی بود موج خطر، پرشور دریا را
[M2]کنی گردآوری گر قطرهٔ خود را، گهر باشی
[B][M1]حزین ، افشاندن دامن، ندارد این قدر کاری
[M2]برای خردهٔ جان، چند لرزان، چون شرر باشی؟
[A]
[B][M1]با یار گفتم از غم بسیار، اندکی
[M2]گفتا که هست حوصله درکار، اندکی
[B][M1]تاکی به ناز، دیده فروبستهای ز من؟
[M2]یکبار دامن مژه بردار، اندکی
[B][M1]گفتا نگه به خواب بهار تغافل است
[M2]از ما بپوش دیدهٔ خونبار اندکی
[B][M1]گفتم فغان من نگذارد تو را به خواب
[M2]گفتا گلوی ناله بیفشار اندکی
[B][M1]ای مطرب ستم، بزن آهسته زخمه را
[M2]نازکتر است دل، ز رگ تار، اندکی
[B][M1]ای ساقی صفا، به قدح ریز باده را
[M2]تا از خرد، شویم سبکبار اندکی
[B][M1]بستم کمر ز شوق تو در راه برهمن
[M2]ماند به تار زلف تو زنار، اندکی
[B][M1]ناز وکرشمه، در دل بلبل شکسته است
[M2]بو برده است تا ز تو، گلزار اندکی
[B][M1]بسیار دیده ام خم و پیچ زمانه را
[M2]مشکل فتاده با تو سر و کار، اندکی
[B][M1]باشد نخست مشکلم این کز فراق تو
[M2]طاقت نمانده در دل بیمار اندکی
[B][M1]حیرت ز خویش می بردم در وصال تو
[M2]گر وارهم ز حسرت دیدار اندکی
[B][M1]ما هم روانه ایم به دربای بی کنار
[M2]ای سیل اشک، پای نگهدار، اندکی
[B][M1]از راه دور آمده ام، در دیار تن
[M2]جان، پشت داده است به دیوار، اندکی
[B][M1]خوشتر حزین ، که در غم دیرینه تن زنم
[M2]بی صرفه گو بود لب اظهار، اندکی
[A]
[B][M1]دو خصم داده به هم دست و این فگار یکی
[M2]یکی تو دشمن جانیّ و روزگار یکی
[B][M1]به خون من دو زبردست، هم زبان شده اند
[M2]نگاه مست یکی، چشم میگسار یکی
[B][M1]دو فتنه گر به کمین دل رمیدهٔ ماست
[M2]کمند طره یکی، زلف تابدار یکی
[B][M1]یکی، دو کرده غمم را فریب وعدهٔ تو
[M2]بلای هجر یکی، درد انتظار یکی
[B][M1]نه در دلی و نه در دیدهٔ خراب مرا
[M2]ازین دو خانه، نیامد تو را به کار یکی
[B][M1]نیم به هجر تو تنها، دو همنشین دارم
[M2]دل شکسته یکی، جان بی قرار یکی
[B][M1]به عندلیب چمن نوبت فغان نرسد
[M2]حدیث جورت اگر گویم، از هزار یکی
[B][M1]کنون دو سلسله جنبان بود جنون مرا
[M2]خط عبیر شمیمت یکی، بهار یکی
[B][M1]خدنگ های تغافل خطا نمی گردد
[M2]ز شست غمزه ات، ای نازنین سوار، یکی
[B][M1]گدا و شاه به تنهایی از جهان رفتند
[M2]درین دیار، به یاری نشد دچار، یکی
[B][M1]به دهر، الفت و انصاف نیست یاران را
[M2]یکی حریف نشاط است و سوگوار، یکی
[B][M1]زگرد حادثه میدان روزگار پر است
[M2]خدا کند که برآید ازین غبار، یکی
[B][M1]ز بزم وصل، حزین این قدر خبر دارم
[M2]که بیخودانه، سرم داشت درکنار، یکی
[A]
[B][M1]حیران لقایی شدم امروزکه دانی
[M2]باقی به بقایی شدم امروز که دانی
[B][M1]یار آمد و جان گشت فدای قدم او
[M2]قربان وفایی شدم امروز که دانی
[B][M1]فیض نظر پیر خرابات، بنازم
[M2]خاک کف پایی شدم امروز که دانی
[B][M1]زنگ تن، از آیینهٔ جان پاک زدودم
[M2]یعنی به صفایی شدم که امروز که دانی
[B][M1]بگرفت مرا از خود و خود را به عوض داد
[M2]ممنون عطایی شدم امروز که دانی
[B][M1]از شرک دویی، ترک خودی کرد خلاصم
[M2]از خود به خدایی شدم امروز که دانی
[B][M1]کوته نظری حلقهٔ بیرون درم داشت
[M2]محرم، به سرایی شدم امروز که دانی
[B][M1]فقر شب هستی، چو گدا دربدرم داشت
[M2]آسوده به جایی شدم امروز که دانی
[B][M1]از شیوهٔ آن حسن، خبردار نبودم
[M2]مفتون ادایی شدم امروز که دانی
[B][M1]هر پرده که نی راست، حزین از دم نایی ست
[M2]بیخود به نوایی شدم امروز که دانی
[A]
[B][M1]ز عاشق شکوه ای جز مهر ورزیدن نمی دانی
[M2]عبث رنجیده ای، اسباب رنجیدن نمی دانی
[B][M1]از آن، لب زیر دندان ندامت داری، ای عاقل
[M2]که چون دیوانگان، زنجیر خاییدن نمی دانی
[B][M1]گل داغی ز باغ زندگانی نیست در دستت
[M2]تهی کف می روی زاهد،که گل چیدن نمی دانی
[B][M1]نخوردی خون دل ای صوفی و در رقص طاماتی
[M2]چه مستی می کنی، چون باده نوشیدن نمی دانی؟
[B][M1]حزین اکنون نواسنج گلستان شد، تو ای بلبل
[M2]نفس را درگلو بشکن که نالیدن نمی دانی
[A]
[B][M1]هجر در دامن دل ریخته خار عجبی
[M2]گلبن حسرت ما، کرده بهار عجبی
[B][M1]ناخنم تیشه شد وسینهٔ من کوه غم است
[M2]زده ام دست، دلیرانه به کار عجبی
[B][M1]سودی از دولت همسایگی ماه نکرد
[M2]زلف هندوی تو، دارد شب تار عجبی
[B][M1]دیده، جز بوالعجبی هیچ نبیند در هند
[M2]فلک انداخته ما را به دیار عجبی
[B][M1]شمع، سررشتهٔ افسانه به کف داد، حزین
[M2]دوش با داغ تو، دل داشت شمار عجبی
[A]
[B][M1]چون خود اگر عشوه گری داشتی
[M2]از دل زارم، خبری داشتی
[B][M1]پا به سر من ننهادی به ناز
[M2]گر ز من افتاده تری داشتی
[B][M1]مفت نرفتی زکفم زلف تو
[M2]گر شب بختم سحری داشتی
[B][M1]عمر به هجرت گذراندم، تمام
[M2]کاش به خاکم گذری داشتی
[B][M1]زخمی مژگان تو می شد، چو ما
[M2]گر دل زاهد، جگری داشتی
[B][M1]به شدی از لعل مسیحای تو
[M2]دردم اگر چاره گری داشتی
[B][M1]حنظل حرمان نشدی قسمتم
[M2]نخل وفاگر ثمری داشتی
[B][M1]قدر دل ما نشدی کم ز خاک
[M2]رحم به دل گر قدری داشتی
[B][M1]دیده نمی بود اگر باد دست
[M2]هر رگ مژگان، گهری داشتی
[B][M1]خوار نگشتی رگ ریحان، اگر
[M2]غالیه از خاک دری داشتی
[B][M1]داد دلم دادی، اگر یار هم
[M2]دلبر بیدادگری داشتی
[B][M1]کار، شدی بر دل دیوانه، تنگ
[M2]سینه اگر بام و دری داشتی
[B][M1]فصل چمن، غنچه نمی بود دل
[M2]در کف اگر مشت زری داشتی
[B][M1]سینه شدی جون جرس افغانکده
[M2]مرگ دل ار نوحه گری داشتی
[B][M1]ای دل افسرده، چه شد شورشت
[M2]آه قیامت اثری داشتی
[B][M1]مطلب پروانه، روا شد حزین
[M2]کاش تو هم بال و پری داشتی
[A]
[B][M1]به ناکامی گذشت، ای شاخ گل، دور از تو ایامی
[M2]کسی را چون برآید کام دل از چون تو خودکامی؟
[B][M1]درین مدت که آهم نامه بود و اشک من قاصد
[M2]نه یاد از نامه ام کردی و نه شادم به پیغامی
[B][M1]اگر عیبم به رسوایی کنی، داربم معذورت
[M2]پی دل، هرگز ای نامهربان، ننهاده ای گامی
[B][M1]توان افروخت شمع کشته از هر تار موی من
[M2]درین محفل که دارد دعوی عشق تو، هر خامی
[B][M1]ز نعمتهای الوان محبت، لذتی دارم
[M2]کباب من نمک سود است، از اشک جگر فامی
[B][M1]چو خورشید از دل پر خون خود رطل گران دارم
[M2]به دوران ها مگر یابی، چو من خون دل آشامی
[B][M1]فراموشی حدی دارد، تغافل مدتی دارد
[M2]دعاگوی توام، دل را تسلی کن به پیغامی
[B][M1]به نارعنایی شمشاد، کمتر در جهان دیدم
[M2]کنون در سایهٔ سرو تو پیداکرده اندامی
[B][M1]ندارد جای داغی دفتر دل، تا قلم گنجد
[M2]بِحَمْدِ اللّه، کتاب عشق را، دادیم انجامی
[B][M1]بهشتی روی من دارد به سویم گوشهٔ چشمی
[M2]ز نعمتهای جنت قسمتم گردیده، بادامی
[B][M1]مرا بخت سیه، سرگشته دارد ور نه در کویش
[M2]سفیدی می کند در انتظارم، دیدهٔ دامی
[B][M1]در آن عالم که عشق او مرا دارد، نمی باشد
[M2]بیاض گردن صبحی، سواد طرّه ی شامی
[B][M1]درین قحط الرجال، آوازه دارد خاک خاموشان
[M2]به جز سنگ مزار، امروز نبود صاحب نامی
[B][M1]حزین از درد تاکی می توان گرداند بالین را؟
[M2]مگر بر بستر خواب عدم، گیریم آرامی
[A]
[B][M1]کند گردآوری زلفش، دل شوریده بسیاری
[M2]که زندان را نباشد بهتر از زنجیر، دیواری
[B][M1]تغافل می کند تیغ تو تا کی با رگ جانم؟
[M2]ز کفر بی سرانجامم، به جا مانده ست زنّاری
[B][M1]خروشی دلخراش از رخنه های سینه می آید
[M2]صفیری می سراید در قفس، مرغ گرفتاری
[B][M1]غبار تربتم، در چشم شیران خاک می ریزد
[M2]خدنگی خورده ام از کیش مژگان ستمکاری
[B][M1]ز خورشید جهان آرای رخسار نگه سوزش
[M2]در آتشخانه ى دل، هر طرف گرم است بازاری
[B][M1]تپان درخاک و خون، چون نیم بسمل جان گسل دارد
[M2]دل آزرده را، بیماری چشم جگر داری
[B][M1]حزین ، آخر زیان عشقبازی، سود می گردد
[M2]که بازار نگه، گرم است، با خورشید رخساری
[A]
[B][M1]به افسونها، شنیدم بوالهوس را، شاد می کردی
[M2]چه می کردم، اگر با او مراهم یاد می کردی؟
[B][M1]خوشا روزی که هر کس غیر من بودی گرفتارت
[M2]به گرد دام، می گرداندی و آزاد می کردی
[B][M1]به گلشن رفتم و از نونهالان جلوهها دیدم
[M2]اگر می آمدی، خون در دل شمشاد می کردی
[B][M1]زرشک امشب نم دردیده سودی خواب شیرین را
[M2]مگر من مرده ام کافسانهٔ فرهاد می کردی؟
[B][M1]چه خاموشی حزین ! آن ناله های دلخراشت کو؟
[M2]که در دام و قفس، خون در دل صیاد می کردی
[A]
[B][M1]مست صهبای الستم یللی
[M2]از می توحید مستم یللی
[B][M1]حبس تن بر مرغ روحم تنگ بود
[M2]این قفس، در هم شکستم یللی
[B][M1]کس به من، بیگانه تر از من نبود
[M2]ز اختلاط غیر، رستم یللی
[B][M1]چون دل من خلوت خاص تو بود
[M2]در به روی غیر بستم یللی
[B][M1]هیچ نقصانی مرا از مرگ نیست
[M2]آنچه بودم باز هستم یللی
[B][M1]از حجاب جسم بیرون آمدم
[M2]آخر این سد را شکستم یللی
[B][M1]در سماع عشق، محفل گرم بود
[M2]چون سپند از جای جستم یللی
[B][M1]در خرابات مغان، بیخود حزین
[M2]خوش به کام دل نشستم یللی
[A]
[B][M1]بدا ما قد بدا فی الحبّ من بیداءِ اشواقی
[M2]اَنل کأساً و اسکرلی، الا یا ایها السّاقی
[B][M1]سرت گردم، لب خشک به زهر آغشته ای دارم
[M2]فانّ القلب ملسوعٌ و ماء الدّنِ تریاقی
[B][M1]محبت نامهٔ درد دلم را در بغل دارد
[M2]نمی خوانی چرا محبوب من، مکتوب مشتاقی؟
[B][M1]نیم در عشقبازی، بی وفا، ای سست پیمانها
[M2]بقیٰ ما قد مضی فی حبّکم، عهدی و میثاقی
[B][M1]حزین از دل به گوشم هر نفس فریاد می آید
[M2]ینادی کلما فی الکون فان، والهوی باقی
[A]
[B][M1]نمی ماند به مصر از پیرهن، جز تهمت چاکی
[M2]سفیدی می کند در راه شوقش، دیدهٔ پاکی
[B][M1]به دست کوته همّت بلند خویش می نازم
[M2]که از دنیا، به چشم اهل دنیا زد کف خاکی
[B][M1]در آتش می گرفتم خرمن حسرت نصیبان را
[M2]گر از سامان هستی، در بساطم بود خاشاکی
[B][M1]غبار از تربت من تا قیامت می کشد بالا
[M2]که روزی، بودم از افتادگان قد چالاکی
[B][M1]ز بوی خون من، می در رگ مخمور می آید
[M2]خدنگی خورده ام، از باده پیما چشم بی باکی
[B][M1]بیا در کوی عشق و رهن می کن دفتر دل را
[M2]که در یونان زمین عقل، نبود صاحب ادراکی
[B][M1]ز خورشید قیامت، نیست باکی، می پرستان را
[M2]برد ما را شراب بیخودی، تا سایهٔ تاکی
[B][M1]به پای شمع خود، چون شعلهٔ جواله می رقصد
[M2]ز آتش طلعتان، پروانه زد جام طربناکی
[B][M1]شکارانداز ما را، تاکی افتد رحم در خاطر
[M2]رگی داریم و شمشیری، سری داریم و فتراکی
[B][M1]به برگ لالهٔ خورشید محشر، شبنم افشاند
[M2]گل داغی که دارد در نظر، روی عرقناکی
[B][M1]فروغ شمع جان، شد در تن آلوده ظلمانی
[M2]که باید پرتو فانوس را، پیراهن پاکی
[B][M1]مقیّد بیش ازین نتوان به زندان بدن بودن
[M2]بکش سر ازگریبان، تابهکی چون دانه در خاکی؟
[B][M1]گر از دل زندگان مشربی، در ظلمت شب ها
[M2]ز آب زندگانی صلح کن، با چشم نمناکی
[B][M1]من آن دریا کشم کز باده سیرابی نمی دانم
[M2]قناعت می کند از تاک، زاهد گر به مسواکی
[B][M1]حزین از انفعال من، نخواهد شد سفید آنجا
[M2]گر صبح قیامت را، نمایم سینهٔ چاکی
[A]
[B][M1]دلا، به جبهه، در دوست را نشان چه دهی؟
[M2]صداع سجده به آن خاک آستان چه دهی؟
[B][M1]چو عمر من به سر راه انتظار گذشت
[M2]فریب وعده ام ای شوخ سرگران چه دهی؟
[B][M1]کدام میکده دیگر خمار من شکند؟
[M2]شراب حسرتم از لعل می چکان چه دهی؟
[B][M1]نگاه خشم تو، مخصوص جان خسته چراست؟
[M2]همین به میکده، رطل مرا گران چه دهی؟
[B][M1]به حرف هجر، زبان آشنا مساز حزین
[M2]کلید باغ، به غارتگر خزان چه دهی؟
[A]
[B][M1]در دیده و دل، از دل و از دیده جدایی
[M2]بی جایی و چون می نگرم در همه جایی
[B][M1]لب باده چکان، جلوه چمان، طرّه پریشان
[M2]آشفته چنین، بر سر بازار چرایی؟
[B][M1]گه در جگر گرمی و گه بر مژهٔ تر
[M2]گه در شکن آه منی، در چه هوایی؟
[B][M1]هم شیشه و هم ساغر و هم باده و هم مست
[M2]هم ساقی و هم نایی و هم نای و نوایی
[B][M1]بر تارک سر هوشی و در پردهٔ دل، راز
[M2]در دیدهٔ سر، نوری و در سینه، صفایی
[B][M1]نظّاره کنان از نظر عشق، به حسنی
[M2]رخساره نهان، در شکن زلف دوتایی
[B][M1]گه معتکف خلوت و گه شاهد محفل
[M2]گه بارکش خرقه و گه زیر قبایی
[B][M1]در حدّ اشارات، تو هم مایی و هم من
[M2]در محو اضافات، برون از من و مایی
[B][M1]مست است حزین ، امشب از آن ساقی سرمست
[M2]مطرب، بزن این پرده، به آهنگ رسایی
[A]
[B][M1]فریاد که از عاشق مسکین که تو داری
[M2]سر می کشد آن طرّهٔ مشکین که تو داری
[B][M1]در طاعت عشق تو، صنمخانه نشینم
[M2]کافرکند این ملّت اوا آیین که تو داری؟
[B][M1]چون شمعِ فروزنده، ز فانوس عیان است
[M2]در پیرهن، آن ساعد سیمین که تو داری
[B][M1]دشنامی، اگر تلخ برآید ز زبانت
[M2]شیرین کندش، آن لب شیرین که تو داری
[B][M1]در زیر سر خواب گران تو بود زلف
[M2]فریاد ازین نرمی بالین که تو داری
[B][M1]تهمت به حنا بسته ای و سختی دوران
[M2]افشرده دل، آن دست نگارین که تو داری
[B][M1]در می کشد و چاک زند خرقهٔ ما را
[M2]چون گل به بر، این حلهٔ رنگین که تو داری
[B][M1]در هالهٔ خط، روی تو از طالع حسن است
[M2]سعد است قران مه و پروین که تو داری
[B][M1]چون شمع، لبت سوخت حزین ، از نفس گرم
[M2]ای خسته، ندانم چه تن است این که تو داری
[A]
[B][M1]ای ناله، خوشا بخت رسایی که تو داری
[M2]ما را نبود راه به جایی که تو داری
[B][M1]خواهی شدن ای دل، می صافی به خرابات
[M2]با دردکشان، صدق و صفایی که تو داری
[B][M1]از کعبه چه حاصل ادب ناصیه سا را
[M2]ای بت، سر ما و کف پایی که تو داری
[B][M1]بی پرده به هر گوشه کند راز نهان را
[M2]ای نی، نفس پرده گشایی که تو داری
[B][M1]تا چند لب جام برد بوسه به تاراج
[M2]ساقی ز لب بوسه ربایی که تو داری؟
[B][M1]سنبل کده کرده ست گریبان سمن را
[M2]مشکینه خط غالیه سایی که تو داری
[B][M1]طالع نگذارد گِره بسته به کارم
[M2]گر باز شود بند قبایی که تو داری
[B][M1]چون آینه از دیدهٔ حیرت زده، شادم
[M2]از کف ندهم فیض لقایی که تو داری
[B][M1]در تیرگی، آیینهٔ دل را نگذارد
[M2]مطرب، نفس زنگ زدایی که تو داری
[B][M1]خواهند حریفان مسیحا نفس آموخت
[M2]نطق از لب الهام سرایی که تو داری
[B][M1]بی ذوق سماع است حزین ، نالهٔ بلبل
[M2]شوریده مرا طرزِ نوایی که تو داری
[A]
[B][M1]بردم به لحد زان رخ افروخته، داغی
[M2]حاجت نبود تربت ما را به چراغی
[B][M1]گر خشک لبم، بادهکش ساغر عشقم
[M2]دل را به لب، از هرگل داغی ست ایاغی
[B][M1]کیفیت صهباست به جام سخن من
[M2]ای باده گساران، برسانید دماغی
[B][M1]راه سر آن چشمه که گم کرد سکندر
[M2]ما تا در میخانه رساندیم سراغی
[B][M1]از تربت ما می گذرد یار، سبکبار
[M2]ای بارکشان غم دل، لابه و لاغی
[B][M1]شمعی که نه در پرتو رخسار تو سوزد
[M2]در دیدهٔ پروانه نماید، پر زاغی
[B][M1]وصل ار نبود، راه خیال تو نبسته ست
[M2]باز است به روی دل تنگم، در باغی
[B][M1]داغ دل ما، از نفس گرم شکفته ست
[M2]ای لاله، تو افروختهای دامن راغی
[B][M1]پرسی چه ز آتشکدهٔ عشق، حزین را؟
[M2]زاهد، تو به راحتکدهٔ کنجِ فراغی
[A]
[B][M1]چو فرهاد ار به تیغ بیستون مردانه آویزی
[M2]ز بی تابی، به برق تیشه، چون پروانه آویزی
[B][M1]به جانبازی اگر چون کوهکن، شیرین شود کامت
[M2]به شیرینی جان خویش،کی طفلانه آویزی؟
[B][M1]سبک روحانه از خویشت برد گر نالهٔ بلبل
[M2]چو بوی گل، به دامان صبا، مستانه آویزی
[B][M1]کنشت و کعبه را قندیل و ناقوس از رواق افتد
[M2]دلم را گر به طاق ابروی بتخانه آویزی
[B][M1]برون آر از شمار پاره های دل سری چون من
[M2]چرا زاهد به گردن سبحهٔ صد دانه آویزی؟
[B][M1]درین ره گر می روشن، چراغت پیش پا دارد
[M2]عصا بگذاری و در لغزش مستانه آویزی
[B][M1]به نقد جان خریدارند درد عشق را مردان
[M2]به درمان تا به کی، بی درد! نامردانه آویزی؟
[B][M1]دل بی درد اگر خواهی، خروش ناله ام بشنو
[M2]چو غفلت پیشگان تا کی به هر افسانه آویزی؟
[B][M1]وصیت با تو ای پیر خرابات مغان دارم
[M2]پس از من خرقه ام را بر در میخانه آویزی
[B][M1]مکافاتی ندارد دشمنی از دوستی بهتر
[M2]تو بی پروا چرا با دوستان خصمانه آویزی؟
[B][M1]اگر دانی چه مقدار از غم هجران پریشانم
[M2]به آل زلف، این دل صد چاک را، چون شانه آویزی
[B][M1]ز ناز از چشم شوخت گر نیفتد اشک غلتانم
[M2]چو من بر تار مژگان خود، این دردانه آویزی
[B][M1]به یادت آید آیا دست دورافتادهٔ عاشق
[M2]به دامان خود، آن روزی که بی تابانه آویزی؟
[B][M1]به میدانی که گردد جلوهٔ نازت شکارافکن
[M2]سر خورشید بر فتراک، بی باکانه آویزی
[B][M1]دلم شوریدهٔ زلف پریشان است، می باید
[M2]که این زنجیر را، برگردن دیوانه آویزی
[B][M1]اگر بینی حزین امشب، که در ساغر چه می دارم
[M2]گذاری سبحه را از دست و در پیمانه آویزی
[A]
[B][M1]راه دل و دین را زدی ای طرفه صنم، های
[M2]مژگان تو خواباند به ما، تیغ ستم های
[B][M1]آوارهٔ کوی تو ندانم به چه حال است؟
[M2]یعنی دلم، آن کافر گم کرده صنم، های
[B][M1]صبر من و تمکین تو، ای عهد فراموش
[M2]ما را و تو را ساخته بیگانه ز هم، های
[B][M1]سرو تو صلایی به شهادت طلبان زد
[M2]خود را برسانید به این پای علم، های
[B][M1]با فیض کریمان کف محتاج حریف است
[M2]محرومی چشمم، عجب، ای خاک قدم، های
[B][M1]افتاده به دل، زخم به بالای هم از تو
[M2]ای غمزه، مبادا شکنی قدر ستم، های
[B][M1]امروز به پیچ و خم آزادی خویشم
[M2]یاد تو به خیر، ای شکن زلفِ به خم، های
[B][M1]تار نفس من به گلو، قید اسیریست
[M2]از حلقهٔ دامم برهان، وحشت رم، های
[B][M1]زاهد، خبر از ریزش مژگان منت نیست
[M2]دامان تری دارم ازین ابرِ کرم، های
[B][M1]فیض عجبی یافتم از پای خم می
[M2]ای سایه نشینان گلستان ارم، های
[B][M1]دل، بتکدهٔ ما و ادب سجده بَرِ اوست
[M2]ای ناصیه سایانِ حرمگاه صنم، های
[B][M1]ما برهمنان را، همه جا طور تجلّی ست
[M2]از یار نداری خبر، ای شیخ حرم، های
[B][M1]سامان خودی نیست به کف یک پر کاهم
[M2]شرمندهٔ هستی نکنی، های عدم، های
[B][M1]مرغ دل ما در پی پرواز فراغی ست
[M2]تا چند تپد در قفس شادی و غم، های
[B][M1]در بزم، حزین این همه خاموش چرایی؟
[M2]شوریده نوایی بزن از نای قلم، های
[A]
[B][M1]خاطر از دردسر بیهده آزاده کنی
[M2]سر اگر در ره رندان دل افتاده کنی
[B][M1]لوحت آخر اجل از نقش خودی ساده کند
[M2]حالیا مصلحت آن است که خود ساده کنی
[B][M1]همچو گل می رود از کف به نسیمی، هشدار
[M2]برگ عیشی که به صد خون دل آماده کنی
[B][M1]صوفی، ار می نکشی، ساغری از ما بستان
[M2]تا مگر آب رخ خرقه و سجاده کنی
[B][M1]ساقی، از دست کریم تو چه کم خواهد شد
[M2]چون سبو، خود به گلوی من اگر باده کنی؟
[B][M1]تازه شمشاد من، از خانه به گلشن بخرام
[M2]جلوه ای تا به تذروان چمن زاده کنی
[B][M1]واله حسن بیان تو، جهانی ست حزین
[M2]زیبد ار ناز به این حسن خداده کنی
[A]
[B][M1]می گرفتیم به جانان، سر راهی، گاهی
[M2]او هم از لطف نهان داشت نگاهی، گاهی
[B][M1]چه عجب گر نگهش داشت سر الفت ما؟
[M2]برق را، هست نوازش به گیاهی، گاهی
[B][M1]دو سه روزیست که دزدید نگه، وین عجب است
[M2]نه ثوابی زمن آمد، نه گناهی، گاهی
[B][M1]این قدر هست،که در سختی تاب و تب عشق
[M2]درد، می داد به دل رخصت آهی گاهی
[B][M1]این گران آمده باشد، به دل نازک او
[M2]می شود بار به خاطر، پرکاهی، گاهی
[B][M1]دل مسکین چه کند گر نتپد از دهشت؟
[M2]ریزد از خوی شهان، خون سپاهی، گاهی
[B][M1]لیک نومید نیم زان نگه بنده نواز
[M2]می شود روز، شب بخت سیاهی، گاهی
[B][M1]سر به خاک قدمش لابه کنان می گفتم
[M2]نشود تیره ز آهی، چو تو ماهی،گاهی
[B][M1]گنهم گر چه عظیم است، ببخشای به عشق
[M2]شاد گردان دل زارم، به نگاهی، گاهی
[B][M1]به وفای تو، که از هستی خود بی خبرم
[M2]در غم عشق، بود حال تباهی، گاهی
[B][M1]گفت خاموش، که محتاج نبوده ست حزین
[M2]دعوی عشق، به سوگند و گواهی، گاهی
[A]
[B][M1]درد دل گفتمی، ار همنفسی داشتمی
[M2]کردمی شکوه، اگر دادرسی داشتمی
[B][M1]رخنه های دلم از گرد کدورت شده پر
[M2]یاد آن روز، که چاک قفسی داشتمی
[B][M1]چه کنم؟ جور تو خاکستر دل داد به باد
[M2]پاس این سوختهٔ عشق، بسی داشتمی
[B][M1]تنگ می کرد به من، گوشه ی تنهایی را
[M2]وای اگر در همه آفاق کسی داشتمی
[B][M1]سخت آزرده ام از خاطر افسرده، حزین
[M2]کاش اگر عشق نبودی، هوسی داشتمی
[A]
[B][M1]به صورت هر چه بینی، نقش برآب است در معنی
[M2]نگاه خرده بینان، پرده ی خواب است در معنی
[B][M1]زبون در کارگاه صورت افتد، مرد روشندل
[M2]کتان می گردد اینجا هر چه مهتاب است در معنی
[B][M1]به دیبای بساط صورت آرایان، منه پهلو
[M2]که فرش بوریای فقر، سنجاب است در معنی
[B][M1]عجب نبود، به گوش اهل صورت گر نیامیزد
[M2]دهانم درج گوهرهای نایاب است در معنی
[B][M1]چه باک ار خشک خیزد چون گهر، لفظی ز بحر دل
[M2]حزین ،از جوی کلکم، نکته سیراب است در معنی
[A]
[B][M1]گر سینه شود سینا، بی تاب و توانستی
[M2]تاب من و آن جلوه، مهتاب و کتانستی
[B][M1]آسان به قد و عارض، عاشق ندهد دل را
[M2]آنی ست نکویان را، دل داده ازآنستی
[B][M1]آن ماه فلک پیما، بنمود شبی سیما
[M2]چون اختر از آن شبها، چشمم نگرانستی
[B][M1]نگذاشت مرا حسرت، با هجر و وصال او
[M2]اکنون من مجنون را، نه این و نه آنستی
[B][M1]حیرت من بی سامان، از مایهٔ دل دارم
[M2]در خاک هم از چشمم، خونابه روانستی
[B][M1]از مرگ نیندیشم، جان گر به تو پیوندد
[M2]پیری چه زیان دارد گر عشق جوانستی؟
[B][M1]لطف تو همی باید، تا هجر کران گیرد
[M2]از خود شده ام امّا، دوری به میانستی
[B][M1]جم رفت و فریدون هم، زین کاخ دو در بیرون
[M2]این کلبه که می بینی، میراث کیانستی
[B][M1]با عارف رومی شد، هم نغمه حزین ، کلکم
[M2]این پرده که می سنجم، زان جان جهانستی
[A]
[B][M1]کند خون دل من، چشم تر را خانه آرایی
[M2]که دیگر می کند بهتر ز می، پیمانه آرایی؟
[B][M1]چراغانی ز داغت، رخنه های سینه ام دارد
[M2]کند شبها دل دیوانه ام، ویرانه آرایی
[B][M1]به گوشت در نمی آید، حدیث نکته پردازان
[M2]کنند از قصهٔ زلفت، مگر افسانه آرایی
[B][M1]به اخلاص محبّت، رونق دل را حوالت کن
[M2]نیاز برهمن، بهتر کند بتخانه آرایی
[B][M1]حزین ، از کلفت دل خاطرم خشنود می باشد
[M2]کند گرد یتیمی، گوهر یک دانه آرایی
[A]
[B][M1]به جلوه، جامهٔ صبر مرا قبا کردی
[M2]به یک نگه، من و دل را، ز هم جدا کردی
[B][M1]مشام یوسف اگر می شنید بوی تو را
[M2]هزار جامهٔ جان در غمت قبا کردی
[B][M1]دلم ز داغ تو ای عشق، کام خویش گرفت
[M2]ازین گهر، صدفم را گرانبها کردی
[B][M1]نماز زاهد افسرده می گذشت ز عرش
[M2]اگر به سرو قد یار، اقتدا کردی
[B][M1]حزین ، به طرز نشید تو آفرین بادا
[M2]لبم به زمزمهٔ عشق، آشنا کردی
[A]
[B][M1]نمی دانم تو بی پروا نگاه، از دل چه می خواهی؟
[M2]نثارت کرد جان را، دیگر از بسمل چه می خواهی؟
[B][M1]چه منتها ز تیغ اوست، برگردن، شهیدان را
[M2]تو ای خون بحل، از دامن قاتل چه می خواهی؟
[B][M1]برون از حیهٔ عقل است، کار قبض و بسط دل
[M2]شکستی ناخن، از این عقدهٔ مشکل چه می خواهی؟
[B][M1]ز کف سرگشتگی، مشت غبار جسم نگذارد
[M2]ازین ریگ روان، آسایش منزل چه می خواهی؟
[B][M1]شرارآسا برافشان، بی تامل خردهٔ جان را
[M2]به این کم فرصتی، از عمر مستعجل چه می خواهی؟
[B][M1]به از دل، جلوه گاهی در دو عالم نیست لیلی را
[M2]تو ای مجنون صحراگرد، از محمل چه می خواهی؟
[B][M1]چه فهمد جان نابینا، ز دفترهای لاطایل؟
[M2]ز اوراق پریشان خود ای جاهل چه می خواهی؟
[B][M1]دل آزاده باید، زاد این ره، بر میان بستن
[M2]اگر مرد حقی، از عالم باطل چه می خواهی؟
[B][M1]در دلها بود حاجت روای عالمی، امّا
[M2]در دل گفته اند، از مهره های گل چه می خواهی؟
[B][M1]به جز حسرت که خرمنهاست خاک شوره زاران را
[M2]ز تخم افشانی دنیای بی حاصل چه می خواهی؟
[B][M1]دل دنیاپرستان، از طمع خالی نمی باشد
[M2]به عالم، چشم سیر از کاسهٔ سائل چه می خواهی؟
[B][M1]محیط حرص را، سعیت، نیارد مرد میدان شد
[M2]ز دست و پا زدن در بحر بی ساحل چه می خواهی؟
[B][M1]چو گرگ افتاده ای در پوستین یوسفان تا کی؟
[M2]ز جان پاک آگاهان، تو ای غافل چه می خواهی؟
[B][M1]دهان شیرین بود، آلودگی تا با شکر دارد
[M2]به جز کام هوس، از لذت عاجل چه می خواهی؟
[B][M1]حزین از شعله رخساری ست، بی تابی سپندت را
[M2]به غیر از سوختن، زین آتشین محفل چه می خواهی؟
[A]
[B][M1]ای دل، سپند آتش سودای کیستی؟
[M2]خرمن به باد داده و رسوای کیستی؟
[B][M1]در محفلی که موج پریزاد می زند
[M2]آیینه دار حسن دلارای کیستی؟
[B][M1]در پوست، رستخیز قیامت فکنده ای
[M2]ای خون گرم، معرکه آرای کیستی؟
[B][M1]بیمارم و به لعل تو در جان سپاریم
[M2]برگو خدای را، که مسیحای کیستی؟
[B][M1]سوزد به دیده خواب و به دل آه حسرتم
[M2]آرام ساز جان شکیبای کیستی؟
[B][M1]زاهد ز دین برآمد و عاشق ز جان گذشت
[M2]خوش فرصت تو باد، به یغمای کیستی؟
[B][M1]اشکت به رنگ باده فرو می چکد حزین
[M2]مست می شبانه غمهای کیستی؟
[A]
[B][M1]ناله ام را در دلش تأثیر بودی کاشکی
[M2]شکوه ام را گاهگاهی می شنودی کاشکی
[B][M1]سیل را بی تابی از ساحل به دربا می برد
[M2]بی قراری های ما، می داشت سودی کاشکی
[B][M1]گلستان نبود به دستان، عندلیبان را چه شد؟
[M2]بلبلی از گلبنی می زد سرودی کاشکی
[B][M1]به ز جام می نباشد صیقلی، ساقی کجاست؟
[M2]زنگ تقوا، از دل ما می زدودی کاشکی
[B][M1]شبنم از دریای آتش، زود زنهاری شود
[M2]مرهمی داغ مرا می آزمودی کاشکی
[B][M1]سوخت جان از شوق، داد از بی زبانی های ما
[M2]آتش پنهان ما، می داشت دودی کاشکی
[B][M1]سخت بی ذوق است گلشن، ابر آذاری کجاست؟
[M2]بزم مستان را صفایی، می فزودی کاشکی
[B][M1]خنجر ناز تو را، نبود چرا پروای دل؟
[M2]عقده ای از خاطر ما، می گشودی کاشکی
[B][M1]شمع گر سوزد به شبها، روز آرامیش هست
[M2]چشم آتش بار ما، یکدم غنودی کاشکی
[B][M1]رسته در دل از خرد، خار و خس اندیشه ها
[M2]کشت ما را برق عشقی می درودی کاشکی
[B][M1]کلک خاموشت چمن را بی نوا دارد حزین
[M2]نغمه ای با عندلیبان می سرودی کاشکی
[A]
[B][M1]چه خوش بود که به دی، طرح نوبهار کشی
[M2]پیاله بر رخ آن آتشین عذار کشی
[B][M1]رهین دست حمایت شود، چراغ دلم
[M2]شبی که دست بر آن زلف تابدار کشی
[B][M1]نمی کشی چو نقاب از رخ نهفته، چرا
[M2]نظاره را به سر راه انتظار کشی؟
[B][M1]رخت بهشت برین است، با بهار چه کار؟
[M2]لبی چو میکده داری، چرا خمار کشی؟
[B][M1]دراز شد شب هجران ز آسمان، وقت است
[M2]که انتقامِ من تیره روزگار کشی
[B][M1]دمید صبح بهار خطت، سزد که مرا
[M2]قلم به دفتر غمهای بی شمار کشی
[B][M1]جواب نکتهٔ رنگین اوحدی ست حزین
[M2]سزد که بر ورق لاله، این نگار کشی
[A]
[B][M1]خاصان تمام مستند، ساقی صلای عامی
[M2]ته جرعه ای کرم کن، مِن راوقِ الکرامی
[B][M1]خامیم و اوفتاده، می ده که باده بخشد
[M2]اجساد را قیامی، ارواح را، قوامی
[B][M1]آواره ام به فرقت، از منزل سلامت
[M2]یا جار دار سلمی، بلغ لها سلامی
[B][M1]مطربِ بهل طریقت، سرکن رهِ حقیقت
[M2]سنجی اگر مقامی، داری اگر پیامی
[B][M1]خواهی حَرَج نباشد، سرکن حدیث دربا
[M2]اهلا لما روبنا، عن سیدالانامی
[B][M1]دل در شکسته حالی، صد ناله در گره داشت
[M2]انی رجوت دهراً، اشکو عن السقامی
[B][M1]یار آمدم به بالین، شد رنجها فراموش
[M2]عاد الکرام شکراً، فی اوفر السهامی
[B][M1]یا جارتی بوجد، قولی حدیث نجد
[M2]ذا اجمل الهدایا، ها اکمل الکلامی
[B][M1]گوش حزین خاموش، مطرب به نالهٔ توست
[M2]سرکن رهی خدا را، ساقی بیار جامی
[A]
[B][M1]به دلهای دماغ آشفته، سنبل می کند کاری
[M2]به ما شوریدگان، آن زلف و کاکل می کند کاری
[B][M1]دلم را در خروش آورده چون گل نوشخند او
[M2]نوازشهای آن رنگین تغافل، می کندکاری
[B][M1]شب از وجد نسیم، از خود نرفتم گر درین گلشن
[M2]به بوی صبحدم، گلبانگ بلبل می کند کاری
[B][M1]به غفلت توبه کردم از می و اکنون پشیمانم
[M2]خورد افسوس، هرکس بی تامّل می کند کاری
[B][M1]حزین از بوالفضولان، در غمش محروم تر مردم
[M2]مگو با ناز او صبر وتحمّل می کندکاری
[A]
[B][M1]به جان سوزی، نی کلک سخن ساز مرا دیدی
[M2]به خاموشی نوای سینه پرداز مرا دیدی
[B][M1]پراندازد ملک، آنجا که من پروانگی کردم
[M2]به بال دل، رساییهای پرواز مرا دیدی
[B][M1]ز بیدادت به چنگ کاوش غم، سینه را دادم
[M2]به نالش، دلخراشیهای آواز مرا دیدی
[B][M1]به پای خویشتن می پرورد چون سایه طوبی را
[M2]لوای دولت فقر سرافراز مرا دیدی
[B][M1]حزین افسانه ام جادو دمان را مهر بر لب زد
[M2]به بزم گفتگوی عشق، اعجاز مرا دیدی
[A]
[B][M1]ای از شرار عشق تو هر سینه آتشخانه ای
[M2]دل شمع رخسار تو را، آتش به جان پروانه ای
[B][M1]اندیشه ی پیر خرد، با کبریای عشق تو
[M2]در وادی واماندگی، بازیچهٔ طفلانه ای
[B][M1]هر چند مست و بیخودم، غافل ز یادت نیستم
[M2]ای نغمهٔ تسبیح تو در هر لب پیمانه ای
[B][M1]مجنون صفت با وحشتم دامان صحرا تنگ بود
[M2]روزی که من هم داشتم، با خود دل دیوانه ای
[B][M1]میخانه ها در جوش تو، دیوار و در مدهوش تو
[M2]مست از لب خاموش تو، ناقوس هر بتخانه ای
[B][M1]عاشق چه سان در دورِ او دل را نگهداری کند؟
[M2]چشمی که در هر گردشی خالی کند پیمانه ای
[B][M1]ساقی اگر آزرده ای، باز از حزین خویشتن
[M2]شوید غبار خاطرت از گریهٔ مستانه ای
[A]
[B][M1]ز نقش خط که به رخسار ارغوان زده ای
[M2]رقم به خون من ای نازنین جوان زده ای
[B][M1]کنون نهی ز قفس منتم به آزادی
[M2]که آتشم به خس و خار آشیان زده ای
[B][M1]تهی کنار دو عالم ز دین و دل گردد
[M2]ز طرزِ دامنِ نازی که بر میان زده ای
[B][M1]حنای پای تو خونم نشد، گناهم چیست؟
[M2]که پا به بخت من ای شوخ سرگران زده ای
[B][M1]شب فراق و وصالم چو شمع یکسان است
[M2]کنون که از تب و تاب، آتشم به جان زده ای
[B][M1]هلال من شفق از خون خویشتن دارد
[M2]به دل خدنگم از ابروی شخ کمان زده ای
[B][M1]به گاه نکته، حزین از لبت شکر ریزد
[M2]ز بوسه ای که بر آن خاک آستان زده ای
[A]
[B][M1]آگه ز بی وفایی اغیار گشته ای
[M2]از جام حسن مستی و هشیار گشته ای
[B][M1]چون گل شده ست دامن پاک تو غرق خون
[M2]گویا سراسری به دل زار گشته ای
[B][M1]مشکین شده ست رنگ تو ای خطّ سبزفام
[M2]از بس در آفتابِ رخ یار گشته ای
[B][M1]فتوا ز رشک کرده هدر خون آینه
[M2]از ما زیاده تشنهٔ دیدار گشته ای
[B][M1]سرگشتگی بس است حزین ، آسمان نیی
[M2]بنشین به کوی عشق، که بسیار گشته ای
[A]
[B][M1]بنمای رخ چون دیده را گرم تماشاکرده ای
[M2]ور خوش بود مستوریت، ما را چه رسوا کرده ای
[B][M1]مومن برهمن می کند، نیرنگ سازی های تو
[M2]رخ در نقاب افکنده ای، عشق آشکارا کرده ای
[B][M1]شوراب زمزم داده ای رگهای مژگان مرا
[M2]این سینهٔ تفسیده را صحرای بطحا کرده ای
[B][M1]دامان یوسف کرده ای جیب و گریبان مرا
[M2]شوق دل از کف داده را دست زلیخا کرده ای
[B][M1]زخم نمک سود مرا، شور بیابان داده ای
[M2]آشوب مژگان مرا هم چشم دریا کرده ای
[B][M1]کو قدر غم پروردگی، کو مزد دیرین بندگی
[M2]لطفی که با من کرده ای باگبر و ترساکرده ای
[B][M1]در قید زلف افکنده ای، کار پریشان خاطران
[M2]گل را به دامان صبا، دفتر مجزا کرده ای
[B][M1]چشم حزین خسته را، دور از عذار خویشتن
[M2]چون وامق دل سوخته، با داغ عذراکرده ای
[A]
[B][M1]ای شوق، در شکنجهٔ دل ها چگونه ای؟
[M2]آه ای شرار شوخ، به خارا چگونه ای؟
[B][M1]درپرسشت به لب نفسم می تپد به خون
[M2]ای ماهی بریده ز دریا چگونه ای؟
[B][M1]ای دل که بود سجده برت فرق آفتاب
[M2]در زیر دست داغ سویدا چگونه ای؟
[B][M1]ای همّت بلندکه گردون به خاک توست
[M2]در زیر بار منّت بی جا چگونه ای؟
[B][M1]ناسازی است شیوهٔ اجزای روزگار
[M2]با یک جهان عدو، تن تنها چگونه ای؟
[B][M1]در ظلمت زمانه که جهل آفتاب اوست
[M2]ای نورِ عقلِ دیدهٔ بینا چگونه ای؟
[B][M1]داغی حزین و از جگرت دود برنخاست
[M2]در آتش ای سپند شکیبا چگونه ای؟
[END]