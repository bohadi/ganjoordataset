[START][A]
[B][M1]بی زحمت تو با تو وصالی است مرا[M2]
فارغ ز تو با تو حسب حالی است مرا[B][M1]
در پیش خیال تو خیال است تنم[M2]
پیوند خیال با خیالی است مرا[A]
[B][M1]غم کرد ریاض جان مه و سال مرا[M2]
آئینه ندارد دل خوشحال مرا[B][M1]
صیاد ز بس که دوستم می‌دارد[M2]
بسته است در آغوش قفس بال مرا[A]
[B][M1]دل خاص تو و من تن تنها اینجا[M2]
گوهر به کفت بماند و دریا اینجا[B][M1]
در کار توام به صبر مفکن کارم[M2]
کز صبر میان تهی‌ترم تا اینجا[A]
[B][M1]ای دوست غم تو سربه سر سوخت مرا[M2]
چون شمع به بزم درد افروخت مرا[B][M1]
من گریه و سوز دل نمی‌دانستم[M2]
استاد تغافل تو آموخت مرا[A]
[B][M1]عشق تو بکشت عالم و عامی را[M2]
زلف تو برانداخت نکونامی را[B][M1]
چشم سیه مست تو بیرون آورد[M2]
از صومعه بایزید بسطامی را[A]
[B][M1]می‌ساخت چو صبح لاله‌گون رنگ هوا[M2]
با توبهٔ من داشت نمک جنگ هوا[B][M1]
هر لکهٔ ابرم چو عزائم خوانی[M2]
در شیشه پری کرد ز نیرنگ هوا[A]
[B][M1]عیسی لب و آفتاب روئی پسرا[M2]
زنار خط و صلیب موئی پسرا[B][M1]
لشکرکشی و اسیر جوئی پسرا[M2]
خاقانی اسیر شد چه گوئی پسرا[A]
[B][M1]ای تیر هنر صهیل و برجیس لقا[M2]
شعری فش و فرقدفر و ناهید صفا[B][M1]
پیش رخ تو ماه و سماک و جوزا[M2]
خوارند چو پیش مهر پروین و سها[A]
[B][M1]پذرفت سه بوس از لب شیرین ما را[M2]
یک شب به فریب داشت غمگین ما را[B][M1]
گفتم بده آن وعدهٔ دوشین ما را[M2]
دست بزد و نکرد تمکین ما را[A]
[B][M1]ای دوست اگر صاحب فقری و فنا[M2]
باید که شعورت نبود جز به خدا[B][M1]
چون علم تو هم داخل غیر است و سوی[M2]
باید که به علم هم نباشی دانا[A]
[B][M1]از من شب هجر می‌بپرسید حباب[M2]
دریای غمم کدام آرام و چه خواب[B][M1]
در دل بود آرام و خیالی هر موج[M2]
در دیده خیال خواب شد نقش بر آب[A]
[B][M1]سنگ اندر بر بسی دویدیم چو آب[M2]
بار همه خار و خس کشیدیم چو آب[B][M1]
آخر به وطن نیارمیدیم چو آب[M2]
رفتیم و ز پس باز ندیدم چو آب[A]
[B][M1]بختی دارم چو چشم خسرو همه خواب[M2]
چشمی دارم چو لعل شیرین همه آب[B][M1]
جسمی دارم چو جان مجنون همه درد[M2]
جانی دارم چو زلف لیلی همه تاب[A]
[B][M1]بختی دارم چو چشم خسرو همه خواب[M2]
چشمی دارم چو لعل شیرین همه آب[B][M1]
جسمی دارم چو جان مجنون همه درد[M2]
جانی دارم چو زلف لیلی همه تاب[A]
[B][M1]ای تیغ تو آب روشن و آتش ناب[M2]
آبی چو خماهن، آتشی چون سیماب[B][M1]
از هیبت آن آب تن آتش تاب[M2]
رفت آتشی از آتش و آبی از آب[A]
[B][M1]خاقانی را ز بس که بوسید آن لب[M2]
دور از لب تو گرفت تبخال از تب[B][M1]
آری لبت آتش است خندان ز طرب[M2]
از آتش اگر آبله خیزد چه عجب[A]
[B][M1]طوطی دم دینار نشان است آن لب[M2]
غماز و دو روی از پی آن است آن لب[B][M1]
زنهار میالای در آن لب نامم[M2]
کآلودهٔ لب‌های کسان است آن لب[A]
[B][M1]گر من به وفای عشق آن حور نسب[M2]
در دام دگر بتان نیفتم چه عجب[B][M1]
حاشا که چو گنجشک بوم دانه طلب[M2]
کان ماه مرا همای داده است لقب[A]
[B][M1]از عشق بهار و بلبل و جام طرب[M2]
گل جان چمن بود که آمد بر لب[B][M1]
لب کن چو لب چمن کنون لعل سلب[M2]
جان چمن و جان چمانه بطلب[A]
[B][M1]آمد به چمن مرغ صراحی به شغب[M2]
جان تازه کن از مرغ صراحی به طرب[B][M1]
چون بینی هر دو مرغ را گل در لب[M2]
بنشین لب جوی و لب دلجوی طلب[A]
[B][M1]خاقانی اگرچه در سخن مردوش است[M2]
در دست مخنثان عجب دستخوش است[B][M1]
خود هر هنری که مرد ازو زهرچش است[M2]
انگشت نمای نیست، انگشت‌کش است[A]
[B][M1]خاقانی اگر ز راحتت رنگی نیست[M2]
تشنیع مزن که با فلک جنگی نیست[B][M1]
ملکی که به جمشید و فریدون نرسید[M2]
گر هم به گدائی نرسد ننگی نیست[A]
[B][M1]گم شد دل خاقانی و جان بر دو یکی است[M2]
وز غدر فلک خلاص را هم به شک است[B][M1]
هر مائده‌ای که دست‌ساز فلک است[M2]
یا بی‌نمک است یا سراسر نمک است[A]
[B][M1]آب جگرم به آتش غم برخاست[M2]
سوز جگرم فزود تا صبر بکاست[B][M1]
هرچند جگر به صبر می‌ماند راست[M2]
صبر از جگر سوخته چون شاید خواست[A]
[B][M1]خاقانی اگر نقش دلت داغ یکی است[M2]
نانش ز جهان یا ز فلک بی‌نمکی است[B][M1]
گر جمله کژی است در جهان راست کجاست[M2]
ور جمله بدی است از فلک نیک از کیست[A]
[B][M1]ای گوهر گم بوده کجا جوئیمت[M2]
پای آبله در کوی بلا جوئیمت[B][M1]
از هر دهنی یکان یکان پرسیمت[M2]
در هر وطنی جدا جدا جوئیمت[A]
[B][M1]کس از رخ چون ماه تو بر برنگرفت[M2]
تا صد دامن ز چرخ گوهر نگرفت[B][M1]
ناسوختن از تو طمع خامم بود[M2]
تا بنده نسوخت با تو اندر نگرفت[A]
[B][M1]دستی که گرفتی سر آن زلف چو شست[M2]
پائی که ره وصل نوشتی پیوست[B][M1]
زان دست کنون در گل غم دارم پای[M2]
زان پای کنون بر سر دل دارم دست[A]
[B][M1]خاقانی از آن ریزش همت که توراست[M2]
جستن ز فلک ریزهٔ روزی نه رواست[B][M1]
بهروزی و روزی ز فلک نتوان خواست[M2]
کان ریزه کشی از در روزی‌ده ماست[A]
[B][M1]کرمی که چو زاهدان خورد برگ درخت[M2]
نی درخور زهد سازد از دنیا رخت[B][M1]
از ابرو و چشم ار به بتان ماند سخت[M2]
چه سود که نیستش به معشوقی بخت[A]
[B][M1]چه آتش و چه خیانت از روی صفات[M2]
خائن رهد از آتش دوزخ هیهات[B][M1]
یک شعله از آتش و زمینی خرمن[M2]
یک ذره خیانت و جهانی درکات[A]
[B][M1]از فیض خیالت چمن سینه شکفت[M2]
از دیدن رویت گل آئینه شکفت[B][M1]
چون صبح لب از خندهٔ جاوید نبست[M2]
هر گل که ز باغ دل بی‌کینه شکفت[A]
[B][M1]گر عهد جوانی چو فلک سرکش نیست[M2]
چندین چه دود که پای بر آتش نیست[B][M1]
آنگاه که بود، ناخوشی‌ها خوش بود[M2]
و امروز که او نیست خوشی‌ها خوش نیست[A]
[B][M1]زنار خطی عید مسیحا رویت[M2]
من کشتهٔ آن صلیب عنبر بویت[B][M1]
آن شب که شب سده بود در کویت[M2]
آتش دل من باد و چلیپا مویت[A]
[B][M1]در غصه مرا جمله جوانی بگذشت[M2]
ایام به غم چنان که دانی بگذشت[B][M1]
در مرگ خواص، زندگانی بگذشت[M2]
عمرم همه در مرثیه خوانی بگذشت[A]
[B][M1]در ظاهر اگر دست نظر کوتاه است[M2]
دل را همه جا یاد تو خضر راه است[B][M1]
از روز و شبم وصل تو خاطر خواه است[M2]
خورشید گواه است و سحر آگاه است[A]
[B][M1]گردون حشمی ز پایهٔ زفعت اوست[M2]
دریا نمی از ترشح نعمت اوست[B][M1]
خورشید که داد چرخ بر سر جانش[M2]
پژمرده گلی ز گلشن قدرت اوست[A]
[B][M1]مسکین دلم از خلق وفائی می‌جست[M2]
گمره شده بود، رهنمائی می‌جست[B][M1]
مانندهٔ آن مرد ختائی که به بلخ[M2]
برکرد چراغ و آشنائی می‌جست[A]
[B][M1]از هر نظری بولهبی در پیش است[M2]
ما غافل از الاعجبی در پیش است[B][M1]
از هر نفسی تیره شبی در پیش است[M2]
از هر قدمی بی‌ادبی در پیش است[A]
[B][M1]مسکین تن شمع از دل ناپاک بسوخت[M2]
زرین تنش از دل شبه‌ناک بسوخت[B][M1]
پروانه چو دید کو ز دل پاک بسوخت[M2]
بر فرق سرش فشاند جان تاک بسوخت[A]
[B][M1]خاقانی را دل تف از درد بسوخت[M2]
صبر آمد و لختی غم دل خورد بسوخت[B][M1]
پروانه چو شمع را دلی سوخته دید[M2]
با سوخته‌ای موافقت کرد بسوخت[A]
[B][M1]خاکی دلم ای بت ز نهان بازفرست[M2]
خون آلود است همچنان باز فرست[B][M1]
در بازاری که جان ز من، دل ز تو بود[M2]
چون بیع به سر نرفت جان باز فرست[A]
[B][M1]داغم به دل از دو گوهر نایاب است[M2]
کز وی جگرم کباب و دل در تاب است[B][M1]
می‌گویم اگر تاب شنیدن داری[M2]
فقدان شباب و فرقت احباب است[A]
[B][M1]بر جان من از بار بلا چیست که نیست[M2]
بر فرق من از تیر قضا چیست که نیست[B][M1]
گویند تو را چیست که نالی شب و روز[M2]
از محنت روز و شب مرا چیست که نیست[A]
[B][M1]گر سایهٔ من گران بود در نظرت[M2]
من رفتم و سایه رفت و دل ماند برت[B][M1]
هم زحمت من ز سایهٔ من برخاست[M2]
هم زحمت سایهٔ من از خاک درت[A]
[B][M1]سلطان ز در قونیه فرمان رانده است[M2]
بر خاقانی در قبول افشانده است[B][M1]
سیمرغ که وارث سلیمان مانده است[M2]
شهباز سخن را به اجابت خوانده است[A]
[B][M1]بینی کله شاه که مه قوقهٔ اوست[M2]
گیتیش بگنجدی نگنجد در پوست[B][M1]
عفریت ستم زو که سلیمان نیروست[M2]
دربند چو کوزهٔ فقع بسته گلوست[A]
[B][M1]چون سقف تو سایه نکند قاعده چیست[M2]
چون نان تو موری نخورد مائده چیست[B][M1]
چون منقطعان راه را نان ندهی[M2]
پس ز آمدن فید بگو فائده چیست[A]
[B][M1]خاقانی را شکسته دیدی به درست[M2]
گفتی که ز چاره دست می‌باید شست[B][M1]
زان نقش که آبروی برباید جست[M2]
ما دست به آبروی شستیم نخست[A]
[B][M1]نونو دلم از درد کهن ایمن نیست[M2]
و آن درد دلم که دیده‌ای ساکن نیست[B][M1]
می‌جویم بوی عافیت لیکن نیست[M2]
آسایشم آرزوست این ممکن نیست[A]
[B][M1]صبح شب برنائی من بوالعجب است[M2]
یک نیمه ازو روز و دگر نیمه شب است[B][M1]
دارم دم سرد و ترسم از موی سپید[M2]
این باد اگر برف نبارد عجب است[A]
[B][M1]خاقانی اگر خرد سر ترا یار است[M2]
سیلی مزن و مخور که ناخوش کار است[B][M1]
زیرا سر هر کز خرد افسردار است[M2]
بر گردنش از زه گریبان عار است[A]
[B][M1]ملاح که بهر ماه من مهد آراست[M2]
گفتی کشتی مرا چو کشتی شد راست[B][M1]
چندان خبرم بود که او کشتی خواست[M2]
در آب نشست و آتش از من برخاست[A]
[B][M1]تندی کنی و خیره کشیت آئین است[M2]
تو دیلمی و عادت دیلم این است[B][M1]
زوبینت ز نرگس سپر از نسرین است[M2]
پیرایهٔ دیلم سپر و زوبین است[A]
[B][M1]آن دل که ز دیده اشک خون راند رفت[M2]
و آن جان که وجود بر تو افشاند رفت[B][M1]
تن بی‌دل و جان راه تو نتواند رفت[M2]
اسبی که فکند سم کجا داند رفت[A]
[B][M1]در پیش رخ تو ماه را تاب کجاست[M2]
عشاق تو را به دیده در خواب کجاست[B][M1]
خورشید ز غیرتت چنین می‌گوید[M2]
کز آتش تو بسوختم آب کجاست[A]
[B][M1]مرغی که نوای درد راند عشق است[M2]
پیکی که زبان غیب داند عشق است[B][M1]
هستی که به نیستیت خواند عشق است[M2]
و آنچ از تو تو را باز رهاند عشق است[A]
[B][M1]عشق آمد و عقل رفت و منزل بگذاشت[M2]
غم رخت فرو نهاد و دل، دل برداشت[B][M1]
وصلی که در اندیشه نیارم پنداشت[M2]
نقشی است که آسمان هنوزش ننگاشت[A]
[B][M1]با یار سر انداختنم سود نداشت[M2]
در کار حیل ساختنم سود نداشت[B][M1]
کژ باخته‌ام بو که نمانم یکدست[M2]
هم ماندم و کژ باختنم سود نداشت[A]
[B][M1]از عشق لب تو بیش تیمارم نیست[M2]
کالودهٔ لب‌هاست سزاوارم نیست[B][M1]
گر خود به مثل آب حیات است آن لب[M2]
چون خضر بدو رسید در کارم نیست[A]
[B][M1]گرچه صنما همدم عیسی است دمت[M2]
روح القدسی چگونه خوانم صنمت[B][M1]
چون موی شدم ز بس که بردم ستمت[M2]
موئی موئی که موی مویم ز غمت[A]
[B][M1]از خوی تو خسته‌ایم و از هجرانت[M2]
در دست تو عاجزیم و در دستانت[B][M1]
نوش از کف تو مزیم و از مرجانت[M2]
در از لب تو چینم و از دندانت[A]
[B][M1]ناوک زن سینه‌ها شود مژگانت[M2]
افسون‌گر دردها شود مرجانت[B][M1]
چون درد بدید آن لب افسون خوانت[M2]
از دست لبت گریخت در دندانت[A]
[B][M1]تشویر بتان از رخ رخشان تو خاست[M2]
تسکین روان از لب خندان تو خاست[B][M1]
هرچند دوای جان ز مرجان تو خاست[M2]
درد دل من ز درد دندان تو خاست[A]
[B][M1]تب کرد اثر در گل عنبر بارت[M2]
اینک خوی تب نشسته بر گل‌زارت[B][M1]
بیمار بس است نرگس خون‌خوارت[M2]
بیماری را چکار با گلنارت[A]
[B][M1]خاقانی را گلی به چنگ افتاده است[M2]
کز غالیه خالش جو سنگ افتاده است[B][M1]
زان گل دل او بنفشه رنگ افتاده است[M2]
چون قافیهٔ بنفشه تنگ افتاده است[A]
[B][M1]در بخشش حسن آن رخ و زلفی که توراست[M2]
یک قسم فتادند چنان کایزد خواست[B][M1]
حسن تو بهار است و شب و روز آراست[M2]
قسم شب و روز در بهار آید راست[A]
[B][M1]چون سوی تو نامه‌ای نویسم ز نخست[M2]
یا از پی قاصدی کمر بندم چست[B][M1]
باد سحری نامه رسان من و توست[M2]
ای باد چه مرغی که پرت باد درست[A]
[B][M1]نور رخ تو طلسم خورشید شکست[M2]
خورشید ز شرم سایه از خلق گسست[B][M1]
رخ زرد و خجل گشت و به مغرب پیوست[M2]
پیرایه سیه کرد و به ماتم بنشست[A]
[B][M1]آن ماه دو هفته کرده عمدا هر هفت[M2]
آمد بر خاقانی و عذرش پذرفت[B][M1]
ناچار که خورشید سوی ذره شود[M2]
ذره سوی خورشید کجا داند رفت[A]
[B][M1]عشقی که ز من دود برآورد این است[M2]
خون می‌خورم و به عشق درخورد این است[B][M1]
اندیشهٔ آن نیست که دردی دارم[M2]
اندیشه به تو نمی‌رسد درد این است[A]
[B][M1]از کوههٔ چرخ مملکت مه در گشت[M2]
وز گوشهٔ نطع مکرمت شه درگشت[B][M1]
اسکندر ثانی است که از گه در گشت[M2]
یا سد سکندر که به ناگه در گشت[A]
[B][M1]تب داشته‌ام دو هفته ای ماه دو هفت[M2]
تبخال دمید و تب نهایت پذرفت[B][M1]
چون نتوانم لبانت بوسید به تفت[M2]
تبخال مرا بتر از آن تب که برفت[A]
[B][M1]از دست غم انفصال می‌جویی، نیست[M2]
با ماه نواتصال می‌جویی، نیست[B][M1]
از حور و پری وصال می‌جویی، نیست[M2]
با حور و پری خصال می‌جویی، نیست[A]
[B][M1]آفاق به پای آه ما فرسنگی است[M2]
وز نالهٔ ما سپهر دود آهنگی است[B][M1]
بر پای امید ماست هر جا خاری است[M2]
بر شیشهٔ عمر ماست هر جا سنگی است[A]
[B][M1]بپذیر دلی را که پراکندهٔ توست[M2]
برگیر شکاری که هم افکندهٔ توست[B][M1]
با صد گنه نکرده خاقانی را[M2]
گر زنده گذاری ار کشی بندهٔ توست[A]
[B][M1]خاقانی اگرچه عقل دست خوش توست[M2]
هم محرم عشق باش کانده کش توست[B][M1]
داری تف عشق از تف دوزخ مندیش[M2]
کن آتش او هیزم این آتش توست[A]
[B][M1]آن غصه که او تکیه‌گه سلطان است[M2]
بهتر ز چهار بالش شاهان است[B][M1]
آن غصه عصای موسی عمران است[M2]
آرامگه او ید بیضا زان است[A]
[B][M1]رخسار تو را که ماه و گل بندهٔ اوست[M2]
لشکرگه آن زلف سر افکندهٔ اوست[B][M1]
زلفت به شکار دل پراکندهٔ اوست[M2]
لشکر به شکارگه پراکندهٔ اوست[A]
[B][M1]شب چون حلی ستاره درهم پیوست[M2]
ما هم چو ستارگان حلی‌ها بربست[B][M1]
با بانگ حلی چو دربرم آمد مست[M2]
از طالع من حلیش حالی بگسست[A]
[B][M1]آن نرگس مخمور تو گلگون چون است[M2]
بادام تو پسته‌وار پر خون چون است[B][M1]
ای داروی جان و آفتاب دل من[M2]
چونی تو و چشم دردت اکنون چون است[A]
[B][M1]خاقانی اسیر یار زرگر نسب است[M2]
دل کوره و تن شوشهٔ زرین سلب است[B][M1]
در کورهٔ آتش چه عجب شفشهٔ زر[M2]
در شفشهٔ زر کورهٔ آتش عجب است[A]
[B][M1]تا یار عنان به باد و کشتی داده است[M2]
چشمم ز غمش هزار دریا زاده است[B][M1]
او را و مرا چه طرفه حال افتاده است[M2]
من باد به دست و او به دست باد است[A]
[B][M1]از غدر فلک طعن خسان صعب‌تر است[M2]
وز هر دو فراق غم رسان صعب‌تر است[B][M1]
صعب است فراق یار دلبر لیکن[M2]
محتاج شدن به ناکسان صعب‌تر است[A]
[B][M1]خاقانی از آن شاه بتان طمع گسست[M2]
در کار شکسته‌ای چو خود دل دربست[B][M1]
پروانه چه مرد عشق خورشید بود[M2]
کورا به چراغ مختصر باشد دست[A]
[B][M1]غم بر دل خاقانی ترسان بنشست[M2]
گو بر لب آب و آتش آسان بنشست[B][M1]
تا رفته معزی و عزیزانش از پس[M2]
بر خاتم جانم چو سلیمان بنشست[A]
[B][M1]آن بت که ز عشق او سرم پر سود است[M2]
نقش کژ او هیچ نمی‌گردد راست[B][M1]
پیش آمد امروز مرا صبح‌دمی[M2]
گفتم به دلم هرچه کنی حکم تو راست[A]
[B][M1]آن گل که به رنگ طعنه در می کرده است[M2]
با عارض تو برابر کی کرده است[B][M1]
با روی تو روی گل ز خجلت در باغ[M2]
هم سرخ برآمده است و هم خوی کرده است[A]
[B][M1]ای صید شده مرغ دلم در دامت[M2]
من عاشق آن دو لعل میگون فامت[B][M1]
ای ننگ شده نام رهی بر نامت[M2]
تا جان نبری کجا بود آرامت[A]
[B][M1]غار سپید است پناهی دهدت[M2]
وز بالش نقره تکیه‌گاهی دهدت[B][M1]
ده قطرهٔ سیماب بریزی در[M2]
نه ماه شود چارده ماهی دهدت[A]
[B][M1]قالب نقش بندی لاهوت است[M2]
گلخن ابلیس و چه هاروت است[B][M1]
گر سفرهٔ پر زر است هر روزی[M2]
هر ماه نه ... حقهٔ پر یاقوت است[A]
[B][M1]دانی ز جهان چه طرف بربستم هیچ[M2]
وز حاصل ایام چه در دستم هیچ[B][M1]
شمع طربم ولی چو بنشستم هیچ[M2]
آن جام جمم ولی چو بشکستم هیچ[A]
[B][M1]هیچ است وجود و زندگانی هم هیچ[M2]
وین خانه و فرش باستانی هم هیچ[B][M1]
از نسیه و نقد زندگانی همه را[M2]
سرمایه جوانی است، جوانی هم هیچ[A]
[B][M1]خاقانی اساس عمر غم خواهد بود[M2]
مهر و ستم فلک بهم خواهد بود[B][M1]
جان هم به ستم درآمد اول در تن[M2]
و آخر شدنش هم به ستم خواهد بود[A]
[B][M1]استاد علی خمره به جوئی دارد[M2]
چون من جگری و دست و روئی دارد[B][M1]
من یک لبم و هزار خنده که پدر[M2]
هر دندانی در آرزوئی دارد[A]
[B][M1]هر روز فلک کین من از سر گیرد[M2]
بر دست خسان مرا زبون تر گیرد[B][M1]
با او همه کار سفلگان درگیرد[M2]
من سفله شدم بو که مرا درگیرد[A]
[B][M1]خاقانی وام غم نتوزد چه کند[M2]
چون گفت بلاست لب ندوزد چه کند[B][M1]
شمع از تن و سر در نفروزد چه کند[M2]
جان آتش و دل پنبه نسوزد چه کند[A]
[B][M1]خاقانی را جور فلک یاد آید[M2]
گر مرغ دلش زین قفس آزاد آید[B][M1]
در رقص آید چو دل به فریاد آید[M2]
در فریادش عهد ازل یاد آید[A]
[B][M1]خاقانی را که آسمان بستاید[M2]
ای فاحشه زن تو فحش گوئی شاید[B][M1]
هجو تو کنون بسان مدح آراید[M2]
کز بادهٔ نیک سرکه هم نیک آید[A]
[B][M1]چون قهر الهی امتحان تو کند[M2]
حصن تو نهنگ جان‌ستان تو کند[B][M1]
وآنجا که کرم نگاهبان تو کند[M2]
از کام نهنگ حصن جان تو کند[A]
[B][M1]درویش که اخلاق الهی دارد[M2]
در ملک وجود پادشاهی دارد[B][M1]
چون قدرت او ز ماه تا ماهی است[M2]
دانستن چیزها کماهی دارد[A]
[B][M1]این چرخ بدآئین نه نکو می‌گردد[M2]
زو عمر کهن حادثه نو می‌گردد[B][M1]
از چرخ مگو این همه خاکش بر سر[M2]
کاین خاک نیرزد که بر او می‌گردد[A]
[B][M1]روزی فلکم بخت اگر بازآرد[M2]
یار از دل گم بوده خبر بازآرد[B][M1]
هجران بشود آتشم از دل ببرد[M2]
وصل آید و آبم به جگر بازآرد[A]
[B][M1]خواهند جماعتی که تزویر کنند[M2]
از حیله طریق شرع تغییر کنند[B][M1]
تغییر قضا به هیچ رو ممکن نیست[M2]
هرچند که این گروه تدبیر کنند[A]
[B][M1]والا ملکی که داد سلطانی داد[M2]
من دانم گفت کام خاقانی داد[B][M1]
گفتم ملکا چه داد دل دانی داد[M2]
چون عمر گذشته باز نتوانی داد[A]
[B][M1]تا در لب تو شهد سخنور باشد[M2]
نشگفت اگر شهد تب آور باشد[B][M1]
شاید که تب تو حسن پرور باشد[M2]
خورشید به تب لرزه نکوتر باشد[A]
[B][M1]خواهی شرفت هردمی اعلا باشد[M2]
باشد طلب فروتنی تا باشد[B][M1]
با خاک نشینان بنشین تا گویند[M2]
هر چیز سبک‌تر است بالا باشد[A]
[B][M1]معشوق ز لب آب حیات انگیزد[M2]
پس آتش تب چرا ازو نگریزد[B][M1]
آن را که ز لب دم مسیحا خیزد[M2]
آخر به چه زهره تب در او آویزد[A]
[B][M1]در مسلخ عشق جز نکو را نکشند[M2]
روبه صفتان زشت خو را نکشند[B][M1]
گر عاشق صادقی ز کشتن مگریز[M2]
مردار بود هر آنکه او را نکشند[A]
[B][M1]این رافضیان که امت شیطانند[M2]
بی‌دینانند و سخت بی‌ایمانند[B][M1]
از بس که خطا فهم و غلط پیمانند[M2]
خاقانی را خارجی می‌دانند[A]
[B][M1]پیغام غمت سوی دلم می‌آید[M2]
زخمت همه بر روی دلم می‌آید[B][M1]
دل پیش درت به خاک خواهم کردن[M2]
کز خاک درت بوی دلم می‌آید[A]
[B][M1]خواهی شرف مردم دانا باشد[M2]
عزت مطلب فروتنی تا باشد[B][M1]
با صدر نشینان منشین کز میزان[M2]
هر سنگ سبک‌تر است بالا باشد[A]
[B][M1]توفیق رفیق اهل تصدیق شود[M2]
زندیق در این طریق صدیق شود[B][M1]
گر راز مرا ندانی انکار مکن[M2]
تقلید کن آنقدر که تحقیق شود[A]
[B][M1]این بند که بر دلم کنون افکندند[M2]
نقبی است که بر خانهٔ خون افکندند[B][M1]
دل کیست کز او صبر برون افکندند[M2]
خیمه چه بود چونش ستون افکندند[A]
[B][M1]آنجا که قضا رهزن حال تو شود[M2]
گر خانه حصار است وبال تو شود[B][M1]
چون رحمت حق شامل حال تو شود[M2]
صحرای گشاده حصن مال تو شود[A]
[B][M1]درد سر مردم همه از سر خیزد[M2]
چون یافت کله درد قویتر خیزد[B][M1]
داری سر آن کز سر سر برخیزی[M2]
تا درد سر و بار کله برخیزد[A]
[B][M1]ساقی رخ من رنگ نمی‌گرداند[M2]
ناله ز دل آهنگ نمی‌گرداند[B][M1]
باده چه فزون دهی چو کم فایده نیست[M2]
کن سیل تو این سنگ نمی‌گرداند[A]
[B][M1]هرگز لبم از ذکر تو خاموش نشد[M2]
یاد تو ز خاطرم فراموش نشد[B][M1]
مذکور نشد نام تو بر هیچ زبان[M2]
کاجزای وجودم همگی گوش نشد[A]
[B][M1]ای صاحب رای کامل و بخت بلند[M2]
سعی تو برای مال دنیا تا چند[B][M1]
فردا که رود جان تو از تن بیرون[M2]
اعدا همه آن مال به عشرت بخورند[A]
[B][M1]کو آنکه به پرهیز و به توفیق و سداد[M2]
هم باقر بود هم رضا هم سجاد[B][M1]
از بهر عیار دانش اکنون به بلاد[M2]
کو صیرفی و کو محک و کو نقاد[A]
[B][M1]دردی است مرا به دل دوایم بکنید[M2]
گرد سر آن شوخ فدایم بکنید[B][M1]
دیوانه‌ام و روی به صحرا دارم[M2]
زنجیر بیارید و به پایم بکنید[A]
[B][M1]دیدی که نسیم نوبهاری بوزید[M2]
ما را ز بهار ما نسیمی نرسید[B][M1]
دردا که چو گل پردهٔ خلوت بدرید[M2]
آن گل‌رخ ما پرده نشینی بگزید[A]
[B][M1]کس همچو من غریب بی‌یار مباد[M2]
بیچاره و عاجز و گرفتار مباد[B][M1]
درد هجران مرا به جان آورده[M2]
هر جا که طبیب نیست بیمار مباد[A]
[B][M1]دریاب که دل برفت و تن هم بنماند[M2]
وان سایه که بد نشان من هم بنماند[B][M1]
من در غم تو نماندم این خود سخن است[M2]
کاینجا که منم جای سخن هم بنماند[A]
[B][M1]آن تن که حساب وصل می‌راند نماند[M2]
و آن جان که کتاب صبر می‌خواند نماند[B][M1]
گر بوی بری که غم ز دل رفت، نرفت[M2]
ور وهم کنی که جان بجا ماند، نماند[A]
[B][M1]هرچند که از خسان جهان سیر آمد[M2]
روشن جانی از آسمان زیر آمد[B][M1]
خاقانی از این جنس در این دور مجوی[M2]
بر ره منشین که کاروان دیر آمد[A]
[B][M1]جانان شد و دل به دست هجرانم داد[M2]
هجر آمد و تب‌های فراوانم داد[B][M1]
تب این همه تب‌خال پی آنم داد[M2]
تا بر لب یار بوسه نتوانم داد[A]
[B][M1]تا عشق به پروانه درآموخته‌اند[M2]
زو در دل شمع آتش افروخته‌اند[B][M1]
پروانه و شمع این هنر آموخته‌اند[M2]
کز روی موافقت بهم سوخته‌اند[A]
[B][M1]در راه تو گوشم از خبر باز افتاد[M2]
در وصل تو چشمم از نظر باز افتاد[B][M1]
چون خوی تو را به سر نیفتاد دلم[M2]
از پای درآمد و به سر باز افتاد[A]
[B][M1]هرکس که ز ارباب عبادت باشد[M2]
بر چهرهٔ او نور سعادت باشد[B][M1]
ایام وجود او به او فخر کنند[M2]
در خدمت او بخت ارادت باشد[A]
[B][M1]لعلت چو شکوفه عقد پروین دارد[M2]
روی تو چو لاله خال مشکین دارد[B][M1]
من در غم تو چو غنچه بندم زنار[M2]
تا نرگس تو چو خوشه زوبین دارد[A]
[B][M1]در باغچهٔ عمر من غم پرورد[M2]
نه سرو نه سبزه ماند، نه لاله، نه ورد[B][M1]
بر خرمن ایام من از غایت درد[M2]
نه خوشه نه دانه ماند، نه کاه نه گرد[A]
[B][M1]چون درد تو بر دلم شبیخون آورد[M2]
دندانت موافق دلم گشت به درد[B][M1]
اندر همه تن نبود جز دندانت[M2]
کو با دل من موافقت داند کرد[A]
[B][M1]بخت ار به تو راه دادنم نتواند[M2]
باری ز خودم خلاص دادن داند[B][M1]
تا مانده‌ام ار پیش توام بنشاند[M2]
از غصه که بی تو مانده‌ام برهاند[A]
[B][M1]بخت ار به مراد با توام بنشاند[M2]
گردون ز توام برات دولت راند[B][M1]
پروانهٔ بخت را به دیوان وصال[M2]
مرفق چه دهم تا ز منت نستاند[A]
[B][M1]روزی فلکم بخت بد ار باز آرد[M2]
از این دل گم بوده خبر باز آرد[B][M1]
هجران بشود آتشم از دل ببرد[M2]
وصل آید و آبم به جگر باز آرد[A]
[B][M1]معشوقه ز لب آب حیات انگیزد[M2]
پس آتش تب چرا ازو نگریزد[B][M1]
آن را که لب دم مسیحا خیزد[M2]
آخر به چه زهره تب در او آویزد[A]
[B][M1]زلف تو بنفشه ار غلامی فرمود[M2]
زین روی بنفشه حلقه درگوش نمود[B][M1]
در باغ بنفشه را شرف زان افزود[M2]
کو حلقه به گوش زلف تو خواهد بود[A]
[B][M1]چون نامهٔ تو نزد من آمد شب بود[M2]
برخواندم و زو شبی دگر کردم سود[B][M1]
پس نور معانی تو سر بر زد زود[M2]
اندر دو شبم هزار خورشید نمود[A]
[B][M1]خاقانی از آن کام که یارت ندهد[M2]
نومیدی و چرخ داد کارت ندهد[B][M1]
در آرزوئی که روزگارت ندهد[M2]
غرقه شدی و زود گذارت ندهد[A]
[B][M1]امشب نه به کام روزگار است آن مرد[M2]
ناخورده شراب در خمار است آن مرد[B][M1]
آسیمه سر از فراق یار است آن مرد[M2]
القصه به طول‌ها چه زار است آن مرد[A]
[B][M1]در باغ شعیب و خضر و موسی نگرید[M2]
تا چشمهٔ خضر و ماه و شعری نگرید[B][M1]
در زیر درخت شاخ طوبی نگرید[M2]
بر آب روان سایهٔ موسی نگرید[A]
[B][M1]گر بد دارد و گر نکو او داند[M2]
گر جرم کند و گر عفو او داند[B][M1]
تا زنده‌ام از وفا نگردانم سر[M2]
من بر سر اینم آن او او داند[A]
[B][M1]گردی لبت از لبم به بوسی آزرد[M2]
تب دوش تن مرا بیازرد به درد[B][M1]
امروز تبم برفت و تب خال آورد[M2]
تب خال مکافات لبم خواهد کرد[A]
[B][M1]دندان من ار دوش لبت رنجان کرد[M2]
تب با تن من به رنج صد چندان کرد[B][M1]
چون دست درازی به لبت دندان کرد[M2]
تب خال چرا لب مرا بریان کرد[A]
[B][M1]رخسار تو را که ماه و گل بنده بود[M2]
لشکر گه آن زلف سر افکنده بود[B][M1]
زلفت به شکار دل پراکند آری[M2]
لشکر به شکارگه پراکنده بود[A]
[B][M1]غم شحنهٔ عشق است و بلا انگیزد[M2]
جان خواهد شحنگی و رنگ آمیزد[B][M1]
خاقانی اگر سرشک خونین ریزد[M2]
گو ریز که سیم شحنه زین برخیزد[A]
[B][M1]صد باره وجود را فرو ریخته‌اند[M2]
تا همچو تو صورتی برانگیخته‌اند[B][M1]
سبحان الله ز فرق سر تا قدمت[M2]
در قالب آرزوی ما ریخته‌اند[A]
[B][M1]آهو بودی پلنگ ب دساز مگرد[M2]
گرگ آشتیی بکن سر افراز مگرد[B][M1]
دانی که دلم ز عشق تو نیمه نماند[M2]
چون آمده‌ای ز نیمه ره باز مگرد[A]
[B][M1]ای کشته مرا لعل تو مانند بسد[M2]
وی کشته به دندان بسد عاشق صد[B][M1]
دریاب مرا دلا سبک‌تر برکش[M2]
ز آن پیش که ترتر شود از آب نمد[A]
[B][M1]خاقانی امید بر تو بیشی نکند[M2]
کس بر تو بگاه عهد پیشی نکند[B][M1]
خویشان کهن عهد چو بیگانه شدند[M2]
بیگانهٔ نو رسیده خویشی نکند[A]
[B][M1]تا چشم رهی چشم تو را چشمک داد[M2]
از چشمهٔ چشم من دو صد چشمه گشاد[B][M1]
هرچشم که از چشم بدش چشم رسید[M2]
در چشمهٔ چشم تو چنان چشم مباد[A]
[B][M1]دری که شب افروزتر از اختر بود[M2]
از گوهر آفتاب روشن‌تر بود[B][M1]
بربود ز من آنکه تو را رهبر بود[M2]
مانا که کلاه چرخ را درخور بود[A]
[B][M1]خاقانی را جور فلک یاد آید[M2]
گر مرغ دلش زین قفس آزاد آید[B][M1]
در رقص آید چو دل به فریاد آید[M2]
وز فریادش عهد ازل یاد آید[A]
[B][M1]رخسارهٔ عاشقان مزعفر باید[M2]
ساعت ساعت زمان زمان‌تر باید[B][M1]
آن را که چو مه نگار در بر باید[M2]
دامن دامن، کله کله زر باید[A]
[B][M1]دلها همه در خدمت ابروی تو اند[M2]
جان‌ها همه صید چشم جادوی تو اند[B][M1]
ترکان ضمیر من به شب‌های دراز[M2]
جوبک زن بام زلف هندوی تو اند[A]
[B][M1]تا زخم مصیبت دل خاقانی آزرد[M2]
از نالهٔ او جهان بنالید به درد[B][M1]
از بس که طپانچه زد فرا روی چو ورد[M2]
روش چو فلک کبود و چون مه شد زرد[A]
[B][M1]چون زاغ سر زلف تو پرواز کند[M2]
در باغ رخت به کبر پر باز کند[B][M1]
در باغ تو زان زاغ پرانداز کند[M2]
تا بر گل تو بغلطد و ناز کند[A]
[B][M1]ای از دل دردناک خاقانی شاد[M2]
غمهای تو کرد خاک خاقانی باد[B][M1]
روزی که کنی هلاک خاقانی یاد[M2]
برخی تو جان پاک خاقانی باد[A]
[B][M1]ای بت علم سیه ز شب صبح ربود[M2]
برخیز و می صبوحی اندر ده زود[B][M1]
بردار ز خواب نرگس خون‌آلود[M2]
برخیز که خفتنت بسی خواهد بود[A]
[B][M1]خاقانی هر شبت شبستان نرسد[M2]
تو مفلسی این نعمتت آسان نرسد[B][M1]
هر شب طلب وصل که روئین دژ را[M2]
هر روز سفندیار مهمان نرسد[A]
[B][M1]آن شب که دلم نزد تو مهمان باشد[M2]
جانم همه در روضهٔ رضوان باشد[B][M1]
جانم بر توست لیک فرمان باشد[M2]
کامشب تن من نیزد بر جان باشد[A]
[B][M1]چون رایت حسن تو بر افلاک زنند[M2]
عشاق تو آتش اندر املاک زنند[B][M1]
ای عالم جان ولایت دل مگذار[M2]
تا پیرهن شاهد جان چاک زنند[A]
[B][M1]خاقانی ازین خانه و خوان غدار[M2]
برخیز و به خانیان کلیدش بسپار[B][M1]
خضری تو بخوان و خانه چون داری کار[M2]
شو خانه و خوان را به خضر خان بگذار[A]
[B][M1]چرخ استر توسن جل سبز اندر بر[M2]
خاقانی ازین توسن بد دست حذر[B][M1]
در ماه نو و ستارگانش منگر[M2]
کن حلقهٔ فرج اوست وین ساخت به زر[A]
[B][M1]خاقانی را آنکه بود سلطان هنر[M2]
چون شمع بسی نشست بر کرسی زر[B][M1]
اکنون چو چراغ است به کشتن درخور[M2]
بر نطع نشسته اشک ریزان در بر[A]
[B][M1]خاقانی اگر یار نماید رخسار[M2]
رخسار چو زر به ناخنان خسته مدار[B][M1]
از ناخن و زر چهره برناید کار[M2]
کز تو همه زر ناخنی خواهد یار[A]
[B][M1]خاقانی را ذم کنی ای دمنهٔ عصر[M2]
کو شتربه است و شیر نر احمد نصر[B][M1]
نور از سر قصر آوری در بن چاه[M2]
سایه ز بن چاه بری سر قصر[A]
[B][M1]خاقانی ازین مختصران دست بدار[M2]
در کار شگرف همتی دست برآر[B][M1]
پروانه مشو جان به چراغی مسپار[M2]
خورشید پرست باش نیلوفر وار[A]
[B][M1]ای داده تو را دست سپهر و دل دهر[M2]
از بخت تو را تخت و هم از دولت بهر[B][M1]
مهر تو کند به لطف و کین تو به قهر[M2]
از شوره گل، از غوره مل، از شکر زهر[A]
[B][M1]دانی ز چه یک نام حق آمد غفار[M2]
یعنی که به مجرمان عاصی رحم آر[B][M1]
گر جاهلی از جهل نکردی گنهی[M2]
پس عفو همیشه می‌نشستی بیکار[A]
[B][M1]دل کوفته‌ام چو تخمکان ز آتش قهر[M2]
لب شسته به هفت آب ز آلایش دهر[B][M1]
تو بذر قطونا شدی ای شهرهٔ شهر[M2]
بیرون همه تریاک و درون سو همه زهر[A]
[B][M1]خاکی دل من به آتش آگنده مدار[M2]
آبم مبر و چو خاکم افکنده مدار[B][M1]
چون کار من از بخت فراهم نکنی[M2]
در محنت و غم مرا پراکنده مدار[A]
[B][M1]گفتم به دل ار چو نی ببرندم سر[M2]
ننشینم تا نخایم آن شکر تر[B][M1]
پیش شکر از پر مگس ساخت سپر[M2]
گفت ار مگسی هم ننشینی به شکر[A]
[B][M1]ای چرخ مهم را ز سفر باز آور[M2]
در ره دلش از راه ببر باز آور[B][M1]
حال دل من یک به یک از من بشنو[M2]
با او دو به دو بگو خبر باز آور[A]
[B][M1]ای نام تو در شهر به خوبی مشهور[M2]
وصل تو تمنای هزاران مهجور[B][M1]
با روی تو کافتاب ازو یابد نور[M2]
شروان به بهشت ماند ای بچهٔ حور[A]
[B][M1]هرکس که شود به مال دنیا فیروز[M2]
در چشم کسان بزرگ باشد شب و روز[B][M1]
گر بخت سعید و حسن طالع داری[M2]
از مال جهان گنج سعادت اندوز[A]
[B][M1]دود تو برون شود ز روزن یک روز[M2]
مرغ تو بپرد از نشیمن یک روز[B][M1]
گیرم که به کام دوست باشی صد سال[M2]
ناکام شوی به کام دشمن یک روز[A]
[B][M1]ای چشم تو فتنهٔ فلک را قلوز[M2]
هجران تو شیر شرزه را گیرد بز[B][M1]
ای زلف تو بر کلاه خوبی قندز[M2]
با غارت تو عفی الله از غارت غز[A]
[B][M1]ای نیش به دل زین فلک سفله نواز[M2]
وی شیشهٔ عشرت شکن شعبده باز[B][M1]
ای مدت جورت چو ابد دیر انجام[M2]
وی نوبت مهرت چو ازل دور آغاز[A]
[B][M1]ای زلف بتم به شب سیاهی ده باز[M2]
وی شب شب وصل است دژم باش و دراز[B][M1]
ای ابر برآی و پرده بر ماه انداز[M2]
وی صبح کرم کن و میا زآن سو باز[A]
[B][M1]ای ماه شب است پردهٔ وصل بساز[M2]
وی چرخ مدر پردهٔ خاقانی باز[B][M1]
ای شب در صبح‌دم همی دار فراز[M2]
ای صبح کلید روز در چاه انداز[A]
[B][M1]دل سغبهٔ عشق توست با تن مستیز[M2]
اینک دل و تن توراست با من مستیز[B][M1]
بیداد تو ریخت خونم انصاف بده[M2]
ای دوست کش و غریب دشمن مستیز[A]
[B][M1]آن کعبهٔ دل گرفته رنگ است هنوز[M2]
با ماش به پای پیل جنگ است هنوز[B][M1]
دادیم ز دست پیل بالا زر و سیم[M2]
هم دست مراد زیر سنگ است هنوز[A]
[B][M1]خاقانی رو چو سیر عریان وش باش[M2]
تو تو چو پیاز و دل پر از آتش باش[B][M1]
چون جنبش چرخ گندنائی کش باش[M2]
گشنیز تویی دیگ فلک را خوش باش[A]
[B][M1]در طبع بهیمه سار مردم خو باش[M2]
با عادت دیوسان ملک نیرو باش[B][M1]
چون جان به نکو داشت بود با او باش[M2]
گر حال بد است کالبد را گو باش[A]
[B][M1]ای گشته به نور معرفت ناظر خویش[M2]
آشفته مکن به معصیت خاطر خویش[B][M1]
چون نفس تو می‌کند به قصد ایمان را[M2]
باید که شوی به جان و دل حاضر خویش[A]
[B][M1]او رفت و دلم باز نیامد ز برش[M2]
من چشم به ره، گوش به در بر اثرش[B][M1]
چشم آید زی گوش که داری خبرش[M2]
گوی آید زی چشم که دیدی دگرش[A]
[B][M1]خود را مپسند دل پسند همه باش[M2]
نقصان بپذیر و سودمند همه باش[B][M1]
فارغ ز لباس عافیت باش چو نخل[M2]
بر خاک نشین و سربلند همه باش[A]
[B][M1]خاقانی اگر نه خس نهادی خوش باش[M2]
گام از سر کام در نهادی خوش باش[B][M1]
هرچند به ناخوشی فتادی خوش باش[M2]
پندار در این دور نزادی خوش باش[A]
[B][M1]ماند به بهشت آن رخ گندم گونش[M2]
عشاق چو آدم است پیرامونش[B][M1]
خاقانی را نرفته بر گندم دست[M2]
عمدا ز بهشت می‌کند بیرونش[A]
[B][M1]خاقانی اگرچه خاک توست ای مهوش[M2]
چون آتش و آب و باد باشد سرکش[B][M1]
چندان باد است در سر خاکی او[M2]
کان را نبرد آب و نسوزد آتش[A]
[B][M1]خاقانی اسیر توست مازار و مکش[M2]
صیدی است فکندهٔ تو بردار و مکش[B][M1]
مرغی است گرفتهٔ تو مگذار و مکش[M2]
گر بگریزد به بند باز آر و مکش[A]
[B][M1]ای گشته خجل ز آن رخ گلگون گل و شمع[M2]
وز رشک تو در سرشک و در خون گل و شمع[B][M1]
من در هوس آن رخ هم‌چون گل و شمع[M2]
گردیده چو سرد و گرم هم‌چون گل و شمع[A]
[B][M1]برداشت فلک به خون خاقانی تیغ[M2]
تا ماه مرا کرد نهان اندر میغ[B][M1]
دی بوسه زدم بر آن لب نوش آمیغ[M2]
امروز که بر خاک زنم وای دریغ[A]
[B][M1]از بخل کسی که می‌کند وعده دروغ[M2]
بگریز ازو که آب دارد در دوغ[B][M1]
آن صبح که خلق کاذبش می‌خوانند[M2]
هرگز نرسد ازو به ایمان فروغ[A]
[B][M1]خاقانی را طعنه مزن زهر آمیغ[M2]
کز حکم شما نه ترس دارد نه گریغ[B][M1]
از کشتن و سوختن تنش نیست دریغ[M2]
کو آتش و کو درخت و کو زه، کو تیغ[A]
[B][M1]خاقانی را دلی است چون پیکر تیغ[M2]
رخ چون حلی و سرشک چون گوهر تیغ[B][M1]
تهدید سر تیغ دهی کو سر تیغ[M2]
تا دست حمایل کند اندر بر تیغ[A]
[B][M1]از صحبت همدمان این دور خلاف[M2]
گویم سخنی اگر نگیری به گزاف[B][M1]
چون شیشهٔ ساعت است پیوسته به هم[M2]
دلها همه پرغبار و درها همه صاف[A]
[B][M1]در عشق تو شد موی زبانم به گزاف[M2]
کان موی میان ز غم دلم کرد معاف[B][M1]
بر هر سر موی من غمت راست مصاف[M2]
موئی شده‌ام به وصف تو موی شکاف[A]
[B][M1]نه خاک توام به آدمی کردهٔ عشق[M2]
نه مرغ توام به دانه پروردهٔ عشق[B][M1]
پس بر چو منی پرده دری را مگزین[M2]
کآهنگ شناس نیست در پردهٔ عشق[A]
[B][M1]ای درد چو بی‌درد ز حالم غافل[M2]
بر گردن او بستهٔ مهری از دل[B][M1]
بر سر دهمت خاک ز انصاف دمی[M2]
در گردن حق که دید دست باطل[A]
[B][M1]زرین چکنم قدح گلین آر ای دل[M2]
پای از گل غم مرا برون آر ای دل[B][M1]
تا از گل گورم ندمد خار ای دل[M2]
گلگون می در گلین قدح دار ای دل[A]
[B][M1]یارت نکند به مهر تمکین ای دل[M2]
او نیست حریف، مهره بر چین ای دل[B][M1]
از یار سخن مگوی چندین ای دل[M2]
خیز از سر او خموش بنشین ای دل[A]
[B][M1]از آتش عشق آب دهانم همه سال[M2]
در آب چو آتش به فغانم همه سال[B][M1]
بر خاک چو باد بی‌نشانم همه سال[M2]
بر باد چو خاک جان‌فشانم همه سال[A]
[B][M1]بنمود بهار تازه رخسار ای دل[M2]
بر باد نهاده باده پیش آر ای دل[B][M1]
اکنون که گشاد چهره گلزار ای دل[M2]
ما و می گلرنگ و لب یار ای دل[A]
[B][M1]ای بدر همال قدر خورشید جمال[M2]
کیوان دل مشتری رخ زهره مثال[B][M1]
قوس ابرو و عقرب خطی و تیر خصال[M2]
پروین دندان، سهیل تن، جوزا فال[A]
[B][M1]سوزی که در آسمان نگنجد دارم[M2]
وان ناله که در دهان نگنجد دارم[B][M1]
گفتی ز جهان چه غصه داری آخر[M2]
آن غصه که در جهان نگنجد دارم[A]
[B][M1]من میوهٔ خام سایه پرورد نیم[M2]
جز چشمهٔ خورشید جهان‌گرد نیم[B][M1]
گر بر سر خصمان که نه مردند و نه زن[M2]
سرپوش زنان نیفکنم مرد نیم[A]
[B][M1]احکام شریعت است چون شارع عام[M2]
بیرون مرو از راه شریعت یک گام[B][M1]
هرکس که سر از حکم شریعت پیچد[M2]
در مذهب اهل معرفت نیست تمام[A]
[B][M1]از کوی تو ای نگار زاری بردیم[M2]
آشفته دلی و بیقراری بردیم[B][M1]
ای مایهٔ شادمانی آخر ز درت[M2]
رفتیم و غمت به یادگاری بردیم[A]
[B][M1]کو زهر؟ که نام دوستکانیش نهم[M2]
کو تیغ که آب زندگانیش نهم[B][M1]
کو زخم؟ که حکم آسمانیش نهم[M2]
کو قتل که نزل آن جهانیش نهم[A]
[B][M1]ز آن نوش کند زهره شراب سخنم[M2]
کز فرق فلک گذشت آب سخنم[B][M1]
درد سر شش ماهه به ناچیز شود[M2]
هرکس که به سر بزد گلاب سخنم[A]
[B][M1]در زان لب لعل نوش خوردت چینم[M2]
لاله همه ز آن رخ چو وردت چینم[B][M1]
دربوسه لبت گزیده‌ام دردت کرد[M2]
درمان دلم تویی که دردت چینم[A]
[B][M1]ای پیش تو مهر و ماه و تیر و بهرام[M2]
بر جیس و زحل، زهره حمل ثور غلام[B][M1]
جوزا سرطان خوشه کمان شیرت رام[M2]
میزان، عقرب، دلو، بره حوت به دام[A]
[B][M1]ما ژنده سلب شدیم در خز نخزیم[M2]
جز خار نخائیم و به جز گز نگزیم[B][M1]
از لعل بتان شکر رامز نمزیم[M2]
رخسار به خون دختر رز نرزیم[A]
[B][M1]چون از چشم بتان فسون ساز کنم[M2]
می‌زیبد اگر دعوی اعجاز کنم[B][M1]
وقت است که از نگاه گرم ساقی[M2]
چون نشئه به بال باده پرواز کنم[A]
[B][M1]از عشق تو کشتهٔ شمشیر شوم[M2]
بی‌دردم اگر ز خواهشت سیر شوم[B][M1]
زان آمده در عشق مرا پای به درد[M2]
تا در سر کوی تو زمین گیر شوم[A]
[B][M1]در مدرسه‌ها درس غلط فهمیدیم[M2]
از معنی‌ها لفظ فقط فهمیدیم[B][M1]
بر دعوی غبن ما که خواهد خندید[M2]
هر سطری را ز یک نقط فهمیدیم[A]
[B][M1]اکنون که شب آمدبرود جانانم[M2]
گر خورشید است عادتش می‌دانم[B][M1]
دل چنگ همی زند به هر دم در من[M2]
کو را بگذاری تو برآید جانم[A]
[B][M1]افغان که ز دل برای سوز آوردم[M2]
نه ناوک آه سینه دوز آوردم[B][M1]
بیهوده چو آفتاب و مه زیر سپهر[M2]
روزی به شب و شبی به روز آوردم[A]
[B][M1]خاقانی را ز آن رخ و زلفین به خم[M2]
دل عود بر آتش است و اشک آب بقم[B][M1]
هم زآن رخ و زلف کاب نوشند بهم[M2]
چون شمشادش جوان کن ای باغ ارم[A]
[B][M1]امروز که خورشید سمای سخنم[M2]
کس را نرسددست به پای سخنم[B][M1]
خورشید که پادشاه هفت اقلیم است[M2]
در کوی جهان است گدای سخنم[A]
[B][M1]آن ماه به کشتی در و من در خطرم[M2]
چون کشتی از آب دیده آسیمه سرم[B][M1]
ز آن باد کز او به شادی آرد خبرم[M2]
چون آب نشینم و چو کشتی بپرم[A]
[B][M1]آزار کنی و جور فرمائی هم[M2]
رحمت نکنی و روی ننمائی هم[B][M1]
بوسه چه طلب کنم چه پیش آری عذر[M2]
دانم که نبخشی و نبخشائی هم[A]
[B][M1]تو گلبن و من بلبل عشق آرایم[M2]
جز با تو نفس ندهم و دل ننمایم[B][M1]
در فرقت تو بسته زبان می‌مانم[M2]
تا باز نبینمت زبان نگشایم[A]
[B][M1]بر فرق من آتش تو فشانی و دلم[M2]
بر رهگذر غم تو نشانی و دلم[B][M1]
از جور تو جان رفت تو مانی و دلم[M2]
من ترک تو گفته‌ام تو دانی و دلم[A]
[B][M1]مهر تو برون آستان اندازم[M2]
خاک از ستمت بر آسمان اندازم[B][M1]
بشکافم سینه و برون آرم دل[M2]
تا مهر تو در پیش سگان اندازم[A]
[B][M1]سروی است سیاه چرده آن ماه تمام[M2]
بر آب دو عارضش خطی آتش فام[B][M1]
شکل خط او به گرد عارض مادام[M2]
چون سرخی مغرب است در اول شام[A]
[B][M1]با آنکه به هیچ جرم رای آوردم[M2]
صد ره به تو عذر جان فزای آوردم[B][M1]
گر عذر مرا نمی‌پذیری مپذیر[M2]
من بندگی خویش به جای آوردم[A]
[B][M1]من دست به شاخ مه مثالی زده‌ام[M2]
دل دادم و بس صلای مالی زده‌ام[B][M1]
او خود نپذیرد دل و مالم اما[M2]
اختر بهگذشتن است، و فالی زده‌ام[A]
[B][M1]در عشق شکسته بسته دانی چونم[M2]
لب بسته و دل شکسته دانی چونم[B][M1]
تو مجلس می نشانده دانم چونی[M2]
من غرقهٔ خون نشسته دانی چونم[A]
[B][M1]چون پای غم ار ز مجلست بیرونم[M2]
از دست غمت چو می در آب و خونم[B][M1]
تو مجلس می نشانده دانم چونی[M2]
من غرقه خون نشسته دانی چونم[A]
[B][M1]بی‌آنکه بدی بجای آن مه کردم[M2]
یا هیچ گنه نعوذبالله کردم[B][M1]
از جرم نکرده توبه صد ره کردم[M2]
چون توبه قبول نیست کوته کردم[A]
[B][M1]کشتند مرا کز تو پاکنده شوم[M2]
غم نیست اگر بر درت افکنده شوم[B][M1]
تو چشمهٔ حیوانی و من ماهی خضر[M2]
هرگه که به تو باز رسم زنده شوم[A]
[B][M1]دل دل طلبید از پی ره دلجویم[M2]
بدرود کنان کرد گذر در کویم[B][M1]
گفتم که ز راه راه و دل دل کم کن[M2]
بنگر که من آه آه و دل دل گویم[A]
[B][M1]خورشیدی و نیلوفر نازنده منم[M2]
تن غرقه به اشک در شکرخنده منم[B][M1]
رخ زرد و کبود تن سرافکنده منم[M2]
شب مرده ز غم، روز به تو زنده منم[A]
[B][M1]نونو غم آن راحت جان من دارم[M2]
جوجو جانی در این جهان من دارم[B][M1]
نازی که جهان بسوزد آن او دارد[M2]
آهی که فلک بدرد آن من دارم[A]
[B][M1]از حلقهٔ زلف تو سر افکنده‌ترم[M2]
وز جرعهٔ جام پراکنده‌ترم[B][M1]
گرچه ز شبه دل تو آزادتر است[M2]
از لعل نگین تو تو را بنده‌ترم[A]
[B][M1]چون سایه اگر باز به کنجی تازم[M2]
همسایهٔ من سایه نبیند بازم[B][M1]
ور سایه ز من کم کند آن طنازم[M2]
از سایهٔ خود هم نفسی بر سازم[A]
[B][M1]غمخوار توام غمان من من دانم[M2]
خون‌خوار منی زیان من من دانم[B][M1]
تو ساز جفا داری و من سوز وفا[M2]
آن تو تو دانی، آن من من دانم[A]
[B][M1]دیوانهٔ چنبری هلال تو منم[M2]
پروانهٔ عنبری مثال تو منم[B][M1]
نیلوفر خورشید جمال تو منم[M2]
خاکستر آتش خیال تو منم[A]
[B][M1]در خواب شوم روی تو تصویر کنم[M2]
بیدار شوم وصل تو تعبیر کنم[B][M1]
گر هر دو جهان خواهی و جان و دل و دین[M2]
بر هر دو و هر سه چار تکبیر کنم[A]
[B][M1]دود افکن را بگو که بس نالانم[M2]
دودی بر شد که دودگین شد جانم[B][M1]
بر من بدلی کرد به دل جانانم[M2]
دل گردانی مکن که سرگردانم[A]
[B][M1]ای کرده تن و جان مرا مسکن غم[M2]
در باغ دلم شکفته شد سوسن غم[B][M1]
تا پای مرا کشید در دامن غم[M2]
غم دشمن من شده است و من دشمن غم[A]
[B][M1]روز از پی هجر تو بفرسود دلم[M2]
شب در پی روز وصل نغنود دلم[B][M1]
بس روز که چون روز روان بود دلم[M2]
تا با تو شب شبی بیاسود دلم[A]
[B][M1]هر روز در آب دیده‌اش می‌یابم[M2]
شد ز آتش و آب صبر برده خوابم[B][M1]
هرچند که بر آتش عشقت آبم[M2]
در عشق چو آب پاک و آتش نابم[A]
[B][M1]گردون قفسی است سبز پرچشمه چو دام[M2]
مرغان همه زین قفس پریدند مدام[B][M1]
دیری است در این قفس ندیده است ایام[M2]
یک مرغ چو من همای خاقانی نام[A]
[B][M1]گر هیچ به بندگیت درخور باشم[M2]
در شهر تو سال و مه مجاور باشم[B][M1]
شروان ز پی تو کعبه شد جان مرا[M2]
گر برگردم ز کعبه کافر باشم[A]
[B][M1]گفتی بروم، مرو به غم منشانم[M2]
تا دست به جان درنکند هجرانم[B][M1]
جانم به لب آمده است و من می‌دانم[M2]
هان تا نروی تا نه برآید جانم[A]
[B][M1]ای سلسلهٔ زلف تو یکسر جنبان[M2]
دیوانه شدم سلسله کمتر جنبان[B][M1]
دارم سر آنکه با تو در بازم جان[M2]
گر هست سر منت سری در جنبان[A]
[B][M1]تا بر هدف فلک زدم تیر سخن[M2]
از حلقه گسسته گشت زنجیر سخن[B][M1]
طعم سخنم همچو عسل خواهد بود[M2]
طبعم چو شکر فکند در شیر سخن[A]
[B][M1]خاقانی را که هست سلطان سخن[M2]
صد لعل فزون نهاد در کان سخن[B][M1]
امروز چنان نمود برهان سخن[M2]
کز جمله ربود گو ز میدان سخن[A]
[B][M1]خاقانی اگر ز خود نهی گام برون[M2]
مهره‌ات شود از ششدر ایام برون[B][M1]
تا یک نفست آمدن از کام برون[M2]
مرغ تو پریده باشد از دام برون[A]
[B][M1]بیداد براین تنگدل آخر بس کن[M2]
ای ظالم ده رنگ دل آخر بس کن[B][M1]
از خیره کشیت سنگ بر من بگریست[M2]
ای خیره‌کش سنگ‌دل آخر بس کن[A]
[B][M1]بس کور دل است این فلک بی‌سر و بن[M2]
زان کم نگرد به صورت آرای سخن[B][M1]
خاقانی اگر ممیزی عرضه مکن[M2]
آن یوسف تازه را بر این گرگ کهن[A]
[B][M1]خاقانی ازین چرخ سیه کاسهٔ دون[M2]
چونی تو در این گلخن خاکسترگون[B][M1]
از چشم و دلی چو دیگ گرمابه کنون[M2]
کآتش ز درون داری و آب از بیرون[A]
[B][M1]ای دوست به ماتم چه نشینی چندین[M2]
کز ماتم تو شدیم با مرگ قرین[B][M1]
زین ماتم کاندرونی ای شمع زمین[M2]
چون برخیزی به ماتم ما بنشین[A]
[B][M1]گاهی که کنی عهد و وفا با یاران[M2]
زنهار وفای عهد خود واجب دان[B][M1]
بی‌شکر خدا مباش هرگز نفسی[M2]
تا بر تو شود ابر کرم‌ها باران[A]
[B][M1]ای دل چو فسرده‌ای غمی پیدا کن[M2]
وی غنچه تو داغ ستمی پیدا کن[B][M1]
خواهی که به ملک دل سلیمان باشی[M2]
از صافی سینه خاتمی پیدا کن[A]
[B][M1]دل خون شد و آتش زده دارم ز درون[M2]
پیش آرمیی چو خون که هست آتش‌گون[B][M1]
می آتش و خون است فرو ریزم خون[M2]
آتش به سر آتش و خون بر سر خون[A]
[B][M1]تا گشت سر کوی مغان منزل من[M2]
حل گشت به یمن عشق هر مشکل من[B][M1]
بر غم چه نهم تهمت بیهوده که هست[M2]
پیمانهٔ پر بادهٔ حسرت دل من[A]
[B][M1]در کوی تو خاطری ندیدم محزون[M2]
زاهد از عقل شاد و عاشق ز جنون[B][M1]
ساقی سر گرم باده، مطرب خواهند[M2]
کل حزب بما لدیهم فرحون[A]
[B][M1]شد باغ ز شمع گل رعنا روشن[M2]
وز مشعل لاله گشت صحرا روشن[B][M1]
از پرتو روی آتشین رخساری[M2]
گردید چراغ دیدهٔ ما روشن[A]
[B][M1]تا بشنودم کاهوی شیرافکن من[M2]
ماتم زده شد چون دل بی‌مسکن من[B][M1]
حقا و به جان او که جان در تن من[M2]
بنشست به ماتم دل روشن من[A]
[B][M1]تا رخت بیفکند به صحرا دل من[M2]
سرمایه زیان کرد ز سودا دل من[B][M1]
یک موی نماند از اجل تا دل من[M2]
القصه بطولها دریغا دل من[A]
[B][M1]خاقانی اگر توئی ز صافی نفسان[M2]
بر گردن کس دست به سیلی مرسان[B][M1]
زیرا که چو بر گردن آزاد کسان[M2]
شمشیر رسد به که رسد دست خسان[A]
[B][M1]ای روی تو محراب دل غمناکان[M2]
وی دست تو سرمایه بر سر خاکان[B][M1]
روزی که روند سوی جنت پاکان[M2]
جز تو که کند شفاعت بی‌باکان[A]
[B][M1]خاقانی از اول که دمی داشت فزون[M2]
می‌بود درون پرده چون پرده درون[B][M1]
از مجلس خاص خاصگان است اکنون[M2]
چون خلعه درون در و چون حلقه برون[A]
[B][M1]مجلس ز می دو ساله گردد روشن[M2]
چشم طرب از پیاله گردد روشن[B][M1]
پژمرده بود گل قدح بی می ناب[M2]
از آب چراغ لاله گردد روشن[A]
[B][M1]ماها دلم از وصال پر نور بکن[M2]
میلی سوی این خاطر رنجور بکن[B][M1]
ای یوسف وقت جنگ را دور بکن[M2]
گرگ آشتیی با من مهجور بکن[A]
[B][M1]پیداست که سودای تو دارم ز نهان[M2]
صفرا مکن این آتش سودا بنشان[B][M1]
دارم سر آنکه با تو در بازم سر[M2]
گر هست سر منت سری در جنبان[A]
[B][M1]تیغ از تو و لبیک نهانی از من[M2]
زخم از تو و تسلیم جوانی از من[B][M1]
گر دل دهدت که جان ستانی از من[M2]
از تو سر تیغ و جان فشانی از من[A]
[B][M1]گر خاک ز من به اشک خون پالودن[M2]
نالید، منال کو گه آسودن[B][M1]
زینسان که فراق خواهدم فرسودن[M2]
بر خاک ز من سایه نخواهد بودن[A]
[B][M1]چون زندگی آفت است جانم گم کن[M2]
چون سایه حجاب است نشانم گم کن[B][M1]
چون بی‌تو سر و پای جهان نیست پدید[M2]
بر زن سر غمزه و جهانم گم کن[A]
[B][M1]خاقانی اگرچه دارد از درد نهان[M2]
جان خسته و دیده غرقه و دل بریان[B][M1]
اینک سوی وصل تو فرستاد ای جان[M2]
جان تحفه و دیده مژده و دل قربان[A]
[B][M1]امروز به حالی است ز سودا دل من[M2]
ترسم نکشد بی‌تو به فردا دل من[B][M1]
در پای تو کشته گشت عمدا دل من[M2]
شد کار دل از دست، دریغا دل من[A]
[B][M1]خاقانی را غم نو و درد کهن[M2]
آورد بدین یک نفس و نیم سخن[B][M1]
تا من به تو زنده‌ام به دل کس نکنم[M2]
چون من رفتم تو هرچه خواهی میکن[A]
[B][M1]خاقانی اگر کسی جفا دارد خو[M2]
پاداشن او وفا کن و باز مگو[B][M1]
آن کن به جهانیان ز کردار نکو[M2]
گر با تو کند جهان نیازاری ازو[A]
[B][M1]خاقانی ازین کوچهٔ بیداد برو[M2]
تسلیم کن این غمکده را شاد برو[B][M1]
جانی ز فلک یافتهٔ بند تو اوست[M2]
جان را به فلک باز ده آزاد برو[A]
[B][M1]کو آن می دیرسال زودافکن تو[M2]
محراب دل من ز حیات تن تو[B][M1]
میخانه مقام من به و مسکن تو[M2]
خم بر سر من، سبوی در گردن تو[A]
[B][M1]خود را به سفر بیازمودم بی‌تو[M2]
جان کاستم و عنا فزودم بی‌تو[B][M1]
هم آتش غم به دست سودم بی‌تو[M2]
هم سودهٔ پای هجر بودم بی‌تو[A]
[B][M1]ای راحت سینه، سینه رنجور از تو[M2]
وی قبلهٔ دیده، دیده مهجور از تو[B][M1]
با دشمن من ساخته‌ای دور از من[M2]
با دوری تو سوخته‌ام دور از تو[A]
[B][M1]ای شاه بتان، بتان چون من بندهٔ تو[M2]
در گریهٔ تلخم از شکرخندهٔ تو[B][M1]
تو بادی و من خاک سر افکندهٔ تو[M2]
چون تند شوی شوم پراکندهٔ تو[A]
[B][M1]کردم به قمار دل دو عالم به گرو[M2]
تن نیز به دستخون سپردم به گرو[B][M1]
ماندم همه و نماند چیزی با من[M2]
من ماندم و نیم جان و یکدم به گرو[A]
[B][M1]ای چشم بد آمده میان من و تو[M2]
داده به کف هجر عنان من و تو[B][M1]
از نطق فروبست زبان من و تو[M2]
من دانم و تو درد نهان من و تو[A]
[B][M1]دل هرچه کند عشق فزون آید از او[M2]
شد سوخته بوی صبر چون آید از او[B][M1]
شاید که سرشک خون برون آید از او[M2]
کان رنگ بزد که بوی خون آید از او[A]
[B][M1]تب کرد اثر در رخ و در غبغب تو[M2]
مه زرد شد اندر شکن عقرب تو[B][M1]
چون هست فسون عیسی اندر لب تو[M2]
افسون لبت چون نجهاند تب تو[A]
[B][M1]کو عمر؟ که داد عیش بستانم از او[M2]
کو وصل؟ که درد هجر بنشانم از او[B][M1]
کو یار؟ که گر پای خیالش به مثل[M2]
بر دیده نهد دیده نگرانم از او[A]
[B][M1]صد ساله ره است از طلب من تا تو[M2]
در بادیهٔ طلب من آیم یا تو[B][M1]
جانی به سه بوسه شرط کردم با تو[M2]
شرطی به غلط نرفت ها من، ها تو[A]
[B][M1]هر روز بود تو را جفایی نو نو[M2]
تا جامهٔ صبر من بدرد جو جو[B][M1]
یک ذره ز نیکیت ندیدم همه عمر[M2]
بیرحم کسی تو آزمودم، رو رو[A]
[B][M1]چشمم به گل است و مرغ دستان زن تو[M2]
میلم به می است و رطل مرد افکن تو[B][M1]
زین پس من و صحرای دل روشن تو[M2]
من چون تو و تو چون من و من بی من تو[A]
[B][M1]گفتی که تو را شوم مدار اندیشه[M2]
دل خوش کن و بر صبر گمار اندیشه[B][M1]
کو صبر و چه دل کانکه دلش می‌گوئی[M2]
یک قطرهٔ خون است و هزار اندیشه[A]
[B][M1]صبح است شراب صبح پرتو در ده[M2]
زو هر جو جوهری است، جو جو در ده[B][M1]
گر پیر کهن کهن خورد، رو در ده[M2]
خاقانی نو رسیده را نو در ده[A]
[B][M1]خاقانی عمر گم شد، آوازش ده[M2]
دل هم به شکست می‌رود، سازش ده[B][M1]
جان را که تو راست از فلک عاریتی[M2]
منت مپذیر، عاریت بازش ده[A]
[B][M1]خاقانی را خون دل رز در ده[M2]
دل سوخته را خام روان پز در ده[B][M1]
آن آب دل افروز دل رز در ده[M2]
صافی شده را درد زبان گز در ده[A]
[B][M1]ای کرده ز نور رای تو دریوزه[M2]
از قرص منیر رای تو هر روزه[B][M1]
در زیر نگین جودت آورده فلک[M2]
هرچه آمده زیر خاتم فیروزه[A]
[B][M1]خاقانی و روی دل به دیوار سیاه[M2]
کز بام سپهر ملک بیرون شد ماه[B][M1]
در گشت فلک چو بخت برگشت از شاه[M2]
برگشت جهان چو شاه در گشت از گاه[A]
[B][M1]خواهی که شود دل تو چون آئینه[M2]
ده چیز برون کن از میان سینه[B][M1]
حرص و دغل و بخل و حرام و غیبت[M2]
بغض و حسد و کبر و ریا و کینه[A]
[B][M1]خاقانی را بی‌قلم کاتب شاه[M2]
انگشت شد انگشت و قلم ز آتش آه[B][M1]
هم بی‌قلمش کاتب گردون صد راه[M2]
بگریست قلم‌وار به خوناب سیاه[A]
[B][M1]یاران جهان را همه از که تا مه[M2]
دیدیم به تحقیق در این دیه از ده[B][M1]
با همدگر اختلاط چون بند قبا[M2]
دارند ولی نیند خال ز گره[A]
[B][M1]دیدم به ره آن مه خود و عید سپاه[M2]
بر بسته نقاب و نو چنین باشد ماه[B][M1]
در روزه مرا بیست و ششم بود از ماه[M2]
دیدم رخ او روزه گشودم در راه[A]
[B][M1]در تیرگی حال من روشن به[M2]
می دوست به هر حال و خرد دشمن به[B][M1]
اکنون که عنان عمر در دست تو نیست[M2]
در دست تو آن رکاب مرد افکن به[A]
[B][M1]ای از پری و ماه نکوتر صد ره[M2]
دیوانهٔ تو پری و گمراه تو مه[B][M1]
از من چو پری هوش ربودی ناگه[M2]
مردم به کسی چنین کند؟ لا والله[A]
[B][M1]دی صبح دمان چو رفت سیاره به راه[M2]
سیارهٔ اشک ریخت صد دلو آن ماه[B][M1]
روز از دم گرگ تا برآمد ناگاه[M2]
شد یوسف مشکین رسن سیمین چاه[A]
[B][M1]گفتم پس از آن روز وصال ای دلخواه[M2]
شب‌های فراقت چه دراز آمد آه[B][M1]
گفتا شب را در این درازی چه گناه[M2]
شب روز وصال است که گردیده سیاه[A]
[B][M1]تا زلف تو بر بست به رخ پیرایه[M2]
بر عارض تو فکند مشکین سایه[B][M1]
ای حور جنان تو پیش من راست بگو[M2]
شیر تو که داده است، که بودت دایه؟[A]
[B][M1]ای گشته دلم در غم تو صد پاره[M2]
عیش و طرب از نزد رهی آواره[B][M1]
من خود که بوم؟ کشته‌ای اندر غم تو[M2]
شیران جهان چو روبهان بیچاره[A]
[B][M1]ای با تو مرا دوستی سی روزه[M2]
از خدمت تو وصل کنم دریوزه[B][M1]
گفتی که چرا تو آب را نادیده[M2]
ای جان جهان سبک کشیدی موزه[A]
[B][M1]تا آتش عشق را برافروخته‌ای[M2]
همچون دل من هزار دل سوخته‌ای[B][M1]
این جور و جفا تو از که آموخته‌ای[M2]
کز بهر دل آتشین قبا دوخته‌ای[A]
[B][M1]خاقانی اگر به آرزو داری رای[M2]
نه دین به نوا داری و نه عقل به جای[B][M1]
عقل از می همچو لعل سنگ اندر بر[M2]
دین از زر گل پرست خار اندر پای[A]
[B][M1]چون مرغ دلت پرید ناگه تو که‌ای؟[M2]
چون اسب تو سم فکند در ره تو که‌ای؟[B][M1]
بر تو ز وجود عاریت نام کسی است[M2]
چون عاریه باز دادی آنگه تو که‌ای؟[A]
[B][M1]بر سر کنم از عشق تو خاک همه کوی[M2]
ای برده مرا آتش تو آب از روی[B][M1]
من عاشق زار تو چنانم که مپرس[M2]
تو لایق عشق من چنانی که مگوی[A]
[B][M1]خاقانی اگر در کف همت گروی[M2]
هان تا ز پی جاه، چو دونان ندوی[B][M1]
فرزین مشو ای حکیم تا کژ نشوی[M2]
آن به که پیاده باشی و راست روی[A]
[B][M1]یک نیمه ز عمر شد به هر تیماری[M2]
تا داد فلک به آخرم دلداری[B][M1]
بر من فلکا تو را چه منت؟ باری[M2]
تا عمر به نستدی ندادی یاری[A]
[B][M1]نفسم جنب غرامت است ای دلجوی[M2]
کو تیغ که غسل‌ها توان کرد بدوی[B][M1]
جلاد منا!به آب آن تیغ دو روی[M2]
یک راه ز من جنابت نفس بشوی[A]
[B][M1]ای یافته از فضل خدا تمکینی[M2]
گاهی که شود دچار با مسکینی[B][M1]
باید که نوازشی بیابد از تو[M2]
از جود رسانی به دلش تسکینی[A]
[B][M1]خاک ار ز رخت نور برد گه گاهی[M2]
منزل به فلک برآورد چون ماهی[B][M1]
ور سرو به قامتت رسد یک راهی[M2]
بالا به زمین فروبرد چون چاهی[A]
[B][M1]از کبر مدار در دل خود هوسی[M2]
کز کبر به جائی نرسیده است کسی[B][M1]
چون زلف بتان شکستگی پیدا کن[M2]
تا صید کنی هزار دل هر نفسی[A]
[B][M1]خاقانی اگر پند حکیمان خواندی[M2]
پس نام زنان را به زبان چون راندی[B][M1]
ای خواجه به بند زن چرا درماندی[M2]
چون تخم غلام‌بارگی بفشاندی[A]
[B][M1]چون مجلس عیش سازی استاد علی[M2]
جان تو و قطرهٔ می قطربلی[B][M1]
چون باز به طاعت آئی از پاک دلی[M2]
یحیی‌بن معاذی و معاذ جبلی[A]
[B][M1]تا بود جوانی آتش جان افزای[M2]
جان باز چو پروانه بدم شیفته رای[B][M1]
مرد آتش و اوفتاد پروانه ز پای[M2]
خاکستر و خاک ماند از آن هر دو بجای[A]
[B][M1]خاقانی اگر بسیج رفتن داری[M2]
در ره چو پیاده هفت مسکن داری[B][M1]
فرزین نتوانی شدن اندیشم از آنک[M2]
در راه بسی سپاه رهزن داری[A]
[B][M1]ترسا صنمی کز پی هر غم‌خواری[M2]
بر هر در دیری زده دارد داری[B][M1]
ز آن زلف صلیب شکل دادی باری[M2]
یک موی کزو ببستمی زناری[A]
[B][M1]عمرم همه ناکام شد از بیکاری[M2]
کارم همه ناساز شد از بی‌یاری[B][M1]
ای یار مگر تو کار من بگذاری[M2]
وی چرخ مگر تو عمر من باز آری[A]
[B][M1]تا کی به هوس چون سگ تازی تازی[M2]
روباه صفت به حیله سازی سازی[B][M1]
از لهو و لعب نه‌ای دمی واقف خویش[M2]
ترسم که همه عمر به بازی بازی[A]
[B][M1]آن سنگ‌دلی و سیم دندان که بدی[M2]
ز آن خوشتری ای شوخ زبان دان که بدی[B][M1]
در کار توام هزار چندان که بدم[M2]
در خون منی هزار چندان که بدی[A]
[B][M1]خاقانی را طعنه زنی هرگاهی[M2]
کو طلبد به نجوید راهی[B][M1]
حقهٔ مرجان نشود هر ماهی[M2]
از پس نه ماه نزاید ماهی[A]
[B][M1]گر یک دو نفس بدزدم اندر ماهی[M2]
تا داد دلی بخواهم از دل‌خواهی[B][M1]
بینی فلک انگیخته لشکرگاهی[M2]
از غم رصدی نشانده بر هر راهی[A]
[B][M1]از بلبل گل پرست خوش سازتری[M2]
کبکی و ز دراج خوش آوازتری[B][M1]
در حسن ز طاووس سرافرازتری[M2]
وز قمری نغز گوی طنازتری[A]
[B][M1]من بودم و آن نگار روحانی روی[M2]
افکنده در آن دو زلف چوگانی گوی[B][M1]
خصمان به در ایستاده خاقانی جوی[M2]
من در حرم وصال سبحانی گوی[A]
[B][M1]از گردون بر نتابم این بی‌آبی[M2]
خون شد دل و اشک آتشی سیمابی[B][M1]
روزی به سرشک و نالهٔ چون دولاب[M2]
آتش فکنم در فلک دولابی[A]
[B][M1]از عشق صلیب موی رومی رویی[M2]
ابخاز نشین گشتم و گرجی کویی[B][M1]
از بس که بگفتمش که مویی مویی[M2]
شد موی زبانم و زبان هر مویی[A]
[B][M1]خاقانی اگر شیوهٔ عشق آغازی[M2]
یارانت خسند با خسان چون سازی[B][M1]
تو چشمی اگر در تو خسی آویزد[M2]
چندان مژه برزن که برون اندازی[A]
[B][M1]تیمار جهان غصه خوری ارزد؟ نی[M2]
دیدار بتان نوحه‌گری ارزد؟ نی[B][M1]
بیچاره پیاده را که فرزین گردد[M2]
فرزین شدنش نگون سری ارزد؟ نی[A]
[B][M1]گر کشتنیم چنان کش از بهر خدای[M2]
کز بنده شنوده باشی از روح افزای[B][M1]
زان میگون لب و زان مژهٔ جان فرسای[M2]
مستم کن و آنگه رگ جانم بگشای[A]
[B][M1]هر نیمه شبم تبم مرتب بینی[M2]
ناخن چو فلک، عرق چو کوکب بینی[B][M1]
هر چاشتگهم کوفتهٔ تب بینی[M2]
از تب خالم آبله بر لب بین[A]
[B][M1]بیدل نیمی گر به رخت بنگرمی[M2]
گمره نیمی گر به درت بگذرمی[B][M1]
غمخوار توام کاش تو را درخورمی[M2]
گر درخورمی تو را چرا غم خورمی[A]
[B][M1]سیمرغ وصالی ای بت عالی رای[M2]
دادی لقبم همای گیتی آرای[B][M1]
من فارغم از دانهٔ هرکس چو همای[M2]
تو نیز چو سیمرغ به کس رخ منمای[A]
[B][M1]خاک شومی گرنه چنین خون خوریی[M2]
نازت برمی گرنه چنین کافریی[B][M1]
گر با دل من به دوستی درخوریی[M2]
زین دیده بران دیده گرامی‌تریی[A]
[B][M1]خاقانی را همیشه بیغاره زنی[M2]
هم نیش به جان او چو جراره زنی[B][M1]
اندر غم تو دلم دو صد پاره شده است[M2]
صد شعله بر این دل دوصد پاره زنی[A]
[B][M1]امروز به خشک جان تو مهمان منی[M2]
جان پیش کشم چرا که جانان منی[B][M1]
پیشت به دمی ز درد تو خواهم مرد[M2]
دردت بکشم بیا که درمان منی[A]
[B][M1]از شهر تو رفت خواهم ای شهرآرای[M2]
جان را به وداع کوتهی روی بنمای[B][M1]
از جور تو در سفر بیفشردم پای[M2]
دل را به تو و تو را سپردم به خدای[A]
[B][M1]روزی که سر زلف چو چوگان داری[M2]
آسیمه دلم چو گوی میدان داری[B][M1]
آن شب که همی رای به هجران داری[M2]
آفاق به چشم من چو زندان داری[A]
[B][M1]شب‌های سده زلف مغان‌فش داری[M2]
در جام طرب بادهٔ دلکش داری[B][M1]
تو خود همه ساله سدهٔ خوش داری[M2]
تا زلف چلیپا و رخ آتش داری[A]
[B][M1]ای زلف بتم عقرب مه جولانی[M2]
جادو صفتی گرچه به ثعبان مانی[B][M1]
آخر نه بهشت حسن را رضوانی[M2]
دوزخ چه نهی در جگر خاقانی[A]
[B][M1]راهی که در او خنگ فلک لنگ شدی[M2]
از وسعت او دل جهان تنگ شدی[B][M1]
در خدمت وصل تو روا داشتمی[M2]
هر گامی مرا هزار فرسنگ شدی[A]
[B][M1]خاقانی اگر سر زدهٔ یار آیی[M2]
در سرزدگی مگر کله دار آیی[B][M1]
میکوش که گم کردهٔ دلدار آیی[M2]
کر گمشدگی مگر پدیدار آیی[A]
[B][M1]در مجلس باده گر مرا یاد کنی[M2]
غمگین دل من به یاد خود شاد کنی[B][M1]
بیداد به یکسو نهی و داد کنی[M2]
وز بندگی و محنتم آزاد کنی[A]
[B][M1]سلطانی و طغرای تو نیکو رویی[M2]
رویت زده پنج نوبت نیکویی[B][M1]
در خاقانی نظر کن از دل جویی[M2]
کو خاک تو و تو آفتاب اویی[A]
[B][M1]گر من نه به دل داغ برافکنده‌امی[M2]
با تو ز غم آزاد و تو را بنده‌امی[B][M1]
ور من نه ز دست چرخ پر کنده‌امی[M2]
رد پای تو کشته و به تو زنده‌امی[A]
[B][M1]دود تو برون شود ز روزن روزی[M2]
مرغ تو بپرد از نشیمن روزی[B][M1]
گیرم که به کام دوست باشی دو سه سال[M2]
ناکام شوی به کام دشمن روزی[END]