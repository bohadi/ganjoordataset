[START][A]
[B][M1]خداوندا دلم را چشم بگشای[M2]به معراج یقینم راه بنمای
[B][M1]به رحمت باز کن گنجینهٔ جود[M2]درونم خوان بشاد روان مقصود
[B][M1]دلی بخش از ثنای خویش معمور[M2]زبانی ز آفرین دیگران دور
[B][M1]دراسانیم شکر اندیش گردان[M2]به دشواری سپاسم بیش گردان
[B][M1]امیدم را به جائی کش عماری[M2]که باشد پیشگاه رستگاری
[B][M1]چو خود برداشتی اول ز خاکم[M2]مده آخر به طوفان هلاکم
[A]
[B][M1]به نام آنکه جان را زندگی داد[M2]طبیعت را به جان پایندگی داد
[B][M1]خداوندیکه حکمت بخش خاکست[M2]کمینه بخشش او جان پاکست
[B][M1]دو کون از صنع او یک گل به باغی[M2]ز ملکش نه فلک یک شب چراغی
[B][M1]رموز آموز عقل نکته پیوند[M2]شناسائی ده جان خردمند
[B][M1]بصارت بخش چشم پیش بینان[M2]تمنای درون شب نشینان
[B][M1]جواهر بند ناهید از ثریا[M2]چراغ افروز در قعر دریا
[A]
[B][M1]خدایا چون به منشور الهی[M2]رقم کردی سپیدی و سیاهی
[B][M1]ز باران عنایت گل سرشتی[M2]برات مردمی بر وی نبشتی
[B][M1]مثال هستی ما هم ز اول[M2]به توقیع کرم کردی مسجل
[B][M1]ز گنج بخششم هر چیز دادی[M2]کلید گنج ایمان نیز دادی
[B][M1]چراغم را چو خود بخشیده‌ای نور[M2]مکن بخشیدهٔ خود را ز من دور
[A]
[B][M1]سخن آن به که بهر ارجمندی[M2]ز معراج نبی یابد بلندی
[B][M1]رسولی کاسمان را پایه داده[M2]رکابش عرش را پیرایه داده
[B][M1]شبی تنگ آمده زین حجرهٔ تنگ[M2]ز پستی سوی بالا کرد آهنگ
[A]
[B][M1]جهان بی عشق سامانی ندارد[M2]فلک بی میل دورانی ندارد
[B][M1]نه مردم شد کسی کز عشق پاکست[M2]که مردم عشق و باقی آب و خاکست
[B][M1]چراغ جمله عالم عقل و دینست[M2]تو عاشق شو که به ز آن جمله اینست
[B][M1]اگر چه عاشقی خود بت پرستیست[M2]همه مستی شمر چون ترک هستیست
[B][M1]به عشق ار بت پرستی دینت پاکست[M2]وگر طاعت کنی بی عشق خاکست
[B][M1]نئی کم زان زن هندو در نیکوی[M2]که خود را زنده سوزد بر سر شوی
[B][M1]تو کز عشق حقیقی لافی ای دوست[M2]خراش سوزنی بنمای در پوست
[B][M1]تو کز بانگ سگی از دین شوی فرد[M2]نداری شرم از این ایمان بی درد
[B][M1]چو قمری را دهی بی جفت پرواز[M2]ز بستان در قفس رغبت کند باز
[B][M1]کبوتر در هوای یار چالاک[M2]فرو افتد ز ابر تیره بر خاک
[B][M1]ترا گر پای در سنگی براید[M2]چو بی‌دردی ز دردت جان براید
[B][M1]فدای عشق شو گر خود مجازیست[M2]که دولت را درو پوشیده رازیست
[B][M1]حقیقت در مجاز اینک پدید است[M2]که فتح آن خزینه زین کلید است
[B][M1]کرم را شکر گوی زندگی باش[M2]نمک را حق گذار بندگی باش
[B][M1]درت را قفل بر درویش کن سست[M2]توانگر خود نه محتاج در تست
[B][M1]دهان مفلسان شیرین کن از قند[M2]که بر حلوا کند منعم شکر خند
[B][M1]چو پیلان باش پیشانی گشاده[M2]نه چون موران گره در سینه داده
[B][M1]کسی کز وام شیرین شد شمارش[M2]همیشه تلخ باشد روزگارش
[B][M1]چو گردد ابر دولت بر تو در بار[M2]فروتن باش همچون شاخ پر بار
[B][M1]به هستی به که خدمتگار باشی[M2]که خود در نیستی ناچار باشی
[B][M1]تواضع کن ولیکن با کم از خویش[M2]که با بیش از خودی لابد کنی بیش
[B][M1]بهر کاری که باشد تا توانی[M2]خدا را یاد کن دیگر تو دانی
[A]
[B][M1]به تاریخ عجم دانندهٔ راز[M2]چنین کرد این حکایت را سرآغاز
[B][M1]که چون خورشید هرمز رفت در خاک[M2]کشید اکلیل خسرو سر بر افلاک
[B][M1]جهان را خسرو از سر کار نو کرد[M2]کرم را در جهان بازار نو کرد
[B][M1]به ترتیب جهان بودی شب و روز[M2]گهی لشکر کش و گه مجلس افروز
[B][M1]چنان آراست ملک از دانش و داد[M2]که شهر آسوده گشت و کشور آباد
[B][M1]مقیمان زمین زان مهربانی[M2]همه مشغول عیش و کامرانی
[B][M1]باشگ و ناله کس ننمودی آهنگ[M2]مگر چشم صراحی و رگ چنگ
[B][M1]بجز چو بین که در ره خار بودش[M2]وزو پای مراد افگار بودش
[B][M1]نبود از کین دران فرخنده ایام[M2]کس آهن دلت را ز چو بینه بهرام
[B][M1]از او او رنگ هرمز را نوی بود[M2]که هرمز را سپهداری قوی بود
[B][M1]چو هرمز سوی خاقانش فرستاد[M2]به کوشش ملک خاقان داد بر باد
[B][M1]رسید اندر مداین باده و گیر[M2]کشیده پور خاقان را به زنجیر
[B][M1]گلو بسته بسی میر ولایت[M2]غنیتمهای چینی بی نهایت
[B][M1]چو آن فیروزمندی دید از و شاه[M2]تغیر یافت اندر خاطرش راه
[B][M1]ز غیرت کرد طعن بی کرانش[M2]نوید پنبه داد و دوکدانش
[B][M1]ازین وحشت که بر بهرام ره یافت[M2]چو وحشی جست و روی از مردمی تافت
[B][M1]ز طاعتگه به عصیان دور می‌بود[M2]گهی پیدا گهی مستور می‌بود
[A]
[B][M1]چو بر هرمز سر آمد پادشاهی[M2]ز خسرو تازه گشت آن کینه خواهی
[B][M1]بر آن شد کاتش کین بر فروزد[M2]درو بهرام چوبین را بسوزد
[B][M1]فراوان داد رایت را بلندی[M2]نبودش بر عدو فیروزمندی
[B][M1]مصافی کرد چون فیروزمندان[M2]ولی یاری نکردش بخت چندان
[B][M1]همی رفت از طلبگاران نهانی[M2]غبار آلوده چون باد خزانی
[B][M1]به رفتن هم رکاب شاه شاپور[M2]همی کرد از سخن کوته ره دور
[B][M1]عجایبها که دید از هر ولایت[M2]همه می‌کرد پیش شه حکایت
[B][M1]ز چندین گفتها کم گشت لب تر[M2]ندیدم هیچ نقشی زان عجبتر
[B][M1]که در چین بود از ارمن نقشبندی[M2]نبشته نقش شیرین بر پرندی
[B][M1]چومن جادو گرم در صنعت چین[M2]گرفتم نسختی زان نقش شیرین
[B][M1]نمایم گر خرد را پای داری[M2]دل اندر دیدنش بر جای داری
[B][M1]به فرمان ملک گوینده در حال[M2]نورد فتنه را بگشاد تمثال
[A]
[B][M1]چو صورتگر نمود آن صورت حال[M2]به دام افتاد مرغ فارغ البال
[B][M1]ملک را در گرفت آنحال شیرین[M2]که شیرین آمدش تمثال شیرین
[B][M1]سوی ار من شتابان شد سبک خیز[M2]چو عنصر کو سوی مرکز شود تیز
[B][M1]قضا را از اتفاق بخت قابل[M2]مه و خورشید باهم شد مقابل
[B][M1]به گرمی بس که دلها مایل افتاد[M2]نظر شد گرم و آتش در دل افتاد
[B][M1]برابر چشم بر چشم ایستادند[M2]نظر دزدیده رو برو نهادند
[B][M1]شدند از تیر یکدیگر نشانه[M2]که بود آماج داری در میانه
[B][M1]بسی کردند ترتیب سخن ساز[M2]ز حیرت هر دو را برنامد آواز
[B][M1]نگه می‌کرد ماه از گوشهٔ چشم[M2]دلش پر مینگشت از توشهٔ چشم
[B][M1]چو نتوانست ازو دل را جدا کرد[M2]جنیبت راند و دل بر جا رها کرد
[B][M1]ز بی صبری جفا می‌دید و می‌رفت[M2]ز حیرت در قفا می‌دید و می‌رفت
[B][M1]رونده سرکش و جوینده بی‌حال[M2]کبوتر می‌شد و شاهین به دنبال
[B][M1]چنین تاشد گذر بر مرغزاری[M2]سمنبر خیمه زد زیر چناری
[B][M1]اشارت کرد خوبان را که پویند[M2]غریبان را خبرها باز جویند
[B][M1]دوید آزاد سر وی شد خبر جوی[M2]ازان بیگانگان آشنا روی
[B][M1]ملک فرمود تا شاپور فرخ[M2]بگوید در خور پرسنده پاسخ
[B][M1]جوابش داد شاپور از سر هوش[M2]که نبود راز ما در خورد هر گوش
[B][M1]اگر خود پرسد از ما بانوی دهر[M2]بگوئیم آنچه داریم از جهان بهر
[B][M1]پرستار آنچه بشنید آمد و گفت[M2]سهی سرو از خوشی چون لاله بشگفت
[B][M1]به خدمت خواند شاپور گزین را[M2]نشاند و از جبین بگشاد چین را
[B][M1]بدو گفت ای دلم مایل به سویت[M2]نمودار خرد پیدا ز رویت
[B][M1]کس و کیستند اینره نور دان[M2]چشان دارد همی زینگونه گردان
[B][M1]تواضع کرد شاپور خردمند[M2]دعا را با تواضع داد پیوند
[B][M1]که ای نور سعادت در جبینت[M2]سعود چرخ بادا هم نشینت
[B][M1]در آن فوج آن سواری کارجمند است[M2]فرس گلگون و او سرو بلند است
[B][M1]بزرگان دولتش را تیز دانند[M2]خطابش خسرو پرویز خوانند
[B][M1]چو شیرین نام خسرو کرد در گوش[M2]نماند از ناشکیبی در سر هوش
[B][M1]ز بختی کامدش ناخوانده در پیش[M2]مبارک دید شیرین طالع خویش
[B][M1]خرامان رفت با جان پر امید[M2]زمین را سایه شد در پیش خورشید
[B][M1]شه از شیرین چو دید آن تازه رویی[M2]شدش تازه ز سر دیوانه خوئی
[B][M1]چو سر بر کرد در نظارهٔ نور[M2]بنامیزد چه بیند چشم بد دور
[B][M1]جهانی دید از عشق آفریده[M2]جهانی پردهٔ عاشق دریده
[B][M1]ازین سو ز دیدن گشت بی هوش[M2]وزان سو او ز حیرت ماند خاموش
[B][M1]دو عاشق روی در رو مست دیدار[M2]نظر بر کار و مانده عقل بیکار
[B][M1]چو شیرین یاد کرد از خود زمانی[M2]کشید از ره شیرینی زبانی
[B][M1]که یارب این چه دولت بود ما را[M2]که ابری چون تو مهمان شد گیارا
[B][M1]چو آمد آفتاب از بیت معمور[M2]سزد گر کلبهٔ ما را دهد نور
[B][M1]سخن را کرد خسرو باز بستی[M2]کز آسیب فلک دارم شکستی
[B][M1]مرا کاریست زینجا بوم بر بوم[M2]همای خویش خواهم راند تا روم
[B][M1]چو زانجا باز گردم شاد و خندان[M2]شوم مهمان لطف ارجمندان
[B][M1]به زاری گفت شیرین کای دغا باز[M2]چو دل بردی ز من چندین مکن ناز
[B][M1]اگر خورشید بر پایم زند بوس[M2]ز پشت پای خویشم خیزد افسوس
[B][M1]چو خود می‌بوسم اکنون پشت پایت[M2]تو پشت پا زنی شاید ز رایت
[B][M1]ملک از رخصت ان لعل چون قند[M2]زد اندر پای شیرین بوسه‌ای چند
[B][M1]پس آن که گفت باصد گونه زاری[M2]که ای در دل نشانده تیر کاری
[B][M1]من از عطف عنان مطلق خویش[M2]ترا می‌آزمایم در حق خویش
[B][M1]وگرنه من کجا آن پای دارم[M2]که از کویت به رفتن رای دارم
[B][M1]شکر لب گفت با خسرو که هان خیز[M2]چو دولت سایه‌ای بر فرق ما ریز
[B][M1]مهین بانو چو زان دولت خبر یافت[M2]که مه در منزل پروین گذر یافت
[B][M1]به رسم خسروان مجلس بر آراست[M2]خردمندان نشستند از چپ و راست
[B][M1]خرامان گشت ساقی باده در دست[M2]وی از می مست و می‌خوانان ازو مست
[B][M1]چو ماه چارده بنشسته خسرو[M2]پریوش در تواضع چون مه نو
[B][M1]لبش می‌خواست مهمان را دهد نوش[M2]کرشمه بانگ بر میزد که خاموش
[A]
[B][M1]
چو صبح از پرده راه عاشقان کرد
[M2]
برون زد شعلهٔ گرم و دم سرد

[B][M1]
دگر ره باز شیرین مجلس آراست
[M2]
حریفان راست گشتند از چپ و راست

[B][M1]
دو بی دل باز در زاری درامد
[M2]
جگرها در جگر خواری درامد

[B][M1]
ز نوش ساقیان و نغمهٔ ساز
[M2]
می از دلهای صافی گشته غماز

[B][M1]
ز آهی کز دو غم پرورده می‌خاست
[M2]
حیا را اندک اندک پرده می‌خاست

[B][M1]
نخست از دیده خسرو خون تراوید
[M2]
بس آزار جگر بیرون تراوید

[B][M1]
به شیرین گفت کای چشم مرا نور
[M2]
مشو زینگونه نیز از مردمی دور

[B][M1]
نه مهمان شکم گشتم به کویت
[M2]
که جان از دیده شد مهمان رویت

[B][M1]
چو خواندی تشنه را بر چشمه‌ساری
[M2]
به تر کردن لبی بگذار باری

[B][M1]
شکر پاسخ شد از پاسخ شکر ریز
[M2]
که شیرین باد از من عیش پرویز

[B][M1]
همه آتش بسوی خود مکن ساز
[M2]
که داری در یکی سودا دو انباز

[B][M1]
وگر تو ناصبوری کز تو دورم
[M2]
چه پنداری که بینی من صبورم

[B][M1]
چرا خوش نایدم با چون تو یاری
[M2]
گرفتن کامی از بوس و کناری

[B][M1]
ولی ناموس و ننگ پادشاهی
[M2]
فتد ز آسیب فسق اندر تباهی

[B][M1]
بیامیزد میان خاصه و عام
[M2]
به هم نام حرام و حرمت نام

[B][M1]
اگر بر تو کسی دیگر گزینم
[M2]
به از تو کیست کاو را برگزینم

[B][M1]
مه نو گرد گر جا دیدی امید
[M2]
نگشتی کفچه دستش پیش خورشید

[B][M1]
کنون سوگند فردی می‌کنم یاد
[M2]
که گیتی جفت جفت افگند بنیاد

[B][M1]
که تار روزیکه خواهم در زمین جفت
[M2]
به جز خسرو نخواهم در جهان خفت

[B][M1]
وگر جان مرا غارت کند نقد
[M2]
ز من نگشایدش یک عقده بی عقد

[B][M1]
به آسان هم به عقد اندر نیایم
[M2]
دلش را تا فراوان ناز مایم

[B][M1]
چو شه دید آن چنان سوگند، عهدی
[M2]
دگر در دل ننمود جهدی

[B][M1]
به زلف و عارضش قانع شد از دور
[M2]
به بوئی دل نهاد از مشک و کافور

[A]
[B][M1]حلاوت سنج شیرین شکر خند[M2]چنین برداشت مهر از حقه قند
[B][M1]که با خسرو چو شیرین بست پیمان[M2]که این بلقیس گردد آن سلیمان
[B][M1]ملک بر رسم اول چند گاهی[M2]به مهر از دور می‌کردش نگاهی
[B][M1]به شیرین گفت میدانی که کارم[M2]پریشانست همچون روزگارم
[B][M1]مرا در ملک خود کاری درافتاد[M2]رسیدم با تو کاری دیگر افتاد
[B][M1]کنون کامیدم از تو یافت یاری[M2]به ملکم نیز هست امیدواری
[B][M1]گرفتم از رخت فال مبارک[M2]که تاجم باز گردد سوی تارک
[B][M1]گرم دستوریی باشد ز رایت[M2]بر ارم سر بروم از زیر پایت
[B][M1]برآمد همچو مه در شامل دیجور[M2]سوار سایه شد خورشید پر نور
[B][M1]برون راند آن شب فرخنده ز آن بوم[M2]مبارک روی شد بر قیصر روم
[A]
[B][M1]
چو قیصر دید ز اوج پایهٔ خویش
[M2]
چنان خورشید اندر سایهٔ خویش

[B][M1]
به تاج و تخت دادش سرفرازی
[M2]
کمر در بست در مهان نوازی

[B][M1]
پس از چندی به خویشی مژده دادش
[M2]
به دامادی کله بر سر نهادش

[B][M1]
ز قد مریمش نخلی ببر داد
[M2]
وزان نخل ترش خرمای تر داد

[B][M1]
چو دریا لشکری دادش فرا پیش
[M2]
که بنشاند غبار دشمن خویش

[B][M1]
خبر بردند بر بهرام سر کش
[M2]
که خسرو می‌رسد چون کوه آتش

[B][M1]
دو لشکر روی در رو باز خوردند
[M2]
به کوشش بازوی کین باز کردند

[B][M1]
سنان جاسوسی دلها نموده
[M2]
زبانی داده و جانی ربوده

[B][M1]
ز تیر اندازی زنبورک از دور
[M2]
مشبک سینه‌ها چون خان زنبور

[B][M1]
نی ناوک نوای زار می‌کرد
[M2]
نوای او به دلها کار می‌کرد

[B][M1]
خدنگ از سینه دل می‌کرد غارت
[M2]
کمان می‌کردش از ابرو اشارت

[B][M1]
باستقبال مرگ از تیغ خوردن
[M2]
همی شد پای کوبان سر ز گردن

[B][M1]
جگرها از بلارک چاک می‌شد
[M2]
به گردون بانگ چاکا چاک می‌شد

[B][M1]
به گرمی تو سنان چون برق گشته
[M2]
میان آب و آتش غرق گشته

[B][M1]
شده خسرو به کین جوشانتر از نیل
[M2]
چو کوه آهنین بر کوههٔ پیل

[B][M1]
به پیرامن بزرگان سپاهش
[M2]
ز چشم بد به آهن بسته راهش

[B][M1]
بزرگ امید با رای فلک تاب
[M2]
نهاده چشم در چشم سطرلاب

[B][M1]
چو طالع را زمانی دید فرخ
[M2]
به پیل شاه کرد از فرخی رخ

[B][M1]
به شه گفتا که دولت را ثباتست
[M2]
بران پیلت که دشمن پیلماتست

[B][M1]
روان شد پیل شه با سرفرازی
[M2]
به یک شه پیل برد از خصم بازی

[B][M1]
چو خود را در تزلزل دید بهرام
[M2]
به برد آن زلزله از جانش آرام

[B][M1]
گریزان می‌شد و خسرو به دنبال
[M2]
رونده سرکش و جوینده قتال

[B][M1]
مخالف گشت روزی قوت باد
[M2]
همه کشتی زره یک جانب افتاد

[B][M1]
بدینسان تا رسید از جنبش تیز
[M2]
به انطاکیه در سر حد پرویز

[B][M1]
خبر بر شاه رفت از معبر آب
[M2]
که روزی بر درامد زود بشتاب

[B][M1]
طلبکاران روان گشتند دل شاد
[M2]
به سوی گنج باد آورد چون باد

[B][M1]
ز در یا بر کشیدند آن خزینه
[M2]
چو لولو ز آب و باده ز ابگینه

[B][M1]
ملک بنشست روزی خرم و شاد
[M2]
به بخشش گنج باد اور بگشاد

[B][M1]
سخن گویان سخن را تازه کردند
[M2]
ثناها را بلند آوازه کردند

[B][M1]
فراوان ریخت از لولوی منشور
[M2]
به دامان بزرگ امید و شاپور

[B][M1]
نوا سازی که بودش بار بد نام
[M2]
نوائی ساخت آن روز آبگین فام

[B][M1]
نهاد از زخمه چون برزد تمامش
[M2]
نوای گنج باد آورد نامش

[B][M1]
چو در مجلس نوازش کردش از عود
[M2]
براورد از دماغ عاشقان دود

[A]
[B][M1]
شناسای معانی موبد پیر
[M2]
چنین کرد این خبر در نامه تحریر

[B][M1]
که چون خسرو ستد گنجینهٔ روم
[M2]
خلافش رومیان را گشت معلوم

[B][M1]
چو غالب گشته بود از تیغ کین خواه
[M2]
نداد اندیشه را در خویشتن راه

[B][M1]
زبانی پوزشی کان در حرم کرد
[M2]
ز مریم چند گاه آن نیز کم کرد

[B][M1]
ز شیرین عیش مریم بود چون تلخ
[M2]
ازین کاهش فتاد آن ماه در سلخ

[B][M1]
به تن عیسی جانش مانده بی دم
[M2]
تنش چو ن رشتهٔ مریم شد از غم

[B][M1]
ز بیماری به بستر خفت ماهی
[M2]
و زان پس جست دیگر خواب گاهی

[B][M1]
ملک بایست و نابایست برخاست
[M2]
به صد شادی بساط ماتم آراست

[B][M1]
دل از سودای شیرین در غم افگند
[M2]
بهانه بر فراق مریم افگند

[B][M1]
به ماتم کرد پیراهن بسی چاک
[M2]
ولیکن در هوای یار چالاک

[B][M1]
چو شیرین دید کز خس رفته شد راه
[M2]
به بی صبری شتابان گشت چون ماه

[B][M1]
رسید آن در بی قیمت به دریا
[M2]
چو خور در بره و مه در ثریا

[B][M1]
گلشن تر شد خزان را باد بنشست
[M2]
به آزادی چو سرو آزاد بنشست

[A]
[B][M1]
شبی همچون سواد دیده پر نور
[M2]
هوا عنبر فشان چون طره حور

[B][M1]
زمانه برگ عشرت ساز کرده
[M2]
فلک درهای دولت باز کرده

[B][M1]
فرو مرده چراغ صبح گاهی
[M2]
نشاط خواب کرده مرغ و ماهی

[B][M1]
مقیمان زمین در پردهٔ راز
[M2]
عروسان فلک در جلوهٔ ناز

[B][M1]
کواکب در میان سرمهٔ ناب
[M2]
درست افگنده مروارید شب تاب

[B][M1]
گشاده شب در این طاووس گون باغ
[M2]
دم طاوس را بر سینه زاغ

[B][M1]
فرو برده زمانه جام جمشید
[M2]
شده مه در زمین مهمان خورشید

[B][M1]
ز قصر آهنگ صحرا کرد خسرو
[M2]
کشیده بارگه بر سبزهٔ نو

[B][M1]
لب شهر و دو مطرب زخمه درود
[M2]
غبار غم جهان را کرد بدرود

[B][M1]
معنبر شمعهای مجلس افروز
[M2]
گشاده در دل شب روزن روز

[B][M1]
بخور مجمر از عود قماری
[M2]
زده ره چون نسیم نو بهاری

[B][M1]
نهانی مجلسی کز هیچ سوئی
[M2]
به جز محرم نمی‌گنجید موئی

[B][M1]
ملک را داده گردون دوتا پشت
[M2]
بشارت نامهٔ مقصود در مشت

[B][M1]
صنم با او برسم دل نوازی
[M2]
نشسته بر سریر سرفرازی

[B][M1]
ستد جام شراب از دست ساقی
[M2]
دمی خورد و به خسرو داد باقی

[B][M1]
که چون من چاشنی گیرم ازین جام
[M2]
ازانکن چاشنی لعل من وام

[B][M1]
دو بوسی زان به نوش و ناز بستان
[M2]
یکی وام ده و صد باز بستان

[B][M1]
نشاید عاشقان را می پرستی
[M2]
کزان دیوانگی خیزد نه مستی

[B][M1]
شراب و عاشقی چونشد به هم یار
[M2]
معاذ الله به رسوائی کشد کار

[B][M1]
به جائی کاتشی در خرمن افتد
[M2]
کجا میرد چو در وی روغن افتد

[B][M1]
چو خورد آن باده را مست جگر خوار
[M2]
به دستوری شد از شیرین شکرخوار

[B][M1]
دهان را با دهانش هم نفس کرد
[M2]
لبش بوسید و هم بر بوسه بس کرد

[B][M1]
ز مقصود آنچه باید در نظرگاه
[M2]
غم و اندیشه زحمت برده از راه

[B][M1]
گهی جستند از می جان نوازی
[M2]
گهی کردند با هم بوسه بازی

[B][M1]
گه او در زلف این شبگیر کردی
[M2]
به گردن زلف را زنجیر کردی

[B][M1]
گهی این جعد او بگشادی از ناز
[M2]
دل درمانده را کردی گره باز

[B][M1]
گه آن با این عتاب اندیش گشتی
[M2]
شفاعت خواه جرم خویش گشتی

[B][M1]
که این افسانه‌های ناز گفتی
[M2]
ز هجران سرگذشتی باز گفتی

[B][M1]
گه او از دل برون دادی هوائی
[M2]
به گریه باز راندی ماجرائی

[B][M1]
در ان مجلس که بد از عشق بازار
[M2]
خرد در خواب بود و فتنه بیدار

[B][M1]
ز بس عشرت همه شب تا سحرگاه
[M2]
بهشت این جهانی بود خرگاه

[A]
[B][M1]چو خندان گشت صبح عالم افروز[M2]زمانه داد شب را مژدهٔ روز
[B][M1]نماند اندر فلک ز انجم نشانی[M2]به نیلوفر به دل شد گلستانی
[B][M1]ملک بر وعدهٔ دوشینه برخاست[M2]حریفان باز جست و مجلس آراست
[B][M1]خمار عشق بازی در سر افتاد[M2]دل از جوش شراب از پا درافتاد
[B][M1]اشارت کرد خواندن موبدان را[M2]همان دانندگان و به خردان را
[B][M1]خردمندان چو گشتند انجمن گفت[M2]که گردد هر دری با گوهری جفت
[B][M1]کسی کز عشق کس باشد خیالش[M2]شود همسر به کابین حلالش
[B][M1]به فرمان دو صاحب چاره سازان[M2]همی جستند راز عشق بازان
[B][M1]همی کردند یک یک را فراهم[M2]دو گان را عقد می بستند با هم
[B][M1]چو گشت آسوده خاطرها به پیوند[M2]به بوی وصل دلها گشت خرسند
[B][M1]ملک در پیش شیرین زار بگریست[M2]که چند از یک دگر فارغ توان زیست
[B][M1]نه پاینده است بر مردم جوانی[M2]نه کس را اعتماد زندگانی
[B][M1]چه بختست اینکه چون من پادشائی[M2]بود محتاج رویت چون گدائی
[B][M1]کنونم ده زکات خوبی خویش[M2]که فردا من غنی گردم تو درویش
[A]
[B][M1]شکر پاسخ ز شکر بند بگشاد[M2]به پاسخ لعل شکر خند بگشاد
[B][M1]که باشم من به خدمت زیر دستی[M2]کنیزان ترا آئین پرستی
[B][M1]وگر نزد تو قدری دارد این خاک[M2]به مژگانم روبم از راه تو خاشاک
[B][M1]بزرگان گفته‌اند این نکته دیر است[M2]که هر کو سیر باشد زود سیر است
[B][M1]چو مرغی خرمنی بیند بهر گام[M2]به یک خرمن دلش کی گیرد آرام
[B][M1]چرا گل دامن از بلبل نچیند[M2]که هر دم بر گلی دیگر نشیند
[B][M1]من آن سرچشمهٔ شیرین گوارم[M2]که آب زندگانی نام دارم
[B][M1]تو گر خواهی به چشمه راه جوئی[M2]بنوشی شربتی و دست شوئی
[B][M1]بگو تا درکشم دست از عنانت[M2]غبار خود بروبم ز آستانت
[B][M1]ورت پخته است سودائی که داری[M2]بیابی خود تمنائی که داری
[B][M1]مرا نیز اعتمادی باشد از بخت[M2]که آسان نشکند بیخیکه شد سخت
[B][M1]بنای دوستی چون محکم افتد[M2]خلل ز آسیب دورانش کم افتد
[B][M1]چنان پیوند کن مهر ابد را[M2]که دوری ره نماید چشم بد را
[B][M1]ملک گفتا که بر یاران جانی[M2]بدین غایت نشاید بدگمانی
[A]
[B][M1]سخن پرداز گویای خردمند[M2]چنین برداشت از درج گهر بند
[B][M1]که چون خسرو ز یار عصمت اندیش[M2]به مشگوی خود آمد با دل ریش
[B][M1]ندیم خاص شاپور خردمند[M2]به همراهی سخن را نکته پیوند
[B][M1]که تا دوران گردون را روائیست[M2]بنای کار او بر بی‌وفائیست
[B][M1]جوابش باز گفتی خسرو از درد[M2]که با تقدیر نتوان داوری کرد
[B][M1]اگر شیرین ز راه بی وفائی[M2]برید از آشنایان آشنائی
[B][M1]مگو کاین تلخ از شیرین نکو نیست[M2]که عیب از بخت بدخویست زو نیست
[B][M1]بهر نیک و بدی کاندر میانست[M2]گنه بر بخت و تهمت بر زمانست
[B][M1]چو تلخی می‌کند بخت نژندم[M2]گله بر گیسوی شیرین چه بندم
[B][M1]ملک گفتا که دارد کس ز عشاق[M2]بتی شیرین تر از شیرین در آفاق
[B][M1]به پاسخ گفت شاپور سخن سنج[M2]که ای در هفت کشور نوبتت پنج
[B][M1]ز آتش گاه سرما خوش بود تاب[M2]به قدری تشنگی شیرین بود آب
[B][M1]گرسنه کش نباشد صبر چندان[M2]جوش جلغوزه باشد زیر دندان
[B][M1]دو چیز است اتفاق هوشمندان[M2]کزان باشد خلاص مستمندان
[B][M1]یکی چون بی وفا باشد نگاری[M2]به دل کردن بدیگر گل عذاری
[B][M1]دگر ز آنجا که شد عشق آتش انگیز[M2]بر آهنگ سفر گشتن سبک خیز
[B][M1]شنیدم در سپاهان است ماهی[M2]بتان روم و چین را قبله‌گاهی
[B][M1]شکر نامی و شور انگیز عشاق[M2]به شیرینی چو شیرین در جهان طاق
[B][M1]به جز تو دل به کس مایل ندارد[M2]بجز پیوند تو در دل ندارد
[A]
[B][M1]
هوای دلبر نو کرده در دل
[M2]
همی شد ده به ده منزل به منزل

[B][M1]
رها کرده همه ترتیب شاهان
[M2]
درامد بی سپاه اندر سپاهان

[B][M1]
بزرگ امید را در حال فرمود
[M2]
که ره گیرد به دکان شکر زود

[B][M1]
برد سلکی ز مروارید شب تاب
[M2]
به یک رشته درون صد قطرهٔ آب

[B][M1]
رساند تحفهٔ شه بر دلارام
[M2]
پس آن گاهش دهد پوشیده پیغام

[B][M1]
که آمد بهترین پادشاهان
[M2]
خریدار شکر سوی سپاهان

[B][M1]
شکر لب چون پیام شاه بشنید
[M2]
به گوش خویش نام شاه بشنید

[B][M1]
ز جا برخاست با صد بی قراری
[M2]
چو مه بنشست در شبگون عماری

[B][M1]
ز سودای کهن با رغبت نو
[M2]
روان شد سوی منزل گاه خسرو

[B][M1]
درامد نازنین و دید شه را
[M2]
به مژگان رفت خاک بارگه را

[B][M1]
تماشا کرد حسن با کمالش
[M2]
موافق دید با شیرین جمالش

[B][M1]
دمی باز آمد از پیشینه پیوند
[M2]
ز شیرین هم به شکر گشت خرسند

[B][M1]
نوای باربد بر ماه می‌شد
[M2]
دل زهره ز ره بی راه می‌شد

[B][M1]
ظرافتهای شاپور از سر حال
[M2]
عطارد را ورق می‌کرد پامال

[B][M1]
شهنشه کایتی بود از ظرافت
[M2]
سخن را آب می داد از لطافت

[B][M1]
شکر خود نیشکر خائی دگر بود
[M2]
که سر تا پا ز شیرینی شکر بود

[B][M1]
دهانش را ده چشمش را روایت
[M2]
زبان خاموش و مژگان در حکایت

[B][M1]
ز رامشگر ستد چنگ خوش آواز
[M2]
روان دستی فرود آورد بر ساز

[B][M1]
برون برد از دل جوشان خلل را
[M2]
ز جوش دل برآورد این غزل را

[A]
[B][M1]چه فرخ روزگاری باشد آن روز[M2]که گردد هم نشین دو یار دل سوز
[B][M1]همه سرمایهٔ عشرت مهیا[M2]ز موج شادمانی دل چو دریا
[B][M1]مراد و خوش دلی و کامرانی[M2]نشاط عشق و آغاز جوانی
[B][M1]کسی را کاین همه یک جا دهد دست[M2]گر از دولت بنازد جای آن هست
[B][M1]مرا کاین دولت امروز است در چنگ[M2]به دولت چون ننوشم جام گلرنگ
[B][M1]زمان چون رفت دیگر یافت نتوان[M2]عنان زندگانی تافت نتوان
[B][M1]بساکس کانده فردا کشیدند[M2]که دی مردند و فردا را ندیدند
[A]
[B][M1]به صد خواهشگری شهرا پریروی[M2]به عشرتگاه خود شد میهمان جوی
[B][M1]شهنشه نیز نگذشت از رضایش[M2]به مهمان رفت در مهمان سرایش
[B][M1]چو هر گل کرد خوش با بلبلی جای[M2]ملک ماند و بهار عالم آرای
[B][M1]شکر گفتا که چون من خود برانم[M2]که باقی عمر دولت با تو رانم
[B][M1]تو هم بهر دل من گر توانی[M2]حدیثی گوش کن زان پس تو دانی
[B][M1]شهنشه زان حدیث آمد به خود باز[M2]صنم برداشت مهر از حقهٔ راز
[B][M1]که گر خسرو نداند داند آفاق[M2]که من چون رستم از غوغای عشاق
[B][M1]چه شیران را ز راه افگندم این جا[M2]چه شاهان را کلاه افگندم این جا
[B][M1]چه زرها خاک شد بر استانم[M2]چه سرها پست شد بر آشیانم
[B][M1]که با چندین حریفان بر در من[M2]نیالود از لب کس ساغر من
[B][M1]نه مقصود من آن بود اندرین کار[M2]که در در پرده دارم پارسا وار
[B][M1]ولیکن بس که نامت می‌شنیدم[M2]هوایت را بصد جان می‌خریدم
[B][M1]کنون اقبال کرد آن کار سازی[M2]که از وصلت کنم گردن فرازی
[B][M1]روا باشد که چندین کرده پرهیز[M2]سرانجام از فساد اتش کنم تیز
[B][M1]مرا خواهی تو کش خواه اشتیاقت[M2]که بی تزویج، دورم ز اتفاقت
[B][M1]ملک گفتا که هست این سهل کاری[M2]به کابینی بیرزد چون تو یاری
[B][M1]همین دم موبدان را شو طلبگار[M2]که تا فردا ندارم صبر این کار
[B][M1]صنم گفت ار چه جانت ناصبور است[M2]بیا امشب که فردا هم نه دور است
[B][M1]ملک ناکام از ان سرو شکر خند[M2]به آغوشی و بوسی گشت خرسند
[A]
[B][M1]عروس صبح دم چون پرده برداشت[M2]جهان را جلوهٔ خور در نظر داشت
[B][M1]طلب کردند موبد را نهانی[M2]که عقدی بست بر رسم مغانی
[B][M1]چو شد شرط زناشوئی همه راست[M2]مراد آماده گشت و داوری خاست
[B][M1]ملک در پرده با دلدار بنشست[M2]به تاراج شکر شد طوطی مست
[B][M1]در او پیچید چون در گل گیائی[M2]غلط کردم که در گنج اژدهائی
[B][M1]شکر خائیده شد در زیرگازش[M2]به حلوا در شد انگشت درازش
[B][M1]به گنج انداخت مارش مهرهٔ خویش[M2]صدف بستد ز باران قطرهٔ خویش
[A]
[B][M1]
خبر شد چون به شیرین مشوش
[M2]
که خسرو شد به شیرین دگر خوش

[B][M1]
به تنهائی نشستی در شب تار
[M2]
همه شب تا سحرگه بگریستی زار

[B][M1]
جنیبت را برون راندی ز اندوه
[M2]
گهی در دشت گشتی گاه در کوه

[B][M1]
فراوان صید کردی دام و دد را
[M2]
بدینها داشتی مشغول خود را

[B][M1]
شبانگه باز گشتی سوی خانه
[M2]
نشستی هم بر آئین شبانه

[B][M1]
چو لختی کوه ازینسان پی سپر کرد
[M2]
به کوه بیستون روزی گذر کرد

[B][M1]
فرس میراند در وی با دل تنگ
[M2]
ز نعل رخش می‌برید فرسنگ

[B][M1]
ز خارا دید جوئی ساز کرده
[M2]
رهی در مغز خارا باز کرده

[B][M1]
درو سنگی تراشیده چو سندان
[M2]
سپید و نغز چون گلبرگ خندان

[B][M1]
به حیرت گفت کاحسنت ای هنرمند
[M2]
کز آهن سنگ را دانی چنین کند

[B][M1]
همی شد در نظاره جوی در جوی
[M2]
نظر می کرد در وی موی در موی

[B][M1]
عنان می داد رخش کوه تن را
[M2]
که دید از دور ناگه کوه کن را

[B][M1]
شتابان شد به صد رغبت به سویش
[M2]
وزان پس کرد لختی جستجویش

[B][M1]
جوانی دید خوب و سرو قامت
[M2]
به کوه انداختن کرده اقامت

[B][M1]
ازو هر بازوئی ز آهن ستونی
[M2]
ز تیشه بیستون پیشش زبونی

[B][M1]
بپرسش گفت کای مرد هنر سنج
[M2]
به کوه از تیشهٔ آهن زر الفنج

[B][M1]
چه نامی و چسان نیرنگ سازیست
[M2]
که پیشت صنعت ارژنگ بازیست

[B][M1]
به گوش مردگان آواز بر شد
[M2]
چو آواز از شنیدن بی خبر شد

[B][M1]
بهاری دید در زیر نقابی
[M2]
نهفته زیر ابری آفتابی

[B][M1]
به زاری گفت فرهاد است نامم
[M2]
در این حرفت که می بینی تمامم

[B][M1]
به سختی چون کنم پولاد را تیز
[M2]
بهر زخمی بود کوهی سبک خیز

[B][M1]
وگر تیشه به هنجار آزمایم
[M2]
به صنعت پوست از مو بر گشایم

[B][M1]
چو روشن کردمت کاین کوهکن کیست؟
[M2]
تو نیزم باز گو تا نام تو چیست؟

[B][M1]
که تا گفت تو در گوشم رسیده است
[M2]
ز بی خویشی همه هوشم رمیده است

[B][M1]
صنم گفت از من این پرسش نه ساز است
[M2]
رها کن سر گذشت من دراز است

[B][M1]
ولیکن خواهمت فرمود کاری
[M2]
کشیدن جوئی اندر کوهساری

[B][M1]
به عزم کار چون زان سوی رانی
[M2]
ضرورت کار فرما را بدانی

[B][M1]
به کوهستان ار من از بز و میش
[M2]
رمه دارم بهر سو از عدد بیش

[B][M1]
ز شیر آرندگان جمعی به انبوه
[M2]
درامد شد بر بخند از سر کوه

[B][M1]
بباید ساختن جوئی به تدبیر
[M2]
کزانجا تا به ما آسان رسد شیر

[B][M1]
چنین کاری جز از تو بر نیاید
[M2]
تو کن کاین از کسی دیگر نیاید

[B][M1]
جوابش داد مرد سخت بازو
[M2]
که مزد دست من نه در ترازو

[B][M1]
وگر نه کی گذارد عقل چالاک
[M2]
که بهر نسیه نقدی را کنم خاک

[B][M1]
شکر لب گفت کاینجا چیست با من
[M2]
که مزد چون توئی ریزم به دامن

[B][M1]
به خواری بر زمین غلطید فرهاد
[M2]
زمین بوسید و راز سینه بگشاد

[B][M1]
به گریه گفت مقصودم نه مال است
[M2]
به زر نرخ هنر کردن وبالست

[B][M1]
هران صنعت که بر سنجی به مالی
[M2]
بهای گوهری باشد سفالی

[B][M1]
مرا مزد از چنان رخسار دل دزد
[M2]
تماشائی که باشد دیدنش مزد

[B][M1]
ز ابروی هلالی پرده بر کن
[M2]
من دیوانه را دیوانه تر کن

[B][M1]
صنم چون دید کو دل ریش دارد
[M2]
تمنائی به جای خویش دارد

[B][M1]
کرم نگذاشتش کز خوبی خویش
[M2]
زکاتی را را بگرداند ز درویش

[B][M1]
به دست ناز برقع کرد بالا
[M2]
که چون پوشد کسی زانگونه کالا

[B][M1]
تن فرهاد از آن نظاره چست
[M2]
ز سر تا پای شد از بی خودی سست

[B][M1]
ز حیرانی ز مانی بی خبر ماند
[M2]
دلش در خون و خونش در جگر ماند

[B][M1]
چو حالش دید شیرین دادش آواز
[M2]
کزان آواز جانش آمد به تن باز

[B][M1]
میان بر بست و ساز کار برداشت
[M2]
ره مشکوی آن عیار برداشت

[B][M1]
شکر لب در پس و فرهاد در پیش
[M2]
شدند از کوه سوی مقصد خویش

[A]
[B][M1]برون آمد چو صبح عالم افروز[M2]بسان جوی شیر از چشمهٔ روز
[B][M1]به کوه انداختن فرزانه فرهاد[M2]به کوه سنگ شد چون کوه پولاد
[B][M1]دل خارا به نیروئی همی کند[M2]که در هر ضربتی جوئی همی کند
[B][M1]چو بر کارش فتادی چشم یارش[M2]یکی را ده شدی نیروی کارش
[B][M1]به نظاره شدی گه گه پریروی[M2]نشستی یک زمانی بر لب جوی
[B][M1]چو دیدی دستگاه کوه کن را[M2]گزیدی پشت دست خویشتن را
[B][M1]امیدش را به وعده بند کردی[M2]بدان وعده دلش خرسند کردی
[A]
[B][M1]چو شیرین که گهی پیشش رسیدی[M2]نمک بودی که بر ریشش رسیدی
[B][M1]چو مرغی تشنه کابی بینداز دام[M2]نه آن یابد نه بی آن گیرد آرام
[B][M1]سپهر افسون غم در وی دمیدی[M2]دلش از هوش و هوش از وی رمیدی
[B][M1]شدی از دست چون شوریده کاران[M2]به ماندی بی خبر چون سایه داران
[B][M1]سحر تا شام خارا سوختی زاه[M2]میان خار غلطیدی شبانگاه
[B][M1]گهی در آرزوی چشم دلبند[M2]زدی بر چشم آهو بوسه‌ای چند
[B][M1]گهی در گوشه با مرغان نشستی[M2]ز وحشت دل بدیشان باز بستی
[A]
[B][M1]
حکایت فاش گشت اندر زمانه
[M2]
به گوش عالمی رفت این فسانه

[B][M1]
چو اندر شهر گشت این داستان نو
[M2]
رسید آگاهی اندر گوش خسرو

[B][M1]
که شیرین راز عشق سست بنیاد
[M2]
به دل شد رغبت خسرو به فرهاد

[B][M1]
ندیمان هر چه بشنیدند از آن راز
[M2]
همه گفتند شه را یک به یک باز

[B][M1]
فتاد اندر دل شه خارخاری
[M2]
که دامان گلشن بگرفت خاری

[B][M1]
بزرگ امید گفتش کانچه رای است
[M2]
منت گویم دگر به دان خدای است

[B][M1]
روان کن نامه‌ای با یادگاری
[M2]
عتاب و لطف را در وی شماری

[B][M1]
جواب نامه را چون باز خوانیم
[M2]
مزاجش هر چه باشد بازدانیم

[B][M1]
وزان پاسخ قیاس خویش گیریم
[M2]
بدان اندازه کاری پیش گیریم

[B][M1]
ملک فرمود کاین معنی صواب است
[M2]
کلید هر سؤالی را جوابست

[B][M1]
دبیر خاص را فرمود تا زود
[M2]
کند نوک قلم را عنبر آلود

[B][M1]
به املای ملک مرد هنرسنج
[M2]
فشاند از کلک چوبین گوهرین گنج

[A]
[B][M1]به نام آنکه تن را نور جان داد[M2]خرد را سوی دانائی عنان داد
[B][M1]سلام من که دل در دام دارم[M2]غلامم لیک خسرو نام دارم
[B][M1]نیم از یاد تو یک لحظه خاموش[M2]فراموشیم گوئی شد فراموش
[B][M1]نه خوش دارد شراب لاله رنگم[M2]نه در گیرد به گوش آواز چنگم
[B][M1]صراحی وار در مجلس زبونم[M2]که لب بر خنده و دل پر ز خونم
[B][M1]توئی کت نگذرد پر دل که روزی[M2]برین در مستمندی داشت سوزی
[B][M1]بلی اینست رسم آدمیزاد[M2]که دور افتاده را دیر آورد یاد
[B][M1]ولی من گو چه صد فرسنگ دورم[M2]چو بینی روز تا شب در حضورم
[B][M1]چنان نزدیک تو گشتم ز حد پیش[M2]که صد فرسنگ دور افتادم از خویش
[B][M1]نه از کوی تو زان برتافتم چهر[M2]که دل بی میل شد یا طبع بی مهر
[B][M1]ولی چون دیدمت کز من ملولی[M2]نکردم چون گران جانان فضولی
[B][M1]به چشم افشاندم از خاک درت نور[M2]وزان در همچو چشم بد شدم دور
[B][M1]چو دیدم خود ترا حاجت همین بود[M2]گلت را مرغ دیگر در کمین بود
[B][M1]به صد رغبت شدی با او یگانه[M2]مرا هم خود برون کردی ز خانه
[B][M1]اگر جز با منی راضیست رایت[M2]رضا دادیم ما هم با رضایت
[B][M1]شود با هر که خواهد آشنا دل[M2]دلست این جنگ نتوان کرد با دل
[B][M1]مبارک باد کن خود را ز خسرو[M2]به عشق تازه و هم خوابهٔ نو
[B][M1]ز لعلت شربتی کو را به کام است[M2]حلالش باد اگر بر ما حرام است
[B][M1]اگر تو وقف او کردی همه چیز[M2]نصیب خود بحل کردیم ما نیز
[B][M1]ولی زانگونه هم با او مشو شاد[M2]که ناری ز آشنایان کهن یاد
[A]
[B][M1]به نام نقشبندی لوح هستی[M2]که بر ما فرض کرد ایزد پرستی
[B][M1]خرد را با کفایت کرد خرسند[M2]سخن را با معانی داد پیوند
[B][M1]دو دل را کو به پیوند آشنا کرد[M2]به تیغ از یکدگر نتوان جدا کرد
[B][M1]و گر خواهد دو تن را نام فراهم[M2]به صد زنجیر نتوان بست با هم
[B][M1]چو تقدیر است ما را قطع پیوند[M2]رضا دادم به تقدیر خداوند
[B][M1]چو وقت آید که این غم بر سر آید[M2]مراد از بام و بخت از در آید
[B][M1]تو نیز ای دوست کازار منت خوست[M2]چو روزی باشدم روزی شوی دوست
[B][M1]ز دوریت ار چه دورم از همه کام[M2]چو افتاده است می سازم به ناکام
[B][M1]فرستادی به سوی من نهانی[M2]سوادی پر ز آب زندگانی
[B][M1]مفرح نامه‌ای کز ذوق آن راز[M2]امید مرده در تن زنده شد باز
[B][M1]دران پرسش که از یار کهن بود[M2]فراوان ز آرزومندی سخن بود
[B][M1]شدم زانگونه با دولت هم آغوش[M2]که خود را کردم از دولت فراموش
[B][M1]کنیز اویم ار دارد عزیزم[M2]وگر خواهد گذارد هم کنیزم
[B][M1]امید از دوستی ما را چنان بود[M2]که خواهم با تو دائم هم عنان بود
[B][M1]ز آمیزش که دارد نور با نور[M2]نخواهی بودن از من یک زمان دور
[B][M1]گمان نفتاد کافتد خار خاری[M2]به چشم دوستی زندک غباری
[B][M1]یقین شد کان وفا و مهربانی[M2]فریبی بود بهر من زیانی
[B][M1]و گر نه بر کس این تهمت توان بست[M2]که خودمی نوشی و خوانی مرا مست
[B][M1]خود از پیمان من بیرون نهی گام[M2]مرا بر عکس بی پیمان نهی نام
[B][M1]کنی خود با هم آغوش دگر خواب[M2]دهی گوش من بی خواب را تاب
[B][M1]خود اندازی به بازار شکر شور[M2]ز خوی تلخ با شیرین کنی زور
[B][M1]ز شیرین روزهٔ مریم کنی بیش[M2]پس از شکر گشائی روزهٔ خویش
[B][M1]چو از تنگ شکر برداشتی بند[M2]نکردی یاد شیرین شکر خند
[B][M1]ز تهمت بی گناهی را منه خار[M2]که نه گل دید ازین بستان نه گلزار
[B][M1]دلش روزی که پهلوی من آمد[M2]نه من خواندم که خود سوی من آمد
[B][M1]کنون چندان که می رانم ز پیشش[M2]تمنا بیش می‌بینم به خویشش
[B][M1]کسی کز بهر من کوشد به جانی[M2]گرش ندهم دلی باری زیانی
[B][M1]دل او چون مرا میخواهد و بس[M2]بلی خواهنده را خواهد همه کس
[B][M1]منم هر روز و این شبهای دی جور[M2]تو شب خوش خسب ای چون روز من دور
[B][M1]من ار صد بار خود را بر تو بندم[M2]چو باور نایدت بر خود چه خندم
[B][M1]همانم من کت اندر دل یقین است[M2]رها کن گو چنین باش ار چنین است
[B][M1]چه چاره چون چنین افتاد تقدیر[M2]ترا روزی شکر بادا مرا شیر
[B][M1]چو نامه ختم شد پیک سبک‌خیز[M2]ز شیرین بستد و دادش به پرویز
[B][M1]ملک زان گنج گوهر مهر برداشت[M2]عبارتهای شیرین در نظر داشت
[B][M1]فگنده پیچ پیچ نامه در پیش[M2]همی خواند و همی پیچید بر خویش
[B][M1]چو در خود خورد شور این سخن را[M2]بشورانید غمهای کهن را
[B][M1]دلش از شور شیرین بی خبر گشت[M2]وزان شوریدگی شوریده برگشت
[B][M1]به یاران گفت در یابید کارم[M2]که بودن بیش ازین طاقت ندارم
[B][M1]نه شیرین باشد از شیرینی کار[M2]که شیرین یار و من دور از چنان یار
[B][M1]بدان عزم از بساط بزم برخاست[M2]جنیبت جست و ساز رفتن آراست
[A]
[B][M1]چو در ارمن رسید از جنبش تیز[M2]زره داران شیرین کرد پرهیز
[B][M1]حکایت کرد کز بیداری بخت[M2]چو شب در خواب رفتم بر سر تخت
[B][M1]چنان دیدم به خواب اندر که گوئی[M2]درامد گل رخی باصد نکوئی
[B][M1]دو ساغر در دو دستش صاف و نایاب[M2]یکی پر شیر و دیگر پر ز جلاب
[B][M1]سپرد آن ساغر جلاب پر جوش[M2]به من کاین نوشکن کردم سبک نوش
[B][M1]جوانی بود دیگر هم نشینش[M2]سپرد آن ساغر دیگر به دستش
[B][M1]جوان چو ن شد به ساغر چاشنی گیر[M2]بیفتاد و شکست و ریخت زآن شیر
[B][M1]کنون این خواب را تعبیر چبود[M2]بخواب اندر جلاب و شیر چبود
[B][M1]بزرگ امید گفتش کز همه باب[M2]چو تو بیدار نتوان دید در خواب
[B][M1]تو خوددانی که به زین خواب نبود[M2]به لذت شیر چون جلاب نبود
[B][M1]چو آن جلاب شیرین کردی آشام[M2]ز شیرین عاقبت شیرین کنی کام
[B][M1]وزان شیری که ماند آن مرد ناشاد[M2]به جوی شیر ماند تشنه فرهاد
[B][M1]ور افتاد آن جوان را ساغر از چنگ[M2]درافتد کوهکن را تیشه بر سنگ
[B][M1]ملک گفت آری اندر خواب تأثیر[M2]همان پیدا شود کاید به تعبیر
[A]
[B][M1]شهنشه گفت کز بخت دل افروز[M2]به جوی شیر خواهم رفت امروز
[B][M1]کشید از تن لباس مرزبانان[M2]برون آمد بر آئین شتابان
[B][M1]از آن سو پرس پرسان کوه بر کوه[M2]به جوی شیر شد تنها ز انبوه
[B][M1]تماشا کرد لختی بر لب جوی[M2]بدید آن سنگها را روی در روی
[B][M1]بهر نقش هنر چون نقش بینی[M2]نظر می‌کرد و می گفت آفرینی
[B][M1]چو دید آن اوستادی را به بنیاد[M2]به بنیاد دگر شد سوی استاد
[B][M1]جوانی دید در هیکل چو کوهی[M2]ز فر مهتران در وی شکوهی
[B][M1]گرامی پیکرش مانده خیالی[M2]چنان بدری ز غم گشته هلالی
[B][M1]بلا بیش از شمردن دیده جانش[M2]سزاوار شمردن استخوانش
[B][M1]رخش پر خون و سر تا پای پر خاک[M2]میان خاک و خون غلطیده غمناک
[B][M1]بگفتش کیستی و در چه سازی[M2]بگفتا عاشقم در جان گدازی
[B][M1]بگفتش عشقبازی را نشان چیست[M2]بگفتا آنکه داند در بلا زیست
[B][M1]بگفتش عاشقان زین ره چه پویند[M2]بگفتا دل دهند و درد جویند
[B][M1]بگفتش دل چرا با خود ندارند[M2]بگفتا خوبرویان کی گذارند
[B][M1]بگفتش مذهب خوبان کدامست[M2]بگفتا کش فریب و عشوه نامست
[B][M1]بگفتش پیشهٔ دیگر چه دانند[M2]بگفتا غم دهند و جان ستانند
[B][M1]بگفتش تلخی غم هیچ کم نیست[M2]بگفتا گر غم شیریسنت غم نیست
[B][M1]بگفت از درویش چونی درین سوی[M2]بگفتا مردم از غم دور از آن روی
[B][M1]بگفتش بر تو اندازد گهی نور[M2]بگفت آری ولیکن چون مه از دور
[B][M1]بگفت او را مبین تا زنده مانی[M2]بگفتا مرگ به زان زندگانی
[B][M1]بگفت ار زو به جان باشد زیانی[M2]بگفت ارزان بود جورش به جانی
[B][M1]بگفتش دور کن زان دوست یاری[M2]بگفت این نیست شرط دوست داری
[B][M1]بگفت او شهر سوز و خامکار است[M2]بگفتا عشق را با این چکار است
[B][M1]بگفت از عشق او تا کی خوری غم[M2]بگفتا تا زیم در مردگی هم
[B][M1]بگفتش گر بمیری در هوایش[M2]بگفتا در عدم گویم دعایش
[B][M1]بگفتش گر سرت برد به شمشیر[M2]بگفتا هم به سویش بینم از زیر
[B][M1]بگفت ار خون تو ریزد جفایش[M2]بگفتا هم بمیرم در هوایش
[B][M1]بگفت آخر نه خونریزی وبالست[M2]بگفت ار دوست می‌ریزد حلالست
[B][M1]بگفت ار بگذرد سوی تو ناگاه[M2]بگفت از دیده روبم پیش او راه
[B][M1]بگفتش گر نهد بر چشم تو پای[M2]بگفت از چشم در جان سازمش جای
[B][M1]بگفت ار بینیش در خواب قامت[M2]بگفتا بر نخیزم تا قیامت
[B][M1]بگفت آید گهی خوابت درین باب[M2]بگفت آری برادر خواندهٔ خواب
[B][M1]بگفت ار گوید از ناخن بکن سنگ[M2]بگفتا کاوم از مژگان به فرسنگ
[B][M1]بگفتش خوش بزی چند از غم دوست[M2]بگفتا چون زیم چون جان من اوست
[B][M1]بگفت از عشق جانت در هلاکست[M2]بگفتا عاشقان را زین چه باکست
[B][M1]زهر چش گفت دارای زمانه[M2]جوابی بازدادش عاشقانه
[B][M1]تعجب کرد شه زان استواری[M2]وزان سوزش به چندان پخته کاری
[B][M1]کسی کز عشق درد آشام باشد[M2]اگر پخته نباشد خام باشد
[B][M1]چو دیدش کو وفا را پای دارد[M2]قدم در دوستی بر جای دارد
[B][M1]زبان را داشت زان جولان گری باز[M2]بر آئین دگر شد نکته پرداز
[B][M1]مزاجش را به پوزش راز پرسید[M2]وزان حال پریشان باز پرسید
[B][M1]که چونی وز کجا افتادت این روز[M2]که می سوزد دل من بر تو زین سوز
[B][M1]جوابش داد مرد غم سرشته[M2]که این بود از قضا بر من نبشته
[B][M1]چو باشد دست تقدیرم عناگیر[M2]کجا بیرون توانم شد ز تقدیر
[B][M1]بگفت دیده چون دل مایل افتاد[M2]بلای دیده لابد بر دل افتاد
[B][M1]ازین پیشم نبود این بانگ و فریاد[M2]که طبعم بنده بود و جانم آزاد
[B][M1]ملک گفت اندک اندک پر شد این سیل[M2]به پستی هم بران نسبت کند میل
[B][M1]دل اندر چیز دیگر بند و می‌کوش[M2]کش از خاطر کنی عمدا فراموش
[B][M1]چنان آزاد گردی روزکی چند[M2]که ناری بیش یاد این مهر و پیوند
[B][M1]بگفت آن گه توان برجستن از چاه[M2]که تا زانو بود یا تا کمرگاه
[B][M1]اگر چه هست شیرین جان مسکین[M2]ولیکن نیست شیرین‌تر ز شیرین
[B][M1]چو از دل رفت شیرین جان چه باشد[M2]چو خصم خانه شد مهمان که باشد
[B][M1]مرا تا جان بود ترکش نگیرم[M2]وگر میرم رها کن تا بمیرم
[B][M1]منه بر جان من بندی که داری[M2]به خسرو گوی هر پندی که داری
[B][M1]هر آن کس کو دهد دیوانه را پند[M2]نخوانندش خردمندان خردمند
[B][M1]گر از لعلش مرا روزیست جامی[M2]رسم زو عاقبت روزی به کامی
[B][M1]وگر نبود ز بختم فتح بابی[M2]گدائی مرده گیر اندر خرابی
[B][M1]چو لوح زندگانی شد ز من پاک[M2]چه خواهد ماندن از من پاره‌ای خاک
[B][M1]تو خسرو را نصیحت کن در این درد[M2]که خواهد ماندن از تاج و نگین فرد
[B][M1]دل شه زین جواب آتش انگیز[M2]به جوش آمد چو دیگی ز آتش تیز
[B][M1]به منزل شد ز کوهستان اندوه[M2]غبار کوه کن بر سینه چون کوه
[B][M1]ز فرهاد آنچه در دل داشت حالی[M2]دل اندر پیش یاران کرد خالی
[B][M1]ندیمان کان سخن در گوش کردند[M2]نبد جای و سخن خاموش کردند
[B][M1]فرو بستند لب در کار شیرین[M2]عجب ماندند از گفتار شیرین
[B][M1]ملک گفت این وجود خاک بنیاد[M2]خرابم شد ز سنگ انداز فرهاد
[B][M1]اگر خون ریزمش بر رسم شاهان[M2]مبارک نیست خون بی‌گناهان
[B][M1]ور این اندیشه را در خویش گیرم[M2]عجب نبود گر از غیرت بمیرم
[B][M1]بباید رفت راهم را به هنجار[M2]که پایم وارهد ز آشوب این خار
[B][M1]بزرگ امید گفت این سهل کاریست[M2]به مژگان خارم ار در پات خاریست
[B][M1]روان کن هرزه گوئی را که در حال[M2]برو از مردن شیرین زند فال
[B][M1]اگر میرد فتوح خویش گیریم[M2]و گر نه کار دیگر پیش گیریم
[B][M1]خوش آمد شاه را آن چاره سازی[M2]نمودش مرگ آن بیچاره بازی
[A]
[B][M1]ملک را بود زنگی پاسبانی[M2]ترش رخساره‌ای کژ مژ زبانی
[B][M1]چو دیو دوزخ از عفریت روئی[M2]چو زاغ گلخن از بیهوده گوئی
[B][M1]شهش خواند و عطای بی کران کرد[M2]به وعده نیز دامانش گران کرد
[B][M1]پس آنگه در غرض بگشاد لب را[M2]که خسف ماه روشن کن ذنب را
[B][M1]شد آن دیوانهٔ بد خوش تابان[M2]چو دیوی سوی آن غول بیابان
[B][M1]روان شد سوی فرهاد بد اختر[M2]زبانی پر دروغ و چشمها تر
[B][M1]نشسته با شبانی قصه می گفت[M2]کزینسان کوه چون ضایع توان سفت
[B][M1]گذشت از مرگ شیرین هفته‌ای بیش[M2]رفیقش هم بران جان کندن خویش
[B][M1]چو بشنید این سخن فرهاد دل تنگ[M2]فتاد از بی خودی چون شیشه در سنگ
[B][M1]به زاری گفت بازم گو چه گفتی[M2]که هوش از جان و جان از تن برفتی
[B][M1]جوابش داد مرد آهنین دل[M2]که ای در سنگ مانده پای در گل
[B][M1]چه کاوی کان که آن گوهر ز کان رفت[M2]ز بهر کالبد غمخور که جان رفت
[B][M1]تو در کاری چنین زحمت مکش بیش[M2]که برد آن کار فرما زحمت خویش
[B][M1]به خاک انداختند اندام پاکش[M2]به آب دیده تر کردند خاکش
[B][M1]هزار افسوس از ان شاخ جوانی[M2]که بشکست از دم باد خزانی
[B][M1]دگر ره کاین سخن بشنید فرهاد[M2]نشان هوشمندی رفتش از یاد
[B][M1]بزد زانگونه سر بر سنگ خارا[M2]که جوی خود شد از سنگ آشکار
[B][M1]به جوی شیر در شد جوی خونش[M2]دل که خون گرفت از بوی خونش
[B][M1]ز چهره خون ز مژگان خاک می رفت[M2]میان خاک و خون افتاده می گفت
[B][M1]که آه ای بخت بی فرمان چه کردی[M2]به دردم می کشی در مان چه کردی
[B][M1]کنون کان دوست اندر خاک خواریست[M2]من ار مانم نه شرط دوستداریست
[B][M1]من و راه عدم کاینجای کس نیست[M2]ره من تا عدم جز یک نفس نیست
[B][M1]چو جان با جان در آمیزد به هم شاد[M2]در آمیزی به خاکش خاکم ای باد
[B][M1]همی گفت اینکه روزش را شب آمد[M2]به تلخی جان شیرین بر لب آمد
[B][M1]دهانش تلخ و شیرین در زبان بود[M2]به مرگش واپسین شربت همان بود
[B][M1]به شیرین گفتمش از دیده خون رفت[M2]که تا شیرین کنان جانش برون رفت
[A]
[B][M1]که چون فرهاد روز خود به سر برد[M2]چو شمع صبح دم در سوختن مرد
[B][M1]خلل در عشق شیرین در نیامد[M2]بر آمد جان و شیرین بر نیامد
[B][M1]خبر بردند بر شیرین خون ریز[M2]که خون کوهکن را ریخت پرویز
[B][M1]همه گفتند کاین رسمی نو افتاد[M2]که شیرین کشت و خون بر خسرو افتاد
[B][M1]روان شد نازنین کز راه یاری[M2]شهید خویش را گرید به زاری
[B][M1]به بالینگاه او شد با دلی تنگ[M2]به آب دیده شست از خون او سنگ
[B][M1]اشارت کرد تا فرمان برانش[M2]بشستند از گلاب و زعفرانش
[B][M1]کفن کردند و بسپردند غمناک[M2]غریبی را به غربت خانهٔ خاک
[B][M1]بسی بگریست شیرین بر غریبیش[M2]فزونتر زان ز بهر بی نصیبیش
[B][M1]چه در دست آمد آن نامهربان را[M2]که بی جرمی بکشت آن بی‌زبان را
[B][M1]چو نتوانست خونم را پی افگند[M2]گناهم را سیاست بر وی افگند
[B][M1]چو فردا دست خون در دامن آید[M2]دیت بر خسرو و خون بر من آید
[B][M1]به خدمت بود فرتوتی کهنسال[M2]چو گردون در جهان سوزی شده زال
[B][M1]نگون پشتی ولیکن کژ خرامان[M2]مهی در سلخ و نامش ماه سامان
[B][M1]بهر جا در مصیبت روفته جای[M2]بهر کو در عروسی کوفته پای
[B][M1]گشاده گریهٔ تزویر چون می[M2]هزاران اهرمن حل کرده در وی
[B][M1]فریب انگیزی از گیرائی گفت[M2]که کردی پشه و سیمرغ را جفت
[B][M1]ز داروها که کار آید زنان را[M2]ز ره برده بسی سیمین تنان را
[B][M1]مفرحها ز مروارید و از در[M2]که خوبان را برد هوش از بلا در
[B][M1]گیاهانی به تسخیر ازموده[M2]بهر ذره دو صد ابلیس سوده
[B][M1]چو در گوش آمدش گفتار شیرین[M2]به دندان خست لب زان کار شیرین
[B][M1]که بانو را پرستاری چو من پیش[M2]پس آنگه بهر ناچیزی دلش ریش
[B][M1]به فرما تا به یک پوشیده نیرنگ[M2]کنم صحرای عالم بر شکر تنگ
[B][M1]شکیبا کرد شیرین را فسونش[M2]نوازشها نمود از حد فزونش
[B][M1]به گرمی داد فرمان تا براند[M2]شکر را شربت شیرین چشاند
[B][M1]عجوز کاردان ز آنجا به تعجیل[M2]روان شد تا سپاهان میل بر میل
[B][M1]به چاره ره در ایوان شکر کرد[M2]چو موری کو به خوزستان گذر کرد
[B][M1]بیامد تا بر شکر به صد نوش[M2]نهاد از مهربانی حلقه در گوش
[B][M1]چو محرم شد همه شادی و غم را[M2]به مادر خواندگی بر زد علم را
[B][M1]ز شیرین کاری جادو زن پیر[M2]مزاجش با شکر در خورد چون شیر
[B][M1]پری روی از چنان جادو زبانی[M2]جدا بودن نیارستی زمانی
[B][M1]گهیش از عشق خسرو راز گفتی[M2]گهش ز اندوه شیرین باز گفتی
[B][M1]عجوز فتنه باوی روی در روی[M2]درون رفته به شکر موی در موی
[B][M1]چنان افتاد وقتی فرصت کار[M2]که کرد آهنگ می سرو سمن بار
[B][M1]به قدر هفته‌ای در کامرانی[M2]پیاپی داشت دور دوستکانی
[B][M1]بخار باده در سر کرد کارش[M2]صداع انگیز شد مغز از خمارش
[B][M1]فتادش در مزاج از رنج سستی[M2]به بیماری کشیدش تندرستی
[B][M1]ز بالین جستن سرو خرامان[M2]به سامان کاری آمد ماه سامان
[B][M1]به تدبیر آستین بالید و بنشست[M2]همی آمیخت نیرنگی بهر دست
[B][M1]گمان بر اعتمادش بسته بیمار[M2]کبوتر نازک و شاهین ستم کار
[B][M1]چو ناگه یافت آن فرصت که می جست[M2]به نوشین شربتی زهرش فرو شست
[B][M1]قدح پر کرد و در دست شکر داد[M2]لبش را ز آخرین شربت خبر داد
[B][M1]چو ماه نازنین کرد آن قدح نوش[M2]درون نازکش افتاد در جوش
[B][M1]خرابی یافت اندر قالبش راه[M2]ز پرواز از عدم شد جانش آگاه
[B][M1]نخست از بی خودی خود را بهش کرد[M2]وداع مادر فرزندکش کرد
[B][M1]که رحمت بر تو باد ای مادر پیر[M2]که در زحمت نکردی هیچ تقصیر
[B][M1]ز تو آن سایه دیدم بر سر خویش[M2]که امیدم نبود از مادر خویش
[B][M1]کشد تقدیر جان کم نصیبان[M2]گنه بر مرگ و تهمت بر طبیبان
[B][M1]ز من با شرط تعظیمی که دانی[M2]زمین بوسی به بزم خسروانی
[B][M1]به مالی زیر پایش دیده غمناک[M2]بگوئی آسمان را قصهٔ خاک
[B][M1]که ما رفتیم با جان پر امید[M2]ترا جان تازه با دو عمر جاوید
[B][M1]درین گفتن پلک در هم غنودش[M2]درامد خواب مرگ و در ربودش
[B][M1]ز هر چشم انجمن را خون برآمد[M2]نفیر از انجم گردون بر آمد
[B][M1]جوان مردان به سرها خاک کردند[M2]عروسان آستین‌ها چاک کردند
[B][M1]ز مژگان خلق خون دیده پالود[M2]برامد ناله‌های آتش آلود
[B][M1]به خسرو نیز گشت آن قصه روشن[M2]که مهمان شد شکر در سبز گلشن
[B][M1]نشست از سوگواری با تنی چند[M2]به ماتم چاک زد پیراهنی چند
[B][M1]ز نرگس بهر آن سرو خرامان[M2]به خاک افشاند در دامان به دامان
[B][M1]به صد تلخی ز شیرین کرد فریاد[M2]که به زین خواست نتوان خون فرهاد
[B][M1]عمل‌ها را جزاها در کمین است[M2]جزای آن که من کردم همین است
[B][M1]نکو را نیک و بد را بد شمار است[M2]به پاداش عمل گیتی به کار است
[B][M1]چو خسرو جرم خود را یافت پاداش[M2]پشیمان وار گشت از دیده خون پاش
[B][M1]طمع یک بارگی برداشت از دوست[M2]رضا بی مغز گشت و کینه بی پوست
[B][M1]ز ارمن در مدائن رفت غمناک[M2]ز حسرت کام خشک و دیده نمناک
[A]
[B][M1]شبی تاریک چون دریائی از قیر[M2]به دریا در چکید چشمهٔ شیر
[B][M1]ز جنبیدن فلک بی کار گشته[M2]ستاره در رهش مسمار گشته
[B][M1]ز ظلمت گشته پنهان خانهٔ خاک[M2]چو چاه بیژن و زندان ضحاک
[B][M1]سواد تیره چون سودای جانان[M2]به دامان قیامت بسته دامان
[B][M1]جهان چون اژدهای پیچ در پیچ[M2]به جز دود سیه گردش دگر هیچ
[B][M1]شبی این گونه تاریک و جگر سوز[M2]ز غم بی خواب شیرین سیه روز
[B][M1]به آب دیده با شب راز می‌گفت[M2]ز روز بد حکایت باز می‌گفت
[B][M1]همی نالید کای شب چند ازین داغ[M2]همائی را مکش در چنگل زاغ
[B][M1]به پایان شو که من زین بی قراری[M2]به خواهم مردن از شب زنده داری
[B][M1]چو خسبی آخر ای صبح سیه روی[M2]به آب چشم من رخ را فرو شوی
[B][M1]چه شد یارب پگه خیزان شب را[M2]که در تسبیح نگشایند لب را
[B][M1]مگر بشکست نای مطرب پیر[M2]که بر می نارد امشب نالهٔ زیر
[B][M1]مگر بر نوبتی خواب اشتلم کرد[M2]که امشب خاستن را وقت گم کرد
[B][M1]مگر شد بسته مرغ صبح در دام[M2]که بانگی در نمی‌آرد به هنگام
[B][M1]مگر دود دلم عالم سیه کرد[M2]دم من شمع گردون را تبه کرد
[B][M1]وگر نه کی شبی را این درنگ است[M2]که گردون بسته و سیاره لنگ است
[B][M1]مرا زین شب سیه شد روی هستی[M2]سیه روئیست این نی شب پرستی
[B][M1]گهی باشد که این شب روز گردد[M2]دل پر سوز من بی سوز گردد
[B][M1]ازین ظلمات غم یابم رهائی[M2]به چشم خویش بینم روشنائی
[B][M1]بسی می کرد زینسان نا امیدی[M2]که ناگه از افق بر زد سپیدی
[B][M1]چو لاله گر چه بودش در جگر داغ[M2]ز باد صبحدم بشگفت چون باغ
[B][M1]چه خوش بادیست باد صبح گاهی[M2]کزو در جنبش آمد مرغ و ماهی
[B][M1]چو شیرین یافت نور صبح دم را[M2]به روشن خاطری بر زد علم را
[B][M1]به مسکینی جبین بر خاک مالید[M2]ز دل پیش خدای پاک نالید
[B][M1]که ای در هر دلی دانندهٔ راز[M2]به بخشایش درت بر همگنان باز
[B][M1]ز بی کامی دلم تنگ آمد از زیست[M2]تو میدانی که کام چون منی چیست
[B][M1]چو تو امید هر امیدواری[M2]امیدم هست کامیدم بر آری
[B][M1]جز این در دل ندارم آرزوئی[M2]که یابم از وصال دوست بوئی
[B][M1]ز حرمت داشتی چون بی وبالم[M2]بشارت ده به کابین حلالم
[B][M1]درونم سوخت این حاجت نهانی[M2]گرم حاجت بر آری می‌توانی
[B][M1]وجودم گشت ازین درماندگی پست[M2]تو گیری از کرم درمانده را دست
[B][M1]نشاطی ده کزین غم شاد گردم[M2]ز زندان فراق آزاد گردم
[B][M1]به سر کبریا در پردهٔ غیب[M2]به وحی انبیاء در حرف لاریب
[B][M1]به نور مخلصان در رو سپندی[M2]به صبر مفلسان در ناامیدی
[B][M1]به ایمان تو اندر جان بد کیش[M2]به پیوند کهن بر پشت درویش
[B][M1]بدان اشکی که شوید نامه را پاک[M2]بدان حسرت که گردد همره خاک
[B][M1]بدان زندان تاریک مغاکی[M2]به بالین فراموشان خاکی
[B][M1]به خون غازیان در قطع پیوند[M2]بسوز مادران مرگ فرزند
[B][M1]به آهی کز سر شوری براید[M2]به خاری کز سر گوری براید
[B][M1]به مهر اندوده دلهای کریمان[M2]به گرد آلوده سرهای یتیمان
[B][M1]بدان غرقه که بر ناید ز آبی[M2]بدان تشنه که باشد در سرابی
[B][M1]به شبهای سیاه تنگ دستان[M2]به دلهای سپید حق پرستان
[B][M1]به بادی کاول اندر تن در آید[M2]بدان دم کآخر از مردم بر آید
[B][M1]به عشق نو در آغاز جوانی[M2]به غمهای کهن در دل نهانی
[B][M1]بدان بی دل که هستی نایدش یاد[M2]بدان دل کو بود با نیستی شاد
[B][M1]بدان سینه که دارد عشق جاوید[M2]به هجرانی که هست از وصل نومید
[B][M1]که برداری غم از پیراهن من[M2]نهی مقصود من در دامن من
[B][M1]گرفتارم به دست نفس خود رای[M2]به رحمت بر گرفتاری ببخشای
[B][M1]بر آور آرزویی را که دارم[M2]کلید آرزو نه در کنارم
[B][M1]اگر چه ماجرا هست از ادب دور[M2]توانی کز تو نتوان داشت مستور
[B][M1]نخستم در لباس آرزو پوش[M2]پس این جرمم بستاری فرو پوش
[B][M1]چو شیرین از سر صدق این دعا کرد[M2]خدا از صدقش آن حاجت روا کرد
[A]
[B][M1]چو بستان تازه گشت از باد نوروز[M2]جهان بستد بهار عالم افروز
[B][M1]ز آسیب صبا در جلوه شد باغ[M2]به غارت داد بلبل خانهٔ زاغ
[B][M1]هوا کرد از گل آشوب خزان دور[M2]به مشک‌تر به دل شد گرد کافور
[B][M1]عروس غنچه را نو شد عماری[M2]کمر بر بست گل در پرده داری
[B][M1]بنفشه سر بر آورد از لب جوی[M2]زمین گشت از ریاحین عنبرین بوی
[B][M1]نسیم صبح گاه از مشک بوئی[M2]هزاران نافه در بر داشت گوئی
[B][M1]حریر گل ورق در خون سرشته[M2]برات عیش بر ساقی نوشته
[B][M1]ملک بر عزم صحرا بارگی جست[M2]به پشت باد سرو نازنین رست
[B][M1]نخست از گشت کرد آهنگ نخجیر[M2]فرود آورد هر مرغی به یک تیر
[B][M1]به گلزار آمد از نخجیرگه شاد[M2]بساط افگند زیر سرو شمشاد
[B][M1]به می بنشست با خاصان درگاه[M2]بر آمد بانگ نوشا نوش بر ماه
[B][M1]پیاپی گر چه می میکرد بر کار[M2]نمی‌رفت از سرش سودای دلدار
[B][M1]شکیبا بود تا هشیاریی داشت[M2]کفایت را عنان از دست نگذاشت
[B][M1]چو سرها گرم شد از باده‌ای چند[M2]زبان بگشاد با آزاده‌ای چند
[B][M1]که نوروز آمد و گلزار بشگفت[M2]صبا با گل پیام عاشقان گفت
[B][M1]روان شد باد جام لاله بر دست[M2]خمار نرگس بیمار بشکست
[B][M1]همه کس با حریفی باغ در باغ[M2]مرا در دل ز دوری داغ بر داغ
[B][M1]همه شادند و جانم در عذابست[M2]که می بی روی خوبان زهر ناب است
[B][M1]چو چندی زین سخنها گفت حالی[M2]دل از اندیشه لختی کرد خالی
[B][M1]جنیبت جست و ز دل بار برداشت[M2]ره مشکوی آن دلدار برداشت
[B][M1]روان گشت از شراب لعل سرخوش[M2]ولی از سوز سینه دل پر آتش
[B][M1]چو آمد تا به قصر نازنین تنگ[M2]ز مغزش هوش رفت از سینه فرهنگ
[B][M1]خبر بردند بر سرو گلندام[M2]که طوبی بر در فردوس زد گام
[B][M1]به لرزید از هراس آن دستهٔ گل[M2]کزان سیلاب تندش بشکند پل
[B][M1]شکوه ننگ و نام آواره گردد[M2]لباس عصمتش صد پاره گردد
[B][M1]صواب آن دید رای هوشیارش[M2]که ندهد راه در ایوان بارش
[B][M1]عمل داران درگه را به فرمود[M2]که بشتابند پیش آهنگ شه زود
[B][M1]دویدند آن همه فرمان پذیران[M2]به استقبال شاه تخت گیران
[B][M1]چو آمد بر در قصر دلارام[M2]کزان شیرین سخن شیرین کند کام
[B][M1]دری بر بسته دید و میزبان دور[M2]مه اندر برج عصمت مانده مستور
[B][M1]تعجب کرد و حیران ماند زان کار[M2]که نخل بارور چون گشت بی بار
[B][M1]جهان شب شد به چشم نیم خوابش[M2]که ماند اندر پس کوه آفتابش
[B][M1]به خواری بازگشتن خواست در حال[M2]که خواندش نازنین ز آواز خلخال
[B][M1]ملک را کامد آن آواز در گوش[M2]به جان بی خبر باز آمدش هوش
[B][M1]چو سر بر کرد سوی قصر والا[M2]زمین بوسیده ماه سرو بالا
[B][M1]دمید از هر دو جانب صبح امید[M2]مقابل شد به دلگرمی دو خورشید
[B][M1]پری روی از مژه می ریخت آبی[M2]به روی میهمان میزد گلابی
[B][M1]به نظاره فرو ماندند تا دیر[M2]نمی‌گشت از تماشا چشمشان سیر
[A]
[B][M1]به زاری گفت کای جانم بتو شاد[M2]غمت شادی فزای جان من باد
[B][M1]بزرگیهای بی اندازه کردی[M2]که با خردان بزرگی تازه کردی
[B][M1]چو بود این بی سبب در پرده ماندن[M2]غریبان را ز در بیرون نشاندن
[B][M1]مرا بگذاشتی در خاک خواری[M2]چو مه بر آسمان گشتی حصاری
[B][M1]جوابش داد شمشاد قصب پوش[M2]که دولت پادشه را حلقه در گوش
[B][M1]اگر بالا شدم چون دیدمت مست[M2]مکن از سرزنش سرو مرا پست
[B][M1]توانم کز وفاداری درین راه[M2]دهم تن در رضای خدمت شاه
[B][M1]فرود آیم ازین منظر خرامان[M2]کمر بندم بر آئین غلامان
[B][M1]ولی ترسم که وا ماند ز پرواز[M2]تذرو نازنین در چنگل باز
[B][M1]تو شاه و عاشق و دیوانه و مست[M2]چو در دامت فتادم چون توان رست
[B][M1]برو خود را به بازار شکر بند[M2]که شیرین انگبین است و شکر قند
[B][M1]لب شیرین که جز با جان نسازد[M2]شکر داند کزو چون می‌گدازد
[B][M1]مبر نام شکر گر خود نبات است[M2]که شیرین شربت آب حیاتست
[B][M1]شکر گر چه دهد ذوق زبانی[M2]ولی شیرینست ذوق زندگانی
[B][M1]تو خوش خوش با پری رویان دمساز[M2]بهر گلزار چون بلبل به پرواز
[B][M1]مده دمهای سردم را به خود راه[M2]که از آه ایمنست آئینه ماه
[B][M1]حذر کن زین فغان آتش آلود[M2]که دیوارت سیه گردد بدین دود
[B][M1]نبینی کاه جان مستمندی[M2]بر آن کنگر بیندازد کمندی
[B][M1]درافگن زلف تا زآن رشته ناز[M2]شوم با چنبر گردون رسن باز
[B][M1]وگر بالا نخوانی زین مغاکم[M2]مران از در نه آخر کم ز خاکم
[B][M1]وگر راضی بدان شد لعبت نور[M2]که بوسیم استان دولت از دور
[B][M1]که باشد ذره‌ای از خویش نومید[M2]که خواهد تکیه بر بازوی خورشید
[B][M1]وگر محراب دیگر پیش کردم[M2]هوای نفس کافر کیش کردم
[B][M1]جوانی تهمت مرد است دانی[M2]بترس از تهمت روز جوانی
[B][M1]من ار نرخ شکر پرسیدم از مار[M2]فگندی از بهشتم دوزخی وار
[B][M1]ز شور شکرم تسکین نباشد[M2]شکر چون شور شد شیرین نباشد
[B][M1]نکردم من گناهی ور که کردم[M2]شفاعت خواهد اینک روی زردم
[B][M1]گناهم گر ببخشی شرمسارم[M2]وگر خون ریزیم هم با تو یارم
[B][M1]بدین خواری مرنجان بی خودی را[M2]مکافات است آخر هم بدی را
[B][M1]به خوش خوئی توان با دوستان زیست[M2]چو بدخو دوست باشد دشمنی چیست
[B][M1]گلی کز بوی خوش نبود نشانش[M2]رها کن تا برد باد خزانش
[B][M1]به آزار غریبان دست مگشای[M2]که غافل نیست دوران سبک پای
[B][M1]جفائی کان ز تو بر همرانست[M2]بتو نزدیکتر از دیگرانست
[B][M1]دگر باره پری روی فسون ساز[M2]فسونی تازه کرد از چشم غماز
[B][M1]دعا از زیر لب پرواز می داد[M2]سخن را چاشنی از ناز می داد
[B][M1]که شاها تا ابد شاه جهان باش[M2]ز مشرق تا به مغرب کامران باش
[B][M1]شکوهت را فلک زیر نگین باد[M2]کلید عالمت در آستین باد
[B][M1]من آن طاووس رنگینم در این باغ[M2]که دود دل سیاهم کرد چون زاغ
[B][M1]نه تسکینی که خود را باز جویم[M2]نه دلسوزی که با او راز گویم
[B][M1]ندانم کاین گره تا چون کنم باز[M2]که با بیگانه نتوان گفت این راز
[B][M1]نبینم ره چو رویت بینم از دور[M2]چو مرغ شب که کورش بینی از نور
[B][M1]برانم زین دل دیوانهٔ خویش[M2]که آتش در زنم در خانهٔ خویش
[A]
[B][M1]جوابی با هزاران عذر چون قند[M2]گشاد و کرد شیرین را زبان بند
[B][M1]که ای داروی چشمم خاک کویت[M2]دلم دیوانهٔ زنجیر مویت
[B][M1]ز رخسار تو چشمم باد پر نور[M2]وزان رخسار زیبا چشم بد دور
[B][M1]ترا کز آشنایی صد زیان بود[M2]اگر بیگانه گشتی جای آن بود
[B][M1]منم کز آستانت سر نتابم[M2]وگر تیغم زنی رخ بر نتابم
[B][M1]همی کن هر چه خواهی در حضورم[M2]مکن بهر خدا از خویش دورم
[B][M1]من و شبها و جان محنت اندود[M2]ز لرزانی تنی چون سائه دود
[B][M1]در صبح امیدم بی کلید است[M2]که پایان شب غم ناپدید است
[B][M1]همه روزم بهر سوئی دل و هوش[M2]مگر روزی ز نامت خوش کنم گوش
[B][M1]همه شب چشم حسرت در ره باد[M2]مگر وقتی ز بویت دل کنم شاد
[B][M1]ز تو چندین غمم در دل نهانی[M2]هنوزت دوست میدارم که جانی
[B][M1]به زاری گویمت در ساز با من[M2]مباش از پرده سنگ انداز با من
[B][M1]به خسرو گفت کای چشم مرا نور[M2]مباد از روی خوبت چشم من دور
[B][M1]مرا کشتی و من از مهربانی[M2]گهت جان خوانم و گه زندگانی
[B][M1]غمت در من چنان گشت آتش انگیز[M2]که خاکستر شدم زین آتش تیز
[B][M1]هنوز اندر طریق عشق خامم[M2]که می باید هنوز از ننگ و نامم
[B][M1]بسی کوشیدم اندر پرده پوشی[M2]که پوشم ناله‌ها را در خموشی
[B][M1]چه افتاده است نی نومیدم از خویش[M2]که بهر چون توئی سوزم دل ریش
[B][M1]هنوز رخ چو برگ یاسمین است[M2]هنوزم سرو بالا نازنین است
[B][M1]هنوزم گیسوان آشفته کارند[M2]هنوزم آهوان مردم شکارند
[B][M1]هنوز سیب سیمین نارسیداست[M2]هنوزم درج لولو بی کلید است
[B][M1]هنوز ار لب سر خون ریز دارم[M2]هنوز از غمزه پیکان تیز دارم
[B][M1]هنوز اندر سرم صد گونه ناز است[M2]هنوز افسانهٔ زلفم دراز است
[B][M1]مرا عشقت چنین کرده‌است بی زور[M2]که شیرینم به رویت با همه شور
[B][M1]وگر نه من به حسن آن آفتابم[M2]که نتواند فلک دیدن به خوابم
[B][M1]سر خود گیر کایندر پایگیر است[M2]که افسونت نه با ما جایگیر است
[B][M1]بگفت این و کشید از دل یکی آه[M2]که آتش در گرفت اندر دل شاه
[B][M1]چو خسرو پاسخ دل خواه نشنید[M2]به گوش خود ز شیرین آه نشنید
[B][M1]فرود آمد ز چشمش سیل اندوه[M2]چو باران بهاری بر سر کوه
[B][M1]کنیزی شد صنم را تنگ دل کرد[M2]که ابر از گریه دریا را خجل کرد
[B][M1]شکر لب چون شنید این داستان را[M2]شکیبائی نماند آن دلستان را
[B][M1]خرد را خواست با خود پای دارد[M2]به مستوری قدم بر جای دارد
[B][M1]بسی کوشید جان مستندش[M2]نیامد بند بال سودمندش
[B][M1]دل از عقل خیال اندیش برداشت[M2]حجاب نام و ننگ از پیش برداشت
[B][M1]ز بی صبری دوید از پرده بیرون[M2]حیا را مقنع از سر کرده بیرون
[B][M1]چو آمد پیش آن از ردهٔ خویش[M2]پشیمان از خود و از کردهٔ خویش
[B][M1]به زاری پای شه بوسید غمناک[M2]چو آب چشم خود غلطید در خاک
[B][M1]چو شه این دید دودش در سر افتاد[M2]ز پشت زین چو بیهوشان در افتاد
[B][M1]فتاده هر دو تن تا دیر ماندند[M2]به دل تشنه بدیده سیر ماندند
[B][M1]چو باز آمد ز صفرا هر دو را هوش[M2]صنم بر خاست با صد عذر چون نوش
[B][M1]به خواهش دست زد در دامن شاه[M2]به قصرش برد و خالی کرد درگاه
[B][M1]نماز شام بود و شمع در تاب[M2]که آن خورشید شد مهمان مهتاب
[A]
[B][M1]چو فرخ ساعتی باشد که تقدیر[M2]دو عاشق را کند با هم به تدبیر
[B][M1]گهی خوش خوش به شادی جام گیرند[M2]گهی در بزم وصل آرام گیرند
[B][M1]گهی با سرو سنبل دست مالند[M2]گهی افسانهٔ هجران سکالند
[B][M1]گه از لبها نصیب جان ربایند[M2]گه از دلها غبار غم زدایند
[B][M1]کسی کاین خواب بختش راستین است[M2]کلید دولتش در آستین است
[B][M1]بهشت و بوستان بی‌دوست زشتست[M2]به روی دوستان زندان بهشتست
[B][M1]من و جام می و زلف دوتاهت[M2]بهشت و باغ من روی چو ماهت
[B][M1]چو من زان روی گلرنگ شدم شاد[M2]رها کن سرخ گل را برد باد
[B][M1]چو در آغوشم آمد سرو گل روی[M2]ممان گو هیچ سروی بر لب جوی
[A]
[B][M1]چو مه در چادر شب رفت در خواب[M2]فرو پیچیدگی گردون نطع مهتاب
[B][M1]عروس صبح را بیدار شد بخت[M2]عروسانه بر آمد بر سر تخت
[B][M1]صنم فرمود کز گنج چو دریا[M2]کنند اسباب مهمانی مهیا
[B][M1]به زیور بهر دو خورشید پر نور[M2]دو منزل راست شد چون بیت معمور
[B][M1]روان شد خسرو از فرمان شیرین[M2]به ایوان دگر ز ایوان شیرین
[B][M1]جریده بودش آهنگ از مداین[M2]نبودش با خود اسباب خزاین
[B][M1]ز شاهان بد یکی انگشترینش[M2]خراج هفت کشور در نگینش
[B][M1]فرستاد آن مه نو را به برجیس[M2]سلیمان وار خاتم را به بلقیس
[B][M1]چو نتوان یک بها داد این نگین را[M2]چسان گویم دو چندان پاسخ این را
[B][M1]ولی در لب مرا هم خاتمی هست[M2]به دست شه دهم چون بوسمش دست
[B][M1]دهم با دو نگین انگشترینی[M2]که ارزد هر دو عالم را نگینی
[B][M1]چو بخشم یک نگین را دو نگین باز[M2]دو خاتم نیز باید کردنم ساز
[B][M1]چو شاه انگشت ساید بر نگینم[M2]شناسد قیمت انگشترینم
[B][M1]بگفت این و ز لب زیب نگین داد[M2]به عزت بوسه بر انگشترین داد
[B][M1]برابر گوئیا می کرد با هم[M2]نگین را با نگین خاتم به خاتم
[B][M1]در آن انگشتری بازی زمانی[M2]بماند انگشت اندر هر دهانی
[B][M1]بس آنگه گفت تا گردد مهیا[M2]جهازی پر در و گوهر چو دریا
[A]
[B][M1]ملک فرمود کآید موبدی زود[M2]کند پیوسته مقصودی به مقصود
[B][M1]خردمندی طلب کردند هشیار[M2]ز دل دریاوش و از لب گهر بار
[B][M1]در آمد کاردان و راز پرسید[M2]دو یک دل را رضاها باز پرسید
[B][M1]پس آنگه بر طریق آن دو همکیش[M2]معین کرد کابینی ز حد بیش
[B][M1]به باریدن در آمد گوهر و در[M2]چو دریا شد تهی گاه زمین پر
[B][M1]روان شد با عروس خویشتن شاه[M2]که بیند جلوهٔ خورشید با ماه
[B][M1]شه از بس خوش دلی رو در زمین برد[M2]سر اندر پای یار نازنین برد
[B][M1]فرو غلطید پیش آن پریزاد[M2]چو سایه زیر پای سرو آزاد
[B][M1]پری پیکر در آن عاشق نوازی[M2]شده مست از شراب عشق بازی
[B][M1]پریشان گشته زلف نیم تابش[M2]بگرد غمزه‌ها می گشت خوابش
[B][M1]ز مستی سر به زانوی ملک برد[M2]سر خود را به دست خویش بسپرد
[B][M1]ملک سر مست و دولت سازگارش[M2]مرادی آن چنان اندر کنارش
[B][M1]ز سوز عشق کاتش در دل افروخت[M2]غزل می گفت شاه و شمع می سوخت
[B][M1]ز شیرین کاری شیرین دل بند[M2]فراوان خورده بود انگور در قند
[B][M1]چو آن شب نازنین را بی خبر یافت[M2]مکافات عمل را وقت در یافت
[A]
[B][M1]چو مه در جلوه شد با نازنینان[M2]به خلوت رفت از آن خلوت نشینان
[B][M1]نهان گشت از پی عاشق نوازی[M2]کز آب گل کند گل را نمازی
[B][M1]حریر آبگون بر ماه بر بست[M2]به گیسو چشم بد را راه بر بست
[B][M1]مکلل زیوری در خورد شاهان[M2]بهای هر دری خرج سپاهان
[B][M1]بر آن بالای شه را رای پوشید[M2]عروسانه ز سر تا پای پوشید
[B][M1]ز بر پوشی ز مروارید شب تاب[M2]به دوش افگند چون پروین به مهتاب
[B][M1]رخ از گلگونه چون گلنار تر کرد[M2]به یک خنده جهانی پر شکر کرد
[B][M1]برون آمد چو از ابر آفتابی[M2]موکل کرده بر هر غمزه خوابی
[B][M1]دو لب هم انگبین هم باده در دست[M2]دو چشم شوخ هم هشیار و هم مست
[B][M1]خمار نرگسش در فتنه جوئی[M2]میان خواب و بیداریست گوئی
[B][M1]لبی از چشمهٔ حیوان سرشته[M2]هلاک عاشقان بر وی نوشته
[B][M1]به لب زان خندهٔ شیرین مهیا[M2]حیات افزای مردم چون مسیحا
[B][M1]ز مستی زلف را در هم شکسته[M2]هزاران توبه در هر خم شکسته
[B][M1]تبی کز دیدن آن شکل و رفتار[M2]به بستی زاهد صد ساله زنار
[B][M1]اشارت کرد سوی کار فرمای[M2]که از نامحرمان خالی کند جای
[B][M1]پریدند آن همه مرغان دمساز[M2]تذروی ماند و پس در چنگل باز
[B][M1]دو عاشق را فرار از دل برفتاد[M2]نشاط کامرانی در سر افتاد
[B][M1]گرفته دست یکدیگر چو مستان[M2]شدند از بزمگه سوی شبستان
[B][M1]نخست آن تشنه لب خشک بی تاب[M2]دهن را ز آب حیوان کرد سیراب
[B][M1]چو فارغ شد ز شربتهای چون نوش[M2]کشید آن سرو را چون گل در آغوش
[B][M1]چنان در بر گرفت آن قامت راست[M2]که نقش پرنیانش از پوست برخاست
[B][M1]خدنگی زد بدان آهوی بد رام[M2]که خون پخته جست از نافهٔ خام
[B][M1]به تیزی در عقیق الماس می راند[M2]نهالی در شکاف غنچه بنشاند
[B][M1]ز حلقه در دل شب تیر می جست[M2]که گلگونش به جوی شیر می جست
[B][M1]نه جوی شیر بلک آن جوی خون بود[M2]رو از فرهاد پرسش کن که چون بود
[B][M1]رهش بر سرمه دان عاج می شد[M2]ز میلش سرمه دان تاراج می شد
[B][M1]خضر سیراب گشت اندر سیاهی[M2]چکید آب حیات از کام ماهی
[B][M1]دهانش بر دهان و نوش بر نوش[M2]میانش بر میان و دوش بر دوش
[B][M1]فرو خفتند هر دو سرو آزاد[M2]چو شاخ سیمین بر برگ شمشاد
[A]
[B][M1]در آمد قاصد اقبال سرمست[M2]به توقیع ابد منشور در دست
[B][M1]که خسرو چیست این حاد و خیالی[M2]که عالم پر شد و گنجینه خالی
[B][M1]نگویم دهر پر آوازه کردی[M2]که تاریخ سخن را تازه کردی
[B][M1]بدین رنگین خیالی پرنیان سنج[M2]به جیب هفت گردون ریختی گنج
[B][M1]ازین مشکین عبیر مغز پرور[M2]دم روحانیان کردی معطر
[B][M1]به پاسخ شکرین کردم زبان را[M2]که ای نامت حلاوت داده جان را
[B][M1]به گفتن نیست چندان آرزویم[M2]ولی چون باز می‌پرسی بگویم
[B][M1]خدایم داد چندانی خزینه[M2]که دریا زو بود یک آبگینه
[B][M1]اگر صد سال گردانند دولاب[M2]چه کم گردد ز دریا قطره‌ای آب
[B][M1]رها کن تا در آید هر که داند[M2]برد چندانکه بردن می تواند
[B][M1]ببر زین خانه رختم جمله بی مزد[M2]که رخت خود حلالت کردم ای دزد
[B][M1]به یک تحسینت ای همدم حلال است[M2]وگر دشنام گوئی هم حلالست
[B][M1]عروسی را که برقع کرده‌ام باز[M2]ندارد وسمه‌ای بر ابروی ناز
[B][M1]وگر بینی مکرر معین بکر[M2]ز سهو طبع دان نز سستی فکر
[B][M1]نظامی کآب حیوان ریخت از حرف[M2]همه عمرش در این سرمایه شد صرف
[B][M1]چنان در خمسه داد اندیشه را داد[M2]که با سبع شدادش بست بنیاد
[B][M1]ولی ترسیدم از گل خندهٔ باغ[M2]که دانم رقص کبک از جستن زاغ
[B][M1]فراغ دل مرا از صد یکی بود[M2]هوس بسیار و فرصت اندکی بود
[B][M1]بدین ابجد که طفلان را کند شاد[M2]مثالی بستم از تعلیم استاد
[B][M1]گرش شیرین نخوانی باربد هست[M2]وگر جان نیست باری کالبد هست
[B][M1]گرم فرصت دهد زین پس خداوند[M2]کنم حلوای او را تازه زین قند
[B][M1]گشاد او پنج گنج از گنجهٔ خویش[M2]بدان پنج آزمایم پنجهٔ خویش
[B][M1]که تا گوید مرا عقل گرامی[M2]زهی شایسته شاگرد نظامی
[B][M1]نخست از پرده این صبح نشورم[M2]نمود از مطلع الانوار نورم
[B][M1]پس از کلک چکید این شربت نو[M2]که نامش کرده‌ام شیرین و خسرو
[B][M1]بقا را گر تهی ناید خزینه[M2]سه گنج دیگر افشانم ز سینه
[B][M1]در آغاز رجب فرخ شد این فال[M2]ز هجرت شش صد و هشت ونود سال
[B][M1]وگر پرسی که بیتش را عدد چیست[M2]چهار الف و چهارست و صد و بیست
[END]