[START][A]
[B][M1]کلّ ما فی الوجود لیس سواه
[M2]وحده لا اله الّا الله
[B][M1]دیده گر مغز بیند و گر پوست
[M2]رقم آفریدگاری اوست
[B][M1]شجر طور هستی، انسان شد
[M2]جلوه گاه جمال سبحان شد
[B][M1]آن شجر را زبان چو بار آمد
[M2]وقت توحید کردگار آمد
[B][M1]متعالی ز وصمت اطلاق
[M2]متجلی در انفس و آفاق
[B][M1]ازلش تا ابد دو تا نبود
[M2]ابدش از ازل جدا نبود
[B][M1]اوّل و آخر است از اسمایش
[M2]لیک واحد بود مسمّایش
[B][M1]وحدت او منزه از عددی
[M2]بی شریکی ست معنی احدی
[B][M1]ذاتش آیینهٔ تجلی علم
[M2]علم او درگشای جوهر حلم
[B][M1]لامکان آفرین، مکان گستر
[M2]کبریایش ازین و آن برتر
[B][M1]نقش هستی ز کلک او نقطی
[M2]مدّ صنعش کشیده است خطی
[B][M1]در حقیقت عدم شماری نیست
[M2]نقطه و خط جز اعتباری نیست
[B][M1]لوح توحید اوست ساده ز حرف
[M2]مغز حرف است این حدیث شگرف
[B][M1]حرف و صوت انفعال و او ذاتی ست
[M2]هر چه گوییم، باد پیماییست
[B][M1]لب کج نغمه، نیست دستان زن
[M2]دم فروبسته، یا زبان الکن
[A]
[B][M1]ای رخت در نقاب اسمایی
[M2]عین پنهان و محض پیدایی
[B][M1]ای ظهورت منزّه از تأویل
[M2]وی بطونت مقدس از تعطیل
[B][M1]من و ما شبهه های تحصیل است
[M2]موج آب روان تنزیل است
[B][M1]با کَرَم های بی نهایت تو
[M2]قطره، بحری ست از عنایت تو
[B][M1]زده هر ذره، کوس خورشیدی
[M2]هرکدام است جام جمشیدی
[B][M1]چشم لیلی کرشمه زار از توست
[M2]دل دیوانه داغدار از توست
[B][M1]از بهارت حدوث برگ گلی ست
[M2]هستی از ساغر تو قطره مُلی ست
[B][M1]داغ دل، غنچهٔ بهارانت
[M2]اشک خونین، ز لاله کارانت
[B][M1]گل دیگر ز عشق و حُسن دمید
[M2]سبزه خط و شکوفه موی سفید
[B][M1]چتر خورشید سایه پرور توست
[M2]پرتو او غبار لشکر توست
[B][M1]می کند بر خطت نهاده سری
[M2]کاروان وجود ره سپری
[B][M1]امر و نهی تو لوح تعلیم است
[M2]سجده تعظیم و جبهه تسلیم است
[B][M1]فیض عامت رسا به خاره و گِل
[M2]حرم خاص توست کعبهٔ دل
[B][M1]از خیالت که چشمهٔ جوش است
[M2]دل خونین من قدح نوش است
[B][M1]غم عشق اتوا راح ریحانی
[M2]خشک لب زین میم نگردانی
[A]
[B][M1]جبهه با سجده داشت عهد درست
[M2]نفس ناکشیده، صبح نخست
[B][M1]شده محرابم آستان شهی
[M2]که ندارم جز او امیدگهی
[B][M1]فیض اول خدایگان آمد
[M2]سر و سرخیل انبیاء احمد
[B][M1]آب حیوان نمی ز خاک درش
[M2]آبروبخش قدسیان گهرش
[B][M1]رازدار امور اسرایی
[M2]صبح فیاض عالم آرایی
[B][M1]نقش پایش جبین طراز ملک
[M2]به رهش چشم روشنان فلک
[B][M1]خضر در ره نوردی طلبش
[M2]لب عیسی وظیفه خوار لبش
[B][M1]عرش، فرش حریم خانهٔ اوست
[M2]سر جبریل و آستانهٔ اوست
[B][M1]مست صهبای فیض او سرها
[M2]خاک نعلین اوست افسرها
[B][M1]شرف الشّمس، پرتو رویش
[M2]لیلهٔ القدر شام گیسویش
[B][M1]انبیا را بشارتش چو رسید
[M2]از شب تیره صبح عید دمید
[B][M1]دست موسی رکاب داری کرد
[M2]لب عیسی نفس شماری کرد
[B][M1]روح قدس است در حمایت او
[M2]سدره دارد هوای رایت او
[B][M1]به تولای او دلم شاد است
[M2]خانهٔ اعتقاداما آباد است
[B][M1]هرگزم عهد بسته وا نشود
[M2]دستم از دامنش جدا نشود
[A]
[B][M1]آنکه بعد از نبی، وصیّ و ولی ست
[M2]نایب آفریدگار، علی ست
[B][M1]سجده ها وقف آستانهٔ اوست
[M2]خم از آن، پشت آسمان دو توست
[B][M1]بحر علمش محیط هستی شد
[M2]سر جاهل به قعر پستی شد
[B][M1]زندگی بخش عالم است، دمش
[M2]یم عرفان بود، نم قلمش
[B][M1]حصن ایمان دَرِِ مدینهٔ علم
[M2]آن گران لنگر سفینه علم
[B][M1]داده حقّش سریر هارونی
[M2]رفته خصمش به چاه قارونی
[B][M1]شده منصوص سرور احرار
[M2]در حضور مهاجر و انصار
[B][M1]ها دعا، کنت من له المولی
[M2]فعلیّ ولیّهُ الاولی
[B][M1]پس از آن گفت وال من والاه
[M2]رانده خصمش به تیغ من عاداه
[B][M1]صاحب نصّ اِنَّما هم اوست
[M2]مورد نجم و هل اتی هم اوست
[B][M1]خوانده آنجا که شد مدیح سرا
[M2]نفس خیر الوری خدای ورا
[B][M1]مصطفی دُرِّ راز چون سفته
[M2]نور خود را و او یکی گفته
[B][M1]آن سرافکن ز دوش ذوالحرمین
[M2]صف اعدا شکن، به بدر و حنین
[B][M1]تیغش از عمر و عبدود چو گذشت
[M2]صف احزاب دردی اعدا گشت؟!
[B][M1]داده تفضیل، سرور کونین
[M2]ضربتش را به طاعت ثقلین
[B][M1]رخنه در حصن کفر و کین افکند
[M2]دل ز دنیا و دَر ز خیبر کند
[B][M1]پیش ازین هم، مهاجر و انصار
[M2]رفته پیش و گرفته راه فرار
[B][M1]دیگری از مجاهدان چو نماند
[M2]کرد عزم رکوب و مرکب راند
[B][M1]به جهاد آن زمان ز جا برخاست
[M2]مرحب افکند و مرحبا برخاست
[B][M1]رستگار است هر که بر ره اوست
[M2]آفربنش گدای درگه اوست
[B][M1]قوت بازوی یداللهی
[M2]زده خط بر سواد گمراهی
[B][M1]نازم آن دل که می کند یادش
[M2]جان فدای علی و اولادش
[A]
[B][M1]چون ز من پیش، خواجهٔ عارف
[M2]آن به اسرار سالکان واقف
[B][M1]مرد معنی حکیم ربانی
[M2]باده پیمای فیض یزدانی
[B][M1]آن کهن مست جرعه های ازل
[M2]هوشیار دیار علم و عمل
[B][M1]دل و جان دادهٔ ولای علی
[M2]نکته پرداز، بر خفی و جلی
[B][M1]فارس عرصهٔ سخن سازی
[M2]پیشتاز فوارس تازی
[B][M1]زده کلکش بر آسمان بیرق
[M2]فارسی را کلام او رونق
[B][M1]خواجهٔ غزنوی سنایی راد
[M2]که به روحش تحیت حق باد
[B][M1]زد در این بحر نقش گویایی
[M2]که کند کوثرش جبین سایی
[B][M1]گاهی ابیات برگزیدهٔ او
[M2]که سجلّ است بر جریدهٔ او
[B][M1]شوربخش دماغ من گشتی
[M2]نمک افشان داغ من گشتی
[B][M1]عندلیب قلم ز طبع حزین
[M2]طلبیدی حدیقهٔ دومین
[B][M1]لیک از افسردگی قبول نشد
[M2]حالی طبع بوالفضول نشد
[B][M1]تا در این تنگنای وقت رحیل
[M2]خامه سر کرد، صور اسرافیل
[B][M1]نقش چندی به ارتجال زدم
[M2]آهی از تنگی مجال زدم
[B][M1]بو که منظور اهل دید افتد
[M2]وین سیه نامه، روسفید افتد
[B][M1]بعد پنجه هزار شعر گزین
[M2]که درآمد به دفتر تدوین
[B][M1]عمر هم در جوار هفتاد است
[M2]مشت خالی مرا پر از باد است
[B][M1]رنجه کلکم شد از شکرخایی
[M2]شاعری چیست؟ بادپیمایی
[B][M1]عمر در مستی گذاره گذشت
[M2]مستعارم به استعاره گذشت
[B][M1]تا یکی وزن و قافیه سنجم
[M2]حق به دست من است اگر رنجم
[B][M1]پیشهٔ مبتذل نه کار من است
[M2]شاعری عار اعتبار من است
[B][M1]خاصه در روزگار بی نصفت
[M2]وندرین عصر بی تمیز صفت
[B][M1]که بجا مانده پشم بافی چند
[M2]ژاژ خایان هرزه لافی چند
[B][M1]خام و بی مغز و بی ادب یکسر
[M2]در خریّت ز کون خر پَس تر
[B][M1]خِردَم بانگ زد که ای خیره
[M2]صفحه تا چند می کنی تیره؟
[B][M1]کم نوشتی به صفحهٔ ایّام؟
[M2]داستان سنجیت نگشت تمام؟
[B][M1]دل نفرسودت از سخن سازی؟
[M2]داستان دگر چه آغازی؟
[B][M1]چند بر خامه می توان پیچید؟
[M2]صفحه کردی سیاه و موی سفید
[B][M1]وقت خاموشی است هرز مجوش
[M2]بر زبان بستگان سخن مفروش
[B][M1]هرزه در... می دهی به خمیر
[M2]به خران درخور است مشت شعیر
[B][M1]هم ضمیران با وفا رفتند
[M2]سینه صافان باصفا رفتند
[B][M1]اندرین عرصه گمرهی از هوش
[M2]نغمه پرداز گشته ای کو گوش؟
[B][M1]گفتی و حرف مدعا گفتی
[M2]گهری سفتی و به جا سفتی
[B][M1]لیک از آغاز این کساد هنر
[M2]به هنرپروران نبودم سر
[B][M1]چو قلم زیر تیغ بالیدم
[M2]زخم خوردم سخن سراییدم
[B][M1]مزد و منّت نداشتم خواهش
[M2]خاطر آسوده بود با کاهش
[B][M1]چو خروشی که می سراید گوش
[M2]کار نبود مرا به ناله نیوش
[B][M1]نالم و ناله سنج خوبش خودم
[M2]نمک افشان و سینه ریش خودم
[B][M1]شاید آبی به روی کار آید
[M2]خشک دی بگذرد بهار آید
[B][M1]بیند ایّام روی یاران را
[M2]پرده سنجان و خوش عیاران را
[B][M1]گوش صاحبدلی نیوشد راز
[M2]حسن انجام یابد این آغاز
[B][M1]سخنم بشنود سخندانی
[M2]هدیه سازد دعای غفرانی
[B][M1]زیر هر حرف خویش پنهانم
[M2]تن گفتار خویش را جانم
[B][M1]هر که ما را به خیر یاد کند
[M2]غم و اندوه، جزو باد کند
[A]
[B][M1]حق ز ادراک خلق مستور است
[M2]از مقام مقربان دور است
[B][M1]خلق یک ذره است از ایجادش
[M2]متقوّم به فیض امدادش
[B][M1]ذره کی ظرف انبساط شود؟
[M2]حق محیط است، کی محاط شود؟
[B][M1]هست قائم به ذات، عز و جل
[M2]با خدا، ممکنات را چه محل؟
[B][M1]باشد ادراک، بی افاضه محال
[M2]نکنی فکر خود به خویش وبال
[B][M1]حق بود نزد بینش احرار
[M2]محتجب از عقول چون ابصار
[B][M1]دیده ی سرّ و چشم سرکورند
[M2]هر دو از خاک درگهش دورند
[B][M1]دام سیمرغ کی به دست آید؟
[M2]فکر صیاد، باد پیماید
[B][M1]آنکه فرمان به قدسیانش بود
[M2]ما عرفناک ورد جانش بود
[B][M1]زین سبب فکرت تو در الّا
[M2]نیست نزدیک عقل و فهم روا
[B][M1]لیک در ذات حق تفکر تو
[M2]نفزاید به جز تحیر تو
[B][M1]تا به کی فکرهای خام کنی؟
[M2]شرک را، معرفت چه نام کنی؟
[B][M1]در حق ذوالجلال و الاکرام
[M2]شرط ایمان شناس، قطع کلام
[B][M1]هر چه با دست فکرتش سازی
[M2]عشق مصنوع خویش می بازی
[B][M1]در تصور هر آنچه گنجانی
[M2]آن ز اغراض توست و نادانی
[B][M1]عرض وجوهر، آفرینش اوست
[M2]متعالی ز عقل و بینش اوست
[B][M1]لیکن انوار معرفت چو دمد
[M2]ظلمت وهم از میانه رود
[B][M1]سرمه سازد، فروغ ایمان را
[M2]دیده های بلند بینان را
[B][M1]بیند از فیض پرتو اشراق
[M2]جلوه اش را در انفس و آفاق
[B][M1]فیض اقدس چو جلوه آرا شد
[M2]مظهر او صفات و اسما شد
[B][M1]صبح روشن شد و تو در خوابی
[M2]ثَمَّ وَجه الله است محرابی
[B][M1]نیکوان جهان نکو بینند
[M2]هر چه بینند، اوّل او بینند
[B][M1]می شناسم گروه دیده وری
[M2]که ندیده ست چشمشان دگری
[B][M1]غیر، هرگز حجاب او نشود
[M2]همه محدود و نیست او را حد
[B][M1]غیب اگر ... سبب وهم است
[M2]غیر، محدود و ··· وهم است کذا
[B][M1]هر چه از خویش حد بیفشاند
[M2]غیر محدود را نپوشاند
[B][M1]غایب از غایت ظهور خود است
[M2]جلوه اش در نقاب نور خود است
[B][M1]ممتنع دان ازو جدایی او
[M2]همه روشن به روشنایی او
[B][M1]ذات هستی، غنی و موجودات
[M2]همه محتاج و او غنی الذات
[B][M1]اصل هستیست عین ذات خدا
[M2]انتسابیست هستی اشیا
[B][M1]دو حقیقت بود بَر ِ بینا
[M2]یک نهفته مدام و یک پیدا
[B][M1]آنکه پیدا بود خدا باشد
[M2]ممتنع ذاتش از بدا باشد
[B][M1]و آن حقیقت که مخفی است و نهان
[M2]عالم است آن که می نگشت عیان
[B][M1]لیک عکسش به فهم نادان است
[M2]این که گفتم به چشم عرفان است
[B][M1]باقی خلق بر خلاف صواب
[M2]رفته و دیده ها غنوده به خواب
[B][M1]غایب از خفته هم بود محسوس
[M2]خفته تر آنکه شد به حس محبوس
[B][M1]دیده با نور آشنایی ده
[M2]خرد از قید حس، رهایی ده
[B][M1]تا مگر قصر کبریا بینی
[M2]خود نبینی، مگر خدا بینی
[B][M1]هستی محض، قائم است به ذات
[M2]همه اشیا به او شوند اثبات
[B][M1]هر چه هست از بلند و پست، عیان
[M2]همه محتاج عین هستی دان
[B][M1]ثابت این عین را ثبات خود است
[M2]روشنی، نور را به ذات خود است
[B][M1]آن حقیقت بود، مجاز است این
[M2]بی نیاز است آن، نیاز است این
[B][M1]کنه هستی به کس هویدا نیست
[M2]صعوه، هم آشیان عنقا نیست
[B][M1]معنی .... بدیهی ماست
[M2]ذهنیش نام اگر نهند رواست
[B][M1]اعتباری ست مستفاد از شییء
[M2]اصل هستی ست نور و ذهنی فیء
[B][M1]او بذاته محقق الاشیاست
[M2]این پس از انتزاع، روی نماست
[B][M1]ار شئون حقیقی است این است
[M2]هرکه دانست، از ضلالت رست
[B][M1]این دلیل وجود و آن مدلول
[M2]علت است این به ذات و آن معلول
[B][M1]وحدتش هم برین نمط باشد
[M2]فرض غیریّتی غلط باشد
[B][M1]انقسام حقیقت است محال
[M2]شهدالله إنَّهُ متعال
[B][M1]هیچ موجود نیست غیر وجود
[M2]فرض ماهیت از چه خواهد بود؟
[B][M1]وحدت او نه زاید از ذات است
[M2]وصف زاید به ذات، طامات است
[B][M1]کلی و عام و خاص چیزی نیست
[M2]نعت اطلاق و قید ازو منفی ست
[B][M1]مغز حرف، اینکه غیر او عدم است
[M2]با وجودش بگو دگر چه کم است؟
[B][M1]در مقام تطورات وجود
[M2]برقع از رخ گشود، کثرت جود
[B][M1]خامه درکش حزین، ازین وادی
[M2]ملک ایمان گرفت آبادی
[B][M1]اینقدر بس بود، کس ار باشد
[M2]ورنه بهتر که مختصر باشد
[B][M1]کشف اسرار حق مکن زین بیش
[M2]با تو گویم، تو دانی و دل خویش
[A]
[B][M1]ﭼﻮﻥ ﺗﻔﮑﺮ ﺑﻪ ﺫﺍﺕ ﺍﻭ ﻧﺮﺳﺪ
[M2]هم به کُنهِ صفات او نرسد
[B][M1]ﺟﻤﻠﻪ ﺍﻭﺻﺎﻑ، ﻋﯿﻦ ﺫﺍﺕ ﺑﻮﺩ
[M2]گر چه مفهوم آن صفات بود
[B][M1]در حقیقت، صفت هویت اوست
[M2]مغز، معنی و هر چه بینی پوست
[B][M1]حد الحقیقت است خدا
[M2]اختلافات، باشد از اسما
[B][M1]هستیش هر چه هست ذات آن است
[M2]آنچه قدرت بود، حیات آن است
[B][M1]حکمت است آنچه قدرتش خوانی
[M2]بصر است آنچه سمع می دانی
[B][M1]وحدتش عالم است و هم معلوم
[M2]غیر باشد، صفات در مفهوم
[B][M1]عین واحد، ظهور ذات کند
[M2]به اثر جلوهٔ صفات کند
[B][M1]بنگر احکام دو جهانش را
[M2]پی نقد و صفات دانش را
[B][M1]پیش چشمی که عین انصاف است
[M2]مرجع حرف، نفی اوصاف است
[B][M1]نفی اوصاف می کنیم از ذات
[M2]به حصول نتایج و ثمرات
[B][M1]وصف، منفی ست پیش دیده وران
[M2]غایتش را کمال مثبت دان
[B][M1]خواه توصیف و خواه تنزیه است
[M2]منع تفصیل و ردّ تشبیه است
[B][M1]اختلاف تجلیات بود
[M2]که مآلش کمال ذات بود
[B][M1]این که اسماء فالق الاشیاست
[M2]لفظ بسیار، واحد المعناست
[B][M1]اختلافات گر چه مختلف است
[M2]جامعیت مقام مؤتلف است
[B][M1]گر کمال بها برون ز حد است
[M2]جلوهٔ ذات اکاملا احد است
[A]
[B][M1]بر حقایق در وجود گشود
[M2]یافت اعیان خارجیه وجود
[B][M1]معنیش گر چه هست وجدانی
[M2]من عبارت کنم که برخوانی
[B][M1]باشدش گر نصیبی از ادراک
[M2]... فنحن ... هناک (در یک نسخه: کل مدری محن بهناک)
[B][M1]ممکنی چون ز ممکنات نبود
[M2]قابل افتد به استفادهٔ جود
[B][M1]آن شرایط که هستی غیبیش
[M2]خواهد آن را بیابد از کم و بیش
[B][M1]از خدا، با لسان استعداد
[M2]طلبد هستی که هست مراد
[B][M1]نسبتی خاص در میان ید
[M2]که به ذیل وجود بگراید
[B][M1]حکم و آثار عینی آن ذات
[M2]منعکس می شود در آن مرآت
[B][M1]ظاهر هستی است آیینه
[M2]جام گیتی نمای دیرینه
[B][M1]حکم و آثار آن کند سریان
[M2]متعین شود وجود، بدان
[B][M1]منطبع می شود به الوانی
[M2]که به هستی نمود سیلانی
[B][M1]اقتضا می کند همان نسبت
[M2]هستی خارجی ماهیت
[B][M1]ماهیت عارض وجود شود
[M2]شییء موجود از قیود شود
[B][M1]نه به معرض شود از آن، نه زیان
[M2]نه پذیرد زیادت و نقصان
[B][M1]صفتی زان نمی شود حاصل
[M2]بَرِ ذاتش نمی شود زایل
[B][M1]هست معروض ازین عروض مصون
[M2]نه مبدل شود نه کم نه فزون
[B][M1]چون عروض عرض به جوهر نیست
[M2]این قران چون قران دیگر نیست
[B][M1]در معیّت، وجود با اشیا
[M2]می نسازد تغیری پیدا
[A]
[B][M1]صورت از عارض است بر مرآت
[M2]نیست تبدیلی از جمیع جهات
[B][M1]در بر آیینه راکه صورت اوست
[M2]حس گمان می برد که عارض روست
[B][M1]لیک داند خرد که عارض نیست
[M2]این اثر هم به فرض فارض نیست
[B][M1]نیست قائم به سطح آینه آن
[M2]نه به عمق وی آن کند سریان
[B][M1]عکس و آیینه نسبتی دارند
[M2]ربط عاری ز کلفتی دارند
[B][M1]حس توهم کند که آن صورت
[M2]عارض آینه ست، بی شبهت
[B][M1]غلط وهم، از حد افزون است
[M2]شبهاتش ز حصر بیرون است
[B][M1]عاقلی لفظ عارض ارگوید
[M2]رَهِ مقصود معنوی پوید
[B][M1]عکس آیینه ای که مفروض است
[M2]کی قیام عرض به معروض است؟
[B][M1]نسبتی خاص در میان آمد
[M2]از خفا، عکس در عیان آمد
[B][M1]صورت، آیینه را نفرساید
[M2]جز نمایندگی نیفزاید
[B][M1]در حصول و زوالش آیینه
[M2]با جمال و کمال دیرینه
[B][M1]زین نمط عین ثابت است وجود
[M2]یافت چون نسبتی، شود موجود
[B][M1]نسبت، امکان شناس و استعداد
[M2]فهو الکلّ مبدأ و معاد
[A]
[B][M1]هستی بر مقیدات از حق
[M2]بی مقیّد نمی شود مطلق
[B][M1]از دو جانب فتاده استلزام
[M2]حاجت از یک طرف بود به دوام
[B][M1]واجب از ممکن است مستغنی
[M2]بی نیاز است و احتیاجی نی
[B][M1]خاصه ممکن افتقار بود
[M2]او ز هر سلک و هر شمار بود
[B][M1]از گدا مضحک است، استغنا
[M2]همه هیچ و خدای راست، غنا
[B][M1]لازم مطلق است اگر ممکن
[M2]نیست شکی درین سخن لیکن
[B][M1]نیست لازم مقید مخصوص
[M2]نتواند شدن یکی منصوص
[B][M1]بدلی چون که نیست مطلق را
[M2]نبود چون تعددی حق را
[B][M1]قبلهٔ احتیاج ها همه اوست
[M2]جزء و کل را بر آستانش روست
[B][M1]بی نیازی مطلق از ذات است
[M2]ذات او قبله گاه حاجات است
[B][M1]لیک الوهیت و ربوبیت
[M2]بی مقید کجا دهد صورت؟
[B][M1]شده شمس ظهور اسمایی
[M2]همه ذرات را تقاضایی
[B][M1]طالبیت مقام تفضیل است
[M2]نصِّ احَببتُ را چه تأویل است؟
[B][M1]ذات کامل، کمال خود خواهد
[M2]هر جمیلی جمال خود خواهد
[B][M1]لاجرم در مظاهر آفاق
[M2]متجلی شود، علی الاطلاق
[B][M1]اوج اطلاق و قید تنزیلی
[M2]حصر اجمالی است و تفصیلی
[B][M1]جمله ابیات من که می خوانی
[M2]همه بیت الله است اگر دانی
[B][M1]گفتمت از دل معارف زای
[M2]لیک هش دار تا نلغزد پای
[A]
[B][M1]گر به هستی نظر کند عارف
[M2]چون به علم الیقین بود واقف
[B][M1]بیند اول فراخور حالش
[M2]ذات حق و صفات افعالش
[B][M1]چون به عین الیقین رسد زان پس
[M2]همه ذات و صفات بیند و بس
[B][M1]چونکه حق الیقین نماید رو
[M2]گوید آنگاه لیس الا هو
[B][M1]او نگوید جز آنکه اوست که اوست
[M2]همه را بنگرد چه مغز و چه پوست
[B][M1]معنی مختلف به هستی نیست
[M2]ذهنی و خارجی به یک معنی ست
[B][M1]لیک دارد مراتب بسیار
[M2]منکشف باد بر اولواالابصار
[B][M1]درجاتش یکی ز یک برتر
[M2]اختلاف مراتبش بنگر!
[B][M1]هر مقامی به وصفی و نامی
[M2]هر یکی راست خاصه احکامی
[B][M1]چون الوهیت و ربوبیت
[M2]پس عبودیت است و خلقیت
[B][M1]گر کنی حفظ هر یک آگاهی
[M2]نکنی حفظ اگر تو، گمراهی
[B][M1]هر یکی را ببین به جای خودش
[M2]بنگر احکام آن، سزای خودش
[B][M1]گرچه جز نقطه نیست آنهمه حرف
[M2]قبض و بسطیست در میانه شگرف
[B][M1]نام آنها فقط نقط نکنی
[M2]اعتبارات را غلط نکنی
[B][M1]همچنین ظاهر است اینکه مداد
[M2]واحد است و نباشدش تعداد
[B][M1]پنج خواهی نویس و خواهی بیست
[M2]حرف ها را کرانه پیدا نیست
[B][M1]این کثیر و مداد یک باشد
[M2]وحدتش کی مقام شک باشد
[B][M1]لاتکون الحروف مفقوده
[M2]کلّها بالمداد موجوده
[B][M1]حیثُ لولا المداد، لیس الحرف
[M2]زیر حرف من است بحری ژرف
[B][M1]لیس الّا المداد فی الالواح
[M2]بی نیاز است صبح از مصباح
[B][M1]با همه حرفهای گوناگون
[M2]از تغیر بود مداد مصون
[B][M1]گر بگویند نیست غیر حروف
[M2]در سراپای لوح بخش نشوف
[B][M1]این کلامی ست صدق و نیست گزاف
[M2]می نگنجد در این قضیه خلاف
[B][M1]لیس الا المداد اگر گویی
[M2]راه کوی درست می پویی
[B][M1]در تمامی مظاهر آفاق
[M2]نیست غیر از منزه از اطلاق
[B][M1]دیدهٔ عارفان بزم شهود
[M2]می ندیده ست غیر از او موجود
[B][M1]بیند اعیان ممکنات همه
[M2]متلاشی به عین ذات همه
[B][M1]زآن که غیر از مداد پیدا نیست
[M2]گفته ای حرف، لیک معنا نیست
[B][M1]اعتبارات وصفی و اسما
[M2]غیر از این نیست گر شوی بینا
[B][M1]مثبت لوح می شود منفی
[M2]منفیش هم ز نفی مستعفی
[B][M1]می شود مهرهٔ دلم ماتش
[M2]خیره در لوح نفی و اثباتش
[B][M1]غیر از این نامه آشکار و نهفت
[M2]حرف روشن چنین نباید گفت
[B][M1]روشنی داد اگر چراغ دلم
[M2]سوخت برق سخن، دماغ دلم
[B][M1]لیک شرمندهٔ مقال خودم
[M2]خنده می آید از مثال خودم
[B][M1]سینه را چاک اگر کند زیبد
[M2]به دهن خاک اگر کند زیبد
[B][M1]ذره پوید کجا و مهر کجا؟
[M2]هو شمس الضحی و نحن فنا
[B][M1]نفس ای دل، قرین تاب و تب است
[M2]عجز بالذات، مهر ما به لب است
[A]
[B][M1]بسته بودم زبان ولی ناچار
[M2]وحدتش را همی کنم اظهار
[B][M1]خامشی نیست بی سبب ما را
[M2]حرف، تبخاله شد به لب ما را
[B][M1]بحر معنی ست نیک تازه و ژرف
[M2]چه از آن گنجدم به ساغر حرف
[B][M1]لفظها تخته ای ست طوفانی
[M2]تو چه در تخته، بحر گنجانی
[B][M1]چه کنم ظرف گفتگو تنگ است؟
[M2]بار کوه است و لاشه خرلنگ است
[B][M1]خاصه من تنگتر به خودکردم
[M2]وزن را در میان حد کردم
[B][M1]بحر معنی و بحر شعر بهم
[M2]چون حبابی ست برکنارهٔ یم
[B][M1]روی و قافیه چهاکه نکرد؟
[M2]چه به ما تنگی فضا که نکرد؟
[B][M1]اینقدر هم که می زنم نفسی
[M2]راست گویم که نیست کار کسی
[B][M1]من نگویم خود اوست گوینده
[M2]گفتگو تهمتی ست بر بنده
[B][M1]پیش از این هم سخنوران دلیر
[M2]کارفرما شدند کلک دبیر
[B][M1]خود اگر رفته اند، مانده بجا
[M2]اثر خامه های ره پیما
[B][M1]هرکه نقاد در سخن باشد
[M2]می شناسد اگر چو من باشد
[B][M1]هر زبانی سخن نیارد کرد
[M2]ور کند هم، چو من نیارد کرد
[B][M1]چه حکایت کند زبان بی دل؟
[M2]نشود خامه ترجمان بی دل
[B][M1]دل اگر باشد و زبان هم نیز
[M2]همه یکسان نیند در همه چیز
[B][M1]قطره دارد دلی فراخور خویش
[M2]بحر را هم دلی ست در بر خویش
[B][M1]برده مستی عنان من از دست
[M2]نگرفته ست نکته کس بر مست
[B][M1]مستی از ره مرا به دور افکند
[M2]شعله بنشست و دود گشت بلند
[B][M1]نیست گرمی مرا امید از کس
[M2]آتش افروز خود شدم، به نفس
[B][M1]گفته بودم که وحدتش گویم
[M2]لب وکامی به شعله می شویم
[B][M1]وحدتی کان به حق کنی نسبت
[M2]به عدد ره ندارد آن وحدت
[B][M1]هست مجهول وحدت عددی
[M2]نشود وصف ذاتی احدی
[B][M1]وحدت مطلق حقیقی دان
[M2]که بود جزء و کل در آن یکسان
[B][M1]تا به عالم تقابل است و تضاد
[M2]آنچه نامش توافق است و داد
[B][M1]همه هالک بود در آن وحدت
[M2]همه محدود و بی کران وحدت
[B][M1]وحدت و کثرت ار چه اقسام است
[M2]هر یکی را به حدِّ خود نام است
[B][M1]همه اقسام کثرت و وحدت
[M2]متلاشی بود در آن حدت
[B][M1]ذره ای فیض شاملش نبود
[M2]هیچ کثرت مقابلش نبود
[B][M1]جل شانه، خدای را ضد نیست
[M2]باشدش ضد خدای موجد نیست
[B][M1]مشتمل دان به کل موجودات
[M2]وحدتش را علی السّوی بالذّات
[B][M1]احدیت مراتبش نبود
[M2]نسبتش گر دهی به ذات احد
[B][M1]آن احد گفتمت هوالله است
[M2]متعالی ز فهم آگاه است
[B][M1]کثرت آنجا نمی شود پیدا
[M2]که احد ذات واجب است آنجا
[B][M1]احد آنجا نه نعت و توصیف است
[M2]عین آن ذات، غیر تعریف است
[B][M1]ور دهی نسبتش به اسم صفات
[M2]یعنی آنها یکی بود بالذات
[B][M1]همه مستهلک است در ذاتش
[M2]بود آن وحدت اضافاتش
[B][M1]احدیت صفات و اسما را
[M2]نعت باشد به واحد یکتا
[B][M1]ور به افعال نسبتش دادی
[M2]که مسمّی بود به ایجادی
[B][M1]یعنی آن جامع صفات کمال
[M2]نیست بالذات مصدر افعال
[B][M1]نسبت این جای نعت باشد نیز
[M2]چون شنیدی عزیز دار عزیز
[B][M1]آنکه قائم به ذات خود باشد
[M2]هستی مطلق احد باشد
[B][M1]قائم الذّات غیر او نبود
[M2]استوار، آبها به جو نبود
[B][M1]آب جوی از قبیل اعراض است
[M2]ادعای نبوت اغماض است
[B][M1]همه در اصل ذات معدومند
[M2]جمله محتاج حی قیومند
[B][M1]هرچه را صاحب بقا بینی
[M2]نقش این عاریت سرا بینی
[B][M1]او نمایندگی به او دارد
[M2]رنگ پایندگی به او دارد
[B][M1]اثر نفخه های رحمانی
[M2]تیرگی را نموده نورانی
[B][M1]نو به نو خلعت وجود دهد
[M2]محفل آرایی شهود دهد
[B][M1]همه را دارد از فنا محفوظ
[M2]به نعیم بقا کند محظوظ
[B][M1]اثر موجدی و خلاقی
[M2]دایم است انفسی و آفاقی
[A]
[B][M1]می نیارد عدم شود موجود
[M2]این عیان است پیش اهل شهود
[B][M1]عقل در کشوری که هست حکم
[M2]نتواند شدن وجود عدم
[B][M1]عالم آنجا که صورت علمی ست
[M2]نسبت آن به هست و نیست یکی ست
[B][M1]ذات ممکن که هست محض قبول
[M2]کرده تسلیم امر و ترک فضول
[B][M1]بود قابل وجود را و سبب
[M2]قابلیت بود زبان طلب
[B][M1]آفتاب اقضای روز کند
[M2]همه ذرات ازو بروز کند
[B][M1]جلوه گر گشت اقتدار قدیر
[M2]که از آن می شود به کن تعبیر
[B][M1]فیکون است آن قبول وجود
[M2]معنیش امتثال خواهد بود
[B][M1]قابل کون بود چون ممکن
[M2]کون در وی نهفته و کامن
[B][M1]متعلق چو شد ارادهٔ حی
[M2]کون و کاین بروز کرد از وی
[B][M1]باطن و ظاهر است اسم خدا
[M2]لیک نسبت به ذات هست جدا
[B][M1]هم چنین فاعل است و هم قابل
[M2]فهم این نکته کی کند جاهل؟
[B][M1]در وجود اجتماع فعل و قبول
[M2]پیش روشندلان بود معقول
[B][M1]آن وجودی که عینی ذات است
[M2]دو شئون است و دو اضافات است
[B][M1]غیر مجعول عین حق باشد
[M2]جعل مخصوص ما خلق باشد
[B][M1]دو بدین است عاجل و کامل
[M2]از یکی فاعل از یکی قابل
[B][M1]قابل و فاعل از یسار و یمین
[M2]هر چه آن داد می پذیرد این
[B][M1]فعل او جز به نور او نشود
[M2]مظهرش جز ظهور او نشود
[B][M1]مطلق از جملهٔ صفات خود است
[M2]متعین به عین ذات خود است
[B][M1]این حقیقت به عین محجوبان
[M2]چشم کور است و روی محبوبان
[A]
[B][M1]هر حقیقت که برگشود جمال
[M2]باشدش پایه را ز نقص وکمال
[B][M1]آن کمال از وجود او باشد
[M2]تابع و فرع بود او باشد
[B][M1]نیست شرحی کمال را حاجت
[M2]چون حیات است و دانش و قدرت
[B][M1]لیک هر عین درقبول وجود
[M2]متفاوت بود به چشم شهود
[B][M1]مختلف در قبول هستی شد
[M2]وین تفاوت علوّ و پستی شد
[B][M1]هر چه قابل بود، به وجه اتم
[M2]باید اکمل بودکمالش هم
[B][M1]باعث و منشأ تفاوت و فرق
[M2]هست روشن چو آفتاب از شرق
[B][M1]منشأش بر تو گر چه پنهان است
[M2]غلبات وجوب و امکان است
[B][M1]هرکجا غالب است حکم وجوب
[M2]شد قبولش وجوب را مرغوب
[B][M1]غالب آنجا که حکم امکان است
[M2]نقص در هستیش فراوان است
[B][M1]با خرد کن درآنچه گفتم شور
[M2]چون نمودی درین حقیقت غور
[B][M1]بر رخت واشود در اسرار
[M2]کشف گردد حقایق بسیار
[B][M1]بر تو ناگفته ها شود روشن
[M2]چون خلیل آذرت شود گلشن
[A]
[B][M1]در مراتب اصول موجودات
[M2]از حد جسم تا به حضرت ذات
[B][M1]همگی منحصر بود در پنج
[M2]می گشایم به مستمع در گنج
[B][M1]آن نخستین که حضرت ذات است
[M2]بی نشان، غایب از اشارات است
[B][M1]ره ندارد حکایتی هرگز
[M2]که بود ذات حق به خود بارز
[B][M1]اسم و رسمی در آن نمی گنجد
[M2]هیچ نام و نشان نمی گنجد
[B][M1]نبود آنجا ظهور اعیانی
[M2]نه به علمی و نه به وجدانی
[B][M1]وان دوم پایه حضرت اسماست
[M2]که مرایای علمی اشیاست
[B][M1]باشد اشیا به نفس خود مستور
[M2]لیک دارد به علم نور ظهور
[B][M1]به الوهیّت است حق بارز
[M2]دل و جان از ثنای او عاجز
[B][M1]سوم افعال و عالم ارواح
[M2]که ربوبیت است در اشباح
[B][M1]وان چهارم بود مثال خیال
[M2]که حقایق بود عیان به مثال
[B][M1]پنجمین حس بودکه حضرت ذات
[M2]متعین بود به محسوسات
[B][M1]فرد اعلا است غیر مطلق حق
[M2]شق انزل شهادت مطلق کذا
[B][M1]سالک ار سیر قهقراگیرد
[M2]انتها را به ابتدا گیرد
[B][M1]نتوان آنچه حس هویداکرد
[M2]همه را در مثال پیدا کرد
[B][M1]هم چنین آنچه بیندش به مثال
[M2]در ربوبیت است جل جلال
[B][M1]هر چه پیداست در ربوبیّت
[M2]صورت اسمی است و اسم صفت
[B][M1]وجهی از ذات حق بود صفتش
[M2]ثَمَّ وَجْهُ اللّه است شش جهتش
[B][M1]کی تناهی ظهور او دارد
[M2]ذرّه ها حکم طور او دارد
[B][M1]لیک اصول مراتبش پنج است
[M2]زیر هر یک ز پنج، بس گنج است
[A]
[B][M1]هستی از غیب خویش و از اطلاق
[M2]نگذارد چو آفتاب اشراق
[B][M1]متزلزل شود به سوی بعید
[M2]یفعل اللّه ما یشا و یرید
[B][M1]متنزل شود علی الترتیب
[M2]قضی الامر و النصیب یُصیب
[B][M1]پایهٔ اوّل اشرف و اعلی
[M2]دومین از سوم به علم کذا
[B][M1]تا به آن پایه ای که از خسّت
[M2]بنهایت رسد نزول سمت
[B][M1]پس از آن سیر در عروج کند
[M2]به شرف طیّ آن بروج کند
[B][M1]تا به جایی رسد کزان افضل
[M2]نبود حیث کانَ فی الاوّل
[B][M1]گر بفهمی مقاصد قرآن
[M2]ثم لا الله را برخوان
[B][M1]پست تر، هر چه دورتر زِ اَحَد
[M2]نحن بالذل نعرف الابعد
[B][M1]اوّلین پایه در وجود و بقا
[M2]نبود حاجتش به غیر خدا
[B][M1]این مقام عقول و انوار است
[M2]بو اگر برده ای سخن زار است
[B][M1]چه فرو خوانمت که بس خامی؟
[M2]تو از ایشان شنیده ای نامی
[B][M1]معنی آسان نمی شود حاصل
[M2]چه گشاید ز لفظ لاطایل
[B][M1]گفته آن زمرهٔ تمام صفا
[M2]حسبنا اللّه ربّنا و کفی
[B][M1]دومین پایه ای که نفسانی ست
[M2]در تقوم رهین فوقانیست
[B][M1]لیک در جملهٔ صفات و فعال
[M2]بی کم از خود نماید استقلال
[B][M1]سومین پایه با تفاوت قدر
[M2]شده بعضی نجوم و برخی بدر
[B][M1]مهوشانِ برازخند، نفوس
[M2]که در انظار عالمند عروس
[B][M1]وان ملایک که اهل تدبیرند
[M2]هر یکی در دیار خود میرند
[B][M1]همه زین زمره اند تا دانی
[M2]جرعه نوشان فیض یزدانی
[B][M1]وان دوم پایه در تقوّم هم
[M2]حاجتش با فروتران محکم
[B][M1]این مقام طبایع صور است
[M2]دیده ها بازکن که در نظر است
[B][M1]چارمین پایه را چو درنگری
[M2]جای بیهوشی است و بی خبری
[B][M1]غیر امکان و قوّه، چیزی نیست
[M2]ذوق فعلیت وتمیزی نیست
[B][M1]می پذیرد عطای بالا را
[M2]می نماید قبول شیا را
[A]
[B][M1]پس نماید عروج را آهنگ
[M2]آن نخستین که می پذیرد رنگ
[B][M1]اسم و نامش ز جمع اسما شد
[M2]جامع صورت و هیولا شد
[B][M1]می شود، چون سترد داغ کلف
[M2]متشخّص به صورت اشرف
[B][M1]اغتذا و نمو پدید آید
[M2]آن تخصص چو بر مزید آید
[B][M1]حس و جنبش شود هم آغوشش
[M2]گه شرنگش دهند و گه نوشش
[B][M1]هم از آنجا چو ره گرا گردد
[M2]صورتش عین مدّعا گردد
[B][M1]نطق پیدا کند که انسان شد
[M2]نوع افضل ز جنس حیوان شد
[B][M1]حدّ انسان رهی ست دور و دراز
[M2]دایر اندر حقیقت است و مجاز
[B][M1]فرق هر فرد تا به فرد دگر
[M2]کم نباشد ز بعد خیر از شر
[B][M1]تا به جایی رسد که شاد شود
[M2]صاحب عقل مستفاد شود
[B][M1]کاملان انتهای معراجند
[M2]تارک افتخار را تاجند
[B][M1]شد وجود ابتدا به فعل و همان
[M2]منتهی شد به فعل در سیران
[B][M1]افضل اول بود نفوس نزول
[M2]در عروج اولین بود مفضول
[A]
[B][M1]نور ارواح و عالم اجساد
[M2]بی نهایت چو داشتند تضاد
[B][M1]حق به ارواح منصب تدبیر
[M2]داده بود و نبود ربط پذیر
[B][M1]جامعی در میانه می بایست
[M2]که بدان ربط یکدگر شایست
[B][M1]برزخش عالم مثال بود
[M2]تا مراتب به اتّصال بود
[B][M1]ربط ارواح و عالم اجسام
[M2]هر یکی با دگر گرفت نظام
[B][M1]منتظم گشت معنی تدبیر
[M2]بست صورت مآثر و تاثیر
[B][M1]فیض امداد حق گرفت وصول
[M2]به جگر تشنگان بجوی اصول
[B][M1]گر هوای شناختش داری
[M2]گویمت عالمیست مقداری
[B][M1]جوهر عقلی مجرد نیست
[M2]صورت حسی مقید نیست
[B][M1]هست در ذات خویش روحانی
[M2]لیک باشد شبیه جسمانی
[B][M1]عالم جامعیست ذوجهتین
[M2]نسبتش حاصل است با طرفین
[B][M1]هرچه معقول و هرچه موجود است
[M2]خواه محسوس و خواه معدود است
[B][M1]هست در عالم کبیر، مثال
[M2]همچو در عالم صغیر، خیال
[B][M1]چه ز روحانی و چه جسمانی
[M2]رسدت، در خیال گنجانی
[B][M1]روح در مظهر خیالی خود
[M2]می کند جلوهٔ جمالی خود
[B][M1]روح قدسی به صورت بشری
[M2]که به مریم نمود جلوه گری
[B][M1]خوانده باشی به آسمان نامه
[M2]که ندانند سرّ آن عامه
[B][M1]قصّهٔ سامریّ و تمثیلش
[M2]قبضهٔ خاک پای جبریلش
[B][M1]همه از برزخ مثال بود
[M2]که به این ملکش اتصال بود
[B][M1]حال جبریل با رسول انام
[M2]صورت وحیی و سماع کلام
[B][M1]فهم معراج آن دلیل سُبُل
[M2]رؤیت او فرشته ها و رُسُل
[B][M1]همچنین، اتساع قبر و سوال
[M2]آن نعیم مقیم و آن اهوال
[B][M1]همه موقوف درک این معنیست
[M2]بی ثبوت مثال، ممکن نیست
[B][M1]کاملان را به مشکلات نفوس
[M2]در مکانها به کسوت محسوس
[B][M1]رؤیت عکس در مرایا هم
[M2]باشد از اتصال این عالم
[B][M1]همچنین از تجدد ارواح
[M2]آنچه حاکی بود متون صحاج
[B][M1]هکذا از تروح اجساد
[M2]آنچه گفتند ناهجان سداد
[B][M1]خواه اخلاق خلق و خواه اعمال
[M2]همه باشد تشخصات مثال
[B][M1]همچنین آنچه از نزول مسیح
[M2]گفته آن صاحب لسان فصیح
[B][M1]می کند رجعتی که در اخبار
[M2]وارد است از ائمهٔ اطهار
[B][M1]عالمی بین شگرف پهناور
[M2]جلوه گر از مجردات صور
[B][M1]حاوی کاینات اجسادی
[M2]محفل شاهدان نوشادی
[B][M1]دیده ها راست، مجمع النّورین
[M2]افق عدل و مطلع السعدین
[B][M1]نتوان کرد بیش ازپن تکرار
[M2]شد مدادم معرف انوار
[B][M1]معنی ژرف و لفظ متقن من
[M2]عارفان را بود خمار شکن
[B][M1]بعد ازین بگذرم ز جام و سبو
[M2]بسترم رنگ و محو سازم، بو
[B][M1]رهم از لوث خرقهٔ هستی
[M2]همه شویم به گریهٔ مستی
[B][M1]دُرد بگذارم و زلال کشم
[M2]باده از ساغر جمال کشم
[A]
[B][M1]ای خدای بلندی و پستی
[M2]شاهد هوشیاری و مستی
[B][M1]مطرب ناله های سیر آهنگ
[M2]نفس بی خروش سینهٔ چنگ
[B][M1]زخمهٔ تار آه دردآلود
[M2]غازهٔ داغ سینه های کبود
[B][M1]بادهٔ ساغر تهی دستان
[M2]به نوای تو می زنم دستان
[B][M1]پرده ها پردهٔ ترانهٔ توست
[M2]باده ها از شرابخانهٔ توست
[B][M1]بیخودیها کدام و هستی کو؟
[M2]هوشیاری کجا و مستی کو؟
[B][M1]خبر از کاسه و سبویم نیست
[M2]می به کام و به کف کدویم نیست
[B][M1]می خراشم درون سینه به داغ
[M2]نمکی می خرم به لابه ولاغ
[B][M1]می زنم نشتری به تار نفس
[M2]می کنم خون دلی به کار هوس
[B][M1]نقش هستی تراشیم فرسود
[M2]دل خراشیدم و ندیدم سود
[B][M1]برق ریزم ز آه و سوزم سنگ
[M2]بیستون می کنم به ناخن و چنگ
[B][M1]مژه از گرمی نگاهم سوخت
[M2]تاب رخسار گل، گیاهم سوخت
[B][M1]سحر پیریم به شام کشید
[M2]دُرد و صافی، لبم تمام کشید
[B][M1]گل افسردگی بهار من است
[M2]فصل موی شکوفه زار من است
[B][M1]وحشی پهن دشت امکانم
[M2]زادهٔ ناف این بیابانم
[B][M1]هرکجا پا نهم به نیش آید
[M2]می روم تا دگر چه پیش آید
[B][M1]کاری از ره سپاریم نگشود
[M2]چون قلم، پای تا به سر فرسود
[B][M1]رَهروی، گشت عمر کاه مرا
[M2]یک قدم کرد چرخ، راه مرا
[B][M1]ره سپر پای مصلحت بین است
[M2]جاده ام شعله، پای چوبین است
[B][M1]نه به شادی خوشم نه با اندوه
[M2]کیفَ مَن کان عجز ...
[B][M1]نه به شب گل دهم، نه سایه به روز
[M2]خشک بیدم در آفتاب تموز
[B][M1]پیش ازین داغ دل بهاری داشت
[M2]کف خاکسترم شراری داشت
[B][M1]شرر افسرده شد، نشاطم نیست
[M2]در نگر هیچ در بساطم نیست
[B][M1]شمع پایان رسیده را مانم
[M2]شب هجران رسیده را مانم
[B][M1]برق این وادیم ز خیره سری
[M2]می روم راه و می خورم جگری
[B][M1]راهیم، مهرهٔ گشاد توام
[M2]نقشم این بس که بر مراد توام
[B][M1]نامرادی چو بر مراد تو بود
[M2]بر دلم صد ادرا مراد گشود
[B][M1]شاخ خشکی، نه برگ و نه سازی
[M2]فارغم، چون تو کار پردازی
[B][M1]دم گرمت در آتشم دارد
[M2]به خروشیدنی خوشم دارد
[B][M1]در ثنایت ز خوش سریرانم
[M2]به دمت، زآتشین صفیرانم
[B][M1]نارسا ناله را، رسایی ده
[M2]سحرم را جبین گشایی ده
[B][M1]قید آب و گلم ز پا بگشای
[M2]بند ازین وحشت آزما بگشای
[A]
[B][M1]عارفان چون دم از لقا زده اند
[M2]نقش معنی به مدعا زده اند
[B][M1]آن سخن چون به گوش عامه رسید
[M2]هرکسی بر مراد خود فهمید
[B][M1]کار بینا و کور یکسان نیست
[M2]گوش را، کار چشم شایان نیست
[B][M1]گوش دل، گوش تیزهوشان است
[M2]گوش حس، از درازگوشان است
[B][M1]تیغ تیز زبان دانا دل
[M2]هست فرقان راست از باطل
[B][M1]با زبان نوبت شهی زدهام
[M2]سکه بر زرِّ ده دهی زده ام
[B][M1]هر فسادی که در جهان باشد
[M2]از زبان مقلدان باشد
[B][M1]هله، هش دار، تا زیان نکنی
[M2]سر خود در سر زبان نکنی
[B][M1]طوطی از گفت خود قفس گیر است
[M2]می پرد شاد، تا نفس گیر است
[B][M1]کوری ناقصان ز دید به است
[M2]پیش من، منکر از مرید به است
[B][M1]پر شاهین کلنگ اندازد
[M2]پر تقلید، خون هدر سازد
[B][M1]ابلهی، در حماقت آبادی
[M2]به هوای پریدن افتادی
[B][M1]بست بر خود، دو بال کرکس را
[M2]زندگی خوش نبود ناکس را
[B][M1]شد فراز بلندتر بامی
[M2]کز پریدن برآورد نامی
[B][M1]از پر عاریت به دام افتاد
[M2]بال بر هم زد و ز بام افتاد
[B][M1]آنچه مقصود اهل تحصیل است
[M2]بینش حق به جمع و تفصیل است
[B][M1]چون شود حاصل این خجسته کلام
[M2]عارف آن را لقا نماید نام
[B][M1]بینش وحدت است در کثرت
[M2]رؤیت کثرت است در وحدت
[B][M1]وان به نوعی که از کمال نظر
[M2]نشود هیچ یک، حجاب دگر
[B][M1]در تماشای خلق حق بیند
[M2]رخ خورشید، در شفق بیند
[B][M1]خلق بیند ز جلوهٔ ازلی
[M2]چونکه باشد دوبینی از حولی
[B][M1]باشد ادنی مراتب تقوی
[M2]اجتناب از حرام، در معنی
[B][M1]آخرین پایه، نزد صاحب سیر
[M2]تقویِ دل ابودا ز رؤیت غیر
[A]
[B][M1]هر که خواهد در انفس و آفاق
[M2]که بود جمله مظهر اطلاق
[B][M1]جلوهٔ حق، شود مشاهده اش
[M2]شرط این رَه بود مجاهده اش
[B][M1]فکر و ذکری که موصل است به آن
[M2]باید اوّل نمودنِ سامان
[B][M1]تا ز شرک و دویی نپرهیزد
[M2]کی پراکندگی ز دل خیزد؟
[B][M1]شرک، در چشم سالکان سعید
[M2]دیدن ذرّه هست با خورشید
[B][M1]ترک شرکی که عین ایمان است
[M2]از نظر ارتفاع اعیان است
[B][M1]فکر، سرمایهٔ لقا باشد
[M2]ذکر، نسیان ما سوا باشد
[A]
[B][M1]اشرف و احسن صحف، قرآن
[M2]می نماید ادای حق بیان
[B][M1]ما نماینده ایم، اسما را
[M2]همه ذات و صفات اشیا را
[B][M1]از تقیّد گرفته تا اطلاق
[M2]در مزایای انفس و آفاق
[B][M1]تا شود روشن این که آنچه عیان
[M2]شده در دیده های دیده وران
[B][M1]ذات حق است در مظاهر خویش
[M2]جلوه فرمای نور باهر خویش
[B][M1]شاهد نور، نور بس باشد
[M2]دیده را این ظهور بس باشد
[B][M1]چون دمید آفتاب، شک چه بود؟
[M2]زر خورشید را محک چه بود؟
[B][M1]او شناسندهٔ عیار خود است
[M2]این انها کار کسی ست، کار خود است
[B][M1]لیک از آنجا که شد احاطه مناط
[M2]چاره نبود محیط را ز محاط
[B][M1]جز بدینسان، لقای اوست محال
[M2]ذاتش از این و آن بود متعال
[B][M1]گفته زین رو، که هر طرف به نگاه
[M2]قد تولّوا فَثَّمَ وَجهُ الله
[A]
[B][M1]فی الوجود الّذی هو المالک
[M2]از ازل تا ابد بود هالک
[B][M1]غیر هستی که والی قدم است
[M2]هر چه هستش گمان کنی عدم است
[B][M1]ذات هستی ست هست و دیگر هیچ
[M2]چون زِه افتاده ای به پیچا پیچ
[B][M1]هر چه دارد نمود، بود دل است
[M2]جلوه آرایی از شهود دل است
[B][M1]در نوردد چو این فکنده بساط
[M2]می کند این تعیّنات اسقاط
[B][M1]ملک حق باقی است الی الآباد
[M2]دامَ دار الوجود وَ الایجاد
[B][M1]فیض حق را بقا بود دایم
[M2]عین مقبول هم تویی قائم
[B][M1]اثر فیض یافت چون قابل
[M2]ابدیّت ورا شود حاصل
[B][M1]نیستی اراا رهی ز هستی نیست
[M2]نیستی، مرد چیره دستی نیست
[B][M1]واجب او را که شد وجود از حق
[M2]لم یزل وجَهه و لم یزهق ¹
[B][M1]عدم، او را نمی شود طاری
[M2]یستمدّ البقا مِنَ الباری
[B][M1]متقوم به عین ذات شود
[M2]متجدّد تعیّنات شود
[B][M1]ماقَضیٰ نحبهُ و ما هُو آت
[M2]همه باشد تبدّل نشآت
[B][M1]گر گذارد تعیّنی از بر
[M2]باز پوشد تعیّنی دیگر
[B][M1]هر تعیّن که می شود زایل
[M2]نوبت دیگری شود حاصل
[B][M1]کلک عاقل بود به مَرِّ دهور
[M2]نقش بند ظهور بعد ظهور
[B][M1]موجهٔ چشمهٔ حیات است این
[M2]اتّصال تجلّیات است این
[B][M1]طیّ اطوار دان، تبدّل حال
[M2]همچنین طیّ برزخی و مثال
[B][M1]پس از آن است حشر انسانی
[M2]زال سپس.........
[B][M1]قصّه کوته، به سمع خامه حزین
[M2]آستین زن که آفتاب است این
[A]
[B][M1]در بدایت چو سر بود نشآت
[M2]می نمایم وصول را اثبات
[B][M1]آن نخستین که عقلیش خوانی
[M2]جانفزا نشئه ای ست روحانی
[B][M1]دومین عالم مثال خیال
[M2]که ازو آمد اندکی به مقال
[B][M1]سومین حسّی است جسمانی
[M2]کآشکارا به حس همی دانی
[B][M1][مصرع در نسخه قابل خواندن نیست]
[M2]قد طویها لو ارتقیتَ الطّور
[B][M1]دخل انسان درین سه شد به کمال
[M2]از علوم و امانی و اعمال
[B][M1]هست از انسان برای این نشآت
[M2]آل و اصحابی از جبلّت ذات
[A]
[B][M1]گفته یزدان سه فرقه است بشر
[M2]نیست فردی ازین سه فرقه، به در
[B][M1]یکی اصحاب راستیّ و سداد
[M2]که نجوم هدایتند و رشاد
[B][M1]دوم اصحاب سیرگمراهی
[M2]بندهٔ نفس و خصم آگاهی
[B][M1]اختلاف عوالم هستی
[M2]گه بلندی نموده گه پستی
[B][M1]گرچه در وهم قاصران جهان
[M2]آیت کلّ مَن عَلیها فان
[B][M1]می نماید منافی این حکم
[M2]بی خرد بهتر آن که باشد بُکم
[B][M1]نیک بنگر فنای ذات کجا؟
[M2]سلب شخص و مشخصات کجا؟
[B][M1]آن نیوشندهٔ سروش هدای
[M2]آسمان سدهٔ جهان آرای
[B][M1]فخر عالم محمّد عربی
[M2]شمع دولتسرای مطلبی
[B][M1]معدن علم و چشمه سارِ حکَم
[M2]اولین موجهٔ محیط قِدَم
[B][M1]به حدیث لقا نموده ندا
[M2]گفته آنجا که خلق را اهدا کذا
[B][M1]کرد اخبار از تبدل لون
[M2]وز ظهورات در عوالم کون
[B][M1]گفته: کاین انتقال بیحد و مر
[M2]رحلت از کوی دان به کوی دگر
[B][M1]انتقالات خلقی و امری
[M2]ارتحالات زیدی و عمروی
[B][M1]جنبش از ششدر مضیق جماد
[M2]دهد آن مهره را نبات، گشاد
[B][M1]زان گشادی که هست سجن جنین
[M2]نقش حیوانیش کند فرزین
[B][M1]پس به تحویل سیر آن حیوان
[M2]بسترد نقش و برزند انسان
[B][M1]سوم آن سابقان پاک گهر
[M2]شرف کاینات را سرور
[B][M1]نشآتی که خامه کرد بیان
[M2]از نزول و عروج هستی دان
[B][M1]یافت اول، تنزلات حصول
[M2]حرکات صعود عکس نزول
[B][M1]آنچه دارد تقدم از دنیا
[M2]چه مثالی چه عقلی اعلا
[B][M1]مطلق آفتاب اشراق است
[M2]موطن عهد و اخذ میثاق است
[B][M1]مسکن آدم است با جفتش
[M2]هجرت از آن وطن برآشفتش
[B][M1]منزل برگزیدگان ملک
[M2]جایگاه مدبّران فلک
[B][M1]و آنچه دارد تاخّر از دنیا
[M2]جنتی دان که وعده داده، خدا
[B][M1]وَعدَ المتقین اشاره به این
[M2]مرجع سابقین و اهل یقین
[B][M1]اینهمه خیر محض و مجد و بهاست
[M2]نعمت است و سعادت است و صفاست
[B][M1]من وجود مؤیّدی باشد
[M2]لطف و اکرام، سرمدی باشد
[B][M1]وآنچه باشد فراخور دنیا
[M2]به ازای جهان سست بنا
[B][M1]بود آن در رجوع قوس وجود
[M2]اشقیا را جهنم موعود
[B][M1]بود آن شرِّ محض و جهل و هوان
[M2]ذلت است و شقاوت و خسران
[B][M1]باطل بخت، نقمت و وحشت
[M2]اشقیا راست نکبت و حسرت
[B][M1]گمرهان را مصیبت کبری
[M2]واردش لایموت و لایحیی
[B][M1]هست دنیا محل کون و فساد
[M2]موطن خیر و شرّ و جهل و رساد
[B][M1]حق و باطل در آن هم آغوشند
[M2]اهل آن، گاه نیش و گه نوشند
[B][M1]درد و درمان در آستین دارد
[M2]نیش زنبور و انگبین دارد
[B][M1]زهر و تریاق، هر دو در جامش
[M2]آش یک کاسه، پخته و خامش
[B][M1]در گذرگاه مَرتعش، حیوان
[M2]زنده گاهی چمان و گه بی جان
[B][M1]متقابل هر آنچه می باشد
[M2]اندرین خاک، تخم می پاشد
[B][M1]شد جهان حد مشترک، دریاب
[M2]برزخ عالم ثواب و عقاب
[B][M1]نه عذاب است خالص و نه نعیم
[M2]نه حمیم و جحیم و نه تسنیم
[B][M1]نه توان مغز گفتنش نه پوست
[M2]موطن نشو، هر چه بعد از اوست
[B][M1]زان سپس، هرچه در نمود آمد
[M2]از همین پایه در وجود آمد
[B][M1]اصل مقصد چو نیست خلق جهان
[M2]بلکه باشد طفیلی دگران
[B][M1]بهر تحصیل آخرت باشد
[M2]نه به دانش مفاخرت باشد
[B][M1]زین سبب فانی است و بی مقدار
[M2]در حقیقت مآل اوست، به دار
[B][M1]باطل و حق او جدا سازند
[M2]طیّبش از خبیث پردازند
[B][M1]گندم و جو، ز هم کنند جدا
[M2]به ترازوی عدلِ راستگرا
[B][M1]هر یکی می رود به موطن خویش
[M2]نیک و بد می نهند معدن خویش
[B][M1]گفته در وحی احمد مختار
[M2]آخرت را خدای داده قرار
[B][M1]آخرت نیست بهر چیز دگر
[M2]هست خود مقصد قضا و قدر
[B][M1]لاجرم عالم حیات و بقاست
[M2]آنچه فرع است بی بنا و فناست
[B][M1]دار هستی یکی ست در معنی
[M2]انقسامش به دنیی و عقبی
[B][M1]دو صفت دان، ز نشئهٔ انسان
[M2]که بود حدّ جامع امکان
[B][M1]آنچه دانا قیود انسانی ست
[M2]نشئهٔ عنصریّ جسمانی ست
[B][M1]در دنائت، خطاب دنیا یافت
[M2]هر مسمّی به نسبت، اسما یافت
[B][M1]نور باهر، جمال جانان را
[M2]نشئهٔ دیگر است انسان را
[B][M1]جامعیت میان ظلمت و نور
[M2]هله، نامیده شد سرای غرور
[B][M1]نشود اینکه بر دوام تند
[M2]به زوال و به انصرام تند
[B][M1]اختلاف و تباین اجزا
[M2]نبود قابل دوام و بقا
[B][M1]جمله اسرار نفس نورانی
[M2]برنتابد قوای جسمانی
[B][M1]نشئهٔ عنصری وفا نکند
[M2]بحر را کوزه احتوا نکند
[B][M1]عالمی بایدش ز جوهر خویش
[M2]تا تواند گشود دفتر خویش
[B][M1]بعد تعمیر ارض تن باید
[M2]که به امثال خویش بگراید
[B][M1]کار دنیا به انصرام رسید
[M2]خفته را نوبت قیام رسید
[A]
[B][M1]سرور آگهان هر دو سرا
[M2]خفته گفته ست خلق دنیا را
[B][M1]بهر بیداری است کوس رحیل
[M2]خفتگانند سالکان سبیل
[B][M1]چون گرانخواب را کنی بیدار
[M2]لازم افتد تبدّل اطوار
[B][M1]روح باشد چو تیغ و جسم غلاف
[M2]خفته پیچیده خویش را به لحاف
[B][M1]بالش سر ز زیر هوش کشند
[M2]وین لحاف بدن ز دوش کشند
[B][M1]هله برجه زجات آخر شد
[M2]از سیاهی سفید ظاهر شد
[B][M1]هله بردار سر ز خواب غرور
[M2]بین سرافیل می دمد در صور
[B][M1]مردگان زندگی ز سر گیرند
[M2]صُوَر برزخی به برگیرند
[B][M1]بانگ دیگر ز صور روح فزا
[M2]صور حشری آورد پیدا
[B][M1]بانگ اوّل که با جهان باشد
[M2]مرگ جسم و حیات جان باشد
[B][M1]نفخ ثانی بود قیام به حق
[M2]پایداری به هستی مطلق
[B][M1]اختلافات این هلاک و حیات
[M2]ز اختلاف مراتب است و جهات
[B][M1]با کمال تباین این جوق
[M2]جملگی را توجه است به فوق
[B][M1]همه پویان به سوی غایاتند
[M2]بی نهایات ناقص الذاتند
[B][M1]می نمایند قطع وادی فصل
[M2]جنبش فرع، راجع است به اصل
[B][M1]جمع گردند سالکان سبیل
[M2]همه یک جا به بانگ اسرافیل
[B][M1]چون برآید صفیر یا بشری
[M2]رخ نماید قیامت کبری
[B][M1]نور قاهر دمد ز مشرق وصل
[M2]روشنیها کند رجوع به اصل
[B][M1]انکشاف تجلی ابدی
[M2]برد از دیده نقص کم مددی
[B][M1]جلوه ی ساقی آشکار شود
[M2]باده صافیّ و بی خمار شود
[B][M1]برقع پرده های پنداری
[M2]جلوه ی شاهدان بازاری
[B][M1]همه از پیش دیده برخیزد
[M2]قامت او قیامت انگیزد
[B][M1]دهر، دامن فشاند از کی و چند
[M2]خرگهِ آسمان فرو پیچند
[B][M1]رسد از انکشاف آیت نور
[M2]جمع الشمس و القمر به ظهور
[B][M1]رجعت فرع ها به اصل شود
[M2]شب هجران صباح وصل شود
[B][M1]مستنیر و منیر جمع آیند
[M2]مستفیض و مفیض بگرایند
[B][M1]فرق ارواح خیزد از اشباح
[M2]بگراید نفوس با ارواح
[B][M1]آسمان و زمین کند رجعت
[M2]به مقام کمال جمعیّت
[B][M1]شقّهٔ آستین زند تحقیق
[M2]به غبار تفرّق و تفریق
[B][M1]عقل را نسبت صور دور است
[M2]به هیولی که بحر مسجور است
[B][M1]نور و ذوالنّور، وحدت انگیزد
[M2]فعل و فاعل به هم در آمیزد
[B][M1]شمس انوار، بی عطا آید
[M2]روزِ اِنشَقَّتِ السّما آید
[B][M1]چون دهد جلوه، نور باهر را
[M2]نار واحد کند عناصر را
[B][M1]طول ابعاد مرتفع گردد
[M2]عرض احجام ممتنع گردد
[B][M1]مُتعیّن ز بس که مدهوش است
[M2]کوه خارا چو عهن منفوش است
[B][M1]بحر و بر اتّصال درگیرد
[M2]فوق و تحت، امتیاز برگیرد
[B][M1]ستر برخیزد از حجاب اندیش
[M2]یوم تُبلی السرائر آید پیش
[B][M1]یوم مجموع و یوم مشهود است
[M2]قاع صفصف زمین ممدود است
[B][M1]قضی الامر بینهم بالحق
[M2]فتری کلَّ باطلٍ یزهق
[B][M1]موت عارف، قیامت است و قیام
[M2]بعد بعث از قبور، حشر عوام
[B][M1]پس حیات خواص متّصل است
[M2]در حقیقت ز موت منفصل است
[B][M1]زنده را موت و فوت هرگز نیست
[M2]حکم مردن به زنده جایز نیست
[B][M1]آنکه جایز بود ورا مردن
[M2]زندگی مرد راست جان کندن
[B][M1]عارف از موت اختیاری خویش
[M2]زندگی دید و پایداری خویش
[B][M1]او به دنیا در آخرت باشد
[M2]در میان کی مباعدت باشد؟
[B][M1]در خور این مفاخرت ماییم
[M2]می دنیا و آخرت ماییم
[B][M1]گفته مبعوث واجب الطّاعت
[M2]لاتفرق ببعث و الساعت
[B][M1]نک قیامت منم، جدایی نیست
[M2]جای تشکیک و سست رایی نیست
[B][M1]روح انسان مدبر صور است
[M2]خلع و تبدیل آن ز حد به در است
[B][M1]چه به دنیا چه آخرت چه مثال
[M2]حامل صورت است در هر حال
[B][M1]اولین صورتی که یافت حصول
[M2]کرد از برزخ مثال قبول
[B][M1]اخذ میثاق از او نمود خدای
[M2]پس از آن شد بشیر راهنمای
[B][M1]چون تعلق گرفت روح به تن
[M2]این دوم صورت است تا مردن
[B][M1]خلع اول نمود وشد محشور
[M2]از سرای غرور و ظلمت و نور
[B][M1]چون ز گرد بساط جسمانی
[M2]آمدش وقت دامن افشانی
[B][M1]کرد تحویل در سوم صورت
[M2]حشر میّت بود در آن کسوت
[B][M1]صورت آن است تا به وقت سوال
[M2]هم نماید بدل محوّل حال
[B][M1]تا که بعد از سوال هم گیرد
[M2]صورتی درکنار بپذیرد
[B][M1]مدتی برزخی بود محشور
[M2]تارسد وقت بعث ونفخهٔ صور
[B][M1]هم به کل از مفارق دنیا
[M2]می کند انتقال روز جزا
[B][M1]تا سؤالی اگر بود باقی
[M2]چون میش در قدح کند ساقی
[B][M1]ساقی و دُرد را ایاغ آید
[M2]همگی طی شود فراع آید
[B][M1]حشر در صورتی شود پس از آن
[M2]که بود در خور جحیم و جنان
[B][M1]اهل نازند جملگی مسؤول
[M2]به تقاضای شوم و طبع فضول
[B][M1]ور سؤالی نمانده روز جزا
[M2]حشر جنّت بود به او زیبا
[B][M1]زان سپس چونکه آیدش به نظر
[M2]شوق جنّت پر از متاع صُور
[B][M1]هرچه مستحسن آیدش زآنها
[M2]در همان حشر او شود پیدا
[B][M1]لایزال این بود به جنت کار
[M2]دائم الحشر در صور بسیار
[B][M1]چونکه تکرار در تجلّی نیست
[M2]هر یکی تازه در پی دگریست
[B][M1]متجلی الیه را هم باز
[M2]نسبتی بایدش نمودن ساز
[B][M1]تا شود مستعدّ هر یک از آن
[M2]متجدد شود صور به جنان
[B][M1]در صور حشر بی تناهی را
[M2]نسبت خاص دان تجلی را
[B][M1]اینهمه بسط ملک سلطانیست
[M2]اتّساع بساط رحمانی ست
[B][M1]ور تو را چشم تیزبین باشد
[M2]حالت اکنون هم اینچنین باشد
[B][M1]در تو هر حالتی که یافت ظهور
[M2]به همان وصف و صورتی محشور
[B][M1]رودت گر ز سر گران خوابی
[M2]هر تغیّر که در صفت یابی
[B][M1]حشر آن دم به صورت دگر است
[M2]که مناسب به حال ماظهر است
[B][M1]صورت شادی و غمت یک نیست
[M2]همچنین شهوت و غضب، شک نیست
[B][M1]باز هنگام طاعت و عصیان
[M2]در صور هم تجدد است عیان
[B][M1]وقت مستیّ و وقت مخموری
[M2]سحر وصل و شام مهجوری
[B][M1]در مقام رضا و تسلیم است
[M2]دم امّید و ساعت بیم است
[B][M1]هر نفس حشر مختلف داری
[M2]هرچه صورت گرفت بگذاری
[B][M1]لیک از آن غافلی که هوشت نیست
[M2]کر و کوری، که چشم و گوشت نیست
[B][M1]غفلت آسوده داردت اکنون
[M2]کل حزبٍ بما لهم فرحون
[A]
[B][M1]هرچه ادراک آن حواس کند
[M2]روح از آن شربتی به کان کند
[B][M1]اثر مدرکات حسی تو
[M2]بگراید به روح علویتو
[B][M1]نقش تصویر جمله ادراکات
[M2]شودت جمع در صحیفهٔ ذات
[B][M1]خیر و شر هر چه می کنی هم نیز
[M2]ثبت گردد در آن کتاب عزیز
[B][M1]خاصه اوصاف راسخ البنیان
[M2]که نگردد حک از صحیفهٔ جان
[B][M1]چون ز دنیا بریده شد املت
[M2]نقش باشد صحیفهٔ عملت
[B][M1]این زمان منطویست این طومار
[M2]نیست مشکوک بر اولی الابصار
[B][M1]مگر آنان که چشم دل دارند
[M2]دل فارغ ز آب و گل دارند
[B][M1]چو گشایند پرده های حساب
[M2]آشکارا شود رقوم و کتاب
[B][M1]شغل حسی حجاب دیده بود
[M2]حس چو رخ تافت، نفس دیده شود
[B][M1]آن زمان فاش هر نهان گردد
[M2]حشر آن دم تو را عیان گردد
[A]
[B][M1]غفلت از خویش داشت بی خبرت
[M2]ما کشیدیم پرده از نظرت
[B][M1]این زمان چشم تیزبین داری
[M2]پرتو صبح راستین داری
[B][M1]هرچه در پرده داشتی پنهان
[M2]جان کتاب الله است، ناطق از آن
[B][M1]نقش بربسته ایم کار تو را
[M2]کرده در دامنت ثمار تو را
[B][M1]نسخه کردیمت آشکار و ضمیر
[M2]نه صغیری برون از آن، نه کبیر
[B][M1]هرچه خودکشتهای به بار آید
[M2]خرمن کشت درکنار آید
[B][M1]متبدل نگشته کشته کس
[M2]جو ز جو روید و عدس ز عدس
[B][M1]خارخاری به باغ گل ندهد
[M2]شاخ گل هم، ز حدّ خود نجهد
[B][M1]انقلاب حقایق است محال
[M2]خودکتابی و می گشایی فال
[B][M1]صد ره ار فال برزنی کم و بیش
[M2]خود به فال خود آیی ای درویش
[A]
[B][M1]هست میزان عبارت از معیار
[M2]پی تشخیص پایه و مقدار
[B][M1]تا بسنجند قدر اشیا را
[M2]صورتش مختلف بود ما را
[B][M1]ز اختلاف حقایق اعیان
[M2]وضع میزان شود مناسب آن
[B][M1]در قیامت نهند میزان را
[M2]سختن قدر و قیمت انسان را
[B][M1]تا بسنجد کم و زیاد همه
[M2]عمل و علم و اعتقاد همه
[B][M1]روز بازار حشر، این میزان
[M2]نیست جز فرد کامل انسان
[B][M1]تا ازو مر تو را چه مایه رسد
[M2]در موالات او چه پایه رسد
[B][M1]قرب و بعد تو از طریقت او
[M2]عدم اقتفا به سیرت او
[B][M1]هست نقص وکمال ذات تو را
[M2]حسنات است و سیئات تو را
[B][M1]پس نبی و وصی در امّت خوبش
[M2]هست میزان معدلت اندیش
[B][M1]لاجَرَم گفته اند آلِ رَسول
[M2]محک امتحان رد و قبول
[B][M1]که موازین معدلت ماییم
[M2]کاشف قدر و منزلت ماییم
[A]
[B][M1]ز ابتدای حدوث خود انسان
[M2]تا به هنگام رفتنش ز جهان
[B][M1]حرکات طبیعتش باشد
[M2]انتقالات فطرتش باشد
[B][M1]شد به هر صورتی که بزم آرا
[M2]لَم یَزل ینتقل الی الاُخرا
[B][M1]به همین بعد رحلت از دنیا
[M2]به صراط خود است، رَه پیما
[B][M1]گر نماید مساعدت توفیق
[M2]اِنّهُ خیرُ صاحبٍ و رفیق
[B][M1]کند از هر مقام و منزل نقل
[M2]تا شود متصل به عالم عقل
[B][M1]این به شرطی که اهل آن باشد
[M2]جوهرش از مقربان باشد
[B][M1]یا به اهل یمین کند پیوند
[M2]به توسط اگر بود خرسند
[B][M1]ور بود مثل طبع شیطانش
[M2]بخت سازد قرین خذلانش
[B][M1]حشر او را کنند با حشرات
[M2]عاقبت واجب است جمع شتات
[B][M1]شود آخر، به دیو و دد محشور
[M2]در ظلام نشیبگاه غرور
[B][M1]معنی مطلق صراط این است
[M2]پیش چشمی که پاک و حق بین است
[B][M1]از صراط آنچه مستقیم آید
[M2]رهبر جنّت و نعیم آید
[B][M1]سالکش ساکن جنان گردد
[M2]مورد رحمت و امان گردد
[B][M1]ره توحید، معرفت باشد
[M2]جاده تنگ معدلت باشد
[B][M1]که توسط میان اضداد است
[M2]انحراف از توسط، ایجاد است
[B][M1]شرط این ره شناس در هر حال
[M2]التزام صوالح اعمال
[B][M1]شرع و ملت، صراط حق باشد
[M2]سالکش بر سماط حق باشد
[B][M1]چون دم تیغ تیز، باریک است
[M2]بی چراغ دلیل، تاریک است
[B][M1]دیده راگر خدای نور دهد
[M2]در ریاضت، دل صبور دهد
[B][M1]می تواند سلوک این ره کرد
[M2]خامه این گفت و قصه کوته کرد
[A]
[B][M1]آخرت جنّت است یا نار است
[M2]کشته ات یا گل است یا خار است
[B][M1]دو بود هر یکی ز جنّت و نار
[M2]گر که اهل حقیقتی هش دار
[B][M1]آنچه معقول از جنان باشد
[M2]آن بهشت مقربان باشد
[B][M1]حظّ عقلی که بعد ازین دنیاست
[M2]جاودان جنت ذوی القرباست
[B][M1]ناشی از علم و معرفت باشد
[M2]لذت آن، مشاهدت باشد
[B][M1]لذّتی چون شهود عقلی نیست
[M2]ذوق عقلی گواه این معنی ست
[B][M1]کُنه آن را به وصف نتوان یافت
[M2]سندس آری ز پشم نتوان یافت
[B][M1]هست محسوس، جنت دومین
[M2]بر اصحاب قرب و اهل یقین
[B][M1]حس ایشان نماید ادراکش
[M2]کند احساس کی هوسناکش؟
[B][M1]دلگشا جنتی ست، بی پایان
[M2]متحیر شود خیال در آن
[B][M1]عین حس قوت خیال شود
[M2]متجسم در آن مثال شود
[B][M1]یافت قوت در آخرت چو خیال
[M2]حشم نفس و قدرت متعال
[B][M1]علمها در نظر عیان گردد
[M2]هر چه خواهش کنی، چنان گردد
[B][M1]هرچه لذت بری ز حور و قصور
[M2]همه موجود باشد و مقدور
[B][M1]گر تو حس خیال بشناسی
[M2]زان قویتر نیابی احساسی
[B][M1]می شود بذر این بهشت خیال
[M2]خلق نیکو و صالح اعمال
[B][M1]انبیا شمّهای از آن گفتند
[M2]مجملی گوهر بیان سفتند
[B][M1]گر ببینی مآثر نبوی
[M2]شودت نور چشم و عقل، قوی
[B][M1]هکذا النار قسمت قسمین
[M2]کشفت کلنا برای العین
[B][M1]زان دو، یک نار، نار معقول است
[M2]که به اهل نفاق موکول است
[B][M1]متکبر، وقود آن باشد
[M2]خانه سوز مکذبان باشد
[B][M1]خوانده در وحی، نار موقده اش
[M2]جا به جیب وکنار افئده اش
[B][M1]وان دگر نار، نار محسوس است
[M2]متجسم همیشه ملموس است
[B][M1]تف این شعله جسم و جان سوزد
[M2]چو خس، ابدان کافران سوزد
[B][M1]هر دو در عالم خیال بود
[M2]متجسم در آن مثال بود
[B][M1]گرچه معقول گفتم اول را
[M2]بشنو اکنون ز من مفصّل را
[B][M1]عقل و حس را به هم نباشد کار
[M2]این به نسبت بود، شگفت مدار
[B][M1]آنچه معقول گفتمش نسبی است
[M2]به تبع، فرع عالم عقلی ست
[B][M1]منشا ءش فقد عقل و انوار است
[M2]عدم علم و کشف اسرار است
[B][M1]خواه از انکار و جحد خیزد آن
[M2]یا به حرمان ز دولت عرفان
[B][M1]ترک فعل است سلب امدادش
[M2]فقد علم و حصول اضدادش
[B][M1]عدم قوت هیولانی
[M2]وآنکه جهل مرکّبش خوانی
[B][M1]اعوجاج سلیقه راکاسد
[M2]وان رسوخ عقاید فاسد
[B][M1]سلطنتهای نفس امّاره
[M2]دلخوریهای حرص بیچاره
[B][M1]دل بی علم و معرفت دل نیست
[M2]کالبد، بی کمال، سوختنی ست
[B][M1]بی هنر دان درخت بی مایه
[M2]نی ثمر، نی خواص، نی سایه
[B][M1]خشک چوبی تهی، پر از کژدم
[M2]چه کنی گر نسازیش هیزم؟
[B][M1]المی را که در جزا بیند
[M2]المی سخت و جانگزا بیند
[B][M1]عالم عقلیش اگر گفتم
[M2]حکمت مخفی، از تو ننهفتم
[B][M1]در تقابل به جنّت عقلی
[M2]از تشاکل به لذّت عقلی
[B][M1]الم و لذّت از مشاکلت است
[M2]نسبت عقل، از مقابلت است
[B][M1]چون الم، با عدم رجوع نمود
[M2]متصورعدم بود ز وجود
[B][M1]جنت و نار مکتسب باشد
[M2]صورت رحمت و غضب باشد
[B][M1]الم است آن ولی شعورش نه
[M2]خبری از خود و قصورش نه
[B][M1]این دو گر در هلاک، مشترک است
[M2]لیک آسوده، هر یکی ز یک است
[B][M1]آن بلاهت به از فطانت توست
[M2]وجع این به از امانت توست
[B][M1]وان دگر دوزخی که محسوس است
[M2]عالم حسرت است و افسوس است
[B][M1]در جدایی ز الفت دنیا
[M2]وز تعلّق به این فریب سرا
[B][M1]رنج فقدان او فروگیرد
[M2]که به هر دم، به صد الم میرد
[B][M1]ارتکاب قبایح اعمال
[M2]اعتیاد کواذب اقوال
[B][M1]ملکات ردیهٔ اخلاق
[M2]دل نهادن به خلق از خلّاق
[B][M1]انبعاث فساد شیطانی
[M2]احتلام نظام سلطانی
[B][M1]همه در نفس، مرتسخ گشته
[M2]به دو صد مار و مور آغشته
[B][M1]نفس چون گشته است کاسب آن
[M2]صُوَری برزند مناسب آن
[B][M1]متجسم شود در آن عالم
[M2]صور جمله بی زیاده وکم
[B][M1]هر که امروز، در مظالم مرد
[M2]رفت و با خویش دوزخی را برد
[B][M1]آنچه نفس غریزیش خوانی
[M2]آن چو افلاج دان و بی جانی
[B][M1]خود به خود برفروختی دوزخ
[M2]از هلاک و گناه یوم نفخ
[B][M1]این تمکن چو نقش پیدا کرد
[M2]نتواند که ترک انشا کرد
[B][M1]هست پیوسته، تلخ، کام از وی
[M2]متأذّی بود مدام از وی
[B][M1]این چنان است، کاندرین مرصد
[M2]نفس را چون مصیبتی برسد
[B][M1]هر زمانی که آن خطور کند
[M2]سلب آسایش و سرورکند
[B][M1]متأذّی شود، غم آلوده
[M2]زهر جانکاه غصه پیموده
[B][M1]نتواندکه یاد آن نکند
[M2]دل از آن بار غم گران نکند
[B][M1]لیکن اندر شواغل دنیا
[M2]یاد از آن محنت آید، احیانا
[B][M1]شودش بعد یک دو لمحه، ذهول
[M2]دل به کار دگر کند مشغول
[B][M1]آخرت عکس این جهان باشد
[M2]از شواغل، نه این، نه آن باشد
[B][M1]عدم شاغل و صفای محل
[M2]قوت نفس و اجتماع جُمل
[B][M1]ره ندارد در آن، فراموشی
[M2]نه خمار و نه خواب و بی هوشی
[B][M1]می نگنجد هُناک، راح به روح
[M2]نه سواد شب ونه فتق صبوح
[B][M1]لاجرم تلک اجتباهُ معک
[M2]آلم النفس قسط لاینفک
[B][M1]لیک از آنجا که نیست این شبهات
[M2]نفس را عین سنخ جوهر ذات
[B][M1]عقل، آزادی احتمال دهد
[M2]گر خدا خواهد، انفعال دهد
[A]
[B][M1]کامل افتد چو جوهر انسان
[M2]با نبی و ولی بود به عیان
[B][M1]در نبوت دو اعتبارستی
[M2]هم ولایت بر آن مدارستی
[B][M1]یکی اطلاق دان دگر تقیید
[M2]علم خاص است و اصطلاح جدید
[B][M1]مطلق آن، حقیقی ازلی ست
[M2]عالم السر بر خفی و جلیست
[B][M1]طلبد با زبان استعداد
[M2]هر حقیقت ز وی حصول مراد
[B][M1]این نبوت که تا ابد باقیست
[M2]همگی را به فیض خود ساقیست
[B][M1]فیض ابنای او به تعمیم است
[M2]در حقیقت کمال تعلیم است
[B][M1]هست اعلا قلم عبارت او
[M2]عقل اول خطاب حضرت او
[B][M1]زین خطابات آنچه مقصود است
[M2]صاحب این مقام محمود است
[B][M1]شده موسوم در لسان امم
[M2]لوح محفوظ و روح اعظم هم
[B][M1]سوی فیضش طموح آمال ست
[M2]استناد علوم و اعمال است
[B][M1]آنچه فرموده، قطب بطحایی
[M2]آن در ایجاد، علت غایی
[B][M1]شاه لولاک و افسر اقبال
[M2]آفتاب سپهر عز و جلال
[B][M1]لوح عنوان نواز دفترکل
[M2]احمد مرسل، افتخار رُسُل
[B][M1]که نخست آفریده، نور من است
[M2]مظهر اولین ظهور من است
[B][M1]این اشارت به آن مقام بود
[M2]که نبوت به وصف عام بود
[B][M1]وکذا ما افاده آن خاتم
[M2]که نبی بودم و نبود آدم
[B][M1]من اگر عقل را نبی گفتم
[M2]گهر راز معرفت سُفتم
[B][M1]او به نام نبوت است احق
[M2]باطن او ولایت مطلق
[B][M1]هم ازین جاست اینکه گفته رسول
[M2]مخبر از اتحاد زوج بتول
[B][M1]هستم از صبح صادق ازلی
[M2]واحد النور با علی ولی
[B][M1]هم چنین گفته آن ولی امم
[M2]من ولی بودم و نبود آدم
[B][M1]از نبوت مقید آنچه بود
[M2]هست اخبار، از کمال احد
[B][M1]اطلاع از حقایق هستی
[M2]در عیار بلندی و پستی
[B][M1]پس اگر ضم شود به این تبلیغ
[M2]حکم تعلیم، با لسان بلیغ
[B][M1]ادب خاص و عام فرماید
[M2]به سیاست قیام فرماید
[B][M1]این نبوت به نام تشریعی ست
[M2]مطلب از وی بجز رسالت نیست
[B][M1]هم ولایت برین قیاس بود
[M2]روشن است این، نه التباس بود
[B][M1]شد مقید مقوم از مطلق
[M2]وجه مطلق مقید است، الحق
[B][M1]ظاهرش پشت کار و باطن روست
[M2]که فنا در حق و بقای به اوست
[B][M1]زان مراتب که در نبیّ و ولی ست
[M2]خاتمیّت مقام فوقانی است
[B][M1]ختم مطلق، مقام مصطفوی ست
[M2]در ولایت ظهور مرتضوی ست
[B][M1]زین خاتم کنم سلیمانی
[M2]دین و دولت مراست ارزانی
[B][M1]نقش دولت مراست سکه به زر
[M2]که رساندم به داغ عشق جگر
[B][M1]آن فدایی غلام دیرینم
[M2]که موالات این دو، شد دینم
[B][M1]دو نگویم، دویی ز احولی است
[M2]ولی من نبی، نبی ولی است
[B][M1]من ندارم در این قضیه شکی
[M2]که بود نایب و منوب یکی
[B][M1]آن گروهی که قدر نشناسند
[M2]پیشم انسان نیند، نسناسند
[B][M1]وای بر حال قدرنشناسان
[M2]در وبال خودند، نسناسان
[A]
[B][M1]سبب اختلاف در ادیان
[M2]حسد است و عداوت و طغیان
[B][M1]طلب سروریست هم ز اسباب
[M2]که جهانی از این تب است به تاب
[B][M1]جهل، پیوسته در هوای دگر
[M2]عصبیّت بود بلای دگر
[B][M1]بی خرد راست رسم و آیینی
[M2]کرد مجهول خویش را دینی
[B][M1]سر نهادند قوم حق نشناس
[M2]در پی اتّباع رأی و قیاس
[B][M1]سر این قوم زشت ابلیس است
[M2]که امام قیاس و تدلیس است
[B][M1]رشکش آمد به دولت آدم
[M2]از تکبّر نکرد، گردن خم
[B][M1]بافت درهم قیاسکی چالاک
[M2]که من از آتشم، حریف از خاک
[B][M1]گشت این شبهه، مایهٔ شبهات
[M2]که مفصل شدهست در تورات
[B][M1]این چنین کرد بعد ازو قابیل
[M2]که حسد برگماشت بر هابیل
[B][M1]بعد از آن در قبیله جاری شد
[M2]در طباع خسیسه ساری شد
[B][M1]اختلافات اگر چه شد بسیار
[M2]لیک اصول خلاف باشد چار
[B][M1]اختلافی که در خدا دارند
[M2]انحرافی کز انبیا دارند
[B][M1]سومین اختلافشان به امام
[M2]چارمین اختلاف در احکام
[B][M1]جهل در معنی خدا و رسول
[M2]شده هنگامه ساز ردّ و قبول
[B][M1]جاهل معنی امامت را
[M2]نبود دیدهٔ صواب نما
[B][M1]این که یک فرقه هم به قلب و زبان
[M2]در فروعند، مختلف گویان
[B][M1]سبب این است، کز بصیرت کم
[M2]متشابه نداند از محکم
[B][M1]غیر معلوم، عامه را دین است
[M2]کار اینان به ظن و تخمین است
[B][M1]چشم از آیات راست پوشیدند
[M2]به قیاس و دروغ کوشیدند
[B][M1]ناقصان، در عوام کالانعام
[M2]گاه مفتی شدند و گاه امام
[B][M1]بس که تهمت به مصطفی بستند
[M2]بر خلابق رَهِ هدی بستند
[B][M1]خاصه در عهد آل بوسفیان
[M2]که نمودند شرع دین ویران
[B][M1]عصر مروانیان چه می پرسی؟
[M2]از فساد زمان چه می پرسی؟
[B][M1]تا جهان را یل خراسانی
[M2]پاک کرد از عروج مروانی
[B][M1]خَسِ عباسیّان بلند نمود
[M2]آتشی را که بر فلک شد دود
[B][M1]همه اعدای دین مصطفوی
[M2]دشمن خاندان مرتضوی
[B][M1]مفتیان و قضات باطن کور
[M2]همه شب مست و هر سحر مخمور
[B][M1]تا برآورد از آن گروه، دمار
[M2]عاقبت تیغ آبدار تتار
[B][M1]شد جهان شسته از بنی عباس
[M2]دامن خاک، پاک از آن ارجاس
[B][M1]کبریای جلال تیغ کشید
[M2]همه را تیغ بی دربغ کشید
[B][M1]هر که واقف ز کار ایشان است
[M2]در شعار و دثار ایشان است
[B][M1]بُود آگه که در بنی آدم
[M2]کس نکرده ست این فساد و ستم
[B][M1]ز آنچه کردند این گروه عنید
[M2]شرمساری کشید، روح یزید
[B][M1]این عبارت کلام مأمون است
[M2]کافضل این جماعت دون است
[B][M1]هر گَه، از خشم و کین برآشفتی
[M2]رو به عبّاسیان همی گفتی
[B][M1]که شمایید نطفه ی مستان
[M2]زاده از فرج قحبه گان جهان
[B][M1]پدر ارشد خلیفه، رشید
[M2]پردهٔ محرمان خویش درید
[B][M1]هر چه کشتید در کنار من است
[M2]دودهٔ خویش، ننگ و عار من است
[B][M1]ناقل این حدیث، بی کم و بیش
[M2]سنیّانند از خلیفهٔ خویش
[B][M1]یاد اینان کراهت انگیز است
[M2]زنگ آیینه صفاخیز است
[B][M1]شهرتِ کارِ این گروه خبیث
[M2]بی نیاز است از بیان و حدیث
[B][M1]مدّعا اینکه روزگار دراز
[M2]دَرِ صد فتنه شد به خلق فراز
[B][M1]خلفای زمانه یارانند
[M2]دین و ایمان دگر چه سان مانند؟
[B][M1]عرض تقلید، قاف تا قاف است
[M2]کیش اسلام ارث اخلاف است
[B][M1]ناقصان زمانه کور و کرند
[M2]رهسپاران کوی دل دگرند
[B][M1]تیره بختان بی صفایی چند
[M2]روز کوران بی عصایی چند
[B][M1]آن یکی را به یاری توفیق
[M2]حَسَن بصری است، پیر طریق
[B][M1]وان دگر، راه اعتزال رود
[M2]به قفای رم غزال رود
[B][M1]اشعری طعنه زن به معتزلی ست
[M2]کاعتقادش ضلال و تیره دلی ست
[B][M1]دیگری خصم جان، اشاعره را
[M2]به از ایشان نهد، اباغره را
[B][M1]یکی از هر دو بر کرانه رود
[M2]پی کرامیان روانه شود
[B][M1]وان سفیه دگر ز کون خری
[M2]پی سفیان نموده ره سپری
[B][M1]سجده بر راه فرض نوری را؟!
[M2]سامری وار، عجل ثوری را
[B][M1]وان دگر را خطاب، خطّابی ست
[M2]سرمه دیده گرانخوابی ست
[B][M1]جان نثار معلّل است یکی!؟
[M2]توتیای یقین، غبار شکی
[B][M1]دیگری در جهان بود کامش
[M2]انتظام کلام نظامش
[B][M1]وان دگر کامل از مریدی شد
[M2]دم منصور ما تریدی شد
[B][M1]کرده ابداع دین نو، مالک
[M2]پی او گشته زمره ای هالک
[B][M1]مرده شکلی که بوی جیفه دهد
[M2]جان به فتوای بوحنیفه دهد
[B][M1]شافعی گشته آشکار و خفی
[M2]خصم ناموس سیرت حنفی
[B][M1]حنبلی پیشوای مشتی خر
[M2]نه خمش خر، خران دعوی گر
[B][M1]گفته افسار گمرهی را دین
[M2]قاف تقلید کرده داغ سرین
[B][M1]درهم افتادگان به مشت و لگد
[M2]از خری کرده در حماقت، کد
[B][M1]شده زین زمرهٔ تعصب گر
[M2]هر یکی، میخ مقعد دیگر
[B][M1]تو ازین گیر و دار غصّه مخور
[M2]سر خر راست، گوش خر در خور
[B][M1]گر نباشد خر الحسب للذات
[M2]که زند دم ز انکر الاصوات؟
[B][M1]همگی راکبند و مرکوبند
[M2]زیر و بالای یکدگر چوبند
[B][M1]تا به کی از ملوک عباسی
[M2]شهره ی عصر خود به نسناسی؟
[B][M1]چونکه ادراک این فضیحت کرد
[M2]خلق را منع و زجر و غلظت کرد
[B][M1]که دگر ترک اجتهادکنند
[M2]عرصه این است، تا گشاد کنند
[B][M1]هر چه بودند اگر فقیه و سفیه
[M2]مجتهد بس بود چهار فقیه
[B][M1]گر کسی خارج از چهار آرند
[M2]هر که باشد، به گیر و دار آرند
[B][M1]سنّیان را که بد هزاران کیش
[M2]ا سختا ننگ و بلایی آمد پیش
[B][M1]رفت اطناب و اختصار آمد
[M2]چاره ناچار تا چهار آمد
[B][M1]بر مرور دهور مذهبها
[M2]از میان رفت و چار ماند بجا
[B][M1]کرد گرگ آشتی، چهار به هم
[M2]لیک در فکر کارزار به هم
[B][M1]فخر رازیّ و حجهٔ الاسلام
[M2]قاضی ماضی مراغه، نظام
[B][M1]حنفی را فضیحتی کردند
[M2]مذهبش را به صورتی کردند
[B][M1]که به کافر نکرده اند آن کار
[M2]مرحبا دین و حبّذا پیکار
[B][M1]هر که گردد ز جهل، یافه سرای
[M2]خواهد آخر شنید، طعن بجای
[B][M1]باشد اسلام اگر تعصب و جهل
[M2]کیش حجّاج بهتر است از سهل
[B][M1]گر مسلمانی این بود، صد بار
[M2]کیش ملحد به است ازین پیکار
[B][M1]ملحد آسوده فارغ البال است
[M2]ای مسلمان، تو را چه احوال است؟
[B][M1]باشد احمق سرشت، مسلم اگر
[M2]خر ز خر باز هم، بود بهتر
[B][M1]باشد اخلاق زشت اگر ایمان
[M2]یک مسلمان مباد، گو به جهان
[B][M1]شرط اسلام اگر بود این قید
[M2]جحی افضل بود بسی ز جنید
[B][M1]این بلایا که نزل جمهور است
[M2]از خلاف رسول، مجبور است
[B][M1]ترک نصّ و وصیّتش کردند
[M2]عهد او را، پَسِ سر افکندند
[B][M1]اوصیای وِی اند، شمع هدا
[M2]رهنمایان سالکان خدا
[B][M1]اُمنای حقایق ایشانند
[M2]خلفا بر خلایق ایشانند
[B][M1]اهل ذکرند و اهلبیت صفا
[M2]هم اولی الامر و هم ذوی القربا
[B][M1]فرح حال عالمند و فتوح
[M2]در نجات از بلا، سفینه ی نوح
[B][M1]حجت حق و ثانیِ ثقلین
[M2]اَعرَض النّاسُ عن کلا النّجدین
[B][M1]شرع و قرآن هم، اوصیا دانند
[M2]همه را دیگران کجا دانند؟
[B][M1]هر که نشناخت خضر، گمراه است
[M2]سالک راه نیست، در چاه است
[B][M1]انحراف از سبیل حق و صواب
[M2]در نیاید به حدّ و حصر و حساب
[B][M1]روش خطّ مستقیم یکی ست
[M2]انحرافات را، حسابی نیست
[B][M1]منحرف در سلوک، بسیار است
[M2]بر خط مستقیم، دشوار است
[A]
[B][M1]مهبط وحی، مصطفی فرمود
[M2]که مرا پیر کرد سورهٔ هود
[B][M1]این اشارت به امر فاَستَقِم است
[M2]هر چه دانی صعوبت تو کم است
[B][M1]کان صراطی ست، تیز تر از تیغ
[M2]هر که لرزد، خورد فسوس و دریغ
[B][M1]عنق اللیل زلتش باشد
[M2]لهب النّار حدّتش باشد
[B][M1]هر سبک مغزکی تواند رفت؟
[M2]بوریا، نیست مرد آتش و نفت
[B][M1]نور یزدان مگر رفیق شود
[M2]که قدم‎سای این طریق شود
[B][M1]نشود رهنورد، هر مفلوک
[M2]مرد باید به راه حق و سلوک
[A]
[B][M1]چونکه ایمان و کفر اقسام است
[M2]دانش جمله شرط اسلام است
[B][M1]کفر را چون مراتب است بسی
[M2]نرسیده‎ست بی شناخت کسی
[B][M1]مؤمن خاص، او تواند بود
[M2]کز دل انواع کفر، جمله زدود
[B][M1]کفر و ایمان به شرع و منساق است
[M2]متقابل به شرط اطلاق است
[B][M1]باقی آن مراتب معدود
[M2]متقابل نمی تواند بود
[B][M1]آنچه ایمان خالص است و قویم
[M2]بود آن، مر خدای را تسلیم
[B][M1]علم و تصدیق جمله قول رسول
[M2]در جمیع فروع و کلّ اصول
[B][M1]علم و تصدیق، باز هم محکم
[M2]اعتراف زبان و دل با هم
[B][M1]امر او را به جای آوردن
[M2]اجتناب نواهیش کردن
[B][M1]حدّ ایمان مطلق این باشد
[M2]هر که را هست، مرد دین باشد
[B][M1]پس اگر صیت دعوی نبوی
[M2]یا که برخی ز شرع مصطفوی
[B][M1]به کسی نارسیده باشد آن
[M2]ره نداند به چشمهٔ حیوان
[B][M1]خواه نشنیدنش سبب باشد
[M2]یا نفهمیدنش سبب باشد
[B][M1]او درین حال، کافر است به جهل
[M2]بود از کافران عذابش سهل
[B][M1]بلکه باشد که زمره ای زاینان
[M2]می نبینند از عذاب زیان
[B][M1]کفر ادنی و اهون آن کفر است
[M2]قابل رحمت این چنین کفر است
[A]
[B][M1]ذکر مستضعفین در استثنا
[M2]شاهد است و به مدعاست گوا
[B][M1]چون هدایت میسّرش نشود
[M2]خضر توفیق، رهبرش نشود
[B][M1]کار آن کس حواله با کرم است
[M2]روز عدل است و معدلت حَکَم است
[B][M1]و آنکه او را رسیده باشد شرع
[M2]شده آگه ز دین، چه اصل و چه فرع
[B][M1]لیکن از سرکشیّ نفس عنید
[M2]یا ز شرّ تعصّب و تقلید
[B][M1]همه شرع را کند انکار
[M2]یا به مغزش نیاورد اقرار
[B][M1]باشد این نوع کفر، کفر جحود
[M2]آوخ آوخ ز شرّ نفس عنود
[B][M1]گفته یزدان عذاب آن را سخت
[M2]به جهنم کشید خواهد رخت
[B][M1]وآنکه او را رسیده باشد دین
[M2]بسته باشد به خویش، شرع متین
[B][M1]کرده اندیشه،کرّ و فرّی را
[M2]جَرّ نفعی و دفع ضرّی را
[B][M1]معرفت با زبان و ظاهر حال
[M2]منکران به قلب زشت سگال
[B][M1]این مسمّی بود به کفر و نفاق
[M2]سَیَذوقوا و ما لهم مِن واق
[B][M1]اعتراف زبان ندارد سود
[M2]در اشدّ عذاب خواهد بود
[B][M1]وآنکه او را رسیده باشد کیش
[M2]معترف هم به باطن سر خویش
[B][M1]لیکن انکار آن کند به زبان
[M2]از حسد یا تعصب و طغیان
[B][M1]باشد این کفر را تهوّر، نام
[M2]به الیم عذاب، زهرآشام
[B][M1]و آن که آگه بود ز دین حقیق
[M2]کرده هم از زبان و دل تصدیق
[B][M1]لیکن او را بصیرتی نبود
[M2]نور چشم و سریرتی نبود
[B][M1]کجی رای و فهم و فکر غلط
[M2]می برد مرد را به دار سخط
[B][M1]حبّ تقلید قول کج فهمان
[M2]گمرهی در تعصب ایمان
[B][M1]کافرت می کند به کفر و ضلال
[M2]در ضلالت مجو نجات مآل
[B][M1]و آن که آگه بود ز دعوت دین
[M2]وز بصیرت، مصدّقش به یقین
[B][M1]به زبان مؤمن و به دل مؤمن
[M2]کرده اذعان، به ظاهر و باطن
[B][M1]لیکن از امر و نهی درگذرد
[M2]این تجاوز، گهی به کار برد
[B][M1]داند آن شیوه را خطا و زلل
[M2]معترف خود به قبح ما یفعل
[B][M1]غلبات هوا و نفس فضول
[M2]داردش بر خلاف حکم رسول
[B][M1]نام این کفر، فسق و عصیان است
[M2]فسق، نفی کمال ایمان است
[B][M1]فسق و عصیان اگر چه ای کامل
[M2]اصل ایمان نمی کند زایل
[B][M1]لیک نقص کمال آن باشد
[M2]سلب حسن و جمال آن باشد
[B][M1]چون کبایر ازو شود صادر
[M2]می توان گفتش آن زمان، کافر
[B][M1]هرکه عاصی به کردگار شود
[M2]مستحق دخول نار شود
[B][M1]اصل ایمان سرشت اگر داری
[M2]نکند دفع این سزاواری
[B][M1]اثر، ایمانش آنقدر دارد
[M2]که سزای خلود نگذارد
[B][M1]در همه حال، چونکه بدهد سود
[M2]می توانی شمردنش مقصود
[A]
[B][M1]هست بر فسق، حمل کفر سزای
[M2]ترک حج را شمرده کفر، خدای
[B][M1]کفر هم در کلام مصطفوی
[M2]شده مُسند، به فاسقان غوی
[B][M1]چون که این چاره شد تو را معلوم
[M2]می شود استفاده از مفهوم
[B][M1]که اگر مطلبی ز شرع محیط
[M2]می نداند کسی به جهل بسیط
[B][M1]رگی از کفر جهل با وی هست
[M2]شسته است از کمال ایمان دست
[B][M1]وان کسی را که روی دل به خداست
[M2]منکر اتباع نفس و هواست
[B][M1]امتثال عوام، حق دارد
[M2]امر و نهیش ز دست نگذارد
[B][M1]ور شود کس ز دوری توفیق
[M2]منکر حق واجب التصدیق
[B][M1]هست با وی، رگی ز کفر و جحود
[M2]تیغ باید زدش ز نفس عنود
[B][M1]ور کسی چیزی آورد به زبان
[M2]که نباشد به دل، مصدق آن
[B][M1]هست با وی، رگی ز کفر و نفاق
[M2]پای دارد دل و زبان به وفاق
[B][M1]و آنکه انکار می کند به جهان
[M2]آنچه را نیست میل طبعش آن
[B][M1]و آنچه دارد موافقت به هوس
[M2]هست مقبول، پیش آن ناکس
[B][M1]عرقِ کفر یهودیش باشد
[M2]رخ ایمان به تیشه بخراشد
[B][M1]وآنکه گیرد، زرای خوبش سبق
[M2]نکند اتباع حجت حق
[B][M1]هست با وی رگی ز کفر و ضلال
[M2]ز آنکه فرمان نبرده، در همه حال
[B][M1]و آنکه گرد حرام و شبهه تند
[M2]قدمی لاابالیانه زند
[B][M1]عِرقی از کفر و فسق با وی هست
[M2]شسته است از کمال ایمان دست
[B][M1]هر نفس در شمار کار خود است
[M2]حافظ سر و آشکار خود است
[B][M1]پس اگر سر زند گناهی ازو
[M2]سرزند در ندامت، آهی ازو
[B][M1]مؤمن خالص حقیقی اوست
[M2]او به دنیا و آخرت نیکوست
[B][M1]نم ایمان در آب و گِلها باد
[M2]نور ایمان چراغ دلها باد
[A]
[B][M1]ای نوازندهٔ دل رنجور
[M2]از تو هر داغ، یک نمکدان شور
[B][M1]اضطراب از دلم تراشد زنگ
[M2]از خروش دلم خراشد، سنگ
[B][M1]رگ جان، تار ارغنون از توست
[M2]خرد آشفتهٔ جنون از توست
[B][M1]خانه سوز دل غم اندیشان
[M2]نمک سینهٔ جگرریشان
[B][M1]لب زخمم، چو سوسن است کبود
[M2]شده از آه گرم، روزن دود
[B][M1]از تو دارم دلی نمک پرورد
[M2]تن رنجور، آشیانهٔ درد
[B][M1]عندلیب کهن نوای توام
[M2]در خروشیدنم، که نای توام
[B][M1]قطره با فیض توست طوفان زای
[M2]ذره با مهرت، آفتاب اندای
[B][M1]نوبهاران نسیم باغ دلم
[M2]لاله دامن زند به داغ دلم
[B][M1]نعمتت بیش از التماس من است
[M2]منتت، برتر از سپاس من است
[B][M1]هیبتت، پرده پوش آن نظر است
[M2]که ز خورشید تابناکتر است
[B][M1]دل پاک، از سروش تعلیم است
[M2]غرقهٔ موج خیز تسنیم است
[B][M1]خامه را از نم مداد روان
[M2]مومیایی ده شکسته زبان
[B][M1]دل و جان، جمله مستمندانت
[M2]آسمانها، نطاق بندانت
[B][M1]سربلند، آنکه در حکایت توست
[M2]دم پاک بلند رایت توست
[B][M1]از نفس برکشیده صبح، درفش
[M2]پرچمی کرد این پرند بنفش
[B][M1]قلمم موج خیز طوفان است
[M2]رقمم، حرز فیلسوفان است
[B][M1]کر نواگر شوم و گر خاموش
[M2]خم دل، دارد از شرابت جوش
[B][M1]در مدادم، فتاده موجهٔ نیل
[M2]می دمد خامه، صوراسرافیل
[B][M1]کیقبادم درین جهان فسوس
[M2]کز قلم می زنم، دوال به کوس
[B][M1]کیل من، درد عشق مکیال است
[M2]ناله در استخوان من، نال است
[B][M1]گر خروشم، ز دل فگارانم
[M2]ور خموشم، ز راز دارانم
[A]
[B][M1]سر همّت فشانیی که بجاست
[M2]دامن افشاندن از دنی دنیاست
[B][M1]پارسایی، عماد ایمان است
[M2]پاکبازی قمار مردان است
[B][M1]ناکس است آنکه امّت دنیاست
[M2]دل ناکس، کلوخ استنجاست
[B][M1]دل نبندد به این سرای سپنج
[M2]داده پیش از تو، رفتگان را رنج
[B][M1]باستان نامه اش اگر خوانم
[M2]پردهٔ غفلت است، بدرانم
[B][M1]من چه خوانم که خود همی خواند
[M2]گوش هوشی که بشنود، داند کذا
[B][M1]از متاع جهان کور و کبود
[M2]آنچه برداشتیم، عبرت بود
[B][M1]جرمکش مکر مار ضحاک است
[M2]هان که درکاسه جهان خاک است
[B][M1]خاک خوردن نباشدت درخور
[M2]خاکت آخر خورد، تو خاک مخور
[B][M1]خاک خوردن دهان نیازارد
[M2]تن و جان را بسی زیان دارد
[B][M1]دارم از نعمت جهان حقیر
[M2]دل بی آرزو و دیدهٔ سیر
[B][M1]شکر این نعمت فزون ز قیاس
[M2]کرده هر موی من، زبان سپاس
[B][M1]چشم کور گدا نمک گیر است
[M2]چشم صاحب بصیرتان سیر است
[B][M1]ساقی روزگار گول فریب
[M2]می زند بر سراب نقش عجیب
[B][M1]مهر گردون، چو بنگری، کین است
[M2]باده زهر است و کاسه زرّین است
[B][M1]امتداد زمان هزل و مجاز
[M2]اژدهایی بود، دهانش باز
[B][M1]می ندارد کرانه بیدادش
[M2]طعمه، از مغز آدمی زادش
[B][M1]آزمودیم دهر پیچاپیچ
[M2]مار زهرآگن است و دیگر هیچ
[B][M1]نقش دنیاست با دنی طبعان
[M2]مار رنگین و کودک نادان
[B][M1]هر که فکر زمانه سازی کرد
[M2]از جهالت، به مار بازی کرد
[B][M1]زهد عامه ست از دنی دنیا
[M2]زهد خاصه بود ز غیر خدا
[B][M1]تو که مرد مقام خاصانی
[M2]نه که از زهد عامه، وا مانی
[B][M1]کار آسان، گذشتن از دنیاست
[M2]از سر هیچ می توان برخاست
[B][M1]چیست دنیا؟ خیال فرج و شکم
[M2]میل جاه خسیس و حبّ درم
[B][M1]شکم و فرج را چه بنده شوی؟
[M2]پی جاه و درم چه هرزه دوی؟
[B][M1]پس امیدی به فکر پیچاپیچ
[M2]صورتش پوچ بود و معنی هیچ
[B][M1]دل نیاسودت، از تبه رایی
[M2]در تن آسانی و تن آرایی
[B][M1]مرد نبود به فکر زیب بدن
[M2]نور ایمان بس است زینت تن
[A]
[B][M1]یاد می آیدم ز عهد پدر
[M2]روّح الله، روحه الاطهر
[B][M1]آن زمان بود سال عمرم پنج
[M2]رفته عمرم ز شایگانی گنج
[B][M1]عمر، گنج و زمانه چون باد است
[M2]تکیه بر باد، سست بنیاد است
[B][M1]ناگهان عید روزگار آمد
[M2]سپری شد خزان، بهار آمد
[B][M1]فصل اردی بهشت آمد پیش
[M2]سوخت اسپند، عید خیراندیش
[B][M1]یکی از جمله پرستاران
[M2]که به من بود مهربان از جان
[B][M1]بهرتشریف من به نزد پدر
[M2]آمد و عرضه داشت حلهٔ زر
[B][M1]در بغل داشت، قیمتی دیبا
[M2]دوزدم خواست، جامه ای زیبا
[B][M1]چون پدر حله دید نپسندید
[M2]سویم از چشم مهربانی دید
[B][M1]گفت آن خادم نکوخو را
[M2]مهرپرور سرشت دلجو را
[B][M1]این نه دلسوزی و نه غمخواری ست
[M2]عاقبت بینی ارکنی، یاریست
[B][M1]هر که اندیشهٔ مآلستش
[M2]نمک دوستی حلالستش
[B][M1]کس نداند که چرخ گردون چون
[M2]یکروش نیست دهر بوقلمون
[B][M1]طفل از امروز، چون شود خوگر
[M2]به پرندی قبا و حلّهٔ زر
[B][M1]شاید آن روزگار آید پیش
[M2]که نیابد مرقّع درویش
[B][M1]چونکه ناز و نعیم جوشی کرد
[M2]نتواند پلاس پوشی کرد
[B][M1]آن زمان، تلخی زمانه چشد
[M2]باید از جام زهر، جرعه کشد
[B][M1]با پسر، شفقت پدر دگر است
[M2]از تو بیگانه و مرا جگر است
[B][M1]غم او، بیشتر مراست به دل
[M2]نیم از روی التفات خجل
[B][M1]پس به من گفت این سزای تو نیست
[M2]لایق جامه و قبای تو نیست
[B][M1]مرد را زیب تن زبان باشد
[M2]حلّه، پیرایهٔ زنان باشد
[B][M1]حلّه از توست، نیست کوتاهی
[M2]هان ببخشش به هر که می خواهی
[B][M1]رغبت حلّه رفت از یادم
[M2]آن گرفتم، به دیگری دادم
[A]
[B][M1]شکر لله که هفته ای مهلت
[M2]یافتم از حیات کم فرصت
[B][M1]که برین چند صفحه، ریخت قلم
[M2]از خط مشک فام، طرح ارم
[B][M1]قلمم، سرو جویباران است
[M2]رقمم خطّ گلعذاران است
[B][M1]قرنها بگذرد که طبع و قلم
[M2]از یم فیض بخش، گیرد نم
[B][M1]می نیابی پس از هزاران سال
[M2]دل دریاکش و زبان مقال
[B][M1]همه گویا و گنگ، از کِه و مَه
[M2]منفذ سِفلیند، خامش به
[B][M1]سر و مغز مقلّدان پوچ است
[M2]جوز نغز مقلدان پوچ است
[B][M1]این به خود بستگان که می بینی
[M2]خام لفظند و خاسر معنی
[B][M1]همه لالند و خوش مقال این کلک
[M2]پیر زالند و پور زال این کلک
[B][M1]خامه البرز کوه لرزاند
[M2]رگ خارا به مصرعم ماند
[B][M1]فلتانم که در مجاز افتد
[M2]لخت کوه است کز فراز افتد
[B][M1]موج معنی، ز کلک دریا دل
[M2]ریخت چندان که بحر شد، ساحل
[B][M1]خامه ام قصر خلد کرد بنا
[M2]کس چه داند، درین سپنج سرا
[B][M1]قصرهای ریاض رضوانی
[M2]می نگنجد به کاخ دهقانی
[B][M1]مرد باید، حریف نامهٔ من
[M2]نفخ صور است، بانگ خامهٔ من
[B][M1]جان کند زنده، تن بمیراند
[M2]تن چه داند، قلم چه می راند؟
[B][M1]این نگفتم که عامیان خوانند
[M2]قدر این نامه، عارفان دانند
[B][M1]در جهان نکته رس نمی بینم
[M2]مرد این نامه کس نمی بینم
[B][M1]آتش است این نوا که می دارد
[M2]شعله را، مرد باد پندارد
[B][M1]زنده را نان غذای تن باشد
[M2]مرده را، خاک در دهن باشد
[B][M1]مرغ سدره ست، کلک دستان زن
[M2]گوش عامی ست، روزن گلخن
[B][M1]شکن نامه، رشک چین دارم
[M2]در رقم، مشک و انگبین دارم
[B][M1]نافه، دریوزه گر، دوات مراست
[M2]نیل، لب تشنهٔ فرات مراست
[B][M1]جوی شهدی که از قلم جاری ست
[M2]نه شراب عوام بازاریست
[B][M1]دل دریاکشی همی باید
[M2]که ازین جرعه، بحر پیماید
[B][M1]بوالهوس را، مزاج صفراوی ست
[M2]شهد بنمودنش، جگرکاویست
[B][M1]نبرد هر کسی ز حلوا بهر
[M2]که بود در مزاج بر وی، زهر
[B][M1]طفل شش روزه را طعام ترید
[M2]می فشارد گلو، به عصر شدید
[B][M1]لقمه ای گر دهی به کودک خرد
[M2]طمع از وی ببرکه کودک مرد
[B][M1]پیر کودک مزاج، بی حصر است
[M2]بالغ الرشد، نادر العصر است
[B][M1]ک...ون کشان، قد کشیده اند امروز
[M2]همه مالابکور و ریش به گوز
[B][M1]ریش گاوند، لافیان جهان
[M2]دم گاو است به، ز ریشِ چنان
[B][M1]مرد بالغ، به ریش و سبلت نیست
[M2]مردی و مردمی به حیلت نیست
[B][M1]مکر و تلبیس، خوی ابلیس است
[M2]همه ریش تو قحبه، تلبیس است
[B][M1]تیز بازیگران بازاری
[M2]ریشخندی به ریش خود داری
[B][M1]پَرِ پندار، عرش پرواز است
[M2]پشّه، در چشم خویش شهباز است
[B][M1]قید پندار، نشکند آسان
[M2]جز به عون خدای ذوالاحسان
[B][M1]تلخ اگر حرف ماست، در کامت
[M2]عقل، شیرین کناد، در جامت
[B][M1]داروی تلخ، رنج بزداید
[M2]سخن تلخ سودمند آید
[B][M1]صدق محضم، کتاب مرقومم
[M2]لب مدزد، از رحیق مختومم
[B][M1]رشح این خامه، موج تسنیم است
[M2]طعنه بر خود مدان،که تعلیم است
[B][M1]چه کنم چون تو فرق نگذاری؟
[M2]سخن راست، طعنه پنداری
[B][M1]نفس رعناست، خصم جانی تو
[M2]به زیان داد، زندگانی تو
[B][M1]کرد، ای دوغ خورده ی بد مست
[M2]خودپرستی تو را سپاس پرست
[B][M1]هیچ در دیدهٔ تو نیست فروغ
[M2]هجی راست، به ز مدح دروغ
[B][M1]دل آزاده، فارغ از مدح است
[M2]هرچه گویم زمانه را قدح است
[B][M1]نه هجا پیشه ام نه مدح شعار
[M2]خفته ای را مگر کنم بیدار
[B][M1]خیرخواهیست مقصد و نیت
[M2]پاک نیت چه باکش از تهمت؟
[B][M1]راست بینی و راست گفتاری
[M2]می کند برکجان، گرانباری
[B][M1]این نگویم که نیک و دانا شو
[M2]هرچه هستی، به خویش بینا شو
[B][M1]خواه نسناس باش و خواهی ناس
[M2]هرچه هستی، تو حد خود بشناس
[B][M1]کار مردان به خود مبند به زور
[M2]دل به دعوی گری مکن مغرور
[B][M1]نیست کار تو، بینش معنی
[M2]اینقدر بس که پیش پا بینی
[B][M1]نرساندی به هیچ دل، جز درد
[M2]لاف مردی چه می زنی، نامرد؟
[B][M1]نزده نقش بوربابافی
[M2]در شگفتم که از چه می لافی
[B][M1]پا ته و گام، خوش فراخی زن
[M2]با خریت، به ابر شاخی زن
[B][M1]مانده در کار خویش بیچاره
[M2]وندرین کارگاه، هر کاره
[B][M1]کار پاکان به خویشتن بستی
[M2]دستی و پشت دستی و پستی
[B][M1]نکنی درک، معرب و مبنی
[M2]از تو دور است راه تا معنی
[B][M1]چه کنی فکر در حدوث و قدم؟
[M2]باش درفکر فرج خویش و شکم
[B][M1]نشکیبد زکار خود مزدور
[M2]کار فرج و شکم تو راست، ضرور
[B][M1]لایق هرکسی بود کاری
[M2]به مثل، هر لُریّ و بازاری
[B][M1]در نگیرد تو را چو هیچ سخن
[M2]وقت تنگ است، هر چه خواهی کن
[B][M1]یک دو روزیست مهلت دنیا
[M2]چند پاید حیات سست بنا؟
[B][M1]حرف حق را، اگر رواجی نیست
[M2]مرض جهل را علاجی نیست
[B][M1]مرده از فیض عیسی، احیا گشت
[M2]عیسی از جاهلان گریخت به دشت
[B][M1]عامی خیره سر، بلاخیز است
[M2]دشمنی در جهان بداحیز است
[B][M1]نوش جاهل، همیشه نیش آمد
[M2]انبیا را ببین چه پیش آمد
[B][M1]همسریها به اولیا کردند
[M2]عهد بدگوهری ادا کردند
[B][M1]حق، بدان را بلای نیکان کرد
[M2]آفرینش، برای نیکان کرد
[B][M1]ز گزندی کزین گروه کشند
[M2]شهد جان پروری ز دوست چشند
[B][M1]دولتی را کز ابتدا دارند
[M2]همه زین خلق جانگزا دارند
[B][M1]خامه فرسوده شد ز رَه سپری
[M2]وه چه سازم به آتشین جگری
[B][M1]دل من تنگ بود و فرصت تنگ
[M2]غنچه را فصل دی چه بوی و چه رنگ؟
[B][M1]آنچه من دیدم از زمانهٔ خویش
[M2]آن ندیده ست از نمک، دل ریش
[B][M1]بار دردی که دل به دوش کشید
[M2]می نیارم تو را به گوش کشید
[B][M1]مدتی رفت و روزگاری شد
[M2]کز هنر، دل به زیر باری شد
[B][M1]بارها عهد بستمی با دل
[M2]که نریزد گهر،کف با دل
[B][M1]شکنم خامه، صفحه پاره کنم
[M2]سینه می جوشدم، چه چاره کنم؟
[B][M1]چه کنم؟ موج می زند دل ریش
[M2]موجهٔ بحر را، که بندد پیش
[B][M1]شور دل، چون لبم بجنباند
[M2]زور این لطمه، کوه غلتاند
[B][M1]نه به فکرم سر است و نه گفتار
[M2]سخنم چیست؟ موج دریا بار
[B][M1]حق علیم است کاندرین پیشه
[M2]روز اول، نبودم اندیشه
[B][M1]لبم از شیر شست، آب سخن
[M2]لوح پیشانیم، کتاب سخن
[B][M1]سخن از ماست جاودان، زنده
[M2]وز سخن های ماست، جان زنده
[B][M1]به من از چین رسید، قافله ها
[M2]پر شد از بوی مشک، مرحله ها
[B][M1]بوشناسان دماغ بگشایند
[M2]برو آغوش داغ بگشایند
[B][M1]صفحه ها، طبله های عطار است
[M2]نقطه ها، نافه های تاتار است
[B][M1]غیر مشک ختن طراز قلم
[M2]نبود داغ عشق را مرهم
[B][M1]می کند می، به کام مخمورم
[M2]مشک پرورده، داغ ناسورم
[B][M1]رگ جان تار و ناله مضراب است
[M2]ساغرم داغ و باده خوناب است
[B][M1]چکد آتش ز نالهٔ سردم
[M2]همه دردم، که عشق پروردم
[B][M1]خلفم، عشق کیمیاگر را
[M2]شعله می پرورد، سمندر را
[B][M1]مایه دار، از محیط بوی من است
[M2]آتشین باده در سبوی من است
[B][M1]مرحبا عشق جان و دل پرور
[M2]پخته نام من است از آن آذر
[B][M1]از بهارش، شکفته باغ دلم
[M2]آتشین لاله است، داغ دلم
[B][M1]دیده هر جا فشاند مژگانی
[M2]چهره افروز شد، گلستانی
[B][M1]از کنارم که خلوت یار است
[M2]ز جگر پاره پاره گلزار است
[B][M1]شد کمان گرچه قامت چو خدنگ
[M2]چنگ عشقم خمیده باشد تنگ
[B][M1]می خروشد، دل خراشیده
[M2]غمم از بهر آن تراشیده
[B][M1]چنگ باید که در خروش بود
[M2]نپرم سازم ار خموش بود
[B][M1]روم از خود به نالهٔ سحری
[M2]ناقه را، از حدی ست، رَه سپری
[B][M1]بی سماعم نمی شود رَه طی
[M2]می روم هم عنان ناله، چون نی
[B][M1]نی منم، نایی آن مسیح نفس
[M2]دم اقبال فیضه الاقدس
[B][M1]عشق می ‎گویم و زبان سوزد
[M2]لب ز تبخاله، خرمن اندوزد
[B][M1]نفسم آتش و زبان عشق است
[M2]تب گرمم در استخوان عشق است
[B][M1]در نیستانم آتش افتاده
[M2]کار با عشق سرکش افتاده
[B][M1]نیستان رفت و آتش است بلند
[M2]همه آتش بود، کجاست سپند؟
[B][M1]از سپند است، یک خروشیدن
[M2]چاره نبود به جز که جوشیدن
[B][M1]صبح در سینه، یک نفس دارد
[M2]دستگاه فغان، جرس دارد
[B][M1]فرصت گفتن و شنیدن کو؟
[M2]طاقت یک نفس کشیدن کو؟
[B][M1]رفته از جوش رعشهٔ پیری
[M2]از کفم قدرت قلم گیری
[B][M1]گوهری چند، از قلم سفتم
[M2]چند ساعت، ز هفته ای گفتم
[B][M1]داشتم گر مجال یک شبه ای
[M2]می رساندم سخن، به مرتبه ای
[B][M1]که به سالی نیاریش خواندن
[M2]لیک واماندم از سخن راندن
[B][M1]به کلیمی که آفریده سخن
[M2]که ندارم سر سخن گفتن
[B][M1]قلم اکنون به دیده ام خار است
[M2]صفحه بر طبع نازکم بار است
[B][M1]سر و برگ سخن سرایی کو
[M2]کلّ شیءٍ یزول اِلّا هو
[B][M1]غفر الله ربنا و عفی
[M2]حسبنا الله ربّنا وکفیٰ
[END]