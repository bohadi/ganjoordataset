[START][A]
[B][M1]
جهد کن در بیخودی خود را بیاب
[M2]
زود تر والله اعلم بالصواب
[B2]
مولانای روم
[A]
[B][M1]
منکر نتوان گشت اگر دم زنم از عشق
[M2]
این نشه بمن نیست اگر با دگری هست
[B2]
عرفی
[B][M1]
ای ترا حق خاتم اقوام کرد
[M2]
بر تو هر آغاز را انجام کرد
[B][M1]
ای مثال انبیا پاکان تو
[M2]
همگر دلها جگر چاکان تو
[B][M1]
ای نظر بر حسن ترسازاده ئی
[M2]
ای ز راه کعبه دور افتاده ئی
[B][M1]
ای فلک مشت غبار کوی تو
[M2]
«ای تماشا گاه عالم روی تو»
[B][M1]
همچو موج ، آتش ته پا میروی
[M2]
«تو کجا بهر تماشا میروی»
[B][M1]
رمز سوز آموز از پروانه ئی
[M2]
در شرر تعمیر کن کاشانه ئی
[B][M1]
طرح عشق انداز اندر جان خویش
[M2]
تازه کن با مصطفی پیمان خویش
[B][M1]
خاطرم از صحبت ترسا گرفت
[M2]
تا نقاب روی تو بالا گرفت
[B][M1]
هم نوا از جلوه ی اغیار گفت
[M2]
داستان گیسو و رخسار گفت
[B][M1]
بر در ساقی جبین فرسود او
[M2]
قصه ی مغ زادگان پیمود او
[B][M1]
من شهید تیغ ابروی تو ام
[M2]
خاکم و آسوده ی کوی تو ام
[B][M1]
از ستایش گستری بالاترم
[M2]
پیش هر دیوان فرو ناید سرم
[B][M1]
از سخن آئینه سازم کرده اند
[M2]
وز سکندر بی نیازم کرده اند
[B][M1]
بار احسان بر نتابد گردنم
[M2]
در گلستان غنچه گردد دامنم
[B][M1]
سخت کوشم مثل خنجر در جهان
[M2]
آب خود می گیرم از سنگ گران
[B][M1]
گرچه بحرم موج من بیتاب نیست
[M2]
بر کف من کاسه ی گرداب نیست
[B][M1]
پرده ی رنگم شمیمی نیستم
[M2]
صید هر موج نسیمی نیستم
[B][M1]
در شرار آباد هستی اخگرم
[M2]
خلعتی بخشد مرا خاکسترم
[B][M1]
بر درت جانم نیاز آورده است
[M2]
هدیه ی سوز و گداز آورده است
[B][M1]
ز آسمان آبگون یم می چکد
[M2]
بر دل گرمم دمادم می چکد
[B][M1]
من ز جو باریکتر می سازمش
[M2]
تا به صحن گلشنت اندازمش
[B][M1]
زانکه تو محبوب یار ماستی
[M2]
همچو دل اندر کنار ماستی
[B][M1]
عشق تا طرح فغان در سینه ریخت
[M2]
آتش او از دلم آئینه ریخت
[B][M1]
مثل گل از هم شکافم سینه را
[M2]
پیش تو آویزم این آئینه را
[B][M1]
تا نگاهی افکنی بر روی خویش
[M2]
می شوی زنجیری گیسوی خویش
[B][M1]
باز خوانم قصه ی پارینه ات
[M2]
تازه سازم داغهای سینه ات


[B][M1]
از پی قوم ز خود نامحرمی
[M2]
خواستم از حق حیات محکمی
[B][M1]
در سکوت نیم شب نالان بدم
[M2]
عالم اندر خواب و من گریان بدم
[B][M1]
جانم از صبر و سکون محروم بود
[M2]
ورد من یاحی و یاقیوم بود
[B][M1]
آرزوئی داشتم خون کردمش
[M2]
تا ز راهدیده بیرون کردمش
[B][M1]
سوختن چون لاله پیهم تا کجا
[M2]
از سحر دریوز شبنم تا کجا؟
[B][M1]
اشک خود بر خویش می ریزم چو شمع
[M2]
با شب یلدا در آویزم چو شمع
[B][M1]
جلوه را افزودم و خود کاستم
[M2]
دیگران را محفلی آراستم
[B][M1]
یک نفس فرصت ز سوز سینه نیست
[M2]
هفته ام شرمنده ی آدینه نیست
[B][M1]
جانم اندر پیکر فرسوده ئی
[M2]
جلوه ی آهی است گرد آلوده ئی
[B][M1]
چون مرا صبح ازل حق آفرید
[M2]
ناله در ابریشم عودم تپید
[B][M1]
ناله ئی افشا گر اسرار عشق
[M2]
خونبهای حسرتگفتار عشق
[B][M1]
فطرت آتش دهد خاشاک را
[M2]
شوخی پروانه بخشد خاک را
[B][M1]
عشق را داغی مثال لاله بس
[M2]
در گریبانش گل یک ناله بس
[B][M1]
من همین یک گل بدستارت زنم
[M2]
محشری بر خواب سرشارت زنم
[B][M1]
تا ز خاکت لاله زار آید پدید
[M2]
از دمت باد بهار آید پدید
[A]
[B][M1]
فرد را ربط جماعت رحمت است
[M2]
جوهر او را کمال از ملت است
[B][M1]
تاتوانی با جماعت یار باش
[M2]
رونق هنگامه ی احرار باش
[B][M1]
حرز جان کن گفته ی خیرالبشر
[M2]
هست شیطان از جماعت دور تر
[B][M1]
فرد و قوم آئینه ی یک دیگرند
[M2]
سلک و گوهر کهکشان و اخترند
[B][M1]
فرد می گیرد ز ملت احترام
[M2]
ملت از افراد می یابد نظام
[B][M1]
فرد تا اندر جماعت گم شود
[M2]
قطره ی وسعت طلب قلزم شود
[B][M1]
مایه دار سیرت دیرینه او
[M2]
رفته و آینده را آئینه او
[B][M1]
وصل استقبال و ماضی ذات او
[M2]
چون ابد لا انتها اوقات او
[B][M1]
در دلش ذوق نمو از ملت است
[M2]
احتساب کار او از ملت است
[B][M1]
پیکرش از قوم و هم جانش ز قوم
[M2]
ظاهرش از قوم و پنهانش ز قوم
[B][M1]
در زبان قوم گویا می شود
[M2]
بر ره اسلاف پویا می شود
[B][M1]
پخته تر از گرمی صحبت شود
[M2]
تا بمعنی فرد هم ملت شود
[B][M1]
وحدت او مستقیم از کثرت است
[M2]
کثرت اندر وحدت او وحدت است
[B][M1]
لفظ چون از بیت خود بیرون نشست
[M2]
گوهر مضمون بجیب خود شکست
[B][M1]
برگ سبزی کز نهال خویش ریخت
[M2]
از بهاران تار امیدش گسیخت
[B][M1]
هر که آب از زمزم ملت نخورد
[M2]
شعله های نغمه در عودش فسرد
[B][M1]
فرد تنها از مقاصد غافل است
[M2]
قوتش آشفتگی را مایل است
[B][M1]
قوم با ضبط آشنا گرداندش
[M2]
نرم رو مثل صبا گرداندش
[B][M1]
پا به گل مانند شمشادش کند
[M2]
دست و پا بندد که آزادش کند
[B][M1]
چون اسیر حلقه ی آئین شود
[M2]
آهوی رم خوی او مشکین شود


[B][M1]
تو خودی از بیخودی نشناختی
[M2]
خویش را اندر گمان انداختی
[B][M1]
جوهر نوریست اندر خاک تو
[M2]
یک شعاعش جلوه ی ادراک تو
[B][M1]
عیشت از عیشش غم تو از غمش
[M2]
زنده ئی از انقلاب هر دمش
[B][M1]
واحدستو بر نمی تابد دوئی
[M2]
من ز تاب او من استم تو توئی
[B][M1]
خویش دار و خویش باز و خویش ساز
[M2]
نازها می پرورد اندر نیاز
[B][M1]
آتشی از سوز او گردد بلند
[M2]
این شرر بر شعله اندازد کمند
[B][M1]
فطرتش آزاد و هم زنجیری است
[M2]
جزو او را قوت کل گیری است
[B][M1]
خوگر پیکار پیهم دیدمش
[M2]
هم خودی هم زندگی نامیدش
[B][M1]
چون ز خلوت خویش را بیرون دهد
[M2]
پای در هنگامه ی جلوت نهد
[B][M1]
نقش گیر اندر دلش «او» می شود
[M2]
«من» ز هم می ریزد و «تو» می شود
[B][M1]
جبر ، قطع اختیارش می کند
[M2]
از محبت مایه دارش می کند
[B][M1]
ناز تا ناز است کم خیزد نیاز
[M2]
ناز ها سازد بهم خیزد نیاز
[B][M1]
در جماعت خود شکن گردد خودی
[M2]
تا ز گلبرگی چمن گردد خودی
[B][M1]
«نکته ها چون تیغ پولاد است تیز
[M2]
گر نمی فهمی ز پیش ما گریز»
[A]
[B][M1]
از چه رو بر بسته ربط مردم است
[M2]
رشته ی این داستان سر در گم است
[B][M1]
در جماعت فرد را بینیم ما
[M2]
از چمن او را چو گل چینیم ما
[B][M1]
فطرتش وارفته ی یکتائی است
[M2]
حفظ او از انجمن آرائی است
[B][M1]
سوزدش در شاهراه زندگی
[M2]
آتش آوردگاه زندگی
[B][M1]
مردمان خوگر بیکدیگر شوند
[M2]
سفته در یک رشته چون گوهر شوند
[B][M1]
در نبرد زندگی یار همند
[M2]
مثل همکاران گرفتار همند
[B][M1]
محفل انجم ز جذب باهم است
[M2]
هستی کوکب ز کوکب محکم است
[B][M1]
خیمه گاه کاروان کوه و جبل
[M2]
مرغزار و دامن صحرا و تل
[B][M1]
سست و بیجان تار و پود کار او
[M2]
نا گشوده غنچه ی پندار او
[B][M1]
ساز برق آهنگ او ننواخته
[M2]
نغمه اش در پرده نا پرداخته
[B][M1]
گوشمال جستجو نا خورده ئی
[M2]
زخمه های آرزو نا خورده ئی
[B][M1]
نا بسامان محفل نوزاده اش
[M2]
می توان با پنبه چیدن باده اش
[B][M1]
نو دمیده سبزه ی خاکش هنوز
[M2]
سرد خون اندر رگ تاکش هنوز
[B][M1]
منزل دیو و پری اندیشه اش
[M2]
از گمان خود رمیدن پیشه اش
[B][M1]
تنگ میدان هستی خامش هنوز
[M2]
فکر او زیر لب بامش هنوز
[B][M1]
بیم جان سرمایه ی آب و گلش
[M2]
هم ز باد تند می لرزد دلش
[B][M1]
جان او از سخت کوشی رم زند
[M2]
پنچه در دامان فطرت کم زند
[B][M1]
هر چه از خود می دمد برداردش
[M2]
هر چه از بالا فتد برداردش
[B][M1]
تا خدا صاحبدلی پیدا کند
[M2]
کو ز حرفی دفتری املا کند
[B][M1]
ساز پردازی که از آوازه ئی
[M2]
خاک را بخشد حیات تازه ئی
[B][M1]
ذره ی بی مایه ضو گیرد ازو
[M2]
هر متاعی ارج نو گیرد ازو
[B][M1]
زنده از یک دم دو صد پیکر کند
[M2]
محفلی رنگین ز یک ساغر کند
[B][M1]
دیده ی او می کشد لب جان دمد
[M2]
تا دوئی میرد یکی پیدا شود
[B][M1]
رشته اش کو بر فلک دارد سری
[M2]
پارهای زندگی را همگری
[B][M1]
تازه انداز نظر پیدا کند
[M2]
گلستان در دشت و در پیدا کند
[B][M1]
از تف او ملتی مثل سپند
[M2]
بر جهد شور افکن و هنگامه بند
[B][M1]
یک شرر می افکند اندر دلش
[M2]
شعله ی در گیر می گردد گلش
[B][M1]
نقش پایش خاک را بینا کند
[M2]
ذره را چشمک زن سینا کند
[B][M1]
عقل عریان را دهد پیرایه ئی
[M2]
بخشد این بی مایه را سرمایه ئی
[B][M1]
دامن خود میزند بر اخگرش
[M2]
هر چه غش باشد رباید از زرش
[B][M1]
بندها از پا گشاید بنده را
[M2]
از خداوندان رباید بنده را
[B][M1]
گویدش تو بنده ی دیگر نه ئی
[M2]
زین بتان بی زبان کمتر نه ئی
[B][M1]
تا سوی یک مدعایش می کشد
[M2]
حلقه ی آئین بپایش می کشد
[B][M1]
نکته ی توحید باز آموزدش
[M2]
رسم و آئین نیاز آموزدش
[A]
[B][M1]
در جهان کیف و کم گردید عقل
[M2]
پی به منزل برد از توحید عقل
[B][M1]
ورنه این بیچاره را منزل کجاست
[M2]
کشتی ادراک را ساحل کجاست
[B][M1]
اهل حق را رمز توحید ازبر است
[M2]
در «اتی الرحمن عبدا»ٔ مضمر است
[B][M1]
تا ز اسرار تو بنماید ترا
[M2]
امتحانش از عمل باید ترا
[B][M1]
دین ازو حکمت ازو آئین ازو
[M2]
زور ازو قوت ازو تمکین ازو
[B][M1]
عالمان را جلوه اش حیرت دهد
[M2]
عاشقان را بر عمل قدرت دهد
[B][M1]
پست اندر سایه اش گردد بلند
[M2]
خاک چون اکسیر گردد ارجمند
[B][M1]
قدرت او برگزیند بنده را
[M2]
نوع دیگر آفریند بنده را
[B][M1]
در ره حق تیز تر گردد تکش
[M2]
گرم تر از برق خون اندر رگش
[B][M1]
بیم و شک میرد عمل گیرد حیات
[M2]
چشم می بیند ضمیر کائنات
[B][M1]
چون مقام عبدهٔ محکم شود
[M2]
کاسه ی دریوزه جام جم شود


[B][M1]
ملت بیضا تن و جان لااله
[M2]
ساز ما را پرده گردان لااله
[B][M1]
لااله سرمایه ی اسرار ما
[M2]
رشته اش شیرازه ی افکار ما
[B][M1]
حرفش از لب چون بدل آید همی
[M2]
زندگی را قوت افزاید همی
[B][M1]
نقش او گر سنگ گیرد دل شود
[M2]
دل گر از یادش نسوزد گل شود
[B][M1]
چون دل از سوز غمش افروختیم
[M2]
خرمن امکان ز آهی سوختیم
[B][M1]
آب دلها در میان سینه ها
[M2]
سوز او بگداخت این آئینه ها
[B][M1]
شعله اش چون لاله در رگهای ما
[M2]
نیست غیر از داغ او کالای ما
[B][M1]
اسود از توحید احمر می شود
[M2]
خویش فاروق و ابوذر می شود
[B][M1]
دل مقام خویشی و بیگانگی است
[M2]
شوق را مستی ز هم پیمانگی است
[B][M1]
ملت از یک رنگی دلهاستی
[M2]
روشن از یک جلوه این سیناستی
[B][M1]
قوم را اندیشه ها باید یکی
[M2]
در ضمیرش مدعا باید یکی
[B][M1]
جذبه باید در سرشت او یکی
[M2]
هم عیار خوب و زشت او یکی
[B][M1]
گر نباشد سوز حق در ساز فکر
[M2]
نیست ممکن این چنین انداز فکر
[B][M1]
ما مسلمانیم و اولاد خلیل
[M2]
از «ابیکم» گیر اگر خواهی دلیل
[B][M1]
با وطن وابسته تقدیر امم
[M2]
بر نسب بنیاد تعمیر امم
[B][M1]
اصل ملت در وطن دیدن که چه
[M2]
باد و آب و گل پرستیدن که چه
[B][M1]
بر نسب نازان شدن نادانی است
[M2]
حکم او اندر تن و تن فانی است
[B][M1]
ملت ما را اساس دیگر است
[M2]
این اساس اندر دل ما مضمر است
[B][M1]
حاضریم و دل بغایب بسته ایم
[M2]
پس ز بند این و آن وارسته ایم
[B][M1]
رشته ی این قوم مثل انجم است
[M2]
چون نگه هم از نگاه ما گم است
[B][M1]
تیر خوش پیکان یک کیشیم ما
[M2]
یک نما یک بین یک اندیشیم ما
[B][M1]
مدعای ما مآل ما یکیست
[M2]
طرز و انداز خیال ما یکیست
[B][M1]
ما ز نعمتهای او اخوان شدیم
[M2]
یک زبان و یکدل و یکجان شدیم
[A]
[B][M1]
مرگ را سامان ز قطع آرزوست
[M2]
زندگانی محکم از لاتقنطوا ست
[B][M1]
تا امید از آرزوی پیهم است
[M2]
نا امیدی زندگانی را سم است
[B][M1]
نا امیدی همچو گور افشاردت
[M2]
گرچه الوندی ز پا می آردت
[B][M1]
ناتوانی بنده ی احسان او
[M2]
نامرادی بسته ی دامان او
[B][M1]
زندگی را یأس خواب آور بود
[M2]
این دلیل سستی عنصر بود
[B][M1]
چشم جانرا سرمه اش اعمی کند
[M2]
روز روشن را شب یلدا کند
[B][M1]
از دمش میرد قوای زندگی
[M2]
خشک گردد چشمه های زندگی
[B][M1]
خفته با غم در ته یک چادر است
[M2]
غم رگ جان را مثال نشتر است
[B][M1]
ای که در زندان غم باشی اسیر
[M2]
از نبی تعلیم لاتحزن بگیر
[B][M1]
این سبق صدیق را صدیق کرد
[M2]
سر خوش از پیمانه ی تحقیق کرد
[B][M1]
از رضا مسلم مثال کوکب است
[M2]
در ره هستی تبسم بر لب است
[B][M1]
گر خدا داری ز غم آزاد شو
[M2]
از خیال بیش و کم آزاد شو


[B][M1]
قوت ایمان حیات افزایدت
[M2]
ورد «لا خوف علیهم» بایدت
[B][M1]
چون کلیمی سوی فرعونی رود
[M2]
قلب او از لاتخف محکم شود
[B][M1]
بیم غیر الله عمل را دشمن است
[M2]
کاروان زندگی را رهزن است
[B][M1]
عزم محکم ممکنات اندیش ازو
[M2]
همت عالی تأمل کیش ازو
[B][M1]
تخم او چون در گلت خود را نشاند
[M2]
زندگی از خود نمائی باز ماند
[B][M1]
فطرت او تنگ تاب و سازگار
[M2]
با دل لرزان و دست رعشه دار
[B][M1]
دزدد از پا طاقت رفتار را
[M2]
می رباید از دماغ افکار را
[B][M1]
دشمنت ترسان اگر بیند ترا
[M2]
از خیابانت چو گل چیند ترا
[B][M1]
ضرب تیغ او قوی تر می فتد
[M2]
هم نگاهش مثل خنجر می فتد
[B][M1]
بیم چون بند است اندر پای ما
[M2]
ورنه صد سیل است در دریای ما
[B][M1]
بر نمی آید اگر آهنگ تو
[M2]
نرم از بیم است تار چنگ تو
[B][M1]
گوشتابش ده که گردد نغمه خیز
[M2]
بر فلک از ناله آرد رستخیز
[B][M1]
بیم ، جاسوسی است از اقلیم مرگ
[M2]
اندرونش تیره مثل میم مرگ
[B][M1]
چشم او برهمزن کار حیات
[M2]
گوش او بزگیر اخبار حیات
[B][M1]
هر شر پنهان که اندر قلب تست
[M2]
اصل او بیم است اگر بینی درست
[B][M1]
لابه و مکاری و کین و دروغ
[M2]
این همه از خوف می گیرد فروغ
[B][M1]
پرده ی زور و ریا پیراهنش
[M2]
فتنه را آغوش مادر دامنش
[B][M1]
زانکه از همت نباشد استوار
[M2]
می شود خوشنود با ناسازگار
[B][M1]
هر که رمز مصطفی فهمیده است
[M2]
شرک را در خوف مضمر دیده است
[A]
[B][M1]
سر حق تیر از لب سوفار گفت
[M2]
تیغ را در گرمی پیکار گفت
[B][M1]
ای پریها جوهر اندر قاف تو
[M2]
ذوالفقار حیدر از اسلاف تو
[B][M1]
قوت بازوی خالد دیده ئی
[M2]
شام را بر سر شفق پاشیده ئی
[B][M1]
آتش قهر خدا سرمایه ات
[M2]
جنت الفردوس زیر سایه ات
[B][M1]
در هوایم یا میان ترکشم
[M2]
هر کجا باشم سراپا آتشم
[B][M1]
از کمان آیم چو سوی سینه من
[M2]
نیک می بینم به توی سینه من
[B][M1]
گر نباشد در میان قلب سلیم
[M2]
فارغ از اندیشه های یأس و بیم
[B][M1]
چاک چاک از نوک خود گردانمش
[M2]
نیمه ئی از موج خون پوشانمش
[B][M1]
ور صفای او ز قلب مؤمن است
[M2]
ظاهرش روشن ز نور باطن است
[B][M1]
از تف او آب گردد جان من
[M2]
همچو شبنم می چکد پیکان من
[A]
[B][M1]
شاه عالمگیر گردون آستان
[M2]
اعتبار دودمان گورگان
[B][M1]
پایه ی اسلامیان برتر ازو
[M2]
احترام شرع پیغمبر ازو
[B][M1]
در میان کارزار کفر و دین 
[M2]
ترکش ما را خدنگ آخرین
[B][M1]
تخم الحادی که اکبر پرورید
[M2]
باز اندر فطرت دارا دمید
[B][M1]
شمع دل در سینه ها روشن نبود
[M2]
ملت ما از فساد ایمن نبود
[B][M1]
حق گزید از هند عالمگیر را
[M2]
آن فقیر صاحب شمشیر را
[B][M1]
از پی احیای دین مأمور کرد
[M2]
بهر تجدید یقین مأمور کرد
[B][M1]
برق تیغش خرمن الحاد سوخت
[M2]
شمع دین در محفل ما بر فروخت
[B][M1]
کور ذوقان داستانها ساختند
[M2]
وسعت ادراک او نشناختند
[B][M1]
شعله ی توحید را پروانه بود
[M2]
چون براهیم اندرین بتخانه بود
[B][M1]
در صف شاهنشان یکتاستی
[M2]
فقر او از تربتش پیداستی


[B][M1]
روزی آن زیبنده ی تاج و سریر
[M2]
آن سپهدار و شهنشاه و فقیر
[B][M1]
صبحگاهان شد به سیر بیشه ئی
[M2]
با پرستاری وفا اندیشه ئی
[B][M1]
سر خوش از کیفیت باد سحر
[M2]
طایران تسبیح خوان بر هر شجر
[B][M1]
شاه رمز آگاه شد محو نماز
[M2]
خیمه بر زد در حقیقت از مجاز
[B][M1]
شیر ببر آمد پدید از طرف دشت
[M2]
از خروش او فلک لرزنده گشت
[B][M1]
بوی انسان دادش از انسان خبر
[M2]
پنجه عالمگیر را زد بر کمر
[B][M1]
دست شه نادیده خنجر بر کشید 
[M2]
شرزه شیری را شکم از هم درید
[B][M1]
دل بخود راهی نداد اندیشه را
[M2]
شیر قالین کرد شیر بیشه را
[B][M1]
باز سوی حق رمید آن ناصبور
[M2]
بود معراجش نماز با حضور
[B][M1]
این چنین دل خود نما و خود شکن
[M2]
دارد اندر سینه ی مؤمن وطن
[B][M1]
بنده ی حق پیش مولا لاستی
[M2]
پیش باطل از نعم بر جاستی
[B][M1]
تو هم ای نادان دلی آور بدست
[M2]
شاهدی را محملی آور بدست 
[B][M1]
خویش را در باز و خود را بازگیر
[M2]
دام گستر از نیاز و ناز گیر
[B][M1]
عشق را آتش زن اندیشه کن
[M2]
روبه حق باش و شیری پیشه کن
[B][M1]
خوف حق عنوان ایمان است و بس
[M2]
خوف غیر از شرک پنهان است و بس
[A]
[B][M1]
تارک آفل براهیم خلیل
[M2]
انبیا را نقش پای او دلیل
[B][M1]
آن خدای لم یزل را آیتی
[M2]
داشت در دل آرزوی ملتی
[B][M1]
جوی اشک از چشم بیخوابش چکید 
[M2]
تا پیام «طهرابیتی» شنید
[B][M1]
بهر ما ویرانه ئی آباد کرد
[M2]
طائفان را خانه ئی بنیاد کرد 
[B][M1]
تا نهال «تب علینا» غنچه بست
[M2]
صورت کار بهار ما نشست
[B][M1]
حق تعالی پیکر ما آفرید
[M2]
وز رسالت در تن ما جان دمید
[B][M1]
حرف بی صوت اندرین عالم بدیم
[M2]
از رسالت مصرع موزون شدیم
[B][M1]
از رسالت در جهان تکوین ما
[M2]
از رسالت دین ما آئین ما
[B][M1]
از رسالت صد هزار ما یک است
[M2]
جزو ما از جزو «مالاینفک» است
[B][M1]
آن که شان اوست «یهدی من یرید»
[M2]
از رسالت حلقه گرد ما کشید
[B][M1]
حلقه ی ملت محیط افزاستی
[M2]
مرکز او وادی بطحا ستی
[B][M1]
ما ز حکم نسبت او ملتیم
[M2]
اهل عالم را پیام رحمتیم
[B][M1]
از میان بحر او خیزیم ما
[M2]
مثل موج از هم نمیریزیم ما
[B][M1]
امتش در حرز دیوار حرم
[M2]
نعره زن مانند شیران در اجم
[B][M1]
معنی حرفم کنی تحقیق اگر
[M2]
بنگری با دیده ی صدیق اگر
[B][M1]
قوت قلب و جگر گردد نبی
[M2]
از خدا محبوب تر گردد نبی
[B][M1]
قلب مؤمن را کتابش قوت است
[M2]
حکمتش حبل الورید ملت است
[B][M1]
دامنش از دست دادن ، مردن است
[M2]
چون گل از باد خزان افسردن است
[B][M1]
زندگی قوم از دم او یافت است
[M2]
این سحر از آفتابش تافت است
[B][M1]
فرد از حق ، ملت از وی زنده است
[M2]
از شعاع مهر او تابنده است
[B][M1]
از رسالت هم نوا گشتیم ما
[M2]
هم نفس هم مدعا گشتیم ما
[B][M1]
کثرت هم مدعا وحدت شود
[M2]
پخته چون وحدت شود ملت شود
[B][M1]
زنده هر کثرت ز بند وحدت است
[M2]
وحدت مسلم ز دین فطرت است
[B][M1]
دین فطرت از نبی آموختیم
[M2]
در ره حق مشعلی افروختیم
[B][M1]
این گهر از بحر بی پایان اوست
[M2]
ما که یک جانیم از احسان اوست
[B][M1]
تا نه این وحدت ز دست ما رود 
[M2]
هستی ما با ابد همدم شود
[B][M1]
پس خدا بر ما شریعت ختم کرد
[M2]
بر رسول ما رسالت ختم کرد
[B][M1]
رونق از ما محفل ایام را
[M2]
او رسل را ختم و ما اقوام را
[B][M1]
خدمت ساقی گری با ما گذاشت
[M2]
داد ما را آخرین جامی که داشت
[B][M1]
«لا نبی بعدی» ز احسان خداست
[M2]
پرده ی ناموس دین مصطفی است
[B][M1]
قوم را سرمایه ی قوت ازو
[M2]
حفظ سر وحدت ملت ازو
[B][M1]
حق تعالی نقش هر دعوی شکست
[M2]
تا ابد اسلام را شیرازه بست
[B][M1]
دل ز غیر الله مسلمان بر کند
[M2]
نعره ی لا قوم بعدی می زند
[A]
[B][M1]
بود انسان در جهان انسان پرست
[M2]
ناکس و نابود مند و زیر دست
[B][M1]
سطوت کسری و قیصر رهزنش
[M2]
بند ها در دست و پا و گردنش
[B][M1]
کاهن و پاپا و سلطان و امیر
[M2]
بهر یک نخچیر صد نخچیر گیر
[B][M1]
صاحب اورنگ و هم پیر کنشت 
[M2]
باج بر کشت خراب او نوشت
[B][M1]
در کلیسا اسقف رضوان فروش
[M2]
بهر این صید زبون دامی بدوش
[B][M1]
برهمن گل از خیابانش ببرد
[M2]
خرمنش مغ زاده با آتش سپرد
[B][M1]
از غلامی فطرت او دون شده
[M2]
نغمه ها اندر نی او خون شده
[B][M1]
تا امینی حق بحقداران سپرد
[M2]
بندگان را مسند خاقان سپرد
[B][M1]
شعله ها از مرده خاکستر گشاد
[M2]
کوهکن را پایه ی پرویز داد
[B][M1]
اعتبار کار بندان را فزود
[M2]
خواجگی از کار فرمایان ربود
[B][M1]
قوت او هر کهن پیکر شکست
[M2]
نوع انسان را حصار تازه بست
[B][M1]
تازه جان اندر تن آدم دمید
[M2]
بنده را باز از خداوندان خرید
[B][M1]
زادن او مرگ دنیای کهن
[M2]
مرگ آتشخانه و دیر و شمن
[B][M1]
حریت زاد از ضمیر پاک او
[M2]
این می نوشین چکید از تاک او
[B][M1]
عصر نو کاین صد چراغ آورده است
[M2]
چشم در آغوش او وا کرده است
[B][M1]
نقش نو بر صفحه هستی کشید
[M2]
امتی گیتی گشائی آفرید
[B][M1]
امتی از ما سوا بیگانه ئی
[M2]
بر چراغ مصطفی پروانه ئی
[B][M1]
امتی از گرمی حق سینه تاب
[M2]
ذره اش شمع حریم آفتاب
[B][M1]
کائنات از کیف او رنگین شده
[M2]
کعبه ها بتخانه های چین شده
[B][M1]
مرسلان و انبیا آبای او
[M2]
اکرم او نزد حق اتقای او
[B][M1]
«کل مؤمن اخوة» اندر دلش
[M2]
حریت سرمایه آب و گلش
[B][M1]
نا شکیب امتیازات آمده
[M2]
در نهاد او مساوات آمده
[B][M1]
همچو سرو آزاد فرزندان او
[M2]
پخته از «قالوا بلی» پیمان او
[B][M1]
سجده ی حق گل بسیمایش زده
[M2]
ماه و انجم بوسه بر پایش زده
[A]
[B][M1]
شد اسیر مسلمی اندر نبرد
[M2]
قائدی از قائدان یزد جرد
[B][M1]
گبر باران دیده و عیار بود
[M2]
حیله جو و پرفن و مکار بود
[B][M1]
از مقام خود خبردارش نکرد
[M2]
هم ز نام خود خبردارش نکرد
[B][M1]
گفت می خواهم که جان بخشی مرا
[M2]
چون مسلمانان امان بخشی مرا
[B][M1]
کرد مسلم تیغ را اندر نیام
[M2]
گفت خونتریختن بر من حرام
[B][M1]
چون درفش کاویانی چاک شد
[M2]
آتش اولاد ساسان خاک شد
[B][M1]
آشکارا شد که جابان است او
[M2]
میر سربازان ایران است او
[B][M1]
قتل او از میر عسکر خواستند
[M2]
از فریب او سخن آراستند
[B][M1]
بوعبید آن سید فوج حجاز
[M2]
در وغا عزمش ز لشکر بی نیاز
[B][M1]
گفت ای یاران مسلمانیم ما
[M2]
تار چنگیم و یک آهنگیم ما
[B][M1]
نعره ی حیدر نوای بوذر است
[M2]
گرچه از حلق بلال و قنبر است
[B][M1]
هر یکی از ما امین ملت است
[M2]
صلح وکینش ، صلح وکین ملت است
[B][M1]
ملت ار گردد اساس جان فرد
[M2]
عهد ملت می شود پیمان فرد
[B][M1]
گرچه جابان دشمن ما بوده است
[M2]
مسلمی او را امان بخشوده است
[B][M1]
خون او ای معشر خیرالانام
[M2]
بر دم تیغ مسلمانان حرام
[A]
[B][M1]
بود معماری ز اقلیم خجند
[M2]
در فن تعمیر نام او بلند
[B][M1]
ساخت آن صنعت گر فرهاد زاد
[M2]
مسجدی از حکم سلطان مراد
[B][M1]
خوش نیامد شاه را تعمیر او
[M2]
خشمگین گردید از تقصیر او
[B][M1]
آتش سوزنده از چشمش چکید
[M2]
دست آن بیچاره از خنجر برید
[B][M1]
جوی خون از ساعد معمار رفت
[M2]
پیش قاضی ناتوان و زار رفت
[B][M1]
آن هنرمندی که دستش سنگ سفت
[M2]
داستان جور سلطان باز گفت
[B][M1]
گفت ای پیغام حق گفتار تو
[M2]
حفظ آئین محمد کار تو
[B][M1]
سفته گوش سطوت شاهان نیم
[M2]
قطع کن از روی قرآن دعویم
[B][M1]
قاضی عادل بدندان خسته لب
[M2]
کرد شه را در حضور خود طلب
[B][M1]
رنگ شه از هیبت قرآن پرید
[M2]
پیش قاضی چون خطاکاران رسید
[B][M1]
از خجالت دیده بر پا دوخته
[M2]
عارض او لاله ها اندوخته
[B][M1]
یک طرف فریادی دعوی گری
[M2]
یک طرف شاهنشه گردون فری
[B][M1]
گفت شه از کرده خجلت برده ام
[M2]
اعتراف از جرم خود آورده ام
[B][M1]
گفت قاضی فی القصاص آمد حیوة
[M2]
زندگی گیرد باین قانون ثبات
[B][M1]
عبد مسلم کمتر از احرار نیست
[M2]
خون شه رنگین تر از معمار نیست
[B][M1]
چون مراد این آیه ی محکم شنید
[M2]
دست خویش از آستین بیرون کشید
[B][M1]
مدعی را تاب خاموشی نماند
[M2]
آیه ی «بالعدل و الاحسان» خواند
[B][M1]
گفت از بهر خدا بخشیدمش
[M2]
از برای مصطفی بخشیدمش
[B][M1]
یافت موری بر سلیمانی ظفر
[M2]
سطوت آئین پیغمبر نگر
[B][M1]
پیش قرآن بنده و مولا یکی است
[M2]
بوریا و مسند دیبا یکی است
[A]
[B][M1]
هر که پیمان با هوالموجود بست
[M2]
گردنش از بند هر معبود رست
[B][M1]
مؤمن از عشق است و عشق از مؤمنست
[M2]
عشق را ناممکن ما ممکن است
[B][M1]
عقل سفاک است و او سفاک تر
[M2]
پاک تر چالاک تر بیباک تر
[B][M1]
عقل در پیچاک اسباب و علل
[M2]
عشق چوگان باز میدان عمل
[B][M1]
عشق صید از زور بازو افکند
[M2]
عقل مکار است و دامی میزند
[B][M1]
عقل را سرمایه از بیم و شک است
[M2]
عشق را عزم و یقین لاینفک است
[B][M1]
آن کند تعمیر تا ویران کند
[M2]
این کند ویران که آبادان کند
[B][M1]
عقل چون باد است ارزان در جهان
[M2]
عشق کمیاب و بهای او گران
[B][M1]
عقل محکم از اساس چون و چند
[M2]
عشق عریان از لباس چون و چند
[B][M1]
عقل می گوید که خود را پیش کن
[M2]
عشق گوید امتحان خویش کن
[B][M1]
عقل با غیر آشنا از اکتساب
[M2]
عشق از فضل است و با خود در حساب
[B][M1]
عقل گوید شاد شو آباد شو
[M2]
عشق گوید بنده شو آزاد شو
[B][M1]
عشق را آرام جان حریت است
[M2]
ناقه اش را ساربان حریت است
[B][M1]
آن شنیدستی که هنگام نبرد
[M2]
عشق با عقل هوس پرور چه کرد
[B][M1]
آن امام عاشقان پور بتول
[M2]
سرو آزادی ز بستان رسول
[B][M1]
الله الله بای بسم الله پدر
[M2]
معنی ذبح عظیم آمد پسر
[B][M1]
بهر آن شهزاده ی خیر الملل
[M2]
دوش ختم المرسلین نعم الجمل
[B][M1]
سرخ رو عشق غیور از خون او
[M2]
شوخی این مصرع از مضمون او
[B][M1]
در میان امت ان کیوان جناب
[M2]
همچو حرف قل هو الله در کتاب
[B][M1]
موسی و فرعون و شبیر و یزید
[M2]
این دو قوت از حیات آید پدید
[B][M1]
زنده حق از قوت شبیری است
[M2]
باطل آخر داغ حسرت میری است
[B][M1]
چون خلافت رشته از قرآن گسیخت
[M2]
حریت را زهر اندر کام ریخت
[B][M1]
خاست آن سر جلوه ی خیرالامم
[M2]
چون سحاب قبله باران در قدم
[B][M1]
بر زمین کربلا بارید و رفت
[M2]
لاله در ویرانه ها کارید و رفت
[B][M1]
تا قیامت قطع استبداد کرد
[M2]
موج خون او چمن ایجاد کرد
[B][M1]
بهر حق در خاک و خون غلتیده است
[M2]
پس بنای لااله گردیده است
[B][M1]
مدعایش سلطنت بودی اگر
[M2]
خود نکردی با چنین سامان سفر
[B][M1]
دشمنان چون ریگ صحرا لاتعد
[M2]
دوستان او به یزدان هم عدد
[B][M1]
سر ابراهیم و اسمعیل بود
[M2]
یعنی آن اجمال را تفصیل بود
[B][M1]
عزم او چون کوهساران استوار
[M2]
پایدار و تند سیر و کامگار
[B][M1]
تیغ بهر عزت دین است و بس
[M2]
مقصد او حفظ آئین است و بس
[B][M1]
ماسوی الله را مسلمان بنده نیست
[M2]
پیش فرعونی سرش افکنده نیست
[B][M1]
خون او تفسیر این اسرار کرد
[M2]
ملت خوابیده را بیدار کرد
[B][M1]
تیغ لا چون از میان بیرون کشید
[M2]
از رگ ارباب باطل خون کشید
[B][M1]
نقش الا الله بر صحرا نوشت
[M2]
سطر عنوان نجات ما نوشت
[B][M1]
رمز قرآن از حسین آموختیم
[M2]
ز آتش او شعله ها اندوختیم
[B][M1]
شوکت شام و فر بغداد رفت
[M2]
سطوت غرناطه هم از یاد رفت
[B][M1]
تار ما از زخمه اش لرزان هنوز
[M2]
تازه از تکبیر او ایمان هنوز
[B][M1]
ای صبا ای پیک دور افتادگان
[M2]
اشک ما بر خاک پاک او رسان
[A]
[B][M1]
جوهر ما با مقامی بسته نیست
[M2]
باده ی تندش بجامی بسته نیست
[B][M1]
هندی و چینی سفال جام ماست
[M2]
رومی و شامی گل اندام ماست
[B][M1]
قلب ما از هند و روم و شام نیست
[M2]
مرز و بوم او به جز اسلام نیست
[B][M1]
پیش پیغمبر چو کعب پاک زاد
[M2]
هدیه یی آورد از بانت سعاد
[B][M1]
در ثنایش گوهر شب تاب سفت
[M2]
سیف مسلول از سیوف الهند گفت
[B][M1]
آن مقامش برتر از چرخ بلند
[M2]
نامدش نسبت به اقلیمی پسند
[B][M1]
گفت سیف من سیوف الله گو
[M2]
حق پرستی جز براه حق مپو
[B][M1]
همچنان آن رازدان جزو و کل
[M2]
گرد پایش سرمه ی چشم رسل
[B][M1]
گفت با امتز دنیای شما
[M2]
دوست دارم طاعت و طیب و نسا 
[B][M1]
گر ترا ذوق معانی رهنماست 
[M2]
نکته ئی پوشیده در حرف «شما»ست
[B][M1]
یعنی آن شمع شبستان وجود
[M2]
بود در دنیا و از دنیا نبود
[B][M1]
جلوه ی او قدسیان را سینه سوز
[M2]
بود اندر آب و گل آدم هنوز
[B][M1]
من ندانم مرز و بوم او کجاست
[M2]
این قدر دانم که با ما آشناست
[B][M1]
این عناصر را جهان ما شمرد
[M2]
خویشتن را میهمان ما شمرد
[B][M1]
زانکه ما از سینه جان گم کرده ایم
[M2]
خویش را در خاکدان گم کرده ایم
[B][M1]
مسلم استی دل به اقلیمی مبند
[M2]
گم مشو اندر جهان چون و چند
[B][M1]
می نگنجد مسلم اندر مرز و بوم
[M2]
در دل او یاوه گردد شام و روم
[B][M1]
دل بدست آور که در پهنای دل
[M2]
می شود گم این سرای آب و گل


[B][M1]
عقده ی قومیت مسلم گشود
[M2]
از وطن آقای ما هجرت نمود
[B][M1]
حکمتش یک ملت گیتی نورد
[M2]
بر اساس کلمه ئی تعمیر کرد
[B][M1]
تا ز بخششهای آن سلطان دین
[M2]
مسجد ما شد همه روی زمین
[B][M1]
آنکه در قرآن خدا او را ستود
[M2]
آن که حفظ جان او موعود بود
[B][M1]
دشمنان بی دست و پا از هیبتش
[M2]
لرزه بر تن از شکوه فطرتش
[B][M1]
پس چرا از مسکن آبا گریخت
[M2]
تو گمان داری که از اعدا گریخت
[B][M1]
قصه گویان حق ز ما پوشیده اند
[M2]
معنی هجرت غلط فهمیده اند
[B][M1]
هجرت آئین حیات مسلم است
[M2]
این ز اسباب ثبات مسلم است
[B][M1]
معنی او از تنک آبی رم است
[M2]
ترک شبنم بهر تسخیر یم است
[B][M1]
بگذر از گل گلستان مقصود تست
[M2]
این زیان پیرایه بند سود تست
[B][M1]
مهر را آزاده رفتن آبروست
[M2]
عرصه ی آفاق زیر پای اوست
[B][M1]
همچو جو سرمایه از باران مخواه
[M2]
بیکران شو در جهان پایان مخواه
[B][M1]
بود بحر تلخ رو یک ساده دشت
[M2]
ساحلی ورزید و از شرم آب گشت
[B][M1]
بایدت آهنگ تسخیر همه
[M2]
تا تو می باشی فراگیر همه
[B][M1]
صورت ماهی به بحر آباد شو
[M2]
یعنی از قید مقام آزاد شو
[B][M1]
هر که از قید جهات آزاد شد
[M2]
چون فلک در شش جهت آباد شد
[B][M1]
بوی گل از ترک گل جولانگر است
[M2]
در فراخای چمن خود گسترست
[B][M1]
ای که یک جا در چمن انداختی
[M2]
مثل بلبل با گلی در ساختی
[B][M1]
چون صبا بار قبول از دوش گیر
[M2]
گلشن اندر حلقه ی آغوش گیر
[B][M1]
از فریب عصر نو هشیار باش
[M2]
ره فتد ای رهرو هشیار باش
[A]
[B][M1]
آنچنان قطع اخوت کرده اند
[M2]
بر وطن تعمیر ملت کرده اند
[B][M1]
تا وطن را شمع محفل ساختند
[M2]
نوع انسان را قبائل ساختند
[B][M1]
جنتی جستند در بئس القرار
[M2]
تا «احلوا قومهم دار البوار»
[B][M1]
این شجر جنت ز عالم برده است
[M2]
تلخی پیکار بار آورده است
[B][M1]
مردمی اندر جهان افسانه شد
[M2]
آدمی از آدمی بیگانه شد
[B][M1]
روح از تن رفت و هفت اندام ماند
[M2]
آدمیت گم شد و اقوام ماند
[B][M1]
تا سیاست مسند مذهب گرفت
[M2]
این شجر در گلشن مغرب گرفت
[B][M1]
قصه ی دین مسیحائی فسرد
[M2]
شعله ی شمع کلیسائی فسرد
[B][M1]
اسقف از بی طاقتی در مانده ئی
[M2]
مهره ها از کف برون افشانده ئی
[B][M1]
قوم عیسی بر کلیسا پازده
[M2]
نقد آئین چلیپا وازده
[B][M1]
دهریت چون جامه ی مذهب درید
[M2]
مرسلی از حضرت شیطان رسید
[B][M1]
آن فلارنساوی باطل پرست
[M2]
سرمه ی او دیده ی مردم شکست
[B][M1]
نسخه ئی بهر شهنشاهان نوشت
[M2]
در گل ما دانه ی پیکار کشت
[B][M1]
فطرت او سوی ظلمت برده رخت
[M2]
حق ز تیغ خامه ی او لخت لخت
[B][M1]
بتگری مانند آزر پیشه اش
[M2]
بست نقش تازه ئی اندیشه اش
[B][M1]
مملکت را دین او معبود ساخت
[M2]
فکر او مذموم را محمود ساخت
[B][M1]
بوسه تا بر پای این معبود زد
[M2]
نقد حق را بر عیار سود زد
[B][M1]
باطل از تعلیم او بالیده است
[M2]
حیله اندازی فنی گردیده است
[B][M1]
طرح تدبیر زبون فرجام ریخت
[M2]
این خسک در جاده ی ایام ریخت
[B][M1]
شب بچشم اهل عالم چیده است
[M2]
مصلحت تزویر را نامیده است
[A]
[B][M1]
در بهاران جوش بلبل دیده ئی
[M2]
رستخیز غنچه و گل دیده ئی
[B][M1]
چون عروسان غنچه ها آراسته
[M2]
از زمین یک شهر انجم خاسته
[B][M1]
سبزه از اشک سحر شوئیده ئی
[M2]
از سرود آب جو خوابیده ئی
[B][M1]
غنچه ئی بر می دمد از شاخسار
[M2]
گیردش باد نسیم اندر کنار
[B][M1]
غنچه ئی از دست گلچین خون شود
[M2]
از چمن مانند بو بیرون رود
[B][M1]
بست قمری آشیان بلبل پرید
[M2]
قطره ی شبنم رسید و بو رمید
[B][M1]
رخصت صد لاله ی ناپایدار
[M2]
کم نسازد رونق فصل بهار
[B][M1]
از زیان گنج فراوانش همان
[M2]
محفل گلهای خندانش همان
[B][M1]
فصل گل از نسترن باقی تر است
[M2]
از گل و سرو و سمن باقی تر است
[B][M1]
کان گوهر پروری گوهر گری
[M2]
کم نگردد از شکست گوهری
[B][M1]
صبح از مشرق ز مغرب شام رفت
[M2]
جام صد روز از خم ایام رفت
[B][M1]
باده ها خوردند و صهبا باقی است
[M2]
دوشها خون گشت و فردا باقی است
[B][M1]
همچنان از فردهای پی سپر
[M2]
هست تقویم امم پاینده تر
[B][M1]
در سفر یار است و صحبت قائم است
[M2]
فرد ره گیر است و ملت قائم است
[B][M1]
ذات او دیگر صفاتش دیگر است
[M2]
سنت مرگ و حیاتش دیگر است
[B][M1]
فرد بر می خیزد از مشت گلی
[M2]
قوم زاید از دل صاحب دلی
[B][M1]
فرد پور شصت و هفتاد است و بس
[M2]
قوم را صد سال مثل یک نفس
[B][M1]
زنده فرد از ارتباط جان و تن
[M2]
زنده قوم از حفظ ناموس کهن
[B][M1]
مرگ فرد از خشکی رود حیات
[M2]
مرگ قوم از ترک مقصود حیات
[B][M1]
گرچه ملت هم بمیرد مثل فرد
[M2]
از اجل فرمان پذیرد مثل فرد
[B][M1]
امت مسلم ز آیات خداست
[M2]
اصلش از هنگامه ی «قالوا بلی» ست
[B][M1]
از اجل این قوم بی پرواستی
[M2]
استوار از «نحن نزلنا»ستی
[B][M1]
ذکر قائم از قیام ذاکر است
[M2]
از دوام او دوام ذاکر است 
[B][M1]
تا خدا «ان یطفئوا» فرموده است
[M2]
از فسردن این چراغ آسوده است
[B][M1]
امتی در حق پرستی کاملی
[M2]
امتی محبوب هر صاحبدلی
[B][M1]
حق برون آورد این تیغ اصیل
[M2]
از نیام آرزوهای خلیل
[B][M1]
تا صداقت زنده گردد از دمش
[M2]
غیر حق سوزد ز برق پیهمش
[B][M1]
ما که توحید خدارا حجتیم
[M2]
حافظ رمز کتاب و حکمتیم
[B][M1]
آسمان با ما سر پیکار داشت
[M2]
در بغل یک فتنه ی تاتار داشت
[B][M1]
بندها از پا گشود آن فتنه را
[M2]
بر سر ما آزمود آن فتنه را
[B][M1]
فتنه ئی پامال راهش محشری
[M2]
کشته ی تیغ نگاهش محشری
[B][M1]
خفته صد آشوب در آغوش او
[M2]
صبح امروزی نزاید دوش او
[B][M1]
سطوت مسلم بخاک و خون تپید
[M2]
دید بغداد آنچه روما هم ندید
[B][M1]
تو مگر از چرخ کج رفتار پرس
[M2]
زان نو آئین کهن پندار پرس
[B][M1]
آتش تاتاریان گلزار کیست؟
[M2]
شعله های او گل دستار کیست؟
[B][M1]
زانکه ما را فطرت ابراهیمی است
[M2]
هم به مولا نسبت ابراهیمی است
[B][M1]
از ته آتش بر اندازیم گل
[M2]
نار هر نمرود را سازیم گل
[B][M1]
شعله های انقلاب روزگار
[M2]
چون بباغ ما رسد گردد بهار
[B][M1]
رومیان را گرم بازاری نماند
[M2]
آن جهانگیری ، جهانداری نماند
[B][M1]
شیشه ی ساسانیان در خون نشست
[M2]
رونق خمخانه یونان شکست
[B][M1]
مصر هم در امتحان ناکام ماند
[M2]
استخوان او ته اهرام ماند
[B][M1]
در جهان بانگ اذان بودست و هست
[M2]
ملت اسلامیان بودست و هست
[B][M1]
عشق آئین حیات عالم است
[M2]
امتزاج سالمات عالم است
[B][M1]
عشق از سوز دل ما زنده است
[M2]
از شرار لااله تابنده است
[B][M1]
گرچه مثل غنچه دلگیریم ما
[M2]
گلستان میرد اگر میریم ما
[A]
[B][M1]
ملتی را رفت چون آئین ز دست
[M2]
مثل خاک اجزای او از هم شکست
[B][M1]
هستی مسلم ز آئین است و بس
[M2]
باطن دین نبی این است و بس
[B][M1]
برگ گل شد چون ز آئین بسته شد
[M2]
گل ز آئین بسته شد گلدسته شد
[B][M1]
نغمه از ضبط صدا پیداستی
[M2]
ضبط چون رفت از صدا غوغاستی
[B][M1]
در گلوی ما نفس موج هواست
[M2]
چون هوا پابند نی گردد ، نواست
[B][M1]
تو همی دانی که آئین تو چیست؟
[M2]
زیر گردون سر تمکین تو چیست؟
[B][M1]
آن کتاب زنده قرآن حکیم
[M2]
حکمت او لایزال است و قدیم
[B][M1]
نسخه ی اسرار تکوین حیات
[M2]
بی ثبات از قوتش گیرد ثبات
[B][M1]
حرف او را ریب نی تبدیل نی
[M2]
آیه اش شرمنده ی تأویل نی
[B][M1]
پخته تر سودای خام از زور او
[M2]
در فتد با سنگ ، جام از زور او
[B][M1]
می برد پابند و آزاد آورد
[M2]
صید بندان را بفریاد آورد
[B][M1]
نوع انسان را پیام آخرین 
[M2]
حامل او رحمة للعالمین
[B][M1]
ارج می گیرد ازو ناارجمند
[M2]
بنده را از سجده سازد سر بلند
[B][M1]
رهزنان از حفظ او رهبر شدند
[M2]
از کتابی صاحب دفتر شدند
[B][M1]
دشت پیمایان ز تاب یک چراغ
[M2]
صد تجلی از علوم اندر دماغ
[B][M1]
آنکه دوش کوه بارش بر نتافت
[M2]
سطوت او زهره ی گردون شکافت
[B][M1]
بنگر آن سرمایه ی آمال ما
[M2]
گنجد اندر سینه ی اطفال ما
[B][M1]
آن جگر تاب بیابان کم آب
[M2]
چشم او احمر ز سوز آفتاب
[B][M1]
خوشتر از آهو رم جمازه اش
[M2]
گرم چون آتش دم جمازه اش
[B][M1]
رخت خواب افکنده در زیر نخیل
[M2]
صبحدم بیدار از بانگ رحیل
[B][M1]
دشت سیر از بام و در ناآشنا
[M2]
هرزه گردد از حضر ناآشنا
[B][M1]
تا دلش از گرمی قرآن تپید
[M2]
موج بیتابش چو گوهر آرمید
[B][M1]
خواند ز آیات مبین او سبق
[M2]
بنده آمد ‘ خواجه رفت از پیش حق
[B][M1]
از جهانبانی نوازد ساز او
[M2]
مسند جم گشت پا انداز او
[B][M1]
شهر ها از گرد پایش ریختند
[M2]
صد چمن از یک گلش انگیختند
[B][M1]
ای گرفتار رسوم ایمان تو
[M2]
شیوه های کافری زندان تو
[B][M1]
قطع کردی امر خود را در زبر
[M2]
جاده پیمای الی «شئی نکر»
[B][M1]
گر تو میخواهی مسلمان زیستن
[M2]
نیست ممکن جز بقرآن زیستن
[B][M1]
صوفی پشمینه پوش حال مست
[M2]
از شراب نغمه ی قوال مست
[B][M1]
آتش از شعر عراقی در دلش
[M2]
در نمی سازد بقرآن محفلش
[B][M1]
از کلاه و بوریا تاج و سریر
[M2]
فقر او از خانقاهان باج گیر
[B][M1]
واعظ دستان زن افسانه بند
[M2]
معنی او پست و حرف او بلند
[B][M1]
از خطیب و دیلمی گفتار او
[M2]
با ضعیف و شاذ و مرسل کار او
[B][M1]
از تلاوت بر تو حق دارد کتاب
[M2]
تو ازو کامی که میخواهی بیاب
[A]
[B][M1]
عهد حاضر فتنه ها زیر سر است
[M2]
طبع ناپروای او آفت گر است
[B][M1]
بزم اقوام کهن برهم ازو
[M2]
شاخسار زندگی بی نم ازو
[B][M1]
جلوه اش ما را ز ما بیگانه کرد
[M2]
ساز ما را از نوا بیگانه کرد
[B][M1]
از دل ما آتش دیرینه برد
[M2]
نور و نار لااله از سینه برد
[B][M1]
مضمحل گردد چو تقویم حیات
[M2]
ملت از تقلید می گیرد ثبات
[B][M1]
راه آبا رو که این جمعیت است
[M2]
معنی تقلید ضبط ملت است
[B][M1]
در خزان ای بی نصیب از برگ و بار
[M2]
از شجر مگسل به امید بهار
[B][M1]
بحر گم کردی زیان اندیش باش
[M2]
حافظ جوی کم آب خویش باش
[B][M1]
شاید از سیل قهستان برخوری
[M2]
باز در آغوش طوفان پروری
[B][M1]
پیکرت دارد اگر جان بصیر
[M2]
عبرت از احوال اسرائیل گیر
[B][M1]
گرم و سرد روزگار او نگر
[M2]
سختی جان نزار او نگر
[B][M1]
خون گران سیر است در رگهای او
[M2]
سنگ صد دهلیز و یک سیمای او
[B][M1]
پنجه ی گردون چو انگورش فشرد
[M2]
یادگار موسی و هارون نمرد
[B][M1]
از نوای آتشینش رفت سوز
[M2]
لیکن اندر سینه دم دارد هنوز
[B][M1]
زانکه چون جمعیتش ازهم شکست
[M2]
جز براه رفتگان محمل نبست
[B][M1]
ای پریشان محفل دیرینه ات
[M2]
مرد شمع زندگی در سینه ات
[B][M1]
نقش بر دل معنی توحید کن
[M2]
چاره ی کار خود از تقلید کن
[B][M1]
اجتهاد اندر زمان انحطاط
[M2]
قوم را برهم همی پیچد بساط
[B][M1]
ز اجتهاد عالمان کم نظر
[M2]
اقتدا بر رفتگان محفوظ تر
[B][M1]
عقل آبایت هوس فرسوده نیست
[M2]
کار پاکان از غرض آلوده نیست
[B][M1]
فکر شان ریسد همی باریک تر
[M2]
ورعشان با مصطفی نزدیک تر
[B][M1]
ذوق جعفر کاوش رازی نماند
[M2]
آبروی ملت تازی نماند
[B][M1]
تنگ بر ما رهگذار دین شد است
[M2]
هر لئیمی راز دار دین شد است
[B][M1]
ای که از اسرار دین بیگانه ئی
[M2]
با یک آئین ساز اگر فرزانه ئی
[B][M1]
من شنیدستم ز نباض حیات
[M2]
اختلاف تست مقراض حیات
[B][M1]
از یک آئینی مسلمان زنده است
[M2]
پیکر ملت ز قرآن زنده است
[B][M1]
ما همه خاک و دل آگاه اوست
[M2]
اعتصامش کن که حبل الله اوست
[B][M1]
چون گهر در رشته ی او سفته شو
[M2]
ورنه مانند غبار آشفته شو
[A]
[B][M1]
در شریعت معنی دیگر مجو
[M2]
غیر ضو در باطن گوهر مجو
[B][M1]
این گهر را خود خدا گوهر گر است
[M2]
ظاهرش گوهر بطونش گوهر است
[B][M1]
علم حق غیر از شریعت هیچ نیست
[M2]
اصل سنت جز محبت هیچ نیست
[B][M1]
فرد را شرع است مرقات یقین
[M2]
پخته تر از وی مقامات یقین
[B][M1]
ملت از آئین حق گیرد نظام
[M2]
از نظام محکمی خیزد دوام
[B][M1]
قدرت اندر علم او پیداستی
[M2]
هم عصا و هم ید بیضاستی
[B][M1]
با تو گویم سر اسلام است شرع
[M2]
شرع آغاز است و انجام است شرع
[B][M1]
ای که باشی حکمت دین را امین
[M2]
با تو گویم نکته ی شرع مبین
[B][M1]
چون کسی گردد مزاحم بی سبب
[M2]
با مسلمان در ادای مستحب
[B][M1]
مستحب را فرض گرادنیده اند
[M2]
زندگی را عین قدرت دیده اند
[B][M1]
روز هیجا لشکر اعدا اگر
[M2]
بر گمان صلح گردد بی خطر
[B][M1]
گیرد آسان روزگار خویش را
[M2]
بشکند حصن و حصار خویش را
[B][M1]
تا نگیرد باز کار او نظام
[M2]
تاختن بر کشورش آمد حرام
[B][M1]
سر این فرمان حق دانی که چیست
[M2]
زیستن اندر خطرها زندگیست
[B][M1]
شرع می خواهد که چون آئی بجنگ
[M2]
شعله گردی واشکافی کام سنگ
[B][M1]
آزماید قوت بازوی تو
[M2]
می نهد الوند پیش روی تو
[B][M1]
باز گوید سرمه ساز الوند را
[M2]
از تف خنجر گداز الوند را
[B][M1]
نیست میش ناتوانی لاغری
[M2]
درخور سر پنچه ی شیر نری
[B][M1]
باز چون با صعوه خوگر می شود
[M2]
از شکار خود زبون تر می شود
[B][M1]
شارع آئین شناس خوب و زشت
[M2]
بهر تو این نسخه ی قدرت نوشت
[B][M1]
از عمل آهن عصب می سازدت
[M2]
جای خوبی در جهان اندازدت
[B][M1]
خسته باشی استوارت می کند
[M2]
پخته مثل کوهسارت می کند
[B][M1]
هست دین مصطفی دین حیات
[M2]
شرع او تفسیر آئین حیات
[B][M1]
گر زمینی آسمان سازد ترا
[M2]
آنچه حق می خواهد آن سازد ترا
[B][M1]
صیقلش آئینه سازد سنگ را
[M2]
از دل آهن رباید زنگ را


[B][M1]
تا شعار مصطفی از دست رفت
[M2]
قوم را رمز بقا از دست رفت
[B][M1]
آن نهال سربلند و استوار
[M2]
مسلم صحرائی اشتر سوار
[B][M1]
پای تا در وادی بطحا گرفت
[M2]
تربیت از گرمی صحرا گرفت
[B][M1]
آن چنان کاهید از باد عجم
[M2]
همچو نی گردید از باد عجم
[B][M1]
آنکه کشتی شیر را چون گوسفند
[M2]
گشت از پامال موری دردمند
[B][M1]
آنکه از تکبیر او سنگ آب گشت
[M2]
از صفیر بلبلی بیتاب گشت
[B][M1]
آنکه عزمش کوه را کاهی شمرد
[M2]
با توکل دست و پای خود سپرد
[B][M1]
آنکه ضربش گردن اعدا شکست
[M2]
قلب خویش از ضربهای سینه خست
[B][M1]
آنکه گامش نقش صد هنگامه بست
[M2]
پای اندر گوشه ی عزلت شکست
[B][M1]
آنکه فرمانش جهان را ناگزیر
[M2]
بر درش اسکندر و دارا فقیر
[B][M1]
کوشش او با قناعت ساز کرد
[M2]
تا به کشکول گدائی ناز کرد
[B][M1]
شیخ احمد سید گردون جناب
[M2]
کاسب نور از ضمیرش آفتاب
[B][M1]
گل که می پوشد مزار پاک او
[M2]
لااله گویان دمد از خاک او
[B][M1]
با مریدی گفت ای جان پدر
[M2]
از خیالات عجم باید حذر
[B][M1]
زانکه فکرش گرچه از گردون گذشت
[M2]
از حد دین نبی بیرون گذشت
[B][M1]
ای برادر این نصیحت گوش کن
[M2]
پند آن آقای ملت گوش کن
[B][M1]
قلب را زین حرف حق گردان قوی
[M2]
با عرب در ساز تا مسلم شوی
[A]
[B][M1]
سائلی مثل قضای مبرمی
[M2]
بر در ما زد صدای پیهمی
[B][M1]
از غضب چوبی شکستم بر سرش
[M2]
حاصل دریوزه افتاد از برش
[B][M1]
عقل در آغاز ایام شباب
[M2]
می نیندیشد صواب و ناصواب
[B][M1]
از مزاج من پدر آزرده گشت
[M2]
لاله زار چهره اش افسرده گشت
[B][M1]
بر لبش آهی جگر تابی رسید
[M2]
در میان سینه ی او دل تپید
[B][M1]
کوکبی در چشم او گردید و ریخت
[M2]
بر سر مژگان دمی تابید و ریخت
[B][M1]
همچو آن مرغی که در فصل خزان
[M2]
لرزد از باد سحر در آشیان
[B][M1]
در تنم لرزید جان غافلم
[M2]
رفت لیلای شکیب از محملم
[B][M1]
گفت فردا امت خیرالرسل
[M2]
جمع گردد پیش آن مولای کل
[B][M1]
غازیان ملت بیضای او
[M2]
حافظان حکمت رعنای او
[B][M1]
هم شهیدانی که دین را حجت اند
[M2]
مثل انجم در فضای ملت اند
[B][M1]
زاهدان و عاشقان دل فگار
[M2]
عالمان و عاصیان شرمسار
[B][M1]
در میان انجمن گردد بلند
[M2]
ناله های این گدای دردمند
[B][M1]
ای صراطت مشکل از بی مرکبی
[M2]
من چه گویم چون مرا پرسد نبی
[B][M1]
«حق جوانی مسلمی با تو سپرد
[M2]
کو نصیبی از دبستانم نبرد
[B][M1]
از تو این یک کار آسان هم نشد
[M2]
یعنی آن انبار گل آدم نشد» 


[B][M1]
در ملامت نرم گفتار آن کریم
[M2]
من رهین خجلت و امید و بیم
[B][M1]
اندکی اندیش و یاد آر ای پسر
[M2]
اجتماع امت خیرالبشر
[B][M1]
باز این ریش سفید من نگر
[M2]
لرزه ی بیم و امید من نگر
[B][M1]
بر پدر این جور نازیبا مکن
[M2]
پیش مولا بنده را رسوا مکن
[B][M1]
غنچه ئی از شاخسار مصطفی
[M2]
گل شو از باد بهار مصطفی
[B][M1]
از بهارش رنگ و بو باید گرفت
[M2]
بهره ئی از خلق او باید گرفت
[B][M1]
مرشد رومی چه خوش فرموده است
[M2]
آنکه یم در قطره اش آسوده است
[B][M1]
«مگسل از ختم رسل ایام خویش
[M2]
تکیه کم کن بر فن و بر گام خویش» 
[B][M1]
فطرت مسلم سراپا شفقت است
[M2]
در جهان دست و زبانش رحمت است
[B][M1]
آنکه مهتاب از سر انگشتش دونیم
[M2]
رحمت او عام و اخلاقش عظیم
[B][M1]
از مقام او اگر دور ایستی
[M2]
از میان معشر ما نیستی
[B][M1]
تو که مرغ بوستان ماستی
[M2]
هم صفیر و هم زبان ماستی
[B][M1]
نغمه ئی داری اگر تنها مزن
[M2]
جز بشاخ بوستان ما مزن
[B][M1]
هر چه هست از زندگی سرمایه دار
[M2]
میرد اندر عنصر ناسازگار
[B][M1]
بلبل استی در چمن پرواز کن
[M2]
نغمه ئی با هم نوایان ساز کن
[B][M1]
ور عقاب استی ته دریا مزی
[M2]
جز بخلوت خانه ی صحرا مزی
[B][M1]
کوکبی ! می تاب بر گردون خویش
[M2]
پا منه بیرون ز پیرامون خویش


[B][M1]
قطره ی آبی گر از نیسان بری
[M2]
در فضای بوستانش پروری
[B][M1]
تا مثال شبنم از فیض بهار
[M2]
غنچه ی تنگش بگیرد در کنار
[B][M1]
از شعاع آسمان تاب سحر
[M2]
کز فسونش غنچه می بندد شجر
[B][M1]
عنصر نم بر کشی از جوهرش
[M2]
ذوق رم از سالمات مضطرش
[B][M1]
گوهرت جز موج آبی هیچ نیست
[M2]
سعی تو غیر از سرابی هیچ نیست
[B][M1]
در یم اندازش که گردد گوهری
[M2]
تاب او لرزد چو تاب اختری
[B][M1]
قطره ی نیسان که مهجور از یم است
[M2]
نذر خاشاکی مثال شبنم است
[B][M1]
طینت پاک مسلمان گوهر است
[M2]
آب و تابش از یم پیغمبر است
[B][M1]
آب نیسانی به آغوشش در آ
[M2]
وز میان قلزمش گوهر بر آ
[B][M1]
در جهان روشن تر از خورشید شو
[M2]
صاحب تابانی جاوید شو
[A]
[B][M1]
می گشایم عقده از کار حیات
[M2]
سازمت آگاه اسرار حیات
[B][M1]
چون خیال از خود رمیدن پیشه اش
[M2]
از جهت دامن کشیدن پیشه اش
[B][M1]
در جهان دیر و زود آید چسان
[M2]
وقت او فردا و دی زاید چسان
[B][M1]
گر نظرداری یکی بر خود نگر
[M2]
جز رم پیهم نه ئی ای بیخبر
[B][M1]
تا نماید تاب نامشهود خویش
[M2]
شعله ی او پرده بند از دود خویش
[B][M1]
سیر او را تا سکون بیند نظر
[M2]
موج جویش بسته آمد در گهر
[B][M1]
آتش او دم بخویش اندر کشید
[M2]
لاله گردید و ز شاخی بر دمید
[B][M1]
فکر خام تو گران خیز است و لنگ
[M2]
تهمت گل بست بر پرواز رنگ
[B][M1]
زندگی مرغ نشیمن ساز نیست
[M2]
طایر رنگ است و جز پرواز نیست
[B][M1]
در قفس وامانده و آزاد هم
[M2]
با نواها می زند فریاد هم
[B][M1]
از پرش پرواز شوید دمبدم
[M2]
چاره ی خود کرده جوید دمبدم
[B][M1]
عقده ها خود می زند در کار خویش
[M2]
باز آسان می کند دشوار خویش
[B][M1]
پا بگل گردد حیات تیزگام
[M2]
تا دو بالا گرددش ذوق خرام
[B][M1]
سازها خوابیده اندر سوز او
[M2]
دوش و فردا زاده ی امروز او
[B][M1]
دمبدم مشکل گر و آسان گذار
[M2]
دمبدم نو آفرین و تازه کار
[B][M1]
گرچه مثل بو سراپایش رم است
[M2]
چون وطن در سینه ئی گیرد دم است
[B][M1]
رشته های خویش را بر خود تند
[M2]
تکمه ئی گردد گره بر خود زند
[B][M1]
در گره چون دانه دارد برگ و بر
[M2]
چشم بر خود وا کند گردد شجر
[B][M1]
خلعتی از آب و گل پیدا کند
[M2]
دست و پا و چشم و دل پیدا کند
[B][M1]
خلوت اندر تن گزیند زندگی
[M2]
انجمن ها آفریند زندگی


[B][M1]
همچنان آئین میلاد امم
[M2]
زندگی بر مرکزی آید بهم
[B][M1]
حلقه را مرکز چو جان در پیکر است
[M2]
خط او در نقطه ی او مضمر است
[B][M1]
قوم را ربط و نظام از مرکزی
[M2]
روزگارش را دوام از مرکزی
[B][M1]
راز دار و راز ما بیت الحرم
[M2]
سوز ما هم ساز ما بیت الحرم
[B][M1]
چون نفس در سینه او را پروریم
[M2]
جان شیرین است او ما پیکریم
[B][M1]
تازه رو بستان ما از شبنمش
[M2]
مزرع ما آب گیر از زمزمش
[B][M1]
تاب دار از ذره هایش آفتاب
[M2]
غوطه زن اندر فضایش آفتاب
[B][M1]
دعوی او را دلیل استیم ما
[M2]
از براهین خلیل استیم ما
[B][M1]
در جهان ما را بلند آوازه کرد
[M2]
با حدوث ما قدم شیرازه کرد
[B][M1]
ملت بیضا ز طوفش هم نفس
[M2]
همچو صبح آفتاب اندر قفس
[B][M1]
از حساب او یکی بسیاریت
[M2]
پخته از بند یکی خودداریت
[B][M1]
تو ز پیوند حریمی زنده ئی
[M2]
تا طواف او کنی پاینده ئی
[B][M1]
در جهان جان امم جمعیت است
[M2]
در نگر سر حرم جمعیت است
[B][M1]
عبرتی ای مسلم روشن ضمیر
[M2]
از مآل امت موسی بگیر
[B][M1]
داد چون آن قوم مرکز را ز دست
[M2]
رشته ی جمعیت ملت شکست
[B][M1]
آنکه بالید اندر آغوش رسل
[M2]
جزو او داننده ی اسرار کل
[B][M1]
دهر سیلی بر بنا گوشش کشید
[M2]
زندگی خون گشت و از چشمش چکید
[B][M1]
رفت نم از ریشه های تاک او
[M2]
بید مجنون هم نروید خاک او
[B][M1]
از گل غربت زبان گم کرده ئی
[M2]
هم نوا هم آشیان گم کرده ئی
[B][M1]
شمع مرد و نوحه خوان پروانه اش
[M2]
مشت خاکم لرزد از افسانه اش
[B][M1]
ای ز تیغ جور گردون خسته تن
[M2]
ای اسیر التباس و وهم و ظن
[B][M1]
پیرهن را جامه احرام کن
[M2]
صبح پیدا از غبار شام کن
[B][M1]
مثل آبا غرق اندر سجده شو
[M2]
آنچنان گم شو که یکسر سجده شو
[B][M1]
مسلم پیشین نیازی آفرید
[M2]
تا به ناز عالم آشوبی رسید
[B][M1]
در ره حق پا به نوک خار خست
[M2]
گلستان در گوشه ی دستار بست
[A]
[B][M1]
با تو آموزم زبان کائنات
[M2]
حرف و الفاظ است اعمال حیات
[B][M1]
چون ز ربط مدعائی بسته شد 
[M2]
زندگانی مطلع برجسته شد
[B][M1]
مدعا گردد اگر مهمیز ما
[M2]
همچو صرصر می رود شبدیز ما
[B][M1]
مدعا راز بقای زندگی
[M2]
جمع سیماب قوای زندگی
[B][M1]
چون حیات از مقصدی محرم شود
[M2]
ضابط اسباب این عالم شود
[B][M1]
خویشتن را تابع مقصد کند
[M2]
بهر او چیند گزیند رد کند
[B][M1]
نا خدا را یم روی از ساحل است
[M2]
اختیار جاده ها از منزل است
[B][M1]
بر دل پروانه داغ از ذوق سوز
[M2]
طوف او گرد چراغ از ذوق سوز
[B][M1]
قیس اگر آواره در صحراستی
[M2]
مدعایش محمل لیلاستی
[B][M1]
تا بود شهر آشنا لیلای ما
[M2]
بر نمی خیزد به صحرا پای ما
[B][M1]
همچو جان مقصود پنهان در عمل
[M2]
کیف و کم از وی پذیرد هر عمل
[B][M1]
گردش خونی که در رگهای ماست
[M2]
تیز از سعی حصول مدعاست
[B][M1]
از تف او خویش را سوزد حیات
[M2]
آتشی چون لاله اندوزد حیات
[B][M1]
مدعا مضراب ساز همت است
[M2]
مرکزی کو جاذب هر قوت است
[B][M1]
دست و پای قوم را جنباند او
[M2]
یک نظر صد چشم را گرداند او
[B][M1]
شاهد مقصود را دیوانه شو
[M2]
طائف این شمع چون پروانه شو
[B][M1]
خوش نوائی نغمه ساز قم زد است
[M2]
زخمهٔ معنی بر ابریشم زد است
[B][M1]
تا کشد خار از کف پا ره سپر
[M2]
می شود پوشیده محمل از نظر
[B][M1]
گر بقدر یک نفس غافل شدی
[M2]
دور صد فرسنگ از منزل شدی


[B][M1]
این کهن پیکر که عالم نام اوست
[M2]
ز امتزاج امهات اندام اوست
[B][M1]
صد نیستان کاشت تا یک ناله رست
[M2]
صد چمن خون کرد تا یک لاله رست
[B][M1]
نقشها آورد و افکند و شکست
[M2]
تا به لوح زندگی نقش تو بست
[B][M1]
ناله ها در کشت جان کاریده است
[M2]
تا نوای یک اذان بالیده است
[B][M1]
مدتی پیکار با احرار داشت
[M2]
با خداوندان باطل کار داشت
[B][M1]
تخم ایمان آخر اندر گل نشاند
[M2]
با زبانت کلمهٔ توحید خواند
[B][M1]
نقطهٔ ادوار عالم لااله
[M2]
انتهای کار عالم لااله
[B][M1]
چرخ را از زور او گردندگی
[M2]
مهر را پایندگی رخشندگی
[B][M1]
بحر گوهر آفرید از تاب او
[M2]
موج در دریا تپید از تاب او
[B][M1]
خاک از موج نسیمش گل شود
[M2]
مشت پر از سوز او بلبل شود
[B][M1]
شعله در رگهای تاک از سوز او
[M2]
خاک مینا تابناک از سوز او
[B][M1]
نغمه هایش خفته در ساز وجود
[M2]
جویدت ای زخمه ور ساز وجود
[B][M1]
صد نوا داری چو خون در تن روان
[M2]
خیز و مضرابی بتار او رسان
[B][M1]
زانکه در تکبیر راز بود تست
[M2]
حفظ و نشر لااله مقصود تست
[B][M1]
تا نخیزد بانگ حق از عالمی
[M2]
گر مسلمانی نیاسائی دمی
[B][M1]
می ندانی آیه ام الکتاب
[M2]
امت عادل ترا آمد خطاب
[B][M1]
آب و تاب چهره ایام تو
[M2]
در جهان شاهد علی الاقوام تو
[B][M1]
نکته سنجان را صلای عام ده
[M2]
از علوم امئی پیغام ده
[B][M1]
امیی پاک از هوی گفتار او
[M2]
شرح رمز ماغوی گفتار او
[B][M1]
تا بدست آورد نبض کائنات
[M2]
وانمود اسرار تقویم حیات
[B][M1]
از قبای لاله های این چمن
[M2]
پاک شست آلودگیهای کهن
[B][M1]
در جهان وابستهٔ دینش حیات
[M2]
نیست ممکن جز به آئینش حیات
[B][M1]
ای که میداری کتابش در بغل
[M2]
تیز تر نه پا به میدان عمل
[B][M1]
فکر انسان بت پرستی بت گری
[M2]
هر زمان در جستجوی پیکری
[B][M1]
باز طرح آزری انداخت است
[M2]
تازه تر پروردگاری ساخت است
[B][M1]
کاید از خون ریختن اندر طرب
[M2]
نام او رنگ است و هم ملک و نسب
[B][M1]
آدمیت کشته شد چون گوسفند
[M2]
پیش پای این بت ناارجمند 
[B][M1]
ای که خوردستی ز مینای خلیل
[M2]
گرمی خونت ز صهبای خلیل
[B][M1]
برسر این باطل حق پیرهن
[M2]
تیغ «لا موجود الا هو» بزن
[B][M1]
جلوه در تاریکی ایام کن
[M2]
آنچه بر تو کامل آمد عام کن
[B][M1]
لرزم از شرم تو چون روز شمار
[M2]
پرسدت آن آبروی روزگار
[B][M1]
حرف حق از حضرت ما برده ئی
[M2]
پس چرا با دیگران نسپرده ئی
[A]
[B][M1]
ایکه با نادیده پیمان بسته ئی
[M2]
همچو سیل از قید ساحل رسته ئی
[B][M1]
چون نهال از خاک این گلزار خیز
[M2]
دل بغائب بند و با حاضر ستیز
[B][M1]
هستی حاضر کند تفسیر غیب
[M2]
می شود دیباچهٔ تسخیر غیب
[B][M1]
ما سوا از بهر تسخیر است و بس
[M2]
سینهٔ او عرضهٔ تیر است و بس
[B][M1]
از کن حق ما سوا شد آشکار
[M2]
تا شود پیکان تو سندان گذار
[B][M1]
رشته ئی باید گره اندر گره
[M2]
تا شود لطف گشودن را فره
[B][M1]
غنچه ئی؟ از خود چمن تعبیر کن
[M2]
شبنمی؟ خورشید را تسخیر کن
[B][M1]
از تو می آید اگر کار شگرف
[M2]
از دمی گرمی گداز این شیر برف
[B][M1]
هر که محسوسات را تسخیر کرد
[M2]
عالمی از ذره ئی تعمیر کرد
[B][M1]
آنکه تیرش قدسیان را سینه خست
[M2]
اول آدم را سر فتراک بست
[B][M1]
عقدهٔ محسوس را اول گشود
[M2]
همت از تسخیر موجود آزمود
[B][M1]
کوه و صحرا دشت و دریا بحر و بر
[M2]
تختهٔ تعلیم ارباب نظر
[B][M1]
ای که از تأثیر افیون خفته ئی
[M2]
عالم اسباب را دون گفته ئی
[B][M1]
خیز و وا کن دیدهٔ مخمور را
[M2]
دون مخوان این عالم مجبور را
[B][M1]
غایتش توسیع ذات مسلم است
[M2]
امتحان ممکنات مسلم است
[B][M1]
می زند شمشیر دوران بر تنت
[M2]
تا ببینی هست خون اندر تنت
[B][M1]
سینه را از سنگ زوری ریش کن
[M2]
امتحان استخوان خویش کن
[B][M1]
حق جهان را قسمت نیکان شمرد
[M2]
جلوه اش با دیدهٔ مؤمن سپرد
[B][M1]
کاروان را رهگذار است این جهان
[M2]
نقد مؤمن را عیار است این جهان
[B][M1]
گیر او را تا نه او گیرد ترا
[M2]
همچو می اندر سبو گیرد ترا


[B][M1]
دلدل اندیشه ات طوطی پر است
[M2]
آنکه گامش آسمان پهناور است
[B][M1]
احتیاج زندگی میراندش
[M2]
بر زمین گردون سپر گرداندش
[B][M1]
تا ز تسخیر قوای این نظام 
[M2]
ذوفنونیهای تو گردد تمام
[B][M1]
نایب حق در جهان آدم شود
[M2]
بر عناصر حکم او محکم شود
[B][M1]
تنگی ات پهنا پذیرد در جهان
[M2]
کار تو اندام گیرد در جهان
[B][M1]
خویش را بر پشت باد اسوار کن
[M2]
یعنی این جمازه را ماهار کن 
[B][M1]
دست رنگین کن ز خون کوهسار
[M2]
جوی آب گوهر از دریا برآر
[B][M1]
صد جهان در یک فضا پوشیده اند
[M2]
مهر ها در ذره ها پوشیده اند
[B][M1]
از شعاعش دیده کن نادیده را
[M2]
وا نما اسرار نافهمیده را
[B][M1]
تابش از خورشید عالم تاب گیر
[M2]
برق طاق افروز از سیلاب گیر
[B][M1]
ثابت و سیاره گردون وطن
[M2]
آن خداوندان اقوام کهن
[B][M1]
اینهمه ای خواجه آغوش تو اند
[M2]
پیش خیز وحلقه در گوش تو اند
[B][M1]
جستجو را محکم از تدبیر کن
[M2]
انفس و آفاق را تسخیر کن
[B][M1]
چشم خود بگشا و در اشیا نگر
[M2]
نشه زیر پردهٔ صهبا نگر
[B][M1]
تا نصیب از حکمت اشیا برد
[M2]
ناتوان باج از توانایان خورد
[B][M1]
صورت هستی ز معنی ساده نیست
[M2]
این کهن ساز از نوا افتاده نیست
[B][M1]
برق آهنگ است هشیارش زنند
[M2]
خویش را چون زخمه بر تارش زنند
[B][M1]
تو که مقصود خطاب انظری
[M2]
پس چرا این راه چون کوران بری
[B][M1]
قطره ئی کز خود فروزی محرم است
[M2]
باده اندر تاک و بر گل شبنم است
[B][M1]
چون بدریا در رود گوهر شود
[M2]
جوهرش تابنده چون اختر شود
[B][M1]
چون صبا بر صورت گلها متن
[M2]
غوطه اندر معنی گلزار زن
[B][M1]
آنکه بر اشیا کمند انداخت است
[M2]
مرکب از برق و حرارت ساخت است
[B][M1]
حرف چون طایر به پرواز آورد
[M2]
نغمه را بی زخمه از ساز آورد
[B][M1]
ای خرت لنگ از ره دشوار زیست
[M2]
غافل از هنگامهٔ پیکار زیست
[B][M1]
همرهانت پی به منزل برده اند
[M2]
لیلی معنی ز محمل برده اند
[B][M1]
تو بصحرا مثل قیس آواره ئی
[M2]
خسته ئی وامانده ئی بیچاره ئی
[B][M1]
علم اسما اعتبار آدم است
[M2]
حکمت اشیا حصار آدم است
[A]
[B][M1]
کودکی را دیدی ای بالغ نظر
[M2]
کو بود از معنی خود بی خبر
[B][M1]
ناشناس دور و نزدیک آنچنان
[M2]
ماه را خواهد که بر گیرد عنان
[B][M1]
از همه بیگانه آن مامک پرست
[M2]
گریه مست وشیر مست و خواب مست
[B][M1]
زیر و بم را گوش او در گیر نیست
[M2]
نغمه اش جز شورش زنجیر نیست
[B][M1]
ساده و دوشیزه افکارش هنوز
[M2]
چون گهر پاکیزه گفتارش هنوز
[B][M1]
جستجو سرمایه ی پندار او
[M2]
از چرا ، چون ، کی ، کجا ، گفتار او
[B][M1]
نقش گیر این و آن اندیشه اش
[M2]
غیر جوئی غیر بینی پیشه اش
[B][M1]
چشمش از دنبال اگر گیرد کسی
[M2]
جان او آشفته می گردد بسی
[B][M1]
فکر خامش در هوای روزگار
[M2]
پر گشا مانند باز نو شکار
[B][M1]
در پی نخجیرها بگذاردش
[M2]
باز سوی خویشتن می آردش
[B][M1]
تا ز آتشگیری افکار او
[M2]
گل فشاند زرچک پندار او
[B][M1]
چشم گیرایش فتد بر خویشتن
[M2]
دستکی بر سینه می گوید که من
[B][M1]
یاد او با خود شناسایش کند
[M2]
حفظ ربط دوش و فردایش کند
[B][M1]
سفته ایامش درین تار زرند
[M2]
همچو گوهر از پی یک دیگرند
[B][M1]
گرچه هر دم کاهد ، افزاید گلش
[M2]
«من همانستم که بودم» در دلش
[B][M1]
این «من» نو زاده آغاز حیات
[M2]
نغمهٔ بیداری ساز حیات


[B][M1]
ملت نوزاده مثل طفلک است
[M2]
طفلکی کو در کنار مامک است
[B][M1]
طفلکی از خویشتن نا آگهی
[M2]
گوهر آلوده ئی خاک رهی
[B][M1]
بسته با امروز او فرداش نیست
[M2]
حلقه های روز و شب در پاس نیست
[B][M1]
چشم هستی را مثال مردم است
[M2]
غیر را بیننده و از خود گم است
[B][M1]
صد گره از رشتهٔ خود وا کند
[M2]
تا سر تار خودی پیدا کند
[B][M1]
گرم چون افتد به کار روزگار
[M2]
این شعور تازه گردد پایدار
[B][M1]
نقشها بردارد و اندازد او
[M2]
سر گذشت خویش را می سازد او
[B][M1]
فرد چون پیوند ایامش گسیخت
[M2]
شانهٔ ادراک او دندانه ریخت
[B][M1]
قوم روشن از سواد سر گذشت
[M2]
خود شناس آمد ز یاد سر گذشت
[B][M1]
سر گذشت او گر از یادش رود
[M2]
باز اندر نیستی گم می شود
[B][M1]
نسخهٔ بود ترا ای هوشمند
[M2]
ربط ایام آمده شیرازه بند
[B][M1]
ربط ایام است ما را پیرهن
[M2]
سوزنش حفظ روایات کهن
[B][M1]
چیست تاریخ ای ز خود بیگانه ئی
[M2]
داستانی قصه ئی افسانه ئی
[B][M1]
این ترا از خویشتن آگه کند
[M2]
آشنای کار و مرد ره کند
[B][M1]
روح را سرمایهٔ تاب است این
[M2]
جسم ملت را چو اعصاب است این
[B][M1]
همچو خنجر بر فسانت می زند
[M2]
باز بر روی جهانت می زند
[B][M1]
وه چه ساز جان نگار و دلپذیر
[M2]
نغمه های رفته در تارش اسیر
[B][M1]
شعلهٔ افسرده در سوزش نگر
[M2]
دوش در آغوش امروزش نگر
[B][M1]
شمع او بخت امم را کوکب است
[M2]
روشن از وی امشب و هم دیشب است
[B][M1]
چشم پرکاری کا بیند رفته را
[M2]
پیش تو باز آفریند رفته را
[B][M1]
بادهٔ صد ساله در مینای او
[M2]
مستی پارینه در صهبای او
[B][M1]
صید گیری کو بدام اندر کشید
[M2]
طایری کز بوستان ما پرید
[B][M1]
ضبط کن تاریخ را پاینده شو
[M2]
از نفسهای رمیده زنده شو
[B][M1]
دوش را پیوند با امروز کن
[M2]
زندگی را مرغ دست آموز کن
[B][M1]
رشتهٔ ایام را آور بدست
[M2]
ورنه گردی روز کور و شب پرست
[B][M1]
سر زند از ماضی تو حال تو
[M2]
خیزد از حال تو استقبال تو
[B][M1]
مشکن ار خواهی حیات لازوال
[M2]
رشتهٔ ماضی ز استقبال و حال
[B][M1]
موج ادراک تسلسل زندگی است
[M2]
می کشان را شور قلقل زندگی است
[A]
[B][M1]
نغمه خیز از زخمهٔ زن ساز مرد
[M2]
از نیاز او دو بالا ناز مرد
[B][M1]
پوشش عریانی مردان زن است
[M2]
حسن دلجو عشق را پیراهن است
[B][M1]
عشق حق پروردهٔ آغوش او
[M2]
این نوا از زخمهٔ خاموش او
[B][M1]
آنکه نازد بر وجودش کائنات
[M2]
ذکر او فرمود با طیب و صلوة
[B][M1]
مسلمی کو را پرستاری شمرد
[M2]
بهره ئی از حکمت قرآن نبرد
[B][M1]
نیک اگر بینی امومت رحمت است
[M2]
زانکه او را با نبوت نسبت است
[B][M1]
شفقت او شفقت پیغمبر است
[M2]
سیرت اقوام را صورتگر است
[B][M1]
از امومت پخته تر تعمیر ما
[M2]
در خط سیمای او تقدیر ما
[B][M1]
هست اگر فرهنگ تو معنی رسی
[M2]
حرف امت نکته ها دارد بسی
[B][M1]
گفت آن مقصود حرف «کن فکان»
[M2]
زیر پای امهات آمد جنان
[B][M1]
ملت از تکریم ارحام است و بس
[M2]
ورنه کار زندگی خام است و بس
[B][M1]
از امومت گرم رفتار حیات
[M2]
از امومت کشف اسرار حیات
[B][M1]
از امومت پیچ و تاب جوی ما
[M2]
موج و گرداب و حباب جوی ما
[B][M1]
آن دخ رستاق زادی جاهلی
[M2]
پست بالای سطبری بد گلی
[B][M1]
نا تراشی پرورش ناداده ئی
[M2]
کم نگاهی کم زبانی ساده ئی
[B][M1]
دل ز آلام امومت کرده خون
[M2]
گرد چشمش حلقه های نیلگون
[B][M1]
ملت ار گیرد ز آغوشش بدست
[M2]
یک مسلمان غیور و حق پرست
[B][M1]
هستی ما محکم از آلام اوست
[M2]
صبح ما عالم فروز از شام اوست
[B][M1]
وان تهی آغوش نازک پیکری
[M2]
خانه پرورد نگاهش محشری
[B][M1]
فکر او از تاب مغرب روشن است
[M2]
ظاهرش زن باطن او نازن است
[B][M1]
بندهای ملت بیضا گسیخت
[M2]
تا ز چشمش عشوه ها حل کرده ریخت
[B][M1]
شوخ چشم و فتنه زا آزادیش
[M2]
از حیا نا آشنا آزادیش
[B][M1]
علم او بار امومت بر نتافت
[M2]
بر سر شامش یکی اختر نتافت
[B][M1]
این گل از بستان ما نارسته به
[M2]
داغش از دامان ملت شسته به


[B][M1]
لااله گویان چو انجم بی شمار
[M2]
بسته چشم اندر ظلام روزگار
[B][M1]
پا نبرده از عدم بیرون هنوز
[M2]
از سواد کیف و کم بیرون هنوز
[B][M1]
مضمر اندر ظلمت موجود ما
[M2]
آن تجلی های نامشهود ما
[B][M1]
شبنمی بر برگ گل ننشسته ئی
[M2]
غنچه هائی از صبا نا خسته ئی
[B][M1]
بر دمد این لاله زار ممکنات
[M2]
از خیابان ریاض امهات
[B][M1]
قوم را سرمایه ای صاحب نظر
[M2]
نیست از نقد و قماش و سیم و زر
[B][M1]
مال او فرزند های تندرست
[M2]
تر دماغ و سخت کوش و چاق و چست
[B][M1]
حافظ رمز اخوت مادران
[M2]
قوت قرآن و ملت مادران
[A]
[B][M1]
مریم از یک نسبت عیسی عزیز
[M2]
از سه نسبت حضرت زهرا عزیز
[B][M1]
نور چشم رحمة للعالمین
[M2]
آن امام اولین و آخرین
[B][M1]
آنکه جان در پیکر گیتی دمید
[M2]
روزگار تازه آئین آفرید
[B][M1]
بانوی آن تاجدار «هل اتی»
[M2]
مرتضی مشکل گشا شیر خدا
[B][M1]
پادشاه و کلبه ئی ایوان او
[M2]
یک حسام و یک زره سامان او
[B][M1]
مادر آن مرکز پرگار عشق
[M2]
مادر آن کاروان سالار عشق
[B][M1]
آن یکی شمع شبستان حرم
[M2]
حافظ جمعیت خیرالامم
[B][M1]
تا نشیند آتش پیکار و کین
[M2]
پشت پا زد بر سر تاج و نگین
[B][M1]
وان دگر مولای ابرار جهان
[M2]
قوت بازوی احرار جهان
[B][M1]
در نوای زندگی سوز از حسین
[M2]
اهل حق حریت آموز از حسین
[B][M1]
سیرت فرزند ها از امهات
[M2]
جوهر صدق و صفا از امهات
[B][M1]
مزرع تسلیم را حاصل بتول
[M2]
مادران را اسوهٔ کامل بتول
[B][M1]
بهر محتاجی دلش آنگونه سوخت
[M2]
با یهودی چادر خود را فروخت
[B][M1]
نوری و هم آتشی فرمانبرش
[M2]
گم رضایش در رضای شوهرش
[B][M1]
آن ادب پروردهٔ صبر و رضا
[M2]
آسیا گردان و لب قرآن سرا
[B][M1]
گریه های او ز بالین بی نیاز
[M2]
گوهر افشاندی بدامان نماز
[B][M1]
اشک او بر چید جبریل از زمین
[M2]
همچو شبنم ریخت بر عرش برین
[B][M1]
رشتهٔ آئین حق زنجیر پاست
[M2]
پاس فرمان جناب مصطفی است
[B][M1]
ورنه گرد تربتش گردیدمی
[M2]
سجده ها بر خاک او پاشیدمی
[A]
[B][M1]
ای ردایت پردهٔ ناموس ما
[M2]
تاب تو سرمایهٔ فانوس ما
[B][M1]
طینت پاک تو ما را رحمت است
[M2]
قوت دین و اساس ملت است
[B][M1]
کودک ما چون لب از شیر تو شست
[M2]
لااله آموختی او را نخست
[B][M1]
می تراشد مهر تو اطوار ما
[M2]
فکر ما گفتار ما کردار ما
[B][M1]
برق ما کو در سحابت آرمید
[M2]
بر جبل رخشید و در صحرا تپید
[B][M1]
ای امین نعمت آئین حق
[M2]
در نفسهای تو سوز دین حق
[B][M1]
دور حاضر تر فروش و پر فن است
[M2]
کاروانش نقد دین را رهزن است
[B][M1]
کور و یزدان ناشناس ادراک او
[M2]
ناکسان زنجیری پیچاک او
[B][M1]
چشم او بیباک و ناپرواستی
[M2]
پنجهٔ مژگان او گیراستی
[B][M1]
صید او آزاد خواند خویش را
[M2]
کشتهٔ او زنده داند خویش را
[B][M1]
آب بند نخل جمعیت توئی
[M2]
حافظ سرمایهٔ ملت توئی
[B][M1]
از سر سود و زیان سودا مزن
[M2]
گام جز بر جادهٔ آبا مزن
[B][M1]
هوشیار از دستبرد روزگار
[M2]
گیر فرزندان خود را در کنار
[B][M1]
این چمن زادان که پر نگشاده اند
[M2]
ز آشیان خویش دور افتاده اند
[B][M1]
فطرت تو جذبه ها دارد بلند
[M2]
چشم هوش از اسوهٔ زهرا مبند
[B][M1]
تا حسینی شاخ تو بار آورد
[M2]
موسم پیشین بگلزار آورد
[A]
[B][M1]
من شبی صدیق را دیدم بخواب
[M2]
گل ز خاک راه او چیدم بخواب
[B][M1]
آن «امن الناس» بر مولای ما
[M2]
آن کلیم اول سینای ما
[B][M1]
همت او کشت ملت را چو ابر
[M2]
ثانی اسلام و غار و بدر و قبر
[B][M1]
گفتمش ای خاصهٔ خاصان عشق
[M2]
عشق تو سر مطلع دیوان عشق
[B][M1]
پخته از دستت اساس کار ما
[M2]
چاره ئی فرما پی آزار ما
[B][M1]
گفت تا کی در هوس گردی اسیر
[M2]
آب و تاب از سورهٔ اخلاص گیر
[B][M1]
اینکه در صد سینه پیچد یک نفس
[M2]
سری از اسرار توحید است و بس
[B][M1]
رنگ او بر کن مثال او شوی
[M2]
در جهان عکس جمال او شوی
[B][M1]
آنکه نام تو مسلمان کرده است
[M2]
از دوئی سوی یکی آورده است
[B][M1]
خویشتن را ترک و افغان خوانده ئی
[M2]
وای بر تو آنچه بودی مانده ئی
[B][M1]
وارهان نامیده را از نامها
[M2]
ساز با خم در گذر از جامها
[B][M1]
ای که تو رسوای نام افتاده ئی
[M2]
از درخت خویش خام افتاده ئی
[B][M1]
با یکی ساز از دوئی بردار رخت
[M2]
وحدت خود را مگردان لخت لخت
[B][M1]
ای پرستار یکی گر تو توئی
[M2]
تا کجا باشی سبق خوان دوئی
[B][M1]
تو در خود را بخود پوشیده ئی
[M2]
در دل آور آنچه بر لب چیده ئی
[B][M1]
صد ملل از ملتی انگیختی
[M2]
بر حصار خود شبیخون ریختی
[B][M1]
یک شو و توحید را مشهود کن
[M2]
غائبش را از عمل موجود کن
[B][M1]
لذت ایمان فزاید در عمل
[M2]
مرده آن ایمان که ناید در عمل
[A]
[B][M1]
گر به الله الصمد دل بسته ئی
[M2]
از حد اسباب بیرون جسته ئی
[B][M1]
بندهٔ حق بندهٔ اسباب نیست
[M2]
زندگانی گردش دولاب نیست
[B][M1]
مسلم استی بی نیاز از غیر شو
[M2]
اهل عالم را سراپا خیر شو
[B][M1]
پیش منعم شکوهٔ گردون مکن
[M2]
دست خویش از آستین بیرون مکن
[B][M1]
چون علی در ساز بانان شعیر
[M2]
گردن مرحب شکن خیبر بگیر
[B][M1]
منت از اهل کرم بردن چرا
[M2]
نشتر لا و نعم خوردن چرا
[B][M1]
رزق خود را از کف دونان مگیر
[M2]
یوسف استی خویش را ارزان مگیر
[B][M1]
گرچه باشی مور و هم بی بال و پر
[M2]
حاجتی پیش سلیمانی مبر
[B][M1]
راه دشوار است سامان کم بگیر
[M2]
در جهان آزاد زی آزاد میر
[B][M1]
سبحهٔ «اقلل من الدنیا» شمار
[M2]
از «تعش حراً» شوی سرمایه دار
[B][M1]
تا توانی کیمیا شو گل مشو
[M2]
در جهان منعم شو و سائل مشو
[B][M1]
ای شناسای مقام بوعلی
[M2]
جرعه ئی آرم ز جام بوعلی
[B][M1]
«پشت پا زن تخت کیکاوس را
[M2]
سر بده از کف مده ناموس را»
[B][M1]
خود بخود گردد در میخانه باز
[M2]
بر تهی پیمانگان بی نیاز
[B][M1]
قاید اسلامیان هارون رشید
[M2]
آنکه نقفور آب تیغ او چشید
[B][M1]
گفت مالک را که ای مولای قوم
[M2]
روشن از خاک درت سیمای قوم 
[B][M1]
ای نوا پرداز گلزار حدیث
[M2]
از تو خواهم درس اسرار حدیث
[B][M1]
لعل تا کی پرده بند اندر یمن
[M2]
خیز و در دارالخلافت خیمه زن
[B][M1]
ای خوشا تابانی روز عراق
[M2]
ای خوشا حسن نظر سوز عراق
[B][M1]
میچکد آب خضر از تاک او
[M2]
مرهم زخم مسیحا خاک او
[B][M1]
گفت مالک مصطفی را چاکرم
[M2]
نیست جز سودای او اندر سرم
[B][M1]
من که باشم بستهٔ فتراک او
[M2]
بر نخیزم از حریم پاک او
[B][M1]
زنده از تقبیل خاک یثربم
[M2]
خوشتر از روز عراق آمد شبم
[B][M1]
عشق می گوید که فرمانم پذیر
[M2]
پادشاهان را بخدمت هم مگیر
[B][M1]
تو همی خواهی مرا آقا شوی
[M2]
بندهٔ آزاد را مولا شوی
[B][M1]
بهر تعلیم تو آیم بر درت
[M2]
خادم ملت نگردد چاکرت
[B][M1]
بهره ئی خواهی اگر از علم دین
[M2]
در میان حلقهٔ درسم نشین
[B][M1]
بی نیازی نازها دارد بسی
[M2]
ناز او اندازها دارد بسی
[B][M1]
بی نیازی رنگ حق پوشیدن است
[M2]
رنگ غیر از پیرهن شوئیدن است
[B][M1]
علم غیر آموختی اندوختی
[M2]
روی خویش از غازه اش افروختی
[B][M1]
ارجمندیاز شعارش میبری
[M2]
من ندانم تو توئی یا دیگری
[B][M1]
از نسیمش خاک تو خاموش گشت
[M2]
وز گل و ریحان تهی آغوش گشت
[B][M1]
کشت خود از دست خود ویران مکن
[M2]
از سحابش گدیهٔ باران مکن
[B][M1]
عقل تو زنجیری افکار غیر
[M2]
در گلوی تو نفس از تار غیر
[B][M1]
بر زبانت گفتگوها مستعار
[M2]
در دل تو آرزوها مستعار
[B][M1]
قمریانت را نواها خواسته
[M2]
سروهایت را قباها خواسته
[B][M1]
باده می گیری بجام از دیگران
[M2]
جام هم گیری بوام از دیگران
[B][M1]
آن نگاهش سر «ما زاغ البصر»
[M2]
سوی قوم خویش باز آید اگر
[B][M1]
می شناسد شمع او پروانه را
[M2]
نیک داند خویش و هم بیگانه را
[B][M1]
«لست منی» گویدت مولای ما
[M2]
وای ما ، ای وای ما ، ای وای ما ،
[B][M1]
زندگانی مثل انجم تا کجا
[M2]
هستی خود در سحر گم تا کجا
[B][M1]
ریوی از صبح دروغی خورده ئی
[M2]
رخت از پهنای گردون برده ئی
[B][M1]
آفتاب استی یکی در خود نگر
[M2]
از نجوم دیگران تابی مخر
[B][M1]
بر دل خود نقش غیر انداختی
[M2]
خاک بردی کیمیا در باختی
[B][M1]
تا کجا رخشی ز تاب دیگران
[M2]
سر سبک ساز از شراب دیگران
[B][M1]
تا کجا طوف چراغ محفلی
[M2]
ز آتش خود سوز اگر داری دلی
[B][M1]
چون نظر در پرده های خویش باش
[M2]
می پر و اما بجای خویش باش
[B][M1]
در جهان مثل حباب ای هوشمند
[M2]
راه خلوت خانه بر اغیار بند
[B][M1]
فرد ، فرد آمد که خود را وا شناخت
[M2]
قوم ، قوم آمد که جز با خود نساخت
[B][M1]
از پیام مصطفی آگاه شو
[M2]
فارغ از ارباب دون الله شو
[A]
[B][M1]
قوم تو از رنگ و خون بالاتر است
[M2]
قیمت یک اسودش صد احمر است
[B][M1]
قطرهٔ آب وضوی قنبری
[M2]
در بها برتر ز خون قیصری
[B][M1]
فارغ از باب و ام و اعمام باش
[M2]
همچو سلمان زادهٔ اسلام باش
[B][M1]
نکته ئی ای همدم فرزانه بین
[M2]
شهد را در خانه های لانه بین
[B][M1]
قطره ئی از لالهٔ حمراستی
[M2]
قطره ئی از نرگس شهلاستی
[B][M1]
این نمی گوید که من از عبهرم
[M2]
آن نمی گوید من از نیلوفرم
[B][M1]
ملت ما شان ابراهیمی است
[M2]
شهد ما ایمان ابراهیمی است
[B][M1]
گر نسب را جزو ملت کرده ئی
[M2]
رخنه در کار اخوت کرده ئی
[B][M1]
در زمین ما نگیرد ریشه ات
[M2]
هست نا مسلم هنوز اندیشه ات


[B][M1]
ابن مسعود آن چراغ افروز عشق
[M2]
جسم و جان او سراپا سوز عشق
[B][M1]
سوخت از مرگ برادر سینه اش
[M2]
آب گردید از گداز آئینه اش
[B][M1]
گریه های خویش را پایان ندید
[M2]
در غمش چون مادران شیون کشید
[B][M1]
« ای دریغا آن سبق خوان نیاز
[M2]
یار من اندر دبستان نیاز» 
[B][M1]
«آه آن سرو سهی بالای من
[M2]
در ره عشق نبی همپای من»
[B][M1]
«حیف او محروم دربار نبی
[M2]
چشم من روشن ز دیدار نبی»


[B][M1]
نیست از روم و عرب پیوند ما
[M2]
نیست پابند نسب پیوند ما
[B][M1]
دل به محبوب حجازی بسته ایم
[M2]
زین جهت با یکدگر پیوسته ایم
[B][M1]
رشتهٔ ما یک تولایش بس است
[M2]
چشم ما را کیف صهبایش بس است
[B][M1]
مستی او تا بخون ما دوید
[M2]
کهنه را آتش زد و نو آفرید
[B][M1]
عشق او سرمایهٔ جمعیت است
[M2]
همچو خون اندر عروق ملت است
[B][M1]
عشق در جان و نسب در پیکر است
[M2]
رشتهٔ عشق از نسب محکم تر است
[B][M1]
عشق ورزی از نسب باید گذشت
[M2]
هم ز ایران و عرب باید گذشت
[B][M1]
امت او مثل او نور حق است
[M2]
هستی ما از وجودش مشتق است
[B][M1]
«نور حق را کس نجوید زاد و بود
[M2]
خلعت حق را چه حاجت تار و پود»
[B][M1]
هر که پا در بند اقلیم و جد است
[M2]
بی خبر از لم یلد لم یولد است
[A]
[B][M1]
مسلم چشم از جهان بر بسته چیست؟
[M2]
فطرت این دل بحق پیوسته چیست؟
[B][M1]
لاله ئی کو بر سر کوهی دمید
[M2]
گوشهٔ دامان گلچینی ندید
[B][M1]
آتش او شعله ئی گیرد به بر
[M2]
از نفس های نخستین سحر
[B][M1]
آسمان ز آغوش خود نگذاردش
[M2]
کوکب وامانده ئی پنداردش
[B][M1]
بوسدش اول شعاع آفتاب
[M2]
شبنم از چشمش بشوید گرد خواب


[B][M1]
رشتهٔ ئی با لم یکن باید قوی
[M2]
تا تو در اقوام بی همتا شوی
[B][M1]
آنکه ذاتش واحد است و لاشریک
[M2]
بنده اش هم در نسازد با شریک
[B][M1]
مؤمن بالای هر بالاتری
[M2]
غیرت او بر نتابد همسری
[B][M1]
خرقهٔ «لا تحزنوا» اندر برش
[M2]
«انتم الاعلون» تاجی بر سرش
[B][M1]
می کشد بار دو عالم دوش او
[M2]
بحر و بر پروردهٔ آغوش او
[B][M1]
بر غو تندر مدام افکنده گوش
[M2]
برق اگر ریزد همی گیرد بدوش
[B][M1]
پیش باطل تیغ و پیش حق سپر
[M2]
امر و نهی او عیار خیر و شر
[B][M1]
در گره صد شعله دارد اخگرش
[M2]
زندگی گیرد کمال از جوهرش
[B][M1]
در فضای این جهان های و هو
[M2]
نغمه پیدا نیست جز تکبیر او
[B][M1]
عفو و عدل و بذل و احسانش عظیم
[M2]
هم بقهر اندر مزاج او کریم
[B][M1]
ساز او در بزم ها خاطر نواز
[M2]
سوز او در رزم ها آهن گداز
[B][M1]
در گلستان با عنادل هم صفیر
[M2]
در بیابان جره باز صید گیر
[B][M1]
زیر گردون می نیاساید دلش
[M2]
بر فلک گیرد قرار آب و گلش
[B][M1]
طایرش منقار بر اختر زند
[M2]
آنسوی این کهنه چنبر بر زند
[B][M1]
تو به پروازی پری نگشوده ئی
[M2]
کرمک استی زیر خاک آسوده ئی
[B][M1]
خوار از مهجوری قرآن شدی
[M2]
شکوه سنج گردش دوران شدی
[B][M1]
ای چو شبنم بر زمین افتنده ئی
[M2]
در بغل داری کتاب زنده ئی
[B][M1]
تا کجا در خاک می گیری وطن
[M2]
رخت بردار و سر گردون فکن
[A]
[B][M1]
ای ظهور تو شباب زندگی 
[M2]
جلوه ات تعبیر خواب زندگی
[B][M1]
ای زمین از بارگاهت ارجمند
[M2]
آسمان از بوسهٔ بامت بلند
[B][M1]
شش جهت روشن ز تاب روی تو
[M2]
ترک و تاجیک و عرب هندوی تو
[B][M1]
از تو بالا پایهٔ این کائنات
[M2]
فقر تو سرمایهٔ این کائنات
[B][M1]
در جهان شمع حیات افروختی
[M2]
بندگان را خواجگی آموختی
[B][M1]
بی تو از نابودمندیها خجل
[M2]
پیکران این سرای آب و گل
[B][M1]
تا دم تو آتشی از گل گشود
[M2]
توده های خاک را آدم نمود
[B][M1]
ذره دامن گیر مهر و ماه شد
[M2]
یعنی از نیروی خویش آگاه شد
[B][M1]
تا مرا افتاد بر رویت نظر
[M2]
از اب و ام گشتهٔ ئی محبوب تر
[B][M1]
عشق در من آتشی افروخت است
[M2]
فرصتش بادا که جانم سوخت است
[B][M1]
ناله ئی مانند نی سامان من
[M2]
آن چراغ خانهٔ ویران من
[B][M1]
از غم پنهان نگفتن مشکل است
[M2]
باده در مینا نهفتن مشکل است
[B][M1]
مسلم از سر نبی بیگانه شد
[M2]
باز این بیت الحرم بتخانه شد
[B][M1]
از منات و لات و عزی و هبل
[M2]
هر یکی دارد بتی اندر بغل
[B][M1]
شیخ ما از برهمن کافر تر است
[M2]
زانکه او را سومنات اندر سر است
[B][M1]
رخت هستی از عرب برچیده ئی
[M2]
در خمستان عجم خوابیده ئی
[B][M1]
شل ز برفاب عجم اعضای او
[M2]
سرد تر از اشک او صهبای او
[B][M1]
همچو کافر از اجل ترسنده ئی
[M2]
سینه اش فارغ ز قلب زنده ئی
[B][M1]
نعشش از پیش طبیبان برده ام
[M2]
در حضور مصطفی آورده ام
[B][M1]
مرده بود از آب حیوان گفتمش
[M2]
سری از اسرار قرآن گفتمش
[B][M1]
داستانی گفتم از یاران نجد
[M2]
نکهتی آوردم از بستان نجد
[B][M1]
محفل از شمع نوا افروختم
[M2]
قوم را رمز حیات آموختم
[B][M1]
گفت بر ما بندد افسون فرنگ
[M2]
هست غوغایش ز قانون فرنگ
[B][M1]
ای بصیری را ردا بخشنده ئی
[M2]
بربط سلما مرا بخشنده ئی
[B][M1]
ذوق حق ده این خطا اندیش را
[M2]
اینکه نشناسد متاع خویش را
[B][M1]
گر دلم آئینهٔ بی جوهر است
[M2]
ور بحرفم غیر قرآن مضمر است
[B][M1]
ای فروغت صبح اعصار و دهور
[M2]
چشم تو بینندهٔ ما فی الصدور
[B][M1]
پردهٔ ناموس فکرم چاک کن
[M2]
این خیابان را ز خارم پاک کن
[B][M1]
تنگ کن رخت حیات اندر برم
[M2]
اهل ملت را نگهدار از شرم
[B][M1]
سبز کشت نابسامانم مکن
[M2]
بهره گیر از ابر نیسانم مکن
[B][M1]
خشک گردان باده در انگور من
[M2]
زهر ریز اندر می کافور من
[B][M1]
روز محشر خوار و رسوا کن مرا
[M2]
بی نصیب از بوسهٔ پا کن مرا
[B][M1]
گر در اسرار قرآن سفته ام
[M2]
با مسلمانان اگر حق گفته ام
[B][M1]
ایکه از احسان تو ناکس ، کس است
[M2]
یک دعایت مزد گفتارم بس است
[B][M1]
عرض کن پیش خدای عزوجل
[M2]
عشق من گردد هم آغوش عمل
[B][M1]
دولت جان حزین بخشیده ئی
[M2]
بهره ئی از علم دین بخشیده ئی
[B][M1]
در عمل پاینده تر گردان مرا
[M2]
آب نیسانم گهر گردان مرا


[B][M1]
رخت جان تا در جهان آورده ام
[M2]
آرزوی دیگری پرورده ام
[B][M1]
همچو دل در سینه ام آسوده است
[M2]
محرم از صبح حیاتم بوده است
[B][M1]
از پدر تا نام تو آموختم
[M2]
آتش این آرزو افروختم
[B][M1]
تا فلک دیرینه تر سازد مرا
[M2]
در قمار زندگی بازد مرا
[B][M1]
آرزوی من جوان تر می شود
[M2]
این کهن صهبا گران تر می شود
[B][M1]
این تمنا زیر خاکم گوهر است
[M2]
در شبم تاب همین یک اختر است
[B][M1]
مدتی با لاله رویان ساختم
[M2]
عشق با مرغوله مویان باختم
[B][M1]
باده ها با ماه سیمایان زدم
[M2]
بر چراغ عافیت دامان زدم
[B][M1]
برقها رقصید گرد حاصلم
[M2]
رهزنان بردند کالای دلم
[B][M1]
این شراب از شیشهٔ جانم نریخت
[M2]
این زر سارا ز دامانم نریخت
[B][M1]
عقل آزر پیشه ام زنار بست
[M2]
نقش او در کشور جانم نشست
[B][M1]
سالها بودم گرفتار شکی
[M2]
از دماغ خشک من لاینفکی
[B][M1]
حرفی از علم الیقین ناخوانده ئی
[M2]
در گمان آباد حکمت مانده ئی
[B][M1]
ظلمتم از تاب حق بیگانه بود
[M2]
شامم از نور شفق بیگانه بود
[B][M1]
این تمنا در دلم خوابیده ماند
[M2]
در صدف مثل گهر پوشیده ماند
[B][M1]
آخر از پیمانهٔ چشمم چکید
[M2]
در ضمیر من نواها آفرید
[B][M1]
ای ز یاد غیر تو جانم تهی
[M2]
بر لبش آرم اگر فرمان دهی
[B][M1]
زندگی را از عمل سامان نبود
[M2]
پس مرا این آرزو شایان نبود
[B][M1]
شرم از اظهار او آید مرا
[M2]
شفقت تو جرأت افزاید مرا
[B][M1]
هست شأن رحمتت گیتی نواز
[M2]
آرزو دارم که میرم در حجاز
[B][M1]
مسلمی از ماسوا بیگانه ئی
[M2]
تا کجا زناری بتخانه ئی
[B][M1]
حیف چون او را سرآید روزگار
[M2]
پیکرش را دیر گیرد در کنار
[B][M1]
از درت خیزد اگر اجزای من
[M2]
وای امروزم خوشا فردای من
[B][M1]
فرخا شهری که تو بودی در آن
[M2]
ای خنک خاکی که آسودی در آن 
[B][M1]
«مسکن یار است و شهر شاه من
[M2]
پیش عاشق این بود حب الوطن»
[B][M1]
کوکبم را دیدهٔ بیدار بخش
[M2]
مرقدی در سایهٔ دیوار بخش
[B][M1]
تا بیاساید دل بی تاب من
[M2]
بستگی پیدا کند سیماب من
[B][M1]
با فلک گویم که آرامم نگر
[M2]
دیده ئی آغازم ، انجامم نگر
[END]