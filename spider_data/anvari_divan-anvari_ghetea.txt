[START][A]
[B][M1]دیدهٔ جان بوعلی سینا[M2]بود از نور معرفت بینا
[B][M1]سایهٔ آفتاب حکمت او[M2]یافت از مشرق و لوشینا
[B][M1]جان موسی صفات او روشن[M2]به تجلی و شخص او سینا
[B][M1]ای سفیه فقیه‌نام تو کی[M2]باز دانی زمرد از مینا
[B][M1]در تک چاه جهل چون مانی[M2]مسکنت روح قدس مسکینا
[A]
[B][M1]انوری چون خدای راه نمود[M2]مصطفی را به نور لوشینا
[B][M1]برد قدرش به دولت فرقان[M2]پای بر فرق گنبد مینا
[B][M1]نور عرشش به عرش سایه فکند[M2]چون تجلی به سینهٔ سینا
[B][M1]مسکن روح قدس شد دل او[M2]نی دل تنگ بوعلی سینا
[B][M1]سخن از شرع دین احمد گو[M2]بی‌دلا ابلها و بی‌دنیا
[B][M1]چشم در شرع مصطفی بگشا[M2]گر نه‌ای تو به عقل نابینا
[A]
[B][M1]نزد طبیب عقل مبارک قدم شدم[M2]حال مزاج خویش بگفتم کماجرا
[B][M1]دل را چو از عفونت اخلاط آرزو[M2]محموم دید و سرعت نبضم بر آن گوا
[B][M1]گفتا بدن ز فضلهٔ آمال ممتلی است[M2]س المزاج حرص اثر کرده در قوا
[B][M1]بی‌شک بود مولد تب لرزهٔ نیاز[M2]نامنهضم غذای امل بر سر غذا
[B][M1]ای دل به عون مسهل سقمونیای صبر[M2]وقتست اگر به تنقیه کوشی ز امتلا
[B][M1]مقصود از این میانه اگر حقنهٔ دلست[M2]اول قدم ز اکل فضولست احتما
[A]
[B][M1]نگر تا حلقهٔ اقبال ناممکن نجنبانی[M2]سلیما ابلها لابلکه مرحوما و مسکینا
[B][M1]سنایی گرچه از وجه مناجاتی همی گوید[M2]به شعری در ز حرص آنکه یابد دیدهٔ بینا
[B][M1]که یارب مر سنایی را سنایی ده تو در حکمت[M2]چنان کز وی به رشک آید روان بوعلی سینا
[B][M1]ولیکن از طریق آرزو پختن خرد داند[M2]که با تخت زمرد بس نیاید کوشش مینا
[B][M1]برو جان پدر تن در مشیت ده که دیر افتد[M2]ز یاجوج تمنی رخنه در سد ولوشینا
[B][M1]به استعداد یابد هرکه از ما چیزکی یابد[M2]نه اندر بدو فطرت پیش از کان الفتی طینا
[B][M1]بلی از جاهدوا یکسر به دست تست این رشته[M2]ولیک از جاهدوا هم برنخیزد هیچ بی‌فینا
[A]
[B][M1]ای خصم تو پست و قدر والا[M2]وی عقل تو پیر و بخت برنا
[B][M1]ای کرده به خدمت همایونت[M2]هفت اختر و نه فلک تولا
[B][M1]ای پار گشاده بند امسال[M2]و امروز بدیده نقش فردا
[B][M1]هم دست تو دستگاه روزی[M2]هم پای تو پایگاه بالا
[B][M1]رای تو که کسوت کواکب[M2]بر چرخ کنند ازو مطرا
[B][M1]ملک چو بنات را کشیدست[M2]در سلک نظام چون ثریا
[B][M1]آنی که گر آسمان کند دست[M2]با کین تو در کمر چو اعدا
[B][M1]بگشاید روز انتقامت[M2]بند کمر از میان جوزا
[B][M1]من بنده به عادتی که رفتست[M2]رفتم به در سرای والا
[B][M1]گفتند که تو خبر نداری[M2]کان کوه وقار شد به صحرا
[B][M1]ای ذره به باغ رفت خورشید[M2]وی قطره به کوشک رفت دریا
[B][M1]اینک به درم نشسته حیران[M2]با رشک نهان و اشک پیدا
[B][M1]برخوانم راحلون اگر نیست[M2]امید به مرحبا و اهلا
[A]
[B][M1]هرکه سعی بد کند در حق خلق[M2]همچو سعی خویش بد بیند جزا
[B][M1]همچنین فرمود ایزد در نبی[M2]لیس للانسان الا ما سعی
[A]
[B][M1]ایا صدری که از روی بزرگی[M2]فلک را نیست با قدر تو بالا
[B][M1]خجل از قدر و رایت چرخ و انجم[M2]غمی از دست و طبعت ابر و دریا
[B][M1]کله با همتت بنهاده کیوان[M2]کمر در خدمتت بربسته جوزا
[B][M1]ثریا با علو همت تو[M2]به نسبت چون ثری پیش ثریا
[B][M1]بر دست جوادت چرخ سفله[M2]بر رای صوابت عقل شیدا
[B][M1]کفت پیوسته قسمت‌گاه روزی[M2]درت همواره ماوا جای آلا
[B][M1]به فضل این قطعه برخوان تا که گردد[M2]نهان بنده بر رای تو پیدا
[B][M1]به اقبال تو دارم عشرتی خوش[M2]حریفانی چو بختت جمله برنا
[B][M1]مزین کرده مجلس‌مان نگاری[M2]بنامیزد زهی شیرین و زیبا
[B][M1]نشسته ز اقتضای طالع سعد[M2]به خلوت بارهی چون سعد و اسما
[B][M1]ز زلفش دست من چون روز وامق[M2]ز وصلش روز من چون روی عذرا
[B][M1]موافق همچو با فرهاد شیرین[M2]مساعد همچو با یوسف زلیخا
[B][M1]بر آن دل کرده خوش کز وصل دوشین[M2]که‌مان چونین بود امروز و فردا
[B][M1]چو چشمش نیم مستیم و مرا نیست[M2]علاج درد او یعنی که صهبا
[B][M1]چه صفراهاست کامروز او نکردست[M2]در این یک ساعت از سودای حمرا
[B][M1]به انعام تو می‌باید که گردد[M2]نظام مجلس تو مجلس ما
[A]
[B][M1]سمند فخر دین فاخر ز فخرت مفتخر بادا[M2]کمند قهر هر قاهر ز قهرت مقتصر بادا
[B][M1]اگر گردون به یک ذره بگردد برخلاف تو[M2]همه دوران او ایام نحس مستمر بادا
[B][M1]قوام دولت ما را چو امر قدقضی گشتی[M2]دوام محنت اعدات امر قد قدر بادا
[B][M1]اگر کشتی عز و جاه جز بار تو برگیرد[M2]همه الواح معقودش جراد منتشر بادا
[B][M1]عروس طبع یک دانا اگر جز بر تو عیش آرد[M2]زبان جهل صد دانا به جهلش بر مقر بادا
[B][M1]صفای صفهٔ صدرت به صف صابران دین[M2]چو وصف جنةالفردوس ماء منهمر بادا
[B][M1]ز بهر حفظ جانت را به هر جایی که بخرامی[M2]عنان دولتت در دست الیاس و خضر بادا
[A]
[B][M1]آفتاب سخا حمیدالدین[M2]دور از مجلس تو مرگ فجا
[B][M1]نی شکر گفته‌ای و می نرسید[M2]شاعرم هم به مدح و هم به هجا
[B][M1]... خر یاد می‌کنم لیکن[M2]می‌دهی یا بگویمت که کجا
[A]
[B][M1]ای بر عقاب کرده تقدم ثواب را[M2]وی بر خطا گزیده طریق صواب را
[B][M1]در مستی ار ز بنده خطایی پدید شد[M2]مست از خطا نگردد واجب عقاب را
[B][M1]گر در گذاری از تو نباشد بسی دریغ[M2]امید رستگاری یوم‌الحساب را
[B][M1]ور زانکه باز رای ادب کردنی بود[M2]نیمی مرا ادب کن و نیمی شراب را
[A]
[B][M1]ای صدر نایبی به ولایت فرست زود[M2]معزول کن شهابک منحوس دزد را
[B][M1]زرهای بی‌شمار به افسوس می‌برد[M2]آخر شمار او بکن از بهر مزد را
[B][M1]تا دیگران دلیر نگردند همچو او[M2]فرمان من ببر بکش این زن به مزد را
[A]
[B][M1]این فلک پیش طالع نیکت[M2]کرده بردار اختر بد را
[B][M1]فتح باب کفت به بار آرد[M2]قلب دیماه شاخ بسد را
[B][M1]مستعد قبول نطق کند[M2]فیض عقل تو طینت دد را
[B][M1]تو بمان صد قران و گر به شبی[M2]برسد روز همچو من صد را
[B][M1]به کم از فکرتی بود مازار[M2]رای عالی و جان بخرد را
[B][M1]درد پای من آن محل دارد[M2]که تو دردسری دهی خود را؟
[A]
[B][M1]خطابی با فلک کردم که از راه جفا کشتی[M2]شهان عالم‌آرای و جوانمردان برمک را
[B][M1]زمام حل و عقد خود نهادی در کف جمعی[M2]که از روی خرد باشد بر ایشان صد شرف سگ را
[B][M1]نهان در گوش هوشم گفت فارغ باش از این معنی[M2]که سبلت برکند ایام هر ده روز یک یک را
[A]
[B][M1]کرا عقل باشد زبر دست شهوت[M2]چرا زیردستی کند هیچ زن را
[B][M1]عیال زن خویش باشد هرآنکس[M2]که فرمان بر زن کند خویشتن را
[B][M1]ولیکن کسی را که زن شوی باشد[M2]کجا درگذارد به گوش این سخن را
[A]
[B][M1]چون بهاء الدین اعز را شاخ عزت بارور شد[M2]شکر آن نعمت به واجب کرد اله‌العالمین را
[B][M1]کردگارش در خور وی این دو گوهر داد و هرگز[M2]مثل آن حاصل نیاید بحر ملک و کان دین را
[B][M1]آن چنان محمود سیرت مهتر مسعود طالع[M2]نام سیرت داد آنرا نام طالع داد این را
[A]
[B][M1]گفت با خواجه یکی روز ازین خوش مردی[M2]خنک آنکس که زن خوب بمیرد او را
[B][M1]گفت ای خواجه زن خوب تو داری امروز[M2]گفت خوبست اگر مرگ پذیرد او را
[B][M1]زن چرا شاید آن را که بری بر سر چاه[M2]در چه اندازی و کس به که نگیرد او را
[B][M1]مارگیری را ماری ز سر سله بجست[M2]گفت هل تا برود هرکه بگیرد او را
[A]
[B][M1]طوطی ای آنکه ز انصاف تو هر نیم‌شبی[M2]بلبل شکر به عیوق کشد زمزمه را
[B][M1]ای شبان رمه آنکه تویی سایهٔ او[M2]نیک تیمار خور ای نیک‌شبان این رمه را
[B][M1]گرگ را دمدمهٔ فتنه همی گوید خیز[M2]به غنیمت شمر این تیره‌شب و این دمه را
[B][M1]تن در آن خدعه مده زانکه یکی زن رمه نیست[M2]کش توان کآبش فدا ساختن این دمدمه را
[B][M1]همه با داغ خدایند چه خرد و چه بزرگ[M2]نیک هشدار که تا حشر ضمانی همه را
[A]
[B][M1]می‌نبینی که روزگار چه کرد[M2]به فلک برکشید دونی را
[B][M1]بر سر آدمی مسلط کرد[M2]آنچنان خر فراخ کونی را
[A]
[B][M1]به جای بادهٔ نابم تو سرکه دادی ناب[M2]هلاک جان و دل خود بر آن نبود شراب
[B][M1]شدی مصوص تنم بی‌گمان ز خوردن آن[M2]اگر به کون من اندر بدی کرفس و سداب
[A]
[B][M1]خدایگانا مهمان بنده بودستند[M2]تنی دو دوش به سیکی و نقل و رود و شراب
[B][M1]به طبع خرم و خندان شراب نوشیدند[M2]که بر خماهن گردون فروغ او سیماب
[B][M1]نه در مزاج کسی گرمیی بد از سیکی[M2]نه در دماغ کسی غلبه کرد قوت خواب
[B][M1]شرابشان نرسیده است و بنده درمانده[M2]خدایگانا تدبیر بنده کن به شراب
[A]
[B][M1]ایا دقیق نظر مهتری که گاه سخا[M2]توانی ار بچکانی همی از آتش آب
[B][M1]به پیش دست سخی تو از خجالت و شرم[M2]به جای قطرهٔ باران عرق چکد ز سحاب
[B][M1]سه کس به زاویه‌ای در نشسته مخموریم[M2]به یاد بادهٔ دوشینه هرسه مست و خراب
[B][M1]به ذروهٔ فلک و ماه برکشیده سرود[M2]ز چهرهٔ طرب و لهو برگرفته نقاب
[B][M1]امید ما پس از ایزد به جود تست که نیست[M2]ز ساز مجلس ما هیچ جز کباب و رباب
[B][M1]مصاف عشرت ما بشکند زمانه اگر[M2]تو نشکنی بتفضل خمار ما به شراب
[A]
[B][M1]گفته بودی که کاه و جو بدهم[M2]چون ندادی از آن شدم در تاب
[B][M1]بر ستوران و اقربات مدام[M2]کاه کهتاب باد و جو کشکاب
[A]
[B][M1]میر حیدر ایا که خیزد جود[M2]از کف تو چو از شراب طرب
[B][M1]دوستت انوری که نگشاید[M2]جز به یادت ز دوستداری لب
[B][M1]سه شبانروز شد که از مستی[M2]باز نشناختست روز از شب
[B][M1]جلبی چند بوده‌اند حریف[M2]الفیه شلفیه تبار و نسب
[B][M1]همه از آرزوی ... بزرگ[M2]دست بر ... زنان که من یرغب
[B][M1]من و تایی دو دیگران با من[M2]مانده زین ... خوارگان به عجب
[B][M1]همچنین باشد ارکند جودت[M2]مدد خادمت به ماء عنب
[A]
[B][M1]من و نگار من امروز هر دو رگ زده‌ایم[M2]من از حرارت عشق و وی از حرارت تب
[B][M1]بزرگ بارخدایی کنی و بفرستی[M2]ورا شراب عناب و مرا شراب عنب
[A]
[B][M1]دستار خوان بود ز دو گز کم به روستا[M2]در وی نهند ده کدوی تر نه بس عجب
[B][M1]لیکن عجب ز خواجه از آن آیدم همی[M2]کو بر کدوی خشک نهد بیست گز قصب
[A]
[B][M1]گرچه در دور تو ای دریادل کان دستگاه[M2]مدتی گرگان شبان بودند و دزدان محتسب
[B][M1]واندرین دوران که انصاف تو روی اندر کشید[M2]فتنها شد ذوشجون و قصدها شد منشعب
[B][M1]سایه مفکن بر حدیث انقلابی کاوفتاد[M2]کان نه اول حادثه است از روزگار منقلب
[B][M1]در خم دور فلک تا عدل باشد کوژپشت[M2]عافیت را کی تواند بود قامت منتصب
[B][M1]کان و دریایی بنه در حبس دل بر اضطراب[M2]زانکه کان پیوسته محبوسست و دریا مضطرب
[A]
[B][M1]ای بس که جهان جبهٔ درویش گرفته[M2]از فضلهٔ زنبور برو دوخته‌ام جیب
[B][M1]واکنون همه شب منتظرم تا بفروزند[M2]شمعی که به هر خانه چراغی نهد از غیب
[B][M1]آن روز فلک را چو در آن شکر نگفتم[M2]امروز درین زشت بود گر کنمش عیب
[A]
[B][M1]درین دو روزه توقف که بو که خود نبود[M2]درین مقام فسوس و درین سرای فریب
[B][M1]چرا قبول کنم از کس آنکه عاقبتش[M2]ز خلق سرزنشم باشد از خدای عتیب
[B][M1]مرا خدای تعالی ز آسیای فراز[M2]که عقل حاصل آنرا نیاورد به حسیب
[B][M1]چو می‌دهد همه چیزی به قدر حاجت من[M2]چنان که بی‌خبر سیب ماه رنگ به سیب
[B][M1]ز بهر حفظ حیات آنچه بایدم ز کفاف[M2]ز بهر کسب کمال آنچه بایدم ز کتیب
[B][M1]هزار سال اگر عمر من بود به مثل[M2]مرا نیاز نیاید به آسیای نشیب
[B][M1]دو نعمتست مرا کان ملوک را نبود[M2]به روز راحت شکر و به روز رنج شکیب
[A]
[B][M1]زهی نم کرمت در سخا بهارانگیز[M2]چنانکه گشت هوای نیاز ازو محجوب
[B][M1]دهان لاله رخانم به خنده بازگشای[M2]از ابر جود در آنم یکی یم مقلوب
[A]
[B][M1]هر سخن کان نیست قرآن با حدیث مصطفی[M2]از مقامات حمیدالدین شد اکنون ترهات
[B][M1]اشک اعمی دان مقامات حریری و بدیع[M2]پیش آن دریای مالامال از آب حیات
[B][M1]شاد باش ای عنصر محمودیان را روح تو[M2]رو که تو محمود عصری ما بتان سومنات
[B][M1]از مقاماتت اگر فصلی بخونی بر عدو[M2]حالی از نامنطقی جذر اصم یابد نجات
[B][M1]عقل کل خطی تامل کرد ازو گفت ای عجب[M2]علم اکسیر سخن داند مگر اقضی القضات
[B][M1]دیر مان ای قدر و رایت عالم تایید را[M2]آفتابی بی‌زوال و آسمانی با ثبات
[A]
[B][M1]ای سرافرازی که از یک سعی تو[M2]پای محکم کرد ملک و سر فراخت
[B][M1]جز تو از ارکان دولت فتح را[M2]تا بدین غایت کسی آلت نساخت
[B][M1]حق سلطان این چنین باید گزارد[M2]قدر دولت این چنین باید شناخت
[A]
[B][M1]گره عهد آسمان سست است[M2]گره کیسهٔ عناصر سخت
[B][M1]آنکه بگشاد هیچ وقت نبست[M2]گره عهد و بندگیش ز بخت
[B][M1]کیست بحری که موج بخشش اوی[M2]کیسهٔ بحر و کان کند پردخت
[B][M1]میر بوطالب آنکه او ثمرست[M2]اسدالله باغ و نعمه درخت
[B][M1]پادشاهیست نسبت او را تاج[M2]شهریاریست همت او را تخت
[B][M1]جرم ماه از اشارت جدش[M2]هم به دو نیمه گشت و هم یک لخت
[B][M1]عرش می‌گفت در احد تکبیر[M2]پدرش تیغ فتح می‌آهخت
[B][M1]در ترازوی همتش هرگز[M2]حاصل روزگار هیچ نسخت
[B][M1]دست او سایه بر جهان افکند[M2]با عدم برد تنگدستی رخت
[B][M1]باد دستش قوی و از دستش[M2]دشمنش لخت لخت گشته به لخت
[A]
[B][M1]به خدایی که از میان دو حرف[M2]هفت چرخ و چهار طبع انگیخت
[B][M1]بوی کافور و عود و مشک آورد[M2]رنگ طاوس و کبک و زاغ آمیخت
[B][M1]که مرا درد هجر تو بر سر[M2]خاک اندوه و آتش غم بیخت
[B][M1]از برم دل به خدمت تو رسید[M2]وز تنم جان ز فرقت تو گریخت
[B][M1]این چنین کارها زمانه کند[M2]با زمانه نمی‌توان آویخت
[A]
[B][M1]صفی محمد تاریخی از خدای بترس[M2]به خانه باش و میا تا گهی که خوانندت
[B][M1]فصیح و گنگ به تعریض چند گویندت[M2]جوان و پیر به تصریح چند رانندت
[B][M1]گمان بری که ظریفی ولی نمی‌دانی[M2]که پیش مردمک دیده می‌نشانندت
[B][M1]هزار ... خر اندر ... زن آن قوم[M2]که تا فجی بنمیری ظریف دانندت
[A]
[B][M1]ربع مسکون آدمی را بود دیو و دد گرفت[M2]کس نمی‌داند که در آفاق انسانی کجاست
[B][M1]دور دور خشکسال دین و قحط دانشست[M2]چند گویی فتح بابی کو و بارانی کجاست
[B][M1]من ترا بنمایم اندر حال صد بوجهل جهل[M2]گر مسلمانی تو تعیین کن که سلمانی کجاست
[B][M1]آسمان بیخ کمال از خاک عالم برکشید[M2]تو زنخ می‌زن که در من گنج پنهانی کجاست
[B][M1]خاک را طوفان اگر غسلی دهد وقت آمدست[M2]ای دریغا داعی چون نوح طوفانی کجاست
[A]
[B][M1]چون برگهای طوبی طبعم به نام تو[M2]یک روی بر ثنا و دگر روی بر دعاست
[B][M1]در خاطرم که بلبل بستان نعت تست[M2]اطراف باغ عمر ابدالدهر پر نواست
[B][M1]با برگ و با نوای چنین بنده‌ای چو من[M2]هر روز بی‌نواتر و بی‌برگ‌تر چراست
[A]
[B][M1]ای سروری که از گل دل قامت قلم[M2]بی‌خدمت دوات تو بسته کمر نخاست
[B][M1]بادا همیشه ملک جمال تو منتظم[M2]کز کاف کن فکان چو وجودت گهر نخاست
[B][M1]بی‌طبع دلگشای تو از سنگ زر نخاست[M2]بی‌لفظ جانفزای تو از نی شکر نخاست
[B][M1]دعوی همی کنم که در آفاق چون تویی[M2]از مسند امامت صدری دگر نخاست
[A]
[B][M1]رتبت و تمیکن صدر موئتمن[M2]همچو قدر و همتش بی‌منتهاست
[B][M1]آفتابش در سخاوت مقتدیست[M2]واسمان را در کفایت مقتداست
[B][M1]طبع شد بیگانه با آز و نیاز[M2]تا کفش با جود و بخشش آشناست
[B][M1]دست او را خواستم گفتن سخیست[M2]باز گفتم نه غلط کردم سخاست
[B][M1]ای جوادی کز پی مدح و ثنات[M2]بر من از مدح و ثنا مدح و ثناست
[B][M1]عالمی از کبریایی سر به سر[M2]گرچه عالم سر به سر کبر و ریاست
[B][M1]زحمتی آورده‌ام بار دگر[M2]گرچه روز و شب دلت در یاد ماست
[B][M1]کار شاعر زحمت آوردن بود[M2]وانکه رحمت آورد کار شماست
[B][M1]هست مستغنی ز شرح از بهر آنک[M2]شرح کردن زانچه می‌دانی خطاست
[B][M1]بادت اندر دولت باقی بقا[M2]تا بقا از ایزد باقی بقاست
[A]
[B][M1]قدر می‌خواست تا کار دو عالم[M2]به یکبار از پی سلطان کند راست
[B][M1]چو او اندیشهٔ برخاستن کرد[M2]قضا گفتا تو بنشین خواجه برخاست
[A]
[B][M1]آن شنیدستی که روزی زیرکی با ابلهی[M2]گفت کین والی شهر ما گدایی بی‌حیاست
[B][M1]گفت چون باشد گدا آن کز کلاهش تکمه‌ای[M2]صد چو ما را روزها بل سالها برگ و نواست
[B][M1]گفتش ای مسکین غلط اینک از اینجا کرده‌ای[M2]آن همه برگ و نوا دانی که آنجا از کجاست
[B][M1]در و مروارید طوقش اشک اطفال منست[M2]لعل و یاقوت ستامش خون ایتام شماست
[B][M1]او که تا آب سبو پیوسته از ما خواسته است[M2]گر بجویی تا به مغز استخوانش زان ماست
[B][M1]خواستن کدیه است خواهی عشر خوان خواهی خراج[M2]زانکه گر ده نام باشد یک حقیقت را رواست
[B][M1]چون گدایی چیز دیگر نیست جز خواهندگی[M2]هرکه خواهد گر سلیمانست و گر قارون گداست
[A]
[B][M1]آنکه بر سلطان گردون نور رایش غالبست[M2]پادشاه آل یاسین مجد دین بوطالبست
[B][M1]آسمان همت خداوندی که همچون آسمان[M2]همتش بر طول و عرض آفرینش غالبست
[B][M1]آنکه او تا در سرای آفرینش آمدست[M2]تنگ عیشی از سرای آفرینش غایبست
[B][M1]بحر در موج شبانروزی دلش را زیر دست[M2]ابر در باران نوروزی کفش را نایبست
[B][M1]آز محتاجان چو کلکش در مسیر آمد بسوخت[M2]آز گویی دیو و کلک او شهاب ثاقبست
[B][M1]دی همی گفتم که از دیوان رای صائبش[M2]آفتاب و ماه را هر روزی نوری راتبست
[B][M1]آسمان گفتا چه می‌گویی که گوید در جهان[M2]پرتو نور نبوت را که رایی صایبست
[A]
[B][M1]به خدایی که در ولایت غیب[M2]عالم السر و الخفیاتست
[B][M1]که غمت شه رخم به اسب فراق[M2]آن چنان زد که بیم شهماتست
[A]
[B][M1]ای کریمی که در عطا دادن[M2]خاک پایت مرا به سر تاجست
[B][M1]جان شیرین من به تلخ چو آب[M2]به سر تو که نیک محتاجست
[A]
[B][M1]رای مجدالملک در ترتیب ملک[M2]ژاژ چون تذکیر قاضی ناصحست
[B][M1]یارب اندر ناکسی چون کیست او[M2]باش دانستم چو تاج صالحست
[A]
[B][M1]از خواص سخای مجد کرم[M2]که همه دین و دانش و دادست
[B][M1]آنکه گردون در انتظام امور[M2]تا که شاگرد اوست استادست
[B][M1]آنکه تا بنده می‌خرد جودش[M2]در جهان سرو و سوسن آزادست
[B][M1]آنکه با اشتمال انصافش[M2]ایمنی را کمینه بنیادست
[B][M1]سال و ماه از تواتر کرمش[M2]کان و دریا ازو به فریادست
[B][M1]معجزی بین که غور اشکالش[M2]نه به پای توهم افتادست
[B][M1]گوییا لا اله الا الله[M2]از خواص پیمبری زادست
[B][M1]واندرین روزها مگر کرمش[M2]حاجتم را زبان همی دادست
[B][M1]که ندانی خبر همی داری[M2]که ز بختت چه کار بگشادست
[B][M1]غایت مهر خواجه بردادن[M2]مهر زر از پی تو بنهادست
[B][M1]طلبم چون نکرد آن تعجیل[M2]که در اخلاق آدمی زادست
[B][M1]رغبت همتش که رتبت او[M2]از ورای خراب و آبادست
[B][M1]خواجه‌ای را که خازن او اوست[M2]معطی کافتاب ازو رادست
[B][M1]کیست آن کس عطارد فلکی[M2]که بدو جان آسمان شادست
[B][M1]دوش وقت سحر بدان معنی[M2]که مرا زانچه گفته‌ام یادست
[B][M1]نابیوسان ز بخت و طالع من[M2]به تقاضای آن فرستادست
[B][M1]آفرین باد بر چنین معطی[M2]کافرینش به نزد او بادست
[A]
[B][M1]تو آن فرزانهٔ آزاد مردی[M2]که آزادی ز مادر با تو زادست
[B][M1]دلت گر یک زمان در بند ما شد[M2]به ما بر دست فرمانت گشادست
[B][M1]اگر بی‌تو نشستی بود ما را[M2]غرامت را به جانی ایستادست
[B][M1]تو گر گویی که روز آمد به آخر[M2]حدیثی از سر انصاف و دادست
[B][M1]ولیکن چون تویی روز زمانه[M2]ترا هر گه که بینم بامدادست
[A]
[B][M1]ای بزرگی که دین یزدان را[M2]لقبت صد کمال نو دادست
[B][M1]دان که من بنده را خداوندی[M2]میوه و گوشتی فرستادست
[B][M1]میوه در ناضج اوفتاد و کسی[M2]اندر این فصل میوه ننهادست
[B][M1]گوشتی ماند و من درین ماندم[M2]زانکه رعنا و محتشم زادست
[B][M1]لبش آهنگ کاه می‌نکند[M2]چه عجب نه لبش ز بیجادست
[B][M1]گفتم ای گوسفند کاه بخور[M2]کز علفها همینت آمادست
[B][M1]گفت جو، گفتمش ندارم، گفت[M2]در کدیه خدای بگشادست
[B][M1]گفتمش آخر از که خواهم جو[M2]اینت محنت که با تو افتادست
[B][M1]گفت خواه از کمال دین مسعود[M2]که ولی نعمتی بس آزادست
[B][M1]منعما مکرما درین کلمات[M2]کین زبان بسته‌ام زبان دادست
[B][M1]به کرم ایستادگی فرمای[M2]کز شره بر دو پای استادست
[A]
[B][M1]به خدایی که از کمان قضا[M2]تیر تقدیر را روان کردست
[B][M1]چشمهٔ آفتاب رخشان را[M2]خازن نقد آسمان کردست
[B][M1]کز نحیفی و ناتوانی و ضعف[M2]دورم از روی تو چنان کردست
[B][M1]که مرا دور بودن از رویت[M2]هرچه گویم فزون از آن کردست
[B][M1]نتوان شرح داد آنکه مرا[M2]غم هجر تو بر چه سان کردست
[A]
[B][M1]فریدالدین کاتب دام عزه[M2]مگر چون ده منی سیکیش بردست
[B][M1]به گرمایی چنین در چار طاقش[M2]به دست چار خوارزمی سپردست
[B][M1]بنتوانی شنید آخر که گویند[M2]که آن صافی سخن محبوس دردست
[B][M1]به آبی چند آبش باز روی آر[M2]اگر دانی که آن آتش نمردست
[B][M1]مصون باد از حوادث نفس عالیت[M2]الا تا نقش گیتی ناستردست
[A]
[B][M1]شاها بدان خدای که بر دست قدرتش[M2]هفت آسمان چو مهره به دست مشعبدست
[B][M1]فرماندهی که در خم چوگان حکم اوست[M2]این گویهای زر که بدین سبز گنبدست
[B][M1]کین بنده تا ز خدمت بزم تو دور ماند[M2]روزی دم خوش از دم او برنیامدست
[A]
[B][M1]به خدایی که روز را دامن[M2]با گریبان شب گره کردست
[B][M1]پشت چرخ از نهیب تیر قضا[M2]جفته همچون کمان به زه کردست
[B][M1]کارزوی توام جهان فراخ[M2]تنگ چون حلقهٔ زره کردست
[A]
[B][M1]به خدایی که با بزرگی او[M2]چرخ با آنچه اندرو خردست
[B][M1]که مرا پای در رکاب سفر[M2]دست بوسیدن تو آوردست
[A]
[B][M1]مرا مقصود فرزندان آدم[M2]ز فرزندان صدق خود شمردست
[B][M1]خداوند اوحدالدین خواجه‌اسحق[M2]که گیتی با بزرگیهاش خردست
[B][M1]گرش بینی بگو ای آنکه پایت[M2]ز رتبت پایهٔ گردون سپردست
[B][M1]خبر داری که فرزند عزیزت[M2]چه پای امروز در خواری فشردست
[B][M1]ز پای اندر میفکن دست گیرش[M2]که اندر پایمال و دست بردست
[A]
[B][M1]آن شد که جهان لاف همی زد که من آنم[M2]کز بوالحسنم راتبه هر روز سه مردست
[B][M1]زان روز که قصد فلک از غصهٔ رتبت[M2]در گوشهٔ حبسش گرو حادثه کردست
[B][M1]بالله به نان و نمک او که جهان نیز[M2]جز خون جگر یک شکم سیر نخوردست
[A]
[B][M1]دوش در خواب من پیمبر را[M2]دیدمش کو ز امت آزردست
[B][M1]گفتمش ای بزرگ چت بودست[M2]طبع پاک تو از چه پژمردست
[B][M1]گفت زین مقر یک همی جوشم[M2]رونق وحی ایزدی بردست
[B][M1]آنچه این زن به مزد می‌خواند[M2]جبرئیل آن به من نیاوردست
[A]
[B][M1]ایا خسروی کز پی جاه خویش[M2]فلک را به جاهت نیاز آمدست
[B][M1]ازین یک غلام تو یعنی جهان[M2]که با خفته بختم به راز آمدست
[B][M1]که داند که بی‌صبر کوتاه عمر[M2]به رویم چه رنج دراز آمدست
[B][M1]نگوئیش کاندر جفای فلان[M2]ز ما کی ترا این جواز آمدست
[B][M1]به کشتی نوحم رسان هین که غم[M2]چو طوفان به گردم فراز آمدست
[B][M1]ترا سهل باشد مرا ممتنع[M2]نه پای تو در سنگ آز آمدست
[B][M1]بده زانکه کارم درین کوچ تنگ[M2]تو گویی مگر ترکتاز آمدست
[B][M1]از آن پس که اسبی و فرشیم نیست[M2]به زینی و یک خیمه باز آمدست
[A]
[B][M1]به خدایی که در پرستش خویش[M2]آسمان را رکوع فرمودست
[B][M1]دست حکمش به کیلهٔ خورشید[M2]خرمن روزگار پیمودست
[B][M1]که ز چشمم به عشق خدمت تو[M2]جان به عرض سرشک پالودست
[B][M1]این سخن را عزیز دار که دوش[M2]چرخ با من در این سخن بودست
[A]
[B][M1]بدان خدای که در جست و جوی قدرت او[M2]مسافران فلک را قدم بفرسودست
[B][M1]به دست احمد مرسل به کافران قریش[M2]هزار معجزهٔ رنگ رنگ بنمودست
[B][M1]ز ناودان قضا آب حکم بگشادست[M2]به لاژورد بقا بام چرخ اندودست
[B][M1]کمال لم یزل و ذات لایزالی اوی[M2]ز هرچه نسبت نقصان بود برآسودست
[B][M1]مقدسی است که آسیب دامن امکان[M2]بساط بارگه کبریاش نبسودست
[B][M1]ز راه حکمت و رحمت عموم اشیا را[M2]طریق کسب کمالات خاص بنمودست
[B][M1]مشاعل فلکی را ز کارخانهٔ صنع[M2]بهین و خوبترین رنگ و شکل فرمودست
[B][M1]چنان که طرهٔ شب را به قهر شانه زدست[M2]به لطف آینهٔ جرم ماه بزدودست
[B][M1]ز عدل شاملش اندر مقام حیز خاک[M2]نهاده هریکی از چار طبع و نغنودست
[B][M1]خمیرمایهٔ بخشش به خاک بخشیدست[M2]برآنکه مرجع او خاک شد نبخشودست
[B][M1]سوار روح به چوگان یای نسبت او[M2]ز کوی گردون گوی کمال بربودست
[B][M1]درازدستی ادراک و تیزگامی وهم[M2]طناب نوبتی حضرتش نه پیمودست
[B][M1]جناب قدرت او را به قدر وسعت نطق[M2]زبان سوسن و طوطی همیشه بستودست
[B][M1]کمین سلطنتش در مصاف کون و فساد[M2]سنان لاله به خون دلش بیالودست
[B][M1]سیاه روی سپهر کبود کسوت را[M2]رخش ز زنگ کدورت نخست بزدودست
[B][M1]پس از خزانهٔ حسن و جمال خورشیدش[M2]کفاف حسن و زکوة جمال فرمودست
[B][M1]بیاض روز به پالونهٔ هوای مشف[M2]هزار سال بر این تیره خاک پالودست
[B][M1]گهی به خرج بخار از بحار کم کردست[M2]گهی به دخل دخان بر اثیر بفزودست
[B][M1]ترا که میر خراسانی از ره تقدیم[M2]بر آسمان و زمین قدر و جاه افزودست
[B][M1]که انوری را بی‌خدمت مبارک تو[M2]هرآنچه دیده ندیدست و گوش نشنودست
[B][M1]در این سه سال چه در خواب و چه به بیداری[M2]خیال رایت و آواز نوبتت بودست
[B][M1]شکستهای امانی به عشوه می‌بسته است[M2]درشتهای حوادث به حیله می‌بودست
[B][M1]کنون حواشی جانش از قدوم فرخ تو[M2]چو برگ گل همه شادیش توده بر تودست
[B][M1]که صورتی که ز من بنده آشنایی کرد[M2]نه آنکه از لب من هیچ گوش نشنودست
[B][M1]نه بر زبان گذرانیده‌ام نه بر خاطر[M2]نه بر عقیدت من بنده هرگز این بودست
[A]
[B][M1]عاقلا از سر جهان برخیز[M2]که نه معشوقهٔ وفادارست
[B][M1]گیر کامروز بر سر گنجی[M2]پا نه فردات بر دم مارست
[A]
[B][M1]از آن سپس که به تعریض یک دوبارم رفت[M2]که مردمی کن و بخشیده بی‌جگر بفرست
[B][M1]صفی موفق سبعی چو بارها می‌گفت[M2]که گرت هیزم هر روزه نیست خر بفرست
[B][M1]شبی به آخر مستی به طیبتش گفتم[M2]که آنچه گفتی ار خشک نیست تر بفرست
[B][M1]غلام را بفرستاد بامداد پگاه[M2]نه زان قبل که ستوری پگاه تر بفرست
[B][M1]بگویم از چه جهت گفت خواجه می‌گوید[M2]که آن حدیث به دست آمدست زر بفرست
[A]
[B][M1]به خدایی که در دوازده میل[M2]هفت پیکش همیشه در سفرست
[B][M1]تختهٔ کارگاه صنعت اوست[M2]کو سواد مه و بیاض خورست
[B][M1]چمن بوستان نعت ترا[M2]خاطرم آن درخت بارورست
[B][M1]که ز مدح و دعا و شکر و ثنا[M2]رایمش شاخ و بیهخ و برگ و بر است
[A]
[B][M1]گشته‌ام بی‌نظیر تا که ترا[M2]به عنایت به سوی من نظرست
[B][M1]که مرا در وفای خدمت تو[M2]نه به شب خواب و نه به‌روز خورست
[B][M1]خاک سم ستور تو بر من[M2]بهتر از توتیای چشم سرست
[B][M1]زانکه دانم که پیش همت تو[M2]آفرینش به جمله بی‌خطرست
[B][M1]شعرم اندر جهان سمر زان شد[M2]که شعار تو در جهان سمرست
[B][M1]زاتش عشق سیم نیست مرا[M2]خاطرم لاجرم چو آب زرست
[A]
[B][M1]دوش خوابی دیده‌ام گو نیک دیدی نیک باد[M2]خواب نه بل حالتی کان از عجایب برترست
[B][M1]خویشتن را دیدمی بر تیغ کوهی گفتیی[M2]سنگ او لعل و نباتش عود و خاکش عنبرست
[B][M1]ناگهان چشمم سوی گردون فتادی دیدمی[M2]منبری گفتی که ترکیبش ز زر و گوهرست
[B][M1]صورتی روحانی از بالای منبر می‌نمود[M2]گفتیی او آفتابست و سپهرش منبرست
[B][M1]با دل خود گفتم آیا کیست این شخص شریف[M2]هاتفی در گوش جانم گفت کان پیغمبرست
[B][M1]در دو زانو آمدم سر پیش و بر هم دستها[M2]راستی باید هنوزم آن تصور در سرست
[B][M1]چون برآمد یک زمان آهسته آمد در سخن[M2]بر جهان گفتی که از نطقش نثار شکرست
[B][M1]بعد تحمید خدا این گفت کای صاحب‌قران[M2]شکر کن کاندر همه جایی خدایت یاورست
[B][M1]بار دیگر گفت کای صاحب‌قران راضی مباش[M2]تا ترا گویند کاندر ملک چون اسکندرست
[B][M1]بازانها کرد کای صاحب‌قران بر خور ز ملک[M2]زآنکه ملکت همچو جان شخص جهان را در خورست
[B][M1]گر سکندر زنده گردد از تواضع هر زمان[M2]با تو این گوید که جاهت را سکندر چاکرست
[B][M1]حق تعالی با سکندر هرگز این احسان نکرد[M2]خسروا تو دیگری کار تو کار دیگرست
[B][M1]لشکرت را آیت نصر من الله رایت است[M2]رایتت را از ملوک و از ملایک لشکرست
[B][M1]بیخ جور از باس تو چون بیخ مرجان آمدست[M2]شاخ دین بی‌عدل تو چون شاخ آهو بی‌برست
[B][M1]صیت تو هفتاد کشور زانسوی عالم گرفت[M2]تو بدان منگر که عالم هفت یا شش کشورست
[B][M1]هرکه او در نعمتت کفران کند خونش بریز[M2]زانکه فتوی داده‌ام کو نیز در من کافرست
[B][M1]بر سر شمشیر تو جز حق نمی‌راند قضا[M2]حکم شمشیر تو حکم ذوالفقار حیدرست
[B][M1]دینم از غرقاب بدعت سر ز رایت برکشید[M2]خسروا رای تو خورشید است و دین نیلوفرست
[B][M1]بر من و تو ختم شد پیغمبری و خسروی[M2]این سخن نزدیک هرکو عقل دارد باورست
[B][M1]چون سخن اینجا رسید الحق مرا در دل گذشت[M2]کین کدامین پادشاه عادل دین‌پرورست
[B][M1]زیور این خطبه هر باری که ای صاحب‌قران[M2]بر که می‌بندد که او شایستهٔ این زیورست
[B][M1]گفت بر سلطان دین سنجر که از روی حساب[M2]عقد ای صاحب‌قران چون عقد سلطان سنجرست
[B][M1]شاد باش ای پادشا کز حفظ یزدان تا ابد[M2]بر سر تو سایهٔ چترست و نور افسرست
[B][M1]تا موالید جهان را سیزده رکن است اصل[M2]زانکه نه علوی پدر وان چار سفلی مادرست
[B][M1]بادی اندر خسروی در شش جهت فرمان‌روا[M2]تا بر اوج آسمان لشکرگه هفت اخترست
[A]
[B][M1]قطعهٔ صدر اجل قاضی قضاة شرق و غرب[M2]آنکه بر عالم نفاذ او قضای دیگرست
[B][M1]خواجهٔ ملت حمیدالدین که از روی قوام[M2]دین و ملت را مکانش چون عرض را جوهرست
[B][M1]آنکه قاضی فلک یعنی که جرم مشتری[M2]روز بارش از عداد پرده‌داران درست
[B][M1]چاکران حضرتش نزد من آوردند دی[M2]چاکران حضرتی کو را چو من صد چاکرست
[B][M1]چون نهادم بر سر و بر دیده آن تشریف را[M2]کز عزیزی راست همچون دیدگانم در سرست
[B][M1]دیده از حیرت همی گفت این چه کحل و توتیاست[M2]تارک از دهشت همی گفت این چه تاج و افسرست
[B][M1]بر زبانم رفت کین درج سراسر نکته‌بین[M2]عقل گفت ای هرزه‌گو این درج تا سر گوهرست
[B][M1]زان سخن پروردنم یکبارگی معلوم شد[M2]کانچه عالی رای ملک‌آرای معنی پرورست
[B][M1]خاطر وقادش اندر نسبت آب سخن[M2]آتشی آمد که دودش جمله آب کوثرست
[B][M1]عالم معنیش خواندم عالمم خاموش کرد[M2]گفت عامل چون بود آن کو ز عالم برترست
[B][M1]مهر و کینش موجب بدبختی و نیک‌اختریست[M2]چون از این بدبخت شد انصاف از آن نیک‌اخترست
[B][M1]از خط شیرینش اندر فکرتم کایا مگر[M2]آهوان چین و ماچین را چراگه عسکرست
[B][M1]با خرد گفتم توانی گفت این اعجوبه چیست[M2]گفت پندارم که بحری پر ز مشک و شکرست
[B][M1]عشق ازو به گفت گفتا نیک دور افتاده‌اند[M2]یادگاری از لب معشوق و زلف دلبرست
[B][M1]دیر زی ای آنکه بعد از پانصد و پنجاه سال[M2]نظم و خطت بر نبوت حجت پیغامبرست
[A]
[B][M1]حاجبت رگ ز دست دانستم[M2]از چه معنی از آنکه محرورست
[B][M1]رگ زند هرکه او بود محرور[M2]عذر عذرت مخواه معذورست
[B][M1]خیری خانه گر خراب شدست[M2]غم مخور تابحانه معمورست
[B][M1]من ز خیری به تابخانه شوم[M2]که نه من لنگم و نه ره دورست
[A]
[B][M1]تا مشقت ره طاعت نبرد هرگز گفت[M2]که ز آمد شد خدمت عصبم رنجورست
[B][M1]چون چنان شد که به هر گام دوره بنشیند[M2]گر به خدمت نرسد در دو جهان معذورست
[B][M1]همه جور من از این کهنه دو صندوق تهیست[M2]که به پریش گمان همه کس مغرورست
[B][M1]خانه چون خانهٔ بوبکر ربابیست ولیک[M2]اندرو هیچ طرب نیست که بی‌طنبورست
[B][M1]ای دریغا که برون رفت بدر عمر و هنوز[M2]در و دیوار تمنی همه نامعمورست
[B][M1]حال او دور مشو با کرم خویش بگو[M2]تات گوید که چنین‌ها ز مروت دورست
[B][M1]صلت و بخشش و مرسوم و مواجب بگذار[M2]آخر ار مزد نباشد کم اگر مزدورست
[B][M1]عید بگذشت و عروسی شد و سور آمده گیر[M2]زانکه کابین شود آن را خلفی مقدورست
[B][M1]دانم این قطعه چو برخواند خواهد گفتن[M2]تا چنین عید و عروسی است چه جای سورست
[A]
[B][M1]ای خداوندی کز غایت احسان و سخا[M2]ابر در جنب کفت باطل و دریا زورست
[B][M1]جود و بخل از کف تو هر دو مخنث شده‌اند[M2]مگرش طبع سقنقور و دم کافورست
[B][M1]بنده را خدمت پیوستهٔ ده ساله مگیر[M2]کز قرابات نفور و ز وطن مهجورست
[B][M1]ده قصیده است و چهل قطعه همه مدحت تو[M2]که به اطراف جهان منتشر و مشهورست
[B][M1]با چنین سابقه کس را به چنین روز که دید[M2]کز غم راتبه روزش چو شب دیجورست
[B][M1]سعی کن سعی که در باب چنین خدمتگار[M2]سعی تو اندک و بسیار همه مشکورست
[B][M1]بر سرش سایه فکن هین که در افواه افتاد[M2]که ز تقصیر فلان کار فلان بی‌نورست
[B][M1]اندرین شدت گرما که ز تاثیر تموز[M2]بانگ جزد از تف خورشید چو نفخ صورست
[A]
[B][M1]شمس را چیزکی است بر گردن[M2]واندرور چیزها نه یک چیزست
[B][M1]هیچ دانی درو چه شاید بود[M2]باش در زیر ریش او تیزست
[B][M1]آنچه بر گردن است ترکاج است[M2]وانچه در زیر ریش تر تیزست
[A]
[B][M1]رئیس دولت و دین ای اسیر دست اجل[M2]شدی و رفت بهین حاصل جهان از دست
[B][M1]زمانه نی در مردی در کرم بشکست[M2]سپهر نی دم شخصی دم هنر دربست
[B][M1]دلم حریق وفاتت چو کرد خاکستر[M2]یتیم‌وار برو جان به ماتمت بنشست
[B][M1]فغان ز عادت این رنج ساز راحت سوز[M2]فغان ز گردش این جان شکار جورپرست
[B][M1]که صورتی که به عمری نگاشت خود بسترد[M2]که گوهری که به سی سال سفت خود بشکست
[B][M1]زمانه عقد کمالی گسست و ای دریغ[M2]که آسمان نتواند نظیر آن پیوست
[B][M1]ز دامگاه عناصر چه فایده‌ست بگو[M2]وزین کشنده دو دام سیه سپید که هست
[B][M1]که روزگار پس از انتظار نیک دراز[M2]بدین دو دام همین مرغ صید کرد و بجست
[B][M1]اگرچه در غم هجرت به نوک ناخن اشک[M2]نماند مردمک دیده‌ای که دیده نخست
[B][M1]وگرچه هیچ شبی نیست تا ز دست دماغ[M2]هزار دیده نگردد ز اشک میگون مست
[B][M1]زبان حال همی گوید اینت مقبل مرد[M2]که از چه عید و عروسی کرانه کرد و برست
[B][M1]تو پروریدهٔ کابوک آسمان بودی[M2]از آن قرار نکردی در آشیانهٔ پست
[B][M1]زمانه دل به تو زان درنبست می‌دانست[M2]که ماهی فلکی را فرو نگیرد شست
[A]
[B][M1]اعتقادی درست دار چنانک[M2]اعتمادت بدان نباشد سست
[B][M1]بنده را بی‌شک از عذاب خدای[M2]نرهاند جز اعتقاد درست
[A]
[B][M1]ای کریمی که در زمین امید[M2]هرچه رست از سحاب جود تو رست
[B][M1]لغزی گفته‌ام که تشبیهش[M2]هست زاحوال بدسگال تو چست
[B][M1]آنچه از پارسی و تازی او[M2]چون مرکب کنی دو حرف نخست
[B][M1]در مزان هرکه بیندش گوید[M2]نامی از نامهای دشمن تست
[B][M1]باز چون با ز پارسیش افتاد[M2]در ... مادرش چه سخت و چه سست
[B][M1]وانچه باقی بماند از تازیش[M2]هست همچون شمایلش به درست
[B][M1]مر مرا در شبی که خدمت تو[M2]روی بختم به آب لطف بشست
[B][M1]داده‌ای آن عدد که بر کف راست[M2]پشت ابهام از رکوع آن جست
[B][M1]بده ار پخته شد و گر نی نی[M2]نه تو در بصره‌ای نه من در بست
[B][M1]در دو هستیت نیستی مرساد[M2]تا که مرفوع هست باشد هست
[A]
[B][M1]ای بزرگی که جود بحر محیط[M2]در کف چون سحاب تو بستست
[B][M1]مشکل و حل آسمان و زمین[M2]در سؤال و جواب تو بستست
[B][M1]خبرت هست کز جماعی چند[M2]در منی ده شراب تو بستست
[A]
[B][M1]با خرد گفتم که دستور جهان[M2]دست می‌زد گفت چه دستور و دست
[B][M1]دست نتوان خواندن او را زینهار[M2]پنج کان بر پنج دریا می‌زدست
[A]
[B][M1]تو کس خواجه‌ای و هرکه چو تو[M2]کس دیگر کسست همچو خسست
[B][M1]من کس کس نیم به نفس خودم[M2]لاجرم هرکه چون منست کسست
[B][M1]نسبت ما دو تن به عیب و هنر[M2]گر همین هر دو بیش نیست بسست
[A]
[B][M1]بوالحسن ای کسی که در احسان[M2]وعده از رغبت تو مایوسست
[B][M1]دل و دستت که شاد باد و قوی[M2]بحر معقول کان محسوسست
[B][M1]نکبتت عام نکبتی است کزو[M2]شرع منکوب و ملک منکوسست
[B][M1]داغ آسیب دور تو دارد[M2]هر اساس ستم که مدروسست
[B][M1]دوش آز از نیاز می‌پرسید[M2]که کنون دور دهر معکوسست
[B][M1]گفت نی گفتش آخر از چه سبب[M2]طالع مکرمات منحوسست
[B][M1]مکرمت بانگ برگرفت از حبس[M2]که کریم زمانه محبوسست
[A]
[B][M1]ای سروری که کوکبهٔ کبریات را[M2]کمتر جنیبت ابلق ایام سرکشست
[B][M1]رای تو در نظام ممالک براستی[M2]تیری که جیب گنبد گردونش ترکشست
[B][M1]اکنون که از گشاد فلک بر مسام ابر[M2]پیکان باد را گذر تیر آرشست
[B][M1]وز برف ریزه گوشهٔ هر ابر پاره‌ای[M2]تیغست گوییا که به گوهر منقشست
[B][M1]برحسب حال مطلع شعری گزیده‌ام[M2]واورده‌ام به صورت تضمین و بس خوشست
[B][M1]گویم کسی که چهرهٔ روزی چنین بدید[M2]خاصه چنین که طرهٔ شبها مشوشست
[B][M1]بر خاطرش هر آینه این شعر بگذرد[M2]کامروز وقت باده و خرگاه و آتشست
[B][M1]چندان بقات باد ز تاثیر نه سپهر[M2]کاندر زمانه طبع چهار و جهت ششست
[A]
[B][M1]ای به همت بر آفتابت دست[M2]آسمان با علو قدر تو پست
[B][M1]بهتر از گوهر تو دست قضا[M2]هیچ پیرایه بر زمانه نبست
[B][M1]هیچ دل با تو بد نشد که فلک[M2]آرزوهاش در جگر نشکست
[B][M1]هیچ سر آستان تو بنسود[M2]که کله گوشه بر سپهر نخست
[B][M1]باز در طاعت تو کبک نواز[M2]دیو در دولت تو حرزپرست
[B][M1]آن شهابست کلک مسرع تو[M2]که ازو هیچ دیو فتنه نجست
[B][M1]ابر عدل تو نایژه بگشاد[M2]گرد تشویش از جهان بنشست
[B][M1]همتت دامن کرم بفشاند[M2]آز هم در زمان ز فاقه برست
[B][M1]ای به جایی که از علو بفکند[M2]بیم دست تو چرخ را از دست
[A]
[B][M1]انوری را ز حرص خدمت تو[M2]چون بر آتش بود قدم پیوست
[B][M1]نتواند که زحمتت ندهد[M2]گاه و بی‌گه چه هوشیار و چه مست
[B][M1]هست اینک ندیم حلقهٔ در[M2]ای جهان بر در تو بارش هست
[A]
[B][M1]دی گفت به طنز نجم قوال[M2]کای بنده سپهر آبنوست
[B][M1]در زنگولهٔ نشید دانی[M2]گفتم چه دهند از این فسوست
[B][M1]در پردهٔ راست راه دانم[M2]وانگاه به خانهٔ عروست
[A]
[B][M1]ای بزرگی که در بزرگی و جاه[M2]قدرت از چرخ هفتمین بیشست
[B][M1]عقل با دانش تو بی‌دانش[M2]چرخ با همت تو درویشست
[B][M1]دیدهٔ دیدهٔ ذکاء تو است[M2]هرچه در خاطر بداندیشست
[B][M1]باز بی‌پاس دولتت کبک است[M2]گرگ بی‌داغ طاعتت میشست
[B][M1]نور در چشم دشمنت نارست[M2]نوش در کام حاسدت نیشست
[B][M1]عالمی در حمایت کف تست[M2]کف تو در حمایت خویشست
[B][M1]بنده را گرچه کمترین هنرست[M2]اینکه نقش جهان بدکیشست
[B][M1]جز به سعی تو برنخواهد گشت[M2]بنده را این مهم که در پیشست
[A]
[B][M1]هر جمال و شرف که دارد ملک[M2]از جمال و جلال اشرافست
[B][M1]خواجه منصور عامر آنکه کفش[M2]از عطا یادگار اسلافست
[B][M1]دخل مدحش ز شرق تا غربست[M2]خرج جودش ز قاف تا قافست
[B][M1]رسمش اندر زمانه تصنیف است[M2]واندرو از بزرگی انصافست
[B][M1]ای هنرمند مهتری که خرد[M2]با هنرهای تو ز اجلافست
[B][M1]شکر شکر تو در افواهست[M2]سمر رسم تو در اطرافست
[B][M1]تیر در حضرت تو مستوفی[M2]زهره در مجلس تو دفافست
[B][M1]گرچه از غایت فصاحت و ذهن[M2]همه دیوان شعرم اوصافست
[B][M1]وصف احسان تو چو من نکند[M2]هرکه اندر زمانه وصافست
[B][M1]نیستی مسرف و ز غایت جود[M2]خلق را در تو ظن اسرافست
[B][M1]بده ای خواجه کز پی بذلت[M2]خاک بزاز و کوه صرافست
[B][M1]تا اثیر از هوا لطیف‌ترست[M2]تا هوا چون اثیر شفافست
[B][M1]باد صافی‌تر از هوای اثیر[M2]دلت از غم که از حسد صافست
[A]
[B][M1]این مجلس خواجهٔ جهانست[M2]یا شکل بهشت جاودانست
[B][M1]یا منشاء ملک و نشو دین است[M2]یا موقف عرض انس و جانست
[B][M1]اوجش فلکیست کز بلندی[M2]معیار عیار آسمانست
[B][M1]صحنش حرمی که در حریمش[M2]از سایه و آفتاب امانست
[B][M1]راز دل زهره و عطارد[M2]در زخمهٔ مطربش نهانست
[B][M1]سقفش به صدا پس از دو هفته[M2]بی‌هیچ مدد نشید خوانست
[B][M1]خورشید مروق ار ندیدی[M2]در ساغر ساقیانش آنست
[B][M1]تا قبهٔ آسمان گردان[M2]گرد کرهٔ زمین روانست
[B][M1]این قبله نشانهٔ زمین باد[M2]چونانکه نشانهٔ جهانست
[B][M1]خرم ز نشستن وزیری[M2]کز مرتبه پادشا نشانست
[A]
[B][M1]به خدایی که بذل جان او را[M2]پایهٔ اولین احسانست
[B][M1]کمترین پایه لطف و صنعش را[M2]باد نوروز و ابر نیسانست
[B][M1]که مرا در فراق خدمت تو[M2]زندگانی و مرگ یکسانست
[B][M1]از هر آسانیی که بی‌تو بود[M2]خاطر و طبع من هراسانست
[B][M1]می‌کشم در فراق سختیها[M2]هجر یاران به گفتن آسانست
[B][M1]دل و جان تا مقیم خوارزمند[M2]وای بر تن که در خراسانست
[B][M1]خوشدلی در جهان طمع کردن[M2]هم ز سودای طبع انسانست
[A]
[B][M1]آلودهٔ منت کسان کم شو[M2]تا یک شبه در وثاق تو نانست
[B][M1]راضی نشود به هیچ بد نفسی[M2]هر نفس که از نفوس انسانست
[B][M1]ای نفس به رستهٔ قناعت شو[M2]کانجا همه چیز نیک ارزانست
[B][M1]تا بتوانی حذر کن از منت[M2]کاین منت خلق کاهش جانست
[B][M1]زین سود چه سود اگر شود افزون[M2]در مایهٔ نفس نقص نقصانست
[B][M1]در عالم تن چه می‌کنی هستی[M2]چون مرجع تو به عالم جانست
[B][M1]شک نیست که هرکه چیزکی دارد[M2]وانرا بدهد طریق احسانست
[B][M1]لیکن چو کسی بود که نستاند[M2]احسان آنست و سخت آسانست
[B][M1]چندان که مروتست در دادن[M2]در ناستدن هزار چندانست
[A]
[B][M1]ای سعد سپهر دین کجایی[M2]کاثار سعادتت نهانست
[B][M1]بازم ز زمانه کم گرفتی[M2]وین هم ز کیادت زمانست
[B][M1]این عادت قلةالمبالات[M2]آیین کدام دوستانست
[B][M1]زین گونه بضاعت مودت[M2]در حمل کدام کاروانست
[B][M1]ما را باری غم تو هر شب[M2]همخوابهٔ مغز استخوانست
[B][M1]زان روی که روزی از فراقت[M2]با سال تمام توامانست
[B][M1]سالیست که دیدهٔ پر آبم[M2]بر طرف دریچه دیدبانست
[B][M1]رخسارهٔ کاه‌رنگم از اشک[M2]در هجر تو راه کهکشانست
[B][M1]روزم سیهست از آنکه چشمم[M2]از آتش سینه پر دخانست
[B][M1]خود صحبت اندساله بگذار[M2]گو مرد غریب ناتوانست
[B][M1]گرچه زدهٔ سپهر پیرست[M2]آخر نه چو بخت ما جوانست
[B][M1]برخیزم و بنگرم که حالش[M2]در حبس تکبر از چه سانست
[B][M1]از دست مشو ز سقطهٔ من[M2]پای تو اگرچه در میانست
[B][M1]سری دارم که گر بگویم[M2]گویی بحقیقت آن چنانست
[B][M1]آن شب که دو عالم از حوادث[M2]گویی که دو محنت آشیانست
[B][M1]و اجرام نحوس را به یکبار[M2]در طالع عافیت قرانست
[B][M1]وز عکس شفق هوای گیتی[M2]یک معرکه لمعهٔ سنانست
[B][M1]گفتم که چو شب گران‌رکابست[M2]تدبیر می سبک عنانست
[B][M1]مهمان تو آمدیم یالیت[M2]یالیتم از آن دو میهمانست
[B][M1]تا از در مجلست که خاکش[M2]همتای بهشت جاودانست
[B][M1]سر در کردم اشارتت گفت[M2]در صدر نشین که جایت آنست
[B][M1]من نیز به حکم آنکه حکمت[M2]بر جان و روان من روانست
[B][M1]بنشستم و گفتم ارچه صدر اوست[M2]عیبی نبود که میزبانست
[B][M1]القصه چو جای خود بدیدم[M2]کز منطقه نیک بر کرانست
[B][M1]با خود گفتم که انوری هی[M2]هرچند که خانهٔ فلانست
[B][M1]لیکن به حضور او که حدش[M2]حاضر شدن همه جهانست
[B][M1]دانی که تصدری بدین حد[M2]نه حد تو خام قلتبانست
[B][M1]فی‌الجمله ز خود خجل شدم نیک[M2]خود موجب خجلتم عیانست
[B][M1]اندازهٔ رسم دانی من[M2]داند آن کس که رسم دانست
[B][M1]بر پای نشستم آخرالامر[M2]چونان که گمان همگنانست
[B][M1]پی کورکنان حریف جویان[M2]زانگونه که هیچکس ندانست
[B][M1]گفتم که چو شب سبکترک شد[M2]اکنون گه ساغر گرانست
[B][M1]چون تو به سه گانه دست بردی[M2]برجستم و این سخن نشانست
[B][M1]از گوشهٔ طارمت که سمکش[M2]معیار عیار آسمانست
[B][M1]بر خاک درت نثار کردم[M2]شخصی که برو نثار جانست
[B][M1]یعنی که گرم ز روی تمکین[M2]بر سدرهٔ منتهی مکانست
[B][M1]درگاه سپهر صورتت را[M2]تا حشر سرم بر آستانست
[A]
[B][M1]کمال دین محمد محمد آنکه برای[M2]جمال حضرت و صدر و وزیر سلطانست
[B][M1]نفاذ حکم و قضا و قدرت قدر وسع آنک[M2]به حل و عقد ممالک منوب دورانست
[B][M1]سپهر برشده تا رای روشنش دیدست[M2]ز بر کشیدن خورشید و مه پشیمانست
[B][M1]زمانه در دل کتم عدم ضمیری داشت[M2]که در وجود نگنجد کمال او آنست
[B][M1]مدار جنبش قدرش ورای خورشیدست[M2]در سرای کمالش فراز کیوانست
[B][M1]به رای روشن پاک آفتاب گردونست[M2]به قدر و جاه و شرف آسمان گردانست
[B][M1]وزارت از سخن او چو جان باجسمست[M2]نیابت از قلم او چو جسم با جانست
[B][M1]به پیش آینهٔ طبعش آشکار شود[M2]هر آن لطیفه که از روزگار پنهانست
[B][M1]ز اتصال کواکب وز امتزاج طباع[M2]هر آن اثر که ببینی هزار چندانست
[B][M1]که او مشیر همه کارهای اقبالست[M2]که او مدار همه کارهای دیوانست
[B][M1]بجز حمایتش از حادثات امان ندهد[M2]که این چو کشتی نوحست و او چو طوفانست
[B][M1]به کار خادمش اندیشه‌ای همی باید[M2]به از گذشته که اندیشه ناک و حیرانست
[B][M1]به بنده وعدهٔ الوان چه بایدش بستن[M2]که از زمانه برو بندهای الوانست
[B][M1]به زیر ضربت خایسک محنت و شیون[M2]صبور نیست ولی صبر کار سندانست
[B][M1]به طول قطعه گرانی نکردم از پی آن[M2]کزین متاع درین عرضگاه ارزانست
[B][M1]همیشه تا ز فرود سپهر ارکانند[M2]هماره تا ز ورای کمال نقصانست
[B][M1]مباد هیچ بدی از سپهر و ارکانش[M2]که از کمال بزرگی سپهر و ارکانست
[B][M1]ز طوق طوعش خالی مباد گردن دهر[M2]که بس یگانه و فرزانه و سخندانست
[A]
[B][M1]بهشت را چه کنی عرضه بر قلندریان[M2]بهشت چیست نشانی ز بود انسانست
[B][M1]به سر سینهٔ پاک و به جان معصومان[M2]بدان خدای که دانای سر و اعلانست
[B][M1]که نقل رند ز مستان لم‌یزل خوشتر[M2]ز میوهای بهشت و نعیم رضوانست
[A]
[B][M1]کلبه‌ای کاندرو به روز و به شب[M2]جای آرام و خورد و خواب منست
[B][M1]حالتی دادم اندرو که در آن[M2]چرخ در غبن و رشک و تاب منست
[B][M1]آن سپهرم درو که گوی سپهر[M2]ذره‌ای نور آفتاب منست
[B][M1]وان جهانم درو که بحر محیط[M2]والهٔ لمعهٔ سراب منست
[B][M1]هرچه در مجلس ملوک بود[M2]همه در کلبهٔ خراب منست
[B][M1]رحل اجزا و نان خشک برو[M2]گرد خوان من و کباب منست
[B][M1]شیشهٔ صبر من که بادا پر[M2]پیش من شیشهٔ شراب منست
[B][M1]قلم کوته و صریر خوشش[M2]زخمه و نغمهٔ رباب منست
[B][M1]خرقهٔ صوفیانهٔ ارزق[M2]بر هزار اطلس انتخاب منست
[B][M1]هرچه بیرون از این بود کم و بیش[M2]حاش للسامعین عذاب منست
[B][M1]گنده پیر جهان جنب نکند[M2]همتی را که در جناب منست
[B][M1]زین قدم راه رجعتم بستست[M2]آنکه او مرجع و مب منست
[B][M1]خدمت پادشه که باقی باد[M2]نه به بازوی باد و آب منست
[B][M1]این طریق از نمایشست خطا[M2]چه کنم این خطا صواب منست
[B][M1]گرچه پیغام روح‌پرور او[M2]همه تسکین اضطراب منست
[B][M1]نیست من بنده را زبان جواب[M2]جامه و جای من جواب منست
[A]
[B][M1]ای به دندان دولت آمده خوش[M2]درد دندانت هیچ بهتر هست
[B][M1]دارد از غصه آسمان دندان[M2]بر که بر نفس همتت پیوست
[B][M1]زانکه هرگز به هیچ دندان مزد[M2]بر سر خوان آسمان ننشست
[B][M1]تیز دندانی حرارت می[M2]درد دندانت چون به خیره بخست
[B][M1]باز بنمود آسمان دندان[M2]تا الم باز پس کشیدی دست
[B][M1]سر دندان سپید کرد قضا[M2]گفتش ای جور خوی عشوه‌پرست
[B][M1]آب دندان حریفی آوردی[M2]کوش تا رایگان توانی جست
[B][M1]از چنین صید برمکش دندان[M2]مرغ چربست و آشیانی پست
[B][M1]من نگویم که جامه در دندان[M2]زانتقامش به جان بخواهی رست
[B][M1]خیز و دندان‌کنان به خدمت شو[M2]آسمان دیرتر میان دربست
[B][M1]گفت هم عشوه پشت دست بزد[M2]دو سه دندان آسمان بشکست
[A]
[B][M1]میر یوسف سخن دراز مکش[M2]وقت می‌بین چگونه کوتاهست
[B][M1]گرچه مستغنیم از این سوگند[M2]حق تعالی گواه و آگاهست
[B][M1]کین چنین جود اگر بحق گویی[M2]نه سزاوار آن چنان جاهست
[B][M1]راه آن هیچ گونه می‌نروی[M2]کین جوان مرد بر سر راهست
[B][M1]تا نگویی که اینت طالب سیم[M2]کهربا نیز جاذب کاهست
[B][M1]احتیاج ضرورتی مشمار[M2]اینک اشتباه را به اشتباهست
[B][M1]گر تویی یوسف زمانه چرا[M2]دل من ز انتظار در چاهست
[B][M1]ور منم معطی سخن ز چه روی[M2]به عطا نام تو در افواهست
[B][M1]زانچنان بیتها که کس را نیست[M2]کز پی پنچ دانگ پنجاهست
[B][M1]حاش لله مباد یعنی هجو[M2]راستی جای حاش لله است
[B][M1]دوش بیتی دو می‌تراشیدم[M2]خردم گفت خیز بی‌گاهست
[B][M1]این یک امشب مکن به قول هوا[M2]کیست کورا هوا نکو خواهست
[B][M1]بو که فردا وگرنه با این عزم[M2]تا به فردای حشر زین ماهست
[B][M1]هان و هان بیش از این نمی‌گویم[M2]شیر در خشم و رشته یکتاهست
[B][M1]روز طوفان و باد حزم نکوست[M2]خاصه آنرا که خانه خرگاهست
[A]
[B][M1]با آنکه چند سال بدیدم بتجربت[M2]کز کل خواجگان جهان بوالحسن بهست
[B][M1]پنداشتم که بازوی احسان قوی‌ترست[M2]آنجا که بر کتف علم پیرهن بهست
[B][M1]یا همچو سرو نش در آزادگی کند[M2]آنرا که باغ و برکه و سرو و چمن بهست
[B][M1]یا همچو شمع نور به هرکس رساند آنک[M2]در پیش او نهاده به گوهر لگن بهست
[B][M1]مودود احمد عصمی عشوه‌ایم داد[M2]گفتم که او سر است و سر آخر ز تن بهست
[B][M1]راغب شدم به خدمت او تا شدم چنانک[M2]حال سگان بوالحسن از حال من بهست
[A]
[B][M1]در جهان چندان که گویی بی‌شمار[M2]نیستی و محنت و ادبیر هست
[B][M1]وز فلک چندان که خواهی بی‌قیاس[M2]نفرت آهو و خشم شیر هست
[B][M1]گر ز بالای سپهر آگه نه‌ای[M2]زین قیاسش کن که اندر زیر هست
[B][M1]دورها بگذشت بر خوان نیاز[M2]کافرم گر جز قناعت سیر هست
[B][M1]نام آسایش همی بردم شبی[M2]چرخ گفتا زین تمنی دیر هست
[B][M1]گفتمش چون گفت آن اندر گذشت[M2]گر کنون رغبت نمایی ... هست
[A]
[B][M1]با یکی مردک کناس همی گفتم دی[M2]تو چه دانی که ز غبن تو دلم چون خستست
[B][M1]صنعت و حرفت ما هر دو تو می‌دانی چیست[M2]آن چرا تیزرو و این ز چه روی آهستست
[B][M1]گفت از عیب خود و از هنر ما مشناس[M2]اینک ما را ز خیار آتش وزنی جستست
[B][M1]کار فرمای دهد رونق کار من و تو[M2]داند آن کس که دمی با من و تو بنشستست
[B][M1]کار فرمای مرا پایهٔ من معلومست[M2]لاجرم جان من از بند تقاضا رستست
[B][M1]باز چون گاو خراس از تو و از پایهٔ تو[M2]کارفرمای ترا دیده چنان بربستست
[B][M1]که چنان ظن برد او کانچ تو ترتیب کنی[M2]کردهٔ دانم و پرداخته و پیوستست
[B][M1]یا چنان داند کین عمر عزیز علما[M2]همچو روز و شب جهال متاع رستست
[B][M1]او چه داند که در آن شیوه چه خون باید خورد[M2]که ترا از سر پندار در آن پی خستست
[B][M1]انوری هم ز تو برتست که بر بیخ درخت[M2]عقل داند که ستم نز تبرست از دستست
[B][M1]غصه خور غصه که خود بر فلک از غصه تو[M2]تیر انگشت گزیدست و قلم بشکستست
[A]
[B][M1]صاحبا ماجرای دشمن تو[M2]که کسش در جهان ندارد دوست
[B][M1]گفته‌ام در سه بیت چار لطیف[M2]زان چنانها که خاطرم را خوست
[B][M1]طنز می‌کرد با جهان کهن[M2]در جهان گفتیی که تازه و نوست
[B][M1]رنگ او با زمانه درنگرفت[M2]رونق رنگ با قیاس رکوست
[B][M1]روزگارش گلی شکفت و برو[M2]همچو بر باقلی کفن شد پوست
[B][M1]آسمان در تنعمش چو بدید[M2]گفت اسراف بیش از این نه نکوست
[B][M1]همچو ریواج پروریده شدست[M2]وقت از بیخ برکشیدن اوست
[A]
[B][M1]مقلوب لفظ پارس به تصحیف از کفت[M2]دارم طمع که علت با من ز دست کوست
[B][M1]تصحیف قافیه که به مصراع آخرست[M2]گر ضم کنی بر آنچه مسماست هم‌نکوست
[B][M1]آن دو لطیف را سیمی هست هم لطیف[M2]وانچش کنی تو قلب به مقلوب او هم اوست
[B][M1]امروز اگر از این سه برون آریم به جود[M2]فردا ز شکر هر سه برون آرمت ز پوست
[A]
[B][M1]بفرستم ای امیر به تعجیل شربتی[M2]زان کز قوام و نفع چو لفظ بدیع اوست
[B][M1]شیرین و ترش گشته دو جوهر به هم رفیق[M2]این چون حدیث دشمن و آن چون عتاب دوست
[B][M1]آورده زیر کان ز پی فایده برون[M2]رز را یکی ز سینه و نی را یکی ز پوست
[A]
[B][M1]به خدایی که معول به همه چیز بدوست[M2]به رسولی که چو ایزد بگذشتی همه اوست
[B][M1]که به اقطاع نخواهم نه جهان بلکه فلک[M2]نه فلک نیز مجرد فلک و هرچه دروست
[A]
[B][M1]بازآمد آنکه دولت و دین در پناه اوست[M2]دور سپهر بندهٔ درگاه جاه اوست
[B][M1]مودودشه موئید دین پهلوان شرق[M2]کامروز شرق و غرب جهان در پناه اوست
[B][M1]گردون غبار پایهٔ تخت بلند اوست[M2]خورشید عکس گوهر پر کلاه اوست
[B][M1]سیر ستارگان فلک نیست در بروج[M2]بر گوشهای کنگرهٔ بارگاه اوست
[B][M1]چشم مسافران ظفر نیست بر قدر[M2]بر سمت ظل رایت و گرد سپاه اوست
[B][M1]ای بس همای بخت که پرواز می‌کند[M2]در سایه‌ای که بر عقب نیکخواه اوست
[B][M1]هم سبز خنگ چرخ کمین بارگیر اوست[M2]هم دستگاه بحر بهین دستگاه اوست
[B][M1]بر آستان چرخ به منت قدم نهد[M2]گردی که مایه و مددش خاک راه اوست
[B][M1]انصاف اگر گواه دوام است لاجرم[M2]انصاف او به دولت دایم گواه اوست
[B][M1]روزش چنین که هست همیشه به گاه باد[M2]کین ایمنی نتیجهٔ روز به گاه اوست
[B][M1]منصور باد رایت نصرت‌فزای او[M2]کین عافیت ز نصرت تشویش کاه اوست
[A]
[B][M1]بوطیب آنکه سرد و جفا گفت مر مرا[M2]بگذاشتم که مرد سفیهست و عقربی است
[B][M1]ور زانکه از سفه به همه عمر در جهان[M2]دشنام من دهد چه کنم گرچه مصعبی است
[B][M1]از حرمت علیکم او تا به قد سلف[M2]هرچ از تبار اوست پلیدست و روسبی است
[A]
[B][M1]نیامدست مرا خویشتن دگر مردم[M2]از آن زمان که بدانسته‌ام که مردم چیست
[B][M1]گرم نشان دهی از روی مردمی چه شود[M2]چو بخت نیک نشانت دهم که مردم کیست
[A]
[B][M1]با فلک دوش به خلوت گله‌ای می‌کردم[M2]که مرا از کرم تو سبب حرمان چیست
[B][M1]این همه جور تو با فاضل و دانا ز چه جاست[M2]وین همه لطف تو با بی‌هنر و نادان چیست
[B][M1]فلکم گفت که ای خسرو اقلیم سخن[M2]با منت بیهده این مشغله و افغان چیست
[B][M1]شکر کن شکر که در معرض فضلی که تراست[M2]گنج قارون چه بود مملکت خاقان چیست
[A]
[B][M1]نشنیده‌ای که زیر چناری کدو بنی[M2]برجست و بر دوید برو بر به روز بیست
[B][M1]پرسید از چنار که تو چند روزه‌ای[M2]گفتا چنار عمر من افزون‌تر از دویست
[B][M1]گفتا به بیست روز من از تو فزون شدم[M2]این کاهلی بگوی که آخر ز بهر چیست
[B][M1]گفتا چنار نیست مرا با تو هیچ جنگ[M2]کاکنون نه روز جنگ و نه هنگام داوریست
[B][M1]فردا که بر من و تو وزد باد مهرگان[M2]آنگه شود پدید که نامرد و مرد کیست
[A]
[B][M1]نشوی سرور اندرین گیتی[M2]گرچه در هر فنیت چالاکیست
[B][M1]بشنو از من اگر سری طلبی[M2]کاین سخن سر علم افلاکیست
[B][M1]سینه بر خاک نه مربع‌وار[M2]که قران در مثلث خاکیست
[A]
[B][M1]خسروا این چه حلم و خاموشیست[M2]صاحبا این چه عجز و مایوسیست
[B][M1]آخر افسوستان نیاید از آنک[M2]ملک در دست مشتی افسوسیست
[B][M1]اولا نایبی که نیست به کار[M2]راست چون پیر کافر روسیست
[B][M1]ثانیا این کمال مستوفی[M2]نیک سیاح روی و سالوسیست
[B][M1]ثالثا این قوام رعنا ریش[M2]بر سر منهی و جاسوسیست
[B][M1]رابعا این کریم گنده دهن[M2]مردکی حیلتی و ناموسیست
[B][M1]خامسا این محمد رازی[M2]بتر از رهزنان چپلوسیست
[B][M1]سادسا این ثقیل مفسد عز[M2]کز گرانی چو کوه بعلوسیست
[B][M1]همه ناز و کرشمه و کبرست[M2]گوییا از نژاد کاووسیست
[B][M1]سابعا این فرید عارض لنگ[M2]از در صدهزار طرطوسیست
[B][M1]ثامن‌القوم آن یمین سرخس[M2]راست چون میل گور قابوسیست
[B][M1]کیست تاسع نتیجهٔ مخلص[M2]که به رخ همچو زر بر موسیست
[B][M1]مردکی اشقراست و رومی روی[M2]گویی از راهبان ناقوسیست
[B][M1]عاشر آن اکرم معاشر شر[M2]گویی از گبرکان ناووسیست
[B][M1]اکرم اکرم نعوذ بالله ازو[M2]هیکل مدبری و منحوسیست
[B][M1]چاکر خام قلتبانی اوست[M2]هیچ گویی کمال عبدوسیست
[B][M1]ما فرحنا معین حدادی[M2]هست محبوس و اهل محبوسیست
[B][M1]احمد لیث آن مخنث فش[M2]که همه خز و توزی وسوسیست
[B][M1]از کمال خری و بی‌خردی[M2]جل اسبش کتان قبروسیست
[B][M1]هریکی را از این رهی مذهب[M2]کفر محض این نجیبک طوسیست
[B][M1]همه از روزگار معکوسست[M2]هرچه در کار ملک معکوسیست
[A]
[B][M1]برترین مایه مرد را عقلست[M2]بهرین پایه مرد رد تقویست
[B][M1]بر جمادات فضل آدمیان[M2]هیچ بیرون از این دو معنی نیست
[B][M1]چون از این هر دو مرد خالی ماند[M2]آدمی و بهیمه هر دو یکیست
[B][M1]کافران را که آدمی نسبند[M2]نص بل هم اضل از این معنیست
[A]
[B][M1]عنصری گربه شعر می صله یافت[M2]نه ز ابناء عصر برتری ایست
[B][M1]نیست اندر زمانه محمودی[M2]ورنه هرگوشه صد چو عنصری‌ایست
[A]
[B][M1]ز مردمان مشمر خویش را به هیات و شکل[M2]که مردمی نه همین هیکل هیولا نیست
[B][M1]به حسن ظاهر و باطن مسلمت نکنند[M2]که این دو هم ز صفتهای روح حیوانیست
[B][M1]وگر تو گویی نطقست مر مرا گویم[M2]که این حدیث هم از احمقی و کم‌دانیست
[B][M1]اگر به نطق همی حرف و صوت را خواهی[M2]زنخ مزن نه قیاسیست این نه برهانیست
[B][M1]که این نتیجهٔ جانست و آن دو قرع هوا[M2]هوا مجسم و جان نز جهان جسمانیست
[B][M1]برابری چه کنی با کسی که در ملکش[M2]امیر شهر تو در آرزوی سگبانیست
[B][M1]به شغل دیوان بر من تکبرت نرسد[M2]که دیوی ارچه ترا صد مثال دیوانیست
[B][M1]ترا اگر عملی داد روزگار چه شد[M2]مرا به جای عمل علمهای یونانیست
[B][M1]به شهوتی که براندی همی چه پنداری[M2]که در وجود همان لذتست و آسانیست
[B][M1]به روح من نشوی زنده تات ننمایم[M2]که از چه نوع مرا عیشهای روحانیست
[B][M1]وگر تو گویی عیش من و تو هر دو یکیست[M2]غلط کنی که مرا عقلی و ترا نانیست
[B][M1]ترا به روح بهیمیست زندگی و مرا[M2]به فیض علت اولی و نفس انسانیست
[B][M1]بدین دلیل که گفتم یقین شدت باری[M2]که ملک و ملک مرا باقی و ترا فانیست
[B][M1]بدین شرف که تو داری و این کرم که تراست[M2]چه جای این‌همه مادر غری و کشخانیست
[B][M1]گذشت ظلم تو ز اندازه بر مسلمانان[M2]ز کردگار بترس این چه نامسلمانیست
[B][M1]خدای شر تو از روی خلق دور کناد[M2]که با وجود تو روی جهان به ویرانیست
[A]
[B][M1]چار شهرست خراسان را در چارطرف[M2]که وسطشان به مسافت کم صد در صد نیست
[B][M1]گرچه معمور و خرابش همه مردم دارند[M2]بر هر بی‌خردی نیست که چندین دد نیست
[B][M1]مصر جامع را چاره نبود از بد و نیک[M2]معدن در و گهر بی‌سرب و بسد نیست
[B][M1]بلخ شهریست در آکنده به اوباش و رنود[M2]در همه شهر و نواحیش یکی بخرد نیست
[B][M1]مرو شهریست به ترتیب همه چیز درو[M2]جد و هزلش متساوی و هری هم بد نیست
[B][M1]حبذا شهر نشابور که در ملک خدای[M2]گر بهشتیست همانست و گرنه خود نیست
[A]
[B][M1]ای سروری که چون تو به رادی سحاب نیست[M2]چون رای روشن تو بلند آفتاب نیست
[B][M1]مهمان رسیده‌اند تنی چندم این زمان[M2]قومی که شان برفتن از اینجا شتاب نیست
[B][M1]داریم کودکی که چو روی و چو موی او[M2]گلبرگ نوشکفته و مشک به تاب نیست
[B][M1]دربند خواب او همه حیران بمانده‌ایم[M2]او نیم مست گشته و ما را شراب نیست
[A]
[B][M1]کیمیایی ترا کنم تعلیم[M2]که در اکسیر و در صناعت نیست
[B][M1]رو قناعت گزین که در عالم[M2]کیمیایی به از قناعت نیست
[A]
[B][M1]تو مرا گر پیاده‌ام منکوه[M2]که مرا از پیادگی گله نیست
[B][M1]جنبش آسمان به نفس خودست[M2]پای‌بند طویله و گله نیست
[B][M1]در سواری تو لاف فخر مزن[M2]که ترا جای لاف و مشغله نیست
[B][M1]تو چو کوهی و در مفاصل کوه[M2]حرکت جز به سعی زلزله نیست
[A]
[B][M1]نیست یک تن در همه روی زمین[M2]کو به نوعی از جهان فرسوده نیست
[B][M1]نیست بی‌غصه به گیتی هیچ کار[M2]در زمانه هیچ شخص آسوده نیست
[B][M1]رنده می‌باید چنانک آید ز پیش[M2]کار گیتی بر کسی پیموده نیست
[A]
[B][M1]به خدایی که بی‌ارادت او[M2]خلق را رنج و شادمانی نیست
[B][M1]کاندرین روزگار زن کردن[M2]بجز از محض قلتبانی نیست
[A]
[B][M1]بهاء الدین علی کز چرخ جودش[M2]دمی دریا و کان را خوشدلی نیست
[B][M1]دلش با بحر اخضر توامانست[M2]ولیکن او بدین بی‌ساحلی نیست
[B][M1]به نادر معدهٔ آزی بیابی[M2]که از انعام عامش ممتلی نیست
[B][M1]برو در سایهٔ اقبال او رو[M2]کز آن به کیمیای مقبلی نیست
[B][M1]حسودش گفت کز امثال این مرد[M2]جهان آخر بدین بی‌حاصلی نیست
[B][M1]کرم گفتا بلی لیک از هزاران[M2]یکی همچون بهاء الدین علی نیست
[A]
[B][M1]ای جوانمردی که هرگز چرخ پیر[M2]گام حکم الا به کامت برنداشت
[B][M1]از کفایت آنچه دارد طبع تو[M2]خاطر لقمان و اسکندر نداشت
[B][M1]دوستی دارم که در روی زمین[M2]کس ازو در حسن نیکوتر نداشت
[B][M1]بارها می‌گفت کایم نزد تو[M2]این سخن از وی دلم باور نداشت
[B][M1]این زمان آمد ولیکن کمترین[M2]در همه کیسه طسویی زر نداشت
[B][M1]گوشتی و نقل و نان ترتیب کرد[M2]لیک وجه بادهٔ احمر نداشت
[B][M1]بادهٔ نابم فرست ای آنکه دهر[M2]در سخاوت چون تویی دیگر نداشت
[B][M1]ور نداری از کس دیگر بخر[M2]وین مثل برخوان که جحی خر نداشت
[A]
[B][M1]هر کرا ریدنی بگیرد سخت[M2]رید بایدش و کارها بگذاشت
[B][M1]زانکه ما تجربت بسی کردیم[M2]تا نریدیم هیچ سود نداشت
[B][M1]تیز دادیم و گندها کردیم[M2]عقلها نیز هم برین بگماشت
[A]
[B][M1]جهان ز رفتن مودود شه موئید دین[M2]به ما نمود مزاج و به ما نمود سرشت
[B][M1]جریده‌ایست نهاد سیه سپید جهان[M2]که روزگار درو جز قضای بد ننوشت
[B][M1]چه سود از آنکه از این پیش خسروان کردند[M2]زرزمگاه قیامت به بزمگاه بهشت
[B][M1]چو عاقبت همه را تا به سنجر اندر مرو[M2]شدست بستر خاک و شدست بالین خشت
[B][M1]کدام جان که قضاش از ورای چرخ نبرد[M2]کدام تن که فناش از فرود خاک نهشت
[B][M1]بگو که خوشه آسانی از کجا چینم[M2]که گاو چرخ از این تخم و بیخ هیچ نکشت
[B][M1]بگو که جامهٔ آسایش از کجا پوشم[M2]چو دوک زهره از این تاروپود هیچ نرشت
[B][M1]مسافران بقا را چو نیست روی مقام[M2]دوروزه منزل و آرامگه چه خوب و چه زشت
[B][M1]خدای ناصر دین را بزرگ اجرای داد[M2]که دهر خرد بساطی ز ملک در ننوشت
[A]
[B][M1]شکلی نهاده‌اند حکیمان روزگار[M2]اعداد آن به رمز بخواهم همی نوشت
[B][M1]جشن عرب به سال درو اختران چرخ[M2]نقش مهین کعب ببین این نکو سرشت
[B][M1]میعاد وضع حمل و نماز و خدای عرش[M2]یاران مصطفی و طلاق و در بهشت
[A]
[B][M1]جریده‌ایست نهاد سیه سپید جهان[M2]که روزگار درو جز قضای بد ننوشت
[B][M1]جهان نثار گل تیره کرد آب سیاه[M2]وزان زمانه نهفت آنکه سالها بسرشت
[B][M1]زمانه روزی چند از طریق عشوه گری[M2]دهد بهار بقای ترا جمال بهشت
[B][M1]ولیک باد خزانش چو شاخ عمر شکست[M2]به موت بستر و بالین کند ز خاک و ز خشت
[A]
[B][M1]چاشتگه در شهر مرو آن نامور فخر زمان[M2]خسرو روی زمین سنجر ز عالم درگذشت
[B][M1]رفته از تاریخ هجرت پانصد و پنجاه و دو[M2]روز شنبه از ربیع‌الاول از بعد سه هشت
[A]
[B][M1]به خدایی که از صنایع او[M2]روی هر بوستان منقش گشت
[B][M1]که مرا در فراق خدمت تو[M2]زندگانی چو مرگ ناخوش گشت
[A]
[B][M1]ای بزرگی کز آب و خاک چو تو[M2]دست دوران آسمان نسرشت
[B][M1]تخمی از لطف در زمین کمال[M2]چو تو حراث روزگار نکشت
[B][M1]یاد کردی ز انوری به کرم[M2]باز بر پشت روزگار نبشت
[B][M1]غرض او تویی و خدمت تو[M2]نه ملاقات چوب و صحبت خشت
[B][M1]در سرایی که تو نخواهی بود[M2]در و دیوار او چه خوب و چه زشت
[B][M1]به خدایی که کعبه خانهٔ اوست[M2]که بود کعبه بی‌توام چو کنشت
[B][M1]میزبان اول آنگهی خانه[M2]روئیة الله نخست باز بهشت
[A]
[B][M1]در حدود ری یکی دیوانه بود[M2]سال و مه کردی به سوی دشت گشت
[B][M1]در تموز و دی به سالی یک دو بار[M2]آمدی در قلب شهر از طرف دشت
[B][M1]گفتی ای آنان کتان آماده بود[M2]زیر قرب و بعد ازین زرینه طشت
[B][M1]قاقم و سنجاب در سرما سه چار[M2]توزی و کتان به گرما هفت و هشت
[B][M1]گر شما را با نوایی بد چه شد[M2]ورچه ما را بود بی‌برگی چه گشت
[B][M1]راحت هستی و رنج نیستی[M2]بر شما بگذشت و بر ما هم گذشت
[A]
[B][M1]سراجی ای ز مقیمان حضرت ترمد[M2]رسید نامهٔ تو همچو روضه‌ای ز بهشت
[B][M1]حدیث فخری منحول اندرو کرده[M2]که دست و طبعش جز دوک آن حدیث نرشت
[B][M1]غرض چه یعنی دزدیست بی‌حیا آخر[M2]من این ندانم کز ماده گاو ناید کشت
[B][M1]به کعبهٔ سخن اندر چه ذکر او رانی[M2]که ذکر او نکند هیچ کافری به کنشت
[B][M1]گواهیش که گواهی خود در این محضر[M2]ز ننگ او به همه شهر خود دو کس ننوشت
[A]
[B][M1]مکرم مفصل سدیدالدین سپهر سروری[M2]ای کفت باغ امل را بهترین اردیبهشت
[B][M1]آنچنان افزون ز روی مرتبت ز ابنای عصر[M2]کافتاب از ماه و چرخ از خاک و کعبه از کنشت
[B][M1]دست قدرت صورت آدم همی کردی نگار[M2]ذکر اقبال تو بر اوراق گردون می‌نبشت
[B][M1]نه که خود آدم به ذکر تو تقرب می‌نمود[M2]چون صور بخش هیولی خاک آدم می‌سرشت
[B][M1]سرورا وقت ضرورت خاصه چون من بنده را[M2]بردن حاجت به نزدش چون کریمان نیست زشت
[B][M1]چون ندارم آنچه با قارون فروشد در زمین[M2]در دلم آنست کانرا قبله کردن زرد هشت
[B][M1]در چنین وقتی مرا چون بندهٔ امر توام[M2]از کف رادت که او جز تخم آزادی نکشت
[B][M1]گر نباشد آنچه اسمعیل را زو بد خلاص[M2]زان بنگریزم که آدم را برون کرد از بهشت
[A]
[B][M1]نیز مدح و غزل نخواهم گفت[M2]گرچه طبعم به شعر موی شکافت
[B][M1]کانک معشوق بود پیر شدست[M2]وانک ممدوح بود فرمان یافت
[A]
[B][M1]من به الماس طبع تا بزیم[M2]گوهر مدحت تو خواهم سفت
[B][M1]تو عطا گر دهی و گر ندهی[M2]بالله ار جز ثنات خواهم گفت
[A]
[B][M1]خسروا گوهر ثنای ترا[M2]جز به الماس عقل نتوان سفت
[B][M1]دی چو خورشید در حجاب غروب[M2]روی از شرم رای تو بنهفت
[B][M1]بیتی از گفته باز می‌گفتم[M2]رای عالی بر امتحان آشفت
[B][M1]گردی ار عقل داشت صحن دماغ[M2]جان به جاروب هیبت تو برفت
[B][M1]نطقم اندر حجاب شرم بماند[M2]خرم اندر خلاف عجز بخفت
[B][M1]حیرتم بر بدیهه خار نهاد[M2]تا به باغ بدیهه گل نشکفت
[B][M1]عذر مستی مگیر و بی‌خردی[M2]آشکارست این سخن نه نهفت
[B][M1]خود تو انصاف من بده چو منی[M2]چون تویی را ثنا تواند گفت؟
[B][M1]عقل الحق از آن شریفترست[M2]که شود با دماغ مستان جفت
[A]
[B][M1]گفتی اجل شهاب موئید که آن فلان[M2]رفت و نگفت رفتم و این ناصواب رفت
[B][M1]از بادهٔ نعیم تو شد چون به خانه مست[M2]رفتم چگونه گوید آن کو خراب رفت
[A]
[B][M1]ای ز جانم عزیزتر خاکی[M2]گر زمین عطف دامن تو برفت
[B][M1]از تو باز آمدن که یارد خواست[M2]عذر این آمدن که داند گفت
[A]
[B][M1]صفی‌الدین موفق را چو بینی[M2]بگویش کانوری خدمت همی گفت
[B][M1]همی گفت ای به وقت کودکی راد[M2]همی گفت ای به گاه خواجگی زفت
[B][M1]اگر از من بپرسد کو چه می‌کرد[M2]بگو در وصف تو دری همی سفت
[B][M1]به وصف حجرهٔ پیروزه در بود[M2]که آمد گنبد پیروزه را جفت
[B][M1]به شب گفت اندرو بودم ز نورش[M2]سواد شب ز چشمم ذره ننهفت
[B][M1]غلو می‌کرد کز حسنش زمین را[M2]بهاری تا به روز حشر نشکفت
[B][M1]سحاب از آب چشمش صحن می‌شست[M2]صبا از تاب زلفش فرش می‌رفت
[B][M1]درین بود انوری کامد غلامش[M2]که هیزم نیست چون آتش برآشفت
[B][M1]مرا گفت از چهار انگشت مردم[M2]که بر چارم فلک طنزش زند سفت
[B][M1]به استدعای خرواری دو هیزم[M2]زمستانی چو خر در گل همی خفت
[A]
[B][M1]گفتم آن تو نیست خواجه صلاح[M2]گفت چه گفتم آن دو خلقانت
[B][M1]گفت چون نیست گفتم از پی آنک[M2]گر بدو نافذست فرمانت
[B][M1]چون گذاری که بر زند هر روز[M2]قلتبانی سر از گریبانت
[A]
[B][M1]خسروا روزی ز عمرم گر سپهر افزون کند[M2]یا نگیرد بسته مرگم چون مگس را عنکبوت
[B][M1]گر توانم سجده‌گاه شکر سازم ساحتت[M2]چون مسیح مریم از صفر حمل تا پای حوت
[B][M1]پس چه گویی صرف یارم کرد بر درگاه تو[M2]هریکی این روزها را از پی یک‌روزه قوت
[B][M1]بخت را دانی که یارد کرد حی لاینام[M2]اعتکاف سدهٔ درگاه حی لایموت
[B][M1]طالب مقصود را یک سمت باید مستوی[M2]مرد را سرگشته دارد اختلافات سموت
[B][M1]من چو کرم پیله‌ام قانع به یک نوع از غذا[M2]توامان با صبر چون وتر حنیفی با قنوت
[B][M1]فضلهٔ طبعم نسیج‌الوحد از این معنی شدست[M2]فضلهٔ کرمک نسیج‌الالف شد با برگ توت
[B][M1]انوری لاف سخن تا کی زنی خاموش باش[M2]بو که چون مردان مسلم گرددت ملک سکوت
[A]
[B][M1]ای خواجه رسیدست بلندیت به جایی[M2]کز اهل سموات به گوشت برسد صوت
[B][M1]گر عمر تو چون قد تو باشد به درازی[M2]تو زنده بمانی و بمیرد ملک‌الموت
[A]
[B][M1]ای به تو مخصوص اعجاز سخن[M2]چون به وترای وتر در معنی قنوت
[B][M1]سمت درگاهت سعود چرخ را[M2]گشته در دوران کل خیرالسموت
[B][M1]روزگاری در کمال ناقصان[M2]روزگار اطلس کند ز برگ توت
[B][M1]ما چو قرص ارزن و حوت غدیر[M2]تو چو قرص آفتا و برج حوت
[B][M1]صعوهٔ ما مرد سیمرغ تو نیست[M2]تو قوی بازو به فضلی ما به قوت
[B][M1]پیش نظم چون نسیج الوحد تو[M2]چیست نظم ما نسیج النعکبوت
[B][M1]گرچه در تالیف این ابیات نیست[M2]بی‌سمین غثی و قسبی بی‌کروت
[B][M1]رای عالی در جواب این مبند[M2]لایق اینجا السکوتست السکوت
[B][M1]ای به حق بخت تو حی لاینام[M2]بادی اندر حفظ حی لایموت
[A]
[B][M1]صاحبا رای رفیعت که به معیار خرد[M2]هست پیوسته چو میزان فلک حادثه‌سنج
[B][M1]پیش شطرنجی تدبیر چو بر نطع امور[M2]از پی نظم جهان کرد بساط شطرنج
[B][M1]چرخ را اسب و رخی طرح کند در تدبیر[M2]فتنه را بر در شه مات نشاند بی‌رنج
[B][M1]باز چون دست به شطرنج تفرج یازی[M2]ای ز دست تو طمع رقص‌کنان بر سر گنج
[B][M1]شاه شطرنج که در وقت ضرورت ستده است[M2]بارها خانهٔ فرزین و پیاده به سپنج
[B][M1]چون ببیند که ترا دست بود بر سر او[M2]هم در آن معرکه با پیل کند نوبت پنج
[A]
[B][M1]هزار مدح شکر طعم وصف تو گفتم[M2]کزو نگشت مرا تازه یک صبوح فتوح
[B][M1]برادرم که دو تن تاک را نهد نیرو[M2]همی گسسته نگردد غبوق او ز صبوح
[B][M1]درست شد که دو تن تاک به ز صد ممدوح[M2]یقین شدم که دو ممدوح به ز صد ممدوح
[A]
[B][M1]اندرین عصر هرکه شعر برد[M2]به امید صلت بر ممدوح
[B][M1]چار آلت بیایدش ورنه[M2]گردد از رنج غم دلش مجروح
[B][M1]دانش خضر و نعمت قارون[M2]صبر ایوب و زندگانی نوح
[A]
[B][M1]ای خداوندی که هر کز خدمتت گردن کشید[M2]از ره جنبش فلک در گردنش افکند فخ
[B][M1]هم نکو خواهانت را دایم به روی تو نشاط[M2]هم بداندیشانت را دایم به ... من زنخ
[B][M1]ساحت آفاق را اکنون که فراش سپهر[M2]از حزیران صدره گسترد و تموز و آب یخ
[B][M1]بر سپهر اول از تاثیر نور آفتاب[M2]حدت خوی از عذار مه فرو شوید وسخ
[B][M1]میوها سر درکشند از شدت گرما به شاخ[M2]ماهیان بیرون فتند از جوشش دریا به شخ
[B][M1]وحش را گردد زبان در کام چون پشت کشف[M2]طیر را گردد نفس در حلق چون پای ملخ
[B][M1]در چنین گرما ز بختم هیچ سردی نی که نیست[M2]جز یکی کان نسبتی دارد به من یعنی که یخ
[A]
[B][M1]ای ملک پادشه شده ثابت‌قدم به تو[M2]بر امر و نهی تو قدمش را ثبات باد
[B][M1]در ذمت ملوک جهان دین طاعتت[M2]واجب‌تر از ادای صیام و صلات باد
[B][M1]واندر زمین مملکت از حرص خدمتت[M2]مردم گیاه رسته به جای نبات باد
[B][M1]نعال بارگاه ترا گرد دستگاه[M2]بر جای نعل و میخ هلال و بنات باد
[B][M1]در استخوان هرکه ز مهر تو مغز نیست[M2]از پای مال خاک رمیم و رفات باد
[B][M1]بس بر جگر چو جان به لب آید ز تشنگیش[M2]آب ار رود ز نایژهٔ حادثات باد
[B][M1]از آبهای دشمن تو اشک روشنست[M2]رخسارهٔ چو نیلش ازو چون فرات باد
[B][M1]هر باد عارضه که به عرضت گذر کند[M2]با نامهٔ شفا و نسیم نجات باد
[B][M1]ای پادشا سکندر ثانی و خضر تو[M2]این شربت مبارکت آب حیات باد
[A]
[B][M1]ای مقر عز تو از خرمی دارالقرار[M2]دایم از اقبال چون دارالقرار آباد باد
[B][M1]آن مکان کز تو فلک قدر و زمین بسطت شده است[M2]در نهاد خود فلک سقف و زمین بنیاد باد
[B][M1]گفته‌ای از روی آزادی نزولی کن درو[M2]جاودان جانت ز بند حادثات آزاد باد
[B][M1]وانکه گفتی طبع ما را شاد گردان گاهگاه[M2]گاه و بی‌گاهت دل صافی و طبع شاد باد
[B][M1]پایهٔ شعر از عذوبت برده‌ای بر آسمان[M2]آشمان را کمترین شاگرد تو استاد باد
[B][M1]باد شهرت را که دارد نسبت از باد بهشت[M2]بر سر از تشویر طبعت خاک و در کف باد باد
[B][M1]کمترین بندگان از بندگان خاص تو[M2]ای خداوندیت عام از بندگانت یاد باد
[A]
[B][M1]مجد دین ای جهان جود و کرم[M2]دست جود تو ابر و باران باد
[B][M1]ساحت عالم از طراوت تو[M2]چون رخ باغ در بهاران باد
[B][M1]نظر چشم و بوسه‌های لبت[M2]به لب و چشم گلعذاران باد
[B][M1]شربت خوشگوار امروزت[M2]چون همه عمر خوش‌گواران باد
[A]
[B][M1]ای زمان فرع زندگانی تو[M2]زندگانیت جاودانی باد
[B][M1]وی جهان شادمان به صحبت تو[M2]همه عمرت به شادمانی باد
[B][M1]امر و نهی تو بر زمین و زمان[M2]چون قضاهای آسمانی باد
[B][M1]بر در و بام حضرت عالیت[M2]که بهشتش بنای ثانی باد
[B][M1]روز و شب خدمت قضا و قدر[M2]پرده‌داری و پاسبانی باد
[B][M1]با فلک مرکب دوام ترا[M2]هم رکابی و هم عنانی باد
[B][M1]خضر و اسکندری به دانش و داد[M2]شربتت آب زندگانی باد
[B][M1]تو توانا و ناتوانی را[M2]با مزاج تو ناتوانی باد
[B][M1]تا به پایان رسد زمانهٔ پیر[M2]جاه و بخت ترا جوانی باد
[B][M1]هست فرمانت بر زمانه روان[M2]دایمش همچنین روانی باد
[B][M1]ملک و اقبال و دولت و شرفت[M2]این جهانی و آن جهانی باد
[A]
[B][M1]مبشر آمد و اخبار فتح ختلان داد[M2]نشاط باده کن ای خسرو خراسان شاد
[B][M1]درخت رقص‌کنان گشت و مرغ نعره‌زنان[M2]چو برد مژدهٔ فتحت به باغ و بستان باد
[B][M1]تویی که هرچ بخواهی خدات آن بدهد[M2]بدان دلیل کزو هرچه خواستی آن داد
[B][M1]تویی که تیغ تو چون سیل خون برانگیزد[M2]کنند انجم و ارکان ز روز طوفان یاد
[B][M1]به عون عدل تو از شیر و یوز بستانند[M2]گوزن و آهو در بیشه و بیابان داد
[B][M1]ز سنگ ریز در تست دست دریا پر[M2]ز فتح باب کف تست ابر نیسان راد
[B][M1]جهان ز خصم تو مخذول‌تر نیابد کس[M2]مگر ز مادر محنت برای خذلان زاد
[B][M1]چنانکه نصرت دین می‌کنی ز رایت و رای[M2]به هرچه روی نهی ناصر تو یزدان باد
[A]
[B][M1]آن خداوندی که سال و ماه را[M2]تکیه بر اجزای روز و شب نهاد
[B][M1]مر موالید جهان را سیزده[M2]اصل و فرع و منشاء و مطلب نهاد
[B][M1]چار سفلی را از آن ام نام کرد[M2]نام آن نه علویان را آب نهاد
[B][M1]هرچه از عالم بخیلی جمع کرد[M2]یک مکان‌شان مطعم و مشرب نهاد
[B][M1]آن بخیل آباد ممسک خانه را[M2]روز فطرت نام او نخشب نهاد
[A]
[B][M1]مذلت از طمع خیزد همیشه[M2]وجودش در جهان نامنتفع باد
[B][M1]طمع آرد به روی مرد زردی[M2]که لعنتهای رکنی بر طمع باد
[A]
[B][M1]ای ریاحین ملک تازه به تو[M2]راحت از راح قسم روحت باد
[B][M1]شهپر فکرت جهان‌پیما[M2]قدم قاصد فتوحت باد
[B][M1]از تو بر فتنه نوحه کرده فلک[M2]زندگانی و عمر نوحت باد
[B][M1]نسبت عشق و رغبت باده[M2]مانع توبهٔ نصوحت باد
[B][M1]تا بود راح کارساز صبوح[M2]کار هر صبح با صبوحت باد
[A]
[B][M1]ای خداوندی که بنای جهان یعنی خدای[M2]گوهر پاک ترا اصل نکوکاری نهاد
[B][M1]آستان ساحت جاه ترا چون برکشید[M2]عقل کل هم پای بر خاکش بدشواری نهاد
[B][M1]فتنه را خواب ضروری دیده از گیتی بدوخت[M2]چون قضا در دیدهٔ بخت تو بیداری نهاد
[B][M1]دی حیات تو نهادستی مرا در تن چنانک[M2]بالله ار در خاک هرگز ابر آذاری نهاد
[B][M1]عذر آن اقدام چون خواهم که خاکش را سپهر[M2]سرمهٔ چشم خداوندی و جباری نهاد
[B][M1]شاد باش ای مصطفی سیرت که خلق شاملت[M2]بی‌تکلف بر تکبر داغ بیزاری نهاد
[B][M1]از شرف در عرض من عرقی نهادستی چنانک[M2]مصطفی در نسل بوایوب انصاری نهاد
[A]
[B][M1]مثال عالی دستور چون به بنده رسید[M2]قیام کرد و ببوسید و بر دو دیده نهاد
[B][M1]خدای عزوجل را چو کرد سجدهٔ شکر[M2]زبان به شکر خداوند و ذکر او بگشاد
[B][M1]چه گفت گفت زهی ساکن از وقار تو خاک[M2]چه گفت گفت زهی سایر از نفاذ تو باد
[B][M1]تویی که عاشق عهد بقای تست جهان[M2]مگر که عهد تو شیرین شد و جهان فرهاد
[B][M1]تویی که بر در امروز دی و فردا را[M2]اگر بخواهی حاضر کنی ز روی نفاذ
[B][M1]مرا به خدمت شه خوانده‌ای که خدمت او[M2]نه من سپهر کند آن زمانه را بنیاد
[B][M1]عماد دولت و دین آنکه حصن دولت و دین[M2]پس از وفور خرابی شدند ازو آباد
[B][M1]شه مظفر فیروز شه که فتح و ظفر[M2]ز سایهٔ علم و شعلهٔ سنانش زاد
[B][M1]کدام دولت باشد چو بندگی شهی[M2]که بندگیش کند سرو و سوسن آزاد
[B][M1]چو سرو و سوسن آزاد بندهٔ شاهند[M2]هزار بنده چو من بنده بندهٔ شه باد
[B][M1]به سمع و طاعت و عزم درست و رای قوی[M2]تنی به خدمت کوژ و دلی ز دولت شاد
[B][M1]به روز یازدهم از رجب روانه شدم[M2]که کط ز شهر تموزست ویج از مرداد
[B][M1]اگر زمانه با تمام عزم باشد رام[M2]وگر ستاره با عطای عمر باشد راد
[B][M1]به شکل باد روم زانکه باد در حرکت[M2]نیاورد ز بیابان و آب جیحون یاد
[B][M1]چو زیر ران کشم آن مرکبی که رایض او[M2]گه ریاضت او بود باد را استاد
[B][M1]عنان صولت جیحون چنان فرو گیرم[M2]که از رکاب گرانم برآورد فریاد
[B][M1]چو بگذرم به در خسروی فرود آیم[M2]که هم مربی دینست و هم مراقب داد
[B][M1]به امر یار سلیمان به عزم شبه کلیم[M2]به فر قرین فریدون به ملک مثل قباد
[B][M1]به عون دولتش از بخت داد بستانم[M2]که داد بخت من از چرخ دولت او داد
[B][M1]بقاش باد نه چندان که در شمار آید[M2]که رونقی ندهد هرچه در شمار افتاد
[A]
[B][M1]اگر بخت یاری دهد چون منی را[M2]جنیبت بدو شاه سنجر فرستد
[B][M1]دو دست و دو پای خر استغفرالله[M2]که او دوستان را چنین خر فرستد
[A]
[B][M1]اگر عالم سراسر ظلم گیرد[M2]نیابد هیچ مظلوم از فلک داد
[B][M1]همه ظلم از نجوم و از فلک دان[M2]که لعنت بر نجوم و بر فلک باد
[A]
[B][M1]تو آن کریمی کز التفات خاطر تو[M2]نیاز تا به ابد در نعیم و ناز افتد
[B][M1]خرد سزای تو نا معنییی به دست آرد[M2]هزار سال در اندیشهٔ دراز افتد
[B][M1]به بیست بیت مدیح تو در کرم بینی[M2]چنان فتد که به اصلاح آن نیاز افتد
[B][M1]عجب مدار که اندر سرای عالم کون[M2]گهی نشیب فتد کار و گه فراز افتد
[B][M1]ز حرص مدح تو باشد که از درخت سخن[M2]لطیفه‌ای مثلا نیم پخته باز افتد
[A]
[B][M1]به خدایی که از شب تیره[M2]روز روشن همی پدید آرد
[B][M1]بی‌قلم بر بساط آینه فام[M2]صورت آفتاب بنگارد
[B][M1]کز غمت انوری ز آتش دل[M2]آب حسرت ز دیده می‌بارد
[A]
[B][M1]ای شاه جهان حیهٔ صندوق خزانت[M2]از هرچه نه خاص تو شود بانگ برارد
[B][M1]وانجا که فتد مال تو در معرض قسمت[M2]دنبک زند و حق طمعها بگزارد
[B][M1]یکماه دگر گر ندهی سوزن عدلش[M2]حقا که گر آن حیه ترا جبه گذارد
[A]
[B][M1]طاعت پادشاه وقت به وقت[M2]هرکه در بندگی بجای آرد
[B][M1]رحمت سایهٔ خدای برو[M2]سایهٔ رحمت خدای آرد
[B][M1]خاصه آن پادشا که چترش را[M2]بخت با سایهٔ همای آرد
[B][M1]ستراعلی جلال دولت و دین[M2]که اگر سوی سد ره رای آرد
[B][M1]جبرئیل از پی رکاب رویش[M2]نوبتی بر در سرای آرد
[B][M1]آنکه در حل مشکلات امور[M2]کلک او صد گره‌گشای آرد
[B][M1]کاه با اصطناع انصافش[M2]خدمتیهای کهربای آرد
[B][M1]روز حکمش قضای ملزم را[M2]هر زمان زیر دست رای آرد
[B][M1]رشک دستش سحاب نیسان را[M2]گریهای به های های آرد
[B][M1]آنکه چون عصمتش تتق بندد[M2]دور بینندگی به پای آرد
[B][M1]مردم دیده را ز خاصیتش[M2]آسمان از رمد قبای آرد
[B][M1]باد را سوی حضرتش تقدیر[M2]بسته دست و شکسته پای آرد
[B][M1]نفس نامی ز حرص مدحت او[M2]برگ سوسن سخن‌سرای آرد
[B][M1]ای سلیمان عهد را بلقیس[M2]کس به داود لحن نای آرد
[B][M1]بنده گرچه به دستبرد سخن[M2]با همه روزگار پای آرد
[B][M1]طبع حسان مصطفایی کو[M2]تا ثناهای غمزده‌ای آرد
[B][M1]زانکه مقبول مصطفی نشود[M2]هرچه طیان ژاژخای آرد
[B][M1]از سلیمان و مور و پای ملخ[M2]یاد کن هرچه این گدای آرد
[B][M1]تا بود زادهٔ بنات زمان[M2]هرچه خاک نبات‌زای آرد
[B][M1]باد را جوز دی چو عدل بهار[M2]رنگ‌فرسای مشکسای آرد
[B][M1]لالهٔ ناشکفته بی‌رزمی[M2]رمحهای سنان‌گزای آرد
[B][M1]نرگس نوشکفته بی‌بزمی[M2]جامهای جهان‌نمای آرد
[B][M1]جاهت اندر ترقیی بادا[M2]که مددهای جانفزای آرد
[B][M1]خصمت اندر تراجعی بادا[M2]که خللهای جانگزای آرد
[A]
[B][M1]خدایگانرا از چشم زخم ملک چه باک[M2]چو بخت آتش فتح و سپند می‌آرد
[B][M1]هنوز ماه ز تایید تو همی تابد[M2]هنوز ابر ز انعام تو همی بارد
[B][M1]ز خشکسال حوادث چگونه خشک شود[M2]نهال ملک که اقبال جاودان کارد
[B][M1]لگام حکم تو خواهد سر زمانه و بس[M2]که کامش از قبل طاعت تو می‌خارد
[B][M1]اگرچه همت اعلام تو درین درجه است[M2]که جود او به سؤالی جهان کم انگارد
[B][M1]ز بند حکم تو بیرون شدن به هیچ طریق[M2]زمانه می‌نتواند جهان نمی‌یارد
[B][M1]نه دیر زود ببینی که بار دیگر ملک[M2]زمام حکم به دستت چگونه بسپارد
[B][M1]ز روزگار مکن عذر کردهاش قبول[M2]که وام عذر تو جز کردگار نگزارد
[B][M1]ترا خدای چو بر عالم از قضا نگماشت[M2]بجای تو دگری واثقم که نگمارد
[B][M1]مباد روزی جز ملک تو جهان که جهان[M2]به روز روشن از آن پس ستاره بشمارد
[B][M1]در این که هستی مردانه‌وار پای‌افشار[M2]که بر سر تو فلک موی هم نیازارد
[B][M1]در فرج به همه حال زود بگشاید[M2]چو مرد حادثه بر صبر پای بفشارد
[B][M1]ترا هنوز مقامات ملک باز پس است[M2]خطاست آنکه همی حاسد تو پندارد
[B][M1]تو آفتاب ملوکی و سایهٔ یزدان[M2]تویی که مثل تو خورشید سایه بنگارد
[B][M1]چو آفتاب فلک را غروب نیست هنوز[M2]خدای سایهٔ خود را چنین بنگذارد
[B][M1]ز خواب بندهٔ خسرو معبران فالی[M2]گرفته‌اند که غمهای ملک بگسارد
[B][M1]به خواب دید که در پیش تخت شعری خواند[M2]وزان قصیده همین قطعه یاد می‌آرد
[A]
[B][M1]ای جهانی پر از مکارم تو[M2]انوری در جهان ترا دارد
[B][M1]چون قوی‌دل بود به رحمت تو[M2]هر زمان زحمتت همی آرد
[B][M1]چکند گرچه نیست بر تو عزیز[M2]خویشتن خوار می‌نپندارد
[B][M1]بسکه کوشد که با تو دم نزند[M2]کرمت خامشش بنگذارد
[B][M1]مبرمی شرط شاعریست ولیک[M2]بنده را زان شمار نشمارد
[B][M1]اینک این مباینت حکمیست[M2]که به انصاف حکم بگزارد
[B][M1]اینکه او پشت دست می‌خاید[M2]همه را پشت پای می‌خارد
[B][M1]چه کنم قصه چون دراز کنم[M2]عیش تلخم همی بیازارد
[B][M1]آب چون آتشم فرست که باد[M2]بر سرم خاک غم همی بارد
[B][M1]آب انگور بوک سعی کند[M2]تا غمم غوره در نیفشارد
[A]
[B][M1]اگر در خدمتت تقصیر کردم[M2]مگر لطفت مرا معذور دارد
[B][M1]که بهتر آن کسی باشد که هردم[M2]ز مخدومان گرانی دور دارد
[A]
[B][M1]درخت دولت شاه عجم سر بر فلک دارد[M2]بلی سر بر فلک یازد چو بیخ اندر سمک دارد
[B][M1]سرافرازی و غواصی سزد شاخی و بیخی را[M2]که آب چشمهٔ شمشیر تیز خاصبک دارد
[B][M1]سپهداری که در قهر بداندیشان شه طوطی[M2]سپاهش را ظفر منهی و از نصرت یزک دارد
[B][M1]مخالف کی تواند دیدعز عز دین هرگز[M2]چو اندر دیده از پیکان او دایم خسک دارد
[B][M1]خیال تیغ فتح‌انگیز او دشمن گداز آمد[M2]مگر این دستبرد آب و آن طبع نمک دارد
[B][M1]ز بهر بخششی کان هر زمان حشر دگر سازد[M2]مگر کان آنچ دارد با کف او مشترک دارد
[B][M1]بقا باداش اندر عز و دولت با فلک همبر[M2]که اندر خدمت خسرو هنر بیش از فلک دارد
[A]
[B][M1]جور یکسر جهان چنان بگرفت[M2]که همی بوی عدل نتوان برد
[B][M1]وز بزرگی که نفس حادثه راست[M2]می‌شناسم که فاعلیست نه خرد
[B][M1]وز طریق دگر شناخته‌ام[M2]که ره جور جابران بسپرد
[B][M1]ماند یک چیز اینکه او چو بکرد[M2]تختهٔ دیگران چرا بسترد
[B][M1]نه همه مغز به که لختی پوست[M2]نه همه صاف به که بعضی درد
[B][M1]ور تو بر اتفاق و بخت نهی[M2]چون کلاهی ببایدش زد و برد
[B][M1]عقل آغاز کار کم نکند[M2]نه در این ماجرا کم است از کرد
[B][M1]وانکه قسمی به خویشتن بربست[M2]خویشتن را شریک ملک شمرد
[B][M1]وانکه دست از چرا و چون بکشید[M2]وقت تسلیم هم قدم نفشرد
[B][M1]خواجه دانی که چیست حاصل کار[M2]تا نباید عنان به دیو سپرد
[B][M1]متفکر همی بباید زیست[M2]متحیر همی بباید مرد
[A]
[B][M1]ای زتو بنهاده کلاه منی[M2]هر که نیاید کلهش از دو برد
[B][M1]نام تو اوراق سعادت نبشت[M2]جاه تو الواح نحوست سترد
[B][M1]ازخلفات ذات دویم چون برفت[M2]نام مبارک پدرت را سپرد
[B][M1]جز تو کرا در صف عرض جهان[M2]عارض تقدیر جهانی شمرد
[B][M1]باد صبای کرمت چون بجست[M2]آتش آز بنی‌آدم بمرد
[B][M1]قدر فلک باتو چه گر سخت باخت[M2]نرد تقدم نتواتنست برد
[B][M1]رو که دراین عهد ز می تلخ‌تر[M2]صاف تویی باقی خم جمله درد
[B][M1]در شکم خاک کسی نیست کو[M2]پشت زمین چون تو به واجب سپرد
[B][M1]بار بزرگیت زمین کی کشد[M2]کیک و عماری نه محالیست خرد
[B][M1]ای که ز تو آز شود پایمال[M2]وی که ز تو حرص برد دستبرد
[B][M1]من که ره از حادثه گم کرده‌ام[M2]پی سپری می‌شوم اکنون چو کرد
[B][M1]عزم بر آنست که عهدی رود[M2]پای بر آن عهد بخواهم فشرد
[B][M1]خرقه بپوشم به همین قافیت[M2]قافیت اول یعنی که برد
[A]
[B][M1]به کلاهی بزرگ کرد مرا[M2]آنکه گیتی به چشمشس آمد خرد
[B][M1]آنکه آب کلاهداری چرخ[M2]آب دستار خواجگیش ببرد
[B][M1]هر که پیشش کمر به خدمت بست[M2]بر کله گوشهٔ زمانه سپرد
[B][M1]... در زهرهٔ سپهر نمود[M2]تا کلاهه بخورد و لب بسترد
[B][M1]پس چو از قلهٔ‌المبالاتش[M2]پس از آن کس مرا به کس نشمرد
[B][M1]دست از صحبتم چنان بکشید[M2]پای بر فرق من چنان بفشرد
[B][M1]که نه محرم شدم به شادی و غم[M2]نه حریف آمدم به صافی و درد
[B][M1]گفتم آن را کله چگونم نهم[M2]که کلاهی ببایدش زد و برد
[B][M1]خیز پیرا که راه ما غلط است[M2]به سر راه باز گرد چو کرد
[B][M1]آن جوان بخت را بپرس و بگوی[M2]که سفینه بده کلاه بمرد
[A]
[B][M1]شمس بی نور و خواجهٔ بی‌اصل[M2]چند از این دفع گرم و وعدهٔ سرد
[B][M1]از سر جوی عشوهٔ آب ببند[M2]بیش از این گرد پای حوض مگرد
[B][M1]تا مرا در میان تابستان[M2]مر ترا پوستین نباید کرد
[A]
[B][M1]ای برادر نسل آدم را خدی از روی لطف[M2]نامها دادست پیش ازتر و خشک و گرم و سرد
[B][M1]هر کسی را کنیت و نام و لقب در خورد اوست[M2]پس در آوردست‌شان اندر جهان خواب و خورد
[B][M1]حاسدا مودود شاه ناصرالدین را لقب[M2]گرموئید شد تو زین معنی چرا باشی به درد
[B][M1]دان که او را نعمت دیگر نو نیامد زاسمان[M2]زانکه از روز ولادت خود موئید بود مرد
[B][M1]بیش از این چیزی دگر حادث نشد در نام او[M2]آن به نیکونامی اندر جملهٔ آفاق فرد
[B][M1]چون پدر مودود نامش کرد تایید خدای[M2]از سیم حرف و چهارم حرف او یک حرف کرد
[B][M1]باد نامش درجان باقی وذاتش همچو نام[M2]ملک گیتی دستگاه و حفظ مردان پایمرد
[A]
[B][M1]میر طغرل بمرد و من گفتم[M2]ملک‌الموت کار مردان کرد
[B][M1]برهانید مردمان را زو[M2]مردمی کرد و سخت نیک آورد
[B][M1]قلتبانی که شصت سال بزیست[M2]یک درم سنگ نان خویش نخورد
[A]
[B][M1]به خدایی که کوه و دریا را[M2]خازن در و لعل رخشان کرد
[B][M1]که من از درد فرقت لب تو[M2]آن کشید م که شرح نتوان کرد
[A]
[B][M1]شادمانی گزین و نیک خویی[M2]که زمانه وفا نخواهد کرد
[B][M1]از سر روزگار گرد برآر[M2]پیش از آن کز سرت برآرد گرد
[A]
[B][M1]تابش رای سایهٔ یزدان[M2]منت آفتاب باطل کرد
[B][M1]آنچه بامن زلطف کرد امروز[M2]دربهار آفتاب با گل کرد
[B][M1]کرمش پایمرد گشت و مرا[M2]منت دستبوس حاصل کرد
[B][M1]خدمت خاک درگهش همه عمر[M2]جان من بنده در همه دل کرد
[A]
[B][M1]به خدایی که آب حکمت او[M2]از دل خاک می‌دماند ورد
[B][M1]دست تقدیر او ز دامن شب[M2]بر رخ روز می‌فشاند گرد
[B][M1]که رهی در فراق وصلت تو[M2]زندگانی نمی‌تواند کرد
[A]
[B][M1]به خدایی که درسپهر بلند[M2]اختر و مهر و مه مرکب کرد
[B][M1]دایهٔ صنع و لطف قدرت او[M2]رونق حسن تو مرتب کرد
[B][M1]که جهان بر من غریب اسیر[M2]اشتیاق جمال تو شب کرد
[A]
[B][M1]مرکب من که دادهٔ شه بود[M2]جان فدای مراکب شه کرد
[B][M1]بنده را با پیادگان سپاه[M2]درچنین جایگاه همره کرد
[B][M1]اندر آمد ز بی جوی از پای[M2]رویم از غم به گونهٔ که کرد
[B][M1]سالها گفت باز نتوانم[M2]آنچه با من فلک درین مه کرد
[A]
[B][M1]آنکه او دست و دلت را سبب روزی کرد[M2]درگهت را در پیروزی و بهروزی کرد
[B][M1]یافت از دست اجل جان گرامیش خلاص[M2]هر کرا خدمت جان‌پرور تو روزی کرد
[B][M1]ای ولی‌نعمت احرار سوی نعمت و ناز[M2]آز را داعی جود تو ره‌آموزی کرد
[B][M1]با جهانی کفت آن کرد که با خاک و نبات[M2]باد نوروزی و باران شبانروزی کرد
[B][M1]فضلهٔ بزم توفراش به نوروز برفت[M2]باغ را مایه به دست آمد و نوروزی کرد
[B][M1]بخت پیروز ترا گنبد فیروزهٔ چرخ[M2]تاقیامت سبب نصرت و پیروزی کرد
[B][M1]زبدهٔ گوهر آن شاه که از گوشهٔ تخت[M2]سالها گوهر تاجش فلک‌افروزی کرد
[B][M1]پاسبانی جهان گر تو بگویی بکند[M2]فتنه بی‌عدل کزین پیش جانسوزی کرد
[B][M1]وز سراپردهٔ آن شاه کز انگشت نفاذ[M2]ماه را پرده دری کرد و قبادوزی کرد
[B][M1]از شب و روز میندیش که با تست بهم[M2]آنکه از زلف شبی کرد و ز رخ روزی کرد
[A]
[B][M1]در جهان با مردمان دانی که چون باید گذاشت[M2]آن قدر عمری که یابد مردم آزاد مرد
[B][M1]کاستینها در غم او ترکنند از آب گرم[M2]فی‌المثل گز بگذرد بر دامن او باد سرد
[A]
[B][M1]گرچه شب سقطهٔ من هر که دید[M2]پاره‌ای از روز قیامت شمرد
[B][M1]عاقبت عافیت‌آموز را[M2]گنج بزرگست پس از رنج خرد
[B][M1]من چو نیم دستخوش آسمان[M2]کی برم از گردش او دستبرد
[B][M1]نقش طبیعی سترد روزگار[M2]نقش الهی نتواند سترد
[B][M1]پی نبری خاصه در این حادثه[M2]تانشوی بر سر پی همچو کرد
[B][M1]واقعه از سر بشنو تا به پای[M2]پای براین راه جه باید فشرد
[B][M1]سوی فلک می‌شدم الحق نه زانک[M2]تا بشناسم سبب صاف و درد
[B][M1]منزلتت گفت شوی بنگری[M2]تا کلهیت آید از این هفت برد
[B][M1]خاک چو از عزم من آگاه شد[M2]روح برو از غم هجرم بمرد
[B][M1]حلم مرا باز برو دل بسوخت[M2]راه نکو عهدی ویاری سپرد
[B][M1]از فلکم باز عنان باز تافت[M2]بار دگر زی کرهٔ خاک برد
[A]
[B][M1]قلتبانی هم به خواهر هم بزن[M2]نیست پیدا گرچه کس پنهان نکرد
[B][M1]چند گویی خواهر من پارساست[M2]گپ مزن گرد حدیث او مگرد
[B][M1]پارسا در خانهٔ تو نان تست[M2]زانکه نانت را نه زن بیند نه مرد
[A]
[B][M1]جهان گر مضطرب شد گو همی شو[M2]من و می تا جهان آرام گیرد
[B][M1]دلم را انده امروز بس نیست[M2]که می اندوه فردا وام گیرد
[A]
[B][M1]هر که به ورزیدن کمال نهد روی[M2]شیوهٔ نقصان ز هیچ روی نورزد
[B][M1]زلزلهٔ حرص اگر زهم ببرد کوه[M2]گرد قناعت بر آستانش نلرزد
[B][M1]رفعت اهل زمانه کسب کند زانک[M2]صحبت اهل زمانه هیچ نه ارزد
[A]
[B][M1]امیرالجبال آنکه با جاه جودش[M2]نه گردون براند نه دریا ستیزد
[B][M1]چو دست گهر بار او نیست گردون[M2]به پرویزن ابر گوهر چه بیزد
[B][M1]پلنگ خلافش نزد هیچ کس را[M2]که درحال موش اجل برنمیزد
[B][M1]فلک ساغر ماه نو پیش دارد[M2]که از جام همت جراعی بریزد
[B][M1]مگر سیم سیماب شد دستش آتش[M2]هر آنجا که این آمد آن می‌گریزد
[B][M1]که از موج دریای دستش کم آمد[M2]که گوید که از کوه دریا نخیزد
[A]
[B][M1]کی بود کین سپهر حادثه زای[M2]جمله از یکدگر فرو ریزد
[B][M1]تا چو پرویز نست او که مدام[M2]بر جهان آتش بلا بیزد
[B][M1]در جهان بوی عافیت نگذاشت[M2]چند از این رنگ فتنه آمیزد
[B][M1]برنخیزد مگر به دست ستم[M2]مکن ندانم کزین چه برخیزد
[B][M1]می نیارم گریخت گرنه نه من[M2]دیو از این روزگار بگریزد
[B][M1]به بیوسی چو گربه چند کنم[M2]زانکه چون سگ ز بد نپرهیزد
[B][M1]بالله از بس که این لئیم ظفر[M2]با مقیمان خاک بستیزد
[B][M1]آنچنان شد که بر فلک به مثل[M2]شیر با گاو اگر برآویزد
[B][M1]زانکه باشد که درمزاج فلک[M2]چون پلنگان فسادی انگیزد
[B][M1]هر کجا در دل زمین موشی است[M2]سرنگون سار بر فلک میزد
[A]
[B][M1]به خدایی که وصف بی چونش[M2]همه اسباب عقل بر هم زد
[B][M1]کاف کن در مشیتش چو بگشت[M2]صنع بی‌رنگ هر دو عالم زد
[B][M1]روح را قبهٔ مقدس بست[M2]طبه را خرگه مجسم زد
[B][M1]شحنهٔ امر و نهی تکلیفش[M2]خیمه بر آب و خاک آدم زد
[B][M1]که اگر بنده انوری هرگز[M2]به خلاف رضای تو دم زد
[A]
[B][M1]مقبلی آنکه روز و شب ادبار[M2]از سر و ریش او همی ریزد
[B][M1]دست بر نبض هر کسی که نهاد[M2]روح او از عروق بگریزد
[B][M1]هر کجا کو نشست از پی طب[M2]درزمان بانگ مرگ برخیزد
[B][M1]ملک‌الموت کوفته دارد[M2]اندر آن دارویی که آمیزد
[A]
[B][M1]روز را رایگان ز دست مده[M2]نیست امکان آنکه باز رسد
[B][M1]دست این روزهای کوتاهست[M2]که بدان دولت دراز رسد
[B][M1]آنچ از آن چاره نیست آنرا باش[M2]به سرت گرچه ترکتاز رسد
[B][M1]سایه بر قحبهٔ جهان مفکن[M2]تا برت آفتاب ناز رسد
[B][M1]باری از راه خویشتن برخیز[M2]چون که کارت به احتراز رسد
[B][M1]مفس با بند آرزو بر پای[M2]دیر درعقل بی‌نیاز رسد
[B][M1]مهر و حقه است ماه و سپهر[M2]که به شاگرد حقه‌باز رسد
[B][M1]مستعدان به کام خویش رسند[M2]کارها چون به کارساز رسد
[B][M1]عمر بر ناگریز تفرقه کن[M2]تا ازو قسم آز رسد
[B][M1]هر کرا درد ناگزیر گرفت[M2]کی به غم خوردن مجاز رسد
[B][M1]یک غذا شو که مایه چندان نیست[M2]که همه چیز را فراز رسد
[A]
[B][M1]گر اندک صلتی بخشد امیرت[M2]ازو بستان کزو بسیار باشد
[B][M1]عطای او بود چون ختنه کردن[M2]که اندر عمر خود یکبار باشد
[A]
[B][M1]شعر تر و خوب بنده گوید[M2]انعام نصیب غیر باشد
[B][M1]این رسم نو آمدست امسال[M2]ان شاء الله که خیر باشد
[A]
[B][M1]به خدایی که بی‌شناس مقیم[M2]دردل و دیده آتشم باشد
[B][M1]مرگ هر چند خوش نباشد لیک[M2]بی رخ دوستان خوشم باشد
[A]
[B][M1]غلام توام چون غلامت نباشد[M2]هر آنکس که در نام نام تو باشد
[B][M1]چنین صد حوادث تو دانم که دانی[M2]که در عهدهٔ یک پیام تو باشد
[B][M1]چه باشد که کامم درین برنیاید[M2]چو امروز گیتی به کام تو نباشد
[B][M1]گرفتم غلامت نباشد غلامت[M2]نه آخر غلام غلام تو باشد
[A]
[B][M1]مدت عالم به آخر می‌رسد بی‌هیچ شک[M2]طالع عالم نمی‌بینی که چون منحوس شد
[B][M1]احتباس روزی خلق آسمان آغاز کرد[M2]آدمی‌زاد از بقا یکبارگی مایوس شد
[B][M1]خلق رابی‌وجه روزی عمر خواهد بود نه[M2]وجه روزی از کجا چون بوالحسن محبوس شد
[B][M1]ای جهان را بوده بنیاد از طریق مکرمت[M2]چون تو مستاصل شدی یکبارگی مدروس شد
[A]
[B][M1]دعاگو اسبکی دارد که هر روز[M2]ز بهر کاه تا شب می‌خروشد
[B][M1]غزل می‌گویم و در وی نگیرد[M2]دو بیتی نیز کمتر می‌نیوشد
[B][M1]توقع دارد از اصطبل مخدوم[M2]که اورا کولواری کاه نوشد
[B][M1]وگر که نیست در اصطبل مخدوم[M2]در این همسایه شخصی می‌فروشد
[A]
[B][M1]خداوندا رهی را شاهدی هست[M2]که چرخ از عشق او پروین فروشد
[B][M1]مدام از شاخ زلف و باغ رخسار[M2]به عاشق سنبل و نسرین فروشد
[B][M1]مرا گوید به مستی هرزه بفروش[M2]که عاشق وقت مستی آن فروشد
[B][M1]به پیران سر نکو ناید که چاکر[M2]برای لوت او سرگین فروشد
[A]
[B][M1]گفتم چو لطف بار خدایم قبول کرد[M2]جانم ز قهر و غصهٔ ایام رسته شد
[B][M1]گفتم چو صبح وعدهٔ انعام او دمید[M2]روزیم فاضل آمد و روزم خجسته شد
[B][M1]خود بعد انتظار درازم گلو گرفت[M2]نومیدیم که جانم از آن درد خسته شد
[B][M1]گیرم که سنت صله برخاست از جهان[M2]آخر در زکوة چرا نیز بسته شد
[A]
[B][M1]ای خداوندی که درمعراج قدر و منزلت[M2]تا به جایی همتت برشد که فکرت بر نشد
[B][M1]خاک‌پای تست آنکش کیمیا داند خرد[M2]بر مسی هرگز فکندش آسمان کان زر نشد
[B][M1]نوک کلک تاست آن کش جوهری داند صدف[M2]قطره‌ای هرگز بدو پیوست کو گوهر نشد
[B][M1]بر هوای دولتت مرغ خلافی کی گذشت[M2]کز سموم انتقامت عاقبت بی‌پر نشد
[B][M1]در بهار خدمتت شاخ وفاقی کی شکفت[M2]کز صبای اصطناعت جفت برگ و بر نشد
[B][M1]ماجرایی خرده‌وار اندر میان خواهم نهاد[M2]باورم کن گرچه کس را از من این باور نشد
[B][M1]دسته‌ای ده کاغذم فرموده‌ای زان روزها[M2]در تقاضا گرچه زان پس نوک کلکم تر نشد
[B][M1]خواستم تا قطعه‌ای پردازم امروز اندر آن[M2]زین مطول‌تر ولیکن زین مطول‌تر نشد
[B][M1]زانکه چون اندیشه کردم از بباضش چاره نیست[M2]حالی از بی‌کاغذی دستم به نظمش درنشد
[B][M1]لاغری ناید شگفت از بخت من آن بخت تست[M2]کز دوام آرزو پهلوی او لاغر نشد
[A]
[B][M1]من واین نفس که با قحبهٔ رعنای جهان[M2]چون خسان عشق نبازم نه به سهو و نه بعمد
[B][M1]قدرت دادن اگر نیست مرا باکی نیست[M2]همت ناستدن هست و لله الحمد
[A]
[B][M1]اوحدالدین که در سؤال و جواب[M2]بدهد داد علم و بستاند
[B][M1]به بزرگی جواب این فتوی[M2]بکند چون به فضل برخواند
[B][M1]آنکه داند که حال عالم چیست[M2]پس تواند کز آن بگرداند
[B][M1]هم بر آن گر بماند از چه سبب[M2]عقل اینجا همی فروماند
[A]
[B][M1]افتخار جهان حمیدالدین[M2]که خرد مدح تو همی خواند
[B][M1]دانکه از هیچ روی نتوان گفت[M2]که نداند همی و نتواند
[B][M1]ماند یک چیز آنکه خود نکند[M2]گرچه حالی تواند و داند
[B][M1]زانکه بر بی‌نیاز واجب نیست[M2]کز پی نفع کس قضا راند
[B][M1]لم در افعال او نیاید از آن[M2]که سبب در میانه بنشاند
[B][M1]غنی مطلق از غرض دورست[M2]فعل او کی به فعل ما ماند
[B][M1]هیچ تدبیر نیست جز تسلیم[M2]خویشتن بیش از این نرنجاند
[A]
[B][M1]انوری را خدایگان جهان[M2]پیش خود خواند و دست داد و نشاند
[B][M1]باده فرمود و شعر خواست ازو[M2]واندر آن سحر کرد و در افشاند
[B][M1]چون به مستی برفت بار دگر[M2]کس فرستاد و پیش تختش خواند
[B][M1]همه بگذار این نه بس که ملک[M2]نام او بر زبان اعلی راند
[B][M1]بیش از این در زمانه دولت نیست[M2]هیچ باقیش در زمانه نماند
[A]
[B][M1]ای آنکه لقب تاش ثاقب تو[M2]هر شب ز فلک اهرمن رماند
[B][M1]موئمن به زبان بر پس اذاجاء[M2]نام پسر و کنیت تو خواند
[B][M1]خورشید جهان را به هر وظیفت[M2]نور دگر از رای تو ستاند
[B][M1]بر چهرهٔ گیتی اگر بخواهی[M2]خالی ز سیاهی شب نماند
[B][M1]گیتی به لب خشک نامرادان[M2]بی‌دست تو آبی نمی‌رساند
[B][M1]وز معرکهٔ آز بی‌محابا[M2]بی‌وجود تو کس را نمی‌رهاند
[B][M1]وز قدر تو اندر حروف معجم[M2]کلک تو نهد زانکه او تواند
[B][M1]منشی فلک با فنون انشاء[M2]پیش قلمت هر ز بر نداند
[B][M1]بر سدهٔ تو کاسمان به رغبت[M2]آن خواهد کانجم برو فشاند
[B][M1]چون سایهٔ نشاندست انوری را[M2]عشق تو وزین گونه او نشاند
[B][M1]گر نیست اجازه به ادخلوها[M2]باز آیت الراحلون بخواند
[A]
[B][M1]خداوندا تو می‌دانی که بنده[M2]نیارد هیچ زحمت تا تواند
[B][M1]ولیکن چون به چیزی حاجت افتد[M2]ز گیتی مرجع دیگر نداند
[B][M1]نیابد همتش از نفس رخصت[M2]که از کس جز شما چیزی ستاند
[B][M1]نه آن دامن کشیدست از تکبر[M2]که گردون گرد منت برفشاند
[B][M1]کم از بیتی بود وا و با[M2]که گر امروز بر افلاک خواند
[B][M1]بحمدا به اقبال خداوند[M2]که بختش هرچه باید می‌چشاند
[B][M1]فذلک چون تو کردی عزم جنبش[M2]قرار کارها چونین نماند
[B][M1]اگرچه راتب معهود بنده[M2]اجل معتمد هر مه رساند
[B][M1]تو آنی کز جفا و جور گردون[M2]به یک صولت دلت بازش رهاند
[B][M1]بمان در نعمت و شادی همه عمر[M2]که آن نعمت بدین نعمت بماند
[A]
[B][M1]با جلال تو ای حمیدالدین[M2]رونق ماه و آفتاب نماند
[B][M1]طلعت فضل و چهرهٔ دانش[M2]از ضمیر تو در نقاب نماند
[B][M1]بی‌تو ما را به حق نعمت تو[M2]در دل و چشم صبر و خواب نماند
[B][M1]تا من از تو جدا شدم به خطا[M2]در دلم فکرت صواب نماند
[B][M1]جامهٔ عیش را طراز برفت[M2]خیمهٔ لهو را طناب نماند
[B][M1]شخص اقبال را حیات بشد[M2]جام لذات را شراب نماند
[A]
[B][M1]بسا سخن که مرا بود وان نگفته بماند[M2]ز من نخواست کس آنرا و آن نهفته بماند
[B][M1]سخن که گفته بود همچو در سفته بود[M2]مرا رواست گر این در من نسفته بماند
[A]
[B][M1]جفای گنبد گردان به پایه‌ای برسید[M2]کز آن فرازتر اندر ضمیر پایه نماند
[B][M1]خرد چو مورچه در تشت حیرتست ازآنک[M2]مدبران را تدبیر تشت و خایه نماند
[B][M1]از آفتاب حوادث چنان بسوخت جهان[M2]که کوه را به مثل دستگاه سایه نماند
[B][M1]کدام طفل تمنی کنون رسد به بلوغ[M2]چو در سواد و بیاض زمانه دایه نماند
[B][M1]طمع ببر ز سرایی که نظم عیش درو[M2]به هم سرایه توان داد و هم سرایه نماند
[B][M1]جهان وظایف روزی و امن باز گرفت[M2]مجاهزان فلک را مگر که مایه نماند
[A]
[B][M1]آن بزرگانی که در خاک خراسان خفته‌اند[M2]این در معنی که خواهم گفت ایشان سفته‌اند
[B][M1]عاقلان با تجارب عالمان ذوفنون[M2]دوستی با غزنوی چون آب و روغن گفته‌اند
[A]
[B][M1]ایمنی را و تندرستی را[M2]آدمی شکر کرد نتواند
[B][M1]در جهان این دو نعمت است بزرگ[M2]داند آن کس که نیک و بد داند
[A]
[B][M1]ای خداوندی که بر درگاه جاهت بنده‌وار[M2]چرخ و انجم سالها اجری و راتب خورده‌اند
[B][M1]بنده را فخرالزمان اسحق و چندین کس جز او[M2]تازه از انعام تو چیزی حکایت کرده‌اند
[B][M1]گر درستست این سخن معلوم کن تا آن برات[M2]خود که آوردست و کی باری به من ناورده‌اند
[A]
[B][M1]گر خداوند عصمةالدین را[M2]عارضه رنجه داشت روزی چند
[B][M1]آن بدان از بد ستارهٔ نحس[M2]یا جفای سپهر بد پیوند
[B][M1]دولتی داشت بس به غایت تیز[M2]چون قضا قادر و چو چرخ بلند
[B][M1]بخت بیدار مهربانش گفت[M2]که بود در کمال بیم گزند
[B][M1]دفع چشم بد جهانی را[M2]همچنین نرم نرم و خنداخند
[B][M1]داشت از روی مصلحت دو سه روز[M2]دل او را که شاد باد نژند
[B][M1]ور تو کفارتی نهی آنرا[M2]من نباشم بدان سخن خرسند
[B][M1]کادمیزاده‌ای که بی‌گنه است[M2]کی به کفار تست حاجتمند
[B][M1]وانکه معصوم هست دست گناه[M2]پای او را نیارد اندر بند
[B][M1]معصیت را به عالم عصمت[M2]وهم هم درنیاورد به کمند
[B][M1]پس چه کفارت این چه کفر بود[M2]یا چه بیهوده باشد و ترفند
[B][M1]لفظ کفارت ای سلیم القلب[M2]بپذیر از من مسلمان پند
[B][M1]هیچ معصوم را چو نپسندی[M2]عصمت صرف را مکن به پسند
[B][M1]ای ز آباء و امهات وجود[M2]چون تو هرگز نزاده یک فرزند
[B][M1]به خدایی که نیست مانندش[M2]گرچه مستغنیم از این سوگند
[B][M1]که ز انصاف روزگار امروز[M2]همه چیزیت هست جز مانند
[B][M1]وانکه در عرضگاه کون و فساد[M2]چرخ را نیست هیچ خویشاوند
[B][M1]نظم پروین نداد کاری را[M2]تا به شکل بنات نپراکند
[B][M1]گر نگاری نگاشت باز بشست[M2]ور نهالی نشاند باز بکند
[B][M1]باری از طوبی تو طوبی لک[M2]سالها رفت و بر گلی نفکند
[B][M1]روزگارت جگر نخواهد داد[M2]خصم گو روز و شب جگر می‌رند
[B][M1]گر گشاید زمانه ور بندد[M2]دل به جز در خدای هیچ مبند
[B][M1]پایت اندر رکاب تاییدست[M2]درنیتفی از این سیاه و سمند
[B][M1]تو که در حفظ ایزدی چه کنی[M2]حرز و تعویذ اهل جند و خجند
[B][M1]حرف و صوت ار قضا بگرداند[M2]مرحبا زند و حبذا پازند
[B][M1]از که کرد آتش حوادث دور[M2]در سرای سپنج دود سپند
[B][M1]تا که در نطع دهر در بازیست[M2]رخ بهرام و اسب مار اسفند
[B][M1]باد فرزین عز و عمرت را[M2]از پیاده دوام فرزین بند
[B][M1]شخص و دینت ودیعت ایزد[M2]بی‌نیاز از طبیب و دانشمند
[B][M1]عدد سالهای مدت تو[M2]همچو تاریخ پانصد و چل و اند
[A]
[B][M1]ممسکی جست مر مرا در بلخ[M2]که همه شهر اندر آن بندند
[B][M1]تا ببینند خواجه کجاست[M2]کس ندیدست و جمله خرسندند
[B][M1]من ندیدم ولیک تا نه چرا[M2]می‌ببرند تا بپیوندند
[A]
[B][M1]کهتر و مهتر و وضیع و شریف[M2]همه سرگشته‌اند و رنجورند
[B][M1]دوستان گر به دوستان نرسند[M2]اندرین روزگار معذورند
[A]
[B][M1]سرورا از می سخاوت تو[M2]عالمی شاد و خرم و مستند
[B][M1]هرکه هستند در نشیمن خاک[M2]همه بر بوی جود تو هستند
[B][M1]بنده با شاهدی و مطربکی[M2]این زمان از سه قلتبان جستند
[B][M1]به امیدی تمام بعد الله[M2]هر سه همت در آن کرم بستند
[A]
[B][M1]یکی و پنج و سی وز بیست نیمی[M2]وگر قدرت بود فرسنگکی چند
[B][M1]چو زین بگذشت و ما و مطرب و می[M2]گناه از بنده و عفو از خداوند
[A]
[B][M1]صاحبا دین و ملک بی‌تو مباد[M2]کز جهان کار این و آن دارند
[B][M1]زانکه این دو ودیعتند که خلق[M2]از خدای و خدایگان دارند
[B][M1]ملک و دین را زمان زمان تو باد[M2]کاب و رونق درین زمان دارند
[B][M1]تویی آنکس که ذکر مدت تست[M2]تا که گویندگان زبان دارند
[B][M1]عالمی دئر پناه نعمت تو[M2]شکر شکر در دهان دارند
[B][M1]امتی در وفای خدمت تو[M2]کمر عهد بر میان دارند
[B][M1]دامن عرصه‌ایست جاه ترا[M2]این که این چار قهرمان دارند
[B][M1]گوشهٔ طارمی است قدر ترا[M2]این که این هفت پاسبان دارند
[B][M1]دوستان از تواتر کرمت[M2]خانه چون راه کهکشان دارند
[B][M1]دشمنان از تراکم سخطت[M2]فتنه در مغز استخوان دارند
[B][M1]ضبط عالم به تیغ و کلک کنند[M2]که اثرهای بی کران دارند
[B][M1]کلک فرزانگان کارگزار[M2]تیغ ترکان کاردان دارند
[B][M1]زین کروه آنکه اهل انعامند[M2]همه از نعمت تو جان دارند
[B][M1]زان گروه آنکه اهل اقطاعند[M2]همه از دست تو جهان دارند
[B][M1]جود می‌گفت با کرم روزی[M2]که کسانی که این مکان دارند
[B][M1]گر جهانداری به شرط کنند[M2]چه نکوتر که بر چه سان دارند
[B][M1]کرم از سوی تو اشارت کرد[M2]که کریمان جهان چنان دارند
[B][M1]کیسه پرداز بحر و کان کف تست[M2]که بدو خرج جاودان دارند
[B][M1]طاعت آموز انس و جان در تست[M2]کش همه سر بر آستان دارند
[B][M1]همه در مهر خازنت بادا[M2]هرچ اضافت به بحر و کان دارند
[B][M1]همه با داغ طاعتت بادند[M2]هرکه نسبت به انس و جان دارند
[B][M1]پای بر خاک هر زمین که نهی[M2]منتی تا بر آسمان دارند
[A]
[B][M1]دوستی در سمر کتابی داشت[M2]یک دو صفحه به پیش من برخواند
[B][M1]که فلان شخص در فلان تاریخ[M2]به یکی بیت بدره‌ای بفشاند
[B][M1]وان دگر پادشه به یک نکته[M2]عالمی را فراز تخت نشاند
[B][M1]گفتم ای دوست نرهاتست این[M2]این سخن بر زبان نشاید راند
[B][M1]آخر این قوم عادیان بودند[M2]که خود از نسلشان کسی بنماند
[A]
[B][M1]پنج قالاشیم در بیغوله‌ای[M2]با حریفی کو رباب خوش زند
[B][M1]چرخ مردم‌خوار گویی خصم ماست[M2]تا چو برخیزیم بر هر شش زند
[B][M1]بی‌شرابی آتش اندر ما زدست[M2]کیست کو آتش در این آتش زند
[A]
[B][M1]بیخ دو غماز برانداختند[M2]اصل بشد فرع چه تن می‌زند
[B][M1]اسعد بندار به دوزخ رسید[M2]مخلص غزال چه فن می‌زند
[A]
[B][M1]ای نمودار آفتاب بلند[M2]گشته ایمن چو آسان ز گزند
[B][M1]صورت فتح و قبهٔ ظفری[M2]این‌چنین دلگشای دشمن بند
[B][M1]ساحتت آب قندهار ببرد[M2]صنعتت بیخ نوبهار بکند
[B][M1]سقف تو با سپهر همسایه[M2]صحن تو با بهشت خویشاوند
[B][M1]آسمانی که نیستت همتا[M2]یا بهشتی که نیستت مانند
[B][M1]از تو آباد باد و فرخ باد[M2]آنکه بنیاد فرخ تو فکند
[B][M1]مجد دین بوالحسن هست عقیم[M2]مادر عالم از چو او فرزند
[B][M1]آنکه دستش به دادن روزی[M2]آمد اندر زمانه روزی مند
[B][M1]تا ز تاریخها شود معلوم[M2]کز فلان چند شد ز بهمان چند
[B][M1]عدد سالهای عمرش باد[M2]همچو تاریخ پانصد و چل و اند
[A]
[B][M1]به خدایی که دست قدرت او[M2]ناوک مجری قدر فکند
[B][M1]دست قهرش مگر ز وعد و وعید[M2]جوز در مغز معصیت شکند
[B][M1]کز ملافات مردک جاهل[M2]بیخ شادی ز جان و دل بکند
[A]
[B][M1]احکام دین چو از شرف‌الدین شرف گرفت[M2]آنرا عنایت ازلی تقویت کند
[B][M1]آن کاملست او که نماند جهان جهل[M2]گر علم را به کلک و نظر تربیت کند
[B][M1]از رای اوست تابش خورشید عاریت[M2]مه زان به طبع تابش ازو عاریت کند
[B][M1]هردم ز غایت و رعش کاتب یمینش[M2]همسایه را به عزل همی تعزیت کند
[B][M1]نشگفت اگر به قوت فتویش بعد از این[M2]باگرگ میش کشته لجاح دیت کند
[B][M1]هان تا به منصبش نکنی تهنیت که دین[M2]خود را به منصب شرف تهنیت کند
[A]
[B][M1]ای کریمی که رای همت تو[M2]عدم سایلان وجود کند
[B][M1]شرم دارد زمانه با چو تویی[M2]که ز حاتم حدیث جود کند
[B][M1]حاتم از خاک گربرآرد سر[M2]خاک پای ترا سجود کند
[A]
[B][M1]گنبد پیروزه گون بااختران سیم رنگ[M2]هر شبی تا روز وصف بی نوایی من کند
[B][M1]روزگار بی‌نوایی وصل را هجران دهد[M2]اتفاق تنگ دستی دوست را دشمن کند
[B][M1]صعب و تاریکست دوراز وصل تو شبهای من[M2]شمعها باید که این تاریک را روشن کند
[B][M1]پاره‌ای ازاعتقاد خویش نزد من فرست[M2]تاشبم را روشن و این حجره را گلشن کند
[B][M1]ورنه فراش سرای مکرمت را نصب کن[M2]تا دو دانگی در وجوه یک منی روغن کند
[A]
[B][M1]ای خداوندی که از دریای دستت روزگار[M2]آز مفلس را چو کان تا جاودان قارون کند
[B][M1]گر سموم قهر تو بر بحر و کان یابد گذر[M2]در این بیجاده و بیجادهٔ آن خون کند
[B][M1]ور نسیم لطف تو بر آتش دوزخ وزد[M2]شعلهٔ او فعل آب دجله و جیحون کند
[B][M1]کلک تو میزان حشر آمد که در بازار ملک[M2]زشت و خوب از هم جدا و خیر و شر موزون کند
[B][M1]عقل را حیرت همی آید ز کلکت گاه‌گاه[M2]کو به تنهایی همی ترتیب عالم چون کند
[B][M1]دانکه تشریف خداوند خراسان آیتیست[M2]کز بزرگی نسخ آیتهای گوناگون کند
[B][M1]پاسبانش ز انبساط نسبت همسایگی[M2]کسوت خود را شبی گر تحفهٔ گردون کند
[B][M1]از نشاط اینکه این تشریف خدمتگار اوست[M2]در زمان دراعهٔ کحلی ز سر بیرون کند
[B][M1]گرنه این بودی روا بودی که در تشریف تو[M2]آنکه روز عالمی ذکری همی میمون کند
[B][M1]از ولوع خویش بر مدح تو ناگه گفتمی[M2]پایگاه کعبه را کسوت کجا افزون کند
[B][M1]شادبادی تا جهان صد سال دیگر بر درت[M2]همچنین خدمت کند از جان همی کاکنون کند
[A]
[B][M1]دوستی گفت صبر کن ایراک[M2]صبر کار تو خوب و زود کند
[B][M1]آب رفته به جوی باز آید[M2]کار بهتر از آنکه بود کند
[B][M1]گفتم آب ار به جوی باز آید[M2]ماهی مرده را چه سود کند
[A]
[B][M1]به خدایی که قدر قدرت او[M2]ماه را عاجز محاق کند
[B][M1]کاین دل ریش آرزومندم[M2]تا که با وصلت اتفاق کند
[B][M1]گر زند خیمه بر دروغ زند[M2]ور کند شادی نفاق کند
[A]
[B][M1]ای خداوندی که پیش لطف خاک پای تو[M2]آب حیوان از وجود خویش بیزاری کند
[B][M1]پای باست زین اگر بر خنگ ایام افکند[M2]فتنه نتواند که در ظلمش ستمکاری کند
[B][M1]روی هر خاکی که از موزه‌ت جمالی کسب کرد[M2]تاابد با زمزم و کوثر کله داری کند
[B][M1]موزهٔ خاص ترادستار کردم از شرف[M2]موزهٔ خاص ترا زیبد که دستاری کند
[B][M1]نام میمون تو تا بر ساق او بنوشته‌اند[M2]ساف عرش از رشک آن دولت همی زاری کند
[B][M1]موزه‌ای کز افسری بیش است در پایش کنم[M2]حاش لله بنده هرگز این سبکساری کند
[B][M1]آ سمان از بهر تاج خسرو سیارگان[M2]روزها شد تاهمی از من خریداری کند
[B][M1]هر کرا ای دست موزه‌اش از تفاخر دست داد[M2]برهمه عالم زبر دستی و جباری کند
[B][M1]شاد و دولت یار بادی تا به سعی آ فتاب[M2]در نما نفس نباتی را صبا یاری کند
[A]
[B][M1]ترا هجا نکند انوری معاذالله[M2]نه او که از شعرا کس ترا هجا نکند
[B][M1]نه از بزرگی تو زانک از معایب تو[M2]چه جای هجو که اندیشه هم کرانکند
[A]
[B][M1]کامل العصر نیک نیک بدان[M2]با من این سیف نیک می‌نکند
[B][M1]غرضم حاصل و دلم فارغ[M2]می‌تواند ولیک می‌نکند
[B][M1]مرغزی‌وار گر چه قافیه نیست[M2]خود سلام علیک می‌نکند
[A]
[B][M1]بافلک دی نیازمندی گفت[M2]چون منت گر نیازمند کنند
[B][M1]زان ستمها که گردش تو کند[M2]توچه گویی که باتو چند کنند
[B][M1]آخر این اختران بی معنیت[M2]چند بخت مرانژند کنند
[B][M1]بی سبب هر زمان چو پایهٔ خویش[M2]پایهٔ طاقتم بلند کنند
[B][M1]به زمستان گر آتشی یابم[M2]هفت عضوم برو سپند کنند
[B][M1]حلقهٔ جیب کهنه در حلقم[M2]هر زمان حلقهٔ کمند کنند
[B][M1]عالمی ناپسند احوالند[M2]تا کی احوال ناپسند کنند
[B][M1]در احسان چرا بنگشایند[M2]چارهٔ چند مستمند کنند
[B][M1]فلکش گفت بربروت مخند[M2]که جهانیت ریشخند کنند
[B][M1]در احسان بگو که بگشاید[M2]بوالحسن را چو تخته‌بند کنند
[B][M1]ما در آنیم تا قضا و قدر[M2]زهر آن فتنه باز قند کنند
[B][M1]که به مویی فلک بیاویزد[M2]گر به مویی برو گزند کنند
[A]
[B][M1]ای خداوندی که از روی تفاخر بنده‌وار[M2]نعل اسبت اختران در گوش نه گردون کنند
[B][M1]آفتاب رای و ابر دست گوهربار تو[M2]آز را از بی‌نیازی جاودان قارون کنند
[B][M1]لمعهٔ رخسار جاه و عکس اشک دشمنت[M2]کهربا را چون عقیق از خاصیت گلگون کنند
[B][M1]بنده را شاگرد خوارزمی است شیطان هیکلی[M2]کان چنان هیکل نه در کوه و نه در هامون کنند
[B][M1]معده‌ای دارد که سیری را درو امید نیست[M2]در علاج جوع کلبی کوه اگر معجون کنند
[B][M1]از نهیب او نهنگان رخت بر خشکی کشند[M2]گر شیاطین صورت امعاش بر جیحون کنند
[B][M1]یک دم ار خالی شود حلقش که زهرش باد و مار[M2]راست چون دیوی بود کش انکژه در ... کنند
[B][M1]از شره گویی همی حلوای صابونی خورد[M2]گر خمیر نان او خود جمله از صابون کنند
[B][M1]حاش لله گر بماند یک مه دیگر به مرو[M2]آه و واویلا که تا این چند مسکین چون کنند
[B][M1]کز نهیب معدهٔ او هر شبی تا بامداد[M2]اهل شهر و روستا بر نان همی افسون کنند
[B][M1]مخت سوب و بکند او که از بیخم بکند[M2]طبع موزونم همی زاندیشه ناموزون کنند
[B][M1]صاحبا یارب جزایت خیر بادا خیر کن[M2]کندرین موسم بسی خیرات گوناگون کنند
[B][M1]یا غلامی چند را از روی حسبت بر گمار[M2]تا شبیخون آورند و دفع این ملعون کنند
[B][M1]یا بکش این کافر زن روسبی را آشکار[M2]پادشاهان از پی یک مصلحت صد خون کنند
[B][M1]یا بگو زان پیش کز عالم برآرد قحط کل[M2]تا به سیلی از حدود عالمش بیرون کنند
[B][M1]یا بفرما اهل دیوان را که تا من بنده را[M2]زانچه مجری دارم اجرا یک‌نفر افزون کنند
[A]
[B][M1]ای کریمی که از نوال کفت[M2]کان و دریا همیشه ناله کنند
[B][M1]روزی خلق چون مقدر شد[M2]به کف دست تو حواله کنند
[B][M1]عیش خوش بر دلم حرام شدست[M2]بامنش باز می حلاله کنند
[B][M1]زر نابم ده ازپی کابینش[M2]زانچه از شیشه در پیاله کنند
[B][M1]شادزی تا که دایگان فلک[M2]در کنارت هزار ساله کنند
[A]
[B][M1]ای بزرگی که کلک وهمت تو[M2]روی امید را چو لاله کنند
[B][M1]از یک احسان تو شکسته‌دلان[M2]جبر کسر هزار ساله کنند
[B][M1]به نماز در تو بگرایند[M2]آن کسان کز نیاز ناله کنند
[B][M1]قحط فرموده قلتبانی چند[M2]که خری را به یک نواله کنند
[B][M1]در وثاق من آمدند امروز[M2]تا بلا را به من حواله کنند
[B][M1]دفع ایشان نمی‌توانم کرد[M2]جز به چیزی که در پیاله کنند
[A]
[B][M1]پس دریده بریده پیشی چند[M2]که ندیمان حضرت شاهند
[B][M1]از چپ و راست خلق می‌رانند[M2]که کسی چند پاره در راهند
[A]
[B][M1]خدایگانا آنی که دوستدارانت[M2]ز نور رای تو دانم ستاره رای شوند
[B][M1]قبول درگه تو چون بیافتند به قدر[M2]چو ساکنان مجره سپهرسای شوند
[B][M1]به بنده خانهٔ تو بر امید آنکه مگر[M2]به یمن طائر بختت طرب‌فزای شوند
[B][M1]نشسته چار حریفند شاهد و شیرین[M2]بدانکه تا ز می لعل سرگرای شوند
[B][M1]شرابشان نرسیدست زان همی ترسم[M2]که شاهدان همه ناگاده باز جای شوند
[B][M1]به یک دو ساغر پر شان که دردهد ساقی[M2]به کام بنده همین هر سه چار پای شوند
[B][M1]اگر عزیز کنی شان به شیشه‌ای دو شراب[M2]حریف و بندهٔ تو تا شراب گای شوند
[A]
[B][M1]به خشک ریش گری در هری ندیدستی[M2]ز هجو روی سیاهی که نوبتی بیند
[B][M1]کنون به خیمه زدن دانه‌ای پراکندی[M2]که مرغ ذکر تو تا جاودان از آن چیند
[B][M1]در آن دو لفظ سخن چاردست و پای شتر[M2]چنان نشنید کان شیوه عقل بگزیند
[B][M1]مکن به عذر و تلطف دل مرا دریاب[M2]که چوب خیمه در آن نیز نیک بنشیند
[A]
[B][M1]آسمان آن بخیل بدفعلست[M2]که ازو جز که فعل بد نجهد
[B][M1]نان و آبش مخور که هرکه خورد[M2]هرگز از دست او به جان نرهد
[B][M1]خاک از او به که گر کسی به مثل[M2]مشتکی جو به نزد او بنهد
[B][M1]چون کریمان از او قبول کند[M2]پس به هر دانه بیست باز دهد
[A]
[B][M1]خسروا آب آسمان نشود[M2]که کمال تو نور خور ندهد
[B][M1]لقمهٔ بی جگر نمی‌یابم[M2]شد چنین عمر او نظر ندهد
[B][M1]گرده‌گاه جهان شکافته باد[M2]که یکی گرده بی‌جگر ندهد
[B][M1]ملک‌الموت را ملامت نیست[M2]که به بیمار گل شکر ندهد
[B][M1]تو جهان نیستی جهانداری[M2]این اشارت به تو ضرر ندهد
[B][M1]تو بکن زیبد ار قضا نکند[M2]توبده شاید از قدر ندهد
[B][M1]کمر عمر تو مبادا سست[M2]تافلک را قبا کمر ندهد
[B][M1]نقش نام زمانه افروزت[M2]سکه از دوستی به زر ندهد
[B][M1]کافران را چه باک باشد اگر[M2]خشم تو مایهٔ سقر ندهد
[B][M1]داد بنده نمی‌دهد در تو[M2]حبذا گر دهد وگر ندهد
[B][M1]جود تو حق از آن فراوانست[M2]کار او بود اگر وگر ندهد
[B][M1]دست میمون تو از آن دستست[M2]که به کشت طمع مطر ندهد
[B][M1]وای آن رزمگه که حملهٔ تو[M2]دهد و نصرت وظفر ندهد
[B][M1]جز تو کس را نشاید آدم گفت[M2]عقل مشاطگی به خر ندهد
[B][M1]گرچه بسیار درد دل دارد[M2]جز به اندازه درد سر ندهد
[B][M1]حرمت تو نه آن درخت بود[M2]که به سالی هزار برندهد
[B][M1]خاک در گاه تو نه آن سرمه است[M2]که به چشم هنر بصر ندهد
[A]
[B][M1]زن چو میغست و مرد چون ماهست[M2]ماه را تیرگی زمیغ بود
[B][M1]بدترین مرد اندر این عالم[M2]به بهینه زنان دریغ بود
[B][M1]هر که او دل نهد به مهر زنان[M2]گردن او سزای تیغ بود
[A]
[B][M1]تویی آن صدر که بر پایهٔ قدرت نرسد[M2]به مثل گر سر خصم تو بر افلاک بود
[B][M1]دست در دامن جاه تو زند هرکه ورا[M2]دامن دولتش از دست فلک چاک بود
[B][M1]زهر آسیب زمانه نکند هیچ خلل[M2]هر کرا خدمت درگاه تو تریاک بود
[B][M1]زاستین کرم تست اگر درهمه عمر[M2]دامنی بینی کزگرد فلک پاک بود
[B][M1]پس پسندی ز پسندیده خصالت که سه روز[M2]پای من چون سر بد خواه تو بر خاک بود
[B][M1]چه خبر باشد از لشکر جاهت که درو[M2]به حسب مشرف و عارض دهد باک بود
[A]
[B][M1]چه خیر باشد در خیل و لشکری که درو[M2]نجیب مشرف و عارض فرید لنگ بود
[B][M1]شکست پای یکی زود تا نه دیر رسد[M2]خبر که دست دگر نیز زیر سنگ بود
[A]
[B][M1]یک چند روزگار نه از راه مکرمت[M2]بر ما دری ز نعمت گیتی گشاده بود
[B][M1]چون چیز اندکی به هم افتاد باز برد[M2]گفتی که نزد ما به امانت نهاده بود
[B][M1]وامروز هرکه گویدم آن نیم ثروتی[M2]کز مادر زمانه به تدریج زاده بود
[B][M1]چون با تو نیست گویمش آن بازخواست زود[M2]گویی دهنده از سر جودی نداده بود
[B][M1]گردون چو سگ به فضلهٔ خود بازگشت کرد[M2]بیچاره او که کارش با این فتاده بود
[A]
[B][M1]کسی را که بد مست باشد، قفا[M2]چنان کن به سیلی که نیلی بود
[B][M1]که پیران هشیار دل گفته‌اند[M2]که درمان بدمست سیلی بود
[A]
[B][M1]ای شاه ز نقدها که باشد[M2]در کیسهٔ صبح و شام موجود
[B][M1]در کیسهٔ عمر انوری نیست[M2]الا نفسی سه چار معدود
[B][M1]وان نیز به بند و مهر او نیست[M2]تا خرج کند چو نقد معهود
[B][M1]گیرم که یکی دو زان بدزدد[M2]تا رای فلک رسد به مقصود
[B][M1]نی دست تصرفش ببرند[M2]وین عاقبتی بود نه محمود
[B][M1]آنگه چه زند چو دست نبود[M2]در دامن جست و جوی معبود
[B][M1]دانی که چو حال بنده این است[M2]ای عنصر عدل و رحمت و جود
[B][M1]شب خوش بادیش کن به کلی[M2]نه شاعر و شعر هست مفقود
[B][M1]ای تا به ابد شب تمنیت[M2]آبستن روزهای مسعود
[A]
[B][M1]هر که زی خویشتن گران آید[M2]به بر دیگران گران نبود
[B][M1]وانکه گوید که من سبک‌روحم[M2]زو گرانتر درین جهان نبود
[B][M1]از سبک روح راحت افزاید[M2]وز گران جز فساد جان نبود
[A]
[B][M1]گفتم ترا مدیح دریغا مدیح من[M2]خود کرده‌ام ندارد باکرد خویش سود
[B][M1]چون احتلام بود مرا مدح گفتنت[M2]بیدار گشتم آب نه درجای خویش بود
[A]
[B][M1]کرد عالی بنای این مجدود[M2]اختر سعد و طالع مسعود
[B][M1]از برای نزول میر عمید[M2]صدر دنیا ضیاء دین مودود
[B][M1]آنکه حکمش دهد ز روی نفاذ[M2]آتش و آب را نزول وصعود
[B][M1]به تفکر رسد به سر فلک[M2]به تجسس رسد به وهم حسود
[B][M1]دل او برده بارنامهٔ بحر[M2]کف او کرده کارنامهٔ جود
[B][M1]هست فرمانش رهنمای قضا[M2]هست احسانش نقش بند وجود
[B][M1]نیست بر رای او غلط ممکن[M2]نیست از عقل کل خطا معهود
[B][M1]ای ز حزم تو در حوالی ملک[M2]دولت و فتنه در قیام و قعود
[B][M1]وی ز عدل تو در نواحی دهر[M2]جور و انصاف در صدور و ورود
[B][M1]پیش ذهن تو غیب برده رکوع[M2]پیش کلک تو کرده وحی سجود
[B][M1]به کمال خدای گر به جز اوی[M2]هست کاملتر از تو یک موجود
[B][M1]تا که افلاک را در این حرکت[M2]نیست کون و فساد کس مقصود
[B][M1]باد عمر تو درحصول مراد[M2]همچو دوران چرخ نامعدود
[A]
[B][M1]زهی صاحب ملک پرور که گیتی[M2]سخای ترا چرخ یک روزه آید
[B][M1]زلعل نگین تو درحکم مطلق[M2]همی لرزه در چرخ پیروزه آید
[B][M1]چو وهم تو در سیر برهان نماید[M2]ازو باد را سنگ در موزه آید
[B][M1]اگر آز من نعمت تو بداند[M2]در ایام تو نوبت روزه آید
[B][M1]زدهر سیه کاسه الحق چنانم[M2]که از پشت من دستهٔ کوزه آید
[B][M1]هوا ماه دیگر چنان گرم گردد[M2]که دوزخ به دنیا به دریوزه آید
[B][M1]اگر آن نخواهم که از پیله باشد[M2]بباید مرا آنچه از قوزه آید
[A]
[B][M1]ای خداوندی که از ایام اگر خواهی بیابی[M2]جز نظیر خویش دیگر هرچت از خاطر برآید
[B][M1]تاد اگر خاک سم اسبت به دوزخ برفشاند[M2]تا ابد از آتش او فعل آب کوثر آید
[B][M1]کمترین بندگانت انوری بر در به پایست[M2]چون حوادث باز گردد یا چو اقبال اندر آید
[A]
[B][M1]شاهدی دارم ای بزرگ چنانک[M2]چاکرش آفتاب می‌باید
[B][M1]تا دلم تل سیم او بیند[M2]یک جهان زر ناب می‌باید
[B][M1]نشود راست تا بود هشیار[M2]گند مستی خراب می‌باید
[B][M1]تا ستونم رسد به خیمهٔ او[M2]سه قدح می طناب می‌باید
[B][M1]نقل و اسباب و لوت حاصل شد[M2]یک صراحی شراب می‌باید
[B][M1]تو بده تا ترا ثواب بود[M2]گر دلت را ثواب می‌باید
[A]
[B][M1]جاییست نشسته چاکر تو[M2]جایی که درو طرب افزاید
[B][M1]با مطربه‌ای چو ماه تابان[M2]چنگی تر و خوش همی سراید
[B][M1]اسباب نشاط جمله داریم[M2]جز طلعت تو که می‌بباید
[B][M1]درخواست همی کنیم هر دو[M2]تشریف دهد سبک بیاید
[A]
[B][M1]مفتی شرع کرم عاقلهٔ ملت جود[M2]آنکه از مادر احرار چنو کم زاید
[B][M1]فتوی بنده چو از روی کرم برخواند[M2]حکم فتوی بکند مشکل آن بگشاید
[B][M1]خواجه‌ای بندهٔ خود را نه به تکلیف سؤال[M2]به مراد دل خود مکرمتی فرماید
[B][M1]مدتی بنده نیابد خبری زان انعام[M2]هم در آن بی‌خبری عمر همی فرساید
[B][M1]چون خبر یافت هم از خواجه بپرسد کانکیست[M2]که مراآنچه تو فرمودی ازو می‌باید
[B][M1]خواجه گوید که فلانست برو زو بطلب[M2]بنده دم در کشد و هیچ بدان نفزاید
[B][M1]چون دگر روز بپرسد که فلان خواجه کجاست[M2]تا بدو بگرود و پس به ادا بگراید
[B][M1]مردکی بیند از این بیهده گو چاکرکی[M2]مشت کلپتره و بیهوده به هم درخاید
[B][M1]گویدش خواجهٔ ما رفت کنون ده روزست[M2]تا رسیدست برو دایه و زن می‌گاید
[B][M1]بنده چون از پس آن رفته نخواهد رفتن[M2]عوض آن اگر از خواجه بخواهد شاید
[B][M1]ور نشاید که عوض خواهد ازو آیدش آن[M2]که حوالت نپذیرد پس از آن تا ناید
[A]
[B][M1]خدای کار چو بر بنده‌ای فرو بندد[M2]به هرچه دست زند رنج دل بیفزاید
[B][M1]وگر به طبع شود زود نزد همچو خودی[M2]ز بهر چیزی خوار و نژند باز آید
[B][M1]چو اعتقاد کند کز کسش نباید چیز[M2]خدای قدرت والای خویش بنماید
[B][M1]به دست بنده ز حل و ز عقد چیزی نیست[M2]خدای بندد کار و خدای بگشاید
[A]
[B][M1]ای بدیع‌الزمان بیا و ببین[M2]که ز بدعت جهان چه می‌زاید
[B][M1]دوستان را به رنج بگذاری[M2]تا فلکشان به غم بفرساید
[B][M1]من بدین دوستی شدم راضی[M2]که ترا این چنین همی باید
[B][M1]گرچه در محنتی فتادستم[M2]که دل از دیده می‌بپالاید
[B][M1]به سر تو که هیچ لحظه دلم[M2]از تقاضای تو نیاساید
[B][M1]به درم هر که دست باز نهد[M2]گویم این بار او همی آید
[B][M1]تو ز من فارغ و دلم شب و روز[M2]چشم بر در ترا همی پاید
[B][M1]خود به از عقل هیچ مفتی نیست[M2]زانکه او جز به عدل نگراید
[B][M1]قصه با او بگوی تات برین[M2]بنکوهد اگرت نستاید
[B][M1]این ندانم چه گویمت چو فلک[M2]پایم از بند باز نگشاید
[B][M1]با سر و روی و ریش تو چه کنم[M2]رحمت تو کنون همی باید
[B][M1]کاهنم پشت پای می‌دوزد[M2]وافتم پشت دست می‌خاید
[B][M1]این دو بیتک اگرچه طیبت رفت[M2]تا دگر صورتیت ننماید
[B][M1]گر بدین خوشدلی و آزادی[M2]خود دلم عذرهات فرماید
[B][M1]ورنه باز اندر آستینم نه[M2]گر همی دامنت بیالاید
[B][M1]جد بی‌هزل زیرکان گویند[M2]جان بکاهد ملامت افزاید
[B][M1]طعنهٔ دشمنان گزاینده است[M2]طیبت دوستان بنگزاید
[B][M1]پوستینم مکن که از غم و درد[M2]فلکم پوست می‌بپیراید
[B][M1]آسیای سپهر دور از تو[M2]هر شبم استخوان همی ساید
[B][M1]عکس اشک و رخم چو صبح و شفق[M2]سقف گردون همی بیاراید
[B][M1]نالهایی کنم چنانکه به مهر[M2]سنگ بر حال من ببخشاید
[B][M1]دستم اکنون جز آن ندارد کار[M2]کز رخم رنگ اشک بزداید
[B][M1]کیل غم شد دلم که چرخ بدو[M2]عمرها شادیی نپیماید
[B][M1]در عمرم فلک به دست اجل[M2]می‌بترسم که گل برانداید
[B][M1]چه کنم تا بلا کرانه کند[M2]یا مرا از میانه برباید
[A]
[B][M1]ای خاک درت سرمه شده چشم ولی را[M2]از بسکه کف پای تو بر خاک در آید
[B][M1]بر درگه تو بند به پایست به خدمت[M2]دستوری او چیست رود یا که درآید
[A]
[B][M1]ای به جود و به قدر بر ز فلک[M2]گر سجودت برد فلک شاید
[B][M1]دست جودت جهان همی بخشد[M2]پای قدرت فلک همی ساید
[B][M1]فلکت پشت پای از آن بوسد[M2]حاسدت پشت دست از این خاید
[B][M1]همتت از سر علو و سمو[M2]به جهان دست می‌نیالاید
[B][M1]اخترت از پی سعود و شرف[M2]به فلک بر همی نیاساید
[B][M1]شبه تو چرخ هم ترا آرد[M2]مثل تو دهر هم ترا زاید
[B][M1]هرکه را در دل از هوای تو مهر[M2]با دلش چرخ راز بگشاید
[B][M1]هرکرا برتن از قبول تو حرز[M2]المش چون شفا بنگراید
[B][M1]دشمنت دشمن خودست چنان[M2]که برو ذات او نبخشاید
[B][M1]خنجر کین او چه پیرایی[M2]خود زیانش سرش بپیراید
[B][M1]ای نیاز از می سخای تو مست[M2]با توام کی به کس نیاز آید
[B][M1]مشربی دادیم که شربت آن[M2]غم بکاهد طرب بیفزاید
[B][M1]از لطافت چنانکه جز به عرض[M2]جوهرش سوی سفل نگراید
[B][M1]ظل او بر زمین نبیند کس[M2]زانکه او چون هوا بننماید
[B][M1]با منش چون خرد بدید چه گفت[M2]گفت چون تو ترا که بستاید
[B][M1]چون به شکلت نگه کنم گویم[M2]کس به گل آفتاب انداید
[B][M1]گر به جرمت نگه کنم گویم[M2]کس به گز ماهتاب پیماید
[B][M1]تا درآن مشرب آن بود شربت[M2]که زدل رنگ رنج بزداید
[B][M1]باد بر دست تو میی که به عکس[M2]رنگ رخسار لاله برباید
[B][M1]صرف و پالوده‌ای چنانکه به لطف[M2]زابگینه چو ضو بپالاید
[B][M1]رای و فرمانت بر زمانه روان[M2]تا خرد رای بد نفرماید
[B][M1]جامهٔ عمر تو بفرسوده[M2]تا قضا آسمان نفرساید
[B][M1]سخن آرای مدح تو چو خرد[M2]تا سخن را خر بیاراید
[B][M1]ای به جاه تو جان ما خرم[M2]روح را راح تو همی باید
[B][M1]جام از بهر می همی بایست[M2]جسم از بهر جان همی باید
[A]
[B][M1]طبع مهتاب را دو خاصیت است[M2]که ببندد بدان و بگشاید
[B][M1]به یکی جان چو جور بخراشد[M2]به دگر دل چو عدل بزداید
[B][M1]ماهتابیست این علی مهتاب[M2]که اخس الخواص می‌زاید
[B][M1]سیب انصاف را ببندد رنگ[M2]قصب عهد را بفرساید
[B][M1]گل آزادگی نکرده فزون[M2]در زکام جفا بیفزاید
[B][M1]مد دریای مکرمت نکند[M2]تا به جوی ثنا برون ناید
[B][M1]باز در جزر می‌کند تاثیر[M2]تا چو آب و گلشن بیالاید
[B][M1]این چنین ماهتاب دانی چه[M2]گازر حادثات را شاید
[B][M1]تا گرش در حساب کون و فساد[M2]کز شش و هفت جام درباید
[B][M1]به ذراع فجی به دست قضا[M2]ناگهان بر فناش پیماید
[A]
[B][M1]ای بزرگی که رای روشن تو[M2]همه کار صواب فرماید
[B][M1]هر سؤالی که در زمانه کنند[M2]جودت آنرا جواب فرماید
[B][M1]کهتران را چو مهتران به کرم[M2]یک صراحی شراب فرماید
[A]
[B][M1]بر کار جهان دل منه ایرا که نشاید[M2]کین خوبی و ناخوبی هم دیر نپاید
[B][M1]چندان که بگفتم مهل کاخر روزی[M2]آن سیم سیه گردد و آن حلقه بساید
[B][M1]پندم نپذیرفتی و خوکی شدی آخر[M2]وامروز در این شهر کسی خوک نگاید
[B][M1]هم با دل پر دردی و هم با رخ پر موی[M2]ای سرو لقا محنت از این بیش نیاید
[A]
[B][M1]در مرثیهٔ موئیدالدین[M2]هرکس اثری همی نماید
[B][M1]گفتم که تشبهی کنم نیز[M2]باشد که تسلیی فزاید
[B][M1]لیکن پس از آن جهان معنی[M2]خود طبع سخن همی نزاید
[B][M1]با این همه شرح حال شرطست[M2]شرطی نه که طبع هرزه لاید
[B][M1]در جوف سپهر تنگدل بود[M2]عنقا به قفس درون نیاید
[B][M1]می‌گفت کجاست باد فضلی[M2]کم زین سر خاک در رباید
[B][M1]یزدان که گره‌گشای فضلش[M2]بند قدر و قضا گشاید
[B][M1]بشنید به استماع لایق[M2]چونان که جز آنچنان نشاید
[B][M1]لطفش به رسالت اجل گفت[M2]کاین زبدهٔ صنع می چه باید
[B][M1]بر شاخ مزاج بلبل جانت[M2]تا چند نوای غم سراید
[B][M1]گر مختصرست عالم کون[M2]رای تو بدو نمی‌گراید
[B][M1]بخرام که سکنهٔ دگر هست[M2]تا آن دگرت چگونه آید
[A]
[B][M1]خدایگانا نزدیک شد که صبح ظفر[M2]زظل گوهر چترت شود سیاه وسفید
[B][M1]ایا وجود ترا فیض جود واهب کل[M2]به عمر ملک سلیمان و نوح داده نوید
[B][M1]تویی که سایه عدلت چنان بسیط شده[M2]که رخنه کردن آن مشکل است برخورشید
[B][M1]نهیب رزم تو بگسست جوشن بهرام[M2]شکوه بزم تو بشکست بربط ناهید
[B][M1]شود چو غنچهٔ گل چاک ترک دشمن تو[M2]گرش به نام تو بر سر زنند خنجر بید
[B][M1]برد یمین ترا سجده خامهٔ تقدیر[M2]دهد یسار ترا بوسه خاتم جمشید
[B][M1]بدان خدای که خورشید آسمان را داد[M2]جوار سکنهٔ بهرام و حجرهٔ ناهید
[B][M1]بدان خدای که در کارگاه صنعت کرد[M2]رخ سیاه مه از نور آفتاب سفید
[B][M1]که در مفارقت بازگاه چون فلکت[M2]مرا ز سایه به خورشید عمر نیست امید
[A]
[B][M1]صاحبا سقطهٔ مبارک تو[M2]نه ز آسیب حادثات رسید
[B][M1]دوش این واقعه چو حادث شد[M2]منهیی زاسمان به بنده دوید
[B][M1]ماجرایی از آن حکایت کرد[M2]بنده برگویدت چنان که شنید
[B][M1]گفت دی خواجهٔ جهان زچمن[M2]ناگهانی چو سوی قصر چمید
[B][M1]مگر اندر میان آن حرکت[M2]چین دامن زخاک ره برچید
[B][M1]خاک در پایش اوفتاد وبه درد[M2]روی در کفش او همی مالید
[B][M1]یعنی از بنده در مکش دامن[M2]آسمان انبساط خاک بدید
[B][M1]غیرت غیر برد بر پایش[M2]قوت غیرتش چو درجنبید
[B][M1]رخ ترش کرد و آستین بر زد[M2]سیلی خصم‌وار باز کشید
[B][M1]خاک مسکین زبیم سیلی او[M2]مضطرب گشت و جرم در دزدید
[B][M1]پای میمونش از تزلزل خاک[M2]مگر از جای خویشتن بخزید
[B][M1]هم از این بود آنکه وقت سحر[M2]دوش گیسوی شب زبن ببرید
[B][M1]هم از این بود آنکه زاول روز[M2]صبح برخویشتن قبا بدرید
[B][M1]یا ربش هیچ تلخییی مچشان[M2]که از این سهل شربتی که چشید
[B][M1]نور بر جرم آفتاب فسرد[M2]خوی ز اندام آسمان بچکید
[A]
[B][M1]به خدایی که دست قدرت او[M2]نیل شب برعزار روز کشید
[B][M1]کین برادر ندید یک لحظه[M2]بی‌شما راحت و نخواهد دید
[B][M1]بی‌شما هیچ بر گل دل او[M2]باد شبگیری صبا نوزید
[B][M1]هیچ یک از دریچهٔ جانش[M2]مرغ لذات و عیش خوش نپرید
[A]
[B][M1]بنده گر درهنر عطارد نیست[M2]ای به رامش قوی تر از ناهید
[B][M1]هر زمان از کدام زهره و دل[M2]بار خواهد به مجلس خورشید
[A]
[B][M1]روزی پسری با پدر خویش چنین گفت[M2]کان مردک بازاری از آن زرق چه جوید
[B][M1]گفتا چه تفحص کنی احوال گروهی[M2]کز گند طمعشان سگ صیاد نبوید
[B][M1]عاقل به چنان طایفهٔ دون نگراید[M2]مردم به سوی مزبله و جیفه نپوید
[B][M1]بازار یکی مزرعهٔ تخم فسادست[M2]زان تخم در آن خاک چه پاشی که چه روید
[B][M1]امید مکن راستی از پشت بنفشه[M2]تا روی تو چون لاله به خونابه نشوید
[B][M1]قولی نبود راست‌تر از قول شهادت[M2]زان در همه بازار یکی راست نگوید
[A]
[B][M1]اگر انوری خواهد از روزگار[M2]که یک لحظه بی‌زاء زحمت زید
[B][M1]مگس را پدید آورد روزگار[M2]که تا بر سر راء رحمت رید
[A]
[B][M1]خسرو از اصطبل معمورت که آن معمور باد[M2]کام‌ور اعمار اسبان شیخ ابوعامر رسید
[B][M1]مرکب میمون ادام الله توفیقه که هست[M2]یادگار نوح پیغمبر که در کشتی کشید
[B][M1]گفتم ای پیر مبارک خیر مقدم مرحبا[M2]قصهٔ آن کو که گوش و چشم تو دید وشنید
[B][M1]از خبرهای صریر آسمان گوشت چه یافت[M2]وز خطرهای سپهری دیدهٔ سرت چه دید
[B][M1]اندر آن وقتی که عالم جمله اسبان داشتند[M2]مجلس شیخ‌الشیوخی سبزها چون می‌چرید
[B][M1]حال آدم گوی و نوح و قصهٔ ذبح خلیل[M2]ناقهٔ صالح چه بود و رخش رستم چون دوید
[B][M1]شهسوار سر اسری در شبی هفت آسمان[M2]بر براق تیز تک ره چون بپیمود و برید
[B][M1]بیعت بوبکر و آن فضل اقیلونی چه بود[M2]مصلحت دید علی وان فتنها چون خوابنید
[B][M1]حیدر کرار حرب عمرو عنتر چون شکست[M2]رستم دستان صف گردان لشکر چون درید
[B][M1]اسب اندر خشم شد الحق ندانی تا چه گفت[M2]پشت دست از غبن من آنجا به دندان می‌گزید
[B][M1]گفت ای استغفرالله این سؤال از چون منی[M2]وه وه این اشکال بین کاین بر سر من آورید
[B][M1]گفتمش اسبا قدیما خرنه‌ای آخر بگوی[M2]تا مبارک مقدمت در دور عالم کی رسید
[B][M1]گفت تو بسیار ماندی هیچ می‌دانی کدام[M2]آن نخستین جانور کایزد تعالی آفرید
[A]
[B][M1]ای برادر پند من بشنو اگر خواهی صلاح[M2]در معاش خویش بر قانون من کن یک مدار
[B][M1]ور قرارت نیست بر گفتم یقین دان کز اسف[M2]بر فوات آن نگردی ناصبور و بی قرار
[B][M1]مرد باش و ترک زن کن کاندرین ایام ما[M2]زن نخواهد هیچ مرد باتمیز و هوشیار
[B][M1]باشد اندر اصل خود خر پس شود تصحیف حر[M2]آنکه خواهد اصل هر اندوه مر تیماردار
[B][M1]ور اسیر شهوتی باری کنیزک خر به زر[M2]سروقدی ماه رویی سیم ساقی گلعذار
[B][M1]این قدردانی که چون خیزی به وقت بامداد[M2]روی مال خویش بینی نه روی وام دار
[B][M1]ور به کس رغبت نداری برگذر زو برحقی[M2]کاندرو یک نفع بینی و کدورت صد هزار
[B][M1]شیوهٔ اهل زمانه پیش کن بگزین غلام[M2]در حضر بی‌بی و خاتون در سفر اسفندیار
[B][M1]بر زند از بهر تو دامن به وقت کاه زیر[M2]بر زند خود را به صف کین به گاه کارزار
[B][M1]روز و شب دوزندهٔ خصم و عدو باشد به تیر[M2]سال ومه باشد جماع و بوسه را پیشت چو پار
[B][M1]هم حریف و هم قرین و هم ندیم و هم رفیق[M2]هم غلام و هم کنیزک هم پیاده هم سوار
[B][M1]تا بود بر طبع تو باری بزی با سنگ و سیم[M2]ور ز دل گردد مزاجت هست او زر عیار
[A]
[B][M1]ای برقد تو راست قبای سخا و جود[M2]حرفیست در لباس مرا با تو گوش دار
[B][M1]در تن مراست کهنه قبایی که پاره‌اش[M2]دارد ز بخیه کاری ادریس یادگار
[B][M1]آدم به دست جود خودش پنبه کاشته[M2]حوا به سعی دوک خودش رشته پود و تار
[B][M1]سوراخهای او کندم وام ریشخند[M2]از هر طرف که پیش گروهی کنم گذار
[B][M1]لطفی نما که هست به راه قبای تو[M2]سوراخها به هر طرفی چشم انتظار
[A]
[B][M1]با خار قناعت ار بسازی یکبار[M2]از هر قدمی برویدت صد گلزار
[B][M1]با خارکشان نشین که اندر دو سه روز[M2]صد برگ بساخت گل ز یک دستهٔ خار
[A]
[B][M1]حکایت است به فضل استماع فرمایند[M2]به شرط آنکه نگیرند از این سخن آزار
[B][M1]به روزگار ملکشه عرابیی خج کول[M2]مگر به بارگهش رفت از قضا گه بار
[B][M1]سؤال کرد که امسال عزم حج دارم[M2]مرا اگر بدهد پادشاه صد دینار
[B][M1]چو حلقهٔ در کعبه بگیرم از سر صدق[M2]برای دولت و عمرش دعا کنم بسیار
[B][M1]چو پادشه بشنید این سخن به خازن گفت[M2]که آنچه خواست عرابی برو دوچندان آر
[B][M1]برفت خازن و آورد و پیش شه بنهاد[M2]به لطف گفت شه او را که سید این بردار
[B][M1]سپاس دار و بدان کین دویست دینارست[M2]صدست زاد ترا و کرای و پای افزار
[B][M1]صد دگر به خموشانه می‌دهم رشوت[M2]نه بهر من ز برای خدای را زنهار
[B][M1]که چون به کعبهٔ رسی هیچ یاد من نکنی[M2]که از وکیل دربد تباه گردد کار
[A]
[B][M1]گر بنده به خدمتت نیامد[M2]زو منت بی شمار می‌دار
[B][M1]ور یک دو سه روز کرد تقصیر[M2]در خدمت تو عبث مپندار
[B][M1]زیرا که تو کعبه جلالی[M2]نتوان سوی کعبه رفت بسیار
[A]
[B][M1]آ زاده گر کریم نیابد ورا چه عجب[M2]گر زی خسیس طبع گراید به اضطرار
[B][M1]سوی سگان گراید از بهر قوت را[M2]شیری که گور و غرم نیابد به مرغزار
[A]
[B][M1]ای مستفاد لطف تو اقبال آسمان[M2]وی مستعار جود تو آثار روزگار
[B][M1]انوار آن ز سایهٔ جود تو مستفاد[M2]و آثار این ز عادت خوب تو مستعار
[B][M1]دوش از حساب هندو جمل بندهٔ ترا[M2]بیتی دو شعر گفته شد از روی اختصار
[B][M1]مال چهار بنگر و جذرش بروفزای[M2]پس ضرب کن تمامت این مال درچهار
[B][M1]اینک دوحرف گفته شد اندر دو نیم‌بیت[M2]چون رای تو متین و چو حزم تو استوار
[B][M1]یک حرف دیگرست که بی‌آن تمام نیست[M2]معنی آن دو خواه نهان خواه آشکار
[B][M1]مجموع این حساب همین هر دو حرف راست[M2]چون در سه ضرب شد شود این کار چون نگار
[B][M1]این است التماسش و گر ناروا بود[M2]از تو روا ندارد هم تو روا مدار
[A]
[B][M1]من و سه شاعر و شش درزی و چهار دبیر[M2]اسیر و خوار بماندیم در کف دو سوار
[B][M1]دبیر و درزی و شاعر چگونه جنگ کنند[M2]اگر چه چارده باشند وگر چهار هزار
[A]
[B][M1]با یکی مزاح و دو خنیاگر و سه تا حریف[M2]دوش نزدیک من آمد آن پسر وقت سحر
[B][M1]پیشش آوردم شراب لعل چون چشم خروس[M2]نزدش آوردم کمر بند مرصع از گهر
[B][M1]آن حریفان و ندیمانش به من کردند روی[M2]کای بلاغت را بلاغ و وی بصارت را بصر
[B][M1]چون دهان نبود مر او را در کجا ریزد شراب[M2]چون میان نبود مر او را در کجا بندد کمر
[A]
[B][M1]دهر و افلاک و انجم و ارکان[M2]همه شرند اگرنه مایه شر
[B][M1]خود جهان خرف ندارد خیر[M2]تا که هست از و جود خیر خبر
[B][M1]تا نداری امید خیر که نیست[M2]حامل ذکر او قضا و قدر
[B][M1]چیست عنقا به هر دو عالم خیر[M2]که ازو نام هست و نیست اثر
[B][M1]ای دل از کار خویش هیچ مرنج[M2]نیست کار دگر به رنگ دگر
[B][M1]نقد و نسیه چو هفده و هژده‌ست[M2]بل دو پنج است و ده نه به نه بتر
[A]
[B][M1]خداوندا تو آنی کافرینش[M2]به کلی هست چون دریا و تو در
[B][M1]جهان را پهلوان چون تو نباشد[M2]زهی از تو جهان را صد تفاخر
[B][M1]ندارد بیشهٔ دولت چو تو شیر[M2]نزاید مادر گیتی چو تو حر
[B][M1]به گیتی فتنه کی بنشستی از پای[M2]اگز نه تیغ تو گفتیش التر
[B][M1]فلک با اختران گفتا که آن کیست[M2]که هست از خیل او چشم ظفر پر
[B][M1]رکاب تو ببوسیدند و گفتند[M2]الغ جاندار بک اینانج سنقر
[A]
[B][M1]قاضی از من نصیحتی بشنو[M2]نه مطول به از طویلهٔ در
[B][M1]بارها گفتمت خر از کفه دور[M2]خر بغایی مکن تو گرد آخر
[B][M1]پند احرار دامنت نگرفت[M2]این به تصحیف تا قیامت حر
[B][M1]کیک دریاچهٔ من افکندی[M2]وینکت سنگ اوفتاده به سر
[B][M1]هین که شاخ هجا به بار آمد[M2]بیش از این بخ نام وننگ مبر
[B][M1]خشک ریشی گری کری نکند[M2]هان وهان چاردست و پای شتر
[B][M1]این زمان بیش از این نمی‌گویم[M2]ایها الشیخ بالسلامة مر
[B][M1]پس از این خون تو به گردن تو[M2]گر بدان آریم که گویم پر
[A]
[B][M1]بردم به کدوی تر بدو حاجت[M2]انگشت نهاد پیش من بر سر
[B][M1]گفتا به گدوی خشک من گر هست[M2]اندر همه باغ من کدویی تر
[A]
[B][M1]اندرین دور بی‌کرانه که هست[M2]آخر کار هوشیاران شکر
[B][M1]نعمتی کان به شکر ارزد چیست[M2]پس مه اندیش هم مصحف شکر
[A]
[B][M1]باده خوردن به ساتکینی در[M2]از هنر نیست بلکه هست خطر
[B][M1]خفتن و رفتن است حاصل او[M2]وز خطرهای مجلس اینت بتر
[B][M1]کردن قذف و کینه جستن مهر[M2]گفتن ناصواب و جستن شر
[B][M1]هر که او خورد ساتکینی زان[M2]جز چنین چیزها نبندد بر
[B][M1]چون همه رنج هست و راحتی نی[M2]مردمی کن مرا بده تو مخور
[A]
[B][M1]ای هنر از آتش تو بویا همچو عود[M2]وی فلک در خدمتت چون نیشکر بسته کمر
[B][M1]کار من با شکر و عود آمدست اندر زفاف[M2]وین محقر نزد آن مهتر نداردبس خطر
[B][M1]عود و شکر ده به من کین غم به من آن می‌کند[M2]کاب و آتش می‌کند پیوسته باعود و شکر
[A]
[B][M1]هر که تواند که فرشته شود[M2]خیره چرا باشد دیو و ستور
[B][M1]تا نکنی ای پسر ناخلف[M2]ملک پدر در سر شیرین و شور
[B][M1]چیست جهان قعر تنور اثیر[M2]خود چه تفرج بود اندر تنور
[B][M1]جان که دلش سیر نگردد زتن[M2]مرغ و قفس نیست که مرده است و گور
[B][M1]خشم چو دندان بزند همچو مار[M2]حرص چو دانه بکشد همچو مور
[B][M1]طیره توان داد ملک را به قدر[M2]سخره توان کرد فلک را به زور
[B][M1]چشمهٔ خورشید شو از اعتدال[M2]تا برهی از قصب و از سمور
[B][M1]خاک به شهوت مسپر چون سپهر[M2]تا نه زنت غتفره گیرد نه پور
[B][M1]بو که گریبانت بگیرد خرد[M2]خود که گرفتست گریبان عور
[B][M1]گیر که گیتی همه چنگست و نای[M2]گیر که گردون همه ماهست و هور
[B][M1]طبع ترا زانچه که گوشیست کر[M2]نفس ترا زانچه که چشمیست کور
[A]
[B][M1]هر کس که جگر خورد و به خردی هنر آموخت[M2]در دور قمر گو بنشین خون جگر خور
[B][M1]نزدیک کسانی که به صورت چو کسی‌اند[M2]با صورت ایشان نفسی می زن و برخور
[B][M1]پیغام زنان می‌بر و دیبای به زر پوش[M2]با مسخرگی می‌کن و حلوای شکر خور
[A]
[B][M1]به خدایی که از مشیت او[M2]رنج رنجور و شادی مسرور
[B][M1]که مرا در همه جهان جانیست[M2]وان ز حرمان خدمتت رنجور
[A]
[B][M1]هرگز گمان مبر که کمال‌الزمان بمرد[M2]کو روح محض بود نه جسم فناپذیر
[B][M1]می‌دان که ساکنان فلک سیر گشته‌اند[M2]از مطربی زهره بدین چرخ گنده پیر
[B][M1]خواهش گری به نزد کمال‌الزمان شدند[M2]کو بود در زمانه درین علم بی نظیر
[B][M1]گفتند زهره را ز فلک دور کرده‌ایم[M2]ای رشک جان زهره بیا جای او بگیر
[A]
[B][M1]اثر خشمش از نوش پدید آرد نیش[M2]نظر لطفش از سیر برون آرد شیر
[B][M1]از یکی دو کند آنگه که به کف گیرد تیغ[M2]وز دویی یک کند آنگه که بیندازد تیر
[A]
[B][M1]آزرده رفت مانا تاج‌الزمان ز ما[M2]زیرا که وقت رفتن رفتم نگفت نیز
[B][M1]اسراف از او طمع نتوان داشت شرط نیست[M2]لفظش درست و مرد حکیمست و در عزیز
[A]
[B][M1]روزم از روز بهتر است اکنون[M2]از مراعات شمس دین فیروز
[B][M1]جاودان از فلک خطابش این[M2]کی بر اعدا و اولیا پیروز
[A]
[B][M1]چهار چیز همی خواهم از خدای ترا[M2]بگویم ار تو بگویی که آن چهار چه چیز
[B][M1]به پات اندر خار و به دستت اندر مار[M2]به ریشت اندر هار و به سبلت اندر تیز
[A]
[B][M1]دی از کسان خواجه بکردم یکی سؤال[M2]گفتم به خوان خواجه نشینند چند کس
[B][M1]گفتا به خوان خواجه نشیند دو کس مدام[M2]از مهتران فرشته و از کهتران مگس
[A]
[B][M1]صاحبا به هر رهی یک قدری می بفرست[M2]نه از آن می که بود در خور پیمانه وطاس
[B][M1]زان می بی‌شر و بی‌شور که بی‌سیمان را[M2]ساغر او کف دستست وصراحی کریاس
[A]
[B][M1]خواهی که بهین کار جهان کار تو باشد[M2]زین هردو یکی کار کن از هر چه کنی بس
[B][M1]یا فایده ده آنچ بدانی دگری را[M2]یا فایده گیر آنچ ندانی ز دگر کس
[A]
[B][M1]ای به اقلیم کبریای تو در[M2]آسمان شحنه آفتاب عسس
[B][M1]چند گویی چه خورده‌ای به وثاق[M2]تو بدانی اگر نداند کس
[B][M1]چه خورم خون پنج و شش روزان[M2]نپزد مطبخم جز که هوس
[B][M1]به خدایی که مجمل روزی[M2]به تفاصیل او رساند و بس
[B][M1]که زمین و هوای خانهٔ من[M2]نه همی مور بیند و نه مگس
[B][M1]هین که اسباب زندگیم امروز[M2]هیچ معلوم نیست جز که نفس
[A]
[B][M1]ای خداوندی که کمتر بنده در فرمان تو[M2]آسمان ابلق است و روزگار آبنوس
[B][M1]گشته قدرت را سر گردون گردان پایمال[M2]کرده دستت را لب خورشید رخشان دستبوس
[B][M1]خاک طوس از نعل یک ران تو باشد پر هلال[M2]آسمان هر ساعتی گوید که آوخ ای فسوس
[B][M1]کاشکی در ابتدای آفرینش کردگار[M2]بنده را فرموده بودی تا که بوسد خاک طوس
[A]
[B][M1]سر زلفت به جز دست تو حیفست[M2]لب لعلت به بوس جز تو افسوس
[B][M1]سر زلف تو باری هم تو می‌کش[M2]لب لعل تو باری هم تو می‌بوس
[A]
[B][M1]تو در قوادگی ای سرخ کافر[M2]توانی گر کنی تصنیف و تدریس
[B][M1]اگر حوا و آدم زنده گردند[M2]به مکر و حیلت و دستان و تلبیس
[B][M1]بگردانی دل حوا ز آدم[M2]کنی در ساعتش عاشق به ابلیس
[A]
[B][M1]بودن اندر عذاب چون جرجیس[M2]یات شدن در جحیم چون ابلیس
[B][M1]بهترست از سؤال کردن و طمع[M2]وایستادن به پیش مرد خسیس
[A]
[B][M1]انوری بهر قبول عامه چند از ننگ شعر[M2]راه حکمت رو قبول عامه‌گو هرگز مباش
[B][M1]رفت هنگام عزل گفتن دگر سردی مکن[M2]راویان را گرمی هنگامه‌گو هرگز مباش
[B][M1]تاج حکمت با لباس عافیت باشد بپوش[M2]جان چو کامل شد طراز جامه‌گو هرگز مباش
[B][M1]در کمال بوعلی نقصان فردوسی نگر[M2]هر کجا آمد شفا شهنامه‌گو هرگز مباش
[B][M1]تاکی از تشبیه تیغ و خامه خامی بایدت[M2]تیر بهرامی تو تیغ و خامه‌گو هرگز مباش
[B][M1]آرزو خود کام زادست و قناعت خوش منش[M2]باد او شو کام از خودکامه‌گو هرگز مباش
[A]
[B][M1]شب سیاه به تاریکی ار نشینم به[M2]که از چراغ لئیمان به من رسد تابش
[B][M1]جگر بر آتش حرمان کباب اولیتر[M2]که از سقایهٔ دونان کنند سیر آبش
[A]
[B][M1]آن خواجه کز آستین رغبت[M2]دست کرم بزرگوارش
[B][M1]برداشت زخاک عالمی را[M2]در خاک نهاد روزگارش
[B][M1]ننشست نظیر او ولیکن[M2]بنشاند عزای پایدارش
[B][M1]صدگونه چو من یتیم احسان[M2]برخاک دریغ یادگارش
[A]
[B][M1]شعرم به همه جهان رسیدست[M2]مانند کبوتران مرعش
[B][M1]شوخ آن باشد که وقت پاسخ[M2]ما را بدهد جواب ناخوش
[B][M1]شکر ز لبش چو خواستم گفت[M2]بگذر ز سر حدیث زرکش
[A]
[B][M1]ای کریمی که از سخاوت تو[M2]روید از سنگ خاره مرزنگوش
[B][M1]تا جهان اسب دولتت زین کرد[M2]چرخ را هست غاشیه بر دوش
[B][M1]آنکه او تای خدمتت نزند[M2]چون ربابش فلک بمالد گوش
[B][M1]چنگ مدح تو ساختم چه شود[M2]که چو بربط شوم عتابی‌پوش
[A]
[B][M1]دوش دور از تو ای مدبر عقل[M2]نه به تدبیر عقل دوراندیش
[B][M1]پیشت از گونه گونه بی‌نفسی[M2]که نگون باد نفس کافرکیش
[B][M1]کرده‌ام آنکه یاد آن امروز[M2]می‌کند جانم از خجالت ریش
[B][M1]هیچ دانی چگونه خواهم گفت[M2]عذر می خوردگی و مستی خویش
[A]
[B][M1]به خدایی که کرد گردون را[M2]کلبهٔ قدرت الهی خویش
[B][M1]که ندیدم ز کارداری خویش[M2]هیچ سودی مگر تباهی خویش
[A]
[B][M1]اگر به رنج ندارد اجل نجیب‌الدین[M2]که هیچ رنج مبادش ز عالم بدکیش
[B][M1]به پاره‌ای سیهی بر سرم نهد منت[M2]به شرط آنکه دگر دردسر نیارم بیش
[B][M1]به وقت خواندن این قطعه دانم این معنی[M2]به گوشهٔ دل او بگذرد که ای درویش
[B][M1]دل من از سیهی دادن تو سیر آمد[M2]دل تو سیر نگشت از سپیدکاری خویش
[A]
[B][M1]هر بلایی کز آسمان آید[M2]گرچه بر دیگری قضا باشد
[B][M1]بر زمین نارسیده می‌گوید[M2]خانهٔ انوری کجا باشد
[A]
[B][M1]ای شجاعی کز تو بددل‌تر ندیدم در جهان[M2]تیرت از ترکش برون ناید مگر از بیم خویش
[B][M1]گر به اقلیمی دگر تیری ز ترکش برکشند[M2]خفته گردی چون کمان از بیم در اقلیم خویش
[B][M1]آن برد زر ترا کو از تو زر بیرون کند[M2]وان خورد سیم تراکو در تو ریزد سیم خویش
[A]
[B][M1]عادت طرح شعر آوردند[M2]قومی از حرص و بخل گندهٔ خویش
[B][M1]نام حکمت همی نهند آنگاه[M2]بر خرافات ژاژ ژندهٔ خویش
[B][M1]گرگ و خراز این لئیمان‌اند[M2]همه دوزنده و درندهٔ خویش
[B][M1]انوری پس تو نیز یاد آور[M2]طیرگیهای زهرخندهٔ خویش
[B][M1]پیش همچون خودی ز سیلی آز[M2]سرک پیش درفکندهٔ خویش
[B][M1]شکر کن کین زمانش می‌بینی[M2]خواجهٔ دیگران و بندهٔ خویش
[A]
[B][M1]ای فلک با کمال تو ناقص[M2]وی جهان بی‌نوال تو درویش
[B][M1]گم کند راه مصلحت تقدیر[M2]گرنه تدبیر تو بود در پیش
[B][M1]همچو معنی که در بیان باشد[M2]در جهانی و از جهانی بیش
[B][M1]دوش دور از تو ای مدبر عقل[M2]نه به تدبیر عقل دوراندیش
[B][M1]جمع ضدین کرده در زنبور[M2]لطفت از نوش انتقام از نیش
[B][M1]پیشت از گونه گونه بی‌نفسی[M2]که نگون باد نفس کافرکیش
[B][M1]کرده‌ام آنکه یاد آن امروز[M2]می‌کند جانم از خجالت ریش
[B][M1]هیچ دانی که روی عذری هست[M2]تا بخواهم زنابکاری خویش
[A]
[B][M1]ای فلک پیش قدر تو ناقص[M2]وی جهان پیش دست تو درویش
[B][M1]دولتت را زوال بیگانه[M2]مدتت را خلود آمده خویش
[B][M1]در بزرگی ز روی نسبت و قدر[M2]ذاتت از کل آفرینش بیش
[B][M1]حلم تو زود عفو دیر عتاب[M2]حزم تو پیش بین دوراندیش
[B][M1]دوش در پیش خدمت تو که باد[M2]آسمانش به خدمت آمده پیش
[B][M1]آن تجاوز نکرده‌ام که توان[M2]داشت جایز به هیچ مذهب و کیش
[B][M1]هیچ دانی چگونه خواهم خواست[M2]عذر بی‌خردگی و مستی خویش
[A]
[B][M1]ای به طالع چو نام خود مسعود[M2]وی به همت چو رای خویش رفیع
[B][M1]آسمان آن مطاع عالم کون[M2]امر و نهی ترا به طوع مطیع
[B][M1]تیره ماه امید را داده[M2]به صبای وفا مزاج ربیع
[B][M1]دو طلایه است حزم و عزم ترا[M2]سیرشان جاودان بطیء و سریع
[B][M1]مدتی شد که در مصالح من[M2]بوده‌ای هم تو خصم و هم تو شفیع
[B][M1]عاطفتهای خاص تو دادست[M2]صد رهم بی‌نیازی از توزیع
[B][M1]بدعتی تو منه در این مدت[M2]که بود از خصایص تو بدیع
[B][M1]به خدایی که جز بدو سوگند[M2]هست شرک خفی و فحش شنیع
[B][M1]که به ترویج این خطم هرگز[M2]این توقع نبود از آن توقیع
[A]
[B][M1]دراز گشت حدیث درازدستی ما[M2]سپید گشت به یک ره سپیدکاری برف
[B][M1]زمین و آب دو فعلند پر منافع سخت[M2]هوا و آب دو بحرند پر عفونت ژرف
[B][M1]فغان من همه زین عیش تلخ و روی ترش[M2]چنانکه قلیه افعی خوری بریق ترف
[B][M1]فغان من ز خداوند من حمیدالدین[M2]که از وجود من او را فراغتیست شگرف
[B][M1]در این چنین مه و موسم که درع ماهی را[M2]ز زور لرزهٔ دریا نه قبه ماند و نه ظرف
[B][M1]به صد هزار تکلف به خدمتش بردم[M2]قصیده‌ای که نه نقدش عیار یافت نه صرف
[B][M1]ز عرض کردن و ناکردنش چنان که کنند[M2]خبر نکرد مرا بعد هفته‌ای به دو حرف
[A]
[B][M1]ایا کان مروت صدر والا[M2]مکان مردی و گنج لطائف
[B][M1]نظیرت در سخا و مردمی نیست[M2]نه در مرو و نه بغداد و نه طائف
[B][M1]بدان معنی که فردا تا به محشر[M2]سفیدت باشد اندر کف صحائف
[B][M1]بفرمایی برای انوری را[M2]ز جود مکرمت یک شب وظائف
[A]
[B][M1]مار نون نکاح چو بزدت[M2]ای به حری و رادمری طاق
[B][M1]هان و هان تا ز کس طلب نکنی[M2]هیچ تریاق به ز طای طلاق
[A]
[B][M1]جامهٔ ازرق همی پوشی و نزدیک تو نه[M2]از حلال کسب تا نان گدایی هیچ فرق
[B][M1]چون الف کم کردی از ازرق تو یعنی راستی[M2]حاصلی نامد از آن ازرق ترا الا که زرق
[A]
[B][M1]ای بزرگی که شد دل و رایت[M2]حارس ملک دودهٔ سلجوق
[B][M1]متعجب بمانده بر گردون[M2]در کمال علو تو عیوق
[B][M1]بوده در بذل و جود چون حاتم[M2]گشته در عدل و داد چون فاروق
[B][M1]روز و شب در عبادت خالق[M2]سال و ماه در رعایت مخلوق
[B][M1]نزهت‌افزای چون می صافی[M2]مجلس‌آرای چون رخ معشوق
[B][M1]عز دین مر ترا لقب داده[M2]سعد دین خواجهٔ اجل مرزوق
[A]
[B][M1]هرکه مخلوق را کند خدمت[M2]چون بود حر و فاضل و مرزوق
[B][M1]عمر باید که بگذراند خوش[M2]پیش مخلوق با می و معشوق
[B][M1]پس از این در تهی نیاید نیز[M2]از زر و جامه کیسه و صندوق
[B][M1]چون ز خدمت به کف نیاید این[M2]... خر در ... زن مخلوق
[A]
[B][M1]غذای روح بود بادهٔ رحیق‌الحق[M2]که لون او کند از لون دور گل راوق
[B][M1]به طعم تلخ چو پند پدر ولیک مفید[M2]به نزد مبطل باطل به نزد دانا حق
[B][M1]حلال گشته به احکام عقل بر دانا[M2]حرام گشته به فتوی شرع بر احمق
[B][M1]به رنگ زنگ زداید ز جان اندهگین[M2]همای گردد اگر جرعه‌ای بیابد بق
[A]
[B][M1]ای خواجهٔ مبارک بر بندگان شفیق[M2]فریاد رس که خون رهی ریخت جاثلیق
[B][M1]لختی ز خون بچهٔ تاکم فرست از آنک[M2]هم بوی مشک دارد و هم گونهٔ عقیق
[B][M1]تا ما به یاد خواجه دگربار پر کنیم[M2]از باده خون اکحل و قیفال و باسلیق
[A]
[B][M1]نه نجیب از پی آن شد به فلک بر کورا[M2]همتی بود که آن می‌شد و او بر فتراک
[B][M1]واینکه در خاک فتادست کنون هم زان نیست[M2]که گزافیست ز دوران و بدی از افلاک
[B][M1]فلک از دور همی دیدش کی دانست او[M2]که نه با صورت خوبست و نه با سیرت پاک
[B][M1]برکشیدش ز جهان تا به مقامی که ازوی[M2]هرکه برتر شود ایمن بود از بیم هلاک
[B][M1]چون بدیدش که کسی نیست رها کردش باز[M2]تا دگرباره نگونسار درافتاد به خاک
[A]
[B][M1]ایا رادی که اندر ناف آهو[M2]ز بوی خلق تو خون می‌شود مشک
[B][M1]ترا دستیست چون دریا گشاده[M2]چرا بر من فروبستی چنین خشک
[A]
[B][M1]صاحبا از نیکخواه و بدسگالت یک مثال[M2]دیده‌ام از چرخ دولاب و در آنم نیست شک
[B][M1]میل دورش چون به گردش می‌درآید دیده‌ای[M2]یک طرف سوی زمین دیگر طرف سوی فلک
[B][M1]قصد و میل نیکخواه و بدسگالت همچنوست[M2]در ترقی زی درج و اندر تراجع زی درک
[B][M1]این کنار از کام دل برمی‌شود سوی سماک[M2]وان دماغ از مغز خالی می‌شود سوی سمک
[A]
[B][M1]منعمی بر پیر دهقانی گذشت اندر دهی[M2]نان جو می‌خورد و پیشش پاره‌ای بز موی و دوک
[B][M1]گفتش ای مسکین نگر با آنچنان روزی و عیش[M2]پیر دهقان گفت من لذاتنا این الملوک
[A]
[B][M1]ای نمودار ارتفاع فلک[M2]ساکنانت مقدسان چو ملک
[B][M1]اوج سقف تو رازدار سماک[M2]بیخ صحن تو همنشین سمک
[B][M1]در تمیز میان جنت و تو[M2]رای رضوان دراوفتاده به شک
[B][M1]پختکی داشت دیگ دهر و نداشت[M2]راستی بی‌حلاوت تو نمک
[B][M1]فلکی کوکبت عزیزالدین[M2]او نه کوکب و رای او نه فلک
[B][M1]آن در ابداع و امتحان علوم[M2]رای عالیش کیمیا و محک
[B][M1]آنکه در حفظ خدمت میمونش[M2]با حصول درج خلاص درک
[B][M1]آنکه تعیین پایهٔ قدرش[M2]زافرینش بود فراز ترک
[B][M1]کرده تاریخ رسم او منسوخ[M2]سمر رسم دودهٔ برمک
[B][M1]عدد سالهای عمرش باد[M2]همچو تاریخ پانصد و چل و یک
[A]
[B][M1]حبذا کارنامهٔ ارژنگ[M2]ای بهار از تو رشک برده به رنگ
[B][M1]صحنت از صحن خلد دارد عار[M2]سقفت از سقف چرخ دارد ننگ
[B][M1]داده رنگ ترا قضا ترکیب[M2]کرده نقش ترا قدر بی‌رنگ
[B][M1]صورت قندهار پیش تو زشت[M2]عرصهٔ روزگار نزد تو تنگ
[B][M1]وحش و طیرت به صورت و به صفت[M2]همه همواره در شتاب و درنگ
[B][M1]تیر ترکانت فارغست از تاب[M2]تیغ گردانت ایمنست از زنگ
[B][M1]داعی زایر صریر درت[M2]هم ز یک خطوه هم ز یک فرسنگ
[B][M1]حاکی مطربان خمت به صدا[M2]هم در آن پرده هم بر آن آهنگ
[B][M1]لب نائیت می‌سراید نای[M2]دست چنگیت می‌نوازد چنگ
[B][M1]بوده بر یاد خواجه بی‌گه و گاه[M2]جام ساقیت پر شراب چو زنگ
[B][M1]مجد دین بوالحسن که فرهنگش[M2]خاک را فر دهد هوا را هنگ
[B][M1]آنکه عدلش در انتظام امور[M2]شکل پروین دهد به هفتو رنگ
[B][M1]وانکه سهمش در انتقام حسود[M2]ناف آهو کند چو کام نهنگ
[B][M1]تا بود پشت و روی کار جهان[M2]گه شکر در مذاق و گاه شرنگ
[B][M1]باد پیوسته از سرشک حسد[M2]روی بدخواه تو چو پشت پلنگ
[A]
[B][M1]مرگ از آن به که مرا از تو خجل باید بود[M2]نه کتابی و نه حرفی و نه قیلی و نه قال
[B][M1]سخن بنده همینست و بر این نفزاید[M2]که نیفزاید از این بیهده الا که ملال
[B][M1]تا که امید کمالست پس از هر نقصان[M2]بیم نقصانت مباد از فلک ای کل کمال
[B][M1]به چنین جرم و تجنی که مرا افکندند[M2]ای خداوند خدایت مفکن در اقوال
[A]
[B][M1]گویند که در طوس گه شدت گرما[M2]از خانه به بازار همی شد زنکی لال
[B][M1]بگذشت به دکان یکی پیر حصیری[M2]بر دل بگذشتش که اگر نیست مرا مال
[B][M1]تا چون دگران نطع خرم بهر تنعم[M2]آخر نبود کم ز حصیری به همه حال
[B][M1]بنشست و یکی کاغذکی چکسه برون کرد[M2]حاصل شده از کدیه به جوجو نه به مثقال
[B][M1]گفتا ده ده ده گز حصصیری سره را چند[M2]نه از لللخ و از ککنب وزنه نه نال
[B][M1]شاگرد حصیری چو اداء سخنش دید[M2]گفتش برو ای قحبهٔ چونین به سخن زال
[B][M1]تدبیر نمد کن به نمد گر شو ازیراک[M2]تا نرخ بپرسی تو به دی ماه رسد سال
[B][M1]جان من و آن وعدهٔ نطع تو همین است[M2]از بس که زنی قرعه و گیری به ادا فال
[B][M1]هان بر طبق عرض نهم حاصل این ذکر[M2]هین در ورق هجو کشم صورت این حال
[A]
[B][M1]شعرهای کمالی آن به سخن[M2]پای طبعش سپرده فرق کمال
[B][M1]گرچه نزدیک دیگران نظم است[M2]مجمل از مفردات وهم و خیال
[B][M1]سخن چند معجزست مرا[M2]در سخنهاش سخت لایق حال
[B][M1]گویم آن در خزانهای ازل[M2]بود موزون طویلهای لال
[B][M1]مایه‌شان داده از مزاج درست[M2]صدف جود ایزد متعال
[B][M1]همه همچون ازل قدیم نهاد[M2]همه همچون فلک عزیز مثال
[B][M1]همه را دیده چشم صرف خرد[M2]همه را سفته دست سحر حلال
[B][M1]به معانی فزوده قدر و بها[M2]چون جواهر به گردش احوال
[B][M1]از نقاب عدم چو رخ بنمود[M2]آن بلند اختر مبارک فال
[B][M1]آن جواهر چنان که رسم بود[M2]درفشان بر مراقد اطفال
[B][M1]ریخت بر آستان خاطر او[M2]روز مولودش آستین جلال
[B][M1]چون چنان شد که در سخن نشناخت[M2]حلقهٔ زلف را ز نقطهٔ خال
[B][M1]دست طبعش به رشتهٔ شب و روز[M2]بست بر گوش و گردن مه و سال
[B][M1]اوست کز خاطر چو آتش تیز[M2]شعر راند همی چو آب زلال
[B][M1]خاطر من که گوی برباید[M2]به کفایت ز جادوی محتال
[B][M1]چون بدید آن سخن پشیمان گشت[M2]از همه گفتها صواب و محال
[B][M1]ای مسلم به نکته در اشعار[M2]وی مقدم به بذله در امثال
[B][M1]طبع پاکت چو بر سؤال جواب[M2]وهم تیزت چو بر جواب سؤال
[B][M1]تا زند دست آفتاب سپهر[M2]آب عرض جنوب و عرض شمال
[B][M1]آفتاب شعار و شعر ترا[M2]بر سپهر بقا مباد زوال
[A]
[B][M1]تا نشست خواجه در گلشن بود[M2]شاید ار ایمن نباشد از اجل
[B][M1]او جعل را ماند از صورت مدام[M2]وانگهی حال جعل بین در مثل
[B][M1]کز نسیم گل بمیرد در زمان[M2]چون به گلبرگ اندرون افتد جعل
[A]
[B][M1]خاطری چون آتشم هست و زبانی همچو آب[M2]فکرتی تیز و ذکایی رام و طبعی بی‌خلل
[B][M1]ای دریغا نیست ممدوحی سزاوار مدیح[M2]وی دریغا نیست معشوقی سزاوار غزل
[A]
[B][M1]ای ترا آفتاب حاجب بار[M2]حشمتت را ستارگان در خیل
[B][M1]چرخ جاه ترا معالی برج[M2]بحر جود ترا مکارم سیل
[B][M1]بوده در وقت فطرت عالم[M2]گوهرت را وجود جمله طفیل
[B][M1]شرر شعلهٔ سیاست تست[M2]از سهاء سپهر تا به سهیل
[B][M1]سدهٔ ساحت تو منبع امن[M2]خانهٔ دشمن تو معدن ویل
[B][M1]خرمن جود تو نپیماید[M2]گر قضا از سپهر سازد کیل
[B][M1]بنده گستاخیی نخواهد کرد[M2]گر ترا سوی عفو باشد میل
[B][M1]هیچ دانی که یاد هست امروز[M2]رای عالیت را کلام اللیل
[A]
[B][M1]تکلف میان دو آزاده مرد[M2]بود ناپسندیده و سخت خام
[B][M1]بیا تا تکلف به یک سو نهیم[M2]نه از تو رکوع و نه از من قیام
[B][M1]به سنت کنیم اقتدا زین سپس[M2]سلام علیکم علیک‌السلام
[A]
[B][M1]هیچ دانی ارشدالدین کز کف و طبع تو دوش[M2]من چه شربتهای آب زندگانی خورده‌ام
[B][M1]آن ندانم تا تو چون پرورده‌ای آن قطعه را[M2]این همی دانم که من زان قطعه جان پرورده‌ام
[B][M1]گرچه ایمانم بدان خاطر قوی بوده است و هست[M2]راستی به دوش ایمانی دگر آورده‌ام
[B][M1]تا تو تعیین کرده‌ای یعنی که شعر تست شعر[M2]پاره‌ای بر گفتهٔ خود اعتمادی کرده‌ام
[B][M1]نام من گسترده شد یکبارگی از نظم تو[M2]ای مزید آورده بر نامی که من گسترده‌ام
[A]
[B][M1]شاها بدیده‌ای که دلم را خدای داد[M2]در دیدهٔ تو معنی نیکو بدیده‌ام
[B][M1]چون کردگار ذات شریفت بیافرید[M2]گفت ای کسی که بر دو جهانت گزیده‌ام
[B][M1]راضی بدان نیم که به غیری نگه کنی[M2]زیرا که از برای خودت پروریده‌ام
[B][M1]چشم جهانیان ز پی دیدن جهان[M2]وان تو بهر دیدن خویش آفریده‌ام
[B][M1]تکحیل آن ز هیچ‌کس اندر جهان مدان[M2]کان کحل غیرتست که من درکشیده‌ام
[A]
[B][M1]زندگانی مجلس سامی در اقبال تمام[M2]چون ابد بی‌منتها باد و چو دوران بر دوام
[B][M1]آرزومندی به خدمت بیش از آن دارد دلم[M2]کاندرین خدمت توان کردن به شرح آن قیام
[B][M1]هست اومیدم به صنع و لطف حق عز اسمه[M2]کاتصالی باشدم با مجلس عالی به کام
[B][M1]باد معلومش که من خادم به شعر بلفرج[M2]تا بدیدستم ولوعی داشتستم بس تمام
[B][M1]شعر چند الحق به دست آورده‌ام فیما مضی[M2]قطعه‌ای از عمرو و زید و نکته‌ای از خاص و عام
[B][M1]چون بدان راضی نبودستم طلب می‌کرده‌ام[M2]در سفرگاه مسیر و در حضرگاه مقام
[B][M1]دی همین معنی مگر بر لفظ من خادم برفت[M2]با کریم‌الدین که هست اندر کرم فخر کرام
[B][M1]گفت من دارم یکی از انتخاب شعر او[M2]نسخه‌ای بس بی‌نظیر و شیوه‌ای بس بانظام
[B][M1]عزم دارم کان به روزی چند بنویسم که نیست[M2]شعر او مرغی که آسان اندرون افتد به دام
[B][M1]لیکن از بی‌کاغذی بیتی نکردستم سواد[M2]هست اومیدم که این خدمت چو بگزارد تمام
[B][M1]حالی ار دارد به تایی چند به یا ناسره[M2]دستگیر آید مرا اما عطا اما به وام
[B][M1]از سر گستاخی رفت این سخن با آن بزرگ[M2]تا بدین بی‌خردگی معذور دارد والسلام
[A]
[B][M1]به نظم مرثیه‌ای در که چون ز موجب آن[M2]یتیم‌وار تفکر کنم برآشوبم
[B][M1]امیر عادل در یک دو بیت نقدی کرد[M2]هنوزش از سر انصاف خاک می‌روبم
[B][M1]وزان نشاط که آن نظم ازو منقح شد[M2]چو سرو نو ز صبا پای حال می‌کوبم
[B][M1]زهی مفید که تنبیه کرد بی زجرم[M2]زهی ادیب که تعلیم داد بی‌چوبم
[A]
[B][M1]اوحدالدین انوری ای من مرید طبع تو[M2]وی هوای عشق و مهر تو مراد طبع من
[B][M1]هم ببینم دولت وصل تو اندر ربع خویش[M2]گر محل دولت و اقبال گردد ربع من
[A]
[B][M1]به حمد و ثنا چون کنم رای نظمی[M2]نه دشوار گویم نه آسان فرستم
[B][M1]ولیکن به حامی جناب حمیدی[M2]اگر وحی باشد هراسان فرستم
[B][M1]ز فضل و هنر چیست کان نیست او را[M2]بگو تا مرا گر بود آن فرستم
[B][M1]همی شرم دارم که پای ملخ را[M2]سوی بارگاه سلیمان فرستم
[B][M1]همی ترسم از ریشخند ریاحین[M2]که خار مغیلان به بستان فرستم
[B][M1]من و قطره‌ای چند سوئر سباعم[M2]چه گویی که بر آب حیوان فرستم
[B][M1]من و ذره‌ای چند خاک زمینم[M2]چه گویی که بر چرخ کیوان فرستم
[B][M1]به آبان گر از نکهت میوه بادی[M2]نسیمی بدزدم به نیسان فرستم
[B][M1]چه فرمایی از صدمت سنگ و آهن[M2]درخشی به خورشید رخشان فرستم
[B][M1]همهٔ روضهٔ من حشیش است یکسر[M2]شوم دسته بندم به رضوان فرستم
[B][M1]همه لقمه‌ای نیست بر خوان طبعم[M2]کز آن زله‌ای پیش لقمان فرستم
[B][M1]کرا گرد دامن سزد گوی گردون[M2]برش تحفه‌گوی گریبان فرستم
[B][M1]کسی را که نوباوهٔ وحی دارد[M2]بقایای وسواس شیطان فرستم
[B][M1]سخن هست فرزند جانم ولیکن[M2]خلف می‌نیاید مگر جان فرستم
[B][M1]نه شعرست سحرست از آن می‌نیارم[M2]که نزدیک موسی عمران فرستم
[B][M1]غرض زین سخن چیست تا چند گویم[M2]فلان را همی پیش بهمان فرستم
[B][M1]به معبود طیان و ممدوح حسان[M2]اگر ژاژ طیان به حسان فرستم
[B][M1]بهانه است این چند بیت ارنه حاشا[M2]که من زیره هرگز به کرمان فرستم
[B][M1]فرستاده شد گرچه نیکو نباشد[M2]که زنگار آهن سوی کان فرستم
[B][M1]ز کم دانشی گاو گردون چوبین[M2]بر شیر گردون گردان فرستم
[B][M1]وگرنه چرا با چو رستم سواری[M2]چنین خر سواری به میدان فرستم
[A]
[B][M1]امیر زنگی چون بامداد باز آید[M2]نبشته عرض کنم وان کلاه بفرستم
[B][M1]نبشته بودی کان جزو بیتها بفرست[M2]سپاس دارم فردا پگاه بفرستم
[B][M1]حسین گفت که جو خواستست حق داند[M2]که جو به زیر نماندست کاه بفرستم
[B][M1]وگر به عیب نخواهی شمرد با دو سه مرغ[M2]منی دو آردت از بهر راه بفرستم
[A]
[B][M1]دوش در خواب دیو شهوت را[M2]زیور دختری گسستستم
[B][M1]بی‌شک امروز شحنهٔ احداث[M2]خواهد انصاف و من تهی‌دستم
[B][M1]جز به سعی تو دفع می‌ناید[M2]این جنایت که دوش کردستم
[A]
[B][M1]شعری بسان دیبهٔ زربفت بافتم[M2]وانگه به سوی صدر مجیری شتافتم
[B][M1]عیب من اینکه نیستم از شعری سپهر[M2]ورنه به فضل موی معانی شکافتم
[B][M1]گر پرسدم کسی که ز جودش چه یافتی[M2]ای آفتاب جود بگویم چه یافتم؟
[A]
[B][M1]من بدعهد را چه می‌گویی[M2]هرچه گویی سزای آن هستم
[B][M1]حاکم ار جرم من بود مردم[M2]داور ار لطف تو بود جستم
[B][M1]لطف باری بریده باد از من[M2]تا به خدمت چرا نپیوستم
[B][M1]می‌ندانم ز پای سر زین غم[M2]تا برفت آن سعادت از دستم
[B][M1]خواستم تا بیایم و گویم[M2]کز حریفان دینه چون رستم
[B][M1]به سر تو که ذات هشیاریست[M2]که هنوز این زمان چنان مستم
[B][M1]که گشادن نمی‌توانم چشم[M2]وین قوافی به حیله بربستم
[A]
[B][M1]به خدایی که عقل کلی را[M2]بر درش سر بر آستان دیدم
[B][M1]از پی وصف حضرت عزش[M2]دهن نطق بی‌زبان دیدم
[B][M1]که من از دوری تو دور از تو[M2]بی‌تکلف هلاک جان دیدم
[B][M1]بی‌تو تاریک شد جهان بر من[M2]که به روئیت همه جهان دیدم
[A]
[B][M1]بجز تو در دو گیتی کس ندیدست[M2]کریم ابن‌الکریمی تا به آدم
[B][M1]زمین تاب عتاب تو ندارد[M2]چه جای این حدیث است آسمان هم
[B][M1]غرض ذات تو بود ارنه نگشتی[M2]بنی آدم به کرمنا مکرم
[B][M1]سخن کوتاه شد گر راست خواهی[M2]تویی آنکس دگر والله اعلم
[A]
[B][M1]خداوندا به فر دولت تو[M2]اگر کبک ضعیفم بازگردم
[B][M1]به دیدار تو هستم آرزومند[M2]درآیم یا هم از در بازگردم
[A]
[B][M1]در آینه چون نگاه کردم[M2]یک موی سفید خود بدیدم
[B][M1]زاندیشهٔ ضعف و وهم پیری[M2]در آینه نیز ننگریدم
[B][M1]امروز به شانه‌ای از آن موی[M2]دیدم دو سه تار و برطپیدم
[B][M1]شاید که خورم غم جوانی[M2]کز پیری خود چو بررسیدم
[B][M1]زایینهٔ معاینه بدیدم[M2]وز شانه به صد زبان شنیدم
[A]
[B][M1]ز روزگار به یک نامهٔ تو خرسندم[M2]که در دعا همه آن خواهم از خداوندم
[B][M1]شنیده‌ام که به خرسند کم گراید غم[M2]غمم چراست که از تو به نامه خرسندم
[B][M1]ز هرچه باشد خرسند را بسنده بود[M2]چرا که بی‌تو همی عمر و عیش نپسندم
[B][M1]مرا و حال مرا بی‌جمال طلعت تو[M2]صفت ندیدم از این به چو دل برافکندم
[B][M1]چنان‌که تشنه به آب حیات و مرده به جان[M2]به جان تو که به دیدارت آرزومندم
[A]
[B][M1]نرسد گرد سر فراز همی[M2]خواجه در خدمت تو دستارم
[B][M1]از گریبان من نداری دست[M2]تا دگر دامنی به دست آرم
[A]
[B][M1]امید و بیم دهد خلق را مسخر خویش[M2]بدین دو خویشتن از خلق بازپس دارم
[B][M1]مرا چو در دل از این هر دو هیچ نیست ازو[M2]هزار ناکس پیشم گرش به کس دارم
[A]
[B][M1]اگر بیایی و من بنده را دهی تشریف[M2]نه درخور تو ولیکن خرابه‌ای دارم
[B][M1]وگر هوای شراب مروقت باشد[M2]چو اعتقاد تو صافی قرابه‌ای دارم
[A]
[B][M1]خدایگانا سالی مقیم بنشستم[M2]به بوی آنکه مگر به شود ز تو کارم
[B][M1]همی نیاید نقشی به خیره چه خروشم[M2]همی نگردد کارم نفیر چون دارم
[B][M1]نه ماه دولتم از چرخ می‌دهد نورم[M2]نه شاخ شادیم از باد می‌دهد بارم
[B][M1]نه پای آنکه ز دست زمانه بگریزم[M2]نه دست آنکه در این رنج پای بفشارم
[B][M1]نه پشت آنکه ز اقبال روی برتابم[M2]نه روی آنکه دگر پشت بر جهان آرم
[B][M1]نه حرفتی که بدان نعمتی به دست آرم[M2]نه غمخوری که خورد پیش تخت تیمارم
[B][M1]گهی به باخته‌ای این سپهر منحوسم[M2]گهی گداخته‌ای این جهان غدارم
[B][M1]گهی به کنجی اندر بمانده چون مورم[M2]گهی به غاری اندر خزیده چون مارم
[B][M1]گهی چو باد به هر جایگاه پویانم[M2]گهی چو خاک به هر بارگاه در خوارم
[B][M1]گهی ز آب دو دیده مدام در بحرم[M2]گهی ز آتش سینه مقیم در نارم
[B][M1]گهی به اجرت خانه گرو بود کفشم[M2]گهی به نان شبانه به رهن دستارم
[B][M1]گهی نهند گرانجان و ژاژخا نامم[M2]گهی دهند لقب احمق و سبکبارم
[B][M1]به حد و وصف نیاید که من ز غم چونم[M2]به وهم خلق نگنجد که من چه‌سان زارم
[B][M1]خدای داند زین‌گونه زندگی که مراست[M2]به جان و دیده و دل مرگ را خریدارم
[B][M1]از آنچه گفتم اگر هیچ بیش و کم گفتم[M2]ز دین ایزد و شرع رسول بیزارم
[A]
[B][M1]ایا به عالم عهد از تو نوبهاروفا[M2]چرا چنین ز نسیم صبات بی‌خبرم
[B][M1]به خاصه چون تو شناسی که رنگ و بوی نداد[M2]خرد به باغ سخن بی‌شکوفهٔ هنرم
[B][M1]به صد زبانت چو سوسن بگفته بودم دی[M2]که چون بنفشه ز سستی فروشدست سرم
[B][M1]گر اندکی عرق نسترن به دست آری[M2]به من فرست وگرنه بگوی تا بخرم
[B][M1]زبان چو لاله به گرد دهان درافگندی[M2]که گر نیارمت از سبزهٔ دمن بترم
[B][M1]فروخت روی نشاطم چو بوستان افروز[M2]بدان امید کزین ورطه بو که جان ببرم
[B][M1]برون شدی و فرو برد سر چو نیلوفر[M2]به آب غفلت ودانسته کاب می‌نخورم
[B][M1]دو روز رفت که چون شنبلید پژمرده[M2]ز تشنگی به غایت نه خشکم و نه ترم
[B][M1]ز تف چو ظاهر تفاح زرد گشت رخم[M2]ز غم چو باطن او پاره‌پاره شد جگرم
[B][M1]چو گوش این سخنت همچو پیل گوش نمود[M2]که چیست عارضه یا من به معرض چه درم
[B][M1]نه بی‌وفات چو ایام یاسمن خوانم[M2]نه زین سپس همه رنگت چو ارغوان شمرم
[B][M1]تو آنچه بینی این بین که با فراغت تو[M2]هنوز دیده چو نرگس نهاده می‌نگرم
[B][M1]چو دستهای چنارست هر دو دستم سست[M2]وگرنه پیرهن از جور تو چو گل بدرم
[A]
[B][M1]گرچه دربستم در مدح و غزل یکبارگی[M2]ظن مبر کز نظم الفاظ و معانی قاصرم
[B][M1]بلکه در هر نوع کز اقران من داند کسی[M2]خواه جزوی گیر آن را خواه کلی قادرم
[B][M1]منطق و موسیقی و هیات بدانم اندکی[M2]راستی باید بگویم با نصیب وافرم
[B][M1]وز الهی آنچه تصدیقش کند عقل صریح[M2]گر تو تصدیقش کنی بر شرح و بسطش ماهرم
[B][M1]وز ریاضی مشکلی چندم به خلوت حل شده است[M2]واندر آن جز واهب از توفیق کس نه یاورم
[B][M1]وز طبیعی رمز چند ار چند بی‌تشویر نیست[M2]کشف دانم کرد اگر حاسد نباشد ناظرم
[B][M1]نیستم بیگانه از اعمال و احکام نجوم[M2]در بیان او به غایت اوستاد و ماهرم
[B][M1]چون ز لقمان و فلاطون نیستم کم در حکم[M2]ور همی باور نداری رنجه شو من حاضرم
[B][M1]با بزرگان مستفیدم با فرودستان مفید[M2]عالم تحصیل را هم وارد و هم صادرم
[B][M1]غصه ها دارم ز نقصان از همه نوعی ولیک[M2]زین یکی آوخ که نزدیک تو مردی شاعرم
[B][M1]این همه بگذار با شعر مجرد آمدم[M2]چون سنایی هستم آخر گرنه همچون صابرم
[B][M1]هریکی آخر از ایشان بی‌کفافی نیستند[M2]این منم کز مفلسی چون روز روشن ظاهرم
[B][M1]خود هنر در عهد ما عیب است اگرنه این سخن[M2]می‌کند برهان که من شاعر نیم بل ساحرم
[B][M1]خاطرم در ستر دیوان دختران دارد چو حور[M2]زهره‌شان پرورده در آغوش طبع زاهرم
[B][M1]گر ز یک خاطب یکی را روز تزویج و قبول[M2]برتر از احسنت کابین یافتستم کافرم
[B][M1]در چنین قحط مروت با چنین آزادگان[M2]وای من گر نان خورندی دختران خاطرم
[B][M1]اینکه می‌گویم شکایت نیست شرح حالتست[M2]شکر یزدان را که اندر هرچه هستم شاکرم
[B][M1]در غرض از آفرینش غایتم بس اولم[M2]گرچه در سلک وجود از روی صورت آخرم
[B][M1]قدر من صاحب قوام‌الدین حسن داند از آنک[M2]صدر او را یادگار از ناصرالدین طاهرم
[A]
[B][M1]عقل صد مسهل به طبعم بیش دارد[M2]تا چنین در نظم و نثرش کرد نرم
[B][M1]چون بدانستم که بی اسهال او[M2]مجلس سردان نخواهد گشت گرم
[B][M1]کافرم گر قطره‌ای زین پس ریم[M2]در دهانشان جز به آزرم و به شرم
[A]
[B][M1]ای کمال زمان بیا و ببین[M2]که ز عشقت چگونه می‌سوزم
[B][M1]با بهار رخت تواند گفت[M2]شب یلداکه روز نوروزم
[B][M1]در فراق رخ چو خورشیدت[M2]روشنایی نمی‌دهد روزم
[B][M1]کیسه‌ای دادیم در این شبها[M2]که همی وام صحبت اندوزم
[B][M1]روزها رفت و من نمی‌دانم[M2]که بر آن کیسه کیسه‌ای دوزم
[B][M1]یارب از کاردی بود با آن[M2]که بدان کین دشمنان توزم
[B][M1]سر چو سرو از نشاط بفرازم[M2]رخ ز شادی چو گل برافروزم
[B][M1]وگر این کار هست بیهوده[M2]تن زن آنگاه کاسهٔ یوزم
[B][M1]سایه بر کار این سخن مفکن[M2]زانکه چون سایه بر تو آموزم
[A]
[B][M1]بزرگوارا دانی کز آفت نقرس[M2]ز هرچه ترشی من بنده می‌بپرهیزم
[B][M1]شراب خواستم و سرکه‌ای کهن دادی[M2]که گر خورم به قیامت مصوص برخیزم
[B][M1]شراب دار ندانم کجاست تا قدحی[M2]به گوش و بینی آن قلتبان فروریزم
[A]
[B][M1]جایی که من نشینم بیکار کی نشینم[M2]یا خطکی نویسم یا بیتکی تراشم
[B][M1]خطی نه سخت نیکو زیبا خطی به لابه[M2]زین شعرکی نه نیکو بل شعرکی بهاشم
[A]
[B][M1]خدایگان وزیران و پادشاه صدور[M2]که با نفاذ تو هست از قضا فراموشم
[B][M1]یکی ز آتش جور سپهر بازم خر[M2]که از تجاوز او همچو دیگ می‌جوشم
[B][M1]عجب مدار که امروز مر مرا دیدست[M2]در آن لباچه که تشریف داده‌ای دوشم
[B][M1]ز بهر خسرو سیارگان همی خواهد[M2]که عشوه‌ای بخرم وان لباچه بفروشم
[B][M1]وگرنه جفته نهد با قبای کحلی خویش[M2]همی برآید از این غصه دم به دم هوشم
[B][M1]ستارگان را صدره به من شفیع آورد[M2]بگو چگونه کنم با کدامشان کوشم
[B][M1]بدان بهانه که تا آستینش بوسه دهد[M2]هزار بار گرفته است اندر آغوشم
[B][M1]ز چاپلوسی این گربه هیچ باقی نیست[M2]ولیک من نه حریفان خواب خرگوشم
[B][M1]مرا زبون نتواند گرفت روبه‌وار[M2]که در پناه تو من شیر شیر او دوشم
[B][M1]به کردگار که انصاف من ازو بستان[M2]کزو به کف چو حسود تو خون همی نوشم
[B][M1]نه آنکه بر من و بر آسمانت فرمان نیست[M2]هموت بنده و هم منت حلقه در گوشم
[B][M1]مرا به دفع چنو خصم التفات تو بس[M2]که بعد از این سخن او به گوش ننیوشم
[B][M1]به نعمتت که ورقهاش جمله محو کنم[M2]ز جاه تست که در مجلس تو خاموشم
[B][M1]خطی کشیده‌ام ار خط در این ورق بکشند[M2]بدان نگه نکنم من که بی‌تن و توشم
[B][M1]یقین شناس که گر دیگران سخن گویند[M2]دماغ مه بخراشم ز بسکه بخروشم
[B][M1]بدو چگونه دهم کسوتی که از شرفش[M2]کلاه گوشهٔ عرشست ترک و شبوشم
[B][M1]ز پرده‌دار تو تشریف باشد آنچه دهد[M2]بلی و باز تفاخر کند ازو دوشم
[B][M1]وگر برهنه بمانم چو آفتاب و مهش[M2]قبای کحلی او کافرم اگر پوشم
[A]
[B][M1]راحت چگونه یابم فضلست مانعم[M2]قصه چگونه خوانم عقلست وازعم
[B][M1]در روی هرکه خندم از آنکس قفا خورم[M2]کس را گناه نیست چنین است طالعم
[B][M1]نزد خواص حشو وجودم چو واو عمرو[M2]پیش عوام چون الف بسم ضایعم
[B][M1]اینست عیب من که نه دورو نه مفسدم[M2]وینست جرم من که نه خائن نه طامعم
[B][M1]در شغل شاکرم به گه عزل صابرم[M2]گر هست راضیم پس اگر نیست قانعم
[B][M1]در حل مشکلات چو خورشید روشنم[M2]در قطع معضلات چو شمشیر قاطعم
[B][M1]بر عقل و پاک دلی فضل من گواست[M2]یار موافقم نه کی خصم منازعم
[A]
[B][M1]مکوش تا بتوانی به جنگ و صلح گزین[M2]که جنگ و صلح برد ره به سوی شادی و غم
[B][M1]پس ار عدو نکند صلح و جنگجوی بود[M2]تو جنگ جوی و منه بر طریق صلح قدم
[B][M1]بکوش نیک که تا از عدو نمانی پس[M2]بجوش سخت که تا در جدل نیابی کم
[A]
[B][M1]شود زیادت شادی و غم شود نقصان[M2]چو شکر و صبر کنی در میان شادی و غم
[B][M1]ز شکر گردد نعمت بر اهل نعمت بیش[M2]به صبر گردد محنت بر اهل محنت کم
[A]
[B][M1]ای از برادر و پدر افزون دوبار صد[M2]وز تیر آسمان بتازی چهار کم
[B][M1]بفرست حورزاده به حکم دو سه ستیز[M2]با چنبر مصحف و بیخی بدان به هم
[B][M1]بادا بقای نام تو چندان به روزگار[M2]کاید برون ز صورت بی‌دو دویست کم
[A]
[B][M1]به خدایی که زنده و باقیست[M2]که من امروز طالب مرگم
[B][M1]باورم دار این حدیث ازآنک[M2]صعب رنجور و نیک بی‌برگم
[A]
[B][M1]ای همه سیرت تو هنگ و ثبات[M2]چه کنم بی‌ثبات و بی‌هنگم
[B][M1]گر خطایی برفت بر قلمم[M2]هست از آن شرم چون قلم رنگم
[B][M1]تا نگویی که شعر نیرنگیست[M2]حاش لله نه مرد نیرنگم
[B][M1]از جهانی به تست فخرم و بس[M2]گرچه هست از جهانیان ننگم
[B][M1]الحق الحق بدانچه کردستم[M2]در خور هر عتاب و هر جنگم
[B][M1]چه شود از من این گران مشمر[M2]هم تو دانی که بس سبک سنگم
[B][M1]بد مشو با من و مکن دل تنگ[M2]که ز بد کرده نیک دلتنگم
[A]
[B][M1]لنگ خواهی مرا روا باشد[M2]دل از این من چگونه تنگ کنم
[B][M1]تا ترا من به قلتبانی تو[M2]حاش لله که هیچ ننگ کنم
[B][M1]آن ترا از زن و مرا ز خدا[M2]چون به میزان خود به سنگ کنم
[B][M1]تو بدان صلح کرده‌ای با زن[M2]من بدین با خدای جنگ کنم
[A]
[B][M1]فخر دین یک التماسست از توام[M2]روزها شد تا همی پنهان کنم
[B][M1]خرده اکنون در میان خواهم نهاد[M2]بر تو و بر خویشتن آسان کنم
[B][M1]کبشکی داری اگر بخشی به من[M2]خویشتن در پیش تو قربان کنم
[B][M1]شکرهای آن کنم وانگاه چه[M2]تا به کی تا کائنا من کان کنم
[B][M1]ور بفرمایی که دندان برکشم[M2]سهل باشد برکشم فرمان کنم
[B][M1]بر میانم گر معد نبود خلال[M2]چوبکی یابم که در دندان کنم
[B][M1]لیک از این پس در میان دوستانت[M2]بس مساوی کز برای آن کنم
[B][M1]چیزهایی گویمت حقا که سگ[M2]نان نبوید نیز اگر بر نان کنم
[A]
[B][M1]از سخنهای عذب شکر طعم[M2]در دهان زمانه نوش منم
[B][M1]لیکن از رد سمع مستمعان[M2]با زبانی چنین خموش منم
[B][M1]در زوایای رستهٔ معنی[M2]مفلس کیمیا فروش منم
[A]
[B][M1]غم به تکلف به سر من مبار[M2]زانکه به سعی تو تن آسان شوم
[B][M1]من خود اگر مادر غم اژدهاست[M2]تا که بزاید به سر آن شوم
[B][M1]پرسی و گویی که ز من بد مگوی[M2]روز دگر با تو دگرسان شوم
[B][M1]چون تو نیم من که به هر خورده‌ای[M2]گه به فلان گاه به بهمان شوم
[A]
[B][M1]به خدایی که در موجودات[M2]جز به امرش نمی‌شود منظوم
[B][M1]که بماندم چو قالبی بی‌روح[M2]تا ز دیدار تو شدم محروم
[A]
[B][M1]دی مرا عاشقکی گفت غزل می‌گویی[M2]گفتم از مدح و هجا دست بیفشاندم هم
[B][M1]گفت چون گفتمش آن حالت گمراهی رفت[M2]حالت رفته دگر باز نیاید ز عدم
[B][M1]غزل و مدح و هجا هرسه بدان می‌گفتم[M2]که مرا شهوت و حرص و غضبی بود بهم
[B][M1]این یکی شب همه شب در غم و اندیشهٔ آن[M2]کز کجا وز که و چون کسب کنم پنج درم
[B][M1]وان دگر روز همه روز در آن محنت و بند[M2]که کند وصف لب چون شکر و زلف به خم
[B][M1]وان سه دیگر چو سگ خسته تسلیش بدان[M2]که زبونی به کف آرم که ازو آید کم
[B][M1]چون خدا این سه سگ گرسنه را حاشاکم[M2]باز کرد از سر من بندهٔ عاجز به کرم
[B][M1]غزل و مدح و هجا گویم یارب زنهار[M2]بس که با نفس جفا کردم و با عقل ستم
[B][M1]انوری لاف زدن سیرت مردان نبود[M2]چون زدی باری مردانه بیفشار قدم
[B][M1]گوشه‌ای گیر و سر راه نجاتی بطلب[M2]که نه بس دیر سر آید به تو بر این دو سه دم
[A]
[B][M1]کارها را طلب مکن غایت[M2]تا نمانی ز کار دل محروم
[B][M1]زیرکان این مثل نکو زده‌اند[M2]طلب‌الغایه ای برادر شوم
[A]
[B][M1]به خدایی که قائمست به ذات[M2]نه چو ما بلکه قایم و قیوم
[B][M1]که مرا در فراق خدمت تو[M2]جان ز غم مظلمست و تن مظلوم
[B][M1]باز مرحوم روزگار شدم[M2]تا که گشتم ز خدمتت محروم
[B][M1]هرکه محروم شد ز خدمت تو[M2]روزگارش چنین کند مرحوم
[A]
[B][M1]چون من به ره سخن فراز آیم[M2]خواهم که قصیده‌ای بیارایم
[B][M1]ایزد داند که جان مسکین را[M2]تا چند عنا و رنج فرمایم
[B][M1]صد بار به عقده در شوم تا من[M2]از عهدهٔ یک سخن برون آیم
[A]
[B][M1]کردگارا مشته رندی ده جهان را خوش تراش[M2]تا که از قومی که هم ایشان و هم ما تیشه‌ایم
[B][M1]شعر بردم خواجه را حالی جوابی باز گفت[M2]لفظ و معنی همچنان یعنی که ما هم‌پیشه‌ایم
[B][M1]قصه تا کی گویم از بس خواب خرگوش خسان[M2]راست چون شیران به شب آتش زده در بیشه‌ایم
[B][M1]خاطر از اندیشه عاجز و نقد کیسه این[M2]دیر شد معذور می‌دار اندر آن اندیشه‌ایم
[A]
[B][M1]ای غلامت چو شاد بخت فلک[M2]ما غلامان خاص و عام توایم
[B][M1]تا که در خانهٔ فلک باشیم[M2]همه در خانهٔ غلام توایم
[A]
[B][M1]خداوندا همی خواهم که از دل[M2]ترا تا عمر باشد من ستایم
[B][M1]ولیکن این دم از جور زمانه[M2]برنجید این دل انده نمایم
[A]
[B][M1]گیتی به سر سنان گشادیم[M2]پس از سر تازیانه دادیم
[B][M1]ملک همه خسروان گرفتیم[M2]سد همه دشمنان گشادیم
[B][M1]بنیاد جهان اگر کهن بود[M2]از عدل جهان نو نهادیم
[B][M1]قایم به وجود ماست گیتی[M2]بس آتش و آب و خاک و بادیم
[B][M1]شادند به عدل ما جهانی[M2]ما لاجرم از زمانه شادیم
[B][M1]تا ظن نبری که ما به شاهی[M2]امروز به تازگی فتادیم
[B][M1]کز مادر خویش روز اول[M2]شایستهٔ تخت و تاج زادیم
[B][M1]سنجر که جهان سراسر او داشت[M2]از ماست و ما از آن نژادیم
[B][M1]مسمار سه ملک برکشیدیم[M2]جایی که دو دم بایستادیم
[B][M1]گر عادل و راد بود سنجر[M2]شکرست که عادلیم و رادیم
[B][M1]بیداد و ستم نیاید از ما[M2]کاخر پسران میردادیم
[A]
[B][M1]خصم تو و قاعدهٔ ملک تو[M2]آن شده از بدو جهان مستقیم
[B][M1]چون دو بنا بود برافراشته[M2]وان دو یکی محدث و دیگر قدیم
[B][M1]زلزلهٔ قهر توشان پست کرد[M2]زلزلة الساعة شییء عظیم
[A]
[B][M1]علم آصف گنج قارون صبر ایوب رسول[M2]یاد کرد اندر کتاب این هر سه لقمان حکیم
[B][M1]هرکه بازد عاشقی با این سه چیز ای نیکنام[M2]لام او هرگز نبیند روی ضاد و روی میم
[A]
[B][M1]ای ز نور شرابخانهٔ تو[M2]روی آفاق همچو دست کلیم
[B][M1]یک صراحی شراب ناب فرست[M2]باشد آن نزد همت تو سلیم
[B][M1]هست نایاب باده اندر شهر[M2]ورنه از دولت تو دارم سیم
[A]
[B][M1]ای خردمند اگر گوش سوی من داری[M2]قطعه‌ای بر تو بخوانم که عجب مانی از آن
[B][M1]در جهانداری و فرماندهی خلق خدای[M2]بر سزاواری سلطان بنمایم برهان
[B][M1]سیصد و سیزده پیغمبر مرسل بودند[M2]که فرستاده به هر وقت یکی را یزدان
[B][M1]نام سلطان به جمل چون عدد ایشانست[M2]پس بود قاعدهٔ نظم جهان چون ایشان
[B][M1]فر او هرکه ببیند دهد انصاف که او[M2]پادشاهیست به حق بر همه معمور جهان
[B][M1]گر ترا شبهت و شکیست در این دانی چه[M2]شبهت و شک ترا حل نکند جز قرآن
[B][M1]شو اولی‌الامر بخوان پس عدد آن بشناس[M2]به حساب جمل و مبلغ آن نیک بدان
[B][M1]تا بود راست حسابش چو حساب سنجر[M2]چون که واوی که نه مقروست کنی زو نقصان
[B][M1]گر کسی گوید ما صد همه سنجر نامیم[M2]گویمش نی‌نی منک چو اوئلوالامر بخوان
[B][M1]زانکه منکم ز شما باشد از روی لغت[M2]باز از روی حساب ار تو بدانی سلطان
[B][M1]پس یقین شد که پس از باری و پیغمبر حق[M2]نرسد بر همه آفاق جز او را فرمان
[B][M1]ای سه قرن از مدد عدل تو و رحمت حق[M2]بوده سکان زمین بی‌خبر از دور زمان
[B][M1]ای به حق سایهٔ آن کس که ترا حافظ اوست[M2]تا بود سایهٔ خورشید در آن حفظ بمان
[A]
[B][M1]بزرگا گر خطایی کرده آمد[M2]مگیر از من اگر باشد بزرگ آن
[B][M1]خطای بندگان باید به هر حال[M2]که تا پیدا شود عفو بزرگان
[A]
[B][M1]چو غزنینی به محشر زنده گردد[M2]بسنجد طاعتش ایزد به میزان
[B][M1]کم آید طاعتش گوید خدایا[M2]ترازو چشمه دارد سر بگردان
[A]
[B][M1]من توانم که نگویم بد کس در همه عمر[M2]نتوانم که نگویند مرا بد دگران
[B][M1]گر جهان جمله به بد گفتن من برخیزند[M2]من و این کنج و به عبرت به جهان در نگران
[B][M1]در بد و نیک جهان دل نتوان بست ازآنک[M2]گذرانست بد و نیک جهان گذران
[B][M1]جز نکویی نکنم با همه تا دست رسد[M2]که بر انگشت نپیچند بدم بی‌خبران
[B][M1]نفس من برتر از آن است که مجروح شود[M2]خاصه از گب زدن بیهدهٔ بی‌بصران
[B][M1]گاو در خرمن من هست مرا می‌شاید[M2]ریش گاوی بود آبستنی از کون خران
[A]
[B][M1]احمد مرسل ز خاک مکه چون هجرت گزید[M2]مدتی آن خطه بود انگشت نومیدی گزان
[B][M1]باز چون باز آمد از اقبال میمون موکبش[M2]تازه شد چون در سحرگاهان گل از باد بزان
[B][M1]بلخ را پیروز شاه احمد همان هجرت نمود[M2]تا فروبارید از هم همچو برگ اندر خزان
[B][M1]باز چون در ظل عالی رایتش آرام یافت[M2]زنده شد بار دگر چون از صبا شاخ رزان
[B][M1]شکر یزدان را که شد آباد و خرم تا به حشر[M2]قبهٔ اسلام ازین و کعبهٔ اسلام از آن
[A]
[B][M1]روبهی می‌دوید از غم جان[M2]روبه دیگرش بدید چنان
[B][M1]گفت خیرست بازگوی خبر[M2]گفت خر گیر می‌کند سلطان
[B][M1]گفت تو خر نیی چه می‌ترسی[M2]گفت آری ولیک آدمیان
[B][M1]می‌ندانند و فرق می‌نکنند[M2]خر و روباهشان بود یکسان
[B][M1]زان همی ترسم ای برادر من[M2]که چو خر برنهندمان پالان
[B][M1]خر ز روباه می‌بنشناسند[M2]اینت کون خران و بی‌خبران
[A]
[B][M1]کم عیالی سعادتیست که مرد[M2]نرود جز برای خویش بدان
[B][M1]مرد رد نیز بند تخته و غل[M2]جز عیال گران مدان به جهان
[B][M1]گرچه مردانگی به جهد کند[M2]نتواند شد از میان به کران
[B][M1]در کواکب نگاه کن به شگفت[M2]تا ببینی دلیل این به عیان
[B][M1]ماه تنهاست زین سبب شب و روز[M2]می‌کند گرد آسمان جولان
[B][M1]گاه باشد به شرق و گاه به غرب[M2]گاه در حوت و گاه در سرطان
[B][M1]نعش مسکین که دختران دارد[M2]لاجرم والهست و سرگردان
[B][M1]نه طلوعست مر ورا نه غروب[M2]صعب کاریست این عیال گران
[A]
[B][M1]روی بخت خواجه خرم همچو گل[M2]باد تا هر سال گل آرد جهان
[B][M1]بسته دولت عهد با دورانش باد[M2]تا بود پیوسته با دوران زمان
[B][M1]باد حاجت خرمی را با دلش[M2]حاجتی که جسم دارد با روان
[B][M1]تیغ او جفت طبیعی با ظفر[M2]رایتش با سرفرازی توامان
[B][M1]سوی اقلیمی که یک ره بنگرد[M2]ابر آنجا فیض بارد جاودان
[B][M1]سوی هر لشکر که آرد روی قهر[M2]گوش دوران نشنود جز الامان
[B][M1]اهل حاجت را درش دارالشفا[M2]سایهٔ تیغش بود دارالامان
[B][M1]جاودان خلق جهان را مدحتش[M2]چون کلام انوری ورد زبان
[B][M1]گر بود بر خوان احسانش دمی[M2]جوع نفتد حاجتش دیگر به نان
[B][M1]شاخ طوبی با قلم در دست اوست[M2]نونهال باغ جنت نایبان
[A]
[B][M1]ای جهانت به مهر دل جویان[M2]آسمان هم در این هوس پویان
[B][M1]مویه‌گر گشته زهرهٔ مطرب[M2]بر جهان و جهانیان مویان
[B][M1]عمر خوش خوی روترش کرده[M2]بی‌تو بر زندگان چو بدخویان
[B][M1]کرده اجرام ماتمت بر وی[M2]چرخ رایان مشتری رویان
[B][M1]من ز حج زیارتت عاجز[M2]وانگه آن کعبه را به جان جویان
[B][M1]روزم از دود آتش تقدیر[M2]تیره چون طرهٔ سیه مویان
[B][M1]خوانم از نعمت تو بود و نهاد[M2]در کمی روی و داردش روی آن
[B][M1]زانکه پیوسته مردم چشمم[M2]هست روی از غمت به خون شویان
[B][M1]ای که مستور عدت کف تست[M2]قطره در ابر همچو بی‌شویان
[B][M1]نور و ظلمت ز پویهٔ قدمت[M2]خاک کیوت چو عاشقان بویان
[B][M1]نفس تو تازیان و در منزل[M2]تازه گلهای ارجعی رویان
[B][M1]تو و سکان سده در نسبت[M2]همه همشهریان و هم کویان
[B][M1]عرش رخ در جنابت آورده[M2]قدس الله روحه گویان
[A]
[B][M1]ما را برون ز حکمت یونانیان چو هست[M2]تقلید مکیان و قیاسات کوفیان
[B][M1]نان حلال کسب خوریم از طریق علم[M2]ادرار چون خوریم چو جهال صوفیان
[A]
[B][M1]خواجه اسفندیار می‌دانی[M2]که به رنجم ز چرخ رویین تن
[B][M1]من نه سهرابم و ولی با من[M2]رستمی می‌کند مه بهمن
[B][M1]خرد زال را بپرسیدم[M2]حالتم را چه حیلتست و چه فن
[B][M1]گفت افراسیاب وقت شوی[M2]گر به دست آوری از آن دو سه من
[B][M1]باده‌ای چون دم سیاووشان[M2]سرخ نه تیره چون چه بیژن
[B][M1]گر فرستی تویی فریدونم[M2]ورنه روزی نعوذبالله من
[B][M1]همچو ضحاک ناگهان پیچم[M2]مارهای هجات بر گردن
[A]
[B][M1]ایا خورشید و مه در پیش رایت تیره و تاری[M2]به روز و شب گهی خورشید و ماهم ثقبهٔ روزن
[B][M1]پس ای سردی و تاریکی که در من هست بازم خر[M2]ازین سردی و تاریکی به اندک پنبه و روغن
[A]
[B][M1]نشاید بهر آداب ندیمی[M2]دگر بر جان و دل محنت نهادن
[B][M1]زبان کردن به نظم و نثر جاری[M2]ز خاطر نکتهای بکر زادن
[B][M1]که باز آید همه کار ندیمان[M2]به سیلی خوردن و دشنام دادن
[A]
[B][M1]سگ خشم و خر شهوت که زبون‌گیری نیست[M2]تیز دندان‌تر از این هر دو در این خاک کهن
[B][M1]نفس من کو ملک مملکت شخص منست[M2]هر دو را سخرهٔ خود کرده به تادیب سخن
[B][M1]ترک و تازیک شما جمله سگانند و خران[M2]که به جز خوردن و کردن نشناسند ز بن
[B][M1]تو چه گویی که کند نفس ملک همت من[M2]گر تو گوییش بیا خدمت این طایفه کن
[A]
[B][M1]ای پایهٔ دانش از دلت عالی[M2]وی دیدهٔ بخشش از کفت روشن
[B][M1]آمال و نسیم و بوی خلق تو[M2]یعقوب و نسیم و بوی پیراهن
[B][M1]پیراهن مدت تو دوران را[M2]تا حشر فرو گرفته پیرامن
[B][M1]همچون زه و جیب قدر و رایت را[M2]دست مه و آفتاب در گردن
[B][M1]ایام گریز پای سرگردان[M2]بر پای تو سر نهاده چون دامن
[B][M1]آیا به چه فن توانمت دیدن[M2]ای در همه فن چو مردم یک فن
[B][M1]از جیب کتان سنبلیی تو[M2]سر برزده قلتبانی یعنی من
[A]
[B][M1]من از تاثیر این گردنده گردون[M2]بر این ساکن نیم یک لحظه ساکن
[B][M1]مرا گویی جهان اینست خوش باش[M2]همی کوشم که خوش باشم ولیکن
[A]
[B][M1]حسام دولت و دین ای خدای داده ترا[M2]جمال احمد و جود علی و نام حسین
[B][M1]نهاد آدم لفظ و تو چون مراد از لفظ[M2]سواد عالم عین و تو چون سواد از عین
[B][M1]عنایت ازلی صورت تو چون بنگاشت[M2]نوشت نسخهٔ روشن ز حاصل کونین
[B][M1]سعادت فلکی طینت تو چون بسرشت[M2]نمود از دل و دست تو مجمع‌البحرین
[B][M1]رخ تو آب حیاتست و تشنه‌تر هر روز[M2]به دیدن تو خداوند صد چو ذوالقرنین
[B][M1]چو ذکر جاه تو کردند آسمان من هو[M2]چو عرض قدر تو دادند اختران من این
[B][M1]ز حسب حال در این قطعه رمزکی بشنو[M2]چنان که بینک رفتست دی پریر، وبین
[B][M1]مرا که طوطی نظمم در این چنین وحلی[M2]چو چوژه پای به گل درنباشد آخر شین
[B][M1]اگرچه بط و همایم کند کرامت تو[M2]بچه به زیور مسحی و زینت رانین
[B][M1]شوم چو هیات کبک دری سراسر زیب[M2]شوم چو پیکر طاوس نر سراسر زین
[B][M1]کنم چو فاخته در گردن از سپاس تو طوق[M2]از آنکه هست درین گردن آفرین تو دین
[B][M1]سرایمت همه جایی به شکر بلبل‌وار[M2]وگرنه نایبه‌کش بادم از غراب‌البین
[B][M1]بقات باد بخوبی و خرمی چندان[M2]که ابجدش ننهد بار جز به منزل غین
[B][M1]حسود جاه ترا آن الم که در همه عمر[M2]حنین او نکند کم علاجهای حنین
[A]
[B][M1]ای جوان بخت پیر ملت و ملک[M2]صدر دنیا امین دولت و دین
[B][M1]ای چهل سال نام و کنیت تو[M2]بوده نقش نگین دولت و دین
[B][M1]چیست دانی محمد یوسف[M2]علم آستین دولت و دین
[B][M1]خاتم و خامهٔ تواند هنوز[M2]در یسار و یمین دولت و دین
[B][M1]تخم ذکر جمیل کاشته‌ای[M2]سالها در زمین دولت و دین
[B][M1]داغ نام نکو نهادستی[M2]عمرها بر سرین دولت و دین
[B][M1]دیده در عزم تو قضا پیدا[M2]هم شک و هم یقین دولت و دین
[B][M1]کرده در حزم تو قدر پنهان[M2]همه غث و سمین دولت و دین
[B][M1]نظر صائب ترا گوید[M2]آسمان پیش‌بین دولت و دین
[B][M1]قلم منصف ترا خواند[M2]چرخ حبل متین دولت و دین
[B][M1]چشم زخم قران کجا بیند[M2]تا تو باشی قرین دولت و دین
[B][M1]راستی به ترا توان گفتن[M2]خواجهٔ راستن دولت و دین
[B][M1]از تو معمور بود چندین گاه[M2]حصنهای حصین دولت و دین
[B][M1]بی‌تو دیدی که از پی یک سهو[M2]چون قفا شد جبین دولت و دین
[B][M1]تا قیامت چو باز دوخته چشم[M2]مانده شیر عرین و دولت و دین
[B][M1]دیر مان ای به گونه گونه شرف[M2]اختیار و گزین دولت و دین
[B][M1]تا کس از آفرین سخن گوید[M2]بر تو باد آفرین دولت و دین
[A]
[B][M1]چهار چیز ز ارکان بارگاه تو باد[M2]مخالف تو کزو هست عیش تو شیرین
[B][M1]دو نیمه تن چو ستون و دریده دل چو شرج[M2]چو میخ کوفته سر چون طناب راه‌نشین
[A]
[B][M1]ای فلک قدری که در انگشت قدر و همتت[M2]از شرف مهر فلک زیبد همی مهر نگین
[B][M1]هست یسر خادمان از خاتم تو در یسار[M2]هست یمن چاکران از خامهٔ تو در یمین
[B][M1]مادحت را تا بدان رخ برفروزاند چو شمع[M2]آن زهر کامی جدا چونان که موم از انگبین
[B][M1]آن نمی‌باید که آدم را برون کرد از بهشت[M2]آن همی باید که با قارون فروشد در زمین
[A]
[B][M1]ای بزرگی که از شمایل و قدر[M2]ملک را زینتی و دین را زین
[B][M1]نور رای تو فالق الاصباح[M2]کف و کلک تو مجمع‌البحرین
[B][M1]روزی خلق تو به یوم‌الدین[M2]گشته در ذمت سخای تو دین
[B][M1]زاسمان تا به پایهٔ شرفت[M2]از زمین تا به آسمان مابین
[B][M1]سقطهٔ تو سواد مسکون را[M2]ای ز سکانش چون سواد از عین
[B][M1]به من از کربت و بلا آورد[M2]که نیاورد کربلا به حسین
[B][M1]نبود شین اگر بود عاجز[M2]ای ز گیتی نه عجز دیده نه شین
[B][M1]قطره‌ای از تحمل کشتی[M2]اشتری از تحمل کونین
[B][M1]ای سلامت به صحبتت عطشان[M2]چون به آب حیات ذوالقرنین
[B][M1]ز ارزوی علاجت از دل پاک[M2]در حنین آمده عظام حنین
[B][M1]گفته بودم به خدمتت برسم[M2]خردم گفت اننا من این
[B][M1]نزد سیمرغ تب از آن خوشتر[M2]کش عیادت کند غراب البین
[A]
[B][M1]ای پسر تا به فلک ظن سخاوت نبری[M2]کانچه بدهد به یسارت بستاند به یمین
[B][M1]آفتابش که در این دعوی رایت بفراشت[M2]اگر انصاف دهی آیت بخلیست مبین
[B][M1]از بخیلی نبود آنکه کسی دادهٔ خویش[M2]برکشد از سر آن تا فکند در بر این
[B][M1]پارهٔ ابر سیه را ندهد بهرهٔ نور[M2]تا به اندازهٔ آن باز نخواهد ز زمین
[A]
[B][M1]شادباش ای خسرو عادل عماد دین و داد[M2]دیر زی ای ناصر جاه امیرالموئمنین
[B][M1]ای ملکشاه معظم ای خداوند جهان[M2]ای تو دارای زمان و ای هم تو دارای زمین
[B][M1]خسروانت زیر فرمان پهلوانان زیر حکم[M2]آفتابت زیر رایت آسمان زیر نگین
[B][M1]روز بخشش آفتابی جام زرین بر یسار[M2]وقت کوشش آسمانی تیغ هندی بر یمین
[B][M1]ای ترا تا مرغ و ماهی مهر بیعت بر زبان[M2]وی ترا تا آب و آتش داغ طاعت بر سرین
[B][M1]ای نظام آفرینش بسته در انصاف تو[M2]هر زمان از آفرینش بر تو بادا آفرین
[A]
[B][M1]به خدایی که ذات لم یزلش[M2]باشد از سر بندگان آگاه
[B][M1]دست صنعتش ز اقتدار نهد[M2]بر سر آفتاب و ماه کلاه
[B][M1]زر فشاند ز صبح هر روزی[M2]در خم این زمردین خرگاه
[B][M1]به رسولی که بد سبابهٔ او[M2]سبب جامه خرقه کردن ماه
[B][M1]به امینی که آورید بدو[M2]ز اسمان امر و نهی بی‌اکراه
[B][M1]به کتابی که تا بدو داریم[M2]از گناهان به روز حشر گواه
[B][M1]به کلامی که مهر ایمانست[M2]چیست آن لا اله الا الله
[B][M1]که اگر هست یا بخواهد بود[M2]ملک و دین را نظیر همچو تو شاه
[B][M1]تا جهان باشد از تو نازان باد[M2]رایت و چتر و تخت و تاج و کلاه
[A]
[B][M1]ز ابتدا کاندر آمدی به عمل[M2]بیش از این بود بارنامه و جاه
[B][M1]کار با آب و گل نبودت بیش[M2]باز خواهی شدن بر آن ناگاه
[B][M1]نه آب و گلی که سلطان راست[M2]به گل تیره و به آب سیاه
[A]
[B][M1]پارگکی کاه و نبیذم فرست[M2]رنج دل شاعر سلطان بکاه
[B][M1]شکر چو شکر کنم از بهر می[M2]منت چون کوه بدارم ز کاه
[A]
[B][M1]هست در دیدهٔ من خوب‌تر از روی سپید[M2]روی حرفی که به نوک قلمت گشته سیاه
[B][M1]عزم من بنده چنانست که تا آخر عمر[M2]دارم از بهر شرف خط شریف تو نگاه
[A]
[B][M1]ای به دریای عقل کرده شناه[M2]وز بد و نیک این جهان آگاه
[B][M1]چون کنی طبع پاک خویش پلید[M2]چه کنی روی سرخ خویش سیاه
[B][M1]نان فرو زن به خون دیدهٔ خویش[M2]وز در هیچ سفله سرکه مخواه
[A]
[B][M1]چند مهتاب بر تو پیماید[M2]این و آن در بهای روی چو ماه
[B][M1]ای دریغ آن بر چو سیم سپید[M2]که فروشی همی به سیم سیاه
[A]
[B][M1]شعر دور از تو حیض مردانست[M2]بعد پنجاه اگر نبندد به
[B][M1]مرد عاقل به ناخن هذیان[M2]جگر خویش اگر نرندد به
[B][M1]بر سپیدی که جای گریه بود[M2]آن ندانم چه گر نخندد به
[A]
[B][M1]ای جهان را عدل تو آراسته[M2]باغ ملک از خنجرت پیراسته
[B][M1]حلقهٔ شب رنگ زلف پرچمت[M2]روزها رخسار فتح آراسته
[B][M1]در دو دم بنشانده از باران تیر[M2]هر کجا گرد خلافی خاسته
[B][M1]خسروان نقش نگین خسروی[M2]نام را جز نام تو ناخواسته
[B][M1]گنجها خواهان ز دستت زان شدند[M2]کز پی خواهنده داری خواسته
[B][M1]در بلاد ملک تو با خاک بیز[M2]راستی ناید ز خاک آراسته
[B][M1]ای به قدر و رای چرخ و آفتاب[M2]باد ماه دولتت ناکاسته
[A]
[B][M1]ای بر در بامداد پندار[M2]فارغ چو همه خران نشسته
[B][M1]نامت به میان مردمان در[M2]چون آتشی از چنار جسته
[B][M1]ما را فلک گزاف پیشه[M2]بر آخر شرکت تو بسته
[B][M1]نارسته ز جهل و برده هر روز[M2]نوباوهٔ احمقی برسته
[B][M1]با شومی جهل هرکه در ساخت[M2]فالش نکند فلک خجسته
[B][M1]طفلند ممیزان و زینند[M2]احرار چو دایه سینه خسته
[B][M1]باری چو درخت سست بیخی[M2]کم ده به تبر ز شاخ دسته
[B][M1]در مجلس روزگارت این بس[M2]کز درزه رسیده‌ای به دسته
[B][M1]طوفان منازعت مینگیز[M2]ای ساکن کشتی شکسته
[B][M1]اف از خور و خواب اگر نبودیم[M2]در سلک تناسب از تو رسته
[A]
[B][M1]یک دو منک می سه تن به چار جوانب[M2]پنج قدح شش زمان بخورده و خفته
[B][M1]هفت فلک شد گوا که هشت تن از دل[M2]نه ره ده بار در مدح تو سفته
[B][M1]مفخر دهری بده زبان و بنه روی[M2]هشت جنان هفت چرخ مدح تو گفته
[B][M1]می شش و نان پنج من چهار منی گوشت[M2]زین سه دو دارم یکی فرست نهفته
[A]
[B][M1]وزیر ملک‌پرور صدر دنیی[M2]زهی احسان تو دنیی گرفته
[B][M1]وفا در طبع تو تسکین گزیده[M2]سخا در دست تو ماوی گرفته
[B][M1]جهان در آفتاب دولت تو[M2]وطن در سایهٔ طوبی گرفته
[B][M1]ز دارالملک اقبال تو ترمد[M2]جلال گنبد اعلی گرفته
[B][M1]ز اقبال تو درج گوهر کون[M2]فروغ گوهر معنی گرفته
[B][M1]فلک در پیش عالی درگه تو[M2]ز حیرتها کم دعوی گرفته
[B][M1]حسام فتح تو دنیی گشاده[M2]کمند خیر تو عقبی گرفته
[A]
[B][M1]ای زمین را ز بهر خدمت تو[M2]آسمان بارها ثنا گفته
[B][M1]وی به الماس خاطر وقاد[M2]در اسرار اختران سفته
[B][M1]ز اعتدال بهار خاطر تو[M2]بوستان کمال بشکفته
[B][M1]دامن همت تو گرد فساد[M2]از محیط فلک فرو رفته
[B][M1]من ز بیداری قضا و قدر[M2]روزها همچو بخت خود خفته
[B][M1]تو نپرسی که آخرت چون زد[M2]بر زمین آسمان آشفته
[A]
[B][M1]بار خدایا به فضل بندهٔ خود را[M2]گر بتوانی فرست پارهٔ باده
[B][M1]زان می آسوده کز پیاله بتابد[M2]چون ز بلور سپید بسد ساده
[B][M1]زانکه بدو تند کره رام توان کرد[M2]زانکه ازو گردد ایستاده فتاده
[B][M1]زانکه مرا کره‌ایست تند و زنخ سخت[M2]سرکش و بدخو میانهٔ گله‌زاده
[B][M1]بنده بدو جز به می سوار نگردد[M2]ور نبود می بماند بنده پیاده
[A]
[B][M1]چاکر ز روی عجز سؤالی همی کند[M2]از روی مهتری سخنم را جواب ده
[B][M1]مهمان رسیده باده ندارم ز مکرمت[M2]با چون خودی نمای مرا یا شراب ده
[A]
[B][M1]شب تاریک و باد سرد و ابر تند و بارنده[M2]غلاما خیز و آتش کن که هیزم داری افکنده
[B][M1]اگر از دود و آن آتش ترا مهمان فراز آید[M2]تو از مال من آزادی که مهمان بهتر از بنده
[A]
[B][M1]هیچ می‌دانی که در گیتی ز مرگ بوالحسن[M2]چرخ جز قحط کرم دیگر چه دارد فائده
[B][M1]ای دریغا آنکه چون یادش کند گوید جهان[M2]ای دریغا حاتم طایی و معن وائده
[B][M1]روزهٔ روزی درآمد خواجه بی‌روزی مباش[M2]یاد می‌کن ربنا انزل علینا مائده
[A]
[B][M1]ای خدایت به پادشاهی خلق[M2]از ازل تا ابد پسندیده
[B][M1]ابد از کشتزار مدت تو[M2]خوشهٔ عمر جاودان چیده
[B][M1]آبروی خدایگانی تو[M2]خاک آدم به بیع بخریده
[B][M1]ابر عدلت که عافیت مطرست[M2]سایه بر کاینات پوشیده
[B][M1]فتنه از بیم بخت بیدارت[M2]شب فترت به خواب نادیده
[B][M1]گوش چرخ از صدای نوبت تو[M2]جز نوای نفاذ نشنیده
[B][M1]آفرینش به چشم همت تو[M2]التفات نظر نه‌ارزیده
[B][M1]خصم در مجلس تو مسخره‌وار[M2]گردن از کاج در ندزدیده
[B][M1]رایت از هرچه نام هستی یافت[M2]دادن دین و داد بگزیده
[B][M1]به سر تیغ ملک بگرفته[M2]به سر تازیانه بخشیده
[A]
[B][M1]ای ز دست تجاسر خادم[M2]شربهای ملال نوشیده
[B][M1]اختلالی که من دارد[M2]نیست بر خاطر تو پوشیده
[B][M1]بدو ایام بیض و من صایم[M2]وز خطا در صواب کوشیده
[B][M1]نیم جوشیده دیگکی دارم[M2]قلقلش گوش نانیوشیده
[B][M1]از طریق کرم توانی کرد[M2]بدو چوبش تمام جوشیده
[A]
[B][M1]به نزدیک خواجه بدم چند روز[M2]بلا نفع دنیا و لا آخره
[B][M1]دگرباره رفتم به نزدیک او[M2]فتلک اذا کرة خاسره
[A]
[B][M1]شهاب دولت و دین ای کسی که هست مدام[M2]نیاز راز تو عید و سؤال را روزه
[B][M1]ستاره را ز رواء تو کیک دریاچه[M2]زمانه را ز سخای تو ریگ در موزه
[B][M1]ز سرخ‌رویی توفیق تست نزد خرد[M2]سپید کار و سیه کاسه چرخ پیروزه
[B][M1]ز آب‌روی سخای تو روزکی چندست[M2]که آز را بنبشته است آب در کوزه
[B][M1]ز تست پستهٔ سربستهٔ سپهر حرون[M2]سبک اجابت و نازک‌شکن چو چلقوزه
[B][M1]بدان که موسم آنست مثل و جنس مرا[M2]که روز چند برآرند رنگ بربوزه
[B][M1]عجب مدار که اندیشه‌مندیی دارم[M2]به تازه کردن این کهنه‌های نادوزه
[B][M1]زداه ریزه‌ام آکنده خانه‌ایست چو گور[M2]همه دو دست به هم برنهاده چون کوزه
[B][M1]اگر کرامت و دلسوزیی کنی چه عجب[M2]که باد عالمت از دوستان دلسوزه
[A]
[B][M1]تو با من نسازی که از صحبت من[M2]ملامت فزاید شما را و تاسه
[B][M1]تو زر خواهی و من سخن عرضه دارم[M2]تو در فاژه افتی و من در عطاسه
[B][M1]نه هرجا که باشد سخن زر نباشد[M2]که پابند زر دیده‌ام صد حماسه
[B][M1]نه من بوفراسم امیر قبیله[M2]تو خود می‌شناسی به علم فراسه
[B][M1]کتاب و کراسه است اینجا تجمل[M2]چه آید ترا از کتاب و کراسه
[B][M1]گرفتم بود گندمین نان چو پاسخ[M2]نباشد نه خوردی خدنگ و نه کاسه
[A]
[B][M1]ای حکم ترا قضای یزدان[M2]داده چو قدر گشادنامه
[B][M1]تو عمدهٔ ملکی و ممالک[M2]لوحست و کفایت تو خامه
[B][M1]در خاک نهاده آب و آتش[M2]پیش سخط تو بارنامه
[B][M1]در جنب کفت سیاه‌کامه است[M2]حاشا فلک کبود جامه
[B][M1]آن شب که در آن جناب میمون[M2]با عیش چنان مع‌الغرامه
[B][M1]در حجر گک نصیر خباز[M2]بودیم چه خاصه و چه عامه
[B][M1]از چنگ خیال پر سماتی[M2]وز باده دماغ پر شمامه
[B][M1]بر دست چپم یگانه‌ای بود[M2]در کسوت جبه و عمامه
[B][M1]او را بطلب بگو چه کردی[M2]ما را بدو وعده شادکامه
[B][M1]در آتش صبر چند باشم[M2]ساکن چو سمندر و نعامه
[B][M1]این قصه چنین بر آب منویس[M2]هم سرکه بده هم آبکامه
[A]
[B][M1]تو آن سپهر اثر صاحبی که پیک قدر[M2]به نیک و بد ز بساط تو می‌برد نامه
[B][M1]به تازه کردن تاریخ رسمهای تو دهر[M2]کجا بماند که روز نکرد هنگامه
[B][M1]ستارگان ز یمین و یسار آصف و جم[M2]به خدمتی به تو آورده خاتم و خامه
[B][M1]ز قصد حادثه ایمن چو وحش و طیر حرم[M2]به زیر سایهٔ عدل تو خاصه و عامه
[B][M1]شریف کسوت خاص خلیفه را که قضا[M2]به مشتری ندهد بر سپهر خودکامه
[B][M1]جهان موازنه می‌کرد با کمال تو گفت[M2]که کعبه را چه تجمل فزاید از جامه
[A]
[B][M1]خرد دوش از من بپرسید و گفتا[M2]که ای پیش نطق تو منطق فسانه
[B][M1]بگو چیست آن طرفه صیاد دلها[M2]که از لفظ و معنیش دامست و دانه
[B][M1]دلم گفت خاموش تا من بگویم[M2]که من حاکم عدلم اندر میانه
[B][M1]هوا و نفاق از میان برگرفتم[M2]کلام رشید آن خداوند خانه
[B][M1]رشید اختیار زمانه است و طبعش[M2]در این فن چو در زلف ژولیده شانه
[B][M1]قوی باشد اندر زمان تو الحق[M2]که گردد کسی اختیار زمانه
[B][M1]زه تربیت بر کمانی نهادی[M2]که آمد همه تیر او بر نشانه
[B][M1]بمانید با یکدگر تا جهان را[M2]چهار آستانست و نه آسمانه
[A]
[B][M1]ای بر سر سروران یگانه[M2]بحر کرم تو بی‌کرانه
[B][M1]سیمرغ جلالت تو کرده[M2]بر قبهٔ عرش آشیانه
[B][M1]می‌گیر جهان به روی خنجر[M2]می‌بخش به پشت تازیانه
[B][M1]گر قصهٔ بنده را کنی گوش[M2]آن سود ترا بود زیان نه
[B][M1]در خانه نشسته بود داعی[M2]مخمور ز بادهٔ شبانه
[B][M1]در کنج خزیده چون کشیشی[M2]آتشکده کرده تاب‌خانه
[B][M1]وز بهر شراب لعل در پیش[M2]سیب و به و نقل خسروانه
[B][M1]وز بهر کباب کرده بر سیخ[M2]کبک و بط و تیهو و سمانه
[B][M1]ساقی و شراب و شاهد خوب[M2]شمعی دو نهاده در میانه
[B][M1]زین جمله که گفته‌ام ندارم[M2]جز سبلت و ریش ابلهانه
[B][M1]از میر شراب و شاهد و شمع[M2]دریوزه کنم بدین بهانه
[B][M1]اسباب معاشرت مهیا[M2]از لوح کمانچه و چغانه
[B][M1]طنبور و کتاب و نرد و شطرنج[M2]چنگ و دف و نای و شاخ و شانه
[B][M1]بنهاد به پیش انوری را[M2]گنجشک و کبوتر کلانه
[A]
[B][M1]مرا دی یاسمن پیغام دادست[M2]به تو ای صاحب و صدر یگانه
[B][M1]ز هر نوعی سخن گفتست پنهان[M2]غرض را درج کرده در میانه
[B][M1]چه فرمایی کنون پیغام او را[M2]به سمع تو رساند بنده یانه
[B][M1]مرا گفتست فردا کاتش صبح[M2]زند از کورهٔ مشرق زبانه
[B][M1]بگو او را که می‌گوید فلانی[M2]که ای خلقت چو جودت بی‌کرانه
[B][M1]چو در سالی مرا ده روز افزون[M2]نباشد نوبت از گشت زمانه
[B][M1]پس از ده روز خود تاخیر کردم[M2]شوم تا سال دیگر آفسانه
[B][M1]کنون درخواستی دارم ز خلقت[M2]همانا ناورد با من بهانه
[B][M1]دو روزک نیز در صحن چمن آی[M2]بگو تا مطرب آرند و چغانه
[B][M1]به زیر سایهٔ گل شادمان باش[M2]مرا از لطف خود کن شادمانه
[B][M1]چون من بهر تو آیم خوب نبود[M2]من اندر باغ و تو در تاب خانه
[A]
[B][M1]منم امروز و شاهدی زیبا[M2]مونس ما کتاب و افزون نه
[B][M1]خورده‌ایم از برای قوت نفس[M2]یک منی از کباب و افزون نه
[B][M1]هیچت افتد کریم دین که دهی[M2]یک منی‌مان شراب و افزون نه
[A]
[B][M1]انوری شعر و حرص دانی چیست[M2]این یکی طفل و آن دگر دایه
[B][M1]پایهٔ حرص کدیه و طمعند[M2]تا نگردی به گرد آن پایه
[B][M1]تاج داری خروس وار از علم[M2]چه کنی همچو ماکیان خایه
[B][M1]گردن و گوش نفس مردم را[M2]همت آمد بهینه پیرایه
[B][M1]عمر تو گوهری گران‌مایه است[M2]تو یکی شاعر گران‌سایه
[B][M1]بیش بر یاد ژاژ شعر مده[M2]ای گران‌سایه آن گران‌مایه
[A]
[B][M1]ای جهان را دفین به دست تو در[M2]چون معادن هزار سرمایه
[B][M1]دولتت را دوام همخانه[M2]مدتت را زمانه همسایه
[B][M1]گردن و گوش آفرینش را[M2]رسمهای تو گشته پیرایه
[B][M1]جود را پروریده همت تو[M2]راست چونان که طفل را دایه
[B][M1]ملکی در محاسن و اخلاق[M2]زان نداری محاسن و خایه
[B][M1]آفتابی و در مراتب جاه[M2]آفتابت فروترین پایه
[B][M1]چیست کز تابش تو در نورند[M2]همه آفاق و بنده در سایه
[A]
[B][M1]ای رخ و فرزین نهاده چرخ را در حل و عقد[M2]جز تو کس را اطلاعی نیست بر اسرار او
[B][M1]چون رخ شطرنج پیش خدمت آمد انوری[M2]می‌دهش چندان که چون فرزین شود رفتار او
[A]
[B][M1]ندارد مجلس ما بی‌تو نوری[M2]اگرچه نیست مجلس درخور تو
[B][M1]چه فرمایی چه گویی مصلحت چیست[M2]تو آیی نزد ما یا ما بر تو
[A]
[B][M1]ای جهان را موسم آزادگی ایام تو[M2]بنده کرده یک جهان آزاد را انعام تو
[B][M1]سرمهٔ چشم ملک گردی و آن از راه تو[M2]حلقهٔ گوش فلک حرفی و آن از نام تو
[B][M1]دست تقدیر آسمان را پی کند گر دور او[M2]گام بردارد نه بر وفق مراد و کام تو
[B][M1]تو جهان کاملی اندر جهان مختصر[M2]هفت اقلیمت که باقی باد، هفت اندام تو
[B][M1]جنبش فیض کرم وارام طوفان نیاز[M2]تا ابد مقصور شد بر جنبش و آرام تو
[B][M1]آز در آب و گل آدم نیامد تا ندید[M2]غایت سیری خوش اندر عطای عام تو
[B][M1]طبل بدخواه تو در زیر گلیم حادثه است[M2]تا فلک زد بی‌نیازی را علم بر بام تو
[B][M1]از تصرف دست بربندد کف بر بحر و کان[M2]آسمان را گر اجازت یابد از پیغام تو
[B][M1]از محمد وز عمر شد کفر باطل دین قوی[M2]لاجرم احیاء آن ایام کرد ایام تو
[B][M1]ای در آن اندازه بزم جان‌فزایت کاندرو[M2]آفتاب و ماه نو زیبد شراب و جام تو
[B][M1]وام بودت گوهری بر آسمان مه زاسمان[M2]آن رسانید و شد از وجه دگر در وام تو
[B][M1]آسمان از وام تو هرگز برون ناید ازآنک[M2]دارد استظهار دور از دور بی‌انجام تو
[B][M1]تا که صبح و شام باشد در قفای روز و شب[M2]در قفای یکدگر بادند صبح و شام تو
[B][M1]چشمت از روی کرم بر انوری باد و مباد[M2]کام او را اعتقاد پاک جز در کام تو
[B][M1]مکث محسن در جهان بسیار باشد لاجرم[M2]بالغ او طفل تست و پختهٔ او خام تو
[A]
[B][M1]ای مقصد کشور چهارم[M2]در نیک و بد آستانهٔ تو
[B][M1]وی رفعت آسمان هفتم[M2]باطل شده در زمانهٔ تو
[B][M1]بر شاخ وجود بنده مرغیست[M2]منسوب به آشیانهٔ تو
[B][M1]در دام حریف نو فتادست[M2]اومید همه به دانهٔ تو
[B][M1]خطی به وکیل لهو بنویس[M2]یعنی به شرابخانهٔ تو
[A]
[B][M1]ای ز قدر تو آسمان در گو[M2]آفتاب از تو در خجالت ضو
[B][M1]قدر و رای تو از ورای سپهر[M2]آفتابی و آسمانی نو
[B][M1]دل و دست تو گاه فیض و سخا[M2]برده از ابر و آفتاب گرو
[B][M1]بنده را صاحب استری دادست[M2]استری ماه نعل و گردون دو
[B][M1]خلقت آسیاء کی دارد[M2]صفت آسیای او بشنو
[B][M1]سنگ زیرین او همیشه روان[M2]گو در او آب و باد هیچ مرو
[B][M1]ناو او از درون و او معکوس[M2]دلو او از برون و او در گو
[B][M1]آسیابی چنین و باری نه[M2]بی‌شبانروز آسیابان رو
[B][M1]انوری این همه مزیح ز چیست[M2]چند ازین ترهات شو هاشو
[B][M1]خود به یک ره بگو که بی‌کارست[M2]آس دندانش ز آس کردن جو
[B][M1]تا ترا جود صدر دولت و دین[M2]برهاند ز انتظار درو
[B][M1]او تواند که کشت همت او[M2]هیچ بی‌ارتفاع نیست برو
[A]
[B][M1]ای انوری تویی که به فضل و هنر سزند[M2]احرار روزگار و افاضل ترا رهی
[B][M1]بودند در قدیم امیران و شاعران[M2]واکنون شدت مسلم بر شاعران شهی
[B][M1]هستت خبر که هستم دور از تو ناتوان[M2]اشکم چو ناردانه و رخسار چون بهی
[B][M1]مشغول بوده‌ای که نکردی عیادتم[M2]یا خود مرا محل عیادت نمی‌نهی
[B][M1]نی‌نی ز ابلهی است مرا از تو این طمع[M2]خیزد چنین طمع به حقیقت ز ابلهی
[B][M1]با رنج ناتوانی ای دوستان مرا[M2]دل گشت پر ز انده و از صبر شد تهی
[B][M1]گوید طبیب بهتری امروز غم مخور[M2]اینک برفت علت و آغاز شد بهی
[B][M1]غم این غمست و بس که ز من فوت می‌شود[M2]در بزم صدر عالم رسم سه‌شنبهی
[B][M1]آن جنت نعیم اگر در جهان بود[M2]ممکن ظهور جنت ماوی، فتلک هی
[A]
[B][M1]شجاعی ای خط و شعر تو دام و دانهٔ عقل[M2]هزار مرغ چو من صید دام و دانهٔ تو
[B][M1]ز من زمین خداوند من ببوس و بگوی[M2]که ای زمانهٔ فضل و هنر زمانهٔ تو
[B][M1]نزاد مادر گیتی به صد هزار قران[M2]نه چون تو یا چو جگرگوشهٔ یگانهٔ تو
[B][M1]چو گردکی که رساند زمین به دامن تو[M2]چو مویکی که ستاند هوا ز شانهٔ تو
[B][M1]اگر ز روی ضرورت کرانه کردم دوش[M2]ز خدمت تو و بیرون شدم ز خانهٔ تو
[B][M1]تو بر زمانه نه آن پر گشاده سیمرغی[M2]که خوابگاه مگس شاید آشیانهٔ تو
[B][M1]ز جاه تو چه عجب کاختران کرانه کنند[M2]بر آسمان ز موازات آسمانهٔ تو
[B][M1]مرا ز خدمت تو جاه تست مانع و بس[M2]که حایلست مرا جاه بی‌کرانهٔ تو
[B][M1]وگرنه مردمک چشم من چه خواهد آن[M2]که معتکف بنشیند بر آستانهٔ تو
[A]
[B][M1]این همایون در فرخنده‌سرای[M2]تا ابد باد در اقبال به پای
[B][M1]چوبش ایمن شده از فرسودن[M2]زیر این گنبد گیتی‌فرسای
[B][M1]اندرو خاصیت مغناطیس[M2]کاهن از طبع درو گیرد جای
[B][M1]نتوانند ز رفعت پیمود[M2]آستانش انجم گیتی‌پیمای
[B][M1]لفظ و معنی صریرش همه این[M2]مرحبا خواجه درآ خواجه درآی
[B][M1]مجد دین بوالحسن عمرانی[M2]که زاحسانش سرشته است خدای
[B][M1]آسمانی نه به تدبیر به قدر[M2]آفتابی نه به تحویل به رای
[B][M1]کان چو قدرت نبود روزافزون[M2]وین چو رایت نبود نورافزای
[B][M1]ای تصاویر سخا را قلمت[M2]گشته ز انگشت کرم چهره‌گشای
[B][M1]دشمنانت همه انگشت‌گزای[M2]دوستانت همه انگشت‌نمای
[B][M1]دست تو گلبن باغ کرمست[M2]بلبل کلک برو وحی‌سرای
[B][M1]تا فلک در پی تحصیل کمال[M2]دایم از شوق بود ناپروای
[B][M1]کار از روی بزرگی و شرف[M2]کارفرمای فلک را فرمای
[B][M1]طبل بدخواه تو در زیر گلیم[M2]وز غم حادثه نالنده چو نای
[A]
[B][M1]مرحبا مرحبا درآی درآی[M2]اثر خیر اثیر دین خدای
[B][M1]ای زمام قضا گرفته به دست[M2]وی محیط فلک سپرده به پای
[B][M1]نه به از خدمت تو آلت جاه[M2]نه به از همت تو مکنت جای
[B][M1]از نهیبت ستاره بی‌آرام[M2]وز رکابت زمانه ناپروای
[B][M1]ای بر افلاک دست کرده به قدر[M2]وی ز خورشید گوی برده به رای
[B][M1]به سر کوی بوده‌ای که همی[M2]به سجود اندر آمدست سرای
[B][M1]کای فلک با تو پست ره بگذار[M2]وی جهان با تو خرد رخ بنمای
[B][M1]به کرم بر زمین من بخرام[M2]به قدم در نهاد من بفزای
[B][M1]منزل ار در خور قدوم تو نیست[M2]چه شود ساعتی به فضل به پای
[B][M1]تو همایی به فر و پر فکند[M2]بر تر و خشک سایه پر همای
[B][M1]ای کمر بسته پیشت اختر سعد[M2]اختر من تویی کمر بگشای
[B][M1]کردی آراسته سرای مرا[M2]همچنین سال و مه همی آرای
[B][M1]چون رسم زحمتی همی آرم[M2]چو رسی خدمتی همی فرمای
[B][M1]تا بود آسمان زمانه‌نورد[M2]تا بود اختران فلک‌پیمای
[B][M1]باد عمر تو با زمانه قرین[M2]باد قدر تو با فلک همتای
[A]
[B][M1]ای آنکه جویبار جهان از نهال جود[M2]خالیست تا تو سرو سعادت برسته‌ای
[B][M1]الا نظیر خویش که آن را وجود نیست[M2]از روزگار یافته‌ای هرچه جسته‌ای
[B][M1]دست از سرم به علت تقصیر برمگیر[M2]تو کار خویش کن که نه شیران مسته‌ای
[B][M1]پارم سه دسته کاغذ نیکو بداده‌ای[M2]امسال از آن حدیث ورق چون بشسته‌ای
[A]
[B][M1]چنان زندگانی کن ای نیک‌رای[M2]به وقتی که اقبال دادت خدای
[B][M1]که خایند از بهرت انگشت دست[M2]گرت بر زمین آمد انگشت پای
[A]
[B][M1]بر آفتاب حوادث بسوزم اولیتر[M2]که به هر سایه بود بر سرم سپاس همای
[B][M1]از این سپس من و کنجی و خانهٔ تاریک[M2]که سرد شد دلم بر هوای باغ و سرای
[A]
[B][M1]یارب بده مرا به دل نعمتی که بود[M2]خرسندی حقیقت و پاکیزه توشه‌ای
[B][M1]امنی و صحتی و پسندیده طاعتی[M2]نانی و حرفه‌ای و نشستن به گوشه‌ای
[A]
[B][M1]سرخس از جور بی‌آبی و آبی[M2]دریغا روی دارد در خرابی
[B][M1]ز بی‌آبی خلاصش دادی اما[M2]خداوندا خلاصش ده ز آبی
[A]
[B][M1]آن چیست کز آن طبق همی تابد[M2]چون عاج به زیر شعر عنابی
[B][M1]ساقش به مثل چو ساعد حورا[M2]دستش به مثال پای مرغابی
[A]
[B][M1]نکنم خواجه را به شعر هجا[M2]لیک برخوانم آیتی ز نبی
[B][M1]ان قارون کان من موسی[M2]خواجه آنست کاید از پی فی
[A]
[B][M1]شها چون پیل و فرزین شه پرستم[M2]نه چون اسبست کارم رخ‌پرستی
[B][M1]رهی آمد چو رخ پیشت پیاده[M2]چو فرزین می‌رود اکنون ز مستی
[A]
[B][M1]آنکه سایه‌اش کس ندید از غایت ستر و صلاح[M2]باصلاح صالحی شد آفتاب از واضحی
[B][M1]گرچه رای هوشیارت ناصح احوال تست[M2]یک نصیحت گوش دار از بنده قاضی ناصحی
[B][M1]هرکه بر درگاه و اندر مجلس تست از خدم[M2]در صلاح کار تست الا صلاح صالحی
[A]
[B][M1]دی ز من پرسید معروفی ز معروفان بلخ[M2]از شما پوشیده چون دارم عزیز شادخی
[B][M1]گفت گیتی را سه دریا داد گیتی آفرین[M2]هریکی زیشان محیط از غایت بی‌برزخی
[B][M1]آن به ترمدوان به موصول وان سه دیگر در هرات[M2]کیست بهتر زین سه عالی موج دریای سخی
[B][M1]گفتم او را حاش لله این تساوی شرط نیست[M2]لاله هرگز کی کند رمحی و سوسن ناچخی
[B][M1]این میان صوفیان باشد که هنگام خطاب[M2]شیخ هدهد را اخی خواند سلیمان را اخی
[B][M1]زانکه اندر خدمت این صاحب صاحب‌قران[M2]مدحتی گویم که حکمش طاعتست از فرخی
[B][M1]منتظم گردد ز ملک موصل و حصن هرات[M2]امتحان را این بهشتی غصه را آن دوزخی
[B][M1]مجلسش را میوه‌کش باشد جمال موصلی[M2]مطبخش را دیگ شو گردد اثیر مطبخی
[B][M1]شادمان زی ای قدر قدرت خداوندی که هست[M2]جای مغلوبی فلک را گر کنون با او چخی
[B][M1]از متانت حبل اقبالت چو شعر بوالفرج[M2]وز عذوبت مشرب عیشت چو نظم فرخی
[A]
[B][M1]خداوند من عصمةالدین همیشه[M2]بجز ساکن ستر عصمت مبادی
[B][M1]ز غم جاودان باد در خواب خصمت[M2]تو از بخت بیدار اندی که شادی
[B][M1]تویی عالم داد و دین را مدبر[M2]نه بل خود تو هم عالم دین و دادی
[B][M1]ز کل جهان کس نظیری نزادت[M2]از آن روز کز مادر دهر زادی
[B][M1]تو از عصمت صرف و تایید محضی[M2]نه از آتش و آب وز خاک و بادی
[B][M1]سؤالیست من بنده را بشنو از من[M2]به حق بزرگی و حری و رادی
[B][M1]از آن پس که چندین سوابق نبودم[M2]نگویی به چندان کرم چون فتادی
[B][M1]به هر فرصت از بس رعایت که کردی[M2]به هر موسم از بس عطاها که دادی
[B][M1]چه بد خدمتی کردم آخر که اکنون[M2]چو بدخدمتانم به صحرا نهادی
[B][M1]دو هفته است تا خدمتی در عیادت[M2]مزین به چندین هزار اوستادی
[B][M1]به ستر رفیعت رسیدست بنگر[M2]که تازان به نیک و به بد لب گشادی
[B][M1]چو گردون به بیداد برخاست با من[M2]تو نیز از عنایت فرو ایستادی
[B][M1]نشاید فراموش کردن کسی را[M2]که در هر دعا و ثنایش به یادی
[B][M1]چه گر در دعا قافیه دال گردد[M2]چو لفظ مبادی مثل یا منادی
[B][M1]به یک قافیه سند عیبی نباشد[M2]نگویم که ناید ز من سند بادی
[B][M1]معادی مبادت وگر چاره نبود[M2]مبادی تو هرگز به کام معادی
[A]
[B][M1]ای به تدبیر قطب آن گردون[M2]که ز تقدیر ساختست جدی
[B][M1]وی ز تشویر خاطرت خورشید[M2]غوطها خورده در تموج خوی
[B][M1]هرچه مکنون خطهٔ اشیاست[M2]همه با مکنت تو ادنی شییء
[B][M1]حکمت اندر نفاذ گشته چنان[M2]که نگنجد در انقیادش کی
[B][M1]ظل جاهت از آن کشیده‌ترست[M2]که کند دور روزگارش طی
[B][M1]سیر حکمت از آن سریع‌ترست[M2]که برد مسرع ضمیرش پی
[B][M1]گر تقلد کنی عمارت عصر[M2]نشود هیچ‌کس خراب از می
[B][M1]آدم از نسبت وجود تو یافت[M2]اختصاص خلقته بیدی
[B][M1]چون عنان قلم روان کردی[M2]آب گردد روان صاحب ری
[B][M1]چون رکاب کرم گران کردی[M2]خاک بوسد عظام حاتم طی
[B][M1]قدرتت گفت روز عرض الست[M2]چون جدا کرد اخطل از اخطی
[B][M1]کای علی خرج این حشم برگیست[M2]همتت گفت قد ضمنت علی
[B][M1]دوش با آسمان همی گفتم[M2]بر سبیل سؤال مطلب ای
[B][M1]که مدار حیات عالم کیست[M2]روی سوی تو کرد و گفتا وی
[B][M1]گفتم این را دلیل باید گفت[M2]هیچ دانی که می چه گویی هی
[B][M1]میر آبست و حق همی گوید[M2]و من الماء کل شیء حی
[B][M1]تا که نی را چو سرو نیست قوام[M2]در بهار و تموز و آذر و دی
[B][M1]باد پیشت جهان چو سرو به پای[M2]پای تا سر کمر ببسته چو نی
[B][M1]پوست بر دشمنت کفن گشته[M2]همچو بر کرم قز تراکم قی
[A]
[B][M1]مرا سعد دین داد پیراهنی[M2]که از دیدنش دیده حیران شدی
[B][M1]ز فرسودگی وقت پوشیدنش[M2]تن مرد پوشیده عریان شدی
[B][M1]به هرجا که آسیب سریافتی[M2]به اندازهٔ تن گریبان شدی
[A]
[B][M1]عادت کن از جهان سه خصلت را[M2]ای خواجه وقت مستی و هشیاری
[B][M1]زیرا که رستگار بدان گردی[M2]امید رستگاری اگر داری
[B][M1]با هیچ‌کس نگشت خرد همره[M2]کان هرسه را نکرد خریداری
[B][M1]در هیچ دین و کیش کسی نشیند[M2]هرگز از این سه مرتبه بیزاری
[B][M1]دانی که چیست آن بشنو از من[M2]رادی و راستی و کم‌آزاری
[A]
[B][M1]به خدایی که ذات بی‌چونش[M2]از همه عیبها بریست بری
[B][M1]که مرا باز ماندن از خدمت[M2]در همه کیشها خریست خری
[A]
[B][M1]خداوند که داند خواست عذر لطف دوشینت[M2]چه سازم وز که خواهم یارب امروز اندرین یاری
[B][M1]ندارد بنده استحقاق این چندین خداوندی[M2]ولیکن تو خداوندا خداوندی آن داری
[B][M1]به مستی خارجی‌ها کرده‌ام چندان که از خجلت[M2]نمی‌یارم که عذری خواهم امروزت به هشیاری
[B][M1]اگرچه دم نمی‌یارم زدن لیکن چنانک آید[M2]به شوخی می‌برم در پیش تو لنگی به رهواری
[B][M1]به چیزی دیگر این تشریف را تشبیه نتوان کرد[M2]حدیث مصطفی می‌دان و بو ایوب انصاری
[A]
[B][M1]چهار چیزست آیین مردم هنری[M2]که مردم هنری زین چهار نیست بری
[B][M1]یکی سخاوت طبعی چو دستگاه بود[M2]به نیکنامی آن را ببخشی و بخوری
[B][M1]دو دیگر آنکه دل دوستان نیازاری[M2]که دوست آینه باشد چو اندرو نگری
[B][M1]سه دیگر آنکه زبان را به گاه گفتن زشت[M2]نگاه داری تا وقت عذر غم نخوری
[B][M1]چهارم آنکه کسی کو به جای تو بد کرد[M2]چو عذر خواهد نام گناه او نبری
[A]
[B][M1]آنی که گر بخواهی از اقبال و سروری[M2]تری ز آب و خشکی از آتش برون بری
[B][M1]داری مفرحی که دهد روح را غذا[M2]سازی طریفلی که کنی دیو را پری
[B][M1]دست مبارک تو بخواهد همی درست[M2]از خط راست نامهٔ شکل صنوبری
[B][M1]یارب چه طالعست که خود بی‌معالجت[M2]بیمار به شود چو تو زان راه بگذری
[A]
[B][M1]ای صاحبی که صدر وزارت ز جاه تو[M2]با اوج آفتاب زند لاف برتری
[B][M1]فرمان تو که زیر رکابش رود جهان[M2]با روزگار سوده عنان در برابری
[B][M1]بر هر که ابر عاطفتت سایه افکند[M2]تا حشر باقیست چو دریا توانگری
[B][M1]دست تو رازقست و ضمیر تو غیب‌دان[M2]بی‌دعوی خدایی و لاف پیمبری
[B][M1]احوال مبرمی و گدایی شاعران[M2]دانند همگان که مه شعر و مه شاعری
[B][M1]شد مدتی که عزم زمین‌بوس تازه کرد[M2]در خدمت مبارک میمونت انوری
[B][M1]واکنون بر آستانهٔ عالیت روز و شب[M2]کش آسمانه باد پر از ماه و مشتری
[B][M1]از لطف شامل تو طمع دارد این قدر[M2]کاخر چه می‌کنی و کجایی چه می‌خوری
[A]
[B][M1]ای برادر گر مزاج از فضله خالی آمدی[M2]آدمی پس یا ملک یا دیو بودی یا پری
[B][M1]ور قوای ماسک و دافع نبودی در بدن[M2]طفل را از پایهٔ اول نبودی برتری
[B][M1]طبع اگردست تصرف برکشیدی وقت خواب[M2]شخص را بر دم زدن هرگز نبودی قادری
[B][M1]نزد عاقل هیچ فرقی نیست گاه مصلحت[M2]آنچه بولی می‌کنی تازانج آبی می‌خوری
[B][M1]گر طبیعت را به دست آدمی بودی زمام[M2]خندهٔ بی‌وقت را خندیده کردی داوری
[B][M1]دیده بر آواز واجب دار تا بی‌شبهتی[M2]از چنین گردابهای ژرف جان بیرون بری
[B][M1]باد را منکر نه‌ای بی‌اختیار اندر نماز[M2]چیز دیگر را چرا در خواب و مستی منکری
[B][M1]فعل طبع از راه تسخیرست بی‌هیچ اختیار[M2]در جماد و در نبات آنگاه در ما بر سری
[B][M1]راه حکمت رو که در معنی این جنس از علوم[M2]ره به دشواری توان برد از طریق شاعری
[B][M1]چون به وقت هوشیاری برنیایی با فواق[M2]گاه مستی با حریفان چون همان ره نسپری
[B][M1]گوش و دل جنبان و ساکن دار اگر فاعل تویی[M2]زانکه اینجا از طریق جبر چون در نگذری
[B][M1]در گرانی کی شود هرگز عنان آفتاب[M2]گرچه بسیاری بکوشد چون رکاب مشتری
[B][M1]خود بیا تا کژ نشینم راست گویم یک سخن[M2]تا ورق چون راست بینان زین کژیها بستری
[B][M1]اشک فضله است و عرق فضله است و دافع هم مزاج[M2]این یکی را در عداد آن دو چون می‌نشمری
[B][M1]گر تو خواهی گفت مخرج دیگرست آن فضله را[M2]فضلهٔ زنبور را هم چون به مخرج ننگری
[B][M1]دفع افزونی به نسبت مختلف گردد از آنک[M2]هست بازوبند را در گاو بحری عنبری
[B][M1]معده گر در قی همی امساک واجب داشتی[M2]کی نهادی کرم قزاز جسم اساس ششتری
[B][M1]علم را زینها علم هرگز کجا گردد نگون[M2]رفتن بازار نارد رخنه در پیغمبری
[B][M1]خواجه فخری ای مشامت بوی حکمت یافته[M2]گر حکیمی زین معانی رنگ هان تا ناوری
[B][M1]آنچه حالی در ضمیر آمد همین ابیات بود[M2]کاندرین محضر به خط خویش بنوشت انوری
[A]
[B][M1]خداوندا همی دانم که چیزی نیست در دستت[M2]گرم چیزی ندادستی بدین تقصیر معذوری
[B][M1]ولیکن گر کسی پرسد چه دادستت روا داری[M2]که گویم عشوه اول روز و آخر روز دستوری
[A]
[B][M1]ز جنس مردمان مشمار خود را[M2]گرت یزدان زری دادست و زوری
[B][M1]هنر باید چه روباهی چه شیری[M2]خرد باید چه قارونی چه عوری
[B][M1]ز خشم غالب و از حرص با برگ[M2]همین دارند هر ماری و موری
[B][M1]ز اسب و تخت تو رشکم نیاید[M2]نه من همچون توام کری و کوری
[B][M1]چه رشک آید از آن چیزم که گردون[M2]اگر پیش آردت تلخی و شوری
[B][M1]از این داغی بماند یا دریغی[M2]وزان دودی برآید از تنوری
[B][M1]چو بر تختی جمادی بر جمادی[M2]چو بر اسبی ستوری بر ستوری
[A]
[B][M1]کسی که مدت سی سال شعر باطل گفت[M2]خدای بر همه کامیش داد پیروزی
[B][M1]کنون که روی نهد جمله در حقیقت شرع[M2]چه اعتقاد کنی باز گیردش روزی
[B][M1]برو که عاقل از این اختیار آن بیند[M2]که کشت تشنه نبیند ز ابر نوروزی
[B][M1]ز شعر نفس تو آن بارهای عار کشید[M2]که چون هلال به طفلی درآیدش کوزی
[B][M1]ز شرع جان تو آن شعلهای نور کشد[M2]کزو به هر فلکی آفتابی افروزی
[B][M1]ولیک تا تو همان عود وزن می‌سازی[M2]ولیک تا تو همان عود بحر می‌سوزی
[B][M1]تو حرف شرع کی آری برون ز مخرج شعر[M2]تو علم آنت نباشد کزین در آن توزی
[B][M1]توراء شرع به آخر همی بری و خطاست[M2]چو عین شعر به آخر بری بیاموزی
[A]
[B][M1]ای رفته به فرخی و فیروزی[M2]باز آمده در ضمان بهروزی
[B][M1]از لالهٔ رمح و سبزهٔ خنجر[M2]در باغ مصاف کرده نوروزی
[B][M1]چون تیر نهاده کار عالم را[M2]یک ساعته در کمان تو کوزی
[B][M1]تو ناصر دینی و ازین معنی[M2]یزدان همه نصرتت کند روزی
[B][M1]در حمله درنده‌ای و دوزنده[M2]صف می‌دری و جگر همی دوزی
[B][M1]پروانه سمندر ظفر باشد[M2]چون مشعلهٔ سنان برافروزی
[B][M1]فرزین بنهی به عرصه رستم را[M2]آنجا که به لعب اسب کین توزی
[B][M1]صد شه به پیاده‌ای براندازد[M2]آنرا که تو بازیی درآموزی
[B][M1]می‌ساز به اختیار من بنده[M2]تا خرمن فتنها همی سوزی
[B][M1]ای روز مخالفانت شب گشته[M2]می‌خور به مراد دل شبانروزی
[A]
[B][M1]خون خواجه کعبه است و نان او بیت‌الحرام[M2]نیک بنگر تا به کعبه جز به رنج تن رسی
[B][M1]بر نبشته برکنار نان او خطی سیاه[M2]لم تکونوا بالغیه الا بشق الا نفس
[A]
[B][M1]نه تو آنی که دی دل تو نبود[M2]در جهان جز به انوری راضی
[B][M1]چون که امروز هیچ می‌نبری[M2]به زبان نام حالت ماضی
[B][M1]در سر قاضی ار کله کردی[M2]به تصنع دواج مقراضی
[B][M1]دوستان را بپرس برمنشین[M2]مشو آبستن از خر قاضی
[A]
[B][M1]ای خداوندی که بر روی زمین فرمان تو[M2]چون قضای آسمان شد نافذ فی کل شیی
[B][M1]پیش قدرت پشت گردون از تواضع داده خم[M2]نزد رایت روی خورشید از خجالت کرده خوی
[B][M1]سرو آزاد ار قبول بندگی یابد ز تو[M2]پای تا سر هم در آن ساعت کمر بندد چو نی
[B][M1]نقشبند کل ز تاثیر صبای لطف تو[M2]بوستان را نقش نیسان بندد اندر ماه دی
[B][M1]شاد زی کامروز در اقطاع عالم سر به سر[M2]ای بسیطش سیر فرمان تو صد ره کرده طی
[B][M1]دوستان و دشمنانت در دو مجلس می‌کنند[M2]هردو سنگ‌انداز و سنگ اندازهٔ آن تا به کی
[B][M1]دشمنانت تا به روز حشر سنگ‌انداز عیش[M2]دوستانت تا به روز عید سنگ انداز می
[A]
[B][M1]صبر کن تا زمانه خو نشوی[M2]پیشه کن گاه گاه نیکیکی
[B][M1]نرد عمر تو خوش زمانه ببرد[M2]ندبی زو و از تو سیکیکی
[A]
[B][M1]ای سر از کبر بر فلک برده[M2]گشته گردان چو انجم فلکی
[B][M1]به عقابی رسیده از مگسی[M2]به سماکی رسیده از سمکی
[B][M1]بس بس اکنون که بیش از این نرسد[M2]حاش لله دیو را ملکی
[B][M1]بر جهان خواجگی همی رانی[M2]هنرت چه و نسبت تو به کی
[B][M1]نمک دیگ خواجگی جودست[M2]نه بخیلی و خشم و بی‌نمکی
[B][M1]ای که خرچنگ و خارپشتی تو[M2]صدفی آید از تو نی فنکی
[B][M1]خواجه دانم که پیش جیش سخاش[M2]موج دریا همی کند یزکی
[B][M1]باز اگر تو فقع خوری به مثل[M2]چوبک کوزه فقع بمکی
[B][M1]از تو یک قطره خون به حیله چکد[M2]دور از اینجا اگر ز هم بچکی
[B][M1]خواجه هستی چرا نیاموزی[M2]خواجگی کردن از شهاب زکی
[A]
[B][M1]ای کریمی که جرم هفت اختر[M2]هست با عرض لطف تو پیکی
[B][M1]تویی آن مکرمی که عالم را[M2]ضبط کردی به مختصر نیکی
[B][M1]هست مهمانکی مرا امروز[M2]ترککی تنگ چشمکی قیکی
[B][M1]او ز مستی به یک دو می گروست[M2]من بدو داد خواهم از سه یکی
[B][M1]هیچ باشد ترا ظرافت آن[M2]که فرستی به من صراحیکی
[A]
[B][M1]خداوندا حریفان آمدستند[M2]که تا با من کنند امشب عدیلی
[B][M1]به زر سیکی نمی‌یابم در این شهر[M2]وگرنه نیست در طبعم بخیلی
[B][M1]اعانت کن مرا امشب به سیکی[M2]و یا بیرون کن اینها را به سیلی
[A]
[B][M1]سحرگاهی به نزد خواجه رفتم[M2]که بفزاید مرا جاهی و مالی
[B][M1]به دست خواجه در، ده بدر دیدم[M2]کز آن هر بدر بود او را ملالی
[B][M1]درآمد مرغکی وانگه به منقار[M2]ربود از فرق هر بدری هلالی
[A]
[B][M1]به خدایی که بازگشت بدوست[M2]که مرا بازگشت نیست به می
[B][M1]مگر از بهر حفظ قوت و بس[M2]فارغ از چنگ و نای و بربط و نی
[B][M1]نکنم خدمت و نگویم شعر[M2]گر جهان پر شود ز حاتم طی
[B][M1]جز که پیروز شاه عادل را[M2]آنکه پیروزیست راتب وی
[B][M1]دگر آن کز دروغ باشم دور[M2]فی‌المثل گر بود بادنی شیی
[B][M1]مگر اندر سه گونه حکم نجوم[M2]چه بود پس کجا بود پس کی
[B][M1]نسگالم نفاق اگرچه جهان[M2]پر شدست از سهیل تا به جدی
[B][M1]نه خیانت کنم نه اندیشم[M2]انوری باش می‌چه‌گویی هی
[B][M1]خود کند هیچ‌کس که دیده بود[M2]از پس سور مهر ماتم دی
[B][M1]بد نگویم بگو چرا گویم[M2]ممتلی را بود که افتد قی
[B][M1]چون من از هیچ‌کس نباشم پر[M2]اخطل آنجا همان بود کاخطی
[B][M1]نام کار دگر همی نبرم[M2]که ندارند عاقلانش پی
[B][M1]که اگر گویم ار نه محفوظ است[M2]عرق پاکم چنانکه نور از فی
[B][M1]دزد را نیک داند از کالا[M2]پاسبان خلقته بیدی
[B][M1]ره ز نامرد گم شود بر مرد[M2]ورنه پیدا شدست رشد از غی
[B][M1]خوار صحبت مباش تا باشی[M2]صاحب صدهزار صاحب ری
[B][M1]قصه کوته شد آن کنم همه عمر[M2]چونکه توفیق دادم ایزد حی
[B][M1]که اگر بر کفم نهی پس از آن[M2]از ندامت رخم نیارد خوی
[B][M1]گر کنم خیره ارنه خود سوزم[M2]گفته‌اند آخرالدواء الکی
[B][M1]این همه گفتم و همی گفتند[M2]غضب و شهوت از سلول و ابی
[B][M1]عهده بر کیست این دعاوی را[M2]همتم گفت قد ضمنت علی
[A]
[B][M1]گر نیستی زمانه به جنگ و نبرد خلق[M2]پیوسته با زمانه کجا در نبردمی
[B][M1]ور آسیای چرخ بر غمم نگرددی[M2]در جوی آسیا متوطن نگردمی
[B][M1]آب مراد زیر پل کس نمی‌رود[M2]ورنه قفا ز ورطهٔ طوفان نخوردمی
[B][M1]با من غم خرابی عالم به کلبه‌ای[M2]کی جفت گرددی اگر آزاد و فردمی
[B][M1]نفسی که گر بدان دگری مبتلا شدی[M2]من در خلاص او به مثل حمله بردمی
[B][M1]یا در مدد چو مهره میان بندمی به مهر[M2]یا گوییا که حادثه را ناگزردمی
[B][M1]یا کعبتین جانب خود باز مالمی[M2]یا خود بساط حاصل خود در نوردمی
[B][M1]بر هر که عرضه داشتم از من کرانه کرد[M2]گویی که صورت غم و تیمار و دردمی
[B][M1]از خواجگان شهر چو یاری نیافتم[M2]گر خواجه شهریار نبودی چه کردمی
[B][M1]آزاد کیست حلیهٔ مردان و ای دریغ[M2]آن دستگاه کو که من آزاد مردمی
[A]
[B][M1]تو ای سیف زنگ اجل چون نگیری[M2]که الحق به انصاف درخورد آنی
[B][M1]بدین تیزی و روشنایی و گوهر[M2]ترا در کجا می‌خورد زندگانی
[B][M1]نه در دست تقدیر ملکی بگیری[M2]نه در حرب ایام خونی برانی
[B][M1]ترا ذوالفقار علی خود گرفتم[M2]گران قلتبانی گران قلتبانی
[B][M1]حقوقی که در گردنت هست واجب[M2]به گوش دلت چون فرو می‌نخوانی
[B][M1]بدین مایه داد و ستد بعد ماهی[M2]چه تاخیر سردست چون می‌توانی
[B][M1]چرا قدر مردم ندانی ولیکن[M2]تو مردم نه‌ای قدر مردم چه دانی
[B][M1]خرابی عالم ز تو هست پیدا[M2]مباد آنکه اندر جهان تو بمانی
[A]
[B][M1]چون ترا روزگار داد به داد[M2]تو چرا داد خویش نستانی
[B][M1]تا توانی به گرد شادی گرد[M2]کایدت گاه آنکه نتوانی
[A]
[B][M1]ای رای ملک شه معظم[M2]مه‌پرور سال‌بخش ثانی
[B][M1]ای کرده کلیم‌وار عدلت[M2]آبان خدای را شبانی
[B][M1]حقا که شوی به مهر مه بر[M2]دی ماه به موسم خزانی
[B][M1]در دولت تو کراست نیسان[M2]کان دولت هست جاودانی
[B][M1]بادی همه ساله شاد تا هست[M2]روز رجب اصل شادمانی
[B][M1]ای خواجهٔ فیلسوف فاضل[M2]کز فضل یگانهٔ جهانی
[B][M1]گر معنی این لغت به واجب[M2]پیدا کردن نمی‌توانی
[B][M1]تا آخر هر مهی که گفتم[M2]از اول سالش ار برانی
[B][M1]آنگه به شهور نی به ایام[M2]معنیش هر آینه بدانی
[A]
[B][M1]گویند که چیست حاصل تو[M2]ای بی‌حاصل ز زندگانی
[B][M1]گویم خطکی و بیتکی چند[M2]از نعمتهای این جهانی
[B][M1]خطی نه چنین چنانکه باید[M2]بیتی نه چنان چنانکه دانی
[A]
[B][M1]ای خواجه مکن تا بتوانی طلب علم[M2]کاندر طلب راتب هر روز بمانی
[B][M1]رو مسخرگی پیشه کن و مطربی آموز[M2]تا داد خود از کهتر و مهتر بستانی
[B][M1]نی گوشهٔ کنجی و کتابی بر عاقل[M2]بهتر ز بسی گنج و بسی کامروانی
[B][M1]گر بی‌خردان قیمت این ملک ندانند[M2]ای عقل خجل نیستم از تو که تو دانی
[B][M1]فرعون و عذاب ابد و ریش مرصع[M2]موسی کلیم‌الله و چوبی و شبانی
[A]
[B][M1]کار کار ملک و دوران دوران وزیر[M2]این ز آصف بدل و آن ز سلیمان ثانی
[B][M1]عالمی از کرم این همه در آسایش[M2]امنی از قلم آن همه در آسانی
[B][M1]جود ایشان رقم رغبت روزی بخشی[M2]عدل ایشان علم کسوت آبادانی
[B][M1]تا جهان بیعت فرمان بری ایشان کرد[M2]هیچ مختار نزد یک دم بی‌فرمانی
[B][M1]غرض چرخ کمالیست که ایشان دارند[M2]چون برآید برهد زین همه سرگردانی
[B][M1]حبذا عرصهٔ ملکی که درو جغد همی[M2]بی‌دریغا نبرد آرزوی ویرانی
[B][M1]مرحبا بسطت جاهی که درو منقطع‌اند[M2]مسرع سایه و خورشید ز بی‌پایانی
[B][M1]نگذرد روزی بر دولت ایشان به مثل[M2]که نه بر مهرهٔ گردن بودش پیشانی
[B][M1]در چنین دولت و من یکتن قانع به کفاف[M2]بیم آنست که آبم ببرد بی‌نانی
[B][M1]نظم و نثری که مرا هست در این ملک مگیر[M2]که از آن روی به صد عاطفتم ارزانی
[B][M1]ملک مصر چه باید که ز اهل کنعان[M2]بی‌خبر باشد خاصه که بود کنعانی
[B][M1]معتبر گر سخنست آنکه از آن مجموعست[M2]خازن خاص ملک دارد اگر بستانی
[B][M1]بس بخوانی نه بر آن شکل که طوطی الحمد[M2]بلکه تفتیش معانی کنی ار بتوانی
[B][M1]هم تو اقرار کنی کانوری از روی سخن[M2]روح پاکیزه برد از سخن روحانی
[B][M1]در حضورست از این نقش یقین می‌شودم[M2]خاصه با مهره در ششدر بی‌سامانی
[B][M1]گر مرا معطی دینار ازین خواهد بود[M2]بی‌نیازند و مرا فاقهٔ جاویدانی
[B][M1]تو که پوشیده همی بینی از دور مرا[M2]حال بیرون و درونم نه همانا دانی
[B][M1]طاق بوطالب نعمه‌ست که دارم ز برون[M2]وز درون پیرهن بلحسن عمرانی
[B][M1]انوری این چه پریشانی و بی‌خویشتنی است[M2]هیچ دانی که سخن بر چه نسق می‌رانی
[B][M1]بر سر خوان قناعت شده همکاسهٔ عقل[M2]چند پرسی چو طفیلی خبر مهمانی
[B][M1]پسر سهل گدا گر شنود حال آرد[M2]کایت کدیه چو عباس خوشک می‌خوانی
[A]
[B][M1]انوری ای سخن تو به سخا ارزانی[M2]گر به جانت بخرند اهل سخن ارزانی
[B][M1]در سر حکمت و فطنت ز کرامت عقلی[M2]در تن دانش و رامش به لطافت جانی
[B][M1]حجت حقی و مدروس ز تو باطل شد[M2]ازحدالدینی و در دهر نداری ثانی
[B][M1]به گرانمایگی و جود روانی و خرد[M2]وز روان و خرد ار هیچ بود به زانی
[B][M1]گفتی اندر شرف و قدر فزون از ملکم[M2]باری اندر طمع و حرص کم از انسانی
[B][M1]غایت همتت ار کردت سلطان سخن[M2]آیت کدیه چو ارذال چرامی‌خوانی
[B][M1]پیش خاصان مطلب نام ز حکمت چندین[M2]چون خسان در طلب جامه و بند نانی
[B][M1]زاب حکمت چو همی با ملکان ننشینی[M2]آتش حرص چرا در دل و جان بنشانی
[B][M1]نفس را باز کن از شهوت نفسانی خوی[M2]تا دمت در همه احوال بود روحانی
[B][M1]از پس آنکه به یک مهر دو الف ملکی[M2]داشت در بلخ ملکشاه به تو ارزانی
[B][M1]وز پس آنکه هزار دگرت داد وزیر[M2]قرض آن پیر سرخسی شده ترکستانی
[B][M1]وز پس آنکه ز انعام جلال‌الوزراء[M2]به تو هر سال رسد مهری پانصدگانی
[B][M1]ای به دانایی معروف چرا می‌گویی[M2]در ثنایی که فرستادی از نادانی
[B][M1]طاق بوطالب نعمه‌ست که دارم ز برون[M2]وز درون پیرهن بوالحسن عمرانی
[B][M1]چه بخیلی که به چندین رز و چندین نعمت[M2]طاقی و پیرهنی کرد همی نتوانی
[B][M1]پانزده سال فزون باشد تا کشته شدست[M2]بوالحسن آنکه ز احسانش سخن می‌رانی
[B][M1]پیرهن کهنهٔ او گرت به جایست هنوز[M2]پس مخوان پیرهنش گو زره و خفتانی
[B][M1]باقی عمر بس آن پیرهن و طاق ترا[M2]شاید ار ندهی ابرام و دگر نستانی
[B][M1]کدیه و کفر در اشعار شعارست ترا[M2]کفر در مدحی و در کدیه همه کفرانی
[B][M1]با قضا و قدر استاخ چرایی تو چنین[M2]گر قضا و قدر حکم خدا می‌دانی
[B][M1]مغز فضل و حکم و محض معالی مانند[M2]گرز دیوان خود این یک دو ورق گردانی
[B][M1]نعمت آنراست زیادت که همه شکر کند[M2]تو نه‌ای از در نعمت که همه کفرانی
[B][M1]صفت کفر به شعر تو در افزود چنانک[M2]بق‌بق از فاضلی و طنطنه از خاقانی
[B][M1]بر تو ار چند در انواع سخن تاوان نیست[M2]اندرین شعر شکایت ز در تاوانی
[B][M1]گر به فرمان سخنی گفتم مازار از من[M2]زانکه کفرست در این حضرت نافرمانی
[A]
[B][M1]پیشی ز هنر طلب نه از مال[M2]اکنون باری که می‌توانی
[B][M1]هان تا به خیال بد چو دونان[M2]در حال حیوة این جهانی
[B][M1]افزون نکنی برانچه داری[M2]قانع نشوی بدانچه دانی
[B][M1]مشغول مشو به تن نه اینی[M2]فارغ منشین ز جان نه آنی
[B][M1]گر جانت به علم در ترقی است[M2]آنک تو و ملک جاودانی
[B][M1]ورنه چو به مرگ جهل مردی[M2]هرگز نرسی به زندگانی
[B][M1]دانی چه قیاس راست بشنو[M2]بر خود چه کتاب عشوه خوانی
[B][M1]زین سوی اجل ببین که چونی[M2]زان سوی اجل چنان بمانی
[A]
[B][M1]هر آنگه که چون من نیایم نخوانی[M2]چنان باشد ایدون که آیم برانی
[B][M1]نخوانی مرا چون نخوانی کسی را[M2]که مدح تو خواند چو او را بخوانی
[B][M1]کرا همسر خویش چون من گزینی[M2]کرا همبر خویش چون من نشانی
[B][M1]ندیمی مرا زیبد از بهر آن را[M2]که آداب آن نیک دانم تو دانی
[B][M1]اگر نامه باید نوشتن نویسم[M2]به کلک و بنان دیبهٔ خسروانی
[B][M1]وگر شعر خواهی که گویم بگویم[M2]هم از گفتهٔ خود هم از باستانی
[B][M1]وگر نرد و شطرنج خواهی ببازم[M2]حریفانه سحر حلال از روانی
[B][M1]وگر هزل خواهی سبک روح باشم[M2]نباشد ز من بر تو بیم گرانی
[B][M1]ز مطرب غزل آرزو در نخواهم[M2]نگویم فلانی دگر یا همانی
[B][M1]نه چشمم چراگه کند روی ساقی[M2]نه گوشم بدزدد حدیث نهانی
[B][M1]معربد نباشم که نیکو نباشد[M2]که می را بود جز خرد قهرمانی
[B][M1]یکی کم خورم خوش روم سوی خانه[M2]غلامی بود مر مرا رایگانی
[A]
[B][M1]گمان مبر که ز بی‌عیبی عمادست آن[M2]که هجو او نکنم یا ز عجز و کم سخنی
[B][M1]مدیح گفت هجا کرده من بسم به عماد[M2]برای من که هجا را بود هجا نکنی
[A]
[B][M1]مرا پیام فرستی همی که پرسش تو[M2]چو چشم دارم بر من سلام چون نکنی
[B][M1]کشند پای به دامن درون بلی شعرا[M2]چو دست بخششت از آستین برون نکنی
[A]
[B][M1]دوش مهمان خواجه‌ای بودم[M2]اینت نامردمی و اینت سگی
[B][M1]دوش تا روز هردو نغنودیم[M2]او ز سیری و من ز گرسنگی
[A]
[B][M1]تو وزیری و منت مدحت گوی[M2]دست من بی‌عطا روا بینی
[B][M1]شو وزارت به من سپار و مرا[M2]مدحتی گوی تا عطا بینی
[A]
[B][M1]زهی نفاذ تو در سر کارهای ممالک[M2]گرفته نسبت اسرار حکمهای الهی
[B][M1]مقال رفعت قدر تو پیش رفعت گردون[M2]حدیث پایهٔ ما هست پیش پستی ماهی
[B][M1]چو وقفنامهٔ دولت قضا به نام تو بنوشت[M2]چهار عنصر و نه چرخ برزدند گواهی
[B][M1]تویی که مسرع امرت ندید وهن توقف[M2]تویی که عرصهٔ جاهت ندید ننگ تباهی
[B][M1]ز رشک رای منیر تو هیچ روز نباشد[M2]که صبح جامه ندرد بر آسمان ز پگاهی
[B][M1]اگر به رنج نداری که هیچ رنج مبادت[M2]ز حسب واقعه بنویس چند بیت کماهی
[B][M1]به یاد تست همانا حدیث بخشش اسبی[M2]که کهرباش چو بیند کند عزیمت کاهی
[B][M1]برون نمی‌شود از گوشم آن حدیث و تو دانی[M2]حدیث اسب نیاید برون ز گوش سپاهی
[B][M1]و گربها بود آنرا بها پدید نباشد[M2]پیادگی و فراغت به از عقیله و شاهی
[B][M1]به عون تست پناهم که از عنایت گردون[M2]چنانت باد که هرگز به هیچ‌کس نپناهی
[B][M1]مرا ز صورت حالی که هست قصه غصه[M2]روا بود که بگویم به ناخوشی و تباهی
[B][M1]بدان خدای که اندر زمانه روز و شب آرد[M2]اگرچه روز تمنی شبی بود به سیاهی
[B][M1]مرا ز حادثه حالیست آنچنانکه نخواهم[M2]توانی ار به عنایت چنان کنی که بخواهی
[B][M1]به بذل کوش که از مال و جاه حاتم طی را[M2]اثر نماند به جز بذلهای مالی و جاهی
[B][M1]بقات باد که تا مهر آسمان گیه‌گون[M2]به خاصیت بنماید ز شوره مهر گیاهی
[A]
[B][M1]جهان را دلم گفت لطفی کن آخر[M2]دلت سیر ناید ز چندین سفیهی
[B][M1]جهان گفت از من لطافت نیاید[M2]سدید فقیهی سدید فقیهی
[A]
[B][M1]بزرگوارا با آنکه معرضم ز سخن[M2]چنانکه باز ندانم کنون زردف روی
[B][M1]هنوز با همه اعراض من چو درنگری[M2]سخن چنانکه چنان به بود ز من شنوی
[A]
[B][M1]صفه‌ای را نقش می‌کردند نقاشان چین[M2]بشنو این معنی کزاین خوشتر حدیثی نشنوی
[B][M1]اوستادی نیمه‌ای را کرد همچون آینه[M2]اوستادی نیمه‌ای را کرد نقش مانوی
[B][M1]تا هر آن نقشی که حاصل باشد اندر نیمه‌ای[M2]بینی اندر نیمهٔ دیگر چو اندر وی روی
[B][M1]ای برادر خویشتن را صفه‌ای دان همچنان[M2]هم به سقفی نیک عالی هم به بنیادی قوی
[B][M1]باری از آن نیمهٔ پر نقش نتوانی شدن[M2]جهد آن کن تا مگر آن نیمهٔ دیگر شوی
[A]
[B][M1]مرا دوستی گفت آخر کجایی[M2]چرا بیشتر نزد ما می‌نیایی
[B][M1]به تشویر گفتم که از بی‌ستوری[M2]به بیگانگی می‌کشد آشنایی
[B][M1]مرا گفت چون بارگیری نخواهی[M2]که از خدمتت نیست روی رهایی
[B][M1]به بیت عمادی جوابش بگفتم[M2]که گفتمش گفتم که ای روشنایی
[B][M1]مرا از شکستن چنان باک ناید[M2]که از ناکسان خواستن مومیایی
[A]
[B][M1]در کف خشم و شهوت و خور و خواب[M2]این چنین عاجز و زبون که تویی
[B][M1]خویشتن آدمی همی شمری[M2]برو ای خر فراخ کون که تویی
[A]
[B][M1]تو اگر شعر نگویی چه کنی خواجه حکیم[M2]بی‌وسیلت نتوانی که بدرها پویی
[B][M1]من اگر شعر نگویم پی کاری گیرم[M2]که خلاصی دهد از جاهلی و بدخویی
[B][M1]من همه شب ورق زرق فرو می‌شویم[M2]تو همه روز رخ آز به خون می‌شویی
[B][M1]قیمت عمر من و عمر تو یکسان نبود[M2]کانچه من جویم از این عمر تو آن کی جویی
[B][M1]باد رنگین بدل عمر که در خانه نهند[M2]بوی آن می‌برم الحق تو همانا اویی
[B][M1]ضایع از عمر من آنست که شعری گویم[M2]حاصل از عمر تو آنست که شعری گویی
[END]